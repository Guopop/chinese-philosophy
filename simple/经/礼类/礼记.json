{
    "name": "礼记",
    "author": "东汉・郑玄",
    "loadChapterCount": 1,
    "hasZhushu": true,
    "chapters": [
        {
            "name": "曲礼上第一",
            "paragraphs": [
                {
                    "paragraph": "曲礼上第一",
                    "zhushu": "陆德明音义曰：本或作曲礼上者，后人加也。檀弓、杂记放此。曲礼者，是仪礼之旧名，委曲说礼之事。",
                    "type": 1
                },
                {
                    "paragraph": "礼记",
                    "zhushu": "陆曰：此记二礼之遗阙，故名礼记。"
                },
                {
                    "paragraph": "曲礼曰：毋不敬，",
                    "zhushu": "礼主于敬。○陆曰：毋，音无。说文云：止之词，其字从女，内有一画，象有奸之形，禁止之，勿令奸。古人云母，犹今人言莫也。案：母字与父母字不同，俗本多乱，读者皆朱点母字，以作无音，非也。后放此。疑者特复音之。　　　重意：哀公问君子毋不敬也。"
                },
                {
                    "paragraph": "俨若思，",
                    "zhushu": "俨，矜庄貌。人之坐思，貌必俨然。○俨，鱼检反，本亦作严，同。矜庄貌。思，如字，徐息嗣反。矜，居氷反。"
                },
                {
                    "paragraph": "安定辞，",
                    "zhushu": "审言语也。易曰：言语者，君子之枢机。○枢，昌朱反。"
                },
                {
                    "paragraph": "安民哉。",
                    "zhushu": "此上三句可以安民，说曲礼者美之云耳。"
                },
                {
                    "paragraph": "○敖不可长，欲不可从，志不可满，乐不可极。",
                    "zhushu": "四者，慢游之道。桀纣所以自祸。○敕，五报反，慢也。王肃五髙反，遨游也。长，丁丈反，卢植、马融、王肃并直良反。欲，如字。从，足用反，放纵也。乐，音洛，皇侃音岳。极，如字。桀，其列反，夏主，名癸。纣，直丑反，殷主，名辛。"
                },
                {
                    "paragraph": "○贤者狎而敬之，",
                    "zhushu": "狎，习也，近也。谓㤔而近之，习其所行也。月令曰：虽有贵戚近习。○狎，户甲反，音戚，本亦作成。"
                },
                {
                    "paragraph": "畏而爱之，",
                    "zhushu": "心服曰畏。曽子曰：吾先子之所畏。"
                },
                {
                    "paragraph": "爱而知其恶，憎而知其善，",
                    "zhushu": "谓凡与人交，不可以己心之爱憎诬人之善恶。○诬音无，后并同。"
                },
                {
                    "paragraph": "积而能散，",
                    "zhushu": "谓己有蓄积，见贫穷者，则当能散，以赒救之，若宋楽氏。○蓄，敕六反。赒，音周。乐音岳，谓宋司城乐喜。"
                },
                {
                    "paragraph": "安安而能迁，",
                    "zhushu": "谓己今安此之安，图后有害，则当能迁晋。咎犯与姜氏酔重耳而行，近之。○害，如字，本亦作难，乃旦反。咎，其九反。重，直龙反。"
                },
                {
                    "paragraph": "临财毋苟得，",
                    "zhushu": "为伤廉也。○为，于伪反，下为伤、为近皆同。"
                },
                {
                    "paragraph": "临难毋苟免，",
                    "zhushu": "为伤义也。○难，乃旦反。"
                },
                {
                    "paragraph": "狠毋求胜，分毋求多，",
                    "zhushu": "为伤平也。狠，䦧也，谓争讼也。诗云：兄弟䦧于墙。○狠，胡恳反。胜，舒证反。分，扶问反。䦧，呼历反，犹斗也。"
                },
                {
                    "paragraph": "疑事毋质，",
                    "zhushu": "质，成也。彼已俱疑，而己成言之，终不然，则伤知。○知音智。"
                },
                {
                    "paragraph": "直而勿有。",
                    "zhushu": "直，正也。己若不疑，则当称师友而正之，谦也。"
                },
                {
                    "paragraph": "○若夫，",
                    "zhushu": "言若欲为丈夫也。春秋传曰：是谓我非夫。○夫，方于反，丈夫也。"
                },
                {
                    "paragraph": "坐如尸，",
                    "zhushu": "视貌正。重言：坐如尸。又玉藻。重意：坐如尸，少仪：尸则坐。"
                },
                {
                    "paragraph": "立如齐，",
                    "zhushu": "磬且听也。齐，谓𥙊祀时。○齐，侧皆反，本亦作斋。"
                },
                {
                    "paragraph": "礼从宜，",
                    "zhushu": "事不可常也。晋士匄帅师侵齐，闻齐侯卒，乃还。春秋善之。○丐，本亦作匄，音盖。还，音旋。"
                },
                {
                    "paragraph": "使从俗。",
                    "zhushu": "亦事不可常也。牲币之属，则当从俗所出。礼器曰：天不生，地不飬，君子不以为礼，鬼神不飨。○使，色吏反。币，徐扶世反。飨，许两反。"
                },
                {
                    "paragraph": "○夫礼者，所以定亲疏，决嫌疑，别同异，明是非也。礼不妄说人，",
                    "zhushu": "为近侫媚也。君子说之，不以其道，则不说也。○夫，音扶，凡发语之端皆然，后放此。疏，所居反，或作疏。决，徐古穴反。嫌，户恬反。别，被列反，下同。说，音悦，又始悦反。佞，徐乃㝎反，口才曰佞。婿，眉忌反，意向曰媚。"
                },
                {
                    "paragraph": "不辞费。",
                    "zhushu": "为伤信，君子先行其言而后従之。○辞，本又作词，同。说文以词为言词之字。辞，不受也。后皆放此。费，芳味反。言而不行为辞费。"
                },
                {
                    "paragraph": "礼不逾节，不侵侮，不好狎。",
                    "zhushu": "为伤敬也。人则习近为好狎。○侮，徐亡抚反，轻慢也。好，呼报反，注同。"
                },
                {
                    "paragraph": "修身践言，谓之善行。",
                    "zhushu": "践，履也。言履而行之。○行，下孟反，下同。"
                },
                {
                    "paragraph": "行修言道，礼之质也。",
                    "zhushu": "言道，言合于道。质，犹本也。礼为之文饰耳。重言礼之质也。又乐记。"
                },
                {
                    "paragraph": "礼，闻取于人，不闻取人。",
                    "zhushu": "谓君人者，取于人，谓髙尚其道。取人，谓制服其身。○取于，旧十树反，谓趣就师求道也。皇如字，谓取师之道。取人，如字，谓制师使从已。"
                },
                {
                    "paragraph": "礼闻来学，不闻往教。",
                    "zhushu": "尊道艺。"
                },
                {
                    "paragraph": "○道德仁义，非礼不成；教训正俗，非礼不备；分争辨讼，非礼不决；君臣上下，父子、兄弟，非礼不定；宦学事师，非礼不亲；班朝治军，涖官行法，非礼威严不行；祷祠𥙊祀，供给鬼神，非礼不诚不庄。",
                    "zhushu": "分、辨，皆别也。宦，仕也。班，次也。涖，临也。庄，敬也。学，或为御。○辨，皮勉反，徐方勉反。上下，上谓公卿，下谓大夫。上宦，音患。朝，直遥反。涖，本亦作庄，音利。祷，丁老反，郑云：求福曰祷。祠，音词，求得曰祠。共，音恭，本或作供。庄，侧良反，徐侧亮反。"
                },
                {
                    "paragraph": "是以君子恭敬、撙节、退让以明礼。",
                    "zhushu": "撙，犹趋也。○撙，祖本反。趋，七俱反，就也，向也。"
                },
                {
                    "paragraph": "鹦鹉能言，不离飞鸟；猩猩能言，不离禽兽。今人而无礼，虽能言，不亦禽兽之心乎？夫唯禽兽无礼，故父子聚麀。",
                    "zhushu": "聚，犹共也。鹿牝曰麀。○鹦，本或作婴，厄耕反。鹉，本或作毋，同音武。离，力智反，下同。猩，本又作狌，音生。禽兽，卢本作赱兽。麀，音忧，牝鹿也。牝，频忍反。"
                },
                {
                    "paragraph": "是故圣人作，为礼以教人，使人以有礼，知自别于禽兽。大上贵德，",
                    "zhushu": "大上，帝皇之世，其民施而不惟报。○大，音泰，注同。大上，谓三皇、五帝之世。施，始豉反，下同。"
                },
                {
                    "paragraph": "其次务施报。",
                    "zhushu": "三王之世，礼始㒷焉。"
                },
                {
                    "paragraph": "礼尚往来，往而不来，非礼也；来而不往，亦非礼也。人有礼则安，无礼则危。",
                    "zhushu": "重言：非礼也，亦非礼也，又曽子问。重意：人有礼则安，无礼则危。礼运篇：失之者死，得之者生。"
                },
                {
                    "paragraph": "故曰：礼者，不可不学也。夫礼者，自卑而尊人，虽负贩者，必有尊也，而况富贵乎？",
                    "zhushu": "负贩者尤轻佻志利，宜若无礼然。○祧，吐雕反。贩，方万反。○重言：必有尊也，又曽子问。"
                },
                {
                    "paragraph": "富贵而知好礼，则不骄不淫；贫贱而知好礼，则志不慑。",
                    "zhushu": "慑，犹怯惑。○好，呼报反，下同。慑，之涉反。怯，丘劫反，何胤云：惮所行为怯。"
                },
                {
                    "paragraph": "○人生十年曰幼，学；",
                    "zhushu": "名曰幼，时始可学也。内则曰：十年出就外传，居宿于外，学书计。○重意。十年曰幼，学。内则：十年学幼仪。"
                },
                {
                    "paragraph": "二十曰弱，冠；三十曰壮，有室；",
                    "zhushu": "有室，有妻也。妻称室。○冠，古乱反，重意。二十曰弱，冠；三十曰壮，有室。内则：二十而冠，三十而有室。"
                },
                {
                    "paragraph": "四十曰强，而仕；五十曰艾，服官政；",
                    "zhushu": "艾，老也。○艾，五盖反，谓苍艾色。一音刈，治也。重意：四十曰强而仕。内则：四十始仕。"
                },
                {
                    "paragraph": "六十曰耆，指使；",
                    "zhushu": "指事使人也。六十不与服戎，不亲学。○耆，渠夷反。贺扬云：至也，至老境也。与，音预。"
                },
                {
                    "paragraph": "七十曰老，而传；",
                    "zhushu": "传家事，任子孙，是谓宗子之父。○传，直专反，沈直恋反。"
                },
                {
                    "paragraph": "八十、九十曰耄；",
                    "zhushu": "耄，惛忘也。春秋传曰：谓老将知，耄又及之。○耄，本又作旄，同亡报反，注同。惛，音昏，一音呼困反。忘，亡亮反，又如字。知，音智。"
                },
                {
                    "paragraph": "七年曰悼。",
                    "zhushu": "悼，怜爱也。○悼，徒报反。"
                },
                {
                    "paragraph": "悼与耄，虽有罪，不加刑焉。",
                    "zhushu": "爱幼而尊老。"
                },
                {
                    "paragraph": "百年曰期，颐。",
                    "zhushu": "期，犹要也。颐，养也。不知衣服食味，孝子要尽养道而己。○颐，羊时反。要，于遥反，又如字，下同。飬道，羊尚反，又如字。"
                },
                {
                    "paragraph": "大夫七十而致事，",
                    "zhushu": "致其所掌之事于君而告老。○重意：大夫七十而致事，内则：七十致仕。"
                },
                {
                    "paragraph": "若不得谢，",
                    "zhushu": "谢，犹听也。君必有命，劳苦辞谢之。其有德尚壮，则不听耳。○听，吐丁反。后可以意求，皆不音。劳如字，又力报反。"
                },
                {
                    "paragraph": "则必赐之几杖，行役以妇人，适四方，乘安车，自称曰老夫，",
                    "zhushu": "几杖，妇人、安车，所以飬其身體也。安车，坐乘，若今小车也。老夫，老人称也。亦明君尊贤。春秋传曰：老夫耄矣。○坐乘，绳证反。称，尺证反。"
                },
                {
                    "paragraph": "于其国则称名。",
                    "zhushu": "君虽尊异之，自称犹若臣。"
                },
                {
                    "paragraph": "越国而问焉，必告之以其制。",
                    "zhushu": "邻国来问，必问于老者以答之。制，法度。"
                },
                {
                    "paragraph": "○谋于长者，必操几杖以从之。",
                    "zhushu": "从，犹就也。○长，丁丈反，下皆同。操，七刀反。"
                },
                {
                    "paragraph": "长者问，不辞让而对，非礼也。",
                    "zhushu": "当谢不敏，若曾子之为。"
                },
                {
                    "paragraph": "○凡为人子之礼，冬温而夏清，昏定而晨省，",
                    "zhushu": "安，㝎其床祍也。省，问其安否何如。○夏，遐嫁反。清，七性反，字从　，水冷也。祍，而审反，席也。"
                },
                {
                    "paragraph": "在丑夷不争。",
                    "zhushu": "丑，众也。夷，犹侪也。四皓曰：陛下之等夷。○侪，仕皆反，等也，沈才诣反。皓，户老反。四皓，园公、绮李、夏黄公、甪里先生。"
                },
                {
                    "paragraph": "○夫为人子者，三赐不及车马，",
                    "zhushu": "三赐，三命也。凡仕者，一命而受爵，再命而受衣服，三命而受车马。车马而身所以尊者备矣。卿大夫士之子不受，不敢以成尊比逾于父。天子诸侯之子不受，自卑远于君。○远，于方反。"
                },
                {
                    "paragraph": "故州闾郷党称其孝也，兄弟亲戚称其慈也，僚友称其弟也，执友称其仁也，交游称其信也。",
                    "zhushu": "不敢重受赐者，心也。如此而五者备有焉。周礼：二十五家为闾，四闾为族，五族为党，五党为州，五州为郷。僚友，官同者。执友，志同者。○僚，本又作寮，了雕反，同官者。弟，大计反，下注同。"
                },
                {
                    "paragraph": "见父之执，不谓之进不敢进，不谓之退不敢退，不问不敢对，",
                    "zhushu": "敬父同志如事父。"
                },
                {
                    "paragraph": "此孝子之行也。",
                    "zhushu": "重言：孝子之行也，又𥙊统。"
                },
                {
                    "paragraph": "○夫为人子者，出必告，反必面，",
                    "zhushu": "告、面同耳。反言面者，从外来，宜知亲之颜色安否。○行，下孟反。告音谷。重意：出必告，下篇反必告。"
                },
                {
                    "paragraph": "所游必有常，所习必有业，",
                    "zhushu": "缘亲之意，欲知之。"
                },
                {
                    "paragraph": "恒言不称老。",
                    "zhushu": "广敬。"
                },
                {
                    "paragraph": "年长以倍，则父事之；",
                    "zhushu": "谓年二十于四十者。人年二十，弱冠成人，有为人父之端。今四十于二十者，有子道。内则曰：年二十，悙行孝弟。○冠，工唤反。悙，都温反。"
                },
                {
                    "paragraph": "十年以长，则兄事之；五年以长，则肩随之。",
                    "zhushu": "肩随者，与之并行差退。○差，初佳反，徐初宜反。"
                },
                {
                    "paragraph": "群居五人，则长者必异席。",
                    "zhushu": "席以四人为节，因宜有所尊。"
                },
                {
                    "paragraph": "○为人子者，居不主奥，坐不中席，行不中道，立不中门。",
                    "zhushu": "谓与父同宫者也，不敢当其尊处。室中西南隅谓之奥，道有左右。中门，谓枨闑之中央。内则曰：由命士以上，父子皆异宫。○奥，乌报反，沈于六反。处，昌虑反，下同。枨，直衡反，闑也。闑，鱼列、五结二反。上，时掌反，后以上皆同。重意：立不中门，玉藻：宾入不中门。"
                },
                {
                    "paragraph": "食飨不为槩，",
                    "zhushu": "槩，量也。不制待宾客馔具之所有。○食音嗣。飨，本又作享，香两反。槩，右爱反。馔，土恋反。"
                },
                {
                    "paragraph": "𥙊祀不为尸。",
                    "zhushu": "尊者之䖏，为其失子之道。然则尸卜筮无父者。○为其，于伪反，下注除不为狐皆同。"
                },
                {
                    "paragraph": "听于无声，视于无形。",
                    "zhushu": "恒若亲之将有教使然。"
                },
                {
                    "paragraph": "不登髙，不临深，不苟訾，不苟笑。",
                    "zhushu": "为其近危辱也。人之性不欲见毁訾，不欲见笑，君子乐然后笑。○訾音紫。毁，沈又将知反。乐音洛。"
                },
                {
                    "paragraph": "○孝子不服暗，不登危，惧辱亲也。",
                    "zhushu": "服，事也。暗，冥也。不于暗冥之中从事，为卒有非常，且嫌失礼也。男女夜行以烛。○冥，本亦作暝，莫㝎反，下文同。卒，才忽反。"
                },
                {
                    "paragraph": "父母存，不许友以死，",
                    "zhushu": "为忘亲也，死为报仇雠。"
                },
                {
                    "paragraph": "不有私财。",
                    "zhushu": ""
                },
                {
                    "paragraph": "○为人子者，父母存，冠衣不纯素。",
                    "zhushu": "为其有丧象也。纯，缘也。玉藻曰：缟冠玄武，子姓之冠也。缟冠素纰，既祥之冠也。深衣曰：具父母，衣纯以青。○纯，诸允反，又之閠反，下注皆同。缘，悦绢反。缟，古老反，又古到反。纰，婢支反，徐补移反。重意：父母存，不有私财，坊记篇：父母在，不敢私其财。"
                },
                {
                    "paragraph": "孤子当室，冠衣不纯采。",
                    "zhushu": "早丧，亲，虽除丧，不忘哀也。谓年未三十者，三十壮有室，有代亲之端，不为孤也。当室，适子也。深衣曰：孤子衣纯以素。○早丧，息浪反。适，丁厯反。"
                },
                {
                    "paragraph": "○幼子常视毋诳，",
                    "zhushu": "视，今之示字。小未有所知，常示以正物，以正教之，无诳欺。○视，音示。诳，本或作𧥶，同九况反，欺也。"
                },
                {
                    "paragraph": "童子不衣裘裳。",
                    "zhushu": "裘大温，消阴气，使不堪苦。不衣裘裳，便易。○衣，于既反，下同。大，音泰，徐池佐反。便，婢面反。易，以豉反。"
                },
                {
                    "paragraph": "立必正方，不倾听。",
                    "zhushu": "习其自端正。"
                },
                {
                    "paragraph": "长者与之提携，则两手奉长者之手，",
                    "zhushu": "习其扶持尊者。提携，谓率将行。○提，大兮反。携，户圭反。奉，芳勇反，又扶恭反，下及注奉扃、奉席、奉箕皆同。"
                },
                {
                    "paragraph": "负剑辟咡诏之，",
                    "zhushu": "负，谓置之于背。剑，谓挟之于旁。辟咡诏之，谓倾头与语，口旁曰咡。○辟，匹亦反，侧也，徐芳益反，沈扶亦反，注同。咡，如志反，何云：口耳之间曰咡。挟，音恊，○重意：辟咡诏之，少仪篇：辟咡而对。"
                },
                {
                    "paragraph": "则掩口而对。",
                    "zhushu": "习其郷尊者屏气也。○俺，于检反。郷，许亮反，本亦作向，后文注皆同。屏，必领反。"
                },
                {
                    "paragraph": "○从于先生，不越路而与人言。",
                    "zhushu": "尊不二也。先生，老人教学者。○从，才用反，下皆同。"
                },
                {
                    "paragraph": "遭先生于道，趋而进，正立拱手。",
                    "zhushu": "为有教使。○拱，俱勇反。"
                },
                {
                    "paragraph": "先生与之言则对，不与之言，则趋而退。",
                    "zhushu": "为其不欲与己并行。"
                },
                {
                    "paragraph": "从长者而上丘陵，则必郷长者所视。",
                    "zhushu": "为远视不察，有所问。○上，时掌反，下同。"
                },
                {
                    "paragraph": "登城不指，城上不呼。",
                    "zhushu": "为惑人。○呼，火故反，号叫也。"
                },
                {
                    "paragraph": "将适舍，求毋固。",
                    "zhushu": "谓行而就人馆。固，犹常也。求主人物，不可以旧常，或时乏无。周礼士训下“地物原其生，以诏地求”其类。"
                },
                {
                    "paragraph": "将上堂，声必扬。",
                    "zhushu": "警内人也。○警，京领反。"
                },
                {
                    "paragraph": "户外有二屦，言闻则入，言不闻则不入。将入户，视必下。入户奉扃，视瞻毋囬。",
                    "zhushu": "不干，掩人之私也。奉扃，敬也。○屦，纪其反，单下曰屦。闻音问，又如字，下同。视，常止反，下同，徐音示。扃，古萤反，何云：関也。二云：门扇上镮钮。瞻毋，徐音如字。"
                },
                {
                    "paragraph": "户开亦开，户阖亦阖。",
                    "zhushu": "不以后来変先。○圔，胡腊反。"
                },
                {
                    "paragraph": "有后入者，阖而勿遂。",
                    "zhushu": "示不拒人。○拒，其许反。"
                },
                {
                    "paragraph": "毋践屦，毋踖席，抠衣趋隅，必慎唯诺。",
                    "zhushu": "趋隅升席，必由下也。慎唯诺者，不先㪯，见问乃应。○躇，在亦反，躐也。抠，苦侯反，提也，下及注同。趋，七俱反，向也，注同。唯，于癸反，应辞也，注同，徐于比反，沈以水反。诸，乃各反。应，应对之应。"
                },
                {
                    "paragraph": "大夫、士出入君门，由闑右，",
                    "zhushu": "臣统于君。闑，门撅。○闑，鱼列反，撅也。撅，求月反，门中木。"
                },
                {
                    "paragraph": "不践阈。",
                    "zhushu": "阈，门限也。○阈，于逼反，又况掝反。重意：不践阈，玉藻：不履阈。"
                },
                {
                    "paragraph": "○凡与客入者，每门让于客。",
                    "zhushu": "下宾也。敌者迎于大门外。聘礼曰：君迎宾于大门内。○下，遐嫁反。"
                },
                {
                    "paragraph": "客至于寝门，则主人请入为席，",
                    "zhushu": "为，犹敷也，虽君亦然。○敷，芳夫反。"
                },
                {
                    "paragraph": "然后出迎客，客固辞，",
                    "zhushu": "又让先入。"
                },
                {
                    "paragraph": "主人肃客而入。",
                    "zhushu": "肃，进也。进客，谓道之。○道，音导。"
                },
                {
                    "paragraph": "主人入门而右，客入门而左，",
                    "zhushu": "右就其右，左就其左。"
                },
                {
                    "paragraph": "主人就东阶，客就西阶。客若降等，则就主人之阶。",
                    "zhushu": "降，下也。谓大夫于君，士于大夫也。不敢辄由其阶，卑统于尊，不敢自专。"
                },
                {
                    "paragraph": "主人固辞，然后客复就西阶。",
                    "zhushu": "复其正。○复，音服，后同，更不重出。○重言：主人固辞，又下文。"
                },
                {
                    "paragraph": "主人与客让登，主人先登，客从之。拾级聚足，",
                    "zhushu": "拾，当为涉，声之误也。级，等也。涉等聚足，谓前足蹑一等，后足从之并。○拾，依注音涉。级，音急，阶等。摄，女摄反。并，步顶反。"
                },
                {
                    "paragraph": "连步以上。",
                    "zhushu": "重蹉，跌也。连步，谓足相随不相遇也。○上，时掌反，下皆同。重，直勇反，徐治恭反。蹉，本亦作差，同七可反。跌，大结反。遛，古卧反，，后不音者放此。"
                },
                {
                    "paragraph": "上于东阶，则先右足；上于西阶，则先左足。",
                    "zhushu": "近于相郷，敬。"
                },
                {
                    "paragraph": "○帷薄之外不趋，",
                    "zhushu": "不见尊者，行自由，不为容也。入则容。行而张足曰趋。○帷，位悲反，帷幔也。薄，平搏反，帘也。"
                },
                {
                    "paragraph": "堂上不趋，",
                    "zhushu": "为其迫也，堂下则趋。○为，于伪反，下并同。迫，音伯。重言：堂上不趋，又见少仪、问丧。"
                },
                {
                    "paragraph": "执玉不趋，",
                    "zhushu": "志重玉也。聘礼曰：上介授宾玉于庙门外。○介，音界。"
                },
                {
                    "paragraph": "堂上接武，",
                    "zhushu": "武，迹也。迹相接，谓每移足半蹑之，中人之迹尺二寸。"
                },
                {
                    "paragraph": "堂下布武。",
                    "zhushu": "武，谓每移足各自成迹，不相蹑。"
                },
                {
                    "paragraph": "室中不翔，",
                    "zhushu": "又为迫也。行而张拱曰翔。"
                },
                {
                    "paragraph": "并坐不横肱，",
                    "zhushu": "为害旁人。○并，如字，又步顶反，后放此。肱，古弘反。"
                },
                {
                    "paragraph": "授立不跪，授坐不立。",
                    "zhushu": "为烦尊者俯仰受之。○跪，求委反，本又作危。授坐，本又作俯仰。重意：授立不跪，授坐不立，少仪：受立不坐。"
                },
                {
                    "paragraph": "○凡为长者粪之礼，必加帚于箕上，",
                    "zhushu": "如是得两手奉箕，恭也。谓初执而往时也。弟子聀曰：执箕膺 ，厥中有帚。○为，于伪反。粪，本又作𢹔，徐音奋，扫席前曰𢹔。帚，之手反。箕，音基。膺，于陵反。叶，如字，箕舌。"
                },
                {
                    "paragraph": "以袂拘而退，其尘不及长者，",
                    "zhushu": "谓埽时也。以袂拥帚之前，埽而却行之。○袂，武世反，衣䄂未。拘，古侯反，徐音俱。埽，先报反，又先早反。拥，于勇反。"
                },
                {
                    "paragraph": "以箕自郷而扱之。",
                    "zhushu": "扱，读曰吸，谓収粪时也。箕去弃物，以郷尊者，则不恭。○扱，许急反，敛也。去，丘吕反，下注同。"
                },
                {
                    "paragraph": "奉席如桥衡。",
                    "zhushu": "横奉之，令左昻右低，如有首尾然。桥，井上㮮。槔，衡上低昂。○桥，居庙反。令，力呈反。昻，本又作卬，又作仰，同，五刚反，又鱼丈反，下同。㮮，本又作契，又作絜，同音结。槔，古毫反。㮮槔，依字作桔槔，见庄子。"
                },
                {
                    "paragraph": "请席何郷，请祍何趾。",
                    "zhushu": "顺尊者所安也。祍，卧席也。坐问郷，卧问趾。因于阴阳。○祍，而审反。趾，音止。重意。请席何郷，请祍何趾？内则奉席请何郷。将祍长者，奉席请何祉。"
                },
                {
                    "paragraph": "席南乡北郷，以西方为上；东郷西郷，以南方为上。",
                    "zhushu": "布席无常，此其顺之也。上，谓席端也。坐在阳则上左，坐在阴则上右。○坐，才卧反，又如字。"
                },
                {
                    "paragraph": "若非饮食之客，则布席，席间函丈。",
                    "zhushu": "谓讲问之客也。函，犹容也。讲问宜相对，容丈，足以指画也。饮食之客，布席于牖前。丈，或为杖。○函，胡南反。丈，如字，丈尺之丈，王肃作杖。画，胡麦反。牖，羊九反。"
                },
                {
                    "paragraph": "主人跪正席，",
                    "zhushu": "虽来讲问，犹以客礼待之，异于弟子。"
                },
                {
                    "paragraph": "客跪抚席而辞。",
                    "zhushu": "抚之者，答主人之亲正。"
                },
                {
                    "paragraph": "客彻重席，主人固辞，",
                    "zhushu": "彻，去也。去重席，谦也。𠕅辞曰固。○重，直龙反，注同。再辞曰固，一本作曰固辞。"
                },
                {
                    "paragraph": "客践席，乃坐。",
                    "zhushu": "客安，主人乃敢安也。讲问宜坐。"
                },
                {
                    "paragraph": "主人不问，客不先举。",
                    "zhushu": "客自外来，宜问其安否、无恙及所为来故。○恙，羊尚反，尔雅云：忧也。为，于伪反，下同。"
                },
                {
                    "paragraph": "将即席，容毋怍，",
                    "zhushu": "作，颜色变也。○怍，才洛反，惭也。"
                },
                {
                    "paragraph": "两手抠衣，去齐尺。",
                    "zhushu": "齐，谓裳下缉也。○齐，音咨，注同，本又作斋。缉，七立反。"
                },
                {
                    "paragraph": "衣毋拨，",
                    "zhushu": "掇，发扬貌。○拨，半末反。"
                },
                {
                    "paragraph": "足毋蹶。",
                    "zhushu": "蹶，行遽貌。○蹶，本又作蹙，居卫反，又求月反。遽，其据反。"
                },
                {
                    "paragraph": "○先生书策，琴瑟在前，坐而迁之，戒勿越。",
                    "zhushu": "广敬也。在前，谓当行之前。○策，本又作荚，初革反，编蕳也。"
                },
                {
                    "paragraph": "虚坐尽后，",
                    "zhushu": "谦也。○尽，律忍反，后放此。"
                },
                {
                    "paragraph": "食坐尽前。",
                    "zhushu": "为污席。○，污，污辱之污，又 故反，后放此。"
                },
                {
                    "paragraph": "坐必安，执尔颜。",
                    "zhushu": "执，犹守也。"
                },
                {
                    "paragraph": "长者不及，毋儳言。",
                    "zhushu": "儳，犹暂也。非𩔗杂。○儳，仕鉴反。"
                },
                {
                    "paragraph": "正尔容，听必恭，",
                    "zhushu": "听先生之言，既说又敬。○说，音悦。"
                },
                {
                    "paragraph": "毋勦说，",
                    "zhushu": "勦，犹𢱯也。谓取人之说以为己说。○勦，初交反，一音初教反，𢱯取。说，如字，注同，徐舒锐反。擥，徐力敢反。"
                },
                {
                    "paragraph": "毋雷同。",
                    "zhushu": "雷之发声，物无不同时应者，人之言，当各由已，不当然也。孟子曰：人无是非之心，非人也。○应，应对之应，下同。"
                },
                {
                    "paragraph": "必则古昔，称先王。",
                    "zhushu": "言必有依据。"
                },
                {
                    "paragraph": "侍坐于先生，先生问焉，终则对。",
                    "zhushu": "不敢错乱尊者之言。○坐，才卧反，后放此。○重意：侍坐于先生，玉藻：侍食于先生。"
                },
                {
                    "paragraph": "请业则起，请益则起。",
                    "zhushu": "尊师重道也。起，若今抠衣前请也。业，谓篇卷也。益，谓受说不了，欲师更明说之。子路问政，子曰：先之，劳之。请益，曰：无倦。○卷，音眷。"
                },
                {
                    "paragraph": "父召无诺，先生召无诺，唯而起。",
                    "zhushu": "应辞，唯恭于诺。○唯，于癸反，徐于比反。重意：父召无诺，玉藻：父命呼，唯而不诺。"
                },
                {
                    "paragraph": "侍坐于所尊敬，毋余席，",
                    "zhushu": "必尽其所近尊者之端，为有后来者。○为，于为反，下为馔同。"
                },
                {
                    "paragraph": "见同等不起。",
                    "zhushu": "不为私敬。"
                },
                {
                    "paragraph": "烛至起，",
                    "zhushu": "异昼夜。"
                },
                {
                    "paragraph": "食至起，",
                    "zhushu": "为馔変。"
                },
                {
                    "paragraph": "上客起，",
                    "zhushu": "敬尊者。"
                },
                {
                    "paragraph": "烛不见跋。",
                    "zhushu": "跋，本也。烛尽则去之。嫌若烬多，有厌倦。○见，贤変反。跋，半未反。去，起吕反，下风去、免去同。烬，才性反。厌，于艳反，下同。"
                },
                {
                    "paragraph": "尊客之前，不叱狗。",
                    "zhushu": "主人于尊客之前，不敢倦，嫌若风去之。○叱，尺质反。狗，古口反。风，芳凤反。"
                },
                {
                    "paragraph": "让食，不唾。",
                    "zhushu": "嫌有秽恶。唾，吐卧反。秽，纡废反，徐乌外反。恶，乌路反。"
                },
                {
                    "paragraph": "○侍坐于君子，君子欠伸，撰杖屦，视日蚤莫，侍坐者请出矣。",
                    "zhushu": "以君子有倦意也。撰，犹持也。○欠，丘敛反。伸，音身。撰，仕转反。屦，纪具反，下同。蚤，音早。莫，音暮。重言：侍坐于君子，本篇二，少仪一。○重意：少仪：问日之蚤莫。"
                },
                {
                    "paragraph": "侍坐于君子，君子问更端，则起而对。",
                    "zhushu": "离席对，敬异事也。君子必令复坐。○离，力智反。令，力呈反。"
                },
                {
                    "paragraph": "侍坐于君子，若有告者曰：少间，愿有复也。则左右屏而待。",
                    "zhushu": "复，白也。言欲湏少空间，有所白也。屏，犹退也，𨼆也。○间，音闲，注同。"
                },
                {
                    "paragraph": "毋侧听，",
                    "zhushu": "嫌探人之私也。侧听，耳属于垣。○探，音贪。属，之玉反。垣，音袁。"
                },
                {
                    "paragraph": "毋噭应，毋淫视，毋怠荒，游毋倨，立毋跛，坐毋箕，寝毋伏，敛发毋髢，冠毋免，劳毋𥘵，暑毋褰裳。",
                    "zhushu": "皆为其不敬。噭，号呼之声也。淫视，睇眄也。忘荒，放散身体也。跛，徧在也。伏，覆也。髢，髲也，毋垂余奸髲也。免，去也。褰，祛也。髢，或为肄。○噭，古吊反。视，如字，徐市志反。倨，音据。跛，彼义反，又波我反。髢，徒细反，发垂如髲。𥘵，徒早反，露也。褰，起连反。为，于伪反，下为妨、为于、皆为、为其、为后同。号，户髙反，本又作啼字。呼，火故反，又如字。睇，大计反。眄，莫遍反。覆，芳伏反。髲，皮义反。祛，丘鱼反。肄，以二反，余也。"
                },
                {
                    "paragraph": "○侍坐于长者，屦不上于堂，",
                    "zhushu": "屦贱，空则不陈于尊者之侧。○上，时掌反。"
                },
                {
                    "paragraph": "解屦不敢当阶，",
                    "zhushu": "为妨后升者。○妨，音方。"
                },
                {
                    "paragraph": "就屦，跪而举之，屏于侧。",
                    "zhushu": "谓独退也。就，犹著也。屏，亦不当阶。○着，子畧反。"
                },
                {
                    "paragraph": "郷长者而屦，跪而迁屦，俯而纳屦。",
                    "zhushu": "谓长者送之也，不得屏，迁之而已。俯，俯也。纳，内也。迁，或为还。"
                },
                {
                    "paragraph": "离坐离立，毋往参焉。离立者，不出中间。",
                    "zhushu": "为干人私也。离，两也。"
                },
                {
                    "paragraph": "○男女不杂坐，不同椸枷，不同巾栉，不亲授。嫂叔不通问，诸母不漱裳。外言不入于梱，内言不出于梱。女子许嫁、缨，非有大故，不入其门。姑、姊、妺、女子子已嫁而反，兄弟弗与同席而坐，弗与同器而食。",
                    "zhushu": "皆为重别，防淫乱。不杂坐，谓男子在堂，女子在房也。椸，可以枷衣者，通问，谓相称谢也。诸母，庶母也。漱，澣也。庶母贱，可使漱衣，不可使漱裳。裳贱，尊之者，亦所以远别。外言、内言，男女之聀也。不出入者，不以相问也。梱，门限也。女子许嫁，繁缨，有从人之端也。大故，宫中有灾変若疾病，乃后入也。女子有宫者，亦谓由命士以上也。春秋传曰：群公子之舍，则已卑矣。女子十年而不出嫁，乃成人，可以出矣，犹不与男子共席而坐，亦远别也。○椸，羊支反，衣枷也。枷，本又作架，又音嫁，古本无此字。栉，侧乙反。嫂，字又作㛮，素早反。漱，悉侯反。梱，本又作阃，苦本反。别，彼列反，下及注同。澣，户菅反。重言：外言不入于梱，内言不出于梱，又内则。女子子，又丧服、表记。重意：内则篇：男女不同椸枷，又：内言不出，外言不入。"
                },
                {
                    "paragraph": "父子不同席。",
                    "zhushu": "异尊早也。重意：内则：男女不同席。"
                },
                {
                    "paragraph": "男女非有行媒，不相知名；",
                    "zhushu": "见媒往来，传婚姻之言，乃相知姓。○媒，音梅。传，直专反。"
                },
                {
                    "paragraph": "非受币，不交不亲。",
                    "zhushu": "重别有礼，乃相缠固。"
                },
                {
                    "paragraph": "故日月以告君，",
                    "zhushu": "周礼，凡取判妻入子者，媒氏书之以告君，谓此也。○判，普叛反。"
                },
                {
                    "paragraph": "齐戒以告鬼神，",
                    "zhushu": "昏礼，凡受女之礼，皆于庙，为神席，以告鬼神，谓此也。○齊，侧皆反。"
                },
                {
                    "paragraph": "为酒食以召郷党僚友，",
                    "zhushu": "会宾客也。"
                },
                {
                    "paragraph": "以厚其别也。",
                    "zhushu": "  慎也。"
                },
                {
                    "paragraph": "取妻不取同姓，故买妾不知其姓，则卜之。",
                    "zhushu": "为其近禽兽也。妾贱，或时非媵，取之于贱者，世无本系。○取，七住反，本亦作娶，下贺取妻同。媵，羊证反，又绳证反。繋，音计，又户计反。重言：取妻不娶同姓，故买妾不知其姓，则卜之，又坊记。"
                },
                {
                    "paragraph": "寡妇之子，非有见焉，弗与为友。",
                    "zhushu": "辟嫌也。有见，谓有奇才，卓然，众人所知。○见，贤遍反。辟，音避，下同，余放此。重言：寡妇之子，坊记。重意：坊记不有见焉，则弗友也。"
                },
                {
                    "paragraph": "○贺取妻者，曰：某子使某，闻子有客，使某羞。",
                    "zhushu": "谓不在宾客之中，使人往者。羞，进也，言进于客。古者谓候为进，其礼盖壶酒、束修若大也。不斥主人，昏礼不贺。"
                },
                {
                    "paragraph": "贫者，不以货财为礼；老者，不以筋力为礼。",
                    "zhushu": "礼许俭，不非无也。年五十始杖，八十拜君命，一坐𠕅至。○筋，音斤。"
                },
                {
                    "paragraph": "○名子者，不以国，不以日月，不以隐疾，不以山川。",
                    "zhushu": "此在常语之中，为后难讳也。春秋传曰：名，终将讳之。隐疾，衣中之疾也，谓若黑臀、黑肱矣。疾在外者，虽不得言，尚可指擿，此则无时可辟。俗语云：𨼆疾难为医。○臀，徒孙反。擿，吐历反，或音的。医，于其反，重意：内则：凡名子，不以日月，不以国，不以隐疾。互注：左桓六年：子同生，公问名于申繻，对曰：名有五：有信，有义，有象，有假，有类。不以国，不以官，不以山川，不以𨼆疾。故以国则废名，以官则废聀，以山川则废主。晋以僖侯废司徒，宋以武公废司空，先君献、武废二山，是以大物不可以命。"
                },
                {
                    "paragraph": "○男女异长。",
                    "zhushu": "各自为伯季也。"
                },
                {
                    "paragraph": "男女二十冠而字。",
                    "zhushu": "成人矣，敬其名。○冠，古乱反。重意：上文“二十曰弱，冠”，内则：二十而冠。"
                },
                {
                    "paragraph": "父前子名，君前臣名。",
                    "zhushu": "对至尊，无大小，皆相名。"
                },
                {
                    "paragraph": "女子许嫁，笄而字。",
                    "zhushu": "以许嫁为成人。○笄，古兮反。重意：内则：十有五年而笄。"
                },
                {
                    "paragraph": "○凡进食之礼，左殽右胾。食居人之左，羹居人之右。",
                    "zhushu": "皆便食也。殽，骨体也。胾，切肉也。食，饭属也。居人左右，明其近也。殽在俎，胾在豆。○殽，户交反，熟肉有骨曰殽。胾，仄吏反，大腐。食，音嗣，饭也，注食饭属同。羹，古衡反。便，婢面反，下同。近，如字。"
                },
                {
                    "paragraph": "脍炙处外，醯醤处内，",
                    "zhushu": "殽，胾之外内也。近醯酱者，食之主。赠炙皆在豆。○脍，古外反。炙，章夜反，注同。醢，徐音海，本又作醯，呼兮反。酱，子匠反。"
                },
                {
                    "paragraph": "葱㳿处末，",
                    "zhushu": "㳿，烝葱也。処醯醤之左。言末者，殊加也。㳿在豆。○㳿，以制反。烝，之承反。"
                },
                {
                    "paragraph": "酒浆处右。",
                    "zhushu": "処羹之右。此言若酒若浆耳，两有之，则左酒右浆。此大夫、士与宾客燕食之礼，其礼食，则宜放公食大夫礼云。○浆，子羊反。燕，本亦作宴，于遍反。放，方两反。食，音嗣，此仪礼篇名也，后放此，下及注执食同。重意：少仪：客爵居左，其饮居右。"
                },
                {
                    "paragraph": "以脯修置者，左胊右末。",
                    "zhushu": "亦便食也。屈中曰朐。○胊，其俱反。"
                },
                {
                    "paragraph": "客若降等，执食兴辞。",
                    "zhushu": "辞者，辞主人之临己食，若欲食于堂下然。"
                },
                {
                    "paragraph": "主人兴辞于客，然后客坐。",
                    "zhushu": "复坐。重言：又下文。"
                },
                {
                    "paragraph": "主人延客𥙊，",
                    "zhushu": "延，道也。𥙊，𥙊先也。君子有事不忘本也。客不降等，则先𥙊。○客𥙊，礼，饮食必𥙊，示有所先也。于宝注周礼云：𥙊五行六阴之伸，与人起居。道，音导。"
                },
                {
                    "paragraph": "𥙊食，𥙊所先进，",
                    "zhushu": "主人所先进，先𥙊之，所后进，后𥙊之，如其次。"
                },
                {
                    "paragraph": "殽之序，徧𥙊之。",
                    "zhushu": "谓胾炙脍也，以其本出于性体也。公食大夫礼：鱼、腊、湆、醤，不祭也。○徧，音遍，下注同。腊，音昔。湆，音泣。"
                },
                {
                    "paragraph": "三饭，主人延客食胾，然后辩殽。",
                    "zhushu": "先食胾，后食殽。殽，尊也。凡食殽，辩于肩，食肩，则饱也。○饭，扶晚反，下注礼饭以手同，依字书食旁作卞，扶万反；食旁作反，扶晚反，二字不同，今则混之，故随俗而音此。辩，音遍，下同。"
                },
                {
                    "paragraph": "主人未辩，客不虚口。",
                    "zhushu": "俟主人也。虚口，谓酳也。客自敌以上，其酳不待主人饱，主人不先饱也。○酳，音胤，又士觐反，漱口也。以酒曰酳，以水曰漱。"
                },
                {
                    "paragraph": "侍食于长者，主人亲馈，则拜而食；",
                    "zhushu": "劝长者食耳。虽贱，不得执食，㒷辞拜而己，示敬也。○馈，其𩔗反。重言：侍食于长者，又下文。"
                },
                {
                    "paragraph": "主人不亲馈，则不拜而食。",
                    "zhushu": "以其礼于己不隆。重意：坊记：主人亲馈，则客𥙊；主人不亲馈，则客不𥙊。"
                },
                {
                    "paragraph": "共食不饱，",
                    "zhushu": "谦也。谓共羹饭之大器也。"
                },
                {
                    "paragraph": "共饭不泽手。",
                    "zhushu": "为污手不絜也。泽，谓捼莎也。礼，饭以手。泽，或为择。○为，于伪反。汗，下半反，本或作汗。捼，乃禾反，沈耳佳反。莎，息禾反，又息随反。"
                },
                {
                    "paragraph": "毋抟饭，",
                    "zhushu": "为欲致饱，不嫌。○抟，徒端反。为，于伪反，下皆同。"
                },
                {
                    "paragraph": "毋放饭，",
                    "zhushu": "去手个饭于器中，人所秽。○去，起吕反。"
                },
                {
                    "paragraph": "毋流歠，",
                    "zhushu": "大歠，嫌欲疾。○歠，州悦反。重言：毋放饭，毋流歠，又少仪。"
                },
                {
                    "paragraph": "毋咤食，",
                    "zhushu": "嫌薄之。○咤，陟嫁反，叱咤也。"
                },
                {
                    "paragraph": "毋啮骨，",
                    "zhushu": "为有声响，不敬。○啮，五结反。"
                },
                {
                    "paragraph": "毋反鱼肉，",
                    "zhushu": "为己历口，人所秽。"
                },
                {
                    "paragraph": "毋投与狗骨，",
                    "zhushu": "为其贱饮食之物。"
                },
                {
                    "paragraph": "毋固获，",
                    "zhushu": "为其不廉也。欲专之曰固，争取曰获。○获，如字，郑横覇反，一音护。"
                },
                {
                    "paragraph": "毋扬饭。饭黍毋以箸，毋嚃羹，",
                    "zhushu": "亦嫌欲疾也。嚃，为不嚼菜。○饭，扶晩反。箸，直虑反，说文云：饭敧也。嚃，他答反，一音吐计反，又音退。嚼，疾略反。"
                },
                {
                    "paragraph": "毋絮羹，",
                    "zhushu": "为其详于味也。絮，犹调也。○絮，敕虑反，谓加以塩梅也。"
                },
                {
                    "paragraph": "毋刺齿，",
                    "zhushu": "为其弄口也。口容止。○刺，七亦反。弄，鲁冻反。"
                },
                {
                    "paragraph": "毋歠醢。",
                    "zhushu": "亦嫌详于味也。歠者，为其淡故。○淡，度敢反。"
                },
                {
                    "paragraph": "客絮羹，主人辞不能亨。客歠醢，主人辞以窭。",
                    "zhushu": "优宾。○亨，普彭反，煑也。窭，其禹反，贫也。"
                },
                {
                    "paragraph": "濡肉齿决，",
                    "zhushu": "决，犹断也。○濡，音□，字亦作𣽉。断，音短。"
                },
                {
                    "paragraph": "乾肉不齿决，",
                    "zhushu": "坚，宜用手。"
                },
                {
                    "paragraph": "毋嘬炙。",
                    "zhushu": "为其贪食甚也。嘬，谓一㪯尽脔，特牲、少牢：哜之，加于俎。○嘬，初怪反。炙，章夜反。脔，力转反。少，徐武照反，凡少牢皆同。齊，才细反。"
                },
                {
                    "paragraph": "卒食，客自前跪，彻饭齐，以授相者。",
                    "zhushu": "谦也。自，从也。齊，酱属也。相者，主人賛馔者。公食大夫礼：宾卒食，北面取梁与酱以降也。○卒，子恤反，后更不音者同。齊，本又作韲，将兮反。相，息亮反，及注同。"
                },
                {
                    "paragraph": "主人兴，辞于客，然后客坐。",
                    "zhushu": "不听亲彻。"
                },
                {
                    "paragraph": "侍饮于长者，酒进则起，拜受于尊所。",
                    "zhushu": "降席拜受，敬也。燕饮之礼郷尊。○郷，音向。"
                },
                {
                    "paragraph": "长者辞，少者反席而饮。长者举未釂，少者不敢饮。",
                    "zhushu": "不敢先尊者。尽爵曰釂。燕礼曰：公辛爵而后饮也。○少，式召反，下皆同。釂，子妙反，尽也。先，悉荐反，又如字。"
                },
                {
                    "paragraph": "长者赐，少者、贱者不敢辞。",
                    "zhushu": "不敢亢礼也。贱者，僮仆之属。○亢，苦浪反。僮，音同。"
                },
                {
                    "paragraph": "赐果于君前，其有核者怀其核。",
                    "zhushu": "嫌弃尊者物也。木实曰果。○核，户革反。"
                },
                {
                    "paragraph": "御食于君，君赐余，器之漑者不写，其余皆写。",
                    "zhushu": "重污辱君之器也。溉，谓陶梓之器。不漑，谓萑竹之器也。写者，传己器中，乃食之也。劝侑曰御。○溉，古爱反。重，直勇反，徐治龙反。陶，音桃，瓦器也，沈音遥。萑，音丸，苇也。传，直专反。侑，音又。"
                },
                {
                    "paragraph": "馂余不𥙊，父不𥙊子，夫不𥙊妻。",
                    "zhushu": "食人之余曰馂。馂而不祭，唯此𩔗也。食尊者之余，则𥙊盛之。○馂，子閠反。"
                },
                {
                    "paragraph": "御同于长者，虽贰不辞，",
                    "zhushu": "谓侍食于长者，馔具与之同也。贰，谓重殽膳也。辞之，为长者嫌。○重，直龙反。"
                },
                {
                    "paragraph": "偶坐不辞。",
                    "zhushu": "盛僎不为己。○偶，五口反，配也，一曰副贰也。坐，才卧反，又如字。"
                },
                {
                    "paragraph": "羹之有菜者用梜，其无菜者不用梜。",
                    "zhushu": "梜，犹著也。今人或谓著为梜提。○梜，古叶反，沈音甲，字林作策，云：箸也，公治反。箸，直虑反。"
                },
                {
                    "paragraph": "为天子削瓜者副之，巾以絺。",
                    "zhushu": "副，析也。既削，又四析之，乃横断之，而巾覆焉。○为，于伪反，下同。削，息畧反。瓜，古华反。副，普逼反。絺，敕宜反，细葛。析，星历反，下同。断，音短，下同。"
                },
                {
                    "paragraph": "为国君者华之，巾以绤。",
                    "zhushu": "华，中裂之，不四析也。○华，胡瓜反。绤，去逆反。瓫，葛也。"
                },
                {
                    "paragraph": "为大夫累之，",
                    "zhushu": "累，倮也。谓不巾覆也。○累，力果反，又如字。倮，力果反。"
                },
                {
                    "paragraph": "士㚄之，",
                    "zhushu": "不中裂，横断去㚄而己。○㚄，音帝。去，起吕反。"
                },
                {
                    "paragraph": "庶人龁之。",
                    "zhushu": "不横断。○龁，恨没反，徐胡切反。"
                },
                {
                    "paragraph": "父母有疾，冠者不栉，行不翔，",
                    "zhushu": "忧不为容也。○冠，如字，徐右乱反。为，如字，徐于伪反。"
                },
                {
                    "paragraph": "言不惰，",
                    "zhushu": "忧不在私好。惰，不正之言。○惰，徒禾反，又徒卧反。"
                },
                {
                    "paragraph": "琴瑟不御。",
                    "zhushu": "忧不在乐。"
                },
                {
                    "paragraph": "食肉不至变味，饮酒不至变貌，",
                    "zhushu": "忧不在味。"
                },
                {
                    "paragraph": "笑不至矧，怒不至詈，",
                    "zhushu": "忧在心，难変也。齿本曰矧，大笑则见。○矧，本又作哂，失忍反。詈，力智反，骂詈。"
                },
                {
                    "paragraph": "疾止复故。",
                    "zhushu": "自若常也。"
                },
                {
                    "paragraph": "有忧者侧席而坐，",
                    "zhushu": "侧，犹特也。忧不在接人，不布它面席。"
                },
                {
                    "paragraph": "有丧者专席而坐。",
                    "zhushu": "降居処也。专，犹单也。"
                },
                {
                    "paragraph": "○水潦降，不献鱼鼈。",
                    "zhushu": "不饶多也。○潦，音老。雨水谓之潦。"
                },
                {
                    "paragraph": "献鸟者佛其首，",
                    "zhushu": "为其啄害人，一。佛，戾也。盖为小竹笼以冒之。○佛，本又作拂，扶弗反，下同。为，于伪反，下为其同。啄，吁废反，陟遘反，又知胄、丁角反。戾，力计反。笼，力东反。冒，莫报反。"
                },
                {
                    "paragraph": "畜鸟者则勿佛也。",
                    "zhushu": "畜，飬也。飬则驯。○畜，许六反，徐况又反。驯，似遵反，狎也，徐食伦反，沈飬纯反。"
                },
                {
                    "paragraph": "献车马者执策绥，献甲者执胄，献杖者执末，献民虏者操右袂，献粟者执右契，献米者操量鼓。献熟食者操醤齐，献田宅者操书致。",
                    "zhushu": "凡操执者，谓手所举以告者也。设其大者，举其小者，便也。甲，铠也。胄，兜鍪也。民虏，军所获也。操其右袂制之。契，券要也。右为尊。量鼓，量器名。○绥，音虽，执以登车者。胄，直又反。操，七刀反，持也，下及注皆同。契，若计反。量，音亮，又音良，升斛。鼓，𨼆义云：乐浪人呼为十二石者为鼓。齐，本又作韲，同子兮反。便，婢面反。铠，苦爱反。兜，丁侯反。鍪，莫侯反。券，字又作絭，音劝。"
                },
                {
                    "paragraph": "凡遗人弓者，张弓尚筋，弛弓尚角，",
                    "zhushu": "弓有往来体，皆欲令其下曲，隤然顺也。遗人无时，己㝎体则张之，未定体则弛之。○遗，于季反，与也，注同。弛，本又作施，同。隤，式是反，谓不张也，注同。隤，本又作颓，徒回反。"
                },
                {
                    "paragraph": "右手执箫，左手承弣，",
                    "zhushu": "箫，弭头也。谓之箫。箫，邪也。弣，把中。○弣，音抚，徐音甫，下同。弭，亡婢反，弓，末也。邪，似嗟反。把，音霸，手执処也。"
                },
                {
                    "paragraph": "尊卑垂帨。",
                    "zhushu": "帨，佩巾也。磬折则佩垂。授受之仪，尊卑一。○帨，徐始锐反。磬，徐苦定反。折，徐时列反，又之列反，沈云：旧音逝。"
                },
                {
                    "paragraph": "若主人拜，",
                    "zhushu": "拜，受也。"
                },
                {
                    "paragraph": "则客还辟，辟拜，",
                    "zhushu": "辟拜，谦不敢当。○辟辟，上扶亦反，下音避，注同。"
                },
                {
                    "paragraph": "主人自受，由客之左，接下承弣，",
                    "zhushu": "由，从也。从客之左，右客尊之。接下，接客手下也。承弣，却手则箫覆手与。○覆，芳服反。与，音余。"
                },
                {
                    "paragraph": "郷与客并，然后受。",
                    "zhushu": "于堂上，则俱南面，礼敌者并授。"
                },
                {
                    "paragraph": "进剑者左首，",
                    "zhushu": "左首，尊也。"
                },
                {
                    "paragraph": "进戈者前其鐏，后其刃，进矛戟者前其镦，",
                    "zhushu": "后刃，敬也。三兵，鐏、镦虽在下，犹为首。锐底曰鐏，取其鐏地；平底曰镦，取其镦地。○鐏，在困反，旧子困反，注同，一读注音作菅反。矛，本又作𨥨，音谋，兵器。镦，本又作錞，徒对反，注同，一读注丁乱反。铳，以税反。底，丁礼反。"
                },
                {
                    "paragraph": "进几杖者拂之。",
                    "zhushu": "尊者所冯依，拂去尘，敬。○拂，如字。冯，皮氷反。去，起吕反。"
                },
                {
                    "paragraph": "效马效羊者右牵之，",
                    "zhushu": "用右手便。效，犹呈见。○效，胡教反，下同。便，婢面反。见，贤遍反。"
                },
                {
                    "paragraph": "效犬者左牵之。",
                    "zhushu": "大齛啮人，右手当禁备之。○齛，本亦作噬，常世反。"
                },
                {
                    "paragraph": "执禽者左首，",
                    "zhushu": "左首尊。"
                },
                {
                    "paragraph": "饰羔鴈者以缋，",
                    "zhushu": "缋，画也。诸侯大夫以布，天子大夫以画。○缋，胡对反。"
                },
                {
                    "paragraph": "受珠玉者以掬，",
                    "zhushu": "慎也。掬，手中。○掬，九六反，两手曰掬。"
                },
                {
                    "paragraph": "受弓剑者以袂，",
                    "zhushu": "敬也。"
                },
                {
                    "paragraph": "饮玉爵者弗挥。",
                    "zhushu": "为其宝而脆。○挥，音辉。何云：振去余酒曰挥。脆，七岁反。"
                },
                {
                    "paragraph": "凡以弓剑、苞苴、簟笥问人者，",
                    "zhushu": "问，犹遗也。苞苴，褁鱼肉，或以苇，或以茅。簟笥，盛饭食者。圜曰簟，方曰笥。○苞苴，子余反，苞，褁也，苴，藉也。簟，音单。笥，思嗣反。簟笥，竹器也。褁，音果。苇，韦鬼反。盛，音成。圜，音员。"
                },
                {
                    "paragraph": "操以受命，如使之容。",
                    "zhushu": "谓使者。○使，色吏反，注及下使者、使也并同。"
                },
                {
                    "paragraph": "凡为君使者，己受命，君言不宿于家。",
                    "zhushu": "急君使也。言，谓有故所问也。聘礼曰：君有言，则以束帛，如享礼。○为，于伪反，下注为哀乐、为其废事并同。"
                },
                {
                    "paragraph": "君言至，则主人出拜君言之辱。使者归，则必拜送于门外。",
                    "zhushu": "敬君命也。此谓国君问事于其臣。重言：聘义：拜君命之辱。"
                },
                {
                    "paragraph": "若使人于君所，则必朝服而命之，使者反，则必下堂而受命。",
                    "zhushu": "此臣有所告，请于其君。○朝，音条。"
                },
                {
                    "paragraph": "○博闻强识而让，敦善行而不怠，谓之君子。",
                    "zhushu": "敦，厚也。○识，如字，又式异反。行，下孟反，皇如字。怠，音代。"
                },
                {
                    "paragraph": "君子不尽人之欢，不竭人之忠，以全交也。",
                    "zhushu": "欢，谓饮食，忠，谓衣服之物。"
                },
                {
                    "paragraph": "礼曰：君子抱孙不抱子。此言孙可以为王父尸，子不可以为父尸。",
                    "zhushu": "费于有病者之侧，不能馈焉，则不问其所欲。有客不能馆，则不问其所舍。"
                },
                {
                    "paragraph": "○适墓不登垄，",
                    "zhushu": "为其不敬.垄，蒙也。墓，茔域。○垄，力勇反。茔，音营。"
                },
                {
                    "paragraph": "助葬必执绋，",
                    "zhushu": "葬，丧之大事。绋，引车索。○绋，音弗。引车，本亦作引棺。索，悉各反。"
                },
                {
                    "paragraph": "临丧不笑，",
                    "zhushu": "临哀宜有哀色。"
                },
                {
                    "paragraph": "揖人必违其位。",
                    "zhushu": "礼以変为敬。"
                },
                {
                    "paragraph": "望柩不歌，入临不翔，",
                    "zhushu": "哀伤之，无容乐。○柩，求又反。临，如字，旧力鸩反。"
                },
                {
                    "paragraph": "当食不叹。",
                    "zhushu": "食或以乐，非叹所。"
                },
                {
                    "paragraph": "邻有丧，舂不相；里有殡，不巷歌。",
                    "zhushu": "助哀也。相，谓送杵声。○春，束容反。相，息亮反，注同。杵，昌吕反。重言：见檀弓上。"
                },
                {
                    "paragraph": "适墓不歌，",
                    "zhushu": "非乐所。"
                },
                {
                    "paragraph": "哭日不歌。",
                    "zhushu": "哀未忘也。"
                },
                {
                    "paragraph": "送丧不由径，送葬不辟涂潦。",
                    "zhushu": "所哀在此。○径，经定反，邪路也。辟，音避，下注同。"
                },
                {
                    "paragraph": "临丧则必有哀色，执绋下笑，临乐不叹。介胄则有不可犯之色。",
                    "zhushu": "貌与事宜相配。介，甲也。"
                },
                {
                    "paragraph": "故君子戒慎，不失色于人。",
                    "zhushu": "色厉而内荏，貌恭，心狠，非倩者也。○荏，而审反，柔弱貌。狠，胡垦反。"
                },
                {
                    "paragraph": "国君抚式，大夫下之；大夫抚式，士下之。",
                    "zhushu": "抚。犹据也。据，式小俯，崇敬也。乘车必正立。○俯，音免。"
                },
                {
                    "paragraph": "礼不下庶人，",
                    "zhushu": "为其遽于事，且不能备物。○下，遐嫁反，又如字。遽，其庶反。"
                },
                {
                    "paragraph": "刑不上大夫。",
                    "zhushu": "不与贤者犯法。其犯法则在八议，轻重不在刑书。○上，时掌反。与，音预。"
                },
                {
                    "paragraph": "刑人不在君侧。",
                    "zhushu": "为怨恨为害也。春秋传曰：近刑人则轻死之道。"
                },
                {
                    "paragraph": "○兵车不式，",
                    "zhushu": "尚威武，不崇敬。重意：少仪：武车不式。"
                },
                {
                    "paragraph": "武车绥旌，",
                    "zhushu": "尽饰也。绥，谓垂舒之也。武车，亦兵车。○绥，耳隹反。"
                },
                {
                    "paragraph": "德车结旌。",
                    "zhushu": "不尽饰也。结，谓収敛之也。徳车，乘车。"
                },
                {
                    "paragraph": "○史载笔，士载言。",
                    "zhushu": "谓从于会同，各持其聀以待事也。笔，谓书具之属。言，谓会同盟要之辞。"
                },
                {
                    "paragraph": "前有水，则载青旌；前有尘埃，则载鸣鸢；前有车骑，则载飞鸿；前有士师，则载虎皮；前有挚兽，则载𧴀貅。",
                    "zhushu": "载，谓举于旌首，以警众也。礼，君行师从，卿行旅从。前駈举此，则士众知所有。所举各以其类象。青，二雀，水鸟。鸢鸣则将风。鸿，取飞有行列也。士师，谓兵众。虎，取其有威勇也。𧴀貅，亦挚兽也。书曰：如虎如𧴀。士，或为仕。○载音戴，下及注同。埃，乌来反。鸢，说专反，鸱也。骑，其寄反。挚音至。𧴀，孔安国云：执夷反，虎属，皆健。貅，本亦作貅，许求反。从，才用反。行，户刚反。"
                },
                {
                    "paragraph": "行，前朱鸟而后玄武，左青龙而右白虎，招摇在上，急缮其怒。",
                    "zhushu": "以此四兽为军陈，象天也。急，犹坚也。缮，读曰劲。又画招摇星于旌旗上，以起居坚劲军之威怒，象天帝也。招摇星，在北斗杓端，主指者。○招摇，如字，北斗第七星。缮，依注音劲，吉政反。陈，直觐反。杓，敷昭反。"
                },
                {
                    "paragraph": "进退有度，",
                    "zhushu": "度，谓伐与步数。重言：进退有度，経觧。"
                },
                {
                    "paragraph": "左右有局，各司其局。",
                    "zhushu": "局，部分也。○分，扶问反。"
                },
                {
                    "paragraph": "○父之雠，弗与共戴天；",
                    "zhushu": "父者，子之天，杀己之天，与共戴天，非孝子也。行求杀之，乃止。○雠，常由反。"
                },
                {
                    "paragraph": "兄弟之雠，不反兵；",
                    "zhushu": "恒执杀之备。"
                },
                {
                    "paragraph": "交游之雠，不同国。",
                    "zhushu": "雠不吾辟，则杀之。交游，或为朋反。"
                },
                {
                    "paragraph": "○四郊多垒，此卿大夫之辱也。",
                    "zhushu": "辱其谋人之国不能安也。垒，军辟也。数见侵伐则多垒。○垒，徐力鬼反。壁，本又作辟，布狄反。数，色角反。"
                },
                {
                    "paragraph": "地广大，荒而不治，此亦士之辱也。",
                    "zhushu": "辱其亲民不能安荒秽也。"
                },
                {
                    "paragraph": "○临𥙊，不惰，",
                    "zhushu": "为无神也。○为，于伪反，下为不、为其、为有皆同。"
                },
                {
                    "paragraph": "𥙊服敝则焚之，𥙊器敝则埋之，龟策敝则埋之，牲死则埋之。",
                    "zhushu": "此皆不欲人亵之也。焚之必己；不用，埋之，不知鬼神之所为。○埋，武垂反。亵，息列反，慢也。"
                },
                {
                    "paragraph": "凡𥙊于公者，必自彻其俎。",
                    "zhushu": "臣不敢烦君使也。大夫以下，或使人归之。𥙊于公，助𥙊于君也。○使，色吏反。"
                },
                {
                    "paragraph": "○卒哭乃讳。",
                    "zhushu": "敬鬼神之名。讳，辟也。生者不相辟名。卫侯名恶，大夫有名恶，君臣同名，春秋不非。○辟，音避，下皆同。"
                },
                {
                    "paragraph": "礼不讳嫌名，二名不偏讳。",
                    "zhushu": "为其难辟也。嫌名，谓声音相近。若禹与雨、丘与区也。偏，谓二名不一一讳也。孔子之母名征在。言在不称征，言征不称在。○禹与雨，并于矩反。一读雨音于许反。丘与区，并去求反。一读区音羌虬反。案：汉和帝名肇，不改京兆郡。魏武帝名操。陈思王诗云：修阪造云日。是不讳嫌名。重言：二名不遍讳。又擅弓下。"
                },
                {
                    "paragraph": "逮事父母，则讳王父母，不逮事父母，则不讳王父母。",
                    "zhushu": "逮，及也。谓幼孤不及识父母，思不至于相名。孝子闻名心瞿，讳之由心。此谓庶人。适士以上，庿事祖，虽不违事父母，犹讳祖。○逮音代，又大计反。瞿，本又作惧，同俱付反。适，丁厯反。"
                },
                {
                    "paragraph": "君所无私讳，",
                    "zhushu": "谓臣言于君前，不辟家讳，尊无二。"
                },
                {
                    "paragraph": "大夫之所有公讳，",
                    "zhushu": "辟君讳也。重意：玉藻：于大夫所，有公讳，无私讳。"
                },
                {
                    "paragraph": "诗、书不讳，临文不讳，",
                    "zhushu": "为其失事正。重言：临文不讳，又玉藻。"
                },
                {
                    "paragraph": "庙中不讳。",
                    "zhushu": "为有事于髙祖，则不讳曽祖以下，尊无二也。出于下则讳上。重言：庿中不讳，又玉藻。"
                },
                {
                    "paragraph": "夫人之讳，虽质君之前，臣不讳也。",
                    "zhushu": "臣于夫人之家，思远也。质，犹对也。"
                },
                {
                    "paragraph": "妇讳不出门，",
                    "zhushu": "妇亲远，于官中言辟之。"
                },
                {
                    "paragraph": "大㓛小㓛不讳。入竟而问禁，入国而问俗，入门而问讳。",
                    "zhushu": "皆为敬主人也。禁，谓政教。俗，谓常所行与所恶也。国，城中也。○竟，音境。恶，乌路反。"
                },
                {
                    "paragraph": "○外事以刚日，",
                    "zhushu": "顺其出为阳也。出郊为外事。春秋传曰：甲午祠兵。"
                },
                {
                    "paragraph": "内事以柔日。",
                    "zhushu": "顺其居内为阴。重意：表记：外事用刚日，内事用柔日。以孙与祖昭穆同。○昭，时招反。重意：𥙊统：孙为王父尸。"
                },
                {
                    "paragraph": "为君尸者，大夫士见之则下之。君知所以为尸者，则自下之。",
                    "zhushu": "尊尸也。下，下车也。国君或时幼少，不能尽识群臣，有以告者，乃下之。○少，式召反。"
                },
                {
                    "paragraph": "尸必式，",
                    "zhushu": "礼之。重言：尸必式，又曽子问、杂记。"
                },
                {
                    "paragraph": "乘必以几。",
                    "zhushu": "尊者慎也。○乘，绳证反，下注二処乘车同。"
                },
                {
                    "paragraph": "齐者不乐，不吊。",
                    "zhushu": "为哀乐则失正，散其思也。○齐，侧皆反。乐，音洛，下无容乐、非乐所同。思，丝嗣反，又如字。"
                },
                {
                    "paragraph": "○居丧之礼，毁瘠不形，视听不衰，",
                    "zhushu": "为其废丧事。形，谓骨见。○瘠，在昔反，瘦也。见，贤遍反。"
                },
                {
                    "paragraph": "升降不由阼阶，出入不当门隧。",
                    "zhushu": "常若亲存。隧，道也。○阼，才故反。隧，音遂。"
                },
                {
                    "paragraph": "居丧之礼，头有创则沐，身有疡则浴，有疾则饮酒食肉，疾止复初，不胜丧，乃比于不慈不孝。",
                    "zhushu": "胜，任也。○创，初食反，又初亮反。疡，音羊，本或作痒。胜，音升。任，而金反。重意：杂记下：身有痒则浴，首有疮则沐。○檀弓上：丧有疾，食肉饮酒。杂记下：有疾，饮酒食肉。又：病则饮酒食肉。丧大记：有疾，食肉饮酒可也。"
                },
                {
                    "paragraph": "五十不致毁，六十不毁，七十唯衰麻在身，饮酒食肉，处于内。",
                    "zhushu": "所以卷衰老。人五十始衰也。○衰，七雷反。重言：五十不致毁，六十不毁。又杂记下。七十唯衰麻在身，又丧大记一。"
                },
                {
                    "paragraph": "生与来日，死与往日。",
                    "zhushu": "与，犹数也。生数来日，谓成服杖以死明日数也。死数往日，谓殡敛以死日数也。此士礼贬于大夫者，大夫以上皆以来日数。士丧礼曰：死日而袭，厥明而小敛，又厥明大敛而殡。则死三日。而更言三日成服杖，似异日矣。丧大记曰：士之丧，二日而殡，三日之朝人杖。二者相推，其然朋矣。与，或为予。○数，所主反，下皆同。殡，必刃反。敛，力验反，下同。贬，彼检反。"
                },
                {
                    "paragraph": "知生者吊，知死者伤。知生而不知死，吊而不伤；知死而不知生，伤而不吊。",
                    "zhushu": "人思各施于所知也。吊、伤，皆谓致命辞也。杂记曰：诸侯使人吊，辞曰：寡君闻君之丧，寡君使某，如何不淑。此施于生者。伤辞未闻也。说者有吊辞云：皇天降灾，子遭罹之，如何不淑。此施于死者。盖本伤辞，辞毕退皆哭。○伤，如字，下同。"
                },
                {
                    "paragraph": "吊丧弗能赙，不问其所费。问疾弗能遗，不问其所欲。见人弗能馆，不问其所舍。赐人者不曰来取，与人者不问其所欲。",
                    "zhushu": "皆谓伤恩也。见人，见行人。馆，舍也。与人不问其所欲，己物或时非其所欲，将不与也。○赙，音附。公羊传曰：钱财曰赙。榖梁传曰：归生者曰赙。不问其所费，芳味反，一本作有所费，下句放此。遗，于季反，与也。为，于伪反，下为其皆同。重意：表记：君子于有丧者之侧，不能赠焉，则不问其所。"
                },
                {
                    "paragraph": "凡卜筮日，旬之外曰远某日，旬之内曰近某日。",
                    "zhushu": "旬，十日也。○筮，市制反。"
                },
                {
                    "paragraph": "丧事先远日，吉事先近日。",
                    "zhushu": "孝子之心，丧事，葬与练详也。吉事，𥙊祀、冠取之属也。○冠，古乱反。"
                },
                {
                    "paragraph": "曰：为日，假尔泰龟有常，假尔泰筮有常。",
                    "zhushu": "命龟筮辞。龟筮，于吉凶有常。大事卜，小事筮。○假，古雅反，下同。"
                },
                {
                    "paragraph": "卜筮不过三，",
                    "zhushu": "求吉不过三。鲁四卜郊，春秋讥之。"
                },
                {
                    "paragraph": "卜筮不相袭。",
                    "zhushu": "卜不吉，则又筮。筮不吉，则又卜，是渎亀策也。晋献公卜取骊姫，不吉，公曰筮之是也。○渎，徒木反。骊，力知反。○重言：又表记。"
                },
                {
                    "paragraph": "龟为卜，策为筮。卜筮者，先圣王之所以使民信时日、敬鬼神、畏法令也；所以使民决嫌疑、定犹与也。故曰：疑而筮之，则弗非也；日而行事，则必践之。",
                    "zhushu": "弗非，无非之者。日，所卜筮之古日也。践，读曰善，声之误也。策，或为蓍。○与，音预，本亦作豫。践，依注音善，王如字，云：履也。蓍，音尸。互注：书洪范：乃命卜筮，汝则有大疑，谋及卜筮。左桓十一年：卜以决疑，不疑何卜？"
                },
                {
                    "paragraph": "○君车将驾，则仆执策立于马前。",
                    "zhushu": "监驾，其为马行。○监，古御反。为，于伪反。"
                },
                {
                    "paragraph": "己驾，仆展軨，",
                    "zhushu": "展軨其视。○軨，厯丁反，一音领。卢云：车辖头靻也。旧云：车阑也。"
                },
                {
                    "paragraph": "效驾，",
                    "zhushu": "曰已驾。"
                },
                {
                    "paragraph": "奋衣由右上，取贰绥，",
                    "zhushu": "奋，振去尘也。贰，副也。○上，时掌反。下犬马不上，下注而上车同。去，羌吕反。"
                },
                {
                    "paragraph": "跪乘，",
                    "zhushu": "未敢立，敬也。○乘，绳证反，下除乘、君不乘奇车、乘路马皆同。"
                },
                {
                    "paragraph": "执策分辔，驱之五步而立。",
                    "zhushu": "调试之。○辔，悲位反。四马八辔，故云分。"
                },
                {
                    "paragraph": "君出就车，则仆并辔授，",
                    "zhushu": "车上仆所主。○并，必政反。"
                },
                {
                    "paragraph": "左右攘辟。",
                    "zhushu": "谓群臣陪位侍驾者。攘，却也。或者攘，古让字。○攘，如羊反，郤也，又音让。辟，音避，徐扶亦反。"
                },
                {
                    "paragraph": "车驱而驺，至于大门，君抚仆之手，而顾命车右就车，门闾、沟渠必步。",
                    "zhushu": "车右，勇力之上，备制非常者。君行则陪乘，君式则下步行。○驱，起俱反，徐起遇反。驺，仕救反，又七湏反。"
                },
                {
                    "paragraph": "凡仆人之礼，必授人绥。若仆者降等则受，不然则否。若仆者降等，则抚仆之手，不然则自下拘之。",
                    "zhushu": "抚，小止之，谦也。自下拘之，由仆手下取之也。仆与己同爵则不受。○拘，古侯反，又音俱。"
                },
                {
                    "paragraph": "客车不入大门，",
                    "zhushu": "谦也。"
                },
                {
                    "paragraph": "妇人不立乘，",
                    "zhushu": "异于男子。"
                },
                {
                    "paragraph": "犬马不止于堂。",
                    "zhushu": "非挚币也。○挚，本亦作贽，音至。"
                },
                {
                    "paragraph": "故君子式黄发，",
                    "zhushu": "敬老也。发句言故，明此众篇杂辞也。"
                },
                {
                    "paragraph": "下卿位。",
                    "zhushu": "尊贤也。卿位，卿之朝位也。君出，过之而上车；入，未至而下车。○朝，直遥反，下同。"
                },
                {
                    "paragraph": "入国不驰，",
                    "zhushu": "爱人也。驰，善蔺人也。○蔺，力刃反。"
                },
                {
                    "paragraph": "入里必式。",
                    "zhushu": "不诬十室。"
                },
                {
                    "paragraph": "君命召，虽贱人，大夫、士必自御之。",
                    "zhushu": "御，当为讶。讶，迎也。君虽使贱人来，必自出迎之，尊君命也。春秋传曰：跛者御跛者，眇者御眇者，皆讶也。世人乱之。○讶，五嫁反。跛，波我反。眇，名小者。"
                },
                {
                    "paragraph": "介者不拜，为其拜而蓌。",
                    "zhushu": "蓌则失容节。蓌犹诈也。○蓌，子卧反，又侧嫁反，挫也，沈租稼反，又子猥反，卢本又作蹲。重言：介者不拜，又见少仪篇。"
                },
                {
                    "paragraph": "祥车旷左。",
                    "zhushu": "空神位也。祥车，葬之乘车。"
                },
                {
                    "paragraph": "乘君之乘车，不敢旷左，左必式。",
                    "zhushu": "君存，恶空其位。○恶，乌路反。"
                },
                {
                    "paragraph": "仆御妇人，则进左手，后右手。",
                    "zhushu": "远嫌。○远，于万反，重意：下篇则尚左手。"
                },
                {
                    "paragraph": "御国君，则进右手，■，后左手而俯。",
                    "zhushu": "敬也。"
                },
                {
                    "paragraph": "国君不乘奇车。",
                    "zhushu": "出入必正也。奇车，猎衣之属。○奇，居宜反。奇邪不正之车，何云不如法之车？"
                },
                {
                    "paragraph": "车上不广欬，",
                    "zhushu": "为若自矜。广，犹弘也。○欬，开代反。"
                },
                {
                    "paragraph": "不妄指，",
                    "zhushu": "为惑众。"
                },
                {
                    "paragraph": "立视五巂，",
                    "zhushu": "立，平视也。巂，犹规也，谓轮转之度。巂，或为　○巂，本又作巂，惠主反。车轮转一周为巂。一周，丈九尺八寸。地，本又作蕊，如捶反。"
                },
                {
                    "paragraph": "式视马尾，",
                    "zhushu": "小俯。"
                },
                {
                    "paragraph": "顾不过毂。",
                    "zhushu": "为掩在后。"
                },
                {
                    "paragraph": "国中以策彗恤勿驱，尘不出轨。",
                    "zhushu": "入国不驰。彗，竹帚。恤勿，搔摩也。○彗，音遂，徐虽酔反，又囚𡻕反。恤，苏没反，注同。驱，如字。勿，音没。搔，素刀反。摩，莫何反。"
                },
                {
                    "paragraph": "国君下齐牛，式宗庙。大夫、士下公门，式路马。乘路马，必朝服，载鞭策，不敢授绥，左必式。步路马，必中道，以足蹙路马刍，有诛；齿路马，有诛。",
                    "zhushu": "皆广敬也。路马，君之马，载鞭策，不敢执也。齿，欲年也。诛，罚也。○齐，则皆反。鞭，必绵反。蹙，本又作蹴，徐采六反，又子六反。"
                }
            ]
        },
        {
            "name": "曲礼下第二",
            "paragraphs": [
                {
                    "paragraph": "曲礼下第二",
                    "zhushu": "",
                    "type": 1
                },
                {
                    "paragraph": "凡奉者当心，提者当带。",
                    "zhushu": "髙下之节。○奉，本亦作捧，同芳勇反。提，徒兮反。"
                },
                {
                    "paragraph": "执天子之器则上衡，",
                    "zhushu": "谓高于心，弥敬也。此衡谓与心平。○上，时掌反。"
                },
                {
                    "paragraph": "国君则平衡，大夫则绥之，士则提之。",
                    "zhushu": "绥，读曰妥。妥之，谓下于心。○绥，汤果反，又他囬反。"
                },
                {
                    "paragraph": "凡执主器，执轻如不克。",
                    "zhushu": "重慎之也。主，君也。克，胜也。○胜，音升。"
                },
                {
                    "paragraph": "执主器，操币圭壁，则尚左手。行不举足，车轮曳踵，",
                    "zhushu": "重慎也。尚左手，尊左也。车轮，谓行不绝也。○操，七刀反。行不举足，一本作行㪯足。曳，以制反。踵，支勇反。重言：行不举足，又玉藻。重意：玉藻：㪯则曳踵。○上篇则进左手。"
                },
                {
                    "paragraph": "立则磬折垂佩。主佩倚，则臣佩垂，主佩垂，则臣佩委。",
                    "zhushu": "君臣俯仰之节。倚，谓附于身，小俯则垂，大俯则委于地。○折，之列反，又市列反，一音逝。佩，步内反。倚，于绮反。"
                },
                {
                    "paragraph": "执玉，其有藉者则禓，无藉者则袭。",
                    "zhushu": "藉，藻也。禓、袭，文质相変耳。有藻为文，禓见羙亦文；无藻为质，袭充羙亦质。圭璋特而袭，壁琮加束帛而裼，亦是也。○藉，在夜反，下同。裼，星历反。藻，音早，本又作缫。见，贤遍反。琮，才冬反。"
                },
                {
                    "paragraph": "○国君不名卿老世妇，大夫不名世臣姪娣，士不名家相长妾。",
                    "zhushu": "虽贵于其国，家犹有所尊也。卿老，上卿也。世臣，父时老臣。○姪，大节反，字林丈一反。娣，大计反。相，息亮反。长，丁丈反，下注长老同。"
                },
                {
                    "paragraph": "君大夫之子，不敢自称曰余小子，",
                    "zhushu": "辟天子之子未除丧之名。君大夫，天子大夫有土地者。○辟，音避，下同。"
                },
                {
                    "paragraph": "大夫士之子，不敢自称曰嗣子某，",
                    "zhushu": "亦辟其君之子未除丧之名，重言：大夫、士之子，又内则。"
                },
                {
                    "paragraph": "不敢与世子同名。",
                    "zhushu": "辟僣傚也。其先之生，则亦不改。世，或为大。○僣，作念反。傚，胡孝反。重言：不敢与世子同名，又内则。"
                },
                {
                    "paragraph": "○君使士射，不能，则辞以疾，言曰：某有负薪之忧。",
                    "zhushu": "射者所以观徳，唯有疾可以辞也。使士射，谓以备耦也。忧，或为疾。○使，音史。射，市夜反。则辞以疾，如字，本又作有疾。为疾，如字，本又作疚，音救。"
                },
                {
                    "paragraph": "侍于君子，不顾望而对，非礼也。",
                    "zhushu": "礼尚谦也。不顾望，若子路率尓而对。"
                },
                {
                    "paragraph": "○君子行礼，不求变俗，",
                    "zhushu": "求，犹务也。不务変其故俗，重本也。谓去先祖之国，居他国。"
                },
                {
                    "paragraph": "𥙊祀之礼，居丧之服，哭泣之位，皆如其国之故，谨修其法而审行之。",
                    "zhushu": "其法，谓其先祖之制度，若夏、殷。"
                },
                {
                    "paragraph": "去国三世，爵禄有列于朝，出入有诏于国，",
                    "zhushu": "三世，自祖至孙，逾久可以忘故俗，而犹不変者，爵禄有列于朝，谓君不绝其祖祀，复立其族，若臧纥奔邾，立臧为矣。诏，告也。谓与卿大夫吉凶往来相赴告。○三世，卢、王云：世，𡻕也。万物以岁为世。朝，直遥反，下皆同。复，扶富反，下复还同。纥，恨发反，徐胡切反，沈胡谒反。"
                },
                {
                    "paragraph": "若兄弟宗族犹存，则反告于宗后。",
                    "zhushu": "谓无列无诏者。反告，亦谓吉凶也。宗后，宗子也。"
                },
                {
                    "paragraph": "去国三世，爵禄无列于朝，出入无诏于国。唯兴之日，从新国之法。",
                    "zhushu": "以故国与己无恩。㒷，谓起为卿大夫。"
                },
                {
                    "paragraph": "○君子己孤不更名，",
                    "zhushu": "亦重本。"
                },
                {
                    "paragraph": "己孤暴贵，不为父作谥。",
                    "zhushu": "子事父，无贵贱。○为，于伪反。谥，音示。"
                },
                {
                    "paragraph": "○居丧，未葬，读丧礼；既葬，读𥙊礼；丧复常，读乐章。",
                    "zhushu": "为礼各于其时。"
                },
                {
                    "paragraph": "居丧不言乐，𥙊事不言凶，公庭不言妇女。",
                    "zhushu": "非其时也。"
                },
                {
                    "paragraph": "○振书端书于君前，有诛；倒策侧龟于君前，有诛。",
                    "zhushu": "臣不豫事，不敬也。振，去尘也。端，正也。倒，颠倒也。侧，反侧也。皆谓甫省视之。○倒，多老反。去，羌吕反，下彻犹去、去琴瑟同。颠，丁田反。"
                },
                {
                    "paragraph": "龟策、几杖、席盖，重素，袗絺绤，不入公门。",
                    "zhushu": "龟策，嫌问国家吉凶。几杖，嫌自长老。席盖，载丧车也。杂记曰：士輤韦席以为屋，蒲席以为裳帷。重素，衣裳皆素，丧服也。袗，单也。孔子曰：当暑，袗絺绤，必表而出之。为其形䙝。○重素，直龙反，注同。重素，衣裳皆素。袗，之忍反。輤，千见反。苇，干鬼反。为，于伪反。重言：袗絺绤不入公门，又玉藻，袗作振。不入公门六，本篇三，玉藻三。"
                },
                {
                    "paragraph": "苞屦、扱祍、厌冠，不入公门。",
                    "zhushu": "此皆凶服也。苞，藨也，齐衰藨前之菲也。问丧曰：亲始死，扱上祍。厌，犹伏也。丧冠厌伏。苞，或为菲。○苞，自表反，草也。扱，初洽反。祍，而审反。厌，于涉反。藨，白表反，又扶苗反。齐，本又作齊，音咨。衰，七雷反，下同。蒯，苦怪反。菲，扶味反，屦也。"
                },
                {
                    "paragraph": "书方，衰，凶器，不以告，不入公门，",
                    "zhushu": "此谓丧在内，不得不入，当先告君耳。方，板也。士丧礼下篇曰：书赗于方，若九，若七，若五。凶器，明器也。○板，字又作版，音同。赗，芳仲反。车马曰赗。"
                },
                {
                    "paragraph": "公事不私议。",
                    "zhushu": "嫌若奸也。"
                },
                {
                    "paragraph": "○君子将营宫室，宗庙为先，廐库为次，居室为后。",
                    "zhushu": "重先祖及国之用。○廐，九又反。"
                },
                {
                    "paragraph": "○凡家造，𥙊器为先，牺赋为次，飬器为后。",
                    "zhushu": "大夫称家。谓家始造事。犠赋，以税出牲。○凡家造，才早反。犠，许宜反。飬，羊尚反，一如字。"
                },
                {
                    "paragraph": "无田禄者，不误𥙊器，有田禄者，先为𥙊服。",
                    "zhushu": "𥙊器可假，𥙊服宜自有。"
                },
                {
                    "paragraph": "君子虽贫，不粥𥙊器，虽寒，不衣𥙊服，为宫室，不斩于丘木。",
                    "zhushu": "广敬鬼神也。粥，卖也。丘，垄也。○粥，音育。不，于既反。"
                },
                {
                    "paragraph": "大夫士去国，𥙊器不逾竟。",
                    "zhushu": "此用君禄所作，取以出竟，恐辱亲也。○去国𥙊器不逾竟，音境，注及下同。一本作大夫士去国，下去国逾竟亦然。"
                },
                {
                    "paragraph": "大夫寓𥙊器于大夫，士寓𥙊器于士。",
                    "zhushu": "寓，寄也。与得用者言寄，觊己后还。○寓，鱼具反。觊，音冀。"
                },
                {
                    "paragraph": "大夫士去国，逾竟，为坛位，郷国而哭，素衣、素裳、素冠，彻缘，鞮屦、素簚，乘髦马，不蚤鬋，不𥙊食，不说人以无罪，妇人不当御，三月而复服。",
                    "zhushu": "言以丧礼自处也。臣无君，犹无天也。坛位，除地为位也。彻，犹去也。鞮屦，无絇之菲也。簚，覆笭也。髦马，不鬄落也。蚤，读为瓜。鬋，鬋鬓也。不自说于人以无罪，嫌恶其君也。御，接见也。三月一时，天气変，可以遂去也。簚，或为幕。○坛，徐音善，注同。郷，许亮反。缘，悦绢反。鞮，都兮反，又徒兮反。簚，本又作懱，莫暦反，注同，白狗皮。髦，音毛。蚤，依注音爪，谓除瓜也。鬋，子浅反。絇，求俱反。笭，力丁反，车阑。鬄，吐暦反，又他计反。说，亦劣反，又如字。恶，乌路反。见，贤遍反，下文见国君，注谓见同。幕，莫历反，又音莫。"
                },
                {
                    "paragraph": "大夫士见于国君，君若劳之，则还辟，再拜稽首。",
                    "zhushu": "谓见君既拜矣，而后见劳也。聘礼曰：君劳使者及介，君皆答拜。○劳，力报反，注及下君劳同。辟，婢亦反，下同。还辟。逡巡也。使，色吏反。"
                },
                {
                    "paragraph": "君若迎拜，则还辟，不敢答拜。",
                    "zhushu": "嫌与君亢宾主之礼。迎拜，谓君迎而先拜之。聘礼曰：大夫入门𠕅拜，君拜其辱。"
                },
                {
                    "paragraph": "大夫士相见，虽贵贱不敌，主人敬客，则先拜客，客敬主人，则先拜主人。",
                    "zhushu": "尊贤。"
                },
                {
                    "paragraph": "凡非吊丧，非见国君，无不答拜者。",
                    "zhushu": "礼尚往来。丧，宾不答拜。不自宾客也。国君见士，不答其拜，士贱。○见，贤遍反，下大夫见、士见、下注拜见同。"
                },
                {
                    "paragraph": "大夫见于国君，国君拜其辱。士见于大夫，大夫拜其辱。同国始相见，主人拜其辱。",
                    "zhushu": "自外来而拜，拜见也；自内来而拜，拜辱也。"
                },
                {
                    "paragraph": "君于士，不答拜也，非其臣，则答拜之。",
                    "zhushu": "不臣人之臣。"
                },
                {
                    "paragraph": "大夫于其臣，虽贱，必答拜之。",
                    "zhushu": "辟正君。○辟，音避。"
                },
                {
                    "paragraph": "男女相答拜也。",
                    "zhushu": "嫌远别不相答拜以明之。○相答拜，一本作不相答拜，皇云：后人加不字耳。别，彼列反。"
                },
                {
                    "paragraph": "国君春田不围泽，大夫不掩群，士不取麛卵。",
                    "zhushu": "生乳之时，重伤其𩔗。○麛，音迷。邜，力管反。乳，如注反，重意：王制：天子不合围，诸侯不掩群。"
                },
                {
                    "paragraph": "○𡻕凶，年榖不登，",
                    "zhushu": "登，成也。"
                },
                {
                    "paragraph": "君膳不𥙊肺，马不食榖，驰道不除，𥙊事不县，大夫不食粱，士饮酒不乐。",
                    "zhushu": "皆自为贬损，忧民也。礼，食杀牲则𥙊先，有虞氏以首，夏后氏以心，殷人以肝，周人以肺。朕不肺则不杀也。天子食，日少牢，朔月大牢。诸侯食，日特牲，朔月少牢。除，治也。不治道，为妨民取蔬食也。县，乐器，钟磬之属也。粱，加食也。不乐，去琴瑟。○肺，芳废反。县，音玄。为，如字，旧于伪反，下为妨，于伪反。"
                },
                {
                    "paragraph": "君无故玉不去身，大夫无故不彻县，士无故不彻琴瑟。",
                    "zhushu": "忧乐不相干也。故谓灾患丧病。○楽，音洛。重意：玉藻：君子无故，王不去身。"
                },
                {
                    "paragraph": "士有献于国君，他日，君问之曰：安取彼？再拜稽首而后对。",
                    "zhushu": "起敬也。"
                },
                {
                    "paragraph": "大夫私行出疆，必请，反必有献。士私行出疆，必请，反必告。",
                    "zhushu": "臣不敢自专也。私行，谓以己事也。士言告者，不必有其献也，告反而己。○强，居良反，下同。重意：上篇：出必告。"
                },
                {
                    "paragraph": "君劳之，则拜，问其行，拜而后对。",
                    "zhushu": "亦起敬也。问行，谓道中无恙及所经过。○恙，羊尚反。"
                },
                {
                    "paragraph": "○国君去其国，止之曰：柰何去社稷也？大夫，曰：柰何去宗庙也？士，曰：柰何去坟墓也？",
                    "zhushu": "皆臣民殷勤之言。"
                },
                {
                    "paragraph": "国君死社稷，",
                    "zhushu": "死其所受于天子也。谓见侵伐也。春秋传曰：国灭，君死之，正也。"
                },
                {
                    "paragraph": "大夫死众，士死制。",
                    "zhushu": "死其所受于君。众，谓君师。制，谓君教令所使为之。"
                },
                {
                    "paragraph": "○君天下，曰天子。朝诸侯，分职，授政，任㓛，曰予一人。",
                    "zhushu": "皆摈者辞也。天下，谓外及四海也。今汉于蛮夷称天子，于王侯称皇帝。觐礼曰：伯父实来，子一人嘉之。余、予，古今字。○分，方云反，徐扶问反。摈，必刃反。予一人，依字音羊汝反。郑云：余、予，古今字，则同音余。重言：曰予一人，又玉藻。"
                },
                {
                    "paragraph": "践阼，临𥙊祀，内事曰孝王某，外事曰嗣王某。",
                    "zhushu": "皆祝辞也。唯宗庿称孝，天地社稷𥙊之郊内，而曰嗣王，不敢同外内。○皆祝辞，本或作皆祝祝辞也。下祝字，之又反，又之六反。"
                },
                {
                    "paragraph": "临诸侯，畛于鬼神，曰有天王某甫。",
                    "zhushu": "畛，致也。祝告致于鬼神辞也。曰有天王某甫。某甫，且字也。不名者，不亲往也。周礼，大会同，过山川，则大祝用事焉。鬼神，谓百辟卿士也。畛，或为祗。○畛，之忍反。父，音甫，注同。大祝，音泰，下文注除大宗皆同。辟，必亦反。"
                },
                {
                    "paragraph": "崩，曰天王崩。",
                    "zhushu": "史书策辞。"
                },
                {
                    "paragraph": "复，曰天子复矣。",
                    "zhushu": "始死时呼魄辞也。不呼名，臣不名君也。诸侯呼字。"
                },
                {
                    "paragraph": "告丧，曰天王登假。",
                    "zhushu": "告，赴也。登，上也。假，己也。上己者，若仙去云耳。○假，音遐，注同。登上，时掌反，下同。仙，音仙。"
                },
                {
                    "paragraph": "措之庙，立之主，曰帝。",
                    "zhushu": "同之天神。春秋传曰：凡君卒哭而祔，祔而作主。○措，七故反，置也。祔音附。"
                },
                {
                    "paragraph": "天子未除丧，曰子小子。",
                    "zhushu": "谦未敢称一人。春秋传曰：以诸侯之逾年即位，亦知天子之逾年即位；以天子三年然后称王，亦知诸侯于其封内三年称子。"
                },
                {
                    "paragraph": "生名之，死亦名之。",
                    "zhushu": "生名之曰小子王，死亦曰小子王也。晋有小子侯，是僣取于子天号也。"
                },
                {
                    "paragraph": "○天子有后，有夫人，有世妇，有嫔，有妻，有妾。",
                    "zhushu": "妻，八十一御妻，周礼谓之女御，以其御序于王之燕寝。妾，贱者。○嫔，音频。"
                },
                {
                    "paragraph": "天子建天官，先六大，曰大宰、大宗、大史、大祝、大士、大卜，典司六典。",
                    "zhushu": "典，法也。此盖殷时制也。周则大宰为天官，大宗曰宗伯，宗伯为春官，大史以下属焉。大士，以神仕者。互注：礼天官大宰之取：掌建邦之六典，以佐王治邦国。春官大宗伯之取：掌建邦之天神人鬼地示之礼，以佐王建邦国。大史，掌建邦之六典，以逆邦国之治。大祝，掌六祝之辞，以事鬼神示。大卜，掌三兆之法。"
                },
                {
                    "paragraph": "天子之五官，曰司徒、司马、司空、司士、司寇，典司五众。",
                    "zhushu": "众，谓群臣也。此亦殷时制也。周则司士属司马，大宰、司徒、宗伯、司马、司寇、司空为六官。"
                },
                {
                    "paragraph": "○天子之六府，曰司土、司木、司水、司草、司器、司货，典司六职。",
                    "zhushu": "府，主藏六物之税者。此亦殷时制也，周则皆属司徒。司土，土均也。司木，山虞也。司水，川衡也。司草，稻人也。司器，角人也。司货，卄人也。○卄，华猛反，又号猛，徐故孟反。卄人，掌金玉锡石未成器者。"
                },
                {
                    "paragraph": "天子之六工，曰土工、金工、石工、木工、兽工、草工，典制六材。",
                    "zhushu": "此亦殷时制也，周则皆属司空。土工，陶、旅也。金工，筑、治、凫、栗、鍜、桃也。石工，玉人、磬人也。木工，轮、舆、弓、庐、匠、车、梓也。兽工，函、鲍、韗、韦、裘也。唯草工聀亡，盖谓作萑苇之器。○陶，音桃，陶人为瓦器也。旊，方往反，旊人为䈻簋之属。筑，音竹，筑氏为书力治音也。冶氏为箭镞。凫，音符，凫氏为钟也。叚，本又作鍜，多乱反。叚氏为钱鏄。函，音含。函人为甲铠。韗，况万反，一音运，又音况运反。韗　为鼓。雈，音丸。"
                },
                {
                    "paragraph": "五官致贡曰享。",
                    "zhushu": "贡，功也。享，献也。致其岁终之功于王，谓之献也。周礼大宰：𡻕终，则令百官府各正其治，受其会，听其政事，而诏王废置。○享，许两反，旧诈亮反，后皆放此，不复重出。治，直吏反。会，古外反。"
                },
                {
                    "paragraph": "○五官之长曰伯，",
                    "zhushu": "谓为三公者。周礼：九命作伯。○长，丁丈反，后皆同。"
                },
                {
                    "paragraph": "是职方。",
                    "zhushu": "聀，主也。是伯分主东西者。春秋传曰：自陜以东，周公主之；自陜以西，召公主之，一相处乎内。是，或为氏。○陜，式冉反，依字当作陜，何休注公羊传云弘农陜县是也。一云：当作郏，古洽反，谓王城郏鄏也。召，时照反，又作邵，音同。相，息亮反。"
                },
                {
                    "paragraph": "其摈于天子也，曰天子之吏。",
                    "zhushu": "摈者，辞也。春秋传曰：王命委之三吏。谓三公也。○摈，本又作傧，必刃反。"
                },
                {
                    "paragraph": "天子同姓谓之伯父，异姓谓之伯舅。自称于诸侯，曰天子之老。于外曰公，于其国曰君。",
                    "zhushu": "称之以父与舅，亲亲之辞也。外，自其私土之外，天子畿内。"
                },
                {
                    "paragraph": "九州之长，入天子之国曰牧。",
                    "zhushu": "每一州之中，天子选诸侯之贤者以为之牧也。周礼曰：乃施典于邦国，而建其牧。○牧，牧飬之牧，徐音目。"
                },
                {
                    "paragraph": "天子同姓，谓之叔父，异姓谓之叔舅，于外曰侯，于其国曰君。",
                    "zhushu": "牧尊于大国之君，而谓之叔父，辟二伯也。亦以此为尊。礼或损之而益，谓此类也。外，自其国之外，九州之中曰侯，曰本爵也。二王之后不为牧。○辟音避，下同。"
                },
                {
                    "paragraph": "其在东夷、北狄、西戎、南蛮，虽大曰子。",
                    "zhushu": "谓九州之外长也。天子亦选其诸侯之贤者以为之子。子犹牧也。入天子之国曰子，天子亦谓之子。虽有侯伯之地，本爵亦无过子，是以同名曰子。"
                },
                {
                    "paragraph": "于内自称曰不糓，",
                    "zhushu": "与民言之，谦称。榖，善也。○谦称，尺证反。"
                },
                {
                    "paragraph": "于外自称曰王老。",
                    "zhushu": "威远国也。外，亦其戎狄之中。"
                },
                {
                    "paragraph": "庶方小侯，入天子之国曰某人，于外曰子，自称曰孤。",
                    "zhushu": "谓戎狄子。君也。男者于外亦曰男，举尊言之。"
                },
                {
                    "paragraph": "天子当依而立，诸侯北面而见天子，曰觐。天子当宁而立，诸公东面，诸侯西面，曰朝。",
                    "zhushu": "诸侯春见曰朝，受挚于朝，受享于序，生气文也。秋见曰觐，一受之于庿，杀气质也。朝者，位于内朝而序进。觐者，位于庿门外而序入。王南面立，于依宁而受焉。夏宗依春，冬遇依秋。春秋时，齐侯言鲁昭公以遇礼相见，取易畧也。觐礼今存，朝、宗、遇礼今亡。○依，本又作扆，同于岂反，注同。状如屏风，画为黼文。髙八尺。见，贤遍反，下文注除相见皆其同，觐，其靳反。宁，徐珍吕反，又音储，门屏之间曰宁。夏，户嫁反。唁，音彦，谷梁传云：吊失国曰唁。易，以豉反。重意：明堂：天子负斧南郷而立。"
                },
                {
                    "paragraph": "诸侯未及期相见曰遇，相见于郤地曰会。诸侯使大夫问于诸侯曰聘，约信曰誓，涖牲曰盟。",
                    "zhushu": "及，到也。却，间也。涖，临也。用牲临而读其盟书。聘礼今存，遇、会、誓、盟之礼亡。誓辞，尚书见有六篇。○却，丘逆反。涖，音利，又音䫋。盟，音明，徐音亡幸反。却间，如字，又音闲。坎，苦感反，后同。"
                },
                {
                    "paragraph": "○诸侯见天子，曰臣某侯某。",
                    "zhushu": "谓啬夫承命告天子辞也。其为州牧，则曰：天子之老臣某侯某奉圭请觐。○啬，音色。"
                },
                {
                    "paragraph": "其与民言，自称曰寡人。",
                    "zhushu": "谦也。于臣亦然。○自谓，一本作自称。"
                },
                {
                    "paragraph": "其在凶服，曰适子孤。",
                    "zhushu": "凶服，亦谓未除丧。○适，音的。"
                },
                {
                    "paragraph": "临𥙊祀，内事曰孝子某侯某，外事曰曾孙某侯某。",
                    "zhushu": "称国者，远辟天子。"
                },
                {
                    "paragraph": "死曰薨，",
                    "zhushu": "亦史书策辞。"
                },
                {
                    "paragraph": "复曰某甫复矣。",
                    "zhushu": "某甫，且宇。"
                },
                {
                    "paragraph": "既葬，见天子，曰𩔗见，",
                    "zhushu": "代父受国。𩔗，犹象也。执皮帛，象诸侯之礼见也，其礼亡。"
                },
                {
                    "paragraph": "言谥曰𩔗。",
                    "zhushu": "使大夫行，象聘问之礼也。言谥者，序其行及谥所宜，其礼亡。○其行，下孟反。"
                },
                {
                    "paragraph": "诸侯使人使于诸侯，使者自称曰寡君之老。",
                    "zhushu": "系于君，以为尊也。此谓诸侯之卿、上大夫。○使于，色吏反，下同。"
                },
                {
                    "paragraph": "天子穆穆，诸侯皇皇，大夫济济，士跄跄，庶人僬僬。",
                    "zhushu": "皆行容止之貌也。聘礼曰：宾入门皇。又曰：皇且行。又曰：众介北面锵焉。凡行容，尊者體盘，卑者體蹙。○济，子礼反。跄，本又作鸧，或作锵，同七良反。僬，子妙反。盘，步丹反。蹙，苻六反。"
                },
                {
                    "paragraph": "天子之妃曰后，",
                    "zhushu": "后之言后也。○妃，芳菲反。"
                },
                {
                    "paragraph": "诸侯曰夫人，",
                    "zhushu": "夫之言扶，"
                },
                {
                    "paragraph": "大夫曰孺人，",
                    "zhushu": "孺之言属。○孺，而树反。"
                },
                {
                    "paragraph": "士曰妇人，",
                    "zhushu": "妇之言服。"
                },
                {
                    "paragraph": "庶人曰妻。",
                    "zhushu": "妻之言齐。"
                },
                {
                    "paragraph": "公侯有夫人，有世妇，有妻，有妾。",
                    "zhushu": "贬于天子也。先后与嫔，去上、中。○贬，皮检反。去，羌吕反。"
                },
                {
                    "paragraph": "夫人自称于天子曰老妇，",
                    "zhushu": "自称于天子，谓畿内诸侯之夫人助𥙊。若时事见。"
                },
                {
                    "paragraph": "自称于诸侯曰寡小君，",
                    "zhushu": "谓享来朝诸侯之时。"
                },
                {
                    "paragraph": "自称于其君曰小童。自世妇以下，自称曰婢子。",
                    "zhushu": "小童，若云未成人也。婢之言卑也。于其君称此，以接见體敌，嫌其当。○童，本或作僮。"
                },
                {
                    "paragraph": "子于父母则自名也。",
                    "zhushu": "名，父母所为也。言子者，通男女。"
                },
                {
                    "paragraph": "列国之大夫，入天子之国曰某士，",
                    "zhushu": "亦谓诸侯之卿也。三命以下，于天子为士。曰某士者，若晋韩起聘于周，摈者曰晋士起。"
                },
                {
                    "paragraph": "自称曰陪臣某，",
                    "zhushu": "陪，重也。○重，直恭反。"
                },
                {
                    "paragraph": "于外曰子，",
                    "zhushu": "子，有德之称。鲁春秋曰：齐髙子来盟。○称，尺证反。"
                },
                {
                    "paragraph": "于其国曰寡君之老，使者自称曰某。",
                    "zhushu": "使，谓使人于诸侯也。某，名也。○使自称，色吏反，注使谓同，本或作使者自称。"
                },
                {
                    "paragraph": "○天子不言出，诸侯不生名。君子不亲恶。",
                    "zhushu": "天子之言出，诸侯之生名，皆有大悪，君子所远，出、名以绝之。春秋传曰：天王出居于郑，卫侯朔入于卫是也。○远，于万反。"
                },
                {
                    "paragraph": "诸侯失地，名；灭同姓，名。",
                    "zhushu": "绝之。"
                },
                {
                    "paragraph": "为人臣之礼，不显谏，",
                    "zhushu": "为夺美也。𩔰，明也。谓明言其君恶不㡬㣲。○为夺，于伪反。"
                },
                {
                    "paragraph": "三谏而不听，则逃之。",
                    "zhushu": "逃，去也。君臣有义则合，无义则离。"
                },
                {
                    "paragraph": "子之事亲也，三谏而不听，则号泣而随之。",
                    "zhushu": "至亲无去，志在感动之。○号，户刀反。"
                },
                {
                    "paragraph": "○君有疾，饮药，臣先尝之。亲有疾，饮药，子先尝之。",
                    "zhushu": "尝度其所堪。○度，待各反。重意：亲有疾，饮药，子先尝之。文王世子：疾之药，必亲尝之。"
                },
                {
                    "paragraph": "医不三世，不服其药。",
                    "zhushu": "慎物齐也。○齐，才细反。"
                },
                {
                    "paragraph": "儗人必于其伦。",
                    "zhushu": "儗，犹比也。伦，犹类也。比大夫当于大夫，比士当于士，不以其类，则有所䙝。○儗，鱼起反，注同。䙝，息列反。"
                },
                {
                    "paragraph": "○问天子之年，对曰：闻之，始服衣若干尺矣。",
                    "zhushu": "既不敢言年，又不敢斥至尊所能。"
                },
                {
                    "paragraph": "问国君之年，长，曰：能从宗庙社稷之事矣；幼，曰：未能从宗庙社稷之事也。问大夫之子，长，曰：能御矣；幼，曰：未能御也。问士之子，长，曰：能典谒矣；幼，曰：未能典谒也。问庶人之子，长，曰：能负薪矣；幼，曰：未能负薪也。",
                    "zhushu": "皆言其能，则长幼可知。御，犹主也。书，书越乃御。事，谓主事者。谒，请也，谓能摈賛出入，以事请告也。四十强而仕，五十命为大夫，重意：自问天子之年，未能负薪也，重见少仪十七。"
                },
                {
                    "paragraph": "○问国君之富，数地以对，山泽之所出。问大夫之富，曰：有宰食力、𥙊器、衣服不假。问士之富，以车数对。问庶人之富，数畜以对。",
                    "zhushu": "昔在其所制，以多少对。宰，邑士也。食力，谓民之赋税。○数，色主反，下数畜同。畜，许又反，郑注周礼云：始养曰畜。"
                },
                {
                    "paragraph": "○天子𥙊天地，𥙊四方，𥙊山川，𥙊五祀，岁徧。诸侯方祀，𥙊山川，𥙊五祀，岁徧。大夫𥙊五祀，岁徧。士𥙊其先。",
                    "zhushu": "𥙊四方，谓𥙊五官之神于四郊也。句芒在东，祝融、后土在南，蓐収在西，玄冥在北。诗云：来方禋祀。方祀者，各𥙊其方之官而巳。五祀，户、灶、中霤、门、行也。此盖殷时制也。𥙊法曰：天子立七祀，诸侯立五祀，大夫立三祀，士立二祀。谓周制也。○徧，音遍，本亦作遍，下同。句，古侯反，下音亡。蓐，音辱。冥，亡丁反。禋，音因。霤，力救反。重言：“天子𥙊天地”三，王制第四，礼运第九，各一。"
                },
                {
                    "paragraph": "○凡𥙊，有其废之，莫敢举也；有其举之，莫敢废也。",
                    "zhushu": "为其渎神也。废举，谓若殷废农祀弃，后不可复废弃祀农也。后有德者継之，不嫌也。○为，于伪反。复，扶又反。"
                },
                {
                    "paragraph": "非有所𥙊而𥙊之，名曰淫祀。淫祀无福。",
                    "zhushu": "妄𥙊，神不飨。○妄𥙊，本亦作无幅。"
                },
                {
                    "paragraph": "○天子以牺牛，诸侯以肥牛，大夫以索牛，士以羊豕。",
                    "zhushu": "牺，纯毛也。肥，养于涤也。索，求得而用之。○索，所百反，注同，求也。牷，音全，一本作纯。涤，直的反，养牲官也，徐又同吊反。"
                },
                {
                    "paragraph": "支子不𥙊，𥙊必告于宗子。",
                    "zhushu": "不敢自专，谓宗子有故，支子当摄而𥙊者也。五宗皆然。"
                },
                {
                    "paragraph": "○凡𥙊宗庙之礼，牛曰一元大武，豕曰刚鬛，豚曰腯肥，羊曰柔毛，鸡曰翰音，犬曰羹献，雉曰疏趾，兔曰明视，脯曰尹𥙊，槀鱼曰商𥙊，鲜鱼曰脡𥙊，水曰清涤，酒曰清酌，黍曰芗合，梁曰芗萁，稷曰明粢，稻曰嘉蔬，韭曰丰本，盐曰咸鹾，玉曰嘉玉，币曰量币。",
                    "zhushu": "号牲物者，异于人用也。元，头也。武，迹也。腯，亦肥也，春秋传作瞃。腯，充貌也。翰，犹长也。羹献，食人之余也。尹，正也。商，犹量也。脡，直也。萁，辞也。嘉，善也。稲，菰蔬之属也。丰，茂也。大咸曰鹾，今河东云币帛也。○大武，如字，一音泰。鬛，力辄反。豚，徒门反。腯，徒忽反，注同，本或作豚。翰，户旦反。羹，古衡反，徐又音衡。槀，苦老反，乾鱼。鲜音仙。脡，他顶反，徐唐顶反。芗音香。合，如字，或音合。萁，字又作箕，同音姬，语辞也。王音期。期，时也。稷曰明粢，音咨，一本作明梁，古本无此句。疏，本又作蔬，色鱼反。韭，音久。咸，本又作醎，音咸。醝，才何反。量音亮，又音良。作腯，徒忽反。翰长，如字。菰，音孤，本亦作苽，音同。"
                },
                {
                    "paragraph": "○天子死曰崩，诸侯曰薨，大夫曰卒，士曰不禄，庶人曰死，",
                    "zhushu": "异死名者，为人䙝其无知，若犹不同然也。自上颠坏曰崩。薨，颠坏之声。卒，终也。不禄，不终其禄。死之言澌也，精神澌尽也。○为，于伪反。傎，音颠。斯，本又作，同音赐。"
                },
                {
                    "paragraph": "在床曰尸，",
                    "zhushu": "尸，陈也。言形體在。"
                },
                {
                    "paragraph": "在棺曰柩。",
                    "zhushu": "柩之言究也。○柩音旧，白虎通云：久也。重言一，见问丧十七。"
                },
                {
                    "paragraph": "羽鸟曰降，四足曰渍，",
                    "zhushu": "异于人也。降，落也。渍，谓相纤污而死也。春秋传曰：大灾者何？大渍也。○降，户江反，又音绛，注同。渍，辞赐反。纤，子廉反。污，秽污之污，一作汗，户旦反。"
                },
                {
                    "paragraph": "死寇曰兵。",
                    "zhushu": "异于凡人，当飨禄其后。"
                },
                {
                    "paragraph": "𥙊王父曰皇祖考，王母曰皇祖妣，父曰皇考，母曰皇妣，夫曰皇辟。",
                    "zhushu": "更设称号，尊神异于人也。皇，君也。考，成也，言其德行之成也。妣之言嫓也，嫓于考也。辟，法也，妻所取法也。○妣，必履反。辟，婢亦反，徐扶亦反。称，尺证反，下之称皆同。行，下孟反，下同。嫓，普计反。"
                },
                {
                    "paragraph": "生曰父，曰母，曰妻；死曰考，曰妣，曰嫔。",
                    "zhushu": "嫔，妇人有法度者之称也。周礼：九嫔掌妇学之法，教九御、妇德、妇言、妇容、妇功。"
                },
                {
                    "paragraph": "寿考曰卒，短折曰不禄。",
                    "zhushu": "禄谓有德行任为大夫士而不为者，老而死，从大夫之称；少而死，从士之称。○折，市设反。任，音壬，又如字。"
                },
                {
                    "paragraph": "○天子视，不上于祫，不下于带。",
                    "zhushu": "祫，交领也。天子至尊，臣视之，目不过此。○上，时掌反，下及注同。祫音劫。"
                },
                {
                    "paragraph": "国君绥视，",
                    "zhushu": "视国君弥髙。○绥，读为妥。妥视，谓视上于祫。绥，依注音妥，他果反。"
                },
                {
                    "paragraph": "大夫衡视，",
                    "zhushu": "视大夫，又弥髙也。衡，平也。平视谓视面也。"
                },
                {
                    "paragraph": "士视五步。",
                    "zhushu": "士视得旁游目五步之中也。视大夫以上，上下游目不得旁。○游，如字，徐音流。"
                },
                {
                    "paragraph": "凡视，上于面则敖，",
                    "zhushu": "敖则仰。○敖，五报反。"
                },
                {
                    "paragraph": "下于带则忧，",
                    "zhushu": "忧则低，"
                },
                {
                    "paragraph": "倾则奸。",
                    "zhushu": "辟头旁视，心不正也。倾或为侧。○辟，本或作僻，匹亦反。"
                },
                {
                    "paragraph": "○君命，大夫与士肄，",
                    "zhushu": "肄，习也。君有命，大夫则与士展习其事，谓欲有所发为也。○君命，绝句。肄，本又作肆，同以二反。"
                },
                {
                    "paragraph": "在官言官，在府言府，在库言库，在朝言朝。",
                    "zhushu": "唯君命所在，就展习之也。官，谓板图文书之处。府，谓宝藏货贿之处也。库，谓车马兵甲之处也。朝，谓君臣谋政事之处也。○处，昌虑反，下皆同。藏，才浪反。贿，呼罪反，字林音悔。"
                },
                {
                    "paragraph": "朝言不及犬马。",
                    "zhushu": "非公议也。"
                },
                {
                    "paragraph": "辍朝而顾，不有异事，必有异虑，",
                    "zhushu": "心不正，志不在君。辍，犹止也。○辍，丁劣反。"
                },
                {
                    "paragraph": "故辍朝而顾，君子谓之固。",
                    "zhushu": "固，谓不达于礼也。"
                },
                {
                    "paragraph": "在朝言礼，问礼，对以礼。",
                    "zhushu": "于朝廷言，无所不用礼。"
                },
                {
                    "paragraph": "大飨不问卜，",
                    "zhushu": "𥙊五帝于明堂，莫适卜也。郊特牲曰：郊血，大飨腥。○适，丁历反。腥，音星。"
                },
                {
                    "paragraph": "不饶富。",
                    "zhushu": "富之言备也，备而巳，勿多于礼也。"
                },
                {
                    "paragraph": "○凡挚，天子鬯，诸侯圭，卿羔，大夫鴈，士雉，庶人之挚匹。童子委挚而退。",
                    "zhushu": "挚之言至也。天子无客礼，以鬯为挚者，所以唯用告神为至也。童子委挚而退，不与成人为礼也。说者以匹为鹜。○挚，音至，徐之二反，本又作贽，同。鬯，敕亮反，香酒。挚匹，依注作鹜，音木，鸭也。"
                },
                {
                    "paragraph": "野外军中无挚，以缨、拾、矢可也。",
                    "zhushu": "非为礼之处，用时物相礼而已。缨，马繁缨也。拾，谓射鞲。○樊，本又作繁，步丹反。鞲，徐音沟，又古侯反，一音古豆反。"
                },
                {
                    "paragraph": "妇人之挚，椇、榛、脯、修、枣、栗。",
                    "zhushu": "妇人无外事，见以羞物也。椇，榛，木名。椇，枳也，有实，今邳、郯之东食之。榛，实似栗而小。○椇，俱羽反。榛，侧巾反，字林云：仕巾反，木丛也。古本又作亲，音壮巾反，云：似梓，实如小栗也。见，贤遍反。枳，居纸反。邳，彼悲反，下邳也。郯，音谈，东海县名。"
                },
                {
                    "paragraph": "○纳女于天子，曰备百姓；于国君，备酒浆；于大夫，曰备埽洒。",
                    "zhushu": "纳女，犹致女也。壻不亲仰，则女之家遣人致之，此其辞也。姓之言生也。天子，皇后以下百二十人，广子姓也。酒浆、埽洒，贱妇人之职。○埽，悉报反。洒，所买反，又山寄反。迎，鱼敬反。贱妇人之职，本又有无妇字者。"
                }
            ]
        },
        {
            "name": "檀弓上第三",
            "paragraphs": [
                {
                    "paragraph": "檀弓上第三",
                    "zhushu": "陆曰：檀弓，鲁人，○檀，大丹反，姓也。弓，名。以其善于礼，故以名篇。",
                    "type": 1
                },
                {
                    "paragraph": "公仪仲子之丧，檀弓免焉。",
                    "zhushu": "故为非礼，以非仲子也。礼，朋友皆在他邦，乃袒免。○公仪仲子，公仪，氏；仲子，字，鲁之同姓也，其名未闻。免，音问，注同。以布广一寸，从项中而前交于额上，又郤向后绕于髻。𥘵，音但。"
                },
                {
                    "paragraph": "仲子舍其孙而立其子。",
                    "zhushu": "此其所立非也。公仪，盖鲁同姓。周礼：适子死，立适孙为后。○舍，音舍，下皆同。适，多历反，下皆同。"
                },
                {
                    "paragraph": "檀弓曰：何居？我未之前闻也。",
                    "zhushu": "居，读为姫姓之姫，齐、鲁之间语助也。前，犹故也。○居，音姫，下同。重言何居三，一见下文，一见郊特牲十一篇。○我未之前闻也，郊特牲：吾未之闻也。"
                },
                {
                    "paragraph": "趋而就子服伯子于门右，曰：仲子舍其孙而立其子，何也？",
                    "zhushu": "去宾位，就主人兄弟之贤者而问之。子服伯子，盖仲孙蔑之玄孙，子服景伯。蔑，鲁大夫。○蔑，芒结反。"
                },
                {
                    "paragraph": "伯子曰：仲子亦犹行古之道也。昔者文王舍伯邑考而立武王，微子舍其孙腯而立衍也。夫仲子亦犹行古之道也。",
                    "zhushu": "伯子为亲者隐耳，立子非也。文之立武王，权也。微子适子死，立其弟衍，殷礼也。○瞃，徐本作遁，徒本反，又徒逊反。衍，以善反。为，于伪反，下为晋、礼为、为师同。"
                },
                {
                    "paragraph": "子游问诸孔子，孔子曰：否。立孙。",
                    "zhushu": "据周礼，孔子曰否，绝句。"
                },
                {
                    "paragraph": "○事亲有隐而无犯，",
                    "zhushu": "隐，谓不称扬其过失也。无犯，不犯颜而谏。论语曰：事父母几谏。"
                },
                {
                    "paragraph": "左右就养无方，",
                    "zhushu": "左右，谓扶持之。方，犹常也。子则然，无常人。○左右，徐上音佐，下音佑，今并如字，下同。养，以尚反，下同。"
                },
                {
                    "paragraph": "服勤至死，致丧三年。",
                    "zhushu": "勤，劳辱之事也。致，谓戚容称其服也。凡此以恩为制。○称，尺证反。重意：问丧三十五，服勤三年。"
                },
                {
                    "paragraph": "事君有犯而无隐，",
                    "zhushu": "既谏，人有问其国政者，可以语其得失，若齐晏子为晋叔向言之。○语，鱼据反，又如字。向，香亮反。叔向，羊舌𦙝。"
                },
                {
                    "paragraph": "左右就养有方，",
                    "zhushu": "不可侵官。"
                },
                {
                    "paragraph": "服勤至死，方丧三年。",
                    "zhushu": "方丧，资于事父，凡此以义为制。"
                },
                {
                    "paragraph": "事师无犯无隐，左右就养无方，服勤至死，心丧三年。",
                    "zhushu": "心丧，戚容，如父而无服也。凡此以恩义之间为制。"
                },
                {
                    "paragraph": "○季武子成寝，",
                    "zhushu": "武子，鲁公子季友之曽孙季孙夙。"
                },
                {
                    "paragraph": "杜氏之葬在西阶之下，请合葬焉，许之，入宫而不敢哭。武子曰：合葬，非古也，自周公以来，未之有改也。",
                    "zhushu": "自见夷人蒙墓以为宅，欲文过之。○葬，才浪反，又如字。合，如字，徐音合，后合葬皆同。文，如字，徐音问。"
                },
                {
                    "paragraph": "吾许其大而不许其细，何居？命之哭。",
                    "zhushu": "记此者，善其不夺人之恩。"
                },
                {
                    "paragraph": "○子上之母死而不丧，",
                    "zhushu": "子上，孔子曽孙。子思，伋之子，名白，其母出。○不丧，如字，下同，徐息浪反，下放此。伋，音急，子思，名也，孔子之孙。"
                },
                {
                    "paragraph": "门人问诸子思曰：昔者子之先君子丧出母乎？曰：然。",
                    "zhushu": "礼为出母期。父卒，为父后者不服耳。○期，居宜反，本又作朞，后放此。"
                },
                {
                    "paragraph": "子之不使白也丧之，何也？子思曰：昔者吾先君子无所失道，道隆则从而隆，道污则从而污，",
                    "zhushu": "污犹杀也。有隆有杀，进退如礼。○隆，力中反，盛也。污，音乌，下同。杀，所戒反，又所例反，下同。"
                },
                {
                    "paragraph": "伋则安能",
                    "zhushu": "？自予不能及。○予，羊许反，许也，一云我也，又音余。"
                },
                {
                    "paragraph": "为伋也妻者，是为白也母；不为伋也妻者，是不为白也母，故孔氏之不丧出母，自子思始也。",
                    "zhushu": "记：礼所由废，非之。○重意：孔氏之不丧，出母丧服。小记：为父后者，为出母无服。"
                },
                {
                    "paragraph": "○孔子曰：拜而后稽颡，颓乎其顺也；",
                    "zhushu": "此殷之丧拜也。颓，顺也。先拜宾，顺于事也。○颡，素党反。稽颡，触地无容。颓，徒回反。"
                },
                {
                    "paragraph": "稽颡而后拜，颀乎其至也，",
                    "zhushu": "此周之丧拜也。颀，至也。先触地无容，哀之至。○颀，音恳，恻隐之貌，又音畿。触，昌欲反。"
                },
                {
                    "paragraph": "三年之丧，吾从其至者。",
                    "zhushu": "重者尚哀戚，自期如殷可。"
                },
                {
                    "paragraph": "○孔子既得合葬于防，",
                    "zhushu": "言既得者，少孤，不知其墓。○少，诗召反，下文同。"
                },
                {
                    "paragraph": "曰：吾闻之，古也墓而不坟，",
                    "zhushu": "墓，谓兆域，今之封茔也。古，谓殷时也。土之高者曰坟。○坟，扶云反。"
                },
                {
                    "paragraph": "今丘也，东西南北之人也，不可以弗识也，于是封之，崇四尺，",
                    "zhushu": "东西南北，言居无常処也。聚土曰封，封之，周礼也。周礼曰：以爵等为丘封之度。崇，髙也。髙四尺，盖周之士制。○识，式志反，又如字。処，昌虑反。之度，本又作之数。"
                },
                {
                    "paragraph": "孔子先反，",
                    "zhushu": "当修虞事。"
                },
                {
                    "paragraph": "门人后，雨甚至，",
                    "zhushu": "后，待封也。"
                },
                {
                    "paragraph": "孔子问焉，曰：尔来何迟也？曰：防墓崩。",
                    "zhushu": "言所以迟者，修之而来。防墓，防地之墓也。庾云：防卫墓崩。"
                },
                {
                    "paragraph": "孔子不应",
                    "zhushu": "。以其非礼。○应，应对之应。"
                },
                {
                    "paragraph": "三，",
                    "zhushu": "三言之，以孔子不闻。○三，息暂反，又如字。"
                },
                {
                    "paragraph": "孔子泫然流涕曰：吾闻之，古不修墓。",
                    "zhushu": "修，犹治也。○泫，胡犬反。涕音體。"
                },
                {
                    "paragraph": "○孔子哭子路于中庭，",
                    "zhushu": "寝，中庭也。与哭师同，亲之。"
                },
                {
                    "paragraph": "有人吊者，而夫子拜之，",
                    "zhushu": "为之主也。"
                },
                {
                    "paragraph": "既哭，进使者而问故，",
                    "zhushu": "使者，自卫来赴者。故，谓死之意状。○使，色吏反，下及注同。"
                },
                {
                    "paragraph": "使者曰：醢之矣，",
                    "zhushu": "时卫世子蒯瞆篡辄而立，子路死之。醢之者，示欲啖食以怖众。○醢，音海。蒯，苦恠反。瞆，五恠反。蒯瞆，卫灵公之太子，出公辄之父庄公也。篡辄，初患反。辄，出公名也。啖，本又作啖，待敢反。怖，普故反。"
                },
                {
                    "paragraph": "遂命复醢。",
                    "zhushu": "覆，弃之，不忍食。○覆，芳服反，注同。"
                },
                {
                    "paragraph": "○曽子曰：朋友之墓有宿草，而不哭焉。",
                    "zhushu": "宿草，谓陈根也。为师心丧三年，于朋友期可。○期，音朞。"
                },
                {
                    "paragraph": "○子思曰：丧三日而殡，凡附于身者，必诚必信，勿之有悔焉耳矣三月而葬，凡附于棺者，必诚必信，勿之有悔焉耳矣。",
                    "zhushu": "言其日月，欲以尽心修备之。附于身，谓衣衾。附于棺，谓明器之属。○衾，音钦。"
                },
                {
                    "paragraph": "丧三年以为极亡",
                    "zhushu": "去巳久远，而除其丧。○以为极亡，并如字，极，巳也。徐纪力反。王以极字绝句，亡作忘，向下读，孙依郑作亡而如王分句。"
                },
                {
                    "paragraph": "则弗之忘矣",
                    "zhushu": "则之言曾。"
                },
                {
                    "paragraph": "故君子有终身之忧",
                    "zhushu": "念其亲，"
                },
                {
                    "paragraph": "而无一朝之患，",
                    "zhushu": "毁不灭性。"
                },
                {
                    "paragraph": "故忌日不乐。",
                    "zhushu": "谓死日，言忌日。不用举吉事。○乐，如字，又音岳。"
                },
                {
                    "paragraph": "○孔子少孤，不知其墓，",
                    "zhushu": "孔子之父郰叔梁纥与颜氏之女征在野合而生孔子。征在耻焉，不告。○郰，侧留反，又作邹。纥，恨发反，徐胡㘦反，又胡没反。"
                },
                {
                    "paragraph": "殡于五父之衢，",
                    "zhushu": "欲有所就而问之，孔子亦为隐焉。殡于家，则知之者无由恠巳，欲发问端。五父，衢名，盖郰曼父之邻。○父，音甫，注及下同。衢，求于反。为如字，又于伪反。曼，音万。"
                },
                {
                    "paragraph": "人之见之者，皆以为葬也。",
                    "zhushu": "见柩行于路。"
                },
                {
                    "paragraph": "其慎也，盖殡也，",
                    "zhushu": "慎，当为引，礼家读然，声之误也。殡引饰棺以輤，葬引饰棺以柳翣。孔子是时以殡引，不以葬引，时人见者，谓不知礼。○慎，依注作引，羊刃反。輤，七见反。翣，所甲反。"
                },
                {
                    "paragraph": "问于郰曼父之母，然后得合葬于防。",
                    "zhushu": "曼父之母与征在为邻，相善。"
                },
                {
                    "paragraph": "○邻有丧，舂不相；里有殡，不巷歌。",
                    "zhushu": "皆所以助哀也。相，谓以音声相劝。○相，息亮反，注同。重言一，见曲礼上。"
                },
                {
                    "paragraph": "丧冠不緌。",
                    "zhushu": "去饰。○緌，本又作绥，同耳佳反。去，起吕反。"
                },
                {
                    "paragraph": "○有虞氏瓦棺，",
                    "zhushu": "始不用薪也。有虞氏生陶。○陶，大刀反。"
                },
                {
                    "paragraph": "夏后氏堲周，",
                    "zhushu": "火孰曰堲，烧土冶以周于棺也。或谓之士周，由是也。弟子职曰：右手折堲。○堲周，本又作堲，同子栗反，又音稷，注下同。何云：冶士为甎，四周于蒙。烧，叔招反。折，之设反。管子云：左手执烛，右手折即，即，烛头烬也。弟子聀，其篇名。"
                },
                {
                    "paragraph": "殷人棺椁，",
                    "zhushu": "椁，大也。以木为之，言椁大于棺也。殷人上梓。○棺，音官。椁，音郭。梓，音子。"
                },
                {
                    "paragraph": "周人墙置翣，",
                    "zhushu": "墙，柳衣也。凡此言后王之制文。○墙，在良反。重意：周人墙置翣，明堂周之璧翣。"
                },
                {
                    "paragraph": "周人以殷人之棺椁葬长殇，以夏后氏之堲周葬中殇、下殇，以有虞氏之瓦棺葬无服之殇。",
                    "zhushu": "畧未成人。○长殇，丁丈反，下式羊反。十六至十九为长殇，十二至十五为中殇，八岁至十一为下殇，七岁已下为无服之殇，生未三月不为殇。"
                },
                {
                    "paragraph": "○夏后氏尚黑，",
                    "zhushu": "以建寅之月为正，物生色黑。○正，音征，下同，又如字。"
                },
                {
                    "paragraph": "大事敛用昏，",
                    "zhushu": "昏时亦黑。此大事，谓丧事也。○敛，力验反，下皆同。"
                },
                {
                    "paragraph": "戎事乘骊，",
                    "zhushu": "戎，兵也。马黑色曰骊。尔雅曰：騋，牝骊，牡玄。○骊，力知反，徐郎兮反，纯黑色马。騋，音来，马七尺巳上为騋。"
                },
                {
                    "paragraph": "牲用玄。",
                    "zhushu": "玄，黑类也。"
                },
                {
                    "paragraph": "殷人尚白，",
                    "zhushu": "以建丑之月为正，物牙色白。"
                },
                {
                    "paragraph": "大事敛用日中，",
                    "zhushu": "日中时亦白。"
                },
                {
                    "paragraph": "戎事乘翰，",
                    "zhushu": "翰，白色马也。易曰：白马翰如。○翰，字又作鶾，胡曰反，又音寒。"
                },
                {
                    "paragraph": "牲用白。周人尚赤，",
                    "zhushu": "以建子之月为正，物萌色赤。○萌，亡耕反。"
                },
                {
                    "paragraph": "大事敛用日出，",
                    "zhushu": "日出时亦赤。"
                },
                {
                    "paragraph": "戎事乘騵，",
                    "zhushu": "騵，駵马，白腹。○騵，音原。駵，力求反。赤马，黑鬛尾。"
                },
                {
                    "paragraph": "牲用骍。",
                    "zhushu": "骍，赤类。○骍，息营反，徐呼营反，纯赤色也。一云赤黄色。重言：一见郊特牲十一篇。"
                },
                {
                    "paragraph": "○穆公之母卒，",
                    "zhushu": "穆公，鲁哀公之曽孙。"
                },
                {
                    "paragraph": "使人问于曽子曰：如之何？",
                    "zhushu": "问居丧之礼。曽子，曽参之子，名申。○参，所金反，一音七南反，后同。"
                },
                {
                    "paragraph": "对曰：申也闻诸申之父曰：哭泣之哀，齐斩之情，饘粥之食，自天子达",
                    "zhushu": "。子丧父母，尊卑同。○齐，音咨，本亦作𪗋。𪗋，衰字，后皆放此。饘，本又作飦，之然反，说文云：麋也。周谓之饘，宋、卫谓之𩜾。粥，之六反，徐又音育，字林云：淖糜也。"
                },
                {
                    "paragraph": "布幕，卫也；縿幕，鲁也。",
                    "zhushu": "幕，所以覆棺上也。縿，缣也。縿，读如绡。卫，诸侯礼，鲁，天子礼。两言之者，僣巳久矣。幕，或为幦。○幕，本又作幂，音莫，徐音觅，下同。縿，音绡，徐又音䔥。缣，古谦反。绡，音消，本又作䌃，桑尧反。僣，子念反。幦，莫历反。"
                },
                {
                    "paragraph": "○晋献公将杀其世子申生，",
                    "zhushu": "信骊姫之譛。○㛤，本又作丽，亦作骊，同，力知反。"
                },
                {
                    "paragraph": "公子重耳谓之曰：子盖言子之志于公乎？",
                    "zhushu": "盖，皆当为盍。盍，何不也。志，意也。重耳欲使言见譛之意。重耳，申生异母弟，后立为文公。○重，直龙反，注皆同。子盖，依注音盍，户腊反，下同。"
                },
                {
                    "paragraph": "世子曰：不可。君安骊姫，是我伤公之心也。",
                    "zhushu": "言其意则骊姫必诛也。骊姫，献公伐骊戎所获女也。申生之母蚤卒，骊姫嬖焉。○蚤，音早。嬖，必计反。"
                },
                {
                    "paragraph": "曰：然则盖行乎？",
                    "zhushu": "行，犹去也。"
                },
                {
                    "paragraph": "世子曰：不可。君谓我欲弑君也，天下岂有无父之国哉？吾何行如之？",
                    "zhushu": "言人有父，则皆恶欲弑父者。○弑，本又作煞，音试，注同。徐云：字又作嗣，音同。恶，乌路反。"
                },
                {
                    "paragraph": "使人辞于狐突曰：申生有罪，不念伯氏之言也，以至于死，申生不敢爱其死。",
                    "zhushu": "辞。犹告也。狐突，申生之传，舅犯之父也。前此者，献公使申生伐东山皇落氏，狐突谓申生，欲使之行，今言此者，谢之。伯氏，狐突别氏。○突，徒忽反。传，音富。咎，其九反。皐，古刀反。"
                },
                {
                    "paragraph": "虽然，吾君老矣，子少，国家多难，",
                    "zhushu": "子，骊姫之子奚齐。○少，诗召反。难，乃旦反。"
                },
                {
                    "paragraph": "伯氏不出而图吾君，",
                    "zhushu": "图，犹谋也。不出为君谋国家之政。然则自皋落氏反后，狐突惧，乃称疾。○为，于伪反，下为时同。"
                },
                {
                    "paragraph": "伯氏苟出而图吾君，申生受赐而死。",
                    "zhushu": "赐，犹惠也。"
                },
                {
                    "paragraph": "再拜稽首，乃卒。",
                    "zhushu": "既告狐突，乃雉经，○雉经，如字，徐古定反，如雉之自经也。"
                },
                {
                    "paragraph": "是以为恭世子也。",
                    "zhushu": "言行如此，可以为恭，于孝则未之有。○共，音恭，本亦作恭，注同。行，下孟反。互注。左僖四年，晋献公以骊姫为夫人。生奚齐。其娣生卓子。及将立奚齐，既与中大夫成谋。姬谓太子曰：君梦齐姜。必速𥙊之。太子𥙊于曲沃。歸昨于公。公田，姬置诸宫六日。公至毒而献之。公𥙊之地。地，坟。与犬，犬毙；与小臣，小臣亦毙。姫泣曰：贼由太子。太子奔新城。公杀其傅杜原款。或谓太子：子辞。君必辩焉。太子曰：君非姫氏，居不安，食不饱。我辞，姫必有罪。君老矣，吾又不乐。曰：子其行乎？太子曰：君实不察其罪，被此名也以出，人谁纳我？十二月戊申，缢于新成。"
                },
                {
                    "paragraph": "○鲁人有朝祥而莫歌者，子路笑之。",
                    "zhushu": "笑其为乐速。○莫，音暮。乐，音洛，又音岳。"
                },
                {
                    "paragraph": "夫子曰：由，尔责于人，终无巳夫。三年之丧，亦巳久矣夫。",
                    "zhushu": "为时如此。人行三年丧者希，抑子路以善彼。○巳夫，音扶，绝句，本或作巳矣夫。"
                },
                {
                    "paragraph": "子路出，夫子曰：又多乎哉？逾月则其善也。",
                    "zhushu": "又，复也。○复，扶又反。"
                },
                {
                    "paragraph": "○鲁庄公及宋人战于乘丘，",
                    "zhushu": "十年夏，○乘，绳证反。夏，户嫁反。"
                },
                {
                    "paragraph": "县贲父御，卜国为右。",
                    "zhushu": "县、卜，皆氏也。凡车右，勇力者为之。○县，音玄，卷内皆同。贲父，上音奔，不音甫，人名字皆同。"
                },
                {
                    "paragraph": "马惊，败绩，",
                    "zhushu": "惊奔失列。马惊败。一本无惊字。"
                },
                {
                    "paragraph": "公队，佐车授绥。",
                    "zhushu": "戎车之贰曰佐。授绥，乘公。队，直类反。绥，息佳反。"
                },
                {
                    "paragraph": "公曰：末之卜也。",
                    "zhushu": "末之，犹微哉，言卜国无勇。"
                },
                {
                    "paragraph": "县贲父曰：他日不败绩，而今败绩，是无勇也。",
                    "zhushu": "公他日战，其御马未尝惊奔。"
                },
                {
                    "paragraph": "遂死之。",
                    "zhushu": "二人赴敌而死。"
                },
                {
                    "paragraph": "圉人浴马，有流矢在白肉。",
                    "zhushu": "圉人，掌养马者。白肉，股里肉。○圉，鱼吕反。股里，上音古，下音里。"
                },
                {
                    "paragraph": "公曰：非其罪也。",
                    "zhushu": "流矢中马，非御与古之罪。○中，丁仲反。"
                },
                {
                    "paragraph": "遂诔之。",
                    "zhushu": "诔其赴敌之功以为谥。○诔，力轨反，谥也。"
                },
                {
                    "paragraph": "士之有诔，自此始也。",
                    "zhushu": "记礼失所由来也。周虽以士为爵，犹无谥也。殷大夫以上为爵。○上，时掌反。"
                },
                {
                    "paragraph": "○曽子寝疾，病，",
                    "zhushu": "病，谓疾困。"
                },
                {
                    "paragraph": "乐正子春坐于床下，",
                    "zhushu": "子春，曽参弟子。"
                },
                {
                    "paragraph": "曽元、曽申坐于足，",
                    "zhushu": "元、申，曽参之子。"
                },
                {
                    "paragraph": "童子隅坐而执烛。",
                    "zhushu": "隅坐，不与成人并。○成人并，音并，绝句。"
                },
                {
                    "paragraph": "童子曰：华而睆，大夫之箦与？",
                    "zhushu": "华，画也。箦，谓床笫也。说者以睆为刮节目，字或为刮。○睆，华板反，明貌。孙炎云：睆，漆也，徐又音刮。箦，音责。与，音余，下同。画，衡卖反。床策，上音床，下侧吏反。刮，古滑反。"
                },
                {
                    "paragraph": "子春曰：止！",
                    "zhushu": "以疾困，不可动。"
                },
                {
                    "paragraph": "曽子闻之，瞿然曰：呼。",
                    "zhushu": "呼，虚惫之声。○瞿，纪具反，下同。曰吁，音虚，注同，吹气声也。一音况于反。惫，皮拜反，羸困也。"
                },
                {
                    "paragraph": "曰：华而睆，大夫之箦与？曽子曰：然，斯季孙之赐也，我未之能易也。元起易箦",
                    "zhushu": "。未之能易，巳病故也。"
                },
                {
                    "paragraph": "曽元曰：夫子之病革矣，不可以变。幸而至于旦，请敬易之。",
                    "zhushu": "言夫子者，曽子亲没之后，齐尝聘以为卿而不为也。革，急也。変，动也。幸，觊也。○革，纪力反，徐又音极，注同。请，七领反。觊，音冀。重言：夫子之病革矣。二并本篇。"
                },
                {
                    "paragraph": "曽子曰：尔之爱我也不如彼。",
                    "zhushu": "彼童子也。"
                },
                {
                    "paragraph": "君子之爱人也以德，",
                    "zhushu": "成巳之德。"
                },
                {
                    "paragraph": "细人之爱人也以姑息。",
                    "zhushu": "息，犹安也。言苟容取安也。"
                },
                {
                    "paragraph": "君何求哉？吾得正而毙焉，斯巳矣。",
                    "zhushu": "毙，仆也。○毙音弊。仆，蒲北反，又音赴。"
                },
                {
                    "paragraph": "举扶而易之，反席未安而没。",
                    "zhushu": "言病虽困，犹勤于礼。○没，音殁。"
                },
                {
                    "paragraph": "○始死，充充如有穷；既殡，瞿瞿如有求而弗得；既葬，皇皇如有望而弗至，练而慨然，祥而廓然。",
                    "zhushu": "皆□悼在心之貌也。求，犹索物。○慨，苦爱反。廓，苦郭反，何云：开也。索，所白反。重言：始死，充充如有穷止，祥而廓然。下篇始死，皇皇焉如有求而弗得；及殡，望望焉如有从而弗及；既葬，既焉如不及其反而息。问丧第三十五。其送往也，望望然，汲汲然，如有追而弗及也。其反哭也，皇皇然若有求而弗得也。"
                },
                {
                    "paragraph": "○邾娄复之以矢，盖自战于升陉始也。",
                    "zhushu": "战于井陉，鲁僖二十二年秋也。时师虽胜，死伤亦甚，无衣可以招魂。○邾音诛。娄，力俱反，或如字。邾人呼邾声曰娄，故曰邾娄。公羊传与此记同，左氏、榖梁但作邾。○陉音形。僖，许宜反。"
                },
                {
                    "paragraph": "鲁妇人之髽而吊也，自败于台鲐始也。",
                    "zhushu": "败于台鲐，鲁襄四年秋也。台，当为壶字之误也。春秋传作狐鲐。时家家有丧，髽而相吊，去纚而紒曰髽。礼，妇人吊服，大夫之妻锡衰，士之妻则疑衰与？皆吉笄，无首，素总。○髽，侧瓜反。台鲐，上音胡，下音台。去，羌吕反。纚，所买反，又所绮反，黑缯韬。紒音计。锡衰，上悉历反，下七雷反。与音余。笄音鸡。总音摠。重意：鲁妇人之髽而吊也，丧服。小记：为妇人则髽。"
                },
                {
                    "paragraph": "○南宫縚之妻、之姑之丧，",
                    "zhushu": "南宫縚，孟僖子之子南宫阅也，字子容。其妻孔子兄女。○縚，吐刀反。阅，音悦。"
                },
                {
                    "paragraph": "夫子诲之髽，曰：尔毋从从尔，尔毋扈扈尔。",
                    "zhushu": "诲，教也。尔，女也。从从，谓大髙。扈扈，谓大广。尔，语助。○毋，音无，后同。从，音摠，髙也，一音崇，又仕江反。扈，音户，大也。女，音汝。大，音泰，一音敕佐反，下大广、巳犹大夫重同。"
                },
                {
                    "paragraph": "盖榛以为笄，长尺而总八寸。",
                    "zhushu": "总，束发垂为饰。齐衰之总八寸。○榛，侧巾反，木名，又士邻反。长，直亮反，凡度长短曰长，皆同此音。"
                },
                {
                    "paragraph": "○孟献子禫县而不乐，比御而不入，",
                    "zhushu": "可以御妇人矣，尚不复寝。孟献子，鲁大夫仲孙蔑。○禫，大感反。比，必利反，下比及同。蔑，迷结反。"
                },
                {
                    "paragraph": "夫子曰：献子加于人一等矣。",
                    "zhushu": "加，犹逾也。"
                },
                {
                    "paragraph": "○孔子既祥，五日弹琴而不成声，",
                    "zhushu": "哀未忘。○弹，徒丹反。"
                },
                {
                    "paragraph": "十日而成笙歌。",
                    "zhushu": "逾月，且异旬也。祥亦凶事，用远日。五日弹琴，十日笙歌，除由外也。琴以手，笙歌以气。○笙，音生。"
                },
                {
                    "paragraph": "○有子盖既祥而丝屦组缨。",
                    "zhushu": "讥其早也。礼：既祥，白屦无絇，缟冠素纰。有子，孔子弟子有若。○屦音句。组音祖。絇，其俱反。缟，古老反，又古报反。"
                },
                {
                    "paragraph": "○死而不吊者三，",
                    "zhushu": "谓轻身忘孝也。"
                },
                {
                    "paragraph": "畏、",
                    "zhushu": "人或时以非罪攻已，不能有以说之、死之者。孔子畏于匡。"
                },
                {
                    "paragraph": "厌、",
                    "zhushu": "行止危险之下。○厌，于甲反。"
                },
                {
                    "paragraph": "溺。",
                    "zhushu": "不乘桥船。○溺，奴狄反。"
                },
                {
                    "paragraph": "○子路有姊之丧，可以除之矣，而弗除也，孔子曰：何弗除也？子路曰：吾寡兄弟而弗忍也，孔子曰：先王制礼，行道之人皆弗忍也，",
                    "zhushu": "行道，犹行仁义。○弗除，如字，徐治虑反。"
                },
                {
                    "paragraph": "子路闻之，遂除之。",
                    "zhushu": "重言先王制礼三，下文二。又礼器第十：先王之制礼也。○遂除之二。一见下文。"
                },
                {
                    "paragraph": "○太公封于营丘，比及五世，皆反葬于周，",
                    "zhushu": "齐太公受封，留为大师，死葬于周，子孙生焉，不忍离也。五世之后，乃葬于齐，齐曰营丘。○大音泰，注及下注大史公皆同。○离，力智反，下相离同。"
                },
                {
                    "paragraph": "君子曰：乐乐其所自生，礼不忘其本，",
                    "zhushu": "言其似礼乐之义。○乐乐并音岳，一读下五教反，又音洛。重言：乐乐其所自生二，一见乐记十九，礼运第九。乐也者，乐其所自成。重意：礼，不忘其本。礼运：礼者，反其所自生。乐记：礼。反其所自始。"
                },
                {
                    "paragraph": "古之人有言曰：狐死正丘首，仁也。",
                    "zhushu": "正丘首，正首丘也。仁，恩也。○首，手又反，注同。"
                },
                {
                    "paragraph": "○伯鱼之母死，期而犹哭，",
                    "zhushu": "伯鱼，孔子子也，名鲤。犹，尚也。○期音基。鲤音里。"
                },
                {
                    "paragraph": "夫子闻之曰：谁与哭者？门人曰：鲤也，夫子曰：嘻，其甚也，",
                    "zhushu": "嘻，悲恨之声。○与，音余，下余阁也与同。嘻，许其反，又于其反。"
                },
                {
                    "paragraph": "伯鱼闻之，遂除之。○舜葬于苍梧之野，",
                    "zhushu": "舜征有苗而死，因留葬焉。书说舜曰：陟方乃死。苍梧，于周南越之地，今为郡。○梧音吾。陟，知力反，升也。"
                },
                {
                    "paragraph": "盖三妃未之从也",
                    "zhushu": "。古者不合葬。帝喾而立四妃矣。象后妃四星，其一明者为正妃，余三小者为次妃，帝尧因焉。至舜不告而取，不立正妃，但三妃而巳，谓之三夫人。离骚所歌湘夫人，舜妃也。夏后氏増以三三而九，合十二人。春秋说云天子取十二，即夏制也。以虞、夏及周制差之，则殷人又増以三九二十七，合三十九人。周人上法帝喾，立正妃，又三二十七为八十一人以増之，合百二十一人。其位：后也，夫人也，嫔也，世妇也，女御也，五者相参，以定尊卑。○喾，苦毒反。髙辛氏，帝也。骚，素刀反，一音萧，湘，音相。差，初佳反，又初宜反。嫔，婢人反。"
                },
                {
                    "paragraph": "季武子曰：周公盖祔。",
                    "zhushu": "祔谓合葬。合葬，自周公以来。○祔，音父。"
                },
                {
                    "paragraph": "曽子之丧，浴于爨室。",
                    "zhushu": "见曽元之辞，易箦，矫之以谦俭也。礼：死浴于适室。○爨，七乱反。矫，居表反。俭，其检反。适，丁历反。"
                },
                {
                    "paragraph": "○大功废业，或曰：大功，诵可也。",
                    "zhushu": "许其口习故也。"
                },
                {
                    "paragraph": "○子张病，召申祥而语之曰：君子曰终，小人曰死，",
                    "zhushu": "申祥，子张子。欲使执丧，成巳志也。死之言澌也。事卒为终，消尽为澌。太史公传曰：子张姓颛孙，今曰申祥。周、秦之声，二者相近，未闻孰是。○语，鱼据反。澌，本又作斯，音赐，下同。颛，音专。近，附近之近。"
                },
                {
                    "paragraph": "吾今日其庶几乎",
                    "zhushu": "？言易成也。○易，以豉反。"
                },
                {
                    "paragraph": "○曽子曰：始死之奠，其余阁也与？",
                    "zhushu": "不容改新。阁，𢇮藏食物。○奠，田练反。阁，音各。庋，字又作庪，同九毁反，又居伪反。"
                },
                {
                    "paragraph": "曽子曰：小功不为位也者，是委巷之礼也，",
                    "zhushu": "讥之也。位，谓以亲疏叙列哭也。委巷，犹街里，委曲所为也。○街，音佳。"
                },
                {
                    "paragraph": "子思之哭嫂也为位，",
                    "zhushu": "善之也。礼：嫂叔无服。○嫂，悉早反，注同。"
                },
                {
                    "paragraph": "妇人倡踊，",
                    "zhushu": "有服者，娣姒妇小功。倡，先也。○倡，昌尚反，注同。踊，音勇。娣姒，大计反，下音似。"
                },
                {
                    "paragraph": "申祥之哭言思也亦然。",
                    "zhushu": "说者云：言思，子游之子，申祥妻之昆弟，亦无服，过此以往，独哭不为位。"
                },
                {
                    "paragraph": "○古者冠缩缝，今也衡缝，",
                    "zhushu": "缩，从也。今礼制，衡读为横。今冠横缝，以其辟积多。○缩，所六反。缝，音逢，又扶用反，下同。衡，依注音衡，华彭反。从，子容反。"
                },
                {
                    "paragraph": "故丧冠之反吉，非古也。",
                    "zhushu": "解时人之惑。丧冠，缩缝，古冠耳。○解，佳买反。"
                },
                {
                    "paragraph": "曽子谓子思曰：伋，吾执亲之丧也，水浆不入于口者七日。",
                    "zhushu": "言巳以疾时礼而不如。○伋，音急。浆，子良反。"
                },
                {
                    "paragraph": "子思曰：先王之制礼也，过之者俯而就之，不至焉者跂而及之，故君子之执亲之丧也，水浆不入于口者三日，杖而后能起。",
                    "zhushu": "为曽子言难継，以礼抑之。○俯，音甫。跂，丘豉反。为，于伪反。"
                },
                {
                    "paragraph": "○曽子曰：小功不税，",
                    "zhushu": "据礼而言也。日月已过，乃闻丧而服曰税。大功已上然。小功轻，不服。○税，徐他外反，注同。上，时掌反。"
                },
                {
                    "paragraph": "则是远兄弟终无服也，",
                    "zhushu": "言相离远者，闻之恒晚。"
                },
                {
                    "paragraph": "而可乎",
                    "zhushu": "？以巳恩怪之。"
                },
                {
                    "paragraph": "○伯髙之丧，",
                    "zhushu": "伯髙死时在卫，未闻何国人。"
                },
                {
                    "paragraph": "孔氏之使者未至，",
                    "zhushu": "谓赙赗者。○使，色吏反。赙，音附。赗，芳用反。"
                },
                {
                    "paragraph": "冉子摄束帛乘马而将之，",
                    "zhushu": "冉子，孔子弟子冉有。摄，犹贷也。○乘，绳证反，四马曰乘。贷，他代反。"
                },
                {
                    "paragraph": "孔子曰：异哉，徒使我不诚于伯髙，",
                    "zhushu": "徒，犹空也。礼：所以副忠信也。忠信而无礼，何传乎？○副，音仆。传，直专反，一本作傅，音附。"
                },
                {
                    "paragraph": "伯髙死于卫，赴于孔子。",
                    "zhushu": "赴，告也。凡有旧恩者，则使人告之。"
                },
                {
                    "paragraph": "孔子曰：吾恶乎哭诸？",
                    "zhushu": "以其交会尚新。○恶，音乌。恶乎，犹于何也。"
                },
                {
                    "paragraph": "兄弟，吾哭诸庙；父之友，吾哭诸庙门之外；",
                    "zhushu": "别亲疏也。○别，彼列反，下同。"
                },
                {
                    "paragraph": "师，吾哭诸寝；朋友，吾哭诸寝门之外；所知，吾哭诸野。",
                    "zhushu": "别轻重也。"
                },
                {
                    "paragraph": "于野则已疏，于寝则巳重。",
                    "zhushu": "已，犹大也。"
                },
                {
                    "paragraph": "夫由赐也见我，吾哭诸赐氏。",
                    "zhushu": "本于恩，哭于子贡寝门之外。○夫，旧音扶，皇，如字，谓丈夫，即伯髙。见，如字。皇，贤遍反。"
                },
                {
                    "paragraph": "遂命子贡为之主，",
                    "zhushu": "明恩所由。"
                },
                {
                    "paragraph": "曰：为尔哭也来者，拜之；知伯髙而来者，勿拜也。",
                    "zhushu": "异于正主。○为，于伪反，下注为其疾、为亵、为我、我为皆同。来者，一本作为尔哭也来者。"
                },
                {
                    "paragraph": "○曽子曰：丧有疾，食肉饮酒，必有草木之滋焉，",
                    "zhushu": "増以香味，为其疾，不嗜食。○滋，音咨。嗜，市志反。"
                },
                {
                    "paragraph": "以为姜桂之谓也。",
                    "zhushu": "为记者，正曽子所云草木滋者，谓姜桂。○姜，居良反。"
                },
                {
                    "paragraph": "○子夏丧其子而丧其明，",
                    "zhushu": "明，目精。○而丧，息浪反，下丧明、丧尓明同。"
                },
                {
                    "paragraph": "曽子吊之曰：吾闻之也，朋友丧明则哭之，",
                    "zhushu": "痛之。"
                },
                {
                    "paragraph": "曽子哭，子夏亦哭，曰：天乎，予之无罪也！",
                    "zhushu": "怨天罚无罪。"
                },
                {
                    "paragraph": "曽子怒曰：商，女何无罪也？吾与女事夫子于洙泗之间，",
                    "zhushu": "言其有师也。洙、泗、鲁水各。○女，音汝，下同。洙，音殊。泗，音四。洙、泗，二水名。"
                },
                {
                    "paragraph": "退而老于西河之上，",
                    "zhushu": "西河，龙门至华阴之地。○华，徐胡化反。"
                },
                {
                    "paragraph": "使西河之民疑女于夫子，尔罪一也；",
                    "zhushu": "言其不称师也。"
                },
                {
                    "paragraph": "丧尔亲，使民未有闻焉，尔罪二也；",
                    "zhushu": "言居亲丧无异称。○称，尺证反。"
                },
                {
                    "paragraph": "丧尔子，丧尔明，尔罪三也。",
                    "zhushu": "言隆于妻子。"
                },
                {
                    "paragraph": "而曰女何无罪与？子夏投其杖而拜曰：吾过矣，吾过矣！",
                    "zhushu": "谢之，且服罪也。○与，音余。重言：吾过矣！吾过矣二，下篇一，又下文我过矣，我过矣。"
                },
                {
                    "paragraph": "吾离群而索居，亦已久矣。",
                    "zhushu": "群，谓同门朋友也。索，犹散也。○离群，群，朋友也。上音詈。索，悉各反，犹散也，下注索居同。"
                },
                {
                    "paragraph": "○夫昼居于内，问其疾可也；",
                    "zhushu": "似有疾。○昼，知又反。"
                },
                {
                    "paragraph": "夜居于外，吊之可也。",
                    "zhushu": "似有丧。"
                },
                {
                    "paragraph": "是故君子非有大故，不宿于外，",
                    "zhushu": "大故，谓丧□。"
                },
                {
                    "paragraph": "非致齐也，非疾也，不昼夜居于内。",
                    "zhushu": "内，正寝之中。○齊，侧皆反。"
                },
                {
                    "paragraph": "○髙子皐之，执亲之丧也，",
                    "zhushu": "子皐，孔子弟子，名柴。"
                },
                {
                    "paragraph": "泣血三年，",
                    "zhushu": "言泣无声，如血出。"
                },
                {
                    "paragraph": "未尝见齿，",
                    "zhushu": "言笑之微。○见，贤遍反。"
                },
                {
                    "paragraph": "君子以为难。",
                    "zhushu": "言人不能然。"
                },
                {
                    "paragraph": "○衰与其不当物也，宁无衰，",
                    "zhushu": "恶其乱礼，不当物，谓精粗广狭不应法制。○衰，七雷反，下同。后五服之衰皆放此，不复音。当，丁浪反，注同。恶，乌路反。粗，本又作粗，七奴反。狭，音洽。应，应对之应。"
                },
                {
                    "paragraph": "齐衰不以边坐，大功不以服勤。",
                    "zhushu": "为䙝丧服，边，偏倚也。○䙝，息列反。倚，于彼反，又于寄反。"
                },
                {
                    "paragraph": "○孔子之卫，遇旧馆人之丧，",
                    "zhushu": "前日君所使舍巳。"
                },
                {
                    "paragraph": "入而哭之哀，出，使子贡说骖而赙之，",
                    "zhushu": "赙，助、丧，用也。騑马曰骖。○税，本又作说，同他活反，徐又始锐反，下及注同。骖，七南反，夹服马也。騑，芳非反。"
                },
                {
                    "paragraph": "子贡曰：于门人之丧，未有所说骖说骖于旧馆，无乃巳重乎？",
                    "zhushu": "言说骖大重，比于门人，恩为偏颇。○颇，破多反。"
                },
                {
                    "paragraph": "夫子曰：予郷者入而哭之，遇于一哀而出涕，",
                    "zhushu": "遇，见也。旧馆人恩虽轻，我入哭见主人，为我尽一哀，是以厚恩待我，我为出涕。恩重，宜有施惠。○郷，本又作向，许亮反。出如字，徐尺遂反。涕音體。施，始豉反。"
                },
                {
                    "paragraph": "予恶夫涕之无从也，小子行之。",
                    "zhushu": "客行，无他物可以易之者，使遂以往。○恶，乌路反。夫，音扶。"
                },
                {
                    "paragraph": "○孔子在卫，有送葬者，而夫子观之，曰：善哉，为丧乎，足以为法矣。小子识之。子贡曰：夫子何善尔也？曰：其往也如慕，其反也如疑，",
                    "zhushu": "慕，谓小儿随父母啼呼。疑者，哀亲之在彼，如不欲还然。○识，式志反，又音式，下及注章识皆同。呼，火故反。"
                },
                {
                    "paragraph": "子贡曰：岂若速反而虞乎？",
                    "zhushu": "速，疾。"
                },
                {
                    "paragraph": "子曰：小子识之，我未之能行也。",
                    "zhushu": "哀戚，本也；𥙊祀，末也。"
                },
                {
                    "paragraph": "○颜渊之丧，馈祥肉，",
                    "zhushu": "馈，遗也。○馈，其位反。遗，于季反。"
                },
                {
                    "paragraph": "孔子出受之，入，弹琴而后食之。",
                    "zhushu": "弹琴，以散哀也。"
                },
                {
                    "paragraph": "○孔子与门人立，拱而尚右，二三子亦皆尚右，",
                    "zhushu": "傚孔子也。○拱，恭勇反。傚，本又作效，胡教反，下同。"
                },
                {
                    "paragraph": "孔子曰：二三子之嗜学也，",
                    "zhushu": "嗜，贪。○嗜，市志反，注同。"
                },
                {
                    "paragraph": "我则有姊之丧故也，二三子皆尚左。",
                    "zhushu": "复，正也。丧尚右，右，阴也。吉尚左，左，阳也。"
                },
                {
                    "paragraph": "○孔子蚤作，",
                    "zhushu": "作，起。○蚤，音早。"
                },
                {
                    "paragraph": "负手曳杖，消摇于门，",
                    "zhushu": "欲人之怪已。○曳，羊世反，亦作抴。消摇，本又作逍遥。"
                },
                {
                    "paragraph": "歌曰：泰山其颓乎！",
                    "zhushu": "泰山，众山所仰。○颓，徒回反。"
                },
                {
                    "paragraph": "梁木其坏乎！",
                    "zhushu": "梁木，众木所放。○放，方两反。"
                },
                {
                    "paragraph": "哲人其萎乎！",
                    "zhushu": "哲人，亦众人所仰放也。以上二句喻之。萎，病也。诗云：无木不萎。○萎，本又作委，同纡危反，注同。"
                },
                {
                    "paragraph": "既歌而入，当户而坐。",
                    "zhushu": "蚤坐，急见人也。"
                },
                {
                    "paragraph": "子贡闻之，曰：泰山其颓，则吾将安仰？梁木其坏，哲人其萎，则吾将安放？夫子殆将病也。",
                    "zhushu": "斍，孔子歌意。殆，几也。○几，音祈，又音机。"
                },
                {
                    "paragraph": "遂趋而入。夫子曰：赐，尔来何迟也？",
                    "zhushu": "坐则望之。"
                },
                {
                    "paragraph": "夏后氏殡于东阶之上，则犹在阼也。殷人殡于两楹之间，则与宾主夹之也。周人殡于西阶之上，则犹宾之也。",
                    "zhushu": "以三王之礼占已梦。○阼，才故反。楹，音盈。夹，本又作侠，古洽反，下注同。"
                },
                {
                    "paragraph": "而丘也，殷人也，予畴昔之夜，梦坐奠于两楹之间。",
                    "zhushu": "是梦坐两楹之间而见馈食也。言奠者，以为凶象。畴，发声也。昔，由前也。○食，如字，又音嗣。畴，直留反。"
                },
                {
                    "paragraph": "夫明王不兴，而天下其孰能宗予？予，殆将死也。",
                    "zhushu": "孰，谁也。宗，尊也。两楹之间，南面郷明，人君听治正坐之処。今无明王，谁能尊我以为人君乎？是我殷家奠殡之象，以此自知将死。○向，本又作郷，同，许亮反。治，直吏反。坐，才卧反，又如字。処，昌虑反。"
                },
                {
                    "paragraph": "盖寝疾七日而没。",
                    "zhushu": "明圣人知命。"
                },
                {
                    "paragraph": "○孔子之丧，门人疑所服，",
                    "zhushu": "无丧师之礼。"
                },
                {
                    "paragraph": "子贡曰：昔者夫子之丧颜渊，若丧子而无服，丧子路亦然，请丧夫子若丧父而无服。",
                    "zhushu": "无服，不为衰，吊服而加麻，心丧三年。"
                },
                {
                    "paragraph": "○孔子之丧，公西赤为志焉，",
                    "zhushu": "公西赤，孔子弟子，字子华。志，谓章识。"
                },
                {
                    "paragraph": "饰棺墙，",
                    "zhushu": "墙之障柩，犹垣墙障家。"
                },
                {
                    "paragraph": "置翣",
                    "zhushu": "，墙，柳衣。翣，以布衣木，如欇与。○置，知吏反。翣，所甲反。衣，于既反。欇，所甲反，又所治反。与，音余。"
                },
                {
                    "paragraph": "设披，周也；设崇，殷也，绸练设旐，夏也。",
                    "zhushu": "夫子虽殷人，兼用三王之礼尊之。披，柩行夹引棺者。崇，崇牙，旌旗饰也。绸练，以练绸旌之杠。此旌，葬乘车所建也。旌之旒，缁布广充幅，长寻曰旐。尔雅说旌旗曰：素锦绸杠。○披，彼义反。绸，吐刀反，韬也，徐直留反，注同。旐，直小反。杠，音江，竿也。乘，绳证反。广，光浪反。凡度广狭曰广，他皆放此。幅，芳木反。重意：设披，至夏也。明堂，夏后氏之绸练，殷之崇牙，周之璧翣。"
                },
                {
                    "paragraph": "○子张之丧，公明仪为志焉，",
                    "zhushu": "志，亦谓章识。"
                },
                {
                    "paragraph": "褚幕丹质，",
                    "zhushu": "以用布幕为褚，葬覆棺，不墙不翣。○褚，张吕反。幕，音莫。褚幕，覆棺者。"
                },
                {
                    "paragraph": "蚁结于四隅，",
                    "zhushu": "画褚之四角，其文如蚁行，往来相交错。蚁，蚍蜉也。殷之蚁结，似今蛇文画。○蚁，鱼绮反，又作蛾。蚍，避尸反，徐扶夷反。蜉，音浮。"
                },
                {
                    "paragraph": "殷士也。",
                    "zhushu": "学于孔子傚殷礼。"
                },
                {
                    "paragraph": "○子夏问于孔子，曰：居父母之仇，如之何？夫子曰：寝苫枕干，不仕，",
                    "zhushu": "虽除丧，居处犹若丧也。干，盾也。○仇，音求，雠也。苫，始占反，草也。枕，之鸩反。楯，本又作盾，食允反，又音允。"
                },
                {
                    "paragraph": "弗与共天下也，",
                    "zhushu": "不可以并生。"
                },
                {
                    "paragraph": "遇诸市朝，不反兵而𦭶",
                    "zhushu": "。言虽适市朝，不释兵。○朝，直遥反，注同。"
                },
                {
                    "paragraph": "曰：请问居昆弟之仇如之何？曰：仕弗与共国，衔君命而使，虽遇之不𦭶",
                    "zhushu": "。为负而废君命。○衔，音咸。使，色吏反。为，于伪反，下为其负、相为同。"
                },
                {
                    "paragraph": "曰：请问居从父昆弟之仇如之何？曰：不为魁，",
                    "zhushu": "魁，犹首也。天文北斗魁为首，杓为末。○从，如字，徐才用反。魁，苦回反。杓，必遥反，又匹遥反。"
                },
                {
                    "paragraph": "主人能则执兵而陪其后。",
                    "zhushu": "为其负，当成之。○陪，步回反。"
                },
                {
                    "paragraph": "○孔子之丧，二三子皆绖而出",
                    "zhushu": "。尊师也。出，谓有所之适。然则凡吊服加麻者，出则変服。○绖，犬结反。"
                },
                {
                    "paragraph": "群，居则绖，出则否。",
                    "zhushu": "群，谓七十二弟子相为朋友服。子夏曰：吾离群而索居。"
                },
                {
                    "paragraph": "○易墓，非古也。",
                    "zhushu": "易，谓芟治草木。不易者，丘陵也。○易，以豉反，注同。芟，所衔反。"
                },
                {
                    "paragraph": "○子路曰：吾闻诸夫子，丧礼，与其哀不足而礼有余也，不若礼不足而哀有余也；",
                    "zhushu": "丧。主哀。"
                },
                {
                    "paragraph": "𥙊礼，与其敬不足而礼有余也，不若礼不足而敬有余也。",
                    "zhushu": "𥙊：主敬。"
                },
                {
                    "paragraph": "○曽子吊于负夏，",
                    "zhushu": "负夏，卫地。"
                },
                {
                    "paragraph": "主人既祖，填池，",
                    "zhushu": "祖，谓移柩车去载处为行姶也。填池，当为奠彻，声之误也。奠彻，谓彻遣奠，设祖奠。○填池，依注音奠，徐、卢、王并如字。处，昌虑反，下同。遣奠，弃战反，本或作迁奠，非。"
                },
                {
                    "paragraph": "推柩而反之，",
                    "zhushu": "反于载处，荣曽子吊，欲更始。○推，昌隹反，又吐回反。柩，其久反。"
                },
                {
                    "paragraph": "降妇人而后行礼，",
                    "zhushu": "礼，，既祖而妇人降。今反柩，妇人辟之，复升堂矣。柩无反而反之，而又降妇人，盖欲矜宾于此妇人，皆非。○辟，音避，下辟贤、辟不坏并同。○复，扶又反。"
                },
                {
                    "paragraph": "从者曰：礼与",
                    "zhushu": "？恠之，○从，才用反，下同。与，音余，下同。"
                },
                {
                    "paragraph": "曽子曰：夫祖者，且也，",
                    "zhushu": "且，未定之辞。○夫，音扶。"
                },
                {
                    "paragraph": "且胡为其不可以反宿也？",
                    "zhushu": "给说。"
                },
                {
                    "paragraph": "从者又问诸子游曰：礼与？",
                    "zhushu": "疑曽子言非。"
                },
                {
                    "paragraph": "子游曰：饭于牖下，小敛于户内，大敛于阼，殡于客位，祖于庭，葬于墓，所以即远也。故丧事有进而无退。",
                    "zhushu": "朋友柩非。○饭，烦晩反。牖，羊九反。敛，力验反。礼家凡小敛、大敛之字皆同，不重出。○阼，才故反。重言：饭于牖下，至所以即远也二，一见坊记三十篇，即字作小。"
                },
                {
                    "paragraph": "曽子闻之曰：多矣乎，予出祖者。",
                    "zhushu": "善子游言：且服且服也。本或作且服过。"
                },
                {
                    "paragraph": "○曽子袭裘而吊，子游禓裘而吊。曽子指子游而示人曰：夫夫也，为习于礼者，如之何其禓裘而吊也？",
                    "zhushu": "曽子盖知临丧无饰。夫夫，犹言此丈夫也。子游于时名为习礼。○禓，星历反。夫夫，上音扶，下如字，一读并如字，注及下同。"
                },
                {
                    "paragraph": "主人既小敛，祖，括发，子游趋而出，袭裘带绖而入，",
                    "zhushu": "于主人，变乃変也。所吊者，朋友。○𥘵括，徒旱反，下古活反。"
                },
                {
                    "paragraph": "曽子曰：我过矣，我过矣，夫夫是也。",
                    "zhushu": "服且善子游。重意：上文下篇。吾过矣，吾过矣！"
                },
                {
                    "paragraph": "○子夏既除丧而见，",
                    "zhushu": "见于孔子。○见，贤遍反，注及下同。"
                },
                {
                    "paragraph": "予之琴，和之不和，弹之而不成声，",
                    "zhushu": "乐由人心。○予，羊汝反，下同。和，音禾，或胡卧反，下同。乐，音岳，又音洛。"
                },
                {
                    "paragraph": "作而曰：哀未忘也，先王制礼而弗敢过也。",
                    "zhushu": "作，起。○忘，音亡。"
                },
                {
                    "paragraph": "子张既除丧而见，予之琴，和之而和，弹之而成声，作而曰：先王制礼，不敢不至焉。",
                    "zhushu": "虽情异善，其俱顺礼"
                },
                {
                    "paragraph": "○司寇惠子之丧，",
                    "zhushu": "惠子，卫将军文子弥牟之弟惠叔兰也，生虎者。○弥，亡卑反。牟，莫侯反。"
                },
                {
                    "paragraph": "子游为之麻衰，牡麻绖，",
                    "zhushu": "惠子废适立庶，为之重服以讥之。麻衰，以吉服之布为衰。○为之，于伪反，注为之重服、下为之服皆同。适，丁历反，下文及注同。"
                },
                {
                    "paragraph": "文子辞曰：子辱与弥牟之弟游，",
                    "zhushu": "谢其存时。"
                },
                {
                    "paragraph": "又辱为之服，敢辞。",
                    "zhushu": "止之服也。"
                },
                {
                    "paragraph": "子游曰：礼也。文子退，反哭，",
                    "zhushu": "子游名习礼，文子亦以为当然，未觉其所讥。"
                },
                {
                    "paragraph": "子游趋而就诸臣之位，",
                    "zhushu": "深讥之。大夫之家臣，位在宾后。"
                },
                {
                    "paragraph": "文子又辞曰：子辱与弥牟之弟游，又辱为之服，又辱临其丧，敢辞。",
                    "zhushu": "止之在臣位。"
                },
                {
                    "paragraph": "子游曰：固以请。",
                    "zhushu": "再不从命。"
                },
                {
                    "paragraph": "文子退，扶适子南面而立，曰：子辱与弥牟之弟游，又辱为之服，又辱临其丧，虎也敢不复位？",
                    "zhushu": "觉所讥也。虎，适子名。文子，亲扶而辞，敬子游也。南面而立，则诸臣位在门内北面明矣。"
                },
                {
                    "paragraph": "子游趋而就客位。",
                    "zhushu": "所讥行。"
                },
                {
                    "paragraph": "○将军文子之丧，既除丧而后越人来吊。主人深衣练冠，待于庙，垂涕洟。",
                    "zhushu": "主人，文子之子简子瑕也。深衣、练冠，凶服変也。待于庙受吊，不迎宾也。○涕，他计反。洟音夷，自目日涕，自鼻曰洟。瑕，音遐，本又作嘏，古雅反。"
                },
                {
                    "paragraph": "子游观之，曰：将军文氏之子，其庶几乎！亡于礼者之礼也，其动也中。",
                    "zhushu": "中，礼之変。○中，丁仲反，注及下注礼中、之中同。"
                },
                {
                    "paragraph": "○幼名，冠字，五十以伯仲，死谥，周道也。绖也者，实也。",
                    "zhushu": "所以表哀戚。○冠，古乱反。"
                },
                {
                    "paragraph": "掘中𩅸而浴，毁灶以缀足，及葬，毁宗躐行，出于大门，殷道也。",
                    "zhushu": "明不复有事于此。周人浴不掘中𩅸，葬不毁宗躐行。毁宗，毁庙门之西而出。行神之位在庙门之外。○掘，求月反，又求勿反。𩅸，力救反。缀，丁劣反，又丁卫反。躐，良辄反。复，扶又反。"
                },
                {
                    "paragraph": "学者行之。",
                    "zhushu": "学于孔子者行之。傚殷礼。"
                },
                {
                    "paragraph": "○子柳之母死，子硕请具。",
                    "zhushu": "具，葬之器用。子柳，鲁叔仲皮之子，子硕兄。○硕音石。"
                },
                {
                    "paragraph": "子柳曰：何以哉？",
                    "zhushu": "言无其财。"
                },
                {
                    "paragraph": "子硕曰：请粥庶弟之母。",
                    "zhushu": "粥，谓嫁之也。妾贱，取之曰买。○鬻，本又作粥，音育，卖也，注同。"
                },
                {
                    "paragraph": "子柳曰：如之何其粥人之母，以葬其母也？不可。",
                    "zhushu": "忠恕。"
                },
                {
                    "paragraph": "既葬，子硕欲以赙布之余具𥙊器，",
                    "zhushu": "古者谓钱为泉布，所以通布货财。"
                },
                {
                    "paragraph": "子桞曰：不可，吾闻之也，君子不家于丧，",
                    "zhushu": "恶因死者以为利。○恶，乌路反。"
                },
                {
                    "paragraph": "请班诸兄弟之贫者。",
                    "zhushu": "以分死者，所矜也。禄多则与邻里郷党。"
                },
                {
                    "paragraph": "○君子曰：谋人之军师，败则死之；谋人之邦邑，危则亡之。",
                    "zhushu": "利巳忘众，非忠也。言亡之者，虽辟贤，非义。退。"
                },
                {
                    "paragraph": "○公叔文子升于瑕丘，蘧伯玉从，",
                    "zhushu": "二子，卫大夫。文子，献公之孙，名拔。○蘧，本又作璩，其鱼反。从，才用反，又如字。拔，皮八反，徐蒲末反。"
                },
                {
                    "paragraph": "文子曰：乐哉，斯丘也，死则我欲葬焉。蘧伯玉曰：吾子乐之，则瑗请前。",
                    "zhushu": "刺其欲害人良田。瑗，伯玉名。○乐，音洛，下同，一读下音五教反。瑗，于卷反，又于愿反。刺，七赐反。"
                },
                {
                    "paragraph": "○弁人有其母死而孺子泣者，",
                    "zhushu": "言声无节。○弁，皮彦反。孺，而注反。"
                },
                {
                    "paragraph": "孔子曰：哀则哀矣，",
                    "zhushu": "此诚哀。"
                },
                {
                    "paragraph": "而难为继也。",
                    "zhushu": "失礼中。"
                },
                {
                    "paragraph": "夫礼，为可传也，为可继也，故哭踊有节。",
                    "zhushu": "传，直专反。"
                },
                {
                    "paragraph": "○叔孙武叔之母死，",
                    "zhushu": "武叔，公子牙之六世孙，名州仇，毁孔子者。"
                },
                {
                    "paragraph": "既小敛，举者出户，出户𥘵且投其冠，括发，",
                    "zhushu": "户，出户，乃変服，失哀节。冠，素委貌。○括，古活反。"
                },
                {
                    "paragraph": "子游曰：知礼。",
                    "zhushu": "𠷣之。○𠷣，昌之反。"
                },
                {
                    "paragraph": "○扶君，卜人师扶右，射人师扶左，",
                    "zhushu": "谓君疾时也。卜，当为仆，声之误也。仆人、射人，皆平生时賛正君服位者。○卜人师，依注音仆。师，长也，谓大仆也。本或无师字者，非也。前儒如字，卜人及医师也。"
                },
                {
                    "paragraph": "君薨，以是举。",
                    "zhushu": "不忍变也。周礼射人：大丧与仆人迁尸。"
                },
                {
                    "paragraph": "○从母之夫，舅之妻，二夫人相为服，君子未之言也。",
                    "zhushu": "二夫人，犹言此二人也。时有此二人同居，死相为服者，甥居外家而非之。○从，才用反。夫人，音扶，注同。为，于伪反，注及下注夫为妻同。"
                },
                {
                    "paragraph": "或曰：同爨缌。",
                    "zhushu": "以同居生缌之亲可。○爨缌，上七乱反，下音丝。"
                },
                {
                    "paragraph": "○丧事欲其纵纵尔",
                    "zhushu": "，趋事貌。纵，读如总领之摠。○纵，依注音摠，急遽反。"
                },
                {
                    "paragraph": "吉事欲其折折尔。",
                    "zhushu": "安舒貌。诗云：好人提提。○折，大兮反，注同。"
                },
                {
                    "paragraph": "故丧事虽遽不陵节，吉事虽止不怠。",
                    "zhushu": "陵，躐也。止，立俟事时也。怠，惰也。○躐，力辄反。惰，徒卧反。"
                },
                {
                    "paragraph": "故骚骚尔则野，",
                    "zhushu": "谓大疾。○骚，素刀反，急疾貌。大，音泰，一音地佐反，下注同。"
                },
                {
                    "paragraph": "鼎鼎尔则小人，",
                    "zhushu": "谓大舒。"
                },
                {
                    "paragraph": "君子盖犹犹尔。",
                    "zhushu": "疾舒之中。"
                },
                {
                    "paragraph": "○丧具，君子耻具。",
                    "zhushu": "辟，不怀也。丧具，棺衣之属。"
                },
                {
                    "paragraph": "一日二日而可为也者，君子弗为也。",
                    "zhushu": "谓绞紷衾胃。○绞，户交反，后同。紷，其荫反。冒，莫报反。"
                },
                {
                    "paragraph": "○丧服，兄弟之子犹子也，盖引而进之也。嫂叔之无服也，盖推而远之也。",
                    "zhushu": "或引或推，重亲远别。○远，于万反。别，彼列反。"
                },
                {
                    "paragraph": "姑姊妹之薄也，盖有受我而厚之者也。",
                    "zhushu": "欲其一心于厚之者，姑、姊妹嫁大功，夫为妻期。○期，音基。"
                },
                {
                    "paragraph": "○食于有丧者之侧，未尝饱也，",
                    "zhushu": "助哀戚也。"
                },
                {
                    "paragraph": "○曽子与客立于门侧，其徒趋而出。",
                    "zhushu": "徒，谓客之旅。"
                },
                {
                    "paragraph": "曽子曰：尔将何之？曰：吾父死，将出哭于巷。",
                    "zhushu": "以为不可发凶于人之馆。"
                },
                {
                    "paragraph": "曰：反哭于尔次。",
                    "zhushu": "次，舍也。礼：馆人使专之，若其自有然。"
                },
                {
                    "paragraph": "曽子北面而吊焉。○孔子曰：之死而致死之，不仁而不可为也；之死而致生之，不知而不可为也，",
                    "zhushu": "之，往也。死之生之，谓无知与有知也。为，犹行也。○知，音智。"
                },
                {
                    "paragraph": "是故竹不成用，瓦不成味，木不成斲，",
                    "zhushu": "成，犹善也。竹不可善用，谓边无縢。味，当作沬。沬，靧也。○味，依注音沬，亡曷反。斲，陟角反。縢，本又作滕，徒登反。靧，音梅，洗面。"
                },
                {
                    "paragraph": "琴瑟张而不平，竽笙备而不和，",
                    "zhushu": "无宫商之调。○竽笙，音于，下音生。和，胡卧反。调，直吊反。"
                },
                {
                    "paragraph": "有钟磬而无簨虡，",
                    "zhushu": "不县之也。横曰簨，植曰虡。○簨，息允反。虡，音巨。植，时力反，又音值。"
                },
                {
                    "paragraph": "其曰明器，神明之也。",
                    "zhushu": "言神明，死者也。神明者，非人所知，故其器如此。"
                },
                {
                    "paragraph": "○有子问于曽子曰：问丧于夫子乎？",
                    "zhushu": "有子，孔子弟子有若也。夫子卒后问此，庶有异闻也。丧，谓仕失位也。鲁昭公孙于齐，曰：丧人其何称？○问丧，问或作闻。丧，息浪反，注及下皆同。孙，音逊。"
                },
                {
                    "paragraph": "曰：闻之矣，丧欲速贫，死欲速朽。有子曰：是非君子之言也。",
                    "zhushu": "贫朽，非人所欲。○朽，许久反。"
                },
                {
                    "paragraph": "曽子曰：参也闻诸夫子也。有子又曰：是非君子之言也。曽子曰：参也与子游闻之。有子曰：然。然则夫子有为言之也。曽子以斯言告于子游，子游曰：甚哉，有子之言似夫子也！昔者夫子居于宋，见桓司马自为石椁，三年而不成。",
                    "zhushu": "桓司马，宋向戌之孙，名魋。○有为，于伪反，下为桓司马、为敬叔、则为之，注为民作、为嫁母皆同。向，式上反。戌，音恤。魋，大回反。"
                },
                {
                    "paragraph": "夫子曰：若是其靡也，死不如速朽之愈也。死之欲速朽，为桓司马言之也。",
                    "zhushu": "靡，侈。○侈，昌氏反，又甲氏反。"
                },
                {
                    "paragraph": "南宫敬叔反，必载寳而朝。",
                    "zhushu": "敬叔，鲁孟僖子之子仲孙阅。盖尝失位，去鲁，得反。载其寳来朝于君。○朝，直遥反，注同。僖，许宜反。阅音悦。"
                },
                {
                    "paragraph": "夫子曰：若是其货也，丧不如速贫之愈也。丧之欲速贫，为敬叔言之也。曽子以子游之言告于有子。有子曰：然，吾固曰非夫子之言也。曽子曰：子何以知之？有子曰：夫子制于中都，四寸之棺，五寸之椁，以斯知不欲速朽也。",
                    "zhushu": "中都，鲁邑名也。孔子尝为之宰，为民作制。孔子由中都宰为司空，由司空为司宼。"
                },
                {
                    "paragraph": "昔者夫子失鲁司宼，将之荆，",
                    "zhushu": "将应聘于楚。○应，应对之应。"
                },
                {
                    "paragraph": "盖先之以子夏，又申之以冉有，以斯知不欲速贫也。",
                    "zhushu": "言汲汲于仕得禄。○汲，音急。"
                },
                {
                    "paragraph": "○陈庄子死，赴于鲁，鲁人欲勿哭，",
                    "zhushu": "君无哭邻国大夫之礼。陈庄子，齐大夫陈恒之孙，名伯。"
                },
                {
                    "paragraph": "缪公召县子而问焉。县子曰：古之大夫，束修之问不出竟，虽欲哭之，安得而哭之？",
                    "zhushu": "以其不外交。○缪，音木。竟音境。"
                },
                {
                    "paragraph": "今之大夫，交政于中国，虽欲弗哭，焉得而弗哭？",
                    "zhushu": "言时君弱臣强，政在大夫，专盟会以交接。○焉，于虔反。"
                },
                {
                    "paragraph": "且臣闻之，哭有二道，有爱而哭之，有畏而哭之。",
                    "zhushu": "以权微劝之。"
                },
                {
                    "paragraph": "公曰：然。然则如之何而可？县子曰：请哭诸异姓之庙",
                    "zhushu": "。明不当哭。"
                },
                {
                    "paragraph": "于是与哭诸县氏。○仲宪言于曽子曰：夏后氏用明器，示民无知也；",
                    "zhushu": "所谓致死之。仲宪，孔子弟子原宪。"
                },
                {
                    "paragraph": "殷人用𥙊器，示民有知也；",
                    "zhushu": "所谓致生之。"
                },
                {
                    "paragraph": "周人兼用之，示民疑也。",
                    "zhushu": "言使民疑于无知与有知。"
                },
                {
                    "paragraph": "曽子曰：其不然乎，其不然乎！",
                    "zhushu": "非其说之非也。"
                },
                {
                    "paragraph": "夫明器，鬼器也；𥙊器，人器也。夫古之人，胡为而死其亲乎",
                    "zhushu": "？言仲宪之言，三者皆非，此或用鬼器，或用人器。"
                },
                {
                    "paragraph": "○公叔木有同母异父之昆弟死，问于子游，",
                    "zhushu": "木，当为朱，春秋作戍。卫公叔文之子，定公十四年奔鲁。○木，音式树反，又音朱，徐之树反。"
                },
                {
                    "paragraph": "子游曰：其大功乎？",
                    "zhushu": "疑所服也。亲者属大功是。"
                },
                {
                    "paragraph": "狄仪有同母异父之昆弟死，问于子夏。子夏曰：我未之前闻也，鲁人则为之齐衰，狄仪行齐衰。今之齐衰，狄仪之问也。○子思之母死于卫，",
                    "zhushu": "子思，孔子孙，伯鱼之子。伯鱼卒，其妻嫁于卫。"
                },
                {
                    "paragraph": "柳若谓子思曰：子，圣人之后也，四方于子乎观礼，子盖慎诸？",
                    "zhushu": "柳若，卫人也。见子思欲为嫁母服，恐其失礼，戒之。嫁母齐衰期。"
                },
                {
                    "paragraph": "子思曰：吾何慎哉？吾闻之，有其礼，无其财，君子弗行也。",
                    "zhushu": "谓时可行而财不足以备礼。"
                },
                {
                    "paragraph": "有其礼，有其财，无其时，君子弗行也，",
                    "zhushu": "谓财足以备礼，而时不得行者。"
                },
                {
                    "paragraph": "吾何慎哉？",
                    "zhushu": "时所止则止，时所行则行，无所疑也。丧之礼，如子赠禭之属，不逾主人。○隧，音遂。"
                },
                {
                    "paragraph": "○县子𤨏曰：吾闻之，古者不降，上下各以其亲。",
                    "zhushu": "古，谓殷时也。上不降远，下不降卑。○璅，息果反，依字作𤨏。"
                },
                {
                    "paragraph": "滕伯文为孟虎齐衰，其叔父也；为孟皮齐衰，其叔父也。",
                    "zhushu": "伯文，殷时滕君也。爵为伯，名文。○滕，扶登反。为，于伪反，下及下注为人同。"
                },
                {
                    "paragraph": "○后木曰：丧，吾闻诸县子曰：夫丧，不可不深长思也，",
                    "zhushu": "后木，鲁孝公子惠伯巩之后。○巩，恭勇反。"
                },
                {
                    "paragraph": "买棺外内易，我死则亦然。",
                    "zhushu": "此孝子之事，非所托。○易，以豉反。"
                },
                {
                    "paragraph": "○曽子曰：尸未设饰，故帷堂。小敛而彻帷。仲梁子曰：夫妇方乱，故帷堂，小敛而彻帷，",
                    "zhushu": "敛者动，摇尸。帷堂，为人䙝之。言方乱，非也。仲梁子，鲁人也。○帷，意悲反。"
                },
                {
                    "paragraph": "○小敛之奠，子游曰：于东方。曽子曰：于西方，敛斯席矣，",
                    "zhushu": "曽子以俗说非。又大敛奠于堂，乃有席。"
                },
                {
                    "paragraph": "小敛之奠在西方，鲁礼之末失也。",
                    "zhushu": "末出失礼之为。"
                },
                {
                    "paragraph": "○县子曰：绤衰穗裳，非古也。",
                    "zhushu": "非时尚轻凉慢礼。○绤衰，去逆反，粗葛也，下七回反。穗，音岁，布细而疏曰穗。凉，音良。"
                },
                {
                    "paragraph": "○子蒲卒，哭者呼灭，",
                    "zhushu": "灭，盖子，蒲名。"
                },
                {
                    "paragraph": "子皐曰：若是野哉！",
                    "zhushu": "非之也，唯复呼名。子皐，孔子弟子髙柴。○皐，音髙。"
                },
                {
                    "paragraph": "哭者改之。○杜桥之母之丧，宫中无相以为沽也。",
                    "zhushu": "沽，犹畧也。○相，息亮反。沽，音古。"
                },
                {
                    "paragraph": "○夫子曰：始死，羔裘玄冠者，易之而巳，羔裘玄冠，夫子不以吊。",
                    "zhushu": "不以吉服吊丧。○易，音亦，徐以豉反。"
                },
                {
                    "paragraph": "○子游问丧具，夫子曰：称家之有亡。子游曰：有无恶乎齐？",
                    "zhushu": "恶乎齐，问丰省之比。○称，尺证反。有亡，皇如字，无也，一音无，下同。恶，音乌，注同。齐，才细反，又如字，注同。省，所领反。比，必利反。"
                },
                {
                    "paragraph": "夫子曰：有，毋过礼，苟亡矣，敛首足形",
                    "zhushu": "，形，體。○毋，音无。"
                },
                {
                    "paragraph": "还葬，",
                    "zhushu": "还之言便也。言巳敛即葬，不待三月。○还，音旋。敛，力验反。"
                },
                {
                    "paragraph": "县棺而封，",
                    "zhushu": "不设碑繂，不备礼。封，当为□。□，下棺也，春秋传作塴。○县，音玄。封，依注作□，彼验反，徐又甫邓反。碑，彼皮反。繂，音律。塴，北邓反。"
                },
                {
                    "paragraph": "人岂有非之者哉？",
                    "zhushu": "不责于人所不能。"
                },
                {
                    "paragraph": "○司士贲告于子游曰：请袭于床。",
                    "zhushu": "时失之也。礼：唯始死废床。○贲，音奔，人名。"
                },
                {
                    "paragraph": "子游曰：诺。县子闻之，曰：汰哉叔氏，专以礼许人",
                    "zhushu": "。当言礼，然言诺，非也。叔氏，子游，字。○汰，本又作大，音泰。自矝大。"
                },
                {
                    "paragraph": "○宋襄公葬其夫人，醯醢百瓮，曽子曰：既曰明器矣，而又实之。",
                    "zhushu": "言名之为明器，而与𥙊器皆实之，是乱鬼器与人器。○醯，呼兮反。醢，音海。瓮，乌弄反。"
                },
                {
                    "paragraph": "○孟献子之丧，",
                    "zhushu": "献子，鲁大夫仲孙蔑。"
                },
                {
                    "paragraph": "司徒旅归四布，",
                    "zhushu": "旅，下士也。司徒使下士归四方之赙布。"
                },
                {
                    "paragraph": "夫子曰：可也。",
                    "zhushu": "时人皆贪，善其能廉。"
                },
                {
                    "paragraph": "○读赗，曽子曰：非古也，是再告也。",
                    "zhushu": "曽子言非礼，𥘵而读赗，宾致命将行，主人之吏又读赗，所以存录之。"
                },
                {
                    "paragraph": "○成子髙寝疾，",
                    "zhushu": "成子髙，齐大夫国成伯髙父也。"
                },
                {
                    "paragraph": "庆遗入请曰：子之病革矣，如至乎大病，则如之何？",
                    "zhushu": "观其意。革，急也。遗，庆封之族。○遗，于季反，又如字。革，纪力反，重意：本篇曽子寝疾，病至，曽元曰：夫子之病革矣。"
                },
                {
                    "paragraph": "子髙曰：吾闻之也，生有益于人，死不害于人。吾纵生无益于人，吾可以死害于人乎哉？我死，则择不食之地而葬我焉。",
                    "zhushu": "不食，谓不垦耕。○垦，苦狠反。"
                },
                {
                    "paragraph": "○子夏问诸夫子曰：居君之母与妻之丧，居处、言语、饮食衎尔。",
                    "zhushu": "衎尔，自得貌。为小君侧𨼆不能至。○衎，若旦反，注同。为，于伪反，下为之殷、为其久、为君服同。"
                },
                {
                    "paragraph": "○宾客至，无所馆。夫子曰：生于我乎馆，死于我乎殡",
                    "zhushu": "。仁者不厄人，"
                },
                {
                    "paragraph": "○国子髙曰：葬也者，藏也，藏也者，欲人之弗得见也。是故衣足以饰身，棺周于衣，椁周于棺，土周于椁，",
                    "zhushu": "言皆所以为深□，难人，发见之也。国子髙，成子髙也。成，谥也。○□，先遂反。难，乃旦反。见，如字，又贤遍反。"
                },
                {
                    "paragraph": "反壤树之哉。",
                    "zhushu": "反，覆也。恠不如大古也，而反封树之，意在于俭，非周礼。○壤，而丈反。覆，扶又反，旧音服，非。大，音泰。"
                },
                {
                    "paragraph": "○孔子之丧，有自燕来观者，舍于子夏氏，子夏曰：圣人之葬人与人之葬圣人也，子何观焉？",
                    "zhushu": "与，及也。○燕，乌田反。"
                },
                {
                    "paragraph": "昔者夫子言之曰：吾见封之若堂者矣，",
                    "zhushu": "封，筑土为垄。堂，形四方而髙。○垄，力勇反。"
                },
                {
                    "paragraph": "见若坊者矣，",
                    "zhushu": "坊形旁杀，平上而长。○坊，音防。杀，色戒反，下同。"
                },
                {
                    "paragraph": "见若覆夏屋者矣，",
                    "zhushu": "覆，谓茨瓦也。夏屋，今之门庑也，其形旁广而卑。○茨，徐在私反，茅覆屋。庑，音武。卑，如字，又音婢。"
                },
                {
                    "paragraph": "见若斧者矣，",
                    "zhushu": "斧形旁杀，刃上而长。"
                },
                {
                    "paragraph": "从若斧者焉。",
                    "zhushu": "孔子以为刃上难登，狭，又易为功。○狭，户甲反。易，以豉反。"
                },
                {
                    "paragraph": "马鬛封之谓也。",
                    "zhushu": "俗间名○鬛，力辄反。"
                },
                {
                    "paragraph": "今一日而三斩板，而巳封。",
                    "zhushu": "板盖广二尺，长六尺。斩板，谓断其缩也。三断正之。旁杀，盖髙四尺，其广袤未闻也。诗云：缩板以载。○断，音短，下同。上，时掌反，下以上同。广袤，古旷反，下音茂，徐又亡侯反。"
                },
                {
                    "paragraph": "尚行夫子之志乎？",
                    "zhushu": "尚，庶几也。"
                },
                {
                    "paragraph": "○妇人不葛带。",
                    "zhushu": "妇人质，不変重者，至期除之，卒哭変绖而巳。"
                },
                {
                    "paragraph": "○有荐新，如朔奠。",
                    "zhushu": "重新物，为之殷奠。"
                },
                {
                    "paragraph": "○既葬，各以其服除。",
                    "zhushu": "卒哭当変，衰麻者変之。或有除者，不视主人。"
                },
                {
                    "paragraph": "○池视重𩅸。",
                    "zhushu": "如堂之有承𩅸也。承𩅸，以木为之，用行水，以宫之饰也。柳，宫象也。以竹为池，衣以青布，县铜鱼焉。令宫中有承𩅸，云以铜为之。○重，直容反。衣，于既反。"
                },
                {
                    "paragraph": "○君即位而为椑，",
                    "zhushu": "椑，谓杝棺亲尸者。椑，坚著之言也。言天子禆内又有水兕革棺。○椑，蒲历反，徐房益反，榇尸棺。杝音移。著，直畧反。兕，徐里反。"
                },
                {
                    "paragraph": "岁壹漆之，",
                    "zhushu": "若未成然。○漆，音七。"
                },
                {
                    "paragraph": "藏焉。",
                    "zhushu": "虚之不合。○令，力政反，本又作合。"
                },
                {
                    "paragraph": "○复、楔齿、缀足、饭、设饰、帷堂并作。",
                    "zhushu": "设饰，谓迁尸，又加新衣。○楔，悉节反。缀，丁劣反，又丁卫反。饭，烦晩反，唅也。"
                },
                {
                    "paragraph": "父兄命赴者。",
                    "zhushu": "谓大夫以上也。士，主人亲命之。"
                },
                {
                    "paragraph": "○君复于小寝、大寝、小祖、大祖，库门，四郊。",
                    "zhushu": "尊者求之备也，亦他日所尝有事。"
                },
                {
                    "paragraph": "○丧不剥，奠也与，𥙊肉也与？",
                    "zhushu": "剥。犹倮也。有牲肉则巾之，为其久设，尘埃加也。脯醢之奠不巾。○剥，邦角反。与音余，下同。倮，力果反，谓不中覆也。埃音哀。"
                },
                {
                    "paragraph": "既殡，旬而布材与明器。",
                    "zhushu": "木工宜乾腊，且豫成。材。椁材也。○腊，音昔。"
                },
                {
                    "paragraph": "朝奠日出，夕奠逮日。",
                    "zhushu": "阴阳交接，庶几遇之。○逮音代，或大计反。"
                },
                {
                    "paragraph": "父母之丧，哭无时，使必知其反也。",
                    "zhushu": "谓既练，或时为君服金革之事，反必有𥙊，重意。问丧三十五：哭位无时。"
                },
                {
                    "paragraph": "练，练衣黄里，縓缘，",
                    "zhushu": "小祥，练冠，练中衣，以黄为内，縓为饰。黄之色卑于纁，縓，纁之类，明外除。○縓，七绢反，浅赤色，今之红也。缘，悦绢反，下注同。薰，本又作纁，许云反。"
                },
                {
                    "paragraph": "葛要绖，绳屦无絇，角瑱，",
                    "zhushu": "瑱，充耳也。吉时以玉，人君有瑱。○要绖，一遥反，下注小要同，下大结反。絇，其俱反，屦，头饰。瑱，吐练反。"
                },
                {
                    "paragraph": "鹿裘衡长祛，",
                    "zhushu": "衡，当为横，字之误也。祛，谓裦缘袂口也。练而为裘，横广之，又长之，又为祛，则先时狭短，无祛可知。吉时麛裘。○衡，依注作横，华彭反，下衡三同。祛，起鱼反，一音丘据反。褎，本又作䄂，音徐秀反。袂，面世反。"
                },
                {
                    "paragraph": "祛，禓之可也。",
                    "zhushu": "禓，表裘也。有祛而禓之，备饰也。玉藻曰：麛裘青豻裦，绞衣以禓之。鹿丧亦用绞乎？○禓，音昔。麛，音迷，本又作麑，同，鹿子也。豻，音岸，胡地野犬。绞，户交反。"
                },
                {
                    "paragraph": "○有殡，闻远兄弟之丧，虽缌必往。",
                    "zhushu": "亲骨肉也。"
                },
                {
                    "paragraph": "非兄弟，虽邻不往。",
                    "zhushu": "疏，无亲也。"
                },
                {
                    "paragraph": "所识其兄弟不同居者，皆吊。",
                    "zhushu": "就其家吊之，成恩旧也。"
                },
                {
                    "paragraph": "○天子之棺四重，",
                    "zhushu": "尚深邃也。诸公三重，诸侯再重，大夫一重，士不重。○重，直龙反，注皆同。邃，虽遂反。"
                },
                {
                    "paragraph": "水兕革棺被之，其厚三寸。",
                    "zhushu": "以水牛、兕牛之革以为棺被，革各厚三寸，合六寸也。此为一重。○被，皮寄反，注同。厚，胡豆反，度厚薄曰厚，皆同此音。"
                },
                {
                    "paragraph": "杝棺一，",
                    "zhushu": "所谓椑棺也。尔雅曰：椴，杝。○杝，羊支反，木名。椴，徒乱反。"
                },
                {
                    "paragraph": "梓棺二，",
                    "zhushu": "所谓属与大棺。梓，音子。属，音烛。"
                },
                {
                    "paragraph": "○四者皆周。",
                    "zhushu": "周，帀也。凡棺用能湿之物。○帀，本又作匝，同，子合反。能湿，乃代反。"
                },
                {
                    "paragraph": "棺束缩二，衡三，祍毎束一。",
                    "zhushu": "衡，亦当为横。祍，今小要。祍，或作漆，或作髹。○衽，而审反，又而鸩反。髹，又作髤，许求反。"
                },
                {
                    "paragraph": "柏椁以端，长六尺。",
                    "zhushu": "以端题凑也。其方盖一尺。○题，徒低反，头也。凑，七豆，又聚也。"
                },
                {
                    "paragraph": "○天子之哭诸侯也，爵弁绖，䌶衣。",
                    "zhushu": "服士之𥙊服以哭之，明为変也。天子至尊，不见尸柩不吊，服麻不加于采。此言绖，衍字也。时人闻有弁绖，因云之耳。周礼：王吊诸侯，弁绖缌衰也。○䌶，本又作缁，又作纯，同，侧其反。为，于伪反，下文及注为其変皆同。衍，以善反。"
                },
                {
                    "paragraph": "或曰：使有司哭之，",
                    "zhushu": "非也。哀戚之事不可虚。"
                },
                {
                    "paragraph": "为之不以乐食。",
                    "zhushu": "盖谓殡敛之间。"
                },
                {
                    "paragraph": "○天子之殡也，菆涂龙輴以椁，",
                    "zhushu": "菆木以周龙輴，加椁而涂之。天子殡以輴车，画辕为龙。○菆，才官反。輴，敕伦反。辕音袁。"
                },
                {
                    "paragraph": "加斧于椁上，毕涂屋，",
                    "zhushu": "斧谓之黼，白黑文也。以刺绣于縿幕，加椁以覆棺，巳乃屋其上，尽涂之。○黼，音甫。刺，七亦反。縿，音消。幕，音莫。"
                },
                {
                    "paragraph": "天子之礼也。○唯天子之丧，有别姓而哭。",
                    "zhushu": "使诸侯同姓、异姓、庶姓相从而为位，别于朝。来时。朝觐爵同，同位。○别，彼列反，注同。朝，直遥反，下同。"
                },
                {
                    "paragraph": "○鲁哀公诔孔丘曰：天不遗耆老，莫相予位焉。呜呼哀哉！尼父！",
                    "zhushu": "诔其行以为谥也。莫，无也。相，佐也。言孔子死，无佐助我处位者，尼父，因其字以为之谥。○诔，力轨反。耆，巨支反。相，息亮反，注同。父，音甫。行，下孟反。重言呜呼哀哉！二礼运，一"
                },
                {
                    "paragraph": "互注",
                    "zhushu": "：左哀十六年夏四月巳丑，孔丘卒。公诔之曰：旻天不吊，不愸遗一老，俾屏余一人以在位，茕茕余在疚。呜乎哀哉！尼父无自律。"
                },
                {
                    "paragraph": "○国亡大县邑，公卿大夫、士皆厌冠，哭于大庙三日，君不举。",
                    "zhushu": "军败失地，以丧归也。厌冠，今丧冠，其服未闻。○大县，郡县之县。厌，干叶反，注同。大，音泰。"
                },
                {
                    "paragraph": "或曰：君举而哭于后土。",
                    "zhushu": "后土。社也。"
                },
                {
                    "paragraph": "○孔子恶野哭者。",
                    "zhushu": "为其变众。周礼衔枚氏掌禁野叫呼、叹呼于国中者，行歌哭于国中之道者。○恶，乌路反。衔枚，上音咸，下木杯反。呼，火故、火胡二反。"
                },
                {
                    "paragraph": "○未仕者不敢税人，如税人，则以父兄之命。",
                    "zhushu": "不专家财也。税，谓遗于人。○税，始锐反，谓以物遗人也。遗，维季反。"
                },
                {
                    "paragraph": "○士备入而后朝夕踊。",
                    "zhushu": "备，犹尽也。国君之丧，嫌主人哭，入则踊。"
                },
                {
                    "paragraph": "○祥而缟，",
                    "zhushu": "缟冠，素纰也。○缟，古老反，注同。纰，避支反。"
                },
                {
                    "paragraph": "是月禫，徙月乐。",
                    "zhushu": "言禫明月可以用乐。○禫，大感反。乐，音岳。"
                },
                {
                    "paragraph": "○君于士有赐帟。",
                    "zhushu": "帟，幕之小者，所以承尘，赐之则张于殡上。大夫以上，幕人职供焉。○帟，音亦。共，音恭，本亦作共。"
                }
            ]
        },
        {
            "name": "檀弓下第四",
            "paragraphs": [
                {
                    "paragraph": "檀弓下第四",
                    "zhushu": "",
                    "type": 1
                },
                {
                    "paragraph": "君之适长殇，车三乘；公之庶长殇，车一乘；大夫之适长殇，车一乘。",
                    "zhushu": "皆下成人也。自上而下，降杀以两。成人遣车五乘，长殇三乘，下殇一乘，尊卑以此差之。庶子言公，卑远之。传曰：大功之殇，中从上。○适，丁历反，下及下适室同。长殇，丁丈反，下及注同，下式羊反。乘，绳证反，下及注同。皆下，户嫁反。杀，色戒反。遣，弃战反。差，初佳反，又初宜反。远，于万反。"
                },
                {
                    "paragraph": "○公之丧，诸达官之长杖。",
                    "zhushu": "谓君所命，虽有官职，不达于君，则不服斩。"
                },
                {
                    "paragraph": "○君于大夫，将葬，吊于宫，及出，命引之，三步则止。",
                    "zhushu": "以义夺孝子，宫殡宫出，谓柩巳在路。"
                },
                {
                    "paragraph": "如是者三，君退。",
                    "zhushu": "退，去也。三命引之，凡移九步。"
                },
                {
                    "paragraph": "朝亦如之，哀次亦如之。",
                    "zhushu": "君吊不必于宫朝丧，朝庙也。次，他日宾客所受大门外舍也。孝子至此而哀，君或于是吊焉。○朝，直遥反，注同。"
                },
                {
                    "paragraph": "○五十无车者，不越疆而吊人。",
                    "zhushu": "气力始衰。○疆，居良反，本又作壃，下越疆同。"
                },
                {
                    "paragraph": "○季武子寝疾，蟜固不说齐衰而入见，曰：斯道也，将亡矣。士唯公门说齐衰。",
                    "zhushu": "季武子，鲁大夫季孙夙也。世为上卿，强且专政，国人事之如君。蟜固能守礼，不畏之，矫失俗也。道，犹礼也。○蟜，居表反。蟜固，人姓名。说，他活反，本亦作税，徐又音申锐反，下同。见，贤遍反。蟜，居表反。"
                },
                {
                    "paragraph": "武子曰：不亦善乎！君子表微。",
                    "zhushu": "时无如之何，佯若善之。表，犹明也。"
                },
                {
                    "paragraph": "及其丧也，曽点倚其门而歌。",
                    "zhushu": "明巳不与也。点，字晢，曽参父。○点，多忝反。倚，于绮反，徐其绮反。晢，星历反。"
                },
                {
                    "paragraph": "○大夫吊，当事而至，则辞焉。",
                    "zhushu": "辞，犹告也。摈者以主人有事告也。主人无事，则为大夫出。○摈，必刃反，本又依傧同，后放此。为，于伪反，下亦为、为之变同。"
                },
                {
                    "paragraph": "吊于人，是日不乐。",
                    "zhushu": "君子哀乐不同日，子于是日哭，则不歌。○日，人一反。乐，音岳，又音洛，注同。"
                },
                {
                    "paragraph": "妇人不越疆而吊人。",
                    "zhushu": "不通于外。"
                },
                {
                    "paragraph": "行吊之日，不饮酒食肉焉。",
                    "zhushu": "以全哀也。"
                },
                {
                    "paragraph": "吊于葬者，必执引，若从柩及圹，皆执绋。",
                    "zhushu": "示助之以力。车日引棺曰绋，从柩，赢者。○引，音胤，注同，车索。圹，苦晃反，又音旷，后同。绋，音弗，棺索。赢，音盈。"
                },
                {
                    "paragraph": "○丧，公吊之，必有拜者，",
                    "zhushu": "往谢之。"
                },
                {
                    "paragraph": "虽朋友州里舍人可也。",
                    "zhushu": "谓无主后。"
                },
                {
                    "paragraph": "吊曰：寡君承事。",
                    "zhushu": "示亦为执事来。"
                },
                {
                    "paragraph": "主人曰：临。",
                    "zhushu": "君辱临其臣之丧。○临，如字，徐力鸩反。"
                },
                {
                    "paragraph": "君遇柩于路，必使人吊之。",
                    "zhushu": "君于民，臣有父母之恩。"
                },
                {
                    "paragraph": "大夫之丧，庶子不受吊。",
                    "zhushu": "不以贱者为有爵者主。"
                },
                {
                    "paragraph": "○妻之昆弟为父后者死，哭之适室，",
                    "zhushu": "以其正也。"
                },
                {
                    "paragraph": "子为主，𥘵免哭踊，",
                    "zhushu": "亲者主之。○免，音问。"
                },
                {
                    "paragraph": "夫入门右，",
                    "zhushu": "北面辟正主。○辟，音避，下辟难同。"
                },
                {
                    "paragraph": "使人立于门外，告来者，狎则入哭",
                    "zhushu": "。狎，相习知者。○使，色吏反，又如字。狎，户甲反。"
                },
                {
                    "paragraph": "父在，哭于妻之室；",
                    "zhushu": "不以私丧干尊。"
                },
                {
                    "paragraph": "非为父后者，哭诸异室。○有殡，闻远兄弟之丧，哭于侧室",
                    "zhushu": "；嫌哭殡。"
                },
                {
                    "paragraph": "无侧室，哭于门内之右。",
                    "zhushu": "近南者为之変位。○近，附近之近。"
                },
                {
                    "paragraph": "同国，则往哭之。",
                    "zhushu": "丧无外事。"
                },
                {
                    "paragraph": "○子张死，曽子有母之丧，齐衰而往哭之。或曰：齐衰不以吊。",
                    "zhushu": "以其无服，非之。"
                },
                {
                    "paragraph": "曽子曰：我吊也与哉？",
                    "zhushu": "于朋友，哀痛甚而往哭之，非若凡吊。○与，音余。"
                },
                {
                    "paragraph": "○有若之丧，悼公吊焉，",
                    "zhushu": "悼公，鲁哀公之子。○悼，音道。"
                },
                {
                    "paragraph": "子游摈，由左。",
                    "zhushu": "摈，相侑，丧礼者，丧礼废亡，时人以为此仪当如诏辞，而皆由右相，是善子游正之。孝经说曰：以身摈侑。○摈，必刃反，注同。相，息亮反，下同。诏音照。侑音又。"
                },
                {
                    "paragraph": "○齐榖王姫之丧，",
                    "zhushu": "榖当为告，声之误也。王姬，周女，齐襄公之夫人。○榖，音告，又古毒反。"
                },
                {
                    "paragraph": "鲁庄公为之大功。或曰：由鲁嫁，故为之服姊妹之服。或曰：外祖母也，故为之服。",
                    "zhushu": "春秋：周女由鲁嫁，卒，服之，如内女服姊妹是也。天子为之无服，嫁于王者之后乃服之。庄公，齐襄公女弟文姜之子，当为舅之妻，非外祖母也。外祖母又小功也。○为之，于伪反，下及注同。王，如字，徐于况反。"
                },
                {
                    "paragraph": "○晋献公之丧，秦穆公使人吊公子重耳，",
                    "zhushu": "献公杀其世子申生，重耳辟难出奔。是时在翟，就吊之。○重，直龙反，注及下皆同。难，乃旦反。翟，音迪，本文作狄。"
                },
                {
                    "paragraph": "且曰：寡人闻之，亡国恒于斯，得国恒于斯。",
                    "zhushu": "言在丧代之际。"
                },
                {
                    "paragraph": "虽吾子俨然在忧服之中，丧亦不可久也，时亦不可失也，孺子其图之。",
                    "zhushu": "劝其反国，意欲纳之。丧，谓亡失位。孺，稚也。○严，鱼检反，本亦作𠑊，同。丧，息良反，注及下皆同。孺，如树反，后同。稚，克吏反，又作稚，同。"
                },
                {
                    "paragraph": "以告舅犯，",
                    "zhushu": "舅犯，重耳之舅狐偃也，字子犯。"
                },
                {
                    "paragraph": "舅犯曰：孺子其辞焉。丧人无寳，仁亲以为寳，",
                    "zhushu": "寳，谓善道可守者。仁亲，亲行仁义。"
                },
                {
                    "paragraph": "父死之谓何？又因以为利，",
                    "zhushu": "欲反国求为后，是利父死。"
                },
                {
                    "paragraph": "而天下其孰能说之？孺子其辞焉。",
                    "zhushu": "说，犹解也。"
                },
                {
                    "paragraph": "公子重耳对客曰：君惠吊亡臣重耳，身丧父死，不得与于哭泣之哀，以为君忧。",
                    "zhushu": "谢之。○与，音预。"
                },
                {
                    "paragraph": "父死之谓何？或敢有他志，以辱君义。稽颡而不拜，哭而起，起而不私。",
                    "zhushu": "他志，谓私心。○稽，音启。颡，桑党反。"
                },
                {
                    "paragraph": "子显以致命於穆公。",
                    "zhushu": "使者，公子絷也。卢氏云：古者名字相配，𩔰当作韅。○𩔰，依注音韅，呼遍反，徐苦见反。使，色吏反。絷，陟立反，后同。"
                },
                {
                    "paragraph": "穆公曰：仁夫，公子重耳！夫稽颡而不拜，则未为后也，故不成拜。哭而起，则爱父也；起而不私，则远利也。",
                    "zhushu": "○夫，音符。远，于万反。"
                },
                {
                    "paragraph": "○帷殡，非古也，自敬姜之哭穆伯始也。",
                    "zhushu": "穆伯，鲁大夫，季悼子之子公甫靖也。敬姜，穆伯妻，文伯歜之母也。礼，朝夕哭，不帷。○歜，昌烛反。"
                },
                {
                    "paragraph": "○丧礼，哀戚之至也。节哀，顺变也。君子念始之者也。",
                    "zhushu": "始，犹生也。念父母生已，不欲伤其性。"
                },
                {
                    "paragraph": "复，尽爱之道也，有祷祠之心焉，",
                    "zhushu": "复，谓招魂，且分祷五祀，庶几其精气之反。○祷，丁老反，一音丁报反。祠，音词。"
                },
                {
                    "paragraph": "望反诸幽，求诸鬼神之道也。",
                    "zhushu": "鬼神処幽暗，望其从鬼神所来。"
                },
                {
                    "paragraph": "北面，求诸幽之义也。",
                    "zhushu": "郷其所从来也。礼，复者升屋，北面。○郷，本又作向，同许亮反。"
                },
                {
                    "paragraph": "拜稽颡，哀戚之至隐也。稽颡，隐之甚也。",
                    "zhushu": "隐。痛也。稽颡者。触地无容。"
                },
                {
                    "paragraph": "饭用米贝，弗忍虚也。不以食道，用美焉尔。",
                    "zhushu": "尊之也。食道䙝，米贝美。○饭，扶晚反。䙝，息列反。"
                },
                {
                    "paragraph": "铭，明旌也。",
                    "zhushu": "神明之精。○铭，音名。旌，音精。"
                },
                {
                    "paragraph": "以死者为不可别巳，故以其旗识之。",
                    "zhushu": "不可别，形貌不见。○别巳，彼列反，注同，本或无已字，非。识，式至反，皇如字。"
                },
                {
                    "paragraph": "爱之，斯录之矣；敬之，斯尽其道焉耳。",
                    "zhushu": "谓重与奠。○与奠也。与，音如字，一本作重与奠与，二与并音余。"
                },
                {
                    "paragraph": "重，主道也。",
                    "zhushu": "始死未作主，以重主其神也。重，既虞而埋之，乃后作主。春秋传曰：虞主用桑，练主用栗。"
                },
                {
                    "paragraph": "殷主缀重焉，",
                    "zhushu": "缀，犹联也。殷人作主而联其重，县诸庙也。去显考乃埋之。○缀，丁劣反，又丁卫反。联，音连。县，音玄。"
                },
                {
                    "paragraph": "周主重彻焉。",
                    "zhushu": "周人作主，彻，重埋之。"
                },
                {
                    "paragraph": "奠以素器，以生者有哀素之心也。",
                    "zhushu": "哀素，言哀痛无饰也。凡物无饰曰素。"
                },
                {
                    "paragraph": "唯𥙊祀之礼，主人自尽焉尔。岂知神之所飨，亦以主人有齐敬之心也。",
                    "zhushu": "哀则以素，敬则以饰，礼由人心而巳。○齐，侧皆反。"
                },
                {
                    "paragraph": "辟踊，哀之至也。有筭，为之节文也。",
                    "zhushu": "筭，数也。○辟踊，婢亦反，下音勇。筭，桑乱反。重言：哀之至也三，一见下丈，一见问丧三十七。"
                },
                {
                    "paragraph": "𥘵、括发变也。愠，哀之变也。去饰，去美也。𥘵、括发，去饰之甚也。有所𥘵，有所袭，哀之节也。弁绖葛而葬，与神交之道也，",
                    "zhushu": "接神之道，不可以纯凶。天子诸侯変服而葬，冠素弁，以葛为环绖，既虞卒哭，乃服受服也。杂记曰：凡弁绖，其衰侈袂。○括，观阔反。愠庾，皇纡粉反，积也，又纡运反，怨恚也，徐又音郁。去，羌吕反，下及注去乐、去桃茢并同。衰，七雷反。侈袂，昌氏反，下弥世反。重言：袒括发三，上篇一。又奔丧三十四：括发𥘵成踊。"
                },
                {
                    "paragraph": "有敬心焉。",
                    "zhushu": "逾时哀，哀而敬生，敬则服有饰。大夫士三月而葬，末逾时。○衰，所追反。"
                },
                {
                    "paragraph": "周人弁而葬，殷人哻而葬。",
                    "zhushu": "周弁、殷哻，俱象𥙊冠而素，礼同也。○哻，况甫反。"
                },
                {
                    "paragraph": "歠主人、主妇、室老，为其病也，君命食之也，",
                    "zhushu": "尊者夺人，易也。歠，歠粥也。○歠，徐昌悦反，一音常悦反。为其，于伪反，下注为父母、为有凶、为人甚同。食音嗣。易，以豉反。粥，之六反，后同。"
                },
                {
                    "paragraph": "反哭升堂，反诸其所作也。",
                    "zhushu": "亲所行礼之処。○处，昌虑反，下同。"
                },
                {
                    "paragraph": "主妇入于室，反诸其所养也。",
                    "zhushu": "亲所馈食之处。○养，徐羊尚反。"
                },
                {
                    "paragraph": "反哭之吊也，哀之至也。反而亡焉，失之矣，于是为甚。",
                    "zhushu": "哀痛甚。"
                },
                {
                    "paragraph": "殷既封而吊，周反哭而吊。",
                    "zhushu": "封，当为窆。窆，下棺也。○封，依注音窆，彼验反，下同。"
                },
                {
                    "paragraph": "孔子曰：殷已悫，吾从周。",
                    "zhushu": "悫者得哀之始，未见其甚。○悫，本又作壳，苦角反，注及后同。重言：吾从周三，一见坊记三十，一见中庸三十一。"
                },
                {
                    "paragraph": "葬于北方北首，三代之达礼也，之幽之故也。",
                    "zhushu": "北方国，比也。○首，手又反。"
                },
                {
                    "paragraph": "既封，主人赠，而祝宿虞尸。",
                    "zhushu": "赠以币。送死者于圹也。于主人。赠，祝先歸。"
                },
                {
                    "paragraph": "既反哭，主人与有司视虞牲，",
                    "zhushu": "日中将虞，省其牲。"
                },
                {
                    "paragraph": "有司以几筵舍奠于墓左，反，日中而虞。",
                    "zhushu": "所使奠墓，有司来歸，乃虞也。舍奠墓左，为父母形，體在此，礼其神也。周礼蒙人：凡𥙊墓，为尸，舍奠。音释同。"
                },
                {
                    "paragraph": "葬日虞，弗忍一日离也。",
                    "zhushu": "弗忍其无所歸。○离，力智反，下同。"
                },
                {
                    "paragraph": "是日也，以虞易奠。",
                    "zhushu": "虞、丧，𥙊也。"
                },
                {
                    "paragraph": "卒哭曰成事，",
                    "zhushu": "既虞之后，卒哭而𥙊，其辞，盖曰哀荐成事。成𥙊事也。𥙊以吉为成。○卒，遵聿反。"
                },
                {
                    "paragraph": "是日也，以吉𥙊易丧𥙊。",
                    "zhushu": "卒哭，吉𥙊。○易，以豉反，徐音亦。"
                },
                {
                    "paragraph": "明日，祔于祖父，",
                    "zhushu": "𥙊告于其祖之庙。○祔，音附。"
                },
                {
                    "paragraph": "其变而之吉𥙊也，比至于祔，必于是日也接，不忍一日末有所归也。",
                    "zhushu": "未，无也。日有所用接之，虞礼所谓他用刚日者。其𥙊，祝曰哀荐。曰成事。○比，必利反。末，莫葛反。"
                },
                {
                    "paragraph": "殷练而祔，周卒哭而祔。孔子善殷。",
                    "zhushu": "期而神之，人情。○期， 音基。"
                },
                {
                    "paragraph": "○君临臣丧，以巫祝桃茢执戈，恶之也，",
                    "zhushu": "为有凶邪之气在侧，君闻大夫之丧，去乐卒事而往，未袭也。其巳袭，则止。巫去桃茢。桃，鬼所恶。茢，萑苕，可埽不祥。○茢，音列，徐音例，杜预云：黍穰也。郑注周礼云：苕菷。恶，乌路反，注及下注同。凶邪，似嗟反，下注同。萑，音完。苕，大雕反。"
                },
                {
                    "paragraph": "所以异于生也。",
                    "zhushu": "生人无凶邪。"
                },
                {
                    "paragraph": "○丧有死之道焉，",
                    "zhushu": "言人之死，有如鸟兽死之状。鸟兽之死，人贱之。"
                },
                {
                    "paragraph": "先王之所难言也。",
                    "zhushu": "圣人不明说，为人甚恶之。○难，乃旦反。"
                },
                {
                    "paragraph": "○丧之朝也，顺死者之孝心也，",
                    "zhushu": "朝，谓迁柩于庙。○朝，直遥反，注及下皆同。"
                },
                {
                    "paragraph": "其哀离其室也，故至于祖考之庙而后行，殷朝而殡于祖，周朝而遂葬。○孔子谓：为明器者，知丧道矣，备物而不可用也。",
                    "zhushu": "神与人异道，则不相伤。"
                },
                {
                    "paragraph": "哀哉！死者而用生者之器也，不殆于用殉乎哉？",
                    "zhushu": "殆，几也。杀人以卫死者曰徇。用其器者，渐几于用人。○殉，辞俊反，以人从死曰殉。几，音祈，又音机，下同。"
                },
                {
                    "paragraph": "其曰明器，神明之也。",
                    "zhushu": "神明死者，异于生人。"
                },
                {
                    "paragraph": "涂车、刍灵，自古有之，",
                    "zhushu": "刍灵，束茅为人马，谓之霊者，神之类。○刍，初拘反。"
                },
                {
                    "paragraph": "明器之道也。",
                    "zhushu": "言与明器同。"
                },
                {
                    "paragraph": "孔子谓为刍灵者善，谓为俑者不仁，不殆于用人乎哉！",
                    "zhushu": "俑，偶人也。有面目机发，有似于生人。孔子善古而非周。○俑，音勇。"
                },
                {
                    "paragraph": "○穆公问于子思曰：为旧君反服，古与？",
                    "zhushu": "仕焉而已者，穆公，鲁哀公之曽孙。○为，于伪反，下为君、为使人皆同。与，音余，下同。"
                },
                {
                    "paragraph": "子思曰：古之君子，进人以礼，退人以礼，故有旧君反服之礼也。今之君子，进人若将加诸膝，退人若将队诸渊，毋为戎首，不亦善乎，又何反服之礼之有？",
                    "zhushu": "言放逐之臣，不服旧君也。为兵主来攻伐曰戎首。○膝，音悉。队，本又作坠，直媿反。"
                },
                {
                    "paragraph": "○悼公之丧，季昭子问于孟敬子曰：为君何食？",
                    "zhushu": "悼公，鲁哀公之子。昭子，康子之曽孙，名强。敬子，武伯之子，名捷。○捷音在接反。"
                },
                {
                    "paragraph": "敬子曰：食粥，天下之达礼也。吾三臣者之不能居公室也，四方莫不闻矣。",
                    "zhushu": "言邻国皆知吾等不能居公室，以臣礼事君也。三臣，仲孙、叔孙、季孙氏。"
                },
                {
                    "paragraph": "勉而为瘠，则吾能，毋乃使人疑夫不以情居瘠者乎哉？我则食食。",
                    "zhushu": "存时不尽忠，丧又不尽礼，非也。孔子曰：丧事不敢不勉。○瘠，徐在益反。夫音扶。食食，上如字，下音嗣。"
                },
                {
                    "paragraph": "○卫司徒敬子死，",
                    "zhushu": "司徒，官氏、公子许之后。"
                },
                {
                    "paragraph": "子夏吊焉，主人未小敛，绖而往。子游吊焉，主人既小敛，子游出绖，反哭。",
                    "zhushu": "皆以朋友之礼往，而二人异。"
                },
                {
                    "paragraph": "子夏曰：闻之也与？曰：闻诸夫子，主人未改服，则不绖。○曽子曰：晏子可谓知礼也巳，恭敬之有焉。",
                    "zhushu": "言礼者，敬而巳矣。"
                },
                {
                    "paragraph": "有若曰：晏子一狐裘三十年，遣车一乘，及墓而反。国君七个，遣车七乘；大夫五个，遣车五乘，晏子焉知礼？",
                    "zhushu": "言其大俭，逼下非之，及墓而反。言其既窆，则歸，不留宾，客有事也。人臣赐车马者，乃得有遣车、遣车之差，大夫五，诸侯七，则天子九。诸侯不以命数。丧，数畧也。个，谓所包遣奠牲體之数也。杂记曰：遣车视牢贝。○遣，弃战反，下文及注同。乘，绳证反，下同。个，古贺反，下及注同。焉，于虔反。大，音泰，或他佐反。逼，音逼，木或作逼。包，伯交反。"
                },
                {
                    "paragraph": "曽子曰：国无道，君子耻盈礼焉。国奢，则示之以俭；国俭，则示之以礼。",
                    "zhushu": "时齐方奢，矫之是也。"
                },
                {
                    "paragraph": "国昭子之母死，问于子张曰：葬及墓，男子妇人安位？",
                    "zhushu": "国昭子，齐大夫。"
                },
                {
                    "paragraph": "子张曰：司徒敬子之丧，夫子相，男子西郷，妇人东郷。",
                    "zhushu": "夹羡道为位。夫子，孔子也。○相，息亮反，下注同。郷，许亮反，下皆同。侠，古洽反，一音颊。羡，徐音贱，音义隐云：羡，车道。"
                },
                {
                    "paragraph": "曰：噫，毋。",
                    "zhushu": "噫，不寤之声，毋，禁止之辞。○噫，本又作意，同于其反。毋，音无。"
                },
                {
                    "paragraph": "曰：我丧也斯沾。",
                    "zhushu": "斯，尽也。沾，读曰觇。觇，视也。国昭子自谓齐之大家，有事人尽视之，欲人观之，法其所为。○斯，音赐。沾，依注音觇，敕廉反。"
                },
                {
                    "paragraph": "尔专之，宾为宾焉，主为主焉，",
                    "zhushu": "专。犹司也。时子张相。"
                },
                {
                    "paragraph": "妇人从男子皆西郷。",
                    "zhushu": "非也。"
                },
                {
                    "paragraph": "○穆伯之丧，敬姜昼哭，文伯之丧，昼夜哭。孔子曰：知礼矣。",
                    "zhushu": "丧夫不夜哭，嫌思情性也。"
                },
                {
                    "paragraph": "文伯之丧，敬姜据其床而不哭，曰：昔者吾有斯子也，吾以将为贤人也，",
                    "zhushu": "盖见其有才艺。"
                },
                {
                    "paragraph": "吾未尝以就公室，",
                    "zhushu": "未尝与到公室，观其行也。季氏，鲁之宗卿。敬姜有会见之礼。○行，下孟反。见，贤遍反，下文不敢见同。"
                },
                {
                    "paragraph": "今及其死也，朋友诸臣未有出涕者，而内人皆行哭失声，斯子也，必多旷于礼矣夫。",
                    "zhushu": "内人，妻妾。○夫，音扶，下同，本亦有无夫字者。"
                },
                {
                    "paragraph": "○季康子之母死，陈䙝衣，",
                    "zhushu": "䙝衣非上服，陈之将以敛。"
                },
                {
                    "paragraph": "敬姜曰：妇人不饰，不敢见舅姑，将有四方之宾来，䙝衣何为陈于斯？命彻之。",
                    "zhushu": "言四方之宾，严于舅姑。敬姜者，康子从祖母。○从，才用反。"
                },
                {
                    "paragraph": "○有子与子游立，见孺子慕者，有子谓子游曰：予壹不知夫丧之踊也，予欲去之久矣。情在于斯，其是也夫。",
                    "zhushu": "丧之踊，犹孺子之号慕。○去，羌吕反。号，户刀反。"
                },
                {
                    "paragraph": "子游曰：礼，有微情者，",
                    "zhushu": "节哭踊。"
                },
                {
                    "paragraph": "有以故兴物者。",
                    "zhushu": "衰绖之制。"
                },
                {
                    "paragraph": "有直情而径行者，戎狄之道也。",
                    "zhushu": "哭踊无节，衣服无制。○径，古定反。"
                },
                {
                    "paragraph": "礼道则不然。",
                    "zhushu": "与戎狄异。"
                },
                {
                    "paragraph": "人喜则斯陶，",
                    "zhushu": "陶，郁陶也。○陶，徒刀反。"
                },
                {
                    "paragraph": "陶斯咏，",
                    "zhushu": "咏，讴也。○咏，音咏。讴，本亦作呕，乌侯反。"
                },
                {
                    "paragraph": "咏斯犹，",
                    "zhushu": "犹，当为摇，声之误也。摇，谓身动摇也，秦人犹、摇声相近。○犹，依注作摇，音遥。近，附近之近。"
                },
                {
                    "paragraph": "犹斯舞，",
                    "zhushu": "手舞之。"
                },
                {
                    "paragraph": "舞斯愠，",
                    "zhushu": "愠，犹怒也。"
                },
                {
                    "paragraph": "愠斯戚，",
                    "zhushu": "戚，愤恚。○愠斯戚，纡运反。此喜怒哀乐相对，本或于此句上有舞斯愠一句，并注，皆衍文。愤，扶粉反。恚，一瑞反。"
                },
                {
                    "paragraph": "戚斯叹，",
                    "zhushu": "叹，吟息。○吟，本或作唫，鱼今反。"
                },
                {
                    "paragraph": "叹斯辟，",
                    "zhushu": "辟，拊心。○辟，婢亦反，抚心也。"
                },
                {
                    "paragraph": "辟斯踊矣。",
                    "zhushu": "踊，跃。○跃，羊灼反。"
                },
                {
                    "paragraph": "品节斯，斯之谓礼。",
                    "zhushu": "舞踊皆有节，乃成礼。"
                },
                {
                    "paragraph": "人死，斯恶之矣；无能也，斯倍之矣。",
                    "zhushu": "无能心，谓之无所复能。○恶，音乌路反。倍音佩，下同。复，扶又反。"
                },
                {
                    "paragraph": "是故制绞衾，设蒌翣，为使人勿恶也。",
                    "zhushu": "绞衾，尸之饰。蒌翣，棺之墙。饰，周礼蒌作柳。○绞衾，户交反，下音钦。蒌音柳。翣，所甲反。"
                },
                {
                    "paragraph": "始死，脯醢之奠，将行，遣而行之，既葬而食之，",
                    "zhushu": "将行，将葬也。葬有遣奠。食，反虞之𥙊。○食音嗣，注同，谓虞𥙊也。"
                },
                {
                    "paragraph": "未有见其飨之者也。自上世以来，未之有舍也，为使人勿倍也。",
                    "zhushu": "舍，犹废也。○舍音舍，注同。"
                },
                {
                    "paragraph": "故子之所刺于礼者，亦非礼之訾也。",
                    "zhushu": "訾，病也。○訾，似斯反。"
                },
                {
                    "paragraph": "○吴侵陈，斩祀杀厉，",
                    "zhushu": "祀，神位有屋树者。厉，疫病。吴侵陈，以鲁哀元年秋。○疫，音役。"
                },
                {
                    "paragraph": "师还出竟，陈大宰嚭使于师。夫差谓行人仪曰：是夫也多言，盍尝问焉？师必有名，人之称斯师也者，则谓之何？",
                    "zhushu": "太宰、行人，官名也。夫差，吴子光之子。盍，何不也。尝，犹试也。夫差修旧怨，庶几其师有善名。○还音旋。竟音境。大，音泰，注及下文注大宰、大师、太史、太庙、大傅皆同。嚭，普彼反。使，色吏反。夫差，音扶，下初佳反，吴王名，阖庐子。盍，户腊反。"
                },
                {
                    "paragraph": "大宰嚭曰：古之侵伐者，不斩祀，不杀厉，不获二毛。",
                    "zhushu": "获，谓系虏之。二毛，鬓髣斑白。○斑，伯山反，本又作颁，音同。"
                },
                {
                    "paragraph": "今斯师也，杀厉与？其不谓之杀厉之师与？",
                    "zhushu": "欲微切之，故其言似若不审，然正言杀厉，重人。○与，音余，下及注有此与同。"
                },
                {
                    "paragraph": "曰：反尔地，归尔子，则谓之何？",
                    "zhushu": "子，谓所获民臣。"
                },
                {
                    "paragraph": "曰：君王讨敝邑之罪，又矜而赦之，师与，有无名乎？",
                    "zhushu": "又微劝之，终其意，吴楚僣号称王。"
                },
                {
                    "paragraph": "○颜丁善居丧，",
                    "zhushu": "颜丁，鲁人。"
                },
                {
                    "paragraph": "始死，皇皇焉，如有求而弗得；及殡，望望焉，如有从而弗及；既葬，慨焉如不及。其反而息。",
                    "zhushu": "从，随也。慨，惫貌。○慨，皆爱反。惫，皮拜反，重意：前篇云：始死，充充如有穷。既殡，瞿瞿如有求而弗得。既葬，皇皇如有望而弗至。练而慨然，祥而廓然。"
                },
                {
                    "paragraph": "子张问曰：书云：髙宗三年不言，言乃讙。有诸？",
                    "zhushu": "时人君无行三年之丧礼者，问有此与？恠之也。讙，喜说也。言乃喜悦，则民臣望其言久。○讙，音欢。说，音悦，下同。重意：髙宗三年不言，丧服四制六：髙宗谅暗，三年不言。"
                },
                {
                    "paragraph": "仲尼曰：胡为其不然也？古者天子崩，王世子听于蒙宰三年。",
                    "zhushu": "蒙宰，天官卿，贰王事者。三年之丧，使之听朝。"
                },
                {
                    "paragraph": "○知悼子卒，未葬，",
                    "zhushu": "悼子，晋大夫荀盈，鲁昭九年卒。○知，音智，下同。"
                },
                {
                    "paragraph": "平公饮酒，",
                    "zhushu": "与群臣燕，平公，晋侯彪。○彪，彼虬反。"
                },
                {
                    "paragraph": "师旷、李调侍，",
                    "zhushu": "侍，与君饮也。燕礼记曰：请旅侍臣。李调，如字，左传作外嬖嬖叔。"
                },
                {
                    "paragraph": "鼓钟，",
                    "zhushu": "乐作也。燕礼：宾入门，奏肆夏，既献而乐阕，献君亦如之。○阕，苦穴反，止也。"
                },
                {
                    "paragraph": "杜蒉自外来，闻钟声，曰：安在？",
                    "zhushu": "恠之也。杜蒉，或作屠蒯。○蒉，苦怪反，注蒯同。屠，音徒。"
                },
                {
                    "paragraph": "曰：在寝。",
                    "zhushu": "燕于寝。"
                },
                {
                    "paragraph": "杜蒉入寝，历阶而升，酌，曰：旷饮斯。又酌，曰：调饮斯。又酌，堂上北面坐饮之。降，趋而出。",
                    "zhushu": "三酌皆罚。○旷饮，于鸩反，下饮斯、饮之、饮旷、饮调、饮寡人皆同。"
                },
                {
                    "paragraph": "平公呼而进之，曰：蒉！曩者尔心或开予，是以不与尔言。",
                    "zhushu": "曩，向也。谓始来入时。开，谓谏争有所发起。○曩，乃党反。向，本亦作向，同许亮反。争，争𦭶之争。"
                },
                {
                    "paragraph": "尔饮旷，何也？曰：子夘不乐。",
                    "zhushu": "纣以甲子死，桀以乙夘亡，王者谓之疾日。不以㪯乐为吉事，所以自戒惧。○子夘不乐，如字。贾逵云：桀以乙夘日死，受以甲子日亡，故以为戒。郑同。汉书翼奉说则不然。张宴云：子刑夘，夘刑子，相刑之日，故以为忌。而云夏、殷亡日，不推汤、武以兴乎？疾日，音人一反。"
                },
                {
                    "paragraph": "知悼子在堂，斯其为子夘也大矣。",
                    "zhushu": "言大臣丧重于疾日也。杂记曰：君于卿大夫，比葬不食肉。比卒哭不㪯乐。○比，必利反，下同。"
                },
                {
                    "paragraph": "旷也，大师也，不以诏，是以饮之也。",
                    "zhushu": "诏，告也。大师典奏乐。"
                },
                {
                    "paragraph": "尔饮调，何也？曰：调也，君之䙝臣也，为一饮一食，忘君之疾，是以饮之也。",
                    "zhushu": "言调贪酒食。䙝，嬖也。近臣亦当䂓君疾忧。○为，于伪反。嬖，必计反。"
                },
                {
                    "paragraph": "尔饮，何也？曰：蒉也，宰夫也，非刀匕是共，又敢与知防，是以饮之也。",
                    "zhushu": "防，禁放溢。○匕，必李反。共，音供。与，音预。防音房，又扶放反。"
                },
                {
                    "paragraph": "平公曰：寡人亦有过焉，酌而饮寡人。",
                    "zhushu": "闻义则服。"
                },
                {
                    "paragraph": "杜蒉洗而扬觯。",
                    "zhushu": "㪯爵于君也。礼扬作腾。扬，㪯也，又送也。扬近得之。○觯，之豉反，字林音支，又云酒器。近，附近之近，下声相近同。"
                },
                {
                    "paragraph": "公谓侍者曰：如我死，则必毋废斯爵也。",
                    "zhushu": "欲后世以为戒。"
                },
                {
                    "paragraph": "至于今，既毕献，斯扬觯，谓之杜举。",
                    "zhushu": "此爵遂因杜蒉为名。毕献，献宾与君。"
                },
                {
                    "paragraph": "○公叔文子卒，",
                    "zhushu": "文子，卫献公之孙，名拔，或作发。○拔，蒲八反。"
                },
                {
                    "paragraph": "其子戍请谥于君，曰：日月有时，将葬矣，请所以易其名者。",
                    "zhushu": "谥者，行之迹。有时，犹言有数也。大夫、士三月而葬。○行，下孟反。"
                },
                {
                    "paragraph": "君曰：昔者卫国凶饥，夫子为粥与国之饿者，是不亦惠乎？",
                    "zhushu": "君，灵公也。○粥，音祝。"
                },
                {
                    "paragraph": "昔者卫国有难，夫子以其死卫寡人，不亦贞乎？",
                    "zhushu": "难，谓鲁昭公二十年盗杀卫侯之兄絷也。时齐豹作乱，公如死鸟。○难，乃旦反，注同。"
                },
                {
                    "paragraph": "夫子听卫国之政，修其班制，以与四邻交，卫国之社稷不辱，不亦文乎？",
                    "zhushu": "班制，谓尊卑之差。"
                },
                {
                    "paragraph": "故谓夫子贞惠文子。",
                    "zhushu": "后不言贞惠者，文是以兼之。"
                },
                {
                    "paragraph": "○石骀仲卒，",
                    "zhushu": "骀仲，卫大夫，石蜡之族。○骀，大来反。碏，七畧反。"
                },
                {
                    "paragraph": "无适子，有庶子六人，卜所以为后者，",
                    "zhushu": "莫适立也。○适，丁历反，注同。"
                },
                {
                    "paragraph": "曰：沐浴佩玉则兆。",
                    "zhushu": "言齐絜则得吉兆。○齐，侧皆反。"
                },
                {
                    "paragraph": "五人者皆沐浴佩玉。石祁子曰：孰有执亲之丧而沐浴佩玉者乎？不沐浴佩玉。",
                    "zhushu": "心正且知礼。"
                },
                {
                    "paragraph": "石祁子兆，卫人以龟为有知也。○",
                    "zhushu": ""
                },
                {
                    "paragraph": "陈子车死于卫，其妻与其家大夫谋以殉葬，",
                    "zhushu": "子车，齐大夫。"
                },
                {
                    "paragraph": "定而后陈子亢至以告曰：夫子疾，莫养于下，请以殉葬。",
                    "zhushu": "子亢，子车弟，孔子弟子。下，地下。○亢，音刚，又苦浪反。养，羊尚反，下皆同。"
                },
                {
                    "paragraph": "子亢曰：以殉葬，非礼也，虽然，则彼疾当养者，孰若妻与宰？得已，则吾欲已；不得巳，则吾欲以二子者之为之也。",
                    "zhushu": "度谏之不能止，以斯言拒之，犹止也。○度，大洛反。重言：以殉葬非礼也二，下文一。"
                },
                {
                    "paragraph": "于是弗果用。",
                    "zhushu": "果，决。重意：下文弗果杀。"
                },
                {
                    "paragraph": "○子路曰：伤哉贫也，生无以为养，死无以为礼也。孔子曰：啜菽饮水尽其欢，斯之谓孝。敛手足形，还葬而无椁，称其财，斯之谓礼。",
                    "zhushu": "还，犹疾也。谓不及其日月。○啜，昌劣反。叔，或作菽，音同，大豆也。王云：熬豆而食曰啜菽。敛，力检反。还，音旋，后同。称，尺证反，下注之称同。重言：敛手足形还葬二，上篇一。"
                },
                {
                    "paragraph": "○卫献公出奔，反于卫，及郊，将班邑于从者而后入。",
                    "zhushu": "欲赏从者，以惧居者。献公以鲁襄十四年出奔齐，二十六年复归于卫。○从，才用反，注下同。"
                },
                {
                    "paragraph": "柳庄曰：如皆守社稷，则孰执羁靮而从？如皆从，则孰守社稷？",
                    "zhushu": "言从守若一。靮，纼也。○羁，音基。靮，丁历反。纼，陈忍反。"
                },
                {
                    "paragraph": "君反其国而有私也，毋乃不可乎？",
                    "zhushu": "言有私则生怨。"
                },
                {
                    "paragraph": "弗果班。",
                    "zhushu": ""
                },
                {
                    "paragraph": "○卫有大史曰柳庄，寝疾，公曰：若疾革，虽当𥙊，必告。",
                    "zhushu": "革，急也。○革，本又作亟，居力反，注同。"
                },
                {
                    "paragraph": "公再拜稽首，请于尸曰：有臣柳庄也者，非寡人之臣，社稷之臣也，闻之死，请往。",
                    "zhushu": "急吊贤者。"
                },
                {
                    "paragraph": "不释服而往，遂以襚之，",
                    "zhushu": "脱君𥙊服以禭臣，亲贤也。所以此襚之者，以其不用袭也。凡襚以敛。○禭，音遂。脱，本亦作说，又作税，同他活反。"
                },
                {
                    "paragraph": "与之邑裘氏与县潘氏，书而纳诸棺，曰：世世万子孙，毋变也。",
                    "zhushu": "所以厚贤也。裘，县潘，邑名。○县，音玄，注同。潘，普干反。"
                },
                {
                    "paragraph": "○陈乾昔寝疾，属其兄弟，而命其子尊已曰：如我死，则必大为我棺，使吾二婢子夹我。",
                    "zhushu": "婢子，妾也。○乾，音干。属，之玉反。夹，古洽反。"
                },
                {
                    "paragraph": "陈乾昔死，其子曰：以殉葬，非礼也，况又同棺乎？弗果杀。",
                    "zhushu": "善尊已，不陷父于不义，重言：以殉葬非礼也二，上文一○弗果杀，上文弗果用。"
                },
                {
                    "paragraph": "○仲遂卒于垂，壬午犹绎，万入去籥。",
                    "zhushu": "春秋经在宣八年。仲遂，鲁庄公之子东门襄仲。先日辛巳，有事于太庙，而仲遂卒，明日而绎，非也。万，干舞也。籥，籥舞也。传曰：去其有声者，废其无声者。○绎，音亦。去，羌吕反，注同。籥，羊灼反。"
                },
                {
                    "paragraph": "仲尼曰：非礼也，卿卒不绎。",
                    "zhushu": ""
                },
                {
                    "paragraph": "○季康子之母死，公输若方小，",
                    "zhushu": "公输若，匠师。方小，言年尚幼，未知礼也。"
                },
                {
                    "paragraph": "敛，般请以机封，",
                    "zhushu": "敛，下棺于椁。般，若之族，多技巧者，见若掌敛事，而年尚幼，请代之。而欲尝其技巧。○般，音班，庄及下同。封，彼验反。技，其绮反，下同。"
                },
                {
                    "paragraph": "将从之，",
                    "zhushu": "时人服般之巧。"
                },
                {
                    "paragraph": "公肩假曰：不可。夫鲁有初，",
                    "zhushu": "初，谓故事。"
                },
                {
                    "paragraph": "公室视丰碑，",
                    "zhushu": "言视者，时僣天子也。丰碑，斲大木为之，形如石牌，于椁前后四角树之，穿中，于间为鹿卢，下棺以繂绕。天子六繂四碑，前后各重鹿卢也。○碑，彼皮反。僭，子念反，后皆同。斲，丁角反。繂，音律。绕，而沼反。重，直龙反。"
                },
                {
                    "paragraph": "三家视桓楹。",
                    "zhushu": "时僣诸侯，诸侯下天子也。斲之形如大楹耳，四植谓之桓。诸侯四繂二碑，碑如桓矣。大夫二繂二碑，士二繂无碑。○下，户嫁反。植，时力反。"
                },
                {
                    "paragraph": "般，尔以人之母尝巧，则岂不得以？",
                    "zhushu": "以，巳字，言强。有强使女者与？僣于礼，有以作机巧，非也。以，与已字本同尔。㠯，古以字。○强，其丈反。女，音汝。与，音余，下苦与同。"
                },
                {
                    "paragraph": "其母以尝巧者乎？则病者乎？",
                    "zhushu": "毋，无也。于女宁有病苦与？止之。○毋，音无。"
                },
                {
                    "paragraph": "噫！",
                    "zhushu": "不寤之声。○噫，于其反。"
                },
                {
                    "paragraph": "弗果从。",
                    "zhushu": ""
                },
                {
                    "paragraph": "○战于郎，",
                    "zhushu": "郎，鲁近邑也。哀十一年齐国书帅师伐我是也。"
                },
                {
                    "paragraph": "公叔禺人遇负杖入保者息，",
                    "zhushu": "遇，见也。见，走辟。齐师，将入保，罢倦，加其杖颈上，两手掖之休息者。保，县邑小城。禺人，昭公之子，春秋传曰公叔务人。○禺，音遇，又音务，注同。辟，音避。罢，音皮。倦，其卷反。颈，吉领反。掖，音亦。"
                },
                {
                    "paragraph": "曰：使之虽病也，",
                    "zhushu": "谓时繇役。○繇，本亦作徭，音遥。"
                },
                {
                    "paragraph": "任之虽重也，",
                    "zhushu": "谓时税赋。"
                },
                {
                    "paragraph": "君子不能为谋也，士弗能死也。不可，",
                    "zhushu": "君子，谓卿大夫也。鲁政既恶，复无谋臣，士又不能死难，禺人耻之。○弗能，弗亦阼。不为，于伪反，下注国为、下为懿同。复，扶又反，下复射、谓不复同。难，乃旦反。"
                },
                {
                    "paragraph": "我则既言矣。",
                    "zhushu": "欲敌齐师，践其言。"
                },
                {
                    "paragraph": "与其邻重汪踦往，皆死焉。",
                    "zhushu": "奔敌，死齐宼。邻，邻里也。重，皆当为童。童，未冠者之称，姓汪，名踦。邻，或为谈。春秋传曰：童汪踦。○重，依注音童，下同。汪，乌黄反。踦，鱼绮反。冠，古乱反。"
                },
                {
                    "paragraph": "鲁人欲勿殇重汪踦，",
                    "zhushu": "见其死君事，有士行，欲以成人之丧治之。言鲁人者，死君事，国为敛葬。○行，下孟反。"
                },
                {
                    "paragraph": "问于仲尼。仲尼曰：能执干戈以卫社稷，虽欲勿殇也，不亦可乎！",
                    "zhushu": "善之。"
                },
                {
                    "paragraph": "○子路去鲁，谓颜渊曰：何以赠我？",
                    "zhushu": "赠，送。"
                },
                {
                    "paragraph": "曰：吾闻之也，去国，则哭于墓而后行，反其国，不哭，展墓而人。",
                    "zhushu": "无君，事主于孝。哭，哀去也。展，省视之。"
                },
                {
                    "paragraph": "谓子路曰：何以处我？",
                    "zhushu": "处，犹安也。"
                },
                {
                    "paragraph": "子路曰：吾闻之也，过墓则式，过祀则下。",
                    "zhushu": "居者主于敬。"
                },
                {
                    "paragraph": "○工尹商阳与陈弃疾追吴师，及之。",
                    "zhushu": "工尹，楚官名。弃疾，楚公子弃疾也。以鲁昭八年帅师灭陈，县之，楚人善之，因号焉。至十二年，楚子符于州来，使荡侯、潘子、司马督、嚣尹午、陵尹喜围徐以惧矣。于时有吴师。陈成作陵，楚人声。马裻，音笃，本亦作督。"
                },
                {
                    "paragraph": "陈弃疾谓工尹商阳曰：王事也，子手弓而可。手弓，子射诸。",
                    "zhushu": "商阳仁，不忍伤人，以王事劝之。○射，食亦反，下同。"
                },
                {
                    "paragraph": "射之，毙一人，韔弓。",
                    "zhushu": "不忍复射。毙，仆也。韔，韬也。○毙，本亦作𡚁，婢世反，下同。韔，敕亮反。仆，蒲北反，又音赴。韬，吐刀反。"
                },
                {
                    "paragraph": "又及，谓之，又毙二人。每毙一人，揜其目。",
                    "zhushu": "揜其目，不忍视之。○又乃本或作又及一人。又一人，后人妄加耳。"
                },
                {
                    "paragraph": "止其御曰：朝不坐，燕不与，杀三人，亦足以反命矣。",
                    "zhushu": "朝、燕于寝，大夫坐于上，士立于下。然则商阳与御者皆士也。兵车参乘，射者在左，戈盾在右，御在中央。○朝，直遥反。与，音预。乘，绳证反。盾，食允反，又音允。"
                },
                {
                    "paragraph": "孔子曰：杀人之中，又有礼焉。",
                    "zhushu": "善之。"
                },
                {
                    "paragraph": "○诸侯伐秦，曹桓公卒于会。",
                    "zhushu": "鲁成十三年，曹伯卢卒于师是也。庐谥宣，言桓，声之误也。○桓，依注音宣。"
                },
                {
                    "paragraph": "诸侯请含，",
                    "zhushu": "以明友有相啖食之道。○含，胡暗反。啖，徒暂反。食，音嗣，徐音自。"
                },
                {
                    "paragraph": "使之袭。",
                    "zhushu": "非也。袭，贱者之事。"
                },
                {
                    "paragraph": "○襄公朝于荆，康王卒。",
                    "zhushu": "在鲁襄二十八年。康王，楚子昭也。楚言荆者，州言之。"
                },
                {
                    "paragraph": "荆人曰：必请袭。",
                    "zhushu": "欲使襄公衣之。○衣，于既反。"
                },
                {
                    "paragraph": "鲁人曰：非礼也。荆人强之，",
                    "zhushu": "欲尊康王。○强，其丈反，下注同。"
                },
                {
                    "paragraph": "巫先拂柩。荆人悔之。",
                    "zhushu": "巫祝桃茢，君临臣丧之礼。○拂，芳勿反。柩，其久反。茢，音列。"
                },
                {
                    "paragraph": "○滕成公之丧，",
                    "zhushu": "鲁昭三年。"
                },
                {
                    "paragraph": "使子叔敬叔吊，进书，",
                    "zhushu": "子叔敬叔，鲁宣公弟叔𦙝之曽孙叔弓也。进书，奉君吊书。○𦙝，许乙反。"
                },
                {
                    "paragraph": "子服惠伯为介。",
                    "zhushu": "惠伯，庆父玄孙之子，名叔。介，副也。○介，音界，注及后同。"
                },
                {
                    "paragraph": "及郊，为懿伯之忌，不入。",
                    "zhushu": "郊，滕之近郊也。懿伯，惠伯之叔父。忌，怨也。敬叔有怨于懿伯，难惠伯也。春秋传曰：敬叔不入。○难，乃旦反。"
                },
                {
                    "paragraph": "惠伯曰：政也，不可以叔父之私，不将公事，",
                    "zhushu": "政，君命所为。敬叔于昭穆，以懿伯为叔父。○昭，音常遥反。"
                },
                {
                    "paragraph": "遂入。",
                    "zhushu": "惠伯强之，乃入。"
                },
                {
                    "paragraph": "○哀公使人吊蒉尚，遇诸道。辟于路，画宫而受吊焉。",
                    "zhushu": "哀公，鲁君也。画宫，画地为宫象。○蒉，苦恠反。辟，音避，又婢亦反。画，音获，注同。"
                },
                {
                    "paragraph": "曽子曰：蒉尚不如𣏌梁之妻之知礼也。",
                    "zhushu": "行吊礼于野，非。"
                },
                {
                    "paragraph": "齐庄公袭莒于夺，𣏌梁死焉，",
                    "zhushu": "鲁襄二十二年，齐侯袭莒是也。春秋传曰：杞殖、华还载甲，夜入且于之隧。隧，夺声相近，或为兑。梁，即殖也。○于夺，徒外反，注并兑同。𣏌，音岂。殖，时识反。华，胡化反。且，子余反。"
                },
                {
                    "paragraph": "其妻迎其柩于路而哭之哀，庄公使人吊之，对曰：君之臣不免于罪，则将肆诸市朝，而妻妾执；",
                    "zhushu": "肆，陈尸也。大夫以上于朝，士以下于市。执，拘也。○肆，杀三日，音四。朝，直遥反。上，时掌反。拘，音俱。"
                },
                {
                    "paragraph": "君之臣免于罪，则有先人之敝庐在，君无所辱命。",
                    "zhushu": "无所辱命，辞不受也。春秋传曰：齐侯吊诸其室。○庐，力居反。"
                },
                {
                    "paragraph": "○孺子𪏆之丧，",
                    "zhushu": "鲁哀公之少子。○𪏆，吐孙反。"
                },
                {
                    "paragraph": "哀公欲设拨，",
                    "zhushu": "拨，可拨引輴车，所谓绋。○拨，半未反。輴，敕伦反。"
                },
                {
                    "paragraph": "问于有若，有若曰：其可也，君之二臣犹设之。",
                    "zhushu": "犹，尚也。以臣况子也。三臣，仲孙、叔孙、季孙氏。"
                },
                {
                    "paragraph": "颜柳曰：天子龙輴而椁帱，",
                    "zhushu": "輴，殡车也。画辕为龙。帱，覆也。殡以椁覆棺而涂之，所谓菆涂龙輴以椁。○椁，音郭。帱，大报反。攅涂，才丸反，下音徒。"
                },
                {
                    "paragraph": "诸侯輴而设帱，",
                    "zhushu": "輴不画龙。"
                },
                {
                    "paragraph": "为榆沈，故设拨。",
                    "zhushu": "以水侥榆白皮之汁，有急以播地，于引輴车滑。○沈，本又作审，同，昌审反。浇，古尧反。汁，之十反。滑，于八反。"
                },
                {
                    "paragraph": "三臣者废輴而设拨，窃礼之不中者也，而君何学焉。",
                    "zhushu": "止其学，非礼也。废，去也。绋系于輴，三臣于礼去輴。今有绋，是用輴僣礼也。殡礼，大夫菆置西序，十掘肂见祍。○中，丁仲反，又如字。学，如字，或音户教反，非。注同。去，羌吕反，不同。掘，求勿反。义，求月反，又户忽反。肂，本又作肄，以二反，棺坎也。见，贤遍反。祍，而审反。"
                },
                {
                    "paragraph": "○悼公之母死，",
                    "zhushu": "母，哀公之妾。"
                },
                {
                    "paragraph": "哀公为之齐衰，有若曰：为妾齐衰，礼与？",
                    "zhushu": "讥而问之，妾之贵者，为之缌耳。○为，于伪反，下为妾、注为之、下弗为服皆同。与，音余。"
                },
                {
                    "paragraph": "公曰：吾得已乎哉？鲁人以妻我。",
                    "zhushu": "言国人皆名之为我妻，重服，嬖妾丈过，非也。○嬖，必计反。"
                },
                {
                    "paragraph": "○季子皐葬其妻，犯人之禾，",
                    "zhushu": "季子皐，孔子弟子髙柴，孟氏之邑成宰，或氏季，犯，躐也。○躐，力辄反。"
                },
                {
                    "paragraph": "申祥以告曰：请庚之。",
                    "zhushu": "申祥、子张子，庚，偿也。○庚，古衡反。偿，徐音尚。"
                },
                {
                    "paragraph": "子皐曰：孟氏不以是罪予，",
                    "zhushu": "时僣侈。○僣，子念反。侈，昌氏反，又赤氏反。"
                },
                {
                    "paragraph": "朋友不以是弃予，",
                    "zhushu": "言非大故。"
                },
                {
                    "paragraph": "以吾为邑长于斯也。买道而葬，后难继也。",
                    "zhushu": "恃宠虐民，非也。○长，丁丈反。"
                },
                {
                    "paragraph": "○仕而未有禄者，君有馈焉，曰献，使焉，曰寡君，",
                    "zhushu": "见在臣位，与有禄同也。君有馈，有馈于君。○餽，本又作馈，其位反，遗也。使，色吏反。见，贤遍反。"
                },
                {
                    "paragraph": "违而君薨，弗为服也。",
                    "zhushu": "以其恩轻也。违，去也。"
                },
                {
                    "paragraph": "○虞而立尸，有几筵。卒哭而讳，",
                    "zhushu": "讳，避其名。○辟，音避。"
                },
                {
                    "paragraph": "生事毕而鬼事始已。",
                    "zhushu": "谓不复馈食于下室，而鬼神𥙊之。巳，辞也。"
                },
                {
                    "paragraph": "既卒哭，宰夫执木铎以命于宫曰：舍故而讳新。",
                    "zhushu": "故，为髙祖之父当迁者也。易说帝乙曰：易之帝乙为成汤，书之帝乙六世王，天之锡命，疏可同名。○铎，大各反。舍，音舍。"
                },
                {
                    "paragraph": "自寝门至于库门。",
                    "zhushu": "百官所在。库门，宫外门。明堂位曰：库门，天子皐门。"
                },
                {
                    "paragraph": "○二名不偏讳，夫子之母名征在，言在不称征，言征不称在。",
                    "zhushu": "称，举也。杂记曰：妻之讳，不㪯诸其侧。重言：二名不偏讳二，一见曲礼上。"
                },
                {
                    "paragraph": "○军有忧，则素服哭于库门之外，",
                    "zhushu": "忧，谓为敌所败也。素服者，缟冠也。○败，必迈反。"
                },
                {
                    "paragraph": "赴车不载櫜韔。",
                    "zhushu": "兵不戢，示当报也。以告丧之。辞言之，谓还告于国。櫜，甲衣。韔，弓衣。○櫜音羔。䩨，本亦作韔，敕亮反。戢，侧立反。"
                },
                {
                    "paragraph": "○有焚其先人之室，则三日哭。",
                    "zhushu": "谓人烧其宗庙，哭者，哀精神之有亏伤。"
                },
                {
                    "paragraph": "故曰：新宫火，亦三日哭。",
                    "zhushu": "火，人火也。新宫火，在鲁成三年。"
                },
                {
                    "paragraph": "○孔子过泰山侧，有妇人哭于墓者而哀，夫子式而听之，",
                    "zhushu": "恠其哀甚。"
                },
                {
                    "paragraph": "使子路问之曰：子之哭也，壹似重有忧者。而曰：然。昔者吾舅死于虎，吾夫又死焉，今吾子又死焉。",
                    "zhushu": "而，犹乃也。夫之父曰舅。○重，直用反。"
                },
                {
                    "paragraph": "夫子曰：何为不去也？曰：无苛政。夫子曰：小子识之，苛政猛于虎也。",
                    "zhushu": ""
                },
                {
                    "paragraph": "○鲁人有周丰也者，哀公执挚请见之，",
                    "zhushu": "下贤也。挚，禽挚也。诸侯而用禽挚，降尊就卑之义。○苛音何，本亦作荷。识，伸志反，又如字。贽音至。下，户嫁反。重言：小子识之二，一见上篇。"
                },
                {
                    "paragraph": "而曰：不可。",
                    "zhushu": "辞，君以尊见卑。士礼，先生异爵者，请见之则辞。"
                },
                {
                    "paragraph": "公曰：我其巳夫。",
                    "zhushu": "巳，止也。重强変贤。○夫，音扶。强，其丈反。"
                },
                {
                    "paragraph": "使人问焉，曰：有虞氏未施信于民而民信之，夏后氏未施敬于民而民敬之，何施而得斯于民也？",
                    "zhushu": "时公与三桓始有恶，惧将不安。"
                },
                {
                    "paragraph": "对曰：墟墓之间，未施哀于民而民哀；社稷宗庙之中，未施敬于民而民敬。",
                    "zhushu": "言民见悲哀之处则悲哀，见庄敬之处则庄敬，非必有使之者。墟，毁灭无后之地。○虚，本亦作墟，同起鱼反，注同。处，昌虑反，下同。"
                },
                {
                    "paragraph": "殷人作誓而民始畔，周人作会而民始疑。",
                    "zhushu": "会，谓盟也。盟誓所以结众以信，其后外恃众而信不由中，则民畔疑之。孔子曰：其身正，不令而行；其身不正，虽令不从。"
                },
                {
                    "paragraph": "苟无礼义、忠信诚悫之心以涖之，虽固结之，民其不解乎？",
                    "zhushu": "涖，临也。○涖，音利，又音类。解，佳买反，旧胡买反。"
                },
                {
                    "paragraph": "○丧不虑居，",
                    "zhushu": "谓卖舍宅以奉丧。"
                },
                {
                    "paragraph": "毁不危身。",
                    "zhushu": "谓憔悴将灭性。○憔，在遥反。悴，在醉反。"
                },
                {
                    "paragraph": "丧不虑居，为无庙也；毁不危身，为无后也。",
                    "zhushu": ""
                },
                {
                    "paragraph": "○延陵季子适齐，于其反也，其长子死，葬于嬴、博之间。",
                    "zhushu": "季子，名札，鲁昭二十七年，吴公子札聘于上国是也。季子让国，居延陵，因号焉。春秋传谓延陵，延州来。嬴、博，齐地，今泰山县是也。○为，于伪反，下同。长，丁丈反，下官长并注同。嬴，音盈。札，侧八反。"
                },
                {
                    "paragraph": "孔子曰：延陵季子，吴之习于礼者也。往而观其葬焉。",
                    "zhushu": "往吊之。"
                },
                {
                    "paragraph": "其坎深不至于泉，",
                    "zhushu": "以生恕死。○深，式鸩反。"
                },
                {
                    "paragraph": "其敛以时服。",
                    "zhushu": "以行时之服，不改制节。"
                },
                {
                    "paragraph": "既葬而封，广轮揜坎，其髙可隐也。",
                    "zhushu": "示节也。轮，从也。隐，据也。封可手据，谓髙四尺。○广，古旷反。揜，本又作掩，于捡反。懚，于刃反，注同。从，子容反。"
                },
                {
                    "paragraph": "既封，左𥘵，右还其封，且号者三，曰：骨肉归复于土，命也。若魂气则无不之也，无不之也。",
                    "zhushu": "还，围也。号，哭且言也。命，犹性也。○号，户髙反，注同。"
                },
                {
                    "paragraph": "而遂行。",
                    "zhushu": "行，去也。"
                },
                {
                    "paragraph": "孔子曰：延陵季子之于礼也，其合矣乎。",
                    "zhushu": ""
                },
                {
                    "paragraph": "○邾娄考公之丧，",
                    "zhushu": "考公，隐公益之曽孙。考，或为定。○娄，力俱反，下同。"
                },
                {
                    "paragraph": "徐君使容居来吊含，",
                    "zhushu": "吊且含。○含，胡暗反，注及下同。"
                },
                {
                    "paragraph": "曰：寡君使容居坐含，进侯玉，其使容居以含。",
                    "zhushu": "欲亲含，非也。含不使贱者，君行则亲含，大夫归含耳。言侯玉者，时徐譛称王，自比天子。○僣，子念反。"
                },
                {
                    "paragraph": "有司曰：诸侯之来辱敝邑者，易则易，于则于，易于杂者，未之有也。",
                    "zhushu": "易，谓臣礼，于，谓君礼。杂者，容居以臣欲行君礼，徐自比天子，使大夫敌诸侯，有司拒之。○易则易，并以豉反，下及注同。拒，本又作距，重言：未之有也凡四，二见太学四十二，一见射义四十六。"
                },
                {
                    "paragraph": "容居对曰：容居闻之，事君不敢忘其君，亦不敢遗其祖。昔我先君驹王西讨，济于河，无所不用斯言也。容居，鲁人也，不敢忘其祖。",
                    "zhushu": "言我祖与今君于诸侯初如是，不闻义则服。驹王，徐先君，僣号，容居，其子孙也。济，渡也。言西讨渡于河，广大其国。鲁，鲁钝也。言鲁钝者，欲自明不妄。○顿，徒困反，本亦作钝。"
                },
                {
                    "paragraph": "○子思之母死于卫，",
                    "zhushu": "嫁，母也。姓庶氏。"
                },
                {
                    "paragraph": "赴于子思，子思哭于庙，门人至，曰：庶氏之母死，何为哭于孔氏之庙乎？",
                    "zhushu": "门人，弟子也。嫁母与庙，绝族。"
                },
                {
                    "paragraph": "子思曰：吾过矣，吾过矣，遂哭于他室。",
                    "zhushu": ""
                },
                {
                    "paragraph": "○天子崩，三日祝先服，",
                    "zhushu": "祝佐含敛，先病。○祝，之六反。重言：“吾过矣，吾过矣”二，一见上篇。又我过矣，我过矣。"
                },
                {
                    "paragraph": "五日官长服，",
                    "zhushu": "官长，大夫、士。"
                },
                {
                    "paragraph": "七日国中男女服，",
                    "zhushu": "庶人。"
                },
                {
                    "paragraph": "三月天下服。",
                    "zhushu": "诸侯之大夫。"
                },
                {
                    "paragraph": "虞人致百祀之木，可以为棺椁者斩之，",
                    "zhushu": "虞人，掌山泽之官。百祀，畿内百县之祀也。以为棺椁，作棺椁也。斩，伐也。○畿，音祈。"
                },
                {
                    "paragraph": "不至者，废其祀，刎其人。",
                    "zhushu": ""
                },
                {
                    "paragraph": "○齐大饥，黔敖为食于路，以待饿者而食之。有饿者蒙袂辑屦，贸贸然来。",
                    "zhushu": "蒙袂，不欲见人也。辑，敛也。敛屦，力惫不能屦也。贸贸，目不明之貌。○刎，勿粉反，徐亡粉反。饥，居宜反，字林九衣反，本又作饥，同。黔，其廉反，徐渠严反。而食，音嗣，下奉食同。袂，弥世反。辑，侧立反。贸，徐亡救反，又音茂，一音牟。敛，力检反，下同。"
                },
                {
                    "paragraph": "黔敖左奉食，右执饮，曰：嗟，来食！扬其目而视之，曰：予唯不食嗟来之食，以至于斯也。",
                    "zhushu": "嗟，来食！虽闵而呼之，非敬辞。○奉，芳勇反。"
                },
                {
                    "paragraph": "从而谢焉，终不食而死。",
                    "zhushu": "从，犹就也。"
                },
                {
                    "paragraph": "曾子闻之曰：微与，其嗟也可去，其谢也可食。",
                    "zhushu": "微，犹无也。无与，止其狂狷之辞。○与，音余，注同。狷，音绢。"
                },
                {
                    "paragraph": "○邾娄定公之时，有弑其父者。",
                    "zhushu": "定公，貜且也。鲁文十四年即位。○有弑，本又作弑，同式志反，下臣杀、子杀同。貜，俱䌸反。且，子余反。"
                },
                {
                    "paragraph": "有司以告，公瞿然失席曰：是寡人之罪也。",
                    "zhushu": "民之无礼，教之罪。○瞿，本又作惧，纪具反。"
                },
                {
                    "paragraph": "曰：寡人尝学断斯狱矣。臣弑君，凡在官者杀无赦；子弑父，凡在官者杀无赦。",
                    "zhushu": "言诸臣子孙无尊卑，皆得杀之，其罪无赦。○断音丁乱反。"
                },
                {
                    "paragraph": "杀其人，坏其室，洿其宫而猪焉。",
                    "zhushu": "明其大逆，不欲人复处之。猪，都也。南方谓都为猪。○杀，如字。壊，音恠。洿，音乌。猪，音诛。复，扶又反。"
                },
                {
                    "paragraph": "盖君逾月而后举爵。",
                    "zhushu": "自贬损。"
                },
                {
                    "paragraph": "○晋献文子成室，晋大夫发焉。",
                    "zhushu": "文子，赵武也。作室成，晋君献之，谓贺也。诸大夫亦发礼以往。"
                },
                {
                    "paragraph": "张老曰：美哉轮焉，美哉奂焉！",
                    "zhushu": "心讥其奢也。轮，轮，囷，言高大。奂，言众多。○奂音唤，本亦作焕。囷，起伦反。"
                },
                {
                    "paragraph": "歌于斯，哭于斯，聚国族于斯。",
                    "zhushu": "𥙊祀、死丧，燕会于此足矣。言此者，欲防其后复为。"
                },
                {
                    "paragraph": "文子曰：武也得歌于斯，哭于斯，聚国族于斯，是全要领以从先大夫于九京也。北面再拜稽首。",
                    "zhushu": "全要领者，免于刑诛也。晋卿大夫之墓地在九原，京盖字之误，当为原。○要，一遥反，注及下注要君同。京音原，下同，下亦作原字。"
                },
                {
                    "paragraph": "君子谓之善颂善祷。",
                    "zhushu": "善颂，谓张老之言。善祷，谓文子之言。祷，求也。○祷，丁老反，祈也。"
                },
                {
                    "paragraph": "○仲尼之畜狗死，",
                    "zhushu": "畜狗，驯守。○畜，许六反，又许又反。驯守，卜音巡，下如字，又手又反。"
                },
                {
                    "paragraph": "使子贡埋之，曰：吾闻之也，敝帷不弃，为埋马也；敝盖不弃，为埋狗也。丘也贫，无盖，于其封也，亦予之席，毋使其首陷焉。",
                    "zhushu": "封，当为窆。陷，谓没于土。○贡，本亦作赣，音同。为埋，于伪反，下亡皆反，下并同。狗，古口反。封，彼剑反，出注。"
                },
                {
                    "paragraph": "路马死，埋之以帷。",
                    "zhushu": "路马，君所乘者，其他狗马不能以帷盖。"
                },
                {
                    "paragraph": "○季孙之母死，哀公吊焉，曾子与子贡吊焉，阍人为君在，弗内也。",
                    "zhushu": "阍人，守门者。○阍，音昏。弗内，上如字，下音纳。"
                },
                {
                    "paragraph": "曽子与子贡入于其廐而修容焉。",
                    "zhushu": "更庄饰。○廐，九又反。"
                },
                {
                    "paragraph": "子贡先入，阍人曰：卿者巳告矣。",
                    "zhushu": "既不敢止，以言下之。○郷，许亮反。下，户嫁反。"
                },
                {
                    "paragraph": "曾子后入，阍人辟之。",
                    "zhushu": "见两贤相随，弥益恭也。○辟，音避，下同。"
                },
                {
                    "paragraph": "涉内𩅸，卿大夫皆辟位，公降一等而揖之。",
                    "zhushu": "礼之。○𩅸，力又反。"
                },
                {
                    "paragraph": "君子言之曰：尽饰之道，斯其行者远矣。",
                    "zhushu": ""
                },
                {
                    "paragraph": "○阳门之介夫死，",
                    "zhushu": "阳门，宋国门名。介夫，甲卫士。"
                },
                {
                    "paragraph": "司城子罕入而哭之哀。",
                    "zhushu": "宋以武公讳司空为司城。子罕，戴公子乐甫术之后乐喜也。○罕，吁旱反。"
                },
                {
                    "paragraph": "晋人之觇宋者，反报于晋侯曰：阳门之介夫死，而子罕哭之哀，而民说，殆不可伐也。",
                    "zhushu": "觇，闚视也。○觇，敕亷反，下同。说，音悦，下注同。窥，去规反。"
                },
                {
                    "paragraph": "孔子闻之曰：善哉，觇国乎！",
                    "zhushu": "善其知微，"
                },
                {
                    "paragraph": "诗云：凡民有丧，扶服救之。",
                    "zhushu": "救，犹助也。○扶服，并如字，又上音蒲，下音蒲北反，本又作匍匐，音同。重言一见孔子间居三十九，扶服作匍匐，又问丧三十五，故匍匐而哭之。"
                },
                {
                    "paragraph": "虽微晋而已，天下其孰能当之",
                    "zhushu": "？微，犹非也。○当，丁郎反。"
                },
                {
                    "paragraph": "○曾庄公之丧，既葬，而绖不入库门。",
                    "zhushu": "时子般弑，庆父作乱，闵公不敢居丧，葬巳，吉服而反。正君臣，欲以防过之微弱之至。○般，音班。弑，音试。遏，于葛反。"
                },
                {
                    "paragraph": "士大夫既卒哭，麻不入。",
                    "zhushu": "麻，犹绖也。群臣毕虞卒哭，亦除丧也。闵公既吉服，不与虞卒哭。○与音预。"
                },
                {
                    "paragraph": "○孔子之故人曰原壤，其母死，夫子助之沐椁。",
                    "zhushu": "沐，治也。○壤，如又反。"
                },
                {
                    "paragraph": "原壤登木曰：久矣，予之不托于音也。",
                    "zhushu": "木，椁材也。托，寄也。谓叩木以作音。○材，音才。"
                },
                {
                    "paragraph": "歌曰：貍首之斑然，执女手之卷然。",
                    "zhushu": "说人辞也。○貍，音力知反。女，如字，徐音汝。卷，音权，本又作拳。"
                },
                {
                    "paragraph": "夫子为弗闻也者而过之，",
                    "zhushu": "佯不知。○佯，音羊。"
                },
                {
                    "paragraph": "从者曰：子末可以巳乎？",
                    "zhushu": "巳，犹止也。○从，才用反。以、巳，并音以。"
                },
                {
                    "paragraph": "夫子曰：丘闻之，亲者毋失其为亲也，故者毋失其为故也。",
                    "zhushu": ""
                },
                {
                    "paragraph": "○赵文子与叔誉观乎九原。",
                    "zhushu": "叔誉，叔向也。晋羊舌大夫之孙，名𦙝。○誉，音预。向，许亮反。𦙝，许乙反。"
                },
                {
                    "paragraph": "文子曰：死者如可作也，吾谁与归？",
                    "zhushu": "作，起也。"
                },
                {
                    "paragraph": "叔誉曰：其阳处父乎？",
                    "zhushu": "阳处父，襄公之大傅。○父，音甫，注同。傅，音赋。"
                },
                {
                    "paragraph": "文子曰：行并植于晋国，不没其身，其知不足称也。",
                    "zhushu": "并，犹专也。谓刚而专，巳为狐射姑所杀，没，终也。○植，或为特。行，旧下孟反，皇如字。并，必正反，注同。植，直吏反，又时力反，注同。知，音智。射，音亦，又音夜。"
                },
                {
                    "paragraph": "其舅犯乎？文子曰：见利不顾其君，其仁不足称也。",
                    "zhushu": "谓久与文公辟难，至将反国，无安君之心，及何授璧，诈请亡，要君以利。○辟难，乃旦反。要，一遥反。"
                },
                {
                    "paragraph": "我则随武子乎，利其君，不忘其身；谋其身，不遗其友。",
                    "zhushu": "武子，士会也，食邑于随、范，字季。"
                },
                {
                    "paragraph": "晋人谓文子知人。",
                    "zhushu": "见其所善于前，则知其来所㪯。"
                },
                {
                    "paragraph": "文子其中退然如不胜衣，",
                    "zhushu": "中，身也。退，柔和貌。郷射记曰：弓二寸以为侯中。退，或为妥。○追。然，音退，本亦作退。胜，音升。妥，他果反。"
                },
                {
                    "paragraph": "其言呐呐然如不出诸其口。",
                    "zhushu": "呐呐，舒小貌。○呐，如悦反，徐奴劣反。"
                },
                {
                    "paragraph": "所举于晋国，管库之士七十有余家，",
                    "zhushu": "管库之士，府史以下，官长所置也。㪯之于君，以为大夫、士也。管，键也。库，物所藏。○长，丁丈反。键，其展反，徐其偃反，籥也。"
                },
                {
                    "paragraph": "生不交利，",
                    "zhushu": "廉也。"
                },
                {
                    "paragraph": "死不属其子焉。",
                    "zhushu": "絜也。○属，音烛。"
                },
                {
                    "paragraph": "○叔仲皮学子柳。",
                    "zhushu": "叔仲皮，鲁叔孙氏之族。学，教也。子柳，仲皮之子。○学，户教反，注同。"
                },
                {
                    "paragraph": "叔仲皮死，其妻鲁人也，衣衰而缪绖。",
                    "zhushu": "衣，当为𪗋，瑰，字也。缪，读为木缪垂之缪。士妻为舅姑之服也。言虽鲁钝，其于礼胜学。○衣衰，依注衣作𪗋，音咨。缪，依注读曰樛，音居虬反。为舅，于伪反，下为舅、为天子、不为兄、不为蚕同。鲁顿，徒困反，又作钝。"
                },
                {
                    "paragraph": "叔仲衍以告，",
                    "zhushu": "告子柳，言此非也。衍，盖皮之弟，衍，或为皮。○衍，以善反，注同。"
                },
                {
                    "paragraph": "请穗衰而环绖，",
                    "zhushu": "穗衰，小功之缕而四升半之衰，环绖。吊服之绖。时妇人好轻细，而多服此者，衍既不知礼之本，子柳亦以为然，而请于衍，使其妻为舅服之。○穗衰，上音𡻕，下七雷反。缕，力主反。好，呼报反。"
                },
                {
                    "paragraph": "曰：昔者吾丧姑姊妹亦如斯，末吾禁也。",
                    "zhushu": "衍答子柳也。姑、姊妹在室齐衰，与妇为舅姑同。末，无也。言无禁我，欲其言行。○丧，如字。末，莫曷反。"
                },
                {
                    "paragraph": "退，使其妻穗衰而环绖。",
                    "zhushu": "妇以诸侯之大夫为天子之衰吊服之，绖服其舅，非。"
                },
                {
                    "paragraph": "○成人有其兄死而不为衰者，闻子皐将为成宰，遂为衰。成人曰：蚕则绩而蟹有匡，范则冠而蝉有緌，兄则死而子皐为之衰。",
                    "zhushu": "蚩兄死者，言其衰之不为兄死，如蟞有匡，蝉有緌，不为賛之。绩，范之冠也。范，蜂也。蝉，蜩也。緌为蜩喙，长在腹下。○成，本或作郕，音承。蚕，七南反。蟹，户买反。緌，耳佳反。蚩，昌之反。蜂，孚逢反。蜩，音条。喙，呼惠反，又丁角反。"
                },
                {
                    "paragraph": "○乐正子春之母死，五日而不食，曰：吾悔之，",
                    "zhushu": "勉强过礼。子春，曽子弟子。○强，其丈反。"
                },
                {
                    "paragraph": "自吾母而不得吾情，吾恶乎用吾情。",
                    "zhushu": "恶乎，犹于何也。○恶，音乌，注同。"
                },
                {
                    "paragraph": "○岁旱，穆公召县子而问然，",
                    "zhushu": "然之言焉也。凡穆或作缪。○旱，音汗。县，音悬。缪，音穆。"
                },
                {
                    "paragraph": "曰：天久不雨，吾欲暴尪而奚若？",
                    "zhushu": "奚若，何如也。尫者，面郷天，觊天哀而雨之。○雨，于付反，注及下同。暴，步卜反，下同。尫，乌光反。郷，许亮反。觊，音冀，本又作几，音同。"
                },
                {
                    "paragraph": "曰：天则不雨，而暴人之疾子，虐，毋乃不可与？",
                    "zhushu": "锢疾，人之所哀。暴之，是虐。暴人之疾子，一读以子字向下。○与，音余。锢，音固。"
                },
                {
                    "paragraph": "然则吾欲暴巫而奚若？曰：天则不雨，而望之愚妇人，于以求之，毋乃巳疏乎？",
                    "zhushu": "已，犹甚也。巫主接神，亦觊天哀而雨之。春秋传说巫曰：在女曰巫，仕男曰觋。周礼女巫旱暵则舞雩。○觋，胡狄反。旱暵，呼旦反。雩，音于。"
                },
                {
                    "paragraph": "徙市则奚若？曰：天子崩，巷市七日；诸侯薨，巷市三日。为之徙市，不亦可乎！",
                    "zhushu": "徙市者，庶人之丧礼。今徙市，是忧戚于旱若丧。○徙市，上音死，下音是。为，于伪反。不亦可乎，可，或作善。"
                },
                {
                    "paragraph": "○孔子曰：卫人之祔也，离之；",
                    "zhushu": "柎，谓合葬也。离之，有以间其椁中。○祔，音附，下同。合，音合，下同。间，间厕之间。"
                },
                {
                    "paragraph": "鲁人之祔也，合之，善夫！",
                    "zhushu": "善夫，善鲁人也。祔葬当合也。○善夫，音扶。"
                }
            ]
        },
        {
            "name": "王制第五",
            "paragraphs": [
                {
                    "paragraph": "王制第五",
                    "zhushu": "○陆曰：如字。徐于况反。卢云：汉文帝令博士诸生作此篇。",
                    "type": 1
                },
                {
                    "paragraph": "王者之制禄爵，公、侯、伯、子、男，凡五等。诸侯之上大夫卿、下大夫、上士、中士、下士，凡五等。",
                    "zhushu": "二五，象五行刚柔十日，禄，所受食。爵，秩次也。上大夫曰卿。○王者，如字，徐于况反。十日，人一反。"
                },
                {
                    "paragraph": "○天子之田方千里，",
                    "zhushu": "象日月之大，亦取晷同也。此谓县内以禄公、卿、大夫、元士。○晷，音轨，日景。"
                },
                {
                    "paragraph": "公、侯田方百里，伯七十里，子、男五十里。不能五十里者，不合于天子，附于诸侯，曰附庸。天子之三公之田视公、侯，天子之卿视伯，天子之大夫视子、男，天子之元士视附庸。",
                    "zhushu": "皆象星辰之大小也。不合，谓不朝会也。小城曰附庸，附庸者，以国事附于大国，未能以其名通也。视，犹比也。元，善也。善士，谓命士也。此地殷所因夏爵三等之制也。殷有鬼侯、梅伯，春秋変周之文，从殷之质，合伯、子、男以为一，则殷爵三等者，公、侯、伯也。异畿内谓之子。周武王初定天下，更立五等之爵，増以子、男，而犹因殷之地，以九州之界尚狭也。周公摄政致太平，斥大九州之界，制礼成武王之意，封王者之后为公，及有功之诸侯，大者地方五百里，其次侯四百里，其次伯三百里，其次子二百里，其次男百里。所因殷之诸侯，亦以功黜陟之，其不合者，皆益之地为百里焉。是以周世有爵尊而国小，爵卑而国大者，唯天子畿内不増，以禄群臣，不主为治民。○朝，直遥反，卷内皆同。畿，求衣反。狭音洽，后文同。大平音泰。斥，昌石反。黜陟，上丑律反，下竹力反。主为，于伪反，下为有、亦为有同。"
                },
                {
                    "paragraph": "○制：农田百亩。百亩之分，上农夫食九人，其次食八人，其次食七人，其次食六人，下农夫食五人。庶人在官者，其禄以是为差也。",
                    "zhushu": "农夫皆受田于公，田肥墽有五等，収入不同也。庶人在官，谓府史之属，官长所除，不命于天子、国君者。分，或为粪。○分，扶问反。食，音嗣，下同，徐音自。差，初佳反，徐初宜反，下注同。墝，本又作墽，苦交反。长，丁丈反，下文注皆同。粪，方运反。"
                },
                {
                    "paragraph": "诸侯之下士视上农夫，禄足以代其耕也。中士倍下士，上士倍中士，下大夫倍上士，卿四大夫禄，君十卿禄。次国之卿，三大夫禄，君十卿禄。小国之卿，倍大夫禄，君十卿禄。",
                    "zhushu": "此班禄尊卑之差。"
                },
                {
                    "paragraph": "○次国之上卿，位当大国之中，中当其下，下当其大夫。小国之上卿，位当大国之下卿，中当其上大夫，下当其下大夫。",
                    "zhushu": "此诸侯使卿大夫覜聘并会之序也。其爵位同，小国在下，爵异，固在上耳。○頫，音吐吊反。"
                },
                {
                    "paragraph": "其有中士、下士者，数各居其上之三分。",
                    "zhushu": "谓其为介，若特行而并会也。居，犹当也。此据大国而言，大国之上为上，次国之士为中，小国之士为下。上之数，国皆二十七人，各三分之，上九、中九、下九，以位相当，则次国之上士当大国之中，中当其下，小国之上士当大国之下。凡非命士，亦无出会之事。春秋传谓士为微。○三分，如字。介，音界。"
                },
                {
                    "paragraph": "○凡四海之内九州。州方千里，州建百里之国三十，七十里之国六十，五十里之国百有二十，凡二百一十国。名山大泽不以封，其余以为附庸间田，八州，州二百一十国。",
                    "zhushu": "建，立也。立大国三十，十三公也。立次国六十，十六卿也。立小国百二十，十二小卿也。名山大泽不以封者，与民同财，不得障管，亦赋税之而巳。此大界方三千里，三三而九，方千里者九也。其一为县内，余八各立一州，此殷制也。周公制礼，九州大界方七千里，七七四十九，方千里者四十有九也。其一为畿内，余四十八，八州各有方千里者六。设法一州，封地方五百里者不过四，谓之大国；又封方四百里者不过六，又封方三百里者不过十一，谓之次国；又封方二百里者不过二十五，及余方百里者，谓之小国。盈上四等之数，并四十六。一州二百一十国，则余方百里者百六十四也。凡処地方千里者五，方百里者五十九，其余方百里者四十一，附庸地也。○间，音闲，下同。章，之尚反，又如字，本又作障，音同。"
                },
                {
                    "paragraph": "○天子之县内，方百里之国九，七十里之国二十有一，五十里之国六十有三，凡九十三国。名山、大泽不以朌。其余以禄士，以为间田。",
                    "zhushu": "县内，夏时天子所居州界名也。殷曰畿。诗殷颂曰：邦畿千里，维民所止。周亦曰畿。畿内大国九者，三公之田三，为有致仕者副之为六也，其余三，待封王之子弟。次国二十一者，卿之田六，亦为有致仕者副之为十二，又三为三孤之田，其余六，亦待封王之子弟。小国六十三，大夫之田二十七，亦为有致仕者副之，为五十四，其余九，亦以待封王之子弟。三孤之田不副者，以其无职，佐公论道耳。虽有致仕，犹可即而谋焉。朌，读为班。○朌，音班。赋也。"
                },
                {
                    "paragraph": "○凡九州，千七百七十三国，天子之元士、诸侯之附庸不与。",
                    "zhushu": "不与，不在数中也。春秋传曰：禹会诸侯于涂山，执玉帛者万国。言执玉帛，则是唯谓中国耳。中国而言万国，则是诸侯之地有方百里，有方七十里，有方五十里者，禹承尧、舜而然矣。要服之内，地方七千里，乃能容之。夏末既衰，夷狄内侵，诸侯相并，土地减，国数少。殷汤承之，更制中国方三千里之界，亦分为九州，而建此千七百七十三国焉。周公复唐虞之旧域，分其五服为九，其要服之内，亦方七千里，而因殷诸侯之数，广其土，増其爵耳。孝经说曰：周千八百诸侯，布列五千里内。此文改周之法，関盛衰之中，三七之间以为说也。终此说之意，五五二十五，方千里者二十五，其一为畿内，余二十四州，各有方千里者三。其余诸侯之地，大小则未得而闻。○与，音预，注及下注不与同。涂，音徒。要，一遥反，下要服皆同。并，必政反，又如字。减，古斩反。関盛衰，并读如字。"
                },
                {
                    "paragraph": "○天子百里之内以共官，千里之内以为御。",
                    "zhushu": "谓此地之田税所给也。官，谓其文书财用也。御，谓衣食。○共，音恭。"
                },
                {
                    "paragraph": "○千里之外设方伯。五国以为属，属有长；十国以为连，连有帅；三十国以为卒，卒有正；二百一十国以为州，州有伯。",
                    "zhushu": "属、连、卒、州，犹聚也。伯、帅、正，亦长也。凡长皆因贤侯为之。殷之州长曰伯，虞、夏及周皆曰牧。○帅，色类反，注及下同。卒，子忽反，下及注同。牧，音木。"
                },
                {
                    "paragraph": "八州八伯，五十六正，百六十八帅，三百三十六长。八伯各以其属，属于天子之老二人，分天下以为左、右，曰二伯。",
                    "zhushu": "老，谓上公。周礼曰：九命作伯。春秋传曰：自陜以东，周公主之；自陜以西，召公主之。○陜，失冉反，一音古洽反。召，诗照反。"
                },
                {
                    "paragraph": "○千里之内曰甸，",
                    "zhushu": "服治田，出榖税。○甸，大荐反。"
                },
                {
                    "paragraph": "千里之外曰采、",
                    "zhushu": "九州之内地，取其美物，以当榖税。○采，苍改反。当，丁浪反，又如字。"
                },
                {
                    "paragraph": "曰流。",
                    "zhushu": "谓九州之外也。夷狄流移，或贡或不。禹贡：荒服之外，三百里蛮，二百里流。○蛮，莫还反。"
                },
                {
                    "paragraph": "○天子三公、九卿、二十七大夫、八十一元士。",
                    "zhushu": "此夏制也。明堂位曰：夏后氏之官百。㪯成数也。"
                },
                {
                    "paragraph": "○大国三卿，皆命于天子，下大夫五人，上士二十七人。○次国三卿，二卿命于天子，一卿命于其君，下大夫五人，上士二十七人。○小国二卿，皆命于其君，下大夫五人，上士二十七人。",
                    "zhushu": "命于天子者，天子选用之，如今诏书除吏矣。小国亦三卿，一卿命于天子，二卿命于其君。此文似误脱耳，或者欲见畿内之国二卿与？○选，宣恋反。见，贤遍反。与，音余。"
                },
                {
                    "paragraph": "天子使其大夫为三监，监于方伯之国，国三人。",
                    "zhushu": "使佐方伯领诸侯。○监，古蹔反。监于，古蓝反，卷末同。重意：篇末，天子之大夫为三监，监于诸侯之国者。"
                },
                {
                    "paragraph": "○天子之县内诸侯，禄也；",
                    "zhushu": "选贤置之于位，其国之禄如诸侯，不得世。"
                },
                {
                    "paragraph": "外诸侯，嗣也。",
                    "zhushu": "有功乃封之，使之世也。冠礼记曰：継世以立诸侯，象贤也。○冠，古乱反。"
                },
                {
                    "paragraph": "○制：三公一命卷，若有加，则赐也，不过九命；次国之君不过七命；小国之君不过五命。",
                    "zhushu": "卷，俗读也。其通则曰衮。三公八命矣，复加一命，则服龙衮，与王者之后同。多于此则赐，非命服也。虞夏之制，天子服有日月星辰。周礼曰：诸公之服，自衮冕而下，如王之服。○命卷，音衮，古本反。复，扶又反。冕，音勉。"
                },
                {
                    "paragraph": "○大国之卿不过三命，下卿再命；小国之卿与下大夫一命。",
                    "zhushu": "不著次国之卿者，以大国之下互明之。此卿命则异，大夫皆同。周礼：公、侯、伯之卿三命，其大夫再命，子、男之卿再命，其大夫一命。"
                },
                {
                    "paragraph": "○凡官民材，必先论之，",
                    "zhushu": "论，谓考其德行道艺。○行，下孟反。"
                },
                {
                    "paragraph": "论辨然后使之，",
                    "zhushu": "辨，谓考问得其定也。易曰：问以辨之。"
                },
                {
                    "paragraph": "任事然后爵之，",
                    "zhushu": "爵，谓正其秩次。○任，而鸩反。"
                },
                {
                    "paragraph": "位定然后禄之。",
                    "zhushu": "与之以常食。○与，如字，又音预。重言：位定，然后禄之。二下文一。"
                },
                {
                    "paragraph": "○爵人于朝，与士共之；刑人于市，与众弃之。",
                    "zhushu": "必共之者，所以审慎之也。书曰：克明德慎罚。"
                },
                {
                    "paragraph": "是故公家不畜刑人，大夫弗养，士遇之涂，弗与言也。屏之四方，唯其所之，不及以政，亦弗故生也。",
                    "zhushu": "屏，犹放去也。巳施刑则放之弃之。役赋不与，亦不授之以田，困乏又无赒饩也。虞书曰五流有宅，五宅三居是也。周则墨者使守门，劓者使守関，宫者使守内，刖者使守囿，髠者使守积。○畜，许六反。涂，音徒，本又作涂。屏，必政反。去，羌吕反。赒，音周。饩，许既反。有宅，王粛注尚书如字，郑音知稼反，惩艾也，下同。劓，鱼气反。刖，五刮反，又音月。囿，音又。髠，五忽反，本又作完，音同，徐户官反。积，子智反。"
                },
                {
                    "paragraph": "○诸侯之于天子也，比年一小聘，三年一大聘，五年一朝。",
                    "zhushu": "比年，毎岁也。小聘使大夫，大聘使卿，朝则君自行。然此大聘与朝，晋文霸时所制也。虞、夏之制，诸侯岁朝。周之制，侯、甸、男、采、卫、要服六者，各以其服数来朝。○一朝，直遥反。数，色角反，又所具反。"
                },
                {
                    "paragraph": "○天子五年一巡守。",
                    "zhushu": "天子以海内为家，时一巡省之。五年者，虞、夏之制也。周则十二𡻕一巡守。○守，手又反，本或作狩，后巡守皆同。省，色景反。"
                },
                {
                    "paragraph": "○岁二月，东巡守，至于岱宗，",
                    "zhushu": "岱宗，东岳。○岱，音代。"
                },
                {
                    "paragraph": "柴而望祀山川，",
                    "zhushu": "柴，𥙊天告至也。○柴，仕佳反，依字作祡。"
                },
                {
                    "paragraph": "觐诸侯，",
                    "zhushu": "觐，见也。○觐见，如字，旧贤遍反。"
                },
                {
                    "paragraph": "问百年者就见之。",
                    "zhushu": "就见老人，重意：𥙊义，二十四、八十不俟朝，君问则就之。"
                },
                {
                    "paragraph": "命大师陈诗，以观民风。",
                    "zhushu": "陈诗，谓采其诗而视之。○大，音泰，后大学、大祖、大子、大乐正、大史皆同。"
                },
                {
                    "paragraph": "命市纳贾，以观民之所好恶，志淫好辟。",
                    "zhushu": "市，典市者。贾，谓物贵贱厚薄也。质则用物贵，淫则侈物贵。民之志淫邪，则其所好者不正。○贾，音嫁，注同。好，呼报反，下及注同。恶，乌路反。辟，匹亦反，徐芳亦反。侈，昌氏反，又式氏反。邪，似嗟反。"
                },
                {
                    "paragraph": "命典礼，考时月，定日、同、律、礼、乐、制度、衣服，正之。",
                    "zhushu": "同，阴律也。"
                },
                {
                    "paragraph": "山川神祇有不举者为不敬，不敬者君削以地；",
                    "zhushu": "㪯，犹𥙊也。○削，息约反。"
                },
                {
                    "paragraph": "宗庙有不顺者为不孝，不孝者君绌以爵；",
                    "zhushu": "不顺者，谓若逆昭穆。○绌，丑律反，退也。昭，常遥反，凡言昭穆放此。"
                },
                {
                    "paragraph": "变礼易乐者为不从，不从者君流；",
                    "zhushu": "流，放也。乐，音岳。"
                },
                {
                    "paragraph": "革制度衣服者为畔，畔者君讨。",
                    "zhushu": "讨，诛也。"
                },
                {
                    "paragraph": "有功德于民者，加地进律。",
                    "zhushu": "律，法也。重意：𥙊法二十三，此皆有功烈于民者也。"
                },
                {
                    "paragraph": "五月，南巡守，至于南岳，如东巡守之礼。八月，西巡守，至于西岳，如南巡守之礼。十有一月，北巡守，至于北岳，如西巡守之礼。归假于祖祢，用特。",
                    "zhushu": "假，至也。特，特牛也。祖下及祢，皆一牛。○岳，音岳，下同。假，音格。祢，乃礼反，父庙也。"
                },
                {
                    "paragraph": "○天子将出，类乎上帝，宜乎社，造乎祢。诸侯将出，宜乎社，造乎祢。",
                    "zhushu": "帝，谓五德之帝，所𥙊于南郊者。类、宜、造，皆𥙊名，其礼亡。○𩔗，音类。造，七报反，下及注同，重意：大传十六。柴于上帝，宜于社。"
                },
                {
                    "paragraph": "○天子无事，与诸侯相见曰朝，",
                    "zhushu": "事，谓征伐。○与，如字。朝，直遥反。"
                },
                {
                    "paragraph": "考礼、正刑、一德，以尊于天子。天子赐诸侯乐，则以柷将之；赐伯、子、男乐，则以鼗将之。",
                    "zhushu": "将，谓执以致命。柷、鼗，皆所以节乐。○柷，昌六反。乐，音岳。鼗，音桃。"
                },
                {
                    "paragraph": "○诸侯赐弓矢，然后征；赐鈇𨱆，然后杀；赐圭瓉，然后为鬯；未赐圭瓉，则资鬯于天子。",
                    "zhushu": "得其器，乃敢为其事。圭、瓉，鬯爵也。鬯，秬酒也。○鈇，芳于反，又音斧。𨱆，音越。圭，字又作珪，案说文，珪，古字；圭，今字。瓉，才旦反。鬯，敕亮反。秬，音巨，黑黍也。"
                },
                {
                    "paragraph": "○天子命之教，然后为学。小学在公宫南之左，大学在郊。",
                    "zhushu": "学，所以学士之宫。尚书传曰：百里之国，二十里之郊；七十里之国，九里之郊；五十里之国，三里之郊。此小学、大学，殷之制。"
                },
                {
                    "paragraph": "天子曰辟廱，诸侯曰頖宫。",
                    "zhushu": "尊卑学异名。辟，明也。雍，和也，所以明和天下。頖之言班也，所以班政教也。○辟，音壁，注同。頖，音判。"
                },
                {
                    "paragraph": "○天子将出征，类乎上帝，宜乎社，造乎祢，祃于所征之地。",
                    "zhushu": "祃，师𥙊也。为兵祷，其礼亦亡。○祃，马怕反，又音百，注同。为，于伪反，下为尽物同。祷，丁老反。"
                },
                {
                    "paragraph": "受命于祖，",
                    "zhushu": "告祖也。"
                },
                {
                    "paragraph": "受成于学。",
                    "zhushu": "定兵谋也。"
                },
                {
                    "paragraph": "出征，执有罪，反，释奠于学，以讯馘告。",
                    "zhushu": "释菜奠币，礼先师也。讯馘，所生获断耳者。诗曰：执讯获丑。又曰：在頖献馘。○馘，或为国。讯，夲，又作谇，音信，注同。馘，古获反，截耳。断，音短，下断杀同，重意：反，释奠于学。文王世子凡立学者，必释奠于先圣先师。"
                },
                {
                    "paragraph": "○天子、诸侯无事，则𡻕三田：一为乾豆，二为宾客，三为充君之庖。",
                    "zhushu": "三田者，夏不田，盖夏时也。周礼：春曰搜，夏曰苗，秋曰狝，冬曰狩。乾豆，谓腊之以为𥙊祀豆实也。庖，今之厨也。○乾，音干。庖，步交反。嵬，所求反。狝，息浅反。腊，音昔。"
                },
                {
                    "paragraph": "无事而不田曰不敬，田不以礼曰暴天物。",
                    "zhushu": "不敬者，简𥙊祀，畧宾客。"
                },
                {
                    "paragraph": "天子不合围，诸侯不掩群。",
                    "zhushu": "为尽物也。○合，如字，徐音合。揜，音掩，本又作掩，重意。天子不合围，诸侯不掩群。曲礼下：国君春日不围泽，大夫不掩群。"
                },
                {
                    "paragraph": "天子杀则下大绥，诸侯杀则下小绥，",
                    "zhushu": "绥，当为緌。緌，有虞氏之旌旗也。下，谓弊之。○緌，依注音緌，耳佳反，下注同。"
                },
                {
                    "paragraph": "大夫杀则止佐车，佐车止，则百姓田猎。",
                    "zhushu": "佐车，驱逆之车。○猎，力辄反。驱，丘于反，又丘遇反。"
                },
                {
                    "paragraph": "獭𥙊鱼，然后虞人入泽梁；豺𥙊兽，然后田猎；鸠化为鹰，然后设罻罗；草木零落，然后入山林。昆虫未蛰，不以火田。",
                    "zhushu": "取物必顺时候也。梁，绝水取鱼者。罻，小网也。昆，明也。明虫者，得阳而生，得阴而藏。○獭，徐他达反，又他瞎反。豺，仕皆反。罻，音尉，一音郁。零，本又作苓，音同，说文云：草曰苓，木曰落。虫，直隆反，下同。蛰，直立反。重言：獭𥙊鱼，豺祭兽。草木零落，二并见月令。重意：鸠化为鹰。月令：鹰化为鸠。"
                },
                {
                    "paragraph": "不麛，不卵，不杀胎，不夭夭，",
                    "zhushu": "重伤未成物，夭，断杀。少长曰夭。○麛，本又作麑，音迷，同。卵，力管反。胎，吐来反。夭夭，上于表反，下乌老反。断，丁乱反，又音叚。少长，上诗召反，下丁丈反。重意不麛不卵。月令：母麛，母卵。○不杀胎，不妖夭。月令：母杀孩。蛊胎夭，飞鸟。"
                },
                {
                    "paragraph": "不覆巢。",
                    "zhushu": "覆，败也。○覆，芳服反，注同。重意。月令：母覆巢。"
                },
                {
                    "paragraph": "○蒙宰制国用，必于𡻕之杪。五榖皆入，然后制国用。",
                    "zhushu": "制国用，如今度支经用。杪，末也。○杪，亡小反。度支，上大各反，下音之。"
                },
                {
                    "paragraph": "用地小大，视年之丰耗，",
                    "zhushu": "小国大国，丰凶之年，各以𡻕之収入，制其用多少。多不过礼，少有所杀。○耗，呼报反。杀，色戒反，又色例反。"
                },
                {
                    "paragraph": "以三十年之通制国用，量入以为出。",
                    "zhushu": "通三十年之率，当有九年之蓄。出，谓所当给为。○量，音亮。率，音律，又音类，本又作繂。之畜，敕六反，后皆同。"
                },
                {
                    "paragraph": "𥙊用数之仂。",
                    "zhushu": "筭今年一𡻕经用之数，用其什一。○仂，音勒，又音力。什，音十。"
                },
                {
                    "paragraph": "丧三年不𥙊，唯𥙊天地社稷，为越绋而行事。",
                    "zhushu": "不敢以卑废尊。越，犹躐也。绋，輴车索。○绋，音弗。躐，力辄反。輴，敕伦反。索，悉各反。"
                },
                {
                    "paragraph": "丧用三年之仂。",
                    "zhushu": "丧，大事，用三𡻕之什二。"
                },
                {
                    "paragraph": "丧𥙊，用不足曰暴，有余曰浩。",
                    "zhushu": "暴，犹耗也。浩，犹饶也。○浩，胡老反。"
                },
                {
                    "paragraph": "𥙊，丰年不奢，凶年不俭。",
                    "zhushu": "常用数之仂。"
                },
                {
                    "paragraph": "国无九年之蓄曰不足，无六年之蓄曰急，无三年之蓄曰国非其国也。三年耕，必有一年之食；九年耕，必有三年之食。以三十年之通，虽有凶旱水溢，民无菜色，然后天子食，日举以乐。",
                    "zhushu": "菜色，食菜之色。民无食菜之饥色。天子乃日㪯乐以食。○日，人一反，下同。"
                },
                {
                    "paragraph": "○天子七日而殡，七月而葬；诸侯五日而殡，五月而葬；大夫、士、庶人三日而殡，三月而葬。",
                    "zhushu": "尊者舒，卑者速。春秋传曰：天子七月而葬，同轨毕至；诸侯五月，同盟至；大夫三月，同位至。士逾月，外姻至。重言五月而葬，三月而葬，二一见杂记二十一篇。互注：左隐元年，秋七月，天王使宰咺来归惠公、仲子之赗，缓，且子氏未薨，故名云云，见本注。杜预注：此言赴吊，各以远近为差，因为葬节。"
                },
                {
                    "paragraph": "三年之丧，自天子达。",
                    "zhushu": "下通庶人，于父母同。天子诸侯降期。○期，居宜反，重意：三年问三十八篇：夫三年之丧，天下之达丧也。"
                },
                {
                    "paragraph": "庶人县封，葬不为雨止，不封不树。丧不贰事，",
                    "zhushu": "县封当为县□。县□者，至卑，不得引绋下棺，虽雨犹葬，以其礼仪少。封，谓聚土为坟，不封之，不树之，又为至卑无饰也。周礼曰：以爵等为丘封之度与其树数，则士以上乃昔封树。贰之言二也。庶人终丧无二事，不使从政也。丧大记曰：大夫、士既葬，公政入于家，既卒哭，弁绖带，金革之事无辟也。○县封，上音玄，下音□，彼验反。不为，于伪反，注又为同。绋，音弗。上，时掌反，下大夫以上同。辟，音避。"
                },
                {
                    "paragraph": "自天子达于庶人。丧从死者，𥙊从生者。支子不𥙊。",
                    "zhushu": "从死者，谓衣衾棺椁。从生者，谓奠𥙊之牲器。○重言：自天子达于庶人。大学：自天子以至于庶人。中庸：达乎诸侯、大夫及士、庶人。○支子不𥙊，一见曲礼。"
                },
                {
                    "paragraph": "○天子七庙，三昭三穆，与大祖之庙而七。",
                    "zhushu": "此周制。七者，大祖及文王、武王之祧，与亲庙四。太祖、后稷。殷则六庙，契及汤与二昭二穆。夏则五庙，无大祖，禹与二昭二穆而巳。○祧，他雕反。契，息列反。重言：天子七庙二一见礼器。"
                },
                {
                    "paragraph": "诸侯五庙，二昭二穆，与大祖之庙而五。",
                    "zhushu": "大祖，始封之君。王者之后，不为始封之君庙。"
                },
                {
                    "paragraph": "大夫三庙，一昭一穆，与大祖之庙而三。",
                    "zhushu": "大祖，别祖始爵者。大传曰：别子为祖。谓此虽非别子，始爵者亦然。"
                },
                {
                    "paragraph": "士一庙，",
                    "zhushu": "谓诸侯之中士、下士，名曰官师者，上士二庙，重意：天子七庙，诸侯五庙，大夫三庙，士一庙。礼器：天子七庙，诸侯五，大夫三，士一。𥙊法：王立七庙，诸侯立五庙，大夫立三庙，适士二庙。"
                },
                {
                    "paragraph": "庶人𥙊于寝。",
                    "zhushu": "寝，适寝也。○适，下历反。"
                },
                {
                    "paragraph": "○天子、诸侯宗庙之𥙊，春曰礿，夏曰禘，秋曰尝，冬曰烝。",
                    "zhushu": "此盖夏、殷之𥙊名，周则改之。春曰祠，夏曰礿，以禘为殷𥙊。诗小雅曰：礿祠烝尝，于公先王。此周四时𥙊宗庙之名。○礿，余若反。夏曰，户嫁反，注夏曰礿，夏祭曰，下云夏荐同。禘，大计反。烝，之承反。祠，音词，重意：𥙊统：夏𥙊曰禘，秋𥙊曰尝。郊特牲：春禘而秋尝。𥙊法二十三篇，春禘秋尝。"
                },
                {
                    "paragraph": "○天子𥙊天地，诸侯𥙊社稷，大夫𥙊五祀。",
                    "zhushu": "五祀，谓司命也，中霤也，门也，行也，厉也。此𥙊谓大夫有地者，其无地𥙊三耳。○霤，力救反。重言天子𥙊天地，诸侯𥙊社稷二，一见礼运第九，又曲礼下：天子𥙊天地。"
                },
                {
                    "paragraph": "天子𥙊天下名山大川，五岳视三公，四渎视诸侯。",
                    "zhushu": "视，视其牲器之数。"
                },
                {
                    "paragraph": "诸侯𥙊名山大川之在其地者。",
                    "zhushu": "鲁人祭泰山，晋人𥙊河是也。"
                },
                {
                    "paragraph": "○天子诸侯𥙊因国之在其地而无主后者。",
                    "zhushu": "谓所因之国，先王先公有功德，宜享世祀。今绝无后为之𥙊主者，昔夏后氏郊鲧，至𣏌为夏后而更郊禹。晋侯梦黄熊入国而祀夏郊，此其礼也。○鲧，古本反。能，乃登反，本又作熊，音雄。"
                },
                {
                    "paragraph": "○天子犆礿，祫禘，祫尝，祫烝。",
                    "zhushu": "犆，犹一也。祫，合也。天子诸侯之丧毕，合先君之主于祖庙而𥙊之，谓之祫。后因以为常。天子先祫而后时𥙊，诸侯先时𥙊而后祫。凡祫之𡻕，春一礿而已，不祫，以物无成者，不殷𥙊。周改夏𥙊曰礿，以禘为殷𥙊也。鲁礼，三年丧毕而祫于大祖，明年春禘于群庙。自尔之后，五年而再殷𥙊，一祫一禘。○犆音特。祫音洽。"
                },
                {
                    "paragraph": "诸侯礿则不禘，禘则不尝，尝则不烝，烝则不礿。",
                    "zhushu": "虞夏之制，诸侯𡻕朝，废一时𥙊。○朝，直遥反。"
                },
                {
                    "paragraph": "诸侯礿犆，",
                    "zhushu": "互明犆礿文。○互，音户，又户故反。"
                },
                {
                    "paragraph": "禘，一犆一祫，",
                    "zhushu": "下天子也。祫𡻕不禘。○下，户嫁反。"
                },
                {
                    "paragraph": "尝袷，烝祫。",
                    "zhushu": ""
                },
                {
                    "paragraph": "○天子社稷皆大牢，诸侯社稷皆少牢。大夫、士宗庙之𥙊，有田则𥙊，无田则荐。",
                    "zhushu": "有田者既𥙊又荐新。𥙊以首时，荐以仲月。士荐牲用特豚，大夫以上用羔。所谓羔豚而𥙊，百官皆足。诗曰：四之日其早，献羔𥙊韭。○大牢，如字，又音泰。少，诗照反。日，人一反。"
                },
                {
                    "paragraph": "庶人春荐韭，夏荐麦，秋荐黍，冬荐稻。韭以卵，麦以鱼，黍以豚，稻以鴈。",
                    "zhushu": "庶人无常牲，取与新物相宜而巳。○稲，音盗。卵，力管反。"
                },
                {
                    "paragraph": "𥙊天地之牛角茧栗，宗庙之牛角握，宾客之牛角尺。",
                    "zhushu": "握，谓长不出肤。○茧，字又作蠒，公典反。握，厄角反。长，丁丈反。肤，方于反。"
                },
                {
                    "paragraph": "诸侯无故不杀牛，大夫无故不杀羊，士无故不杀犬豕，庶人无故不食珍。",
                    "zhushu": "故谓𥙊飨。重言：诸侯无故不杀牛，大夫无故不杀羊，士无故不杀犬、豕。二一见玉藻十三篇，诸侯作君。"
                },
                {
                    "paragraph": "○庶羞不逾牲，",
                    "zhushu": "𥙊以羊，则不以牛肉为羞。"
                },
                {
                    "paragraph": "燕衣不逾𥙊服，寝不逾庙。",
                    "zhushu": ""
                },
                {
                    "paragraph": "○古者公田藉而不税，",
                    "zhushu": "藉之言借也。借民力治公田，美恶取于此，不税民之所自治也。孟子曰：夏后氏五十而贡，殷人七十而助，周人百亩而彻。则所云古者，谓殷时。○燕，伊见反。藉，在亦反。税，式锐反。借，子亦反。"
                },
                {
                    "paragraph": "市㕓而不税，",
                    "zhushu": "㕓，市物邸舍。税其舍。不税物。○㕓，直连反。邸，丁礼反。"
                },
                {
                    "paragraph": "关讥而不征。",
                    "zhushu": "讥，讥异服，识异言。征，亦税也。周礼：国凶札，则无门関之征，犹讥也。○讥，居宜反。征，本又作正，音同，注下皆同。札，侧八反，又音截。"
                },
                {
                    "paragraph": "林、麓、川、泽以时入而不禁，",
                    "zhushu": "麓，山足也。○麓，音鹿。"
                },
                {
                    "paragraph": "夫圭田无征。",
                    "zhushu": "夫，犹治也。征，税也。孟子曰：卿以下必有圭田。治圭田者不税，所以厚贤也。此则周礼之士田，以任近郊之地，税什一。○圭，音珪。"
                },
                {
                    "paragraph": "○用民之力，𡻕不过三日。",
                    "zhushu": "治宫室、城郭、道渠。"
                },
                {
                    "paragraph": "田里不粥，墓地不请。",
                    "zhushu": "皆受于公，民不得私也。粥，卖也。请，求也。○粥音育，后皆同。"
                },
                {
                    "paragraph": "○司空执度，度地",
                    "zhushu": "司空，冬官卿，掌邦事者。度，丈尺也。○度度，上如字，下大洛反，量也。"
                },
                {
                    "paragraph": "居民，山川沮泽，时四时，",
                    "zhushu": "观寒煖燥𣺯，沮，谓莱沛。○沮，将虑反。沮，沮洳也。煖，乃管反，又况袁反，下文同。莱，音来。何胤云：草所生曰莱。庾云：草也。沛，蒲贝反。何胤云：水所生曰沛。何休注公羊传云：草棘曰沛。"
                },
                {
                    "paragraph": "量地远近，",
                    "zhushu": "制邑井之処。○処，昌虑反。"
                },
                {
                    "paragraph": "兴事任力。",
                    "zhushu": "事，谓筑邑、庐、宿、市也。○任，而鸩反。筑，音竹。"
                },
                {
                    "paragraph": "凡使民，任老者之事，食壮者之食。",
                    "zhushu": "宽其力，饶其食。○食壮，音嗣，又如字，下侧状反。"
                },
                {
                    "paragraph": "○凡居民材，必因天地寒煖燥湿，",
                    "zhushu": "使其材艺堪地气也。○燥，素老反。"
                },
                {
                    "paragraph": "广谷大川异制。",
                    "zhushu": "谓其形𧰼。"
                },
                {
                    "paragraph": "民生其间者异俗。",
                    "zhushu": "谓其所好恶。○好恶，上呼报反，下乌路反。"
                },
                {
                    "paragraph": "刚柔、轻重、迟速异齐，",
                    "zhushu": "谓其情性缓急。○齊，才细反。缓，户管反。"
                },
                {
                    "paragraph": "五味异和，",
                    "zhushu": "谓香臭与咸苦。○和，胡卧反，下同。𦤀，尺救反。"
                },
                {
                    "paragraph": "器械异制，",
                    "zhushu": "谓作务之用。○械，户戒反。何休注公羊云：攻守之器曰械。郑注大传云：礼乐之器及兵甲也。郭璞三苍解诂云：械，器之摠名。"
                },
                {
                    "paragraph": "衣服异宜。",
                    "zhushu": "谓𣃼裘与絺绤。○𣃼裘，上之然反，下音求。絺，𠡠宜反。绤，去逆反。"
                },
                {
                    "paragraph": "修其教，不易其俗；齐其政，不易其宜。",
                    "zhushu": "教，谓礼义，政，谓刑禁。"
                },
                {
                    "paragraph": "中国戎夷，五方之民，皆有性也，不可推移。",
                    "zhushu": "地气使之然。"
                },
                {
                    "paragraph": "东方曰夷，被发文身，有不火食者矣。南方曰蛮，雕题交趾，有不火食者矣。",
                    "zhushu": "雕文，谓刻其肌，以丹青𣵀之，交趾，足相乡然。浴则同川，卧则僢，不火食，地气煖，不为病。○披，皮义反，下同。雕，本又作雕，同。雕，刻𨩐也。题，大兮反。趾，音止。刻，音克。肌，音饥。𣵀，乃结反。相向，许亮反。僢，昌恋反。"
                },
                {
                    "paragraph": "西方曰戎，被发衣皮，有不粒食者矣。北方曰狄，衣羽毛穴居，有不粒食者矣。",
                    "zhushu": "不粒食。地气寒，少五榖。○衣，于既反，下同。粒，音立。"
                },
                {
                    "paragraph": "中国、夷、蛮、戎、狄，皆有安居、和味、宜服、利用、备器。",
                    "zhushu": "其事虽异，各自足。"
                },
                {
                    "paragraph": "五方之民，言语不通，嗜欲不同。达其志，通其欲，东方曰寄，南方曰𧰼，西方曰狄鞮，北方曰译。",
                    "zhushu": "皆俗间之名，依其事类耳。鞮之言知也，今冀部有言狄鞮者。○嗜欲，市志反。寄，京义反。䩤，丁兮反。译，音亦。间，如字，又间厕之间。"
                },
                {
                    "paragraph": "○凡居民，量地以制邑，度地以居民。地邑民居，必参相得也。",
                    "zhushu": "得，犹足也。○度，大洛反。参，七南反。"
                },
                {
                    "paragraph": "无旷土，无游民，食节事时，民咸安其居，乐事劝功，尊君亲上，然后兴学。",
                    "zhushu": "立小学。大学。○咸，行缄反。乐，音岳，又音洛。"
                },
                {
                    "paragraph": "○司徒修六礼以节民性，明七教以兴民德，齐八政以防淫，一道德以同俗，养耆老以致孝，恤孤独以逮不足，上贤以崇德，简不肖以绌恶。",
                    "zhushu": "司徒，地官卿，掌邦教者。逮，及也。简，差择也。○防，本又作坊，音同。恤，辛律反。逮，音代，又大计反。肖，音笑。绌，𠡠律反。"
                },
                {
                    "paragraph": "命郷简不帅教者以告，",
                    "zhushu": "帅，循也。不循教，谓敖很不孝弟者。司徒使郷简择以告者。郷属司徒。○帅，音率。循，音巡。敖，本又作傲，同五报反。狠，胡垦反。弟，大计反，本又作弟。"
                },
                {
                    "paragraph": "耆老皆朝于庠，元日习射上功，习郷上齿，大司徒帅国之俊士与执事焉。",
                    "zhushu": "将习礼以化之，使之观焉。耆老，致仕及郷中老贤者。朝，犹会也。此庠，谓郷学也。郷，谓饮酒也。郷礼，春秋射，国蜡而饮酒养老。○朝，直遥反。庠，音祥。与，音预。蜡，仆诈反。"
                },
                {
                    "paragraph": "不变，命国之右郷简不帅教者移之左，命国之左郷简不帅教者移之右，如初礼，",
                    "zhushu": "中年考校，而又不変，使转徙其居，觊其见新人有所化也。亦复习礼于郷学，使之观焉。○觊，音冀。复，音扶又反，下又复、复移、复与同。"
                },
                {
                    "paragraph": "不变，移之郊，如初礼。",
                    "zhushu": "郊，郷界之外者也。稍出远之。后中年又为之习礼于郊学。○为，于伪反，下为亲、为其大、亦为，音同。"
                },
                {
                    "paragraph": "不变，移之遂，如初礼。",
                    "zhushu": "远郊之外曰遂，遂大夫掌之。又中年复移之使居遂，又为习礼于遂之学。"
                },
                {
                    "paragraph": "不变，屏之远方，终身不齿。",
                    "zhushu": "远方，九州之外。齿，犹录也。"
                },
                {
                    "paragraph": "命郷论秀士，升之司徒，曰选士。",
                    "zhushu": "移名于司徒也。秀士，郷大夫所考有德行道艺者。○选，宣恋反，下皆同。行，下孟反。"
                },
                {
                    "paragraph": "司徒论选士之秀者而升之学，曰俊士。",
                    "zhushu": "可使习礼者。学，大学。"
                },
                {
                    "paragraph": "升于司徒者不征于郷，升于学者不征于司徒，曰造士。",
                    "zhushu": "不征，不给其繇役。造，成也。能习礼则为成士。○给，音急。偶，本又作繇，音遥。"
                },
                {
                    "paragraph": "乐正崇四术，立四教，",
                    "zhushu": "乐正，乐官之长，掌国子之教。虞书曰：夔，命汝典乐，教胄子，崇，髙也。髙尚其术以作教也。幼者教之于小学，长者教之于大学。尚书传曰：年十五始入小学，十八入大学。○乐，音岳。长，丁丈反，下同。䕫，求龟反。命女，音汝。"
                },
                {
                    "paragraph": "顺先王诗、书、礼、乐以造士",
                    "zhushu": "，顺此四术而教，以成是士也。"
                },
                {
                    "paragraph": "春、秋教以礼、乐，冬、夏教以诗、书。",
                    "zhushu": "春夏，阳也。诗、乐者声，声亦阳也。秋冬，阴也。书、礼者事，事亦阴也。互言之者，皆以其声相成。○夏，户嫁反，注及下注夏官同，重意。文王世子：春夏学干戈，秋冬学羽籥。又秋学礼，冬读书。"
                },
                {
                    "paragraph": "王大子、王子、群后之大子、卿大夫元士之适子，国之俊选，皆造焉。",
                    "zhushu": "皆以四术成之。王子，王之庶子也。群后，公及诸侯。○适，丁历反，下注同。造，才早反，徐七到反。"
                },
                {
                    "paragraph": "凡入学以齿。",
                    "zhushu": "皆以长幼受学，不用尊卑。"
                },
                {
                    "paragraph": "将出学，小胥、大胥、小乐正简不帅教者，以告于大乐正，大乐正以告于王。",
                    "zhushu": "此所简者，谓王大子、王子，群后之大子，卿大夫、元士之适子。大胥、小胥，皆乐官属也。出学，谓九年大成，学止也。○胥，息余反，又息吕反，下同。"
                },
                {
                    "paragraph": "王命三公、九卿、大夫、元士皆入学。不变，王亲视学。",
                    "zhushu": "亦谓使习礼以化之。不变，王又亲为之临视，重弃贤者子孙。此习礼皆于大学也。"
                },
                {
                    "paragraph": "不变，王三日不举，",
                    "zhushu": "去食乐，重弃人。○去，丘吕反。重意。玉藻第十二：君不举。曽子问第七：取妇之家，三日不举乐。郊特牲十一：昏礼不举乐。"
                },
                {
                    "paragraph": "屏之远方，西方曰棘，东方曰寄，终身不齿。",
                    "zhushu": "棘，当为僰。僰之言逼，使之逼寄于夷戎，不屏于南北，为其大远。○屏，必郢反。棘，依注音𤏡，又作僰，蒲北反，逼也。逼，彼力反。大，音太，旧他佐反。"
                },
                {
                    "paragraph": "大乐正论造士之秀者以告于王，而升诸司马，曰进士。",
                    "zhushu": "移名于司马，司马，夏官卿，主邦政者，进士，可进受爵禄也。"
                },
                {
                    "paragraph": "司马辨论官材，",
                    "zhushu": "辨其论，官其材，观其所长。○其论，如字，旧力困反。"
                },
                {
                    "paragraph": "论进士之贤者，以告于王，而定其论。",
                    "zhushu": "各署其所长。"
                },
                {
                    "paragraph": "论定然后官之，",
                    "zhushu": "使之试守。"
                },
                {
                    "paragraph": "任官然后爵之，",
                    "zhushu": "命之。○任，而金反，下注同。"
                },
                {
                    "paragraph": "位定然后禄之。大夫废其事，终身不仕，死以士礼葬之。",
                    "zhushu": "以不任大夫也。重言：位定然后禄之。二上文一。"
                },
                {
                    "paragraph": "有发，则命大司徒教士以车甲。",
                    "zhushu": "乘兵车衣甲之仪。有发，谓有军师发卒。○衣，于既反。卒，子忽反。"
                },
                {
                    "paragraph": "凡执技论力，适四方，裸股肱，决射御。",
                    "zhushu": "谓擐衣出其臂胫，使之射御，决胜负，见勇力。○技，其绮反，本或作伎，后同。裸，本又作，力果反。肱，古弘反。擐，旧音患，今读宜音宣，依字作。字林云：㩊，抟臂也，先全反。胫，胡定反。见，贤遍反。"
                },
                {
                    "paragraph": "凡执技以事上者，祝、史、射、御、医、卜及百工。",
                    "zhushu": "言技，谓此七者。"
                },
                {
                    "paragraph": "凡执技以事上者，不贰事，不移官，",
                    "zhushu": "欲专其事，亦为不德。"
                },
                {
                    "paragraph": "出郷不与士齿",
                    "zhushu": "。贱也。于其郷中则齿，亲亲也。"
                },
                {
                    "paragraph": "仕于家者，出郷不与士齿。",
                    "zhushu": "亦贱。"
                },
                {
                    "paragraph": "○司冦正刑明辟，以听狱讼，",
                    "zhushu": "司冦，秋官卿，掌刑者。辟，罪也。○辟，婢亦反，注同。"
                },
                {
                    "paragraph": "必三刺。",
                    "zhushu": "以求民情，断其狱讼之中，一曰讯群臣，二曰讯群吏，三曰讯万民。○刺，七智反，杀也。断，丁乱反，下制断、断计同。中，如字，又丁仲反。"
                },
                {
                    "paragraph": "有旨无简，不听。",
                    "zhushu": "简，诚也。有其意无其诚者，不论以为罪。"
                },
                {
                    "paragraph": "附从轻，",
                    "zhushu": "附，施刑也。求出之，使从轻。"
                },
                {
                    "paragraph": "赦从重。",
                    "zhushu": "虽是罪可重，犹赦之。"
                },
                {
                    "paragraph": "○凡制五刑，必即天论，",
                    "zhushu": "制，断也。即，就也。必即天论，言与天意合。闵子曰：古之道不即人心，即，或为则，论，或为伦。○论，音伦，理也。注同。"
                },
                {
                    "paragraph": "邮罚丽于事。",
                    "zhushu": "邮，过也。丽，附也。过人罚人，当各附于其事，不可假他以喜怒。○邮，音尤，俗作邮。丽，郎计反。当，丁郎反。假，古雅反。"
                },
                {
                    "paragraph": "○凡听五刑之讼，必原父子之亲，立君臣之义以权之，",
                    "zhushu": "权，平也。"
                },
                {
                    "paragraph": "意论轻重之序，慎测浅深之量，以别之",
                    "zhushu": "，意，思念也。浅深，谓俱有罪，本心有善恶。○量，徐音亮，后皆同。别，彼列反。"
                },
                {
                    "paragraph": "悉其聪明，致其忠爱以尽之。",
                    "zhushu": "尽其情。"
                },
                {
                    "paragraph": "疑狱，汜与众共之，众疑，赦之，必察小大之比以成之。",
                    "zhushu": "小大，犹轻重，巳行，故事日比。○泛，本又作泛，孚剑反。比，必利反，注同，例也。"
                },
                {
                    "paragraph": "○成狱辞，史以狱成告于正，正听之。",
                    "zhushu": "史，司冦吏也。正，于问郷、师之属。今汉有正平丞，秦所置。○平，彼命反。"
                },
                {
                    "paragraph": "正以狱成告于大司寇，大司冦听之棘木之下。",
                    "zhushu": "周礼：郷、师之属，辨其狱讼，异其死刑之罪而要之，职听于朝，司冦听之。朝，王之外朝也。左九棘，孤卿大夫位焉。右九棘，公、侯、伯、子、男位焉。面三槐，三公位焉。○棘，纪力反。要之，于妙反，谓要最，旧一遥反。槐，回、怀二音。"
                },
                {
                    "paragraph": "大司冦以狱之成告于王，主命三公参听之。",
                    "zhushu": "王使三公复与司冦及正共平之，重刑也。周礼：王欲免之，乃命公会其期。"
                },
                {
                    "paragraph": "三公以狱之成告于王，王三又，然后制刑。",
                    "zhushu": "又当作宥。宥，宽也。一宥曰不职。再宥曰过失。三宥曰遗忘。○又义作宥。忘，音妄。重意：文王世子第八：及三宥，不对。走出。致刑于甸人。"
                },
                {
                    "paragraph": "○凡作刑罚，轻无赦。",
                    "zhushu": "法虽轻，不赦之。为人易犯。○为，于伪反。易，以豉反，后易犯同。"
                },
                {
                    "paragraph": "刑者，侀也，侀者，成也。一成而不可变，故君子尽心焉。",
                    "zhushu": "变，更也。○侀，音刑。"
                },
                {
                    "paragraph": "○析言破律，乱名改作，执左道以乱政，杀。",
                    "zhushu": "析言破律，巧卖法令者也。乱名改作，谓变易官与物之名，更造法度，左道，□巫蛊及俗禁。○析，思历反。乱名，如字，王肃作循名。巧，起教反，又如字。蛊，音古。"
                },
                {
                    "paragraph": "作淫声、异服、奇技、奇器以疑众，杀。",
                    "zhushu": "淫声，郑、卫之属也。异服，若聚鹬冠、琼弁也。奇技，奇器，若公输般请以机□。○鹬，伊必反，徐音述。弁，皮恋反。般，百间反。"
                },
                {
                    "paragraph": "行伪而坚，言伪而辩，学非而博，顺非而泽，以疑众，杀。",
                    "zhushu": "皆谓虚华捷给，无诚者也。○行，卜孟反。华，户瓜反，又如字。"
                },
                {
                    "paragraph": "假于鬼神、时日、卜筮以疑众，杀。",
                    "zhushu": "今时持丧葬、筑盖、嫁取、卜数文书，使是倍礼违制。○日，人一反。"
                },
                {
                    "paragraph": "此四诛者，不以听。",
                    "zhushu": "为其为善大，而辞不可明。"
                },
                {
                    "paragraph": "凡执禁以齐众，不赦过。",
                    "zhushu": "亦为人将易犯。"
                },
                {
                    "paragraph": "有圭璧金璋，不粥于市，命服、命车，不粥于市，宗庙之器，不粥于市，牺牲，不粥于市，戎器，不粥于市。",
                    "zhushu": "尊物，非民所宜有。戎器，军器也。粥，卖也。○璋，之羊反。"
                },
                {
                    "paragraph": "用器不中度，不粥于市。兵车不中度，不粥于市。布帛精粗不中数，幅广狭不中量，不粥于市。奸色乱正色，不粥于市",
                    "zhushu": "。凡以其不可用也，用器，弓矢、耒耜，饮食器也。度，丈尺也。数，升缕多少。○中，下仲反，下皆同。幅，方服反。耒耜，上力对反，下音似。"
                },
                {
                    "paragraph": "锦文珠玉成器，不粥于市。衣服饮食，不粥于市。",
                    "zhushu": "不示民以奢与贪也。成，犹善也。"
                },
                {
                    "paragraph": "五榖不时，果实未孰，不粥于市。",
                    "zhushu": "物未成，不利人。"
                },
                {
                    "paragraph": "木不中伐，不粥于市",
                    "zhushu": "。伐之非时，不中用。周礼：仲冬斩阳木，仲夏斩阴木。○夏，户嫁反，下春夏同。"
                },
                {
                    "paragraph": "禽兽鱼鼈不中杀，不粥于市。",
                    "zhushu": "杀之非时，不中用。月令：季冬始渔。周礼：春献鼈蜃。○蜃，常忍反，雉化为之。"
                },
                {
                    "paragraph": "关执禁以讥，禁异服，识异言。",
                    "zhushu": "関，竟上门。讥，诃察。○竟，音境。苛，音何，又呼河反，本亦作呵。"
                },
                {
                    "paragraph": "○大史典礼，执简记，奉讳恶，",
                    "zhushu": "简记，策，书也。讳，先王名，恶，忌日，若子夘。○恶，乌路反，注同。策书，侧八反。"
                },
                {
                    "paragraph": "天子齐戒受谏。",
                    "zhushu": "𡻕终，群臣奉𡻕事。谏王当所改为也。○齐，侧皆反，本亦作斋，下皆同。"
                },
                {
                    "paragraph": "司会以𡻕之成，质于天子，",
                    "zhushu": "司会，蒙宰之属，掌计要者。成，计要也。质，平也，平其计要。○会，古外反，注同。"
                },
                {
                    "paragraph": "蒙宰齐戒受质。",
                    "zhushu": "賛王受之。"
                },
                {
                    "paragraph": "大乐正、大司冦、市三官以其成从质于天子，",
                    "zhushu": "大乐正，于周宗伯之属。市，司市也。于周司徒之属。从，从于司会也。"
                },
                {
                    "paragraph": "大司徒、大司马、大司空齐戒受质。百官各以其成质于三官，大司徒、大司马、大司空以百官之成质于天子，",
                    "zhushu": "百官，此三官之属。"
                },
                {
                    "paragraph": "百官齐戒受质。",
                    "zhushu": "受平报也。"
                },
                {
                    "paragraph": "然后休老劳农，",
                    "zhushu": "飨养之。○劳，力报反。"
                },
                {
                    "paragraph": "成𡻕事，",
                    "zhushu": "断计要也。"
                },
                {
                    "paragraph": "制国用。",
                    "zhushu": ""
                },
                {
                    "paragraph": "○凡养老，有虞氏以燕礼，夏后氏以飨礼，殷人以食礼，周人修而兼用之。",
                    "zhushu": "兼用之。备阴阳也。凡饮，养阳气；凡食，养阴气。阳用春夏，阴用秋冬。○食，音嗣，注及下注并下文食之并同。养，如字，徐以尚反，下同。重言自凡养老至唯衰麻为丧一段，并重出内则十二篇。"
                },
                {
                    "paragraph": "五十养于郷，六十养于国，七十养于学。达于诸侯",
                    "zhushu": "。天子、诸侯养老同也。国，国中小学，在王宫之左。学，大学也，在郊。小学在国中，大学在郊，此殷制明矣。"
                },
                {
                    "paragraph": "○八十拜君命，一坐再至，瞽亦如之。九十使人受。",
                    "zhushu": "命，谓君不亲飨食，必以其礼致之。○瞽，音古。"
                },
                {
                    "paragraph": "五十异粻，六十宿肉，七十贰膳，八十常珍，九十饮食不离寝，膳饮从于游可也。",
                    "zhushu": "粻，粮也。贰，副也。游，谓出入止观。○粻，陟良反。离，力智反。观，古乱反。"
                },
                {
                    "paragraph": "六十𡻕制，七十时制，八十月制，九十日修。唯绞、紟、衾、冒，死而后制。",
                    "zhushu": "绞、紟、衾、冒，一日二日而可为者。○绞，户交反。紟，其鸩反。冒，亡报反。"
                },
                {
                    "paragraph": "五十始衰，六十非肉不饱，七十非帛不煖，八十非人不煖，九十虽得人不煖矣。",
                    "zhushu": "煖，温。○煖，乃管反，下同。"
                },
                {
                    "paragraph": "五十杖于家，六十杖于郷，七十杖于国，八十杖于朝，九十者，天子欲有问焉，则就其室，以珍从。",
                    "zhushu": "尊养之。○从，才用反，又如字。"
                },
                {
                    "paragraph": "七十不俟朝，",
                    "zhushu": "大夫士之老者，揖君则退。"
                },
                {
                    "paragraph": "八十月告存，",
                    "zhushu": "毎月致膳。"
                },
                {
                    "paragraph": "九十日有秩。",
                    "zhushu": "秩，常也。有常膳。"
                },
                {
                    "paragraph": "五十不从力政，六十不与服戎，七十不与宾客之事，八十齐丧之事弗及也。",
                    "zhushu": "力稍衰也。力政，成道之役也。与，及也。八十不齐，则不𥙊也。子代之𥙊，是谓宗子不孤。○与，音预，下及注同。"
                },
                {
                    "paragraph": "五十而爵，",
                    "zhushu": "贤者命为大夫。"
                },
                {
                    "paragraph": "六十不亲学，",
                    "zhushu": "不能备弟子礼。"
                },
                {
                    "paragraph": "七十致政，唯衰麻为丧。",
                    "zhushu": "致政，还君事，重言：凡养老，有虞以燕礼，至唯衰麻为丧，重见内则十二篇。"
                },
                {
                    "paragraph": "○有虞氏养国老于上庠，养庶老于下庠。夏后氏养国老于东序，养庶老于西序。殷人养国老于右学，养庶老于左学。周人养国老于东胶，养庶老于虞庠。虞庠在国之西郊。",
                    "zhushu": "皆学名也。异者，四代相変耳。或上西，或上东，或贵在国，或贵在郊。上庠、右学，大学也，在西郊。下庠、左学，小学也，在国中王宫之东。东序、东胶，亦大学，在国中王宫之东。西序、虞庠，亦小学也。西序在西郊，周立小学于西郊。胶之言纠也，庠之言养也。周之小学，为有虞氏之庠制，是以名庠云。其丘郷学亦如之。胶，或作絿。○纠，居黝反，徐居酉反。絿，音求，又音虬。重言：有虞氏养国老于上庠，至下章玄衣而养老，并重出。内则十二篇"
                },
                {
                    "paragraph": "：○有虞氏皇而𥙊，深衣而养老。夏后氏収而𥙊，燕衣而养老。殷人𠳲而𥙊，缟衣而养老。周人冕而𥙊，玄衣而养老。",
                    "zhushu": "皇，冕属也，画羽饰焉。凡冕属，其服皆玄上纁下。有虞氏十三章，周九章，夏、殷未闻。凡养老之服，皆其时与群臣燕之服。有虞氏质，深衣而巳。夏而改之，尚黑而黑衣裳。殷尚白而缟衣裳。周则兼用之。玄衣素裳，其冠则弁追，章甫，委貌也。诸侯以天子之燕服为朝服。燕礼曰：燕，朝服，服是服也。王者之后，亦以燕服为之。鲁季康子朝服以缟，僣宋之礼也。天子皮弁，以日视朝也。○䍿，音皇，本又作皇。𠳲，况甫反。缟，古老反，又古报反。纁，许云反。牟，亡侯反。追，丁雷反。重言：有虞氏养国老于上庠，至玄衣而养老二重，见内则十二篇。"
                },
                {
                    "paragraph": "凡三王养老，皆引年。",
                    "zhushu": "巳而引户校年，当行复除也。老人众多，非贤者不可皆养。○复除，上音福，下如字，又直虑反。"
                },
                {
                    "paragraph": "八十者，一子不从政，九十者，其家不从政。废疾非人不养者，一人不从政。",
                    "zhushu": "废，废于人事。○养，如字，又以尚反。重言：八十者一子不从政，九十者其家不从政，二一见内则十二篇。"
                },
                {
                    "paragraph": "父母之丧，三年不从政；齐衰、大功之丧，三月不从政。将徙于诸侯，三月不从政；自诸侯来徙家，期不从政。",
                    "zhushu": "自，从也。○期音基。"
                },
                {
                    "paragraph": "○少而无父者谓之孤，老而无子者谓之独，老而无妻者谓之矜，老而无夫者谓之寡。此四者，天民之穷而无告者也，皆有常饩。",
                    "zhushu": "饩，廪也。○少，诗照反，下注少者同。○矜，本又作鳏，同古顽反。廪，兵品反。"
                },
                {
                    "paragraph": "○瘖、聋、跛、躃、断者、侏儒，百工各以其器食之。",
                    "zhushu": "断，谓支莭绝也。侏儒，短人也。器，能也。○瘖，于金反，哑也。聋，力东反。跛，彼我反。躄，必亦反，两足不能行也。侏音朱。"
                },
                {
                    "paragraph": "○道路，男子由右，妇人由左，车从中央。",
                    "zhushu": "道有三涂，远，别也。○别，彼列反，下文并注同。重言：内则，男子由右，女子由左。"
                },
                {
                    "paragraph": "父之齿随行，兄之齿鴈行，朋友不相逾。",
                    "zhushu": "广，敬也。谓于涂中。○行，如字，一音户刚反，下鴈行同。"
                },
                {
                    "paragraph": "轻任并，重任分，斑白者不提挈。",
                    "zhushu": "皆谓以与少者。杂色日斑。○并，必性反，本又作并。提，音啼。契，本亦作挈，苦结反。○重言：𥙊义二十四：斑白者不以任。"
                },
                {
                    "paragraph": "君子耆老不徒行，庶人耆老不徒食。",
                    "zhushu": "徒，犹空也。○重言：庶人耆老不徒食，二内则一。"
                },
                {
                    "paragraph": "○大夫𥙊器不假。𥙊器未成，不造燕器。",
                    "zhushu": "造，为也。"
                },
                {
                    "paragraph": "○方一里者，为田九百亩",
                    "zhushu": "。一里，方三百步。"
                },
                {
                    "paragraph": "方七里者，为方一里者百，为田九万亩。方百里者，为方十里者百，为田九十亿亩；",
                    "zhushu": "亿，今十万。○亿，于力反。"
                },
                {
                    "paragraph": "方千里者，为方百里者百，为田九万亿亩。",
                    "zhushu": "万亿，今万万也。"
                },
                {
                    "paragraph": "○自恒山至于南河，千里而近；",
                    "zhushu": "冀州域。"
                },
                {
                    "paragraph": "自南河至于江，千里而近；",
                    "zhushu": "豫州域"
                },
                {
                    "paragraph": "。自江至于衡山，千里而遥；",
                    "zhushu": "荆州域。"
                },
                {
                    "paragraph": "自东河至于东海，千里而遥；",
                    "zhushu": "徐州域。"
                },
                {
                    "paragraph": "自东河至于西河，千里而近；",
                    "zhushu": "亦冀州域。"
                },
                {
                    "paragraph": "自西河至于流沙，千里而遥。",
                    "zhushu": "雍，州域。○雍，于用反。"
                },
                {
                    "paragraph": "西不尽流沙，南不尽衡山，东不尽东海，北不尽恒山，凡四海之内，断长补短，方三千里，为田八十万亿一万亿亩。",
                    "zhushu": "九州之大计。○断，音短。"
                },
                {
                    "paragraph": "方百里者，为田九十亿亩，山陵、林麓、川泽、沟渎、城郭、宫室、涂巷，三分去一，其余六十亿亩。",
                    "zhushu": "以一大国为率，其余所以授民也。山足曰麓。○去，羌吕反。率，音律，又音类。"
                },
                {
                    "paragraph": "○古者以周尺八尺为步，今以周尺六尺四寸为步。古者百亩，当今东田百四十六亩三十步。古者百里，当今百二十一里六十步四尺二寸二分。",
                    "zhushu": "周尺之数，未详闻也。按礼制，周犹以十寸为尺，盖六国时多変乱法度，或言周尺八寸，则步更为八八六十四寸。以此计之，古者百亩，当今百五十六亩二十五步。古者百里，当今百二十五里。"
                },
                {
                    "paragraph": "○方千里者，为方百里者百，封方百里者三十国，其余方百里者七十。又封方七十里者六十，为方百里者二十九，方十里者四十，其余方百里者四十，方十里者六十。又封方五十里者百二十，为方百里者三十，其余方百里者十，方十里者六十。名山大泽不以封，其余以为附庸、间田。诸侯之有功者，取于间田以禄之，其有削地者，归之间田。",
                    "zhushu": "重意：封方百里者三十国，篇首云：州建百里之国三十。○又封方七十里者六十，篇首云：七十里之国六十。○又封方五十里者百二十，篇首五十里之国百有二十，重言：名山大泽不以封，其余以为附庸间田。二重出篇首。"
                },
                {
                    "paragraph": "○天子之县内，方千里者，为方百里者百。封方百里者九，其余方百里者九十一。又封方七十里者二十一，为方百里者十，方十里者二十九，其余方百里者八十，方十里者七十一。又封方五十里者六十三，为方百里者十五，方十里者七十五，其余方百里者六十四，方十里者九十六。",
                    "zhushu": "重言：天子之县内，封方百里者九，又封方七十里者二十一，又封方五十里者六十三，并重见篇首，但无又封字。"
                },
                {
                    "paragraph": "○诸侯之下士禄食九人，中士食十八人，上士食三十六人。下大夫食七十二人，卿食二百八十八人，君食二千八百八十人。次国之卿食二百一十六人，君食二千一百六十人。小国之卿食百四十四人，君食千四百四十人。次国之卿命于其君者，如小国之卿。天子之大夫为三监，监于诸侯之国者，其禄视诸侯之卿，其爵视次国之君，其禄取之于方伯之地。○方伯为朝天子，皆有汤沭之邑于天子之县内，视元士。",
                    "zhushu": "给齐戒，自㓗清之用。浴用汤，沐用潘。○间田，音闲，下同。禄食，音嗣，又如字，下皆同。为朝，于伪反。清，如字，徐才性反。潘，芳袁反，米汁也。重意：天子之大夫为三监，监于诸侯之国，篇首天子使其大夫为三监，监于方伯之国。"
                },
                {
                    "paragraph": "○诸侯世子世国，",
                    "zhushu": "象贤也。"
                },
                {
                    "paragraph": "大夫不世爵。使以德，爵以功。",
                    "zhushu": "谓县内及列国诸侯为天子大夫者。不世爵而世禄，辟贤也。○辟，音避。"
                },
                {
                    "paragraph": "未赐爵，视天子之元士，以君其国。",
                    "zhushu": "列国及县内之国也。"
                },
                {
                    "paragraph": "○诸侯之大夫，不世爵禄。",
                    "zhushu": ""
                },
                {
                    "paragraph": "○六礼：冠、昏、丧、𥙊、郷、相见。",
                    "zhushu": "郷，郷饮酒、郷射。○冠，古乱反。"
                },
                {
                    "paragraph": "○七教：父子、兄弟、夫妇、君臣、长幼、朋友、宾客。○八政：饮食、衣服、事为、异别、度、量、数、制。",
                    "zhushu": "饮食为上，衣服次之。事为，谓百工技艺也。异别，五方用器不同也。度，丈尺也。量，斗斛也。数，百十也。制，布帛幅广狭也。○长，丁丈反。斛，洪谷反。幅，芳服反。狭，户甲反。"
                }
            ]
        },
        {
            "name": "月令第六",
            "paragraphs": [
                {
                    "paragraph": "月令第六",
                    "zhushu": "○陆曰：此是吕氏春秋十二纪之首，后人删合为此记。蔡伯喈王粛云：周公所作。",
                    "type": 1
                },
                {
                    "paragraph": "孟春之月，日在营室，昏参中，旦尾中。",
                    "zhushu": "孟，长也。日月之行，一𡻕十二会，圣王因其会而分之，以为大数焉。观斗所建，命其四时。此云孟春者，日月会于诹訾，而斗建寅之辰也。凡记昏明中星者，为人君南面而听天下，视时候以授民事。○参，所林反。中如字，徐丁仲反，后放此。长，丁丈反。诹，足俱反，又足侯反，本又作娵，同。訾，子斯反。为人，于伪反。"
                },
                {
                    "paragraph": "其日甲乙。",
                    "zhushu": "乙之言轧也。日之行春，东从青道，发生万物，月为之佐，时与物皆解孚甲，自抽轧而出，因以为日名焉。乙不为月名者，君统臣功也。○轧，乙八反。孚，音敷。"
                },
                {
                    "paragraph": "其帝大皡，其神句芒。",
                    "zhushu": "此苍精之君，木官之臣，自古以来，著德立功者也。大皡，宓戏氏。句芒、少皡氏之子，曰重，为木官。○大皡，上音太，后文及注大簇、大史、大寝、大室、大微、大庙、大祝、大尉、大宰皆同。皡亦作昊，胡老反。大昊，宓戏也。句芒，古侯反，下音亡。句芒，木正也。少皡之子曰重为之。后句芒皆放此。宓戏，音密，又音服。戏又作亏，亦作牺，又作羲，同许宜反。重，直龙反。"
                },
                {
                    "paragraph": "其虫鳞。",
                    "zhushu": "象物孚甲将解。鳞，龙蛇之属。"
                },
                {
                    "paragraph": "其音角，",
                    "zhushu": "谓乐器之声也。三分羽益一以生角，角数六十四，属木者，以其清浊，中民象也。春气和则角声调。乐记曰：角乱则忧，其民怨。凡声尊卑，取象五行，数多者浊，数少者清。大不过宫，细不过羽。"
                },
                {
                    "paragraph": "律中大蔟。",
                    "zhushu": "律，候气之管，以铜为之。中，犹应也。孟春气至，则大蔟之律应。应谓吹灰也。大蔟者，林钟之所生，三分益一，律长八寸。凡律空围九分。周语曰：大蔟所以金奏，賛阳出滞。○律中，丁仲反，后放此。凡如此之例，十二月文，注皆可以类求之。蔟，七豆反，奏也。应，应对之应，下皆放此。长，直亮反，又如字，后皆放此。律空，徐音孔。"
                },
                {
                    "paragraph": "其数八。",
                    "zhushu": "数者，五行佐天地生物成物之次也。易曰：天一地二，天三地四，天五地六，天七地八，天九地十。而五行自水始，火次之，木次之，金次之，土为后。木生数三，成数八，但言八者，㪯其成数。"
                },
                {
                    "paragraph": "其味酸，其𦤀膻。",
                    "zhushu": "木之𦤀味也。凡酸、膻者皆属焉。○膻，失然反。"
                },
                {
                    "paragraph": "其祀户，𥙊先脾。",
                    "zhushu": "春阳气出，祀之于户。内，阳也。祀之先𥙊脾者，春为阳中，于藏直脾，脾为尊。凡𥙊五祀于庙，用特牲。有主有尸，皆先设席于奥。祀尸之礼，南面设主于户内之西，乃制脾及肾为俎，奠于主北。又设盛于俎西，𥙊黍稷、𥙊肉、𥙊醴，皆三。𥙊肉，脾一，肾再。既𥙊彻之，更陈鼎俎，设馔于筵前。迎尸，畧如𥙊宗庙之仪。○脾，婢支反。藏，才泿反，后放此。直，丈吏反，又如字，下宿直同，后放此。奥，乌报反。肾，时忍反。○重言：其日甲乙至，𥙊先脾三，重见仲春、季春，除律中大蔟一句。"
                },
                {
                    "paragraph": "○东风解冻，蛰虫始振，鱼上氷，獭𥙊鱼，鸿鴈来。",
                    "zhushu": "皆记时候也。振，动也。夏小正：正月启蛰，鱼陟负氷。汉始亦以惊蛰为正月中。此时鱼肥美，獭将食之，先以𥙊也。鴈自南方来，将北反其居。今月令鸿皆为候。○东，东送反。蛰，直立反。上，时掌反，下注以上同。獭，它达反，又他瞎反。重言：獭𥙊鱼二，前见王制第四。○鸿鴈来二，仲秋一；季秋：鸿鴈来宾。"
                },
                {
                    "paragraph": "○天子居青阳左个，乘鸾路，驾仓龙，载青旗，衣青衣，服仓玉，食麦与羊，其器疏以达。",
                    "zhushu": "皆所以顺时气也。青阳左个，大寝东堂北偏。鵉路。有虞氏之车，有鵉和之莭，而饰之以青，取其名耳。春言鵉，冬夏言色，互文。马八尺以上为龙。凡所服玉，谓冠饰及所珮者之珩璜也。麦实有孚甲，属木。羊，火畜也。时尚寒，食之以安性也。器疏者，刻𨩐之象，物当贯土而出也。凡此车马衣服，皆所取于殷时而有変焉，非周制也。周礼朝祀、戎猎，车服各以其事，不以四时为异。又玉藻曰：天子龙衮以𥙊，玄端而朝日，皮弁以日视朝。与此皆殊。○个，古贺反，后放此。鵉，力官反。路，本又作辂。载，音戴，后放此。旗，巨机反，后放此。衣青，于既反，后放此，下注衣甲、保犹衣同。𦈯，本又作器，同。冬夏，此卷内可以意求之。璜音黄。畜，许六反。贯，古乱反。朝，直遥反，下文注同。卷，本又作衮，古本反。玄端音冕。重言：乘鵉路至，其器疏以达三，后见仲春、季春。重意：其器疏以达。夏令，其器髙以粗。中央，其器圜以闳。秋，其器廉以深。冬，其器闳以奄。"
                },
                {
                    "paragraph": "○是月也，以立春。先立春三日，大史谒之天子曰：某日立春，盛德在木。天子乃齐。",
                    "zhushu": "太史，礼官之属，掌正𡻕年以序事。谒，告也。○先，悉荐反。齊，侧皆反，本亦作斎，卷内放此。○重言：是月也五十八，互见本篇。○大史谒之天子曰：天子乃齊四，后见孟夏、孟秋、孟冬。重意：盛德在木，夏盛徳在火，中央盛德在土，秋盛德在金，冬盛德在水。"
                },
                {
                    "paragraph": "○立春之日，天子亲帅三公、九卿、诸侯、大夫以迎春于东郊。还反，赏公卿、诸侯、大夫于朝。",
                    "zhushu": "迎春𥙊仓，帝霊威仰于东郊之兆也。王居明堂礼曰：出十五里迎𡻕，盖殷礼也。周近郊五十里。赏谓有功徳者，有以𩔰赐之也。朝，大寝门外。○还，音旋，后放此。重言：天子亲帅三公、九卿、诸侯、大夫四，孟夏、孟秋、孟冬一，惟冬、夏无诸侯字。○还反四，后见孟夏、孟秋、孟冬。"
                },
                {
                    "paragraph": "○命相布德和令，行庆施惠，下及兆民，",
                    "zhushu": "相，谓三公相王之事也。德，谓善教也。令，谓时禁也。庆，谓休其善也。惠，谓恤其不足也。天子曰兆民。○相，息亮反，注同，下善相并注放此。施如字，又始豉反。休，详収、许蚪二反，美也。"
                },
                {
                    "paragraph": "庆赐遂行，毋有不当。",
                    "zhushu": "遂，犹达也。言使当得者皆得，得者无非其人。○毋音无，本亦作无，下同。当，丁浪反。重言：庆赐遂行三，后见孟夏。"
                },
                {
                    "paragraph": "○乃命大史，守典奉法，司天日月星辰之行，宿离不贷，毋失经纪，以初为常。",
                    "zhushu": "典，六典，法，八法也。离读如𠐚偶之𠐚。宿𠐚，谓其属冯相氏、保章氏，掌天文者，相与宿偶，当审𠋫伺，不得过差也。经纪，谓天文进退度数。○宿，息六反，徐音秀。离，依注音𠐚，吕计反，偶也。贷，吐得反，徐音二。冯音凭。相，息亮反，又如字。伺音司，又息似反。"
                },
                {
                    "paragraph": "○是月也，天子乃以元日祈榖于上帝。",
                    "zhushu": "谓以上辛郊𥙊天也。春秋传曰：夫郊祀后稷，以祈农事，是故启蛰而郊，郊而后耕。上帝，太微之帝也。"
                },
                {
                    "paragraph": "乃择元辰，天子亲载耒耜，措之于参保介之御间，帅三公、九卿、诸侯、大夫躬耕帝籍。天子三推，三公五推，卿、诸侯九推。",
                    "zhushu": "元辰，盖郊后吉辰也。耒，耜之上曲也。保介，车右也。置耒于车右与御者之间，明巳劝农，非农者也。人君之车，必使勇士衣甲居右而参乘，备非常也。保，犹衣也。介，甲也。帝藉，为天神借民力所治之田也。○耒，力对反，字林云：耕曲木，垂所作，力佳反，又力水反。耜音似。措，七故反，置也。介音界，注同。藉，在亦反，说文作藉千亩。推，出佳反，又吐回反，下同。推，谓伐也。乘，绳证反。为，于伪反，下为仲春、为伤、为死气皆同。"
                },
                {
                    "paragraph": "反，执爵于大寝，三公、九卿、诸侯、大夫皆御，命曰劳酒。",
                    "zhushu": "既耕而宴饮，以劳群臣也。大寝、路寝。御，侍也。○劳，力报反，注同。"
                },
                {
                    "paragraph": "○是月也，天气下降，地气上腾，天地和同，草木萌动。",
                    "zhushu": "此阳气蒸达，可耕之候也。农书曰：土上冒橛，陈根可拔，耕者急发。○上，时掌反，注土上同。萌，莫耕反。蒸音证，又之烝反。冒，莫报反，覆也。厥，求月反，重意：天气下降，地气上腾。孟冬天气上腾，地气下降。"
                },
                {
                    "paragraph": "王命布农事，命田舍东郊，皆修封疆，审端经术，",
                    "zhushu": "田，谓田畯，王农之官也。舍东郊，顺时气而居，以命其事也。封疆，田首之分职。术，周礼作遂。夫间有遂，遂上有径。遂，小沟也，步道曰径。今尚书曰分命羲仲，宅嵎夷也。○疆，居良反，注皆同。经术，古定反，注同。术，依注音遂。畯音俊。分，扶问反。嵎音愚。"
                },
                {
                    "paragraph": "善相丘陵、阪险、原隰土地所宜，五榖所殖，以教道民，必躬亲之。",
                    "zhushu": "相，视也。○阪险，上音反，又蒲版反，下许捡反。道音导。"
                },
                {
                    "paragraph": "田事既饬，先定准直，农乃不惑。",
                    "zhushu": "说所以命田舍东郊之意也。准直，谓封疆径遂也。夏小正曰：农率均田。○饬，音敕。率，所类反，谓田正。"
                },
                {
                    "paragraph": "○是月也，命乐正入学习舞，",
                    "zhushu": "为仲春将释菜。重意：仲春上丁，命乐正习舞。释菜：○仲丁，又命乐正入学习舞。季秋：上丁，命乐正入学习吹。"
                },
                {
                    "paragraph": "乃修𥙊典，",
                    "zhushu": "重𥙊礼，𡻕始省录。"
                },
                {
                    "paragraph": "命祀山林川泽，牺牲母用牝。",
                    "zhushu": "为伤妊生之类。○牝，频忍反。妊，而林反，又而鸩反。"
                },
                {
                    "paragraph": "○禁止伐木。",
                    "zhushu": "盛德所在。"
                },
                {
                    "paragraph": "母覆巢，母杀孩虫，胎天飞鸟，母麛，母卵。",
                    "zhushu": "为伤萌幼之类。○覆，芳服反。孩，户哀反。胎，吐来反。夭，乌老反。麛音迷。卵，力管反。重意：母覆巢至母卵。王制：不弭，不杀胎，不卵疾夭，不覆巢。"
                },
                {
                    "paragraph": "母聚大众，母置城郭，",
                    "zhushu": "为妨农之始。"
                },
                {
                    "paragraph": "掩骼埋胔。",
                    "zhushu": "谓死气逆生也。骨枯曰骼，肉腐曰胔。○骼，江百反。胔，才赐反，蔡云：露骨曰骼，有肉曰胔。胔亦作𩨨。腐，扶矩反。"
                },
                {
                    "paragraph": "○是月也，不可以称兵，称兵必天殃，",
                    "zhushu": "逆生气。"
                },
                {
                    "paragraph": "兵戎不起，不可从我始。",
                    "zhushu": "为客不利，主人则可。"
                },
                {
                    "paragraph": "母变天之道，",
                    "zhushu": "以阴政犯阳。"
                },
                {
                    "paragraph": "母绝地之理，",
                    "zhushu": "易刚柔之宜。"
                },
                {
                    "paragraph": "毋乱人之纪。",
                    "zhushu": "仁之时而㪯义事。"
                },
                {
                    "paragraph": "○孟春行夏令，则雨水不时肥，",
                    "zhushu": "之气乘之也。四于消息为乾，"
                },
                {
                    "paragraph": "草木蚤落，",
                    "zhushu": "生日促。○蚤音早，重意：仲夏、王制：草木零落。孟夏，草木蚤枯。"
                },
                {
                    "paragraph": "国时有恐。",
                    "zhushu": "以火讹相惊。○恐，丘勇反，重意：季春，国有大恐。仲秋，国乃有恐。"
                },
                {
                    "paragraph": "行秋令，则民大疫，",
                    "zhushu": "申之气，乘之也。七月始杀。○疫，音役。"
                },
                {
                    "paragraph": "猋风暴雨摠至，",
                    "zhushu": "正月，宿直尾箕。箕好风，其气逆也。回风为猋。○猋，必遥反，徐方遥反，本又作飘。宿音秀。好，呼报反。"
                },
                {
                    "paragraph": "藜莠蓬蒿并兴。",
                    "zhushu": "生气乱，恶物茂。○藜，力弓反。莠音酉。"
                },
                {
                    "paragraph": "行冬令，则水潦为败，雪霜大挚，首种不入。",
                    "zhushu": "亥之气乘之也。旧说首种谓稷。○潦，音老。挚音至，蔡云：伤折。种，章勇反，蔡云：宿麦。"
                },
                {
                    "paragraph": "仲春之月，日在奎，昏弧中，旦建星中。",
                    "zhushu": "仲，中也。仲春者，日月会于降娄，而斗建卯之辰也。弧在舆鬼南，建星在斗上。○奎，若圭反。弧音胡。降，尸江反。重意：旦建星中，孟秋昏建星中。"
                },
                {
                    "paragraph": "其日甲乙，其帝大皡，其神句芒，其虫鳞，其音角，律中夹钟，其数八，其味酸，其臭膻，其祀户，𥙊先脾。",
                    "zhushu": "夹钟者，夷则之所生，三分益一，律长七寸二千一百八十七分寸之千七十五。仲春气至，则夹钟之律应。周语曰：夹钟出四𥐙之细。○夹，古洽反，一音颊。𥐙，去逆反。"
                },
                {
                    "paragraph": "始雨水，桃始华，仓庚鸣，鹰化为鸠。",
                    "zhushu": "皆记时候也。仓庚，骊黄也。鸠，搏榖也。汉始以雨水为二月节。○仓庚，并如字，本或加鸟，非。○骊，力知反。抟音博。重意：鹰化为鸠。王制：鸠化为鹰。"
                },
                {
                    "paragraph": "○天子居青阳大庙，乘鸾路，驾仓龙，载青旗，衣青衣，服仓玉，食麦与羊，其器疏以达。",
                    "zhushu": "青阳大庙，东堂当大室。"
                },
                {
                    "paragraph": "○是月也，安萌牙，养幼少，存诸孤。",
                    "zhushu": "助生气也。○少，诗召反。"
                },
                {
                    "paragraph": "择元日，命民社。",
                    "zhushu": "社，后土也，使民祀焉，神其农业也。祀社日用甲。"
                },
                {
                    "paragraph": "命有司，省囹圄，去桎梏，母肆掠，止狱讼。",
                    "zhushu": "顺，阳宽也。省，减也。囹圄，所以禁守系者，若今别狱矣。桎梏，今械也。在手曰梏，在足曰桎。肆，谓死刑，暴尸也。周礼曰：肆之三日。掠，谓捶治人。○省，所省反，注同，徐所幸反。囹音零。圄，鱼吕反。囹圄，今之狱。去，羌吕反。桎音质，今之械也。梏，古毒反，今之杻也。掠音亮，考捶。械，户戒反。暴，步卜反。捶，之蕊反。重言：命有司，季春、仲夏、孟秋各一，仲秋二，季秋、孟冬一，仲冬二，季冬一。"
                },
                {
                    "paragraph": "是月也，玄鸟至。至之日，以大牢祠于髙禖，天子亲往，",
                    "zhushu": "玄鸟，燕也。燕以施生时来，巢人堂宇而孚乳，嫁娶之象也。媒氏之官以为𠋫。髙辛氏之世，玄鸟遗卵，娀简吞之而生契，后王以为媒官，嘉祥而立其祠焉。変媒言禖，神之也。○禖音梅。施，始豉反。孚乳，上如字，一音方付反，下而树反，季春同。娀简，夙中反。简狄，有戎氏女。契，息列反。重意:元鸟至，仲秋，元鸟帰。"
                },
                {
                    "paragraph": "后妃帅九嫔御，",
                    "zhushu": "御，谓从往侍祠。周礼：天子有夫人，有嫔，有世妇，有女御。独云帅九嫔，㪯中言也。○嫔，皮人反。从，才用反。"
                },
                {
                    "paragraph": "乃礼天子所御，带以弓韣，授以弓矢，于髙禖之前。",
                    "zhushu": "天子所御，谓今有娠者。于祠，大祝酌酒，饮于髙禖之庭，以神惠显之也。带以弓韣，授以弓矢，求男之祥也。王居明堂礼曰：带以弓韣，礼之禖下，其子必得天材。○韣，大木反，弓衣。娠音身，一音震，谓怀妊。"
                },
                {
                    "paragraph": "○是月也，日夜分，雷乃发声，始电，蛰虫咸动，启户始出。",
                    "zhushu": "又记时候。发，犹出也。○电，大练反。重言：日夜分四，下文一，仲秋二。○雷乃发声二，仲冬  。又下文雷将发声，仲秋雷乃収声。"
                },
                {
                    "paragraph": "○先雷三日，奋木铎以令兆民曰：雷将发声，有不戒其容止者，生子不备，必有凶灾。",
                    "zhushu": "主戒妇人有娠者也。容止，犹动静。○先，悉荐反。奋，方问反。铎，大各反。"
                },
                {
                    "paragraph": "日夜分，则同度量，钧衡石，角斗甬，正权槪。",
                    "zhushu": "因昼夜等而平，当平也。同角、正，皆谓平之也。丈尺曰度，斗斛曰量，三十斤曰钧，称上曰衡，百二十斤曰石。甬，今斛也。称钟曰权。槪，平斗斛者。○度量，上音杜，下音亮，注同。甬音勇。权槪，古代反。称，尺证反，下同。锤，丈伪反，又丈为反。○重言：则同度、量、角、斗、甬一，仲秋一。重意：钧衡石，仲秋：平权衡，正钧石。"
                },
                {
                    "paragraph": "是月也，耕者少舍，乃修阖扇，寝庙毕备，",
                    "zhushu": "舍，犹止也。因蛰虫启户，耕事少间，而治门户也。用木曰阖，用竹𥯤曰扇。毕，犹皆也。凡庿前曰庙，后曰寝。○阖，户腊反。间，音闲。"
                },
                {
                    "paragraph": "母作大事，以妨农之事。",
                    "zhushu": "大事，兵役之属。重意：毋作太事，仲秋：凡㪯大事。"
                },
                {
                    "paragraph": "是月也，母竭川泽，母漉陂池，母焚山林。",
                    "zhushu": "顺阳养物也。畜水曰陂，穿地通水曰池。○鹿音鹿，竭也。陂池，彼宜反。尚书传云：泽慞曰陂，停水曰池。畜，敕六反。"
                },
                {
                    "paragraph": "○天子乃鲜羔开水，先荐寝庙。",
                    "zhushu": "鲜，当为献，声之误也。献羔，谓𥙊司寒也。𥙊司寒而出氷，荐于宗庿，乃后赋之。春秋传曰：古者日在比陆而藏永，西陆朝觌而出之。其藏氷也，深山穷谷，固阴沍寒，于是乎取之。其出之也，朝之禄位，宾食丧𥙊，于是乎用之。其藏之也，黑牡秬黍，以飨司寒。其出之也，梆弧棘矢，以除其灾。其出入也，时食内之禄，水皆与焉。大夫命妇，丧浴用氷，𥙊寒而藏之，献羔而启之，公始用之，火出而毕赋。自命夫命妇至于老疾，无不受氷。○鲜，依注音献。觌，大历反。沍，户故反。朝，直遥反。租音巨。与音预。𥙊寒，本或作𥙊司寒，按左氏传无司字。○重言：先荐寝庿七，孟夏、仲夏、孟秋、仲秋、季秋、季冬各一。"
                },
                {
                    "paragraph": "上丁，命乐正习舞释菜，",
                    "zhushu": "乐正，乐官之长也。命习舞者，顺万物始出地鼓舞也。将舞，必释菜于先师以礼之。夏小正曰：丁亥，万舞入学。○长，丁丈反。重意：命乐正，详见孟春。"
                },
                {
                    "paragraph": "天子乃帅三公、九卿、诸侯、大夫亲往视之。",
                    "zhushu": "顺时达物也。重言：天子乃帅三公、九卿、诸侯、大夫亲往视之二，季春一。"
                },
                {
                    "paragraph": "仲丁，又命乐正入学习乐。",
                    "zhushu": "为季春将习合乐也。习乐者，习歌与八音。○中丁，音仲，本亦作仲。为，于伪反，下注同。"
                },
                {
                    "paragraph": "○是月也，祀不用犠牲，用圭璧，更皮币。",
                    "zhushu": "为季春将选而合牗之也。更，犹易也。当祀者，古以玉帛而巳。"
                },
                {
                    "paragraph": "○仲春行秋令，则其国大水，寒气摠至，",
                    "zhushu": "酉之气乘之也。八月宿直昂毕，毕好雨。○好，呼报反。"
                },
                {
                    "paragraph": "冦戎来征。",
                    "zhushu": "金气动也。毕，又为边兵。"
                },
                {
                    "paragraph": "行冬令，则阳气不胜，麦乃不熟，",
                    "zhushu": "子之气乘之也。十一月为大阴。○大，音泰。"
                },
                {
                    "paragraph": "民多相掠。",
                    "zhushu": "阴，奸众也。"
                },
                {
                    "paragraph": "行夏令，则国乃大旱，煖气早来，",
                    "zhushu": "午之气乘之也。○煖，乃缓反，又音暄。"
                },
                {
                    "paragraph": "虫螟为害。",
                    "zhushu": "暑气所生，为灾害也。○螟，音亡丁反，尔雅云：食苗心螟。"
                },
                {
                    "paragraph": "季春之月，日在胃，昏七星中，旦牵牛中。",
                    "zhushu": "季，少也。季春者，日月会于大梁，而斗建辰之辰。○胃音谓。少，诗召反。重意：昏七星中，孟冬：旦七星中。旦牵牛中，仲秋：昏牵牛中。"
                },
                {
                    "paragraph": "其日甲乙，其帝大皡，其神句芒，其虫鳞，其音角，律中姑洗，其数八，其味酸，其臭膻，其祀户，𥙊先脾。",
                    "zhushu": "姑洗者，南宫之所生也。三分益一，律长七寸九分寸之一。季春气至，则姑洗之律应。周语曰：姑洗，所以修絜百物，考神纳宾。○洗，素典反。"
                },
                {
                    "paragraph": "○桐始华，田鼠化为鴽，虹始见，萍始生。",
                    "zhushu": "皆记时候也。鴽母无。䗖蝀谓之虹。蓱，萍也，其大者曰苹。○鴽音如，母无也。蔡云：鹑䳺之属。虹音红，又音绛，䗖蝀也。见，贤遍反。蓱，步丁反，水上浮萍也。母无，上音牟，又如字。蝃，本作䗖，丁计反，亦作𧋍，同。蝀，本亦作东，同丁孔反。萍音平。苹，毗人反。重意：虹始见，孟螽：藏不见。"
                },
                {
                    "paragraph": "○天子居青阳右个，乘鸾路，驾仓龙，载青旗，衣青衣，服仓玉，食麦与羊，其器疏以达。",
                    "zhushu": "青阳右个，东堂南偏。"
                },
                {
                    "paragraph": "○是月也，天子乃荐鞠衣于先帝。",
                    "zhushu": "为将蠢求福祥之助也。鞠衣，黄桑之服，先帝大皡之属。○鞠，居六反，如菊华也。又去六反，如曲尘。为，于伪反，下文乃为、注为鸟同。"
                },
                {
                    "paragraph": "命舟牧覆舟，五覆五反，乃告舟备具于天子焉，",
                    "zhushu": "舟牧，主舟之官也。覆，反舟者，备倾漏也。○覆，芳服反，下及注同。"
                },
                {
                    "paragraph": "天子始乘舟。荐鲔于寝庙，",
                    "zhushu": "进时美物。鲔，于轨反。"
                },
                {
                    "paragraph": "乃为麦祈实。",
                    "zhushu": "于含秀，求其成也。不言所祈，承寝庿可知。"
                },
                {
                    "paragraph": "○是月也，生气方盛，阳气发泄，句者毕出，萌者尽达。不可以内。",
                    "zhushu": "时可宣出，不可収敛也。句，屈生者，芒而直曰萌。○泄，自列反。句，古侯反。"
                },
                {
                    "paragraph": "天子布德行惠，命有司发仓廪，赐贫穷，振乏绝，",
                    "zhushu": "振，犹救也。○廪，力甚反。"
                },
                {
                    "paragraph": "开府库，出币帛，周天下，勉诸侯，聘名士，礼贤者。",
                    "zhushu": "周，谓给不足也。勉，犹劝也。聘，问也。名士，不仕者。"
                },
                {
                    "paragraph": "○是月也，命司空曰：时雨将降，下水上腾，循行国邑，周视原野，修利隄防，道达沟渎，开通道路，毋有障塞。",
                    "zhushu": "广平曰原，国也，邑也，平野也。沟渎与道路皆不得不通，所以除水潦，便民事也。古者沟上有路。○上，时掌反，下注以上同。行，下孟反。隄，丁兮反。防音房。道音导。障，之亮反，又音章。便，婢面反。"
                },
                {
                    "paragraph": "○田猎罝罘、罗罔、毕翳，餧兽之药，毋出九门。",
                    "zhushu": "为鸟兽方孚乳伤之，逆天时也。兽罟曰罝罘，鸟𦊙曰罗罔，小而柄长，谓之毕翳，射者所以自隐也。凡诸罟及毒药，禁其出九门，明其常有时不得用耳。天子九门者，路门也，应门也，雉门也，库门也，皇门也，城门也，近郊门也。远郊门也，関门也。今月令无罘翳，为弋也。○罝，子斜反。罘音浮。翳，于计反。餧，于伪反。罟音古。弋，羊睟反。"
                },
                {
                    "paragraph": "○是月也，命野虞无伐桑柘。",
                    "zhushu": "爱蚕食也。野虞，谓主田及山林之官。○拓，之夜反。"
                },
                {
                    "paragraph": "鸣鸠拂其羽，戴胜降于桑，",
                    "zhushu": "蚕将生之𠋫也。鸣鸠飞，日异相击，趋农急也。戴胜，织纴之鸟，是时恒在桑。言降者，若时始自天来，重之也。○戴音带，注同，本亦作载。戴胜，鸟名。纴，女今反。"
                },
                {
                    "paragraph": "具曲植籧筐。",
                    "zhushu": "时，所以养蚕器也。曲，薄也。植，搥也。○植，直吏反。籧筐，居吕反，亦作筥，下丘狂反。方曰箧，圆曰筥。槌，直追反，又直类反，又丈伪反。"
                },
                {
                    "paragraph": "后妃齐戒，亲东郷躬桑，禁妇女母观，省妇使以劝蚕事。",
                    "zhushu": "后妃亲采桑，示帅先天下也。东郷者，郷时气也。是明其不常留养蚕也。留养者，所卜夫人与世妇。妇，谓世妇及诸臣之妻也。内宰职曰：仲春，诏后帅外内命妇始蚕于北郊。女，外内子女也。夏小正曰：妾子始蚕，　执养宫事，母观去容饰也。妇使缝线组紃之事。○郷，许亮反，注同。观，古唤反，注同。省，所景反。去，起吕反。线，息贱反。组，音祖。紃音旬。"
                },
                {
                    "paragraph": "蚕事既登，分茧称𢇁效功，以共郊庙之服，无有敢惰。",
                    "zhushu": "登，成也。敕往蠢者，蚕毕将课功以劝戒之。○茧，古典反。效，户教反。共音恭。惰，徒卧反。重言：蚕事既登，孟春：田事既饬。"
                },
                {
                    "paragraph": "○是月也，命工师令百工审五库之量，金铁、皮革、角齿、羽箭、干、脂胶、丹漆，毋或不良。",
                    "zhushu": "工师，司空之属官也。五库，藏此诸物之舍也。量，谓物善恶之旧法也。干，器之木也。凡輮干有当用脂。良，善也。○量，音亮，注同。筋，音斤。干，古旦反。輮，如九反。"
                },
                {
                    "paragraph": "○百工咸理，监工日号，毋悖于时，毋或作为淫巧以荡上心。",
                    "zhushu": "咸，皆也。于百工食理治其事之时，工师则监之，日号令之，戒之以此二事也。悖，犹逆也。百工作器物各有时，逆之则不善。时者，若弓人春液角，夏治筋，秋合三材，冬定體之属也。淫巧，谓伪饰不如法也。荡，谓动之使生奢泰也。今月令无干时作为，为诈伪。○监，古衔反，注同。悖，必内反。巧，如字，又苦孝反，注同。液音亦。重言：毋或作为淫巧以荡上心二，一见孟冬。"
                },
                {
                    "paragraph": "○是月之末，择吉日，大合乐，天子乃率三公、九卿、诸侯、大夫亲往视之。",
                    "zhushu": "大合乐者，所以助阳达物，风化天下也，其礼亡。今天子以大射，郡国以乡射礼代之。重言：天子乃帅三公、九卿、诸侯、大夫亲往视之二，仲春一。"
                },
                {
                    "paragraph": "○是月也，乃合累牛、腾马，游牝于牧。",
                    "zhushu": "累、腾，皆乘匹之名。是月所合牛马，谓系在廐者，其牝欲游，则就牧之牡而合之。○累，力追反，注同。腾，大登反。牝，毗忍反，徐扶死反。乘，绳证反。廐，居又反。"
                },
                {
                    "paragraph": "牺牲驹犊，举书其数。",
                    "zhushu": "以在牧而校数书之，明出时无他故，至秋当录内，且以知生息之多少也。○数，所主反。"
                },
                {
                    "paragraph": "○命国难，九门磔攘，以毕春气。",
                    "zhushu": "此难，难阴气也。阴寒至此不止，害将及人。所以及人者，阴气右行。此月之中，日行历昂昂有大陵积尸之气，气泆则厉鬼随而出行，命方相氏帅百𨽻索室欧疫以逐之，又磔牲以攘于四方之神，所以毕止其灾也。王居明堂礼曰：季春，出疫于郊，以攘春气。○难，乃多反，后及注同。□疫鬼。磔，竹伯反。穰，本又作攘，如羊反。佚音逸，后同。索，所白反。欧疫，丘于反。重意：命国难，仲秋，天子乃难。季秋，命有司大难。"
                },
                {
                    "paragraph": "○季春行冬令，则寒气时发，草木皆肃，",
                    "zhushu": "丑之气乘之也。肃，谓枝叶缩栗。"
                },
                {
                    "paragraph": "国有大恐。",
                    "zhushu": "以水讹相惊。○恐，丘勇反，重意：孟春，国时有恐。仲秋，国乃有恐。"
                },
                {
                    "paragraph": "行夏令，则民多疾疫，时雨不降，",
                    "zhushu": "未之气，乘之也。六月宿直鬼，鬼为天尸，时又有暑也。"
                },
                {
                    "paragraph": "山陵不収。",
                    "zhushu": "髙者，暵于热也。○暵，呼旱反，又呼旦反。"
                },
                {
                    "paragraph": "行秋令，则天多沈阴，淫雨蚤降，",
                    "zhushu": "戍之气乘之也。九月多阴。淫，霖也。雨三日以上为霖。今月令曰众雨。○蚤，音早。"
                },
                {
                    "paragraph": "兵革并起。",
                    "zhushu": "阴，气胜也。"
                },
                {
                    "paragraph": "孟夏之月，日在毕，昏翼中，旦婺女中。",
                    "zhushu": "孟夏者，日月会于实沈，而斗建巳之辰。○婺，音务。"
                },
                {
                    "paragraph": "其日丙丁，",
                    "zhushu": "丙之言炳也。日之行，夏南从赤道，长育万物，月为之佐，时万物皆炳然著见而强大，又因以为日名焉。易曰：齊乎巽，相见乎离。○炳音丙。长，丁丈反。此月内除律长、长大、维长皆同。著见，贤遍反。"
                },
                {
                    "paragraph": "其帝炎帝，其神祝融，",
                    "zhushu": "此赤精之君，火官之臣，自古以来，著德立功者也。炎帝，大庭氏也。祝融，颛顼氏之子曰𥠖，为火官。○炎，于廉反。炎帝，神农也。颛顼，上音专，下音勗。"
                },
                {
                    "paragraph": "其虫羽，",
                    "zhushu": "象物从风，鼓叶飞乌之属。"
                },
                {
                    "paragraph": "其音征，",
                    "zhushu": "三分宫去一以生征，征数五十四，属火者，以其微清，事之象也。夏气和则征声调。乐记曰：征乱则哀，其事勤。○征，张里反，后放此。去，起吕反。"
                },
                {
                    "paragraph": "律中中吕，",
                    "zhushu": "孟夏气至，则中吕之律应。中吕者，无射之所生，三分益一，律长六寸万九十六百八十三分寸之万二千九百七十四。周语曰：中吕宣中气。○中吕，音仲，又如字。射，音亦。"
                },
                {
                    "paragraph": "其数七，",
                    "zhushu": "火生数二，成数七，但言七者，亦㪯其成数。"
                },
                {
                    "paragraph": "其味苦，其臭焦，",
                    "zhushu": "火之𦤀味也。凡苦焦者皆属焉。○焦，子遥反。"
                },
                {
                    "paragraph": "其祀灶，𥙊先肺。",
                    "zhushu": "夏阳气盛，热于外，祀之于灶，从热类也。祀之先𥙊肺者，阳位在上，肺亦在上，肺为尊也。灶在庙门外之东。祀灶之礼，先席于门之奥东面，设主于灶陉。乃制肺及心肝为俎，奠于主西。又设盛于俎南。𥙊黍三，𥙊肺、心、肝各一，𥙊醴二，亦既𥙊彻之。更陈鼎俎，设馔于筵前，迎尸如祀户之礼。○肺，方废反。陉音刑。重言：其日丙丁至𥙊先肺三，仲夏、季夏各一，除律中中吕一句。"
                },
                {
                    "paragraph": "○蝼蝈鸣，蚯蚓出，王瓜生，苦菜秀。",
                    "zhushu": "皆记时𠋫也。蝼蝈，蛙也。王瓜，萆挈也。令月令云王萯生，夏小正云王萯秀。未闻孰是。○蝼音䄛。蝈，古获反。蝼蝈，蛙也。蔡云：蝼，蝼蛄。蝈，蛙也。○蛙，乌蜗反，即虾蟆也。蚓，以忍反。萆挈，上皮八反，下起八反。萯，房九反。重意：蚯蚓出，仲冬：蚯蚓结。"
                },
                {
                    "paragraph": "○天子居明堂左个，乘朱路，驾赤駵，载赤旗，衣朱衣，服赤玉，食菽与鸡，其器髙以粗。",
                    "zhushu": "明堂左个，大寝南堂东偏也。菽实浮甲坚合属水。鸡木畜，时热食之，亦以安性也。粗，犹大也。器髙大者，象物盛长。○駵音留，字本又作骝。菽，本又作叔，音同。粗，士奴反。畜，许又反，下水畜同。重言：乘朱路至，其器髙以粗七句三重，一见仲夏，一见季夏。重意：见孟春。"
                },
                {
                    "paragraph": "○是月也，以立夏。先立夏三日，大史谒之天子曰：某日立夏，盛德在火。天子乃齐。",
                    "zhushu": "谒，告也。○先，悉荐反。重言：见孟春天子乃齐注下。"
                },
                {
                    "paragraph": "立夏之日，天子亲帅三公、九卿、大夫以迎夏于南郊。还反，行赏，封诸侯，庆赐遂行，无不欣说。",
                    "zhushu": "迎夏𥙊赤帝。赤熛怒于南郊之兆也。不言帅诸侯而云封诸侯，诸侯时或无在京师者，空其文也。𥙊统曰：古者于禘也，发爵赐服，顺阳义也。于尝也，出田邑，发秋政，顺阴义也。今此行赏可也，而封诸侯则违于古。封诸侯出土地之事，于时未可，似失之。○欣说，上许斤反，下音悦。慓怒，上必遥反，下奴故反。重言：天子亲帅三公、九卿大夫四，孟春、孟秋各一，有诸侯字，惟孟冬与此同。○庆赐遂行二，孟春一。"
                },
                {
                    "paragraph": "○乃命乐师习合礼乐，",
                    "zhushu": "为将饮酎。○为，于伪反，下为逆、为妨、为伤，下文为天子皆同。酎，直又反，重酿之酒。"
                },
                {
                    "paragraph": "命大尉赞桀俊，遂贤良，举长大，",
                    "zhushu": "助，长气也。賛，犹出也。桀，俊能者也。遂，犹进也。三王之官有司马，无大尉，秦官则有太尉。今俗人皆云周公作月令，未通于古。○长大，如字，下継长同，或丁丈反，非也。"
                },
                {
                    "paragraph": "行爵出禄，必当其位。",
                    "zhushu": "使顺之也。○当，丁浪反。"
                },
                {
                    "paragraph": "○是月也，继长増髙，",
                    "zhushu": "谓草木盛蕃庑。○蕃庑，音烦，下亡甫反，下同。"
                },
                {
                    "paragraph": "毋有坏堕，",
                    "zhushu": "亦为逆时气。○坏，音恠，注同。堕，许规反，又作隳，下注同。"
                },
                {
                    "paragraph": "毋起土功，毋发大众，",
                    "zhushu": "为妨蚕农之事。"
                },
                {
                    "paragraph": "毋伐大树。",
                    "zhushu": "亦为逆时气。"
                },
                {
                    "paragraph": "是月也，天子始絺，",
                    "zhushu": "初服，暑服。○絺，敕其反。"
                },
                {
                    "paragraph": "命野虞出行田原，为天子劳农劝民，毋或失时。",
                    "zhushu": "重敕之。○行，下孟反，下同。劳，力报反。重意劝民，毋或失时。仲秋毋或失时。"
                },
                {
                    "paragraph": "○命司徒巡行县鄙，命农勉作，毋休于都。",
                    "zhushu": "急趋于农也。县鄙郷遂之属，主民者也。王居明堂礼曰：毋宿于国。今月令休为伏。"
                },
                {
                    "paragraph": "○是月也，驱兽毋害五榖，毋大田猎，",
                    "zhushu": "为伤蕃庑之气。"
                },
                {
                    "paragraph": "农乃登麦，天子乃以彘尝麦，先荐寝庙。",
                    "zhushu": "登，进也。麦之新气尤盛，以彘食之，散其热也。彘，水畜。重言：先荐寝庙七，余附孟春。重意：农乃登麦。仲夏，农乃登黍。孟秋，农乃登榖。○天子乃以彘尝麦。仲夏，天子乃以雏尝黍。季秋，天子乃以大尝麻。又仲秋以大尝麻。"
                },
                {
                    "paragraph": "○是月也，聚畜百药。",
                    "zhushu": "蕃庑之时，毒气盛。○畜，丑六反，又许六反。"
                },
                {
                    "paragraph": "靡草死，麦秋至。断薄刑，决小罪，",
                    "zhushu": "旧说云：靡，草荠，亭苈之属。𥙊统曰：草艾则墨，谓立秋后也。刑无轻于墨者。今以纯阳之月断刑决罪，与毋有坏堕自相违，似非。○断，丁乱反，注同。荠，才礼反。艾，鱼废反，后皆同。"
                },
                {
                    "paragraph": "出轻系。",
                    "zhushu": "崇宽。"
                },
                {
                    "paragraph": "○蚕事毕，后妃献茧，乃収茧税，以桑为均，贵贱长幼如一，以给郊庙之服。",
                    "zhushu": "后妃献茧者，内命妇献茧于后妃。収茧税者，収于外命妇。外命妇虽就公桑蚕室而蚕，其夫亦当有𥙊服以助𥙊，収以近郊之税耳。贵贱长幼如一。国服同。"
                },
                {
                    "paragraph": "○是月也，天子饮酎，用礼乐。",
                    "zhushu": "酎之言醇也，谓重酿之酒也。春酒至此始成，与群臣以礼乐饮之于朝，正尊卑也。孟冬云大饮蒸，此言用礼乐，互其丈。○醇，音纯。重，直龙反，或直用反。醸，女亮反。朝，直遥反。蒸，之承反，后皆同。"
                },
                {
                    "paragraph": "○孟夏行秋令，则苦雨数来，五榖不滋，",
                    "zhushu": "申之气承之也。苦雨，白露之类，时物得雨伤。○数，所角反。"
                },
                {
                    "paragraph": "四鄙入保。",
                    "zhushu": "金气为害也。鄙，界上邑。小城曰保。"
                },
                {
                    "paragraph": "行冬令，则草木蚤枯，",
                    "zhushu": "长日促。重言：草木蚤枯，孟春：草木蚤枯。"
                },
                {
                    "paragraph": "后乃大水，败其城郭。",
                    "zhushu": "亥之气乘之也。"
                },
                {
                    "paragraph": "行春令，则蝗虫为灾，暴风来格，",
                    "zhushu": "寅之气乘之也。必以蝗虫为灾者，寅有启蛰之气，行于初暑，则当蛰者大出矣。格，至也。○蝗，徐华孟反，范音撗，字林音皇。"
                },
                {
                    "paragraph": "秀草不实。",
                    "zhushu": "气更生之，不得成也。"
                },
                {
                    "paragraph": "仲夏之月，日在东井，昏亢中，旦危中。",
                    "zhushu": "仲夏者，日月会于鹑首，而斗建午之辰也。○亢音刚，又苦浪反。"
                },
                {
                    "paragraph": "其日丙丁，其帝炎帝，其神祝融，其虫羽，其音征，律中㽔宾，其数七，其味苦，其臭焦，其祀灶，𥙊先肺。",
                    "zhushu": "㽔宾者，应钟之所生，三分益一，律长六寸八十一分寸之二十六。仲夏气至，则㽔宾之律应。周语曰：㽔宾所以安静神人，献酬交错。○㽔，人谁反。应，应对之应。酢，才各反。"
                },
                {
                    "paragraph": "○小暑至，螳螂生，鵙始鸣，反舌无声。",
                    "zhushu": "皆记时候也。螳螂，螵蛸母也。鵙，博劳也。反舌，百舌乌。○螳音堂。螂音郎。鵙，古閴反，字林工役反。反舌，蔡伯喈云：虾蟆。螵，匹遥反。蛸音消。博音博，又作伯。"
                },
                {
                    "paragraph": "○天子居明堂太庙，乘朱路，驾赤駵，载赤旗，衣朱衣，服赤玉，食菽与鸡，其器髙以粗。",
                    "zhushu": "明堂大庙，南堂当大室也。"
                },
                {
                    "paragraph": "养壮佼。",
                    "zhushu": "助长气也。○交，古夘反。长，丁丈反，下长气同。"
                },
                {
                    "paragraph": "○是月也，命乐师，修鼗鞞鼓，均琴瑟管箫，执干戚戈羽，调竽笙竾簧，饬钟磬柷敔。",
                    "zhushu": "为将大雩帝，习乐也。修，均。执,调饬者，治其器物，习其事之言。○鼗，大刀反，本亦作鞉，同。鞞，步西反。竽音于。竾音池，本又作箎，同。簧音黄。饬音敕。柷，昌六反。敔，鱼吕反，本又作圉。为，于伪反，下文为民、注为伤、为其皆同。雩音于。重言：命乐师二，季冬一。"
                },
                {
                    "paragraph": "○命有司，为民祈祀山川百源，大雩帝，用盛乐，乃命百县雩祀百辟卿士有益于民者，以祈榖实。",
                    "zhushu": "阳气盛而常旱，山川百源，能兴云雨者也。众水始所出为百源，必先𥙊其本，乃雩雩可嗟，求雨之𥙊也。雩帝，谓为坛南郊之傍，雩五精之帝，配以先帝也。自鼗鞞至柷敔皆作，曰盛乐。凡他雩用歌舞而巳。百辟卿士，古者上古若句龙、后稷之类也。春秋传曰：龙见而雩，雩之止当以四月。凡周之秋三月之中而旱，亦修雩礼以求雨，因著正雩，此月失之矣。天子雩上帝，诸侯以下雩上公。周冬及春夏虽旱，礼有祷无雩。○辟，必亦反，注同。句，古侯反。见，贤遍反，下御见同。"
                },
                {
                    "paragraph": "○农乃登黍。",
                    "zhushu": "登，进也。重意：孟夏，农乃登麦。孟秋，农乃登榖。"
                },
                {
                    "paragraph": "○是月也，天子乃以雏尝黍，羞以含桃，先荐寝庙。",
                    "zhushu": "此尝雏也。而云以尝黍，不以牲，主榖也。必以黍者，黍，火榖，气之主也。含桃，樱桃也。○雏，仕于反，又仕俱反，鸡也。尔雅云：生啄雏。含桃，本又作函，胡南反。含桃，樱桃也。樱，于耕反。重言：先荐寝庙七，详见孟夏。"
                },
                {
                    "paragraph": "○令民毋艾蓝以染，",
                    "zhushu": "为伤长气也。此月蓝始可别。夏小正曰：五月，启□蓝蓼。○蓝，力甘反。别，彼列反，下文别群同。"
                },
                {
                    "paragraph": "毋烧灰，",
                    "zhushu": "为伤火气也。火之气于是为盛，火之灭者为灰。"
                },
                {
                    "paragraph": "毋暴布。",
                    "zhushu": "不以阴功干大阳之事。○暴，步卜反。大音太。"
                },
                {
                    "paragraph": "○门闾毋闭，関市毋索。",
                    "zhushu": "顺阳敷纵，不难物。○索，所白反。难，乃旦反，又如字。"
                },
                {
                    "paragraph": "○挺重囚，益其食。",
                    "zhushu": "挺，犹宽也。○挺，大顶反。"
                },
                {
                    "paragraph": "○游牝别群，",
                    "zhushu": "孕，妊之欲上也。"
                },
                {
                    "paragraph": "则絷腾驹，",
                    "zhushu": "为其牡气有余，相蹄啮也。○执如字，蔡本作絷。蹄，大计反，蹋也。本或作踶，音同。"
                },
                {
                    "paragraph": "班马政。",
                    "zhushu": "马政，谓养马之政教也。廋人聀曰：掌十有二闲之政教，以阜马佚特，教駣攻驹。此之谓也。○庾，所留反。駣音兆，又音道，字林音桃。重言：班马政二，季秋一。"
                },
                {
                    "paragraph": "○是月也，日长至，阴阳争，死生分。",
                    "zhushu": "争者，阳方盛，阴欲起也。分，犹半也。○争，争斗之争，注同。重言：阴阳争二，仲冬一。重意：日长至，仲冬：日短至。"
                },
                {
                    "paragraph": "君子齐戒，处必掩身，毋躁，",
                    "zhushu": "掩，犹隐翳也。躁，犹动也。今月令毋躁为欲静，重言：君子齊戒处必掩身毋躁二，仲冬一。"
                },
                {
                    "paragraph": "止声色，毋或进，",
                    "zhushu": "进，犹御见也。声谓乐也。易及乐。春秋说：夏至，人主与群臣从八能之士，作乐五日。今正之，非其道也。○从，子用反，重意：止声色，仲冬：去声色。"
                },
                {
                    "paragraph": "薄滋味，毋致和，",
                    "zhushu": "为其气异，此时伤人。○和，户卧反。"
                },
                {
                    "paragraph": "节耆欲，定心气。",
                    "zhushu": "微阴扶精，不可散也。○耆，市志反。重意：节嗜欲，定心气，仲冬：禁嗜欲，安形性。"
                },
                {
                    "paragraph": "百官静，事毋刑，",
                    "zhushu": "罪罚之事，不可以闻。今月令刑为径。"
                },
                {
                    "paragraph": "以定晏阴之所成。",
                    "zhushu": "晏，安也。阴称安。○晏，伊见反。"
                },
                {
                    "paragraph": "○鹿角解，蝉始鸣，半夏生，木堇荣。",
                    "zhushu": "又记时候也。半夏，药草。木堇，王蒸也。○解，户卖反。始，市志反。夏，户嫁反。堇音谨，一名舜华。蒸，之承反。"
                },
                {
                    "paragraph": "○是月也，毋用火南方。",
                    "zhushu": "阳气盛，又用火于其方，害微阴也。"
                },
                {
                    "paragraph": "可以居髙明，可以远眺望，可以升山陵，可以处台榭。",
                    "zhushu": "顺阳在上也。髙明，谓楼观也。阇者谓之台，有木者谓之榭。○榭，音谢。观，古唤反。阇音都。"
                },
                {
                    "paragraph": "○仲夏行冬令，则雹冻伤榖，",
                    "zhushu": "子之气乘之也。阳为雨，阴起胁之，凝为雹。○雹，步角反。冻，丁贡反。"
                },
                {
                    "paragraph": "道路不通，暴兵来至。",
                    "zhushu": "盗贼攻劫，亦雹之类。"
                },
                {
                    "paragraph": "行春令，则五榖晚熟，",
                    "zhushu": "夘之气乘之也，生日长。"
                },
                {
                    "paragraph": "百螣时起，其国乃饥。",
                    "zhushu": "螣，蝗之属。言百者，明众类并为害。○螣音特，食苗叶虫。饥，居疑反，又音机。"
                },
                {
                    "paragraph": "行秋令，则草木零落，",
                    "zhushu": "酉之气乘之也。八月宿直昂毕，为天狱，主杀。○零，本又作苓，音同。重言：草木零落二，一见王制第四篇。"
                },
                {
                    "paragraph": "果实早成，",
                    "zhushu": "生日短。"
                },
                {
                    "paragraph": "民殃于疫。",
                    "zhushu": "大陵之气来为害也。○殃，于良反。疫音役。"
                },
                {
                    "paragraph": "季夏之月，日在柳，昏火中，旦奎中。",
                    "zhushu": "季夏者，日月会于鹑火，而斗建未之辰也。"
                },
                {
                    "paragraph": "其日丙丁。其帝炎帝，其神祝融。其虫羽。其音征，律中林钟。其数七。其味苦，其𦤀焦。其祀灶，𥙊先肺。",
                    "zhushu": "林钟者，黄钟之所生，三分去一，律长六寸。季夏气至，则林钟之律应。周语曰：林钟和展百物，俾莫不任粛纯恪。○去，起吕反，后放此。任音壬，又如字。恪，苦各反。"
                },
                {
                    "paragraph": "温风始至，蟋蟀居壁，鹰乃学习，腐草为萤。",
                    "zhushu": "皆记时候也。鹰学习，谓攫搏也。夏小正曰：六月，鹰始挚。萤，飞虫。萤，火也。○蟋蟀，上音悉，下音学。腐，扶短反。荧，本又作萤，户扃反，或作腐草化为萤者，非也。攫，俱䌸反，一音九碧反。搏音博。挚音至，本亦作鸷，同。重意：鹰乃学习，孟秋：鹰乃𥙊鸟。"
                },
                {
                    "paragraph": "○天子居明堂右个，乘朱路，驾赤駵，载赤旗，衣朱衣，服赤玉，食菽与鸡，其器髙以粗。",
                    "zhushu": "明堂右个，南堂西偏也。"
                },
                {
                    "paragraph": "○命渔师伐蛟取鼍，登龟取鼋。",
                    "zhushu": "四者甲类，秋乃坚成。周礼曰：秋献龟鱼。又曰：凡取龟用秋时。是夏之秋也。作月令者以为此秋，据周之时也。周之八月，夏之六月，因书于此，似误也。蛟言伐者，以其有兵卫也。龟言登者，尊之也。鼍鼋言取羞物贱也。鼍皮又可以冒鼓。令月，今渔师为榜人。○蛟音交。鼍，大多反，又徒丹反。鼋音元。冒，亡报反。榜，必孟反。"
                },
                {
                    "paragraph": "命泽人纳材苇。",
                    "zhushu": "蒲苇之属，此时游刃可取作器物也。○苇，于鬼反。刃，而慎反。"
                },
                {
                    "paragraph": "○是月也，命四监大合百县之秩刍，以养牺牲，令民无不咸出其力，",
                    "zhushu": "四监，主山林川泽之官。百县，郷遂之属，地有山林川泽者也。秩，常也。百县，给国养犠牲之刍，多少有常，民皆当出力为艾之令。月令四为田。○为艾，于伪反，下文为民、注为永、为其同。"
                },
                {
                    "paragraph": "以共皇天上帝、名山大川、四方之神，以祠宗庙社稷之灵，以为民祈福。",
                    "zhushu": "牲以供祠神灵，为民求福，明使民艾刍，是不虚取也。皇天，北辰。耀魄寳，冬至所𥙊于员丘也。上帝，太微五帝。○共音恭。○重言：以共皇天上帝三，季冬二。"
                },
                {
                    "paragraph": "○是月也，命妇官染采，黼黻文章，必以法故，无或差贷，",
                    "zhushu": "妇官，染人也。采，五色。○黼，音甫。黻，音佛。差贷，音二，又他得反。"
                },
                {
                    "paragraph": "黑、黄、仓、赤，莫不质良，毋敢诈伪，",
                    "zhushu": "质，正也。良，善也。所用染者，当得真采正善也。"
                },
                {
                    "paragraph": "以给郊庙𥙊祀之服，以为旗章，以别贵贱等给之度。",
                    "zhushu": "旗章，旌旗及章识也。○别，彼列反。旗，音其。识，申志反，又如字。"
                },
                {
                    "paragraph": "○是月也，树木方盛，乃命虞人，入山行木，毋有斩伐，",
                    "zhushu": "为其未坚刃也。○行，下孟反。"
                },
                {
                    "paragraph": "不可以兴土功，不可以合诸侯，不可以起兵动众，",
                    "zhushu": "上将用事，气欲静，"
                },
                {
                    "paragraph": "毋举大事，以摇养气，",
                    "zhushu": "大事，兴繇役以有为。○徭役，音遥。"
                },
                {
                    "paragraph": "毋发今而待，以妨神农之事也。",
                    "zhushu": "发令而待，谓出繇役之令，以预惊民也。民惊则心动，是害土神之气。土神称曰神农者，以其主于稼穑。"
                },
                {
                    "paragraph": "水潦盛昌，神农将持功，举大事则有天殃。",
                    "zhushu": "言土以受天雨泽，安静养物为功，动之则致害也。孝经说曰：地顺受泽，谦虚开张，含泉任萌，滋物归中。"
                },
                {
                    "paragraph": "○是月也，土润溽暑，",
                    "zhushu": "润溽，谓涂温也。○辱，如字，本或作溽，音同，湿也。"
                },
                {
                    "paragraph": "大雨时行，烧薙行水，利以杀草，如以热汤，",
                    "zhushu": "薙，谓迫也，芟草也。此谓欲稼莱地，先薙其草，草乾烧之，至此月大雨，流水潦畜于其中，则草死不复生，而地美可稼也。薙人掌杀草，职日，夏日至而薙之。又曰：如欲其化也，则以水火変之。○薙，地计反，又直履反。芟，所衔反。莱，音来。畜，敕六反。复，扶又反。夏日，人一反。"
                },
                {
                    "paragraph": "可以粪田畴，可以美土疆。",
                    "zhushu": "土润溽，膏泽易行也。粪、美，互文耳。土疆，强㯺之地。○粪，方问反。疆，其丈反，注并同。易，以豉反。强，其两反。㯺，好览反。"
                },
                {
                    "paragraph": "○季夏行春令，则榖实鲜落，国多风欬，",
                    "zhushu": "辰之气乘之也。未属巽，辰又在巽位，二气相乱为害。○鲜音仙，又仙典反。欬，苦代反。"
                },
                {
                    "paragraph": "民乃迁徙。",
                    "zhushu": "𧰼风，转移物也。"
                },
                {
                    "paragraph": "行秋令，则丘隰水潦，",
                    "zhushu": "戍之气乘之也。九月宿直奎，奎为沟渎，沟渎与此月大雨，井而髙，下大水。"
                },
                {
                    "paragraph": "禾稼不熟，",
                    "zhushu": "伤于水也。"
                },
                {
                    "paragraph": "乃多女灾。",
                    "zhushu": "含任之类败也。"
                },
                {
                    "paragraph": "行冬令，则风寒不时，",
                    "zhushu": "丑之气乘之也。"
                },
                {
                    "paragraph": "鹰隼蚤鸷，",
                    "zhushu": "得疾疠之气也。○隼，息允反。蚤鸷，上音早，下音至，亦作□，击也。"
                },
                {
                    "paragraph": "四鄙入保。",
                    "zhushu": "象鸟雀之走窜也。都邑之城曰保。○窜，七乱反。"
                },
                {
                    "paragraph": "中央土，",
                    "zhushu": "火休而盛德在土也。○央，于相反。"
                },
                {
                    "paragraph": "其日戊已，",
                    "zhushu": "戊之言茂也，已之言起也。日之行，四时之间，从黄道，月为之佐，至此万物皆枝叶茂盛，其含秀者抑屈而起，故因以为日召焉。"
                },
                {
                    "paragraph": "其帝黄帝，其神后土。",
                    "zhushu": "此黄精之君，土官之神，自古以来，著德立功者也。黄帝，轩辕氏也。后土，亦颛顼氏之子也。𥠖兼为土官。"
                },
                {
                    "paragraph": "其虫倮，",
                    "zhushu": "象物露见不隐藏。虎豹之属。恒，浅毛。○倮，力果反，又乎瓦反。见，贤遍反。"
                },
                {
                    "paragraph": "其音宫，",
                    "zhushu": "声始于宫，宫数八十一，属土者，以其最浊，君之象也。季夏之气和，则宫声调。乐记曰：宫乱则荒，其君骄。"
                },
                {
                    "paragraph": "律中黄钟之宫。",
                    "zhushu": "黄钟之宫最长也。十二律转相生，五声具，终于六十焉。季夏之气至，则黄钟之宫应。礼运曰：五声、六律、十二管，还相为宫。"
                },
                {
                    "paragraph": "其数五，",
                    "zhushu": "土生数五，成数十，但言五者，土以生为本。"
                },
                {
                    "paragraph": "其味甘，其臭香，",
                    "zhushu": "土之𦤀味也。凡甘香者皆属之。"
                },
                {
                    "paragraph": "其祀中𩅸，𥙊先心。",
                    "zhushu": "中霤，犹中室也。土主中央，而神在室，古者复穴，是以名室为𩅸云。祀之先𥙊心者，五藏之次，心次肺，至此心为尊也。祀中𩅸之礼，设主于牖下，乃制心及肺、肝为俎，其𥙊肉、心、肺、肝各一，他皆如祀户之礼。○𩅸，力又反。复，方服反。藏，才浪反。"
                },
                {
                    "paragraph": "天子居大庙大室，乘大路，驾黄駵，载黄旗，衣黄衣，服黄玉，食稷与牛，其器圜以闳。",
                    "zhushu": "大庙，大室，中央室也。大路，殷路也。车如殷路之制，而饰之以黄。稷，五榖之长。牛，土畜也。器圜者，象士周布于四时。闳读如纮，弦谓中宽，象土含物。○圜，于权反。闳，音宏。长，丁丈反。畜，呼又反，下金畜同。重意：春其器疏以达，夏其器髙以粗，秋其器廉以闳，冬其器闳以奄。"
                },
                {
                    "paragraph": "孟秋之月，日在翼，昏建星中，旦毕中。",
                    "zhushu": "孟秋者，日月会于鹑尾，而牛建申之辰也。重意:昏建星中，仲春，旦建星中。"
                },
                {
                    "paragraph": "其日庚辛，",
                    "zhushu": "庚之言更也，辛之言新也。日之行秋西从白道，成孰万物，月为之佐，万物皆粛然改更，秀实新成，又因以为日名焉。"
                },
                {
                    "paragraph": "其帝少皡，其神蓐収，",
                    "zhushu": "此白精之君，金官之臣，自古以来著德立功者也。少皡，金天氏。蓐収，少皡氏之子曰该，为金官。○少，诗召反，注下放此。少皡，黄帝之子。蓐音辱。"
                },
                {
                    "paragraph": "其虫毛，",
                    "zhushu": "象物应凉气而备寒。狐貉之属，生𣃼毛也。○应，应对之应。貉，户各反，依字作貈。旃，之然反。"
                },
                {
                    "paragraph": "其音商，",
                    "zhushu": "三分征益一以生商，商数七十二。属金者，以其浊㳄宫，臣之象也。秋气和则商声调。乐记曰：商乱则陂，其官坏。○陂，彼义反。"
                },
                {
                    "paragraph": "律中夷则，",
                    "zhushu": "孟秋气至，则夷则之律应。夷则者，大吕之所生也，三分去一，律长五寸七百二十九分寸之四百五十一。周语曰：夷则所以咏歌九则，平民无贰。"
                },
                {
                    "paragraph": "其数九，",
                    "zhushu": "金生数四，成数九，但言九者，亦举其成数。"
                },
                {
                    "paragraph": "其味辛，其臭腥，",
                    "zhushu": "金之𦤀味也，凡辛腥者皆属焉。"
                },
                {
                    "paragraph": "其祀门，𥙊先肝。",
                    "zhushu": "秋，阴气出祀于门，外阴也。祀之先𥙊肝者，秋为阴中，于藏直肝，肝为尊也。祀门之礼，北面设主于门左枢，乃制肝及肺心为俎，奠于主南，又设盛于俎东，其他皆如𥙊灶之礼。○枢，昌朱反。重言：其日庚辛至𥙊先肝十句三，仲秋、季秋各一，除律中夷则一句。"
                },
                {
                    "paragraph": "凉风至，白露降，寒蝉鸣，鹰乃𥙊鸟，用始行戮。",
                    "zhushu": "皆记时候也。寒蝉、寒蜩，谓霓也。鹰𥙊乌者，将食之，示有先也。既𥙊之后，不必尽食，若人君行刑，戮之而巳。○戮音六。蜩，大雕反。霓，五兮反。寒螀。重意：鹰乃𥙊乌，季夏：鹰乃学习。"
                },
                {
                    "paragraph": "○天子居总章左个，乘戎路，驾白骆，载白旗，衣白衣，服白玉，食麻与犬，其器廉以深。",
                    "zhushu": "总章左个，大寝西堂南偏。戎路，兵车之制，如周革路，而饰之以白。白马黑鬣曰骆。麻实有文理，属金。犬，金畜也。器廉以深。𧰼金伤害，物入藏。○总，子孔反。骆音洛。鬛音猎，本亦作髦，音毛，又一本作旄，毛也。重言：乘戎路至其器廉以深十句三，一见仲秋，一见季秋。"
                },
                {
                    "paragraph": "○是月也，以立秋。先立秋三日，大史谒之天子曰：某日立秋，盛德在金。",
                    "zhushu": "谒，告也。○先，悉荐反。"
                },
                {
                    "paragraph": "天子乃齐。立秋之日，天子亲帅三公、九卿、诸侯、大夫以迎秋于西郊。还反，赏军帅武人于朝。",
                    "zhushu": "迎秋者，𥙊白帝、白招拒于西郊之兆也。军帅，诸将也。武人，谓环人之属，有勇力者。○帅，所类反，下同，本或作师，注放此。朝，直遥反。拒音矩。将，子匠反，下同。重言：详附孟春。"
                },
                {
                    "paragraph": "天子乃命将帅选士厉兵，简练桀俊，专任有功，以征不义，",
                    "zhushu": "征之言正也，伐也。"
                },
                {
                    "paragraph": "诘诛暴慢，以明好恶，顺彼远方。",
                    "zhushu": "诘，谓问其罪，穷治之也。顺犹服也。○诘，去吉反。好恶，并如字，又上呼报反，下乌路反。"
                },
                {
                    "paragraph": "○是月也，命有司修法制，缮囹圄，具桎梏，禁止奸，慎罪邪，务搏执，",
                    "zhushu": "顺秋气，政尚严。○缮，市战反。邪，似差反。搏音博。"
                },
                {
                    "paragraph": "命理瞻伤，察创，视折，",
                    "zhushu": "理，治狱官也。有虞氏曰士，夏曰大理，周曰大司寇。创之浅者曰伤。○创，初良反，注同。"
                },
                {
                    "paragraph": "审断。决狱讼，必端平，",
                    "zhushu": "端，犹正也。○审断决，丁乱反，下同，蔡徒管反。一读绝句，决字下属。"
                },
                {
                    "paragraph": "戮有罪，严断刑。天地始肃，不可以赢。",
                    "zhushu": "肃，严急之言也。赢，犹解也。○赢音盈，注同。解，古卖反。"
                },
                {
                    "paragraph": "○是月也，农乃登榖。天子尝新，先荐寝庙。",
                    "zhushu": "黍稷之属，于是始孰，重意：农乃登榖。孟夏，农乃登麦。仲夏，农乃登黍。重言：先荐寝庙七，详见孟春。"
                },
                {
                    "paragraph": "命百官，始収敛，",
                    "zhushu": "顺秋气，収敛物。重言：命百官三，孟冬、季秋各一。"
                },
                {
                    "paragraph": "完隄坊，谨壅塞，以备水潦，",
                    "zhushu": "备者，备八月也。八月宿直毕。毕好雨。○完，胡官反。隄，本又作堤，丁兮反。防，本又作坊，音房。壅，于勇反。好，呼报反。"
                },
                {
                    "paragraph": "修宫室，坏墙垣，补城郭。",
                    "zhushu": "象秋収敛，物当藏也。○坏，步回反。垣音袁。"
                },
                {
                    "paragraph": "○是月也，毋以封诸侯，立大官，毋以割地，行大使，出大币。",
                    "zhushu": "古者于尝出田邑，此其月也。而禁封诸侯割地，失其义。○使，色吏反。"
                },
                {
                    "paragraph": "○孟秋行冬令，则阴气大胜，",
                    "zhushu": "亥之气乘之也。"
                },
                {
                    "paragraph": "介虫败榖，",
                    "zhushu": "介，甲也。甲虫属。冬败榖者，稻蟹之属。○介音界，注同。蟹，胡买反。"
                },
                {
                    "paragraph": "戎兵乃来。",
                    "zhushu": "十月宿直营室，营室之气为害也。营室主武事。"
                },
                {
                    "paragraph": "行春令，则国乃旱，",
                    "zhushu": "寅之气乘之也，云雨以风除也。"
                },
                {
                    "paragraph": "阳气复还，五榖无实。",
                    "zhushu": "阳气能生而不能成。○复还，上扶又反，下音环，又音旋。"
                },
                {
                    "paragraph": "行夏令，则国多火灾，",
                    "zhushu": "巳之气乘之也。"
                },
                {
                    "paragraph": "寒热不节，民多疟疾。",
                    "zhushu": "疟疾，寒热所为也。今月令疟疾为疾疫。○疟，鱼畧反。"
                },
                {
                    "paragraph": "仲秋之月，日在角，昏牵牛中，旦觜觽中。",
                    "zhushu": "仲秋者，日月会于寿星，而斗建酉之辰也。○觜，子斯反，又子髓反。觿，户圭反，又户规反。重意：昏牵牛中，季春：旦牵牛中。"
                },
                {
                    "paragraph": "其日庚辛，其帝少皡，其神蓐収，其虫毛，其音商，律中南吕，其数九，其味辛，其臭腥，其祀门𥙊先肝。",
                    "zhushu": "南吕者，大蔟之所生，三分去一，律长五寸三分寸之十。仲秋气至，则南吕之律应。周语曰：南吕者，賛阳秀物。"
                },
                {
                    "paragraph": "○盲风至，鸿鴈来，玄鸟归，群鸟养羞。",
                    "zhushu": "皆记时候也。盲风，疾风也。玄鸟，燕也。归，谓去蛰也。凡乌随阴阳者，不以中国为居。羞，谓所食也。夏小正曰：九月，丹乌羞白乌。说曰：丹乌也者，谓丹良也。白乌也者，谓闽蚋也。其谓之乌者，重其养者也。有翼为乌。养也者，不尽食也。二者文异。群乌、丹良，未闻孰是。○盲，亡庚反。闽音文，依字作蚊，又作蚊。蚋，人锐反，又如税反。养，余亮反，下同。重意：鸿鴈来二，孟春一。季秋：呜鴈来宾。○元乌归。仲春，元乌至。"
                },
                {
                    "paragraph": "天子居总章大庙，乘戎路，驾白骆，载白旗，衣白衣，服白玉，食麻与犬，其器廉以深。",
                    "zhushu": "总章，太庙西堂，当大室也。"
                },
                {
                    "paragraph": "○是月也，养衰老，授几杖，行麋粥饮食。",
                    "zhushu": "助老气也。行犹赐也。○麋，亡皮反。粥，之六反，字林羊六反。"
                },
                {
                    "paragraph": "○乃命司服，具饬衣裳，文绣有恒，制有小大，度有长短，",
                    "zhushu": "此谓𥙊服也。文谓画也。𥙊服之制，画衣而繍裳。○饬，丑力反，后放此。"
                },
                {
                    "paragraph": "衣服有量，必循其故，",
                    "zhushu": "此谓朝燕及他服。凡此为寒益至也。诗云：七月流火，九月授衣。于是作之可也。○量音亮，下度量同。朝，直遥反。为，于伪反，下为民同。"
                },
                {
                    "paragraph": "冠带有常。",
                    "zhushu": "因制衣服而作之也。"
                },
                {
                    "paragraph": "○乃命有司，申严百刑，斩杀必当，毋或枉桡，枉桡不当，反受其殃。",
                    "zhushu": "申，重也。当，谓值其罪。○当，丁浪反，下不当及注同。枉，纡往反。桡，女教反，又乃绞反，字林作挠，非。重，直用反。"
                },
                {
                    "paragraph": "○是月也，乃命宰祝，循行牺牲，视全具，案刍豢，瞻肥瘠，察物色，必比类，量小大，视长短，皆中度，五者备当，上帝其飨。",
                    "zhushu": "于鸟兽肥充之时，宜省群牲也。宰祝，大宰、大祝，主𥙊祀之官也。养牛羊曰刍，犬豕曰豢。五者谓所视也，所案也，所瞻也，所察也，所量也。此皆得其正，则上帝飨之。上帝飨之而无神不飨也。○行，下孟反。刍，初俱反，草也。豢音患，养也，以所食得名。瞻音占。瘠，在亦反。中，丁仲反。"
                },
                {
                    "paragraph": "○天子乃难，以达秋气。",
                    "zhushu": "此难，难阳气也。阳暑至此不衰，害亦将及人。所以及人者，阳气左行，此月宿直昂毕，昂毕亦得大陵积尸之气，气佚则厉鬼亦随而出行，于是亦命方相氏帅百𨽻而难之。王居明堂礼曰：仲秋，九门磔攘，以发陈气，御止疾疫。○难，乃多反，注同。"
                },
                {
                    "paragraph": "以犬尝麻，先荐寝庙。",
                    "zhushu": "麻始熟也。重言：先荐寝庙七，见孟春。"
                },
                {
                    "paragraph": "○是月也，可以筑城郭，建都邑，穿窦窖，修囷仓。",
                    "zhushu": "为民将入，物当藏也。穿窦窖者，入地圆曰窦，方日窖。王居明堂礼曰：仲秋，命庶民毕入于室，曰：时杀将至，毋罹其灾。○窦音豆。窖，古孝反。囷，丘伦反。隋，他果反，谓狭而长。"
                },
                {
                    "paragraph": "○乃命有司，趣民収敛，务畜菜，多积聚。",
                    "zhushu": "始为御冬之备。○趣，七住反，本又作趋，又七绿反。务畜，丑六反。"
                },
                {
                    "paragraph": "乃劝种麦，毋或失时。其有失时，行罪无疑。",
                    "zhushu": "麦者，接绝续乏之榖，尤重之。重言：毋或失时二，孟夏一。"
                },
                {
                    "paragraph": "○是月也，日夜分，雷始収声，蛰虫坏户，杀气侵盛，阳气日衰，水始涸。",
                    "zhushu": "又记时候也。雷始収，声在地中，动内物也。坏，益也。蛰蛊益户，谓稍小之也。涸，竭也。此甫八月中气雨未止，而云水竭，非也。周语曰：辰角见而雨毕，天根见而水涸。又曰：雨毕而除道，水涸而成梁。辰角见，九月本也。天根见，九月末也。王居明堂礼曰：季秋除道致梁，以利农也。○坏音陪。浸，子鸩反。涸，户各反。见，贤遍反，下同。重言：日夜分四，下文一，仲春一。重意：雷始収声，仲春、仲冬：雷乃发声。"
                },
                {
                    "paragraph": "日夜分，则同度量，平权衡，正钧石，角斗甬。是月也，易关市，来商旅，纳货贿，以便民事，四方来集，远郷皆至，则财不匮，上无乏用，百事乃遂。",
                    "zhushu": "易関市，谓轻其税，使民和之。商旅，贾客也。匮，亦乏也。遂，犹成也。○易，以豉反，注同。便，婢面反。匮，其位反，注同。贾音古，又古雅反。重言：则同度量角斗甬二，仲春一。重意：平权衡，正钧石，仲春：钧衡石。"
                },
                {
                    "paragraph": "○凡举大事，母逆大数，必顺其时，慎因其类。",
                    "zhushu": "事，谓兴土功，合诸侯，举兵众也。季夏禁之，孟秋始征伐，此月筑城郭，季秋教田猎，是以于中为之戒焉。重意：凡举大事，仲春：母作大事。"
                },
                {
                    "paragraph": "○仲秋行春令，则秋雨不降，",
                    "zhushu": "夘之气乘之也。夘宿直房心，心为天火。"
                },
                {
                    "paragraph": "草木生荣，",
                    "zhushu": "应，阳动也。○应，应对之应。"
                },
                {
                    "paragraph": "国乃有恐。",
                    "zhushu": "以火讹相惊。○恐，丘勇反。"
                },
                {
                    "paragraph": "行夏令，则其国乃旱，蛰虫不藏，五榖复生。",
                    "zhushu": "午之气乘之也。○复，扶又反。"
                },
                {
                    "paragraph": "行冬令，则风灾数起，",
                    "zhushu": "子之气乘之也。北风杀物。○数，所角反。"
                },
                {
                    "paragraph": "収雷先行，",
                    "zhushu": "先，犹蚤也。冬至闭藏。"
                },
                {
                    "paragraph": "草木蚤死。",
                    "zhushu": "寒气盛也。"
                },
                {
                    "paragraph": "季秋之月，日在房，昏虚中，旦柳中。",
                    "zhushu": "季秋者，日月会于大火，而斗建戍之辰也。"
                },
                {
                    "paragraph": "其日庚辛，其帝少皡，其神蓐收，其虫毛，其音商，律中无射。其数九，其味辛，其𦤀腥。其祀门，𥙊先肝。",
                    "zhushu": "无射者，夹钟之所生，三分去一，律长四寸六千五百六十一分寸之六千五百二十四。季秋气至，则无射之律应。周语曰：无射所以宣布喆人之令德，示小民轨仪。○射，音亦。喆，贞列反。"
                },
                {
                    "paragraph": "○鸿鴈来宾，爵入大水为蛤，鞠有黄华，豺乃𥙊兽戮禽。",
                    "zhushu": "皆记时候也。来宾，言其客止圭去也。大水，海也。戮，犹杀也。○来宾，髙诱注吕氏春秋则云宾雀，与郑异。蛤，古答反。鞠，本又作菊，九六反。豺音柴。僇音六，本或作戮。重意。鸿鴈来宾，孟春、仲秋，鸿鴈来。豺乃𥙊兽。王制：豺𥙊兽。"
                },
                {
                    "paragraph": "○天子居总章右个，乘戎路，驾白骆，载白旗，衣白衣，服白玉，食麻与犬，其器廉以深。",
                    "zhushu": "总章右个，西堂北偏。"
                },
                {
                    "paragraph": "○是月也，申严号令，",
                    "zhushu": "申，重。○重，直用反。"
                },
                {
                    "paragraph": "命百官贵贱无不务内，以会天地之藏，无有宣出。",
                    "zhushu": "内，谓収敛入之也。会，犹聚也。○重言：命百官三，孟秋、季冬各一。"
                },
                {
                    "paragraph": "○乃命蒙宰，农事备收，",
                    "zhushu": "备，犹尽也。"
                },
                {
                    "paragraph": "举五榖之要，",
                    "zhushu": "定其租税之簿。○簿，步古反，徐步各反。"
                },
                {
                    "paragraph": "藏帝藉之收于神仓，祗敬必饬。",
                    "zhushu": "重粢盛之委也。帝藉所耕千亩也。藏𥙊祀之榖为神仓。祗，亦敬也。○収，如字，又守又反。委，纡伪反。"
                },
                {
                    "paragraph": "○是月也，霜始降，则百工休。",
                    "zhushu": "寒而胶漆之作，不坚好也。"
                },
                {
                    "paragraph": "○乃命有司曰：寒气总至，民力不堪，其皆入室。",
                    "zhushu": "总，犹猥卒。○猥卒，温罪反，下七忽反。"
                },
                {
                    "paragraph": "○上丁，命乐正入学，习吹。",
                    "zhushu": "为将飨帝也。春夏重舞，秋冬重吹也。○吹，昌睡反，注同。为，于伪反，下文县为注王为、又为同。重意：注见仲春。"
                },
                {
                    "paragraph": "○是月也，大飨帝，",
                    "zhushu": "言大飨者，遍𥙊五帝也。曲礼曰：大飨不问卜。谓此也。○徧音遍。"
                },
                {
                    "paragraph": "尝牺牲告备于天子。",
                    "zhushu": "尝者，谓尝群神也。天子亲尝帝，使有司𥙊乎群神，礼毕而告焉。"
                },
                {
                    "paragraph": "○合诸侯制，百县为来𡻕受朔日，与诸侯所税于民，轻重之法，贡职之数，以远近土地所宜为度，以给郊庙之事，无有所私。",
                    "zhushu": "秦以建亥之月为岁首，于是𡻕终，使诸侯及郷遂之官受此法焉。合诸侯制者，定其国家、宫室、车旗、衣服、礼仪也。诸侯言合制，百县言受朔日，互文也。贡职所入天子。凡周之法，以正月和之，正𡻕而县于象魏。○合诸侯制，绝句。县，音玄。"
                },
                {
                    "paragraph": "○是月也，天子乃教于田猎，以习五戎，班马政。",
                    "zhushu": "教于田猎，因田猎之礼，教民以战法也。五戎，谓五兵，弓、矢、殳、矛、戈、戟也。马政，谓齐其色，度其力，使同乘也。校人职曰：凡军事，物马而颁之。○殳，音殊。矛，亡侯反。度，大各反。乘，绳证反。校，户教反。颁，音班，重言：班马政二，仲夏。"
                },
                {
                    "paragraph": "命仆及七驺咸驾，载旌旐，授车以级，整设于屏外。",
                    "zhushu": "仆，戎仆及御夫也。七驺谓趣马，主为诸官驾说者也。既驾之，又为之载旌旗。司马职曰，仲秋教治兵，如振旅之陈，辨旗物之用，王载大常，诸侯载旗，军吏载旗，师都载□，郷遂载物，郊野载旐，百官载旟是也。级，等次也。整，正列也。设，陈也。屏，所田之地，门外之蔽。○驺，侧求反。载，丁代反，又如字，注同。旐音兆。级，九立反。趣，七住反，又七走反。说，始锐反。陈，直觐反。大音太。旟音余。"
                },
                {
                    "paragraph": "司徒搢扑，北面誓之。",
                    "zhushu": "誓军，以军法也。○搢，如字，又音箭。扑，普卜反。"
                },
                {
                    "paragraph": "天子乃厉饰，执弓挟矢以猎，",
                    "zhushu": "厉饰，谓戎服，尚威武也。今月令猎为射。○挟，子协反，又音协。"
                },
                {
                    "paragraph": "命主祠𥙊禽于四方。",
                    "zhushu": "以所获禽祀四方之神也。司马职曰：罗弊致禽，以祀祊。○祊，郑注周礼音方。"
                },
                {
                    "paragraph": "○是月也，草木黄落，乃伐薪为炭。",
                    "zhushu": "伐木必因杀气。○炭，吐旦反。重意：草木黄落，仲夏王制：草木零落。"
                },
                {
                    "paragraph": "○蛰虫咸俯在内，皆墐其户。",
                    "zhushu": "墐为涂闭之，辟杀气。○堇，其靳反。辟，音避。"
                },
                {
                    "paragraph": "乃趣狱刑，毋留有罪，",
                    "zhushu": "杀气巳至，有罪者即决也。○趣，音促，又七注反。"
                },
                {
                    "paragraph": "収禄秩之不当，供养之不宜者。",
                    "zhushu": "天气杀而万物咸藏，可以去之也。禄秩之不当，恩所増加也。供养之不宜，欲所贪耆。熊蹯之属，非常食。○当，丁浪反，注同。供养，九用反，下余凫反，注同。去，起吕反。耆，市志反。熊，乎弓反。蹯音烦。"
                },
                {
                    "paragraph": "○是月也，天子乃以犬尝稻，先荐寝庙。",
                    "zhushu": "稻始熟也。重言：先荐寝庙七，详见孟春。"
                },
                {
                    "paragraph": "○季秋行夏令，则其国大水，冬藏殃败，民多鼽嚏。",
                    "zhushu": "未之气乘之也。六月宿直东井，气多暑雨。○鼽音求，说文云：病塞鼻窒。嚏，丁计反。"
                },
                {
                    "paragraph": "行冬令，则国多盗贼，边竟不宁，土地分裂。",
                    "zhushu": "丑之气乘之也。极阴为外，边竟之象也。大寒之时，地隆坼也。○竟音境，注及后同。隆，六中反。坼，刃白反。"
                },
                {
                    "paragraph": "行春令，则煖风来至，民气解惰，",
                    "zhushu": "辰之气乘之也。巽为风。○煖，乃管反，又许元反。解，古买反。隋，徒卧反。"
                },
                {
                    "paragraph": "师兴不居。",
                    "zhushu": "辰宿直角，角主兵。不居，象风行不休止也。"
                },
                {
                    "paragraph": "○孟冬之月，日在尾，昏危中，旦七星中。",
                    "zhushu": "孟冬者，日月会于析木之律，而斗建亥之辰也。○析，思历反。○重意：季春：昏七星中。"
                },
                {
                    "paragraph": "其日壬癸，",
                    "zhushu": "壬之言任也，癸之言揆也。日之行东北，从黑道，闭藏万物，月为之佐，时万物怀任于下，揆然萌牙，又因以为日名焉。"
                },
                {
                    "paragraph": "其帝颛顼，其神玄冥，",
                    "zhushu": "此黑精之君，水官之臣，自古以来，著德立功者也。颛顼，髙阳氏也。玄冥，少皡氏之子，曰修，曰熙，为水官。○颛音专。顼音许玉反。冥，亡丁反。"
                },
                {
                    "paragraph": "其虫介，",
                    "zhushu": "介，甲也。象物闭藏地中，龟鼈之属。○鼈，必灭反。"
                },
                {
                    "paragraph": "其音羽，",
                    "zhushu": "三分商去一以生羽，羽数四十八，属水者，以为最清，物之象也。冬气和则羽声调。乐记曰：羽乱则危，其财匮。○匮，其位反。"
                },
                {
                    "paragraph": "律中应钟，",
                    "zhushu": "孟冬气至，则应钟之律应。应钟者，姑洗之所生，三分去一，律长四寸二十七分寸之二十。周语曰：应钟均利器用，俾应复。○应，应对之应。注同。"
                },
                {
                    "paragraph": "其数六，",
                    "zhushu": "水生数一，成数六，但言六者，亦㪯其成数。"
                },
                {
                    "paragraph": "其味咸，其𦤀朽，",
                    "zhushu": "水之𦤀味也。凡咸朽者皆属焉。气若有若无为朽。○朽，许九反，本亦作㱙，字林云：㱙，腐也。说文云：㱙或为朽字。"
                },
                {
                    "paragraph": "其祀行，𥙊先肾。",
                    "zhushu": "冬阴，盛寒于水，祀之于行，从辟除之类也。祀之先𥙊肾者，阴位在下，肾亦在下，肾为尊也。行在庙门外之西，为軷。壌厚一寸，广五尺，轮四尺。祀行之礼，北面设主于軷上，乃制肾及脾为俎，奠于主南，又设盛于俎东。𥙊肉，肾一，脾再，其他皆如祀门之礼。○辟，必亦反，又婢亦反。軷，步曷反。壌，如丈反。厚，户豆反。广，古旷反。重言：其日壬癸至𥙊先肾十一句，除律中应钟一句，重见仲冬、季冬。"
                },
                {
                    "paragraph": "○水始氷，地始冻，雉入大水为蜃，虹藏不见。",
                    "zhushu": "皆记时候也。大水，淮也。大蛤，日蜃。○蜃，常忍反。见，贤遍反，下注录见同。重意：中冬，虹始见。"
                },
                {
                    "paragraph": "○天子居玄堂左个，乘玄路，驾铁骊，载玄旗，衣黑衣，服玄玉，食黍与彘，其器闳以奄。",
                    "zhushu": "玄堂左个，北堂西偏也。铁骊，色如铁，黍秀舒散，属火，寒时食之，亦以安生也。彘，水畜也。器闳而奄，象物闭藏也。今月令曰乘轸路，似当为袗字之误也。○骊，力知反。彘，直吏反。袗，之忍反，又之刃反。重言：乘玄路至其器闳以奄十句，重见仲冬、季冬。"
                },
                {
                    "paragraph": "○是月也，以立冬。先立冬三日，太史谒之天子曰：某日立冬，盛德在水。天子乃齐。",
                    "zhushu": "谒，告。○先，悉荐反。"
                },
                {
                    "paragraph": "立冬之日，天子亲帅三公、九卿、大夫以迎冬于北郊。还反，赏死事，恤孤寡。",
                    "zhushu": "迎冬者，𥙊黑帝叶光纪于北郊之兆也。死事，谓以国事死者，若公叔禺人、颜𣵠聚者也。孤寡其妻子也。有以惠赐之，大功加赏。○叶，本又作汁，音协。禺音遇。㭬，丁角反，又作𣵠，同。重言：天子亲帅三公、九卿、大夫四，见孟春。"
                },
                {
                    "paragraph": "○是月也，命大史衅龟策，占兆，审卦吉凶。",
                    "zhushu": "策，蓍也。占兆，龟之繇文也。周礼龟人上春衅龟，谓建寅之月也。秦以其岁首使大史衅龟策，与周异矣。卦吉凶，谓易也。审省录之，而不衅筮，筮短，贱于兆也。今月令曰衅祠，祠，衍字。○衅，许靳反。策，初格反。蓍音尸。繇，直又反。"
                },
                {
                    "paragraph": "是察阿党，则罪无有掩敝。",
                    "zhushu": "阿党，谓洽狱吏以私恩曲桡相为也。○为，于伪反，下为仲冬、为天子皆同。"
                },
                {
                    "paragraph": "○是月也，天子始裘。",
                    "zhushu": "九月授衣，至此可以加裘。"
                },
                {
                    "paragraph": "○命有司曰：天气上腾，地气下降，天地不通，闭塞而成冬。",
                    "zhushu": "使有司助闭藏之气，门户可闭闭之。䆫牖可塞塞之。○上，时掌反，又如字，下上泄同。重意：孟春：天气下降，地气上腾。"
                },
                {
                    "paragraph": "命百官谨盖藏，",
                    "zhushu": "谓府库囷仓有藏物。○藏，才浪反，又如字。重言：命百官二，孟秋一。"
                },
                {
                    "paragraph": "命司徒循行积聚，无有不敛。",
                    "zhushu": "谓刍禾薪蒸之属。○行，下孟反。积聚，子赐反，下才柱反，又并如字，仲冬同。"
                },
                {
                    "paragraph": "坏城郭，戒门闾，修键闭，慎管籥，固封疆，备边竟，完要塞，谨关梁，塞徯径。",
                    "zhushu": "坏，益也。键牡，闭牝也。管籥，搏键器也。固封疆，谓使有司循其沟树及其众庶之守法也。要塞，边城要害处也。梁，桥横也。徯径，禽兽之道也。今月令疆或为壐。○键，其辇反，又其偃反。籥，羊灼反。疆，居良反，注及下注同。塞，先代反，注同。塞徯，上先则反，下音奚。径，古定反。牡，亡古反，又茂后反。搏，音传，一本作传，直专反。处，尺虑反。玺，音徙。"
                },
                {
                    "paragraph": "○饬丧纪，辨衣裳，审棺椁之薄厚，茔丘垄之大小，髙卑、厚薄之度，贵贱之等级。",
                    "zhushu": "此亦闭藏之具，顺时饬正之也。辨衣裳，谓袭敛尊卑所用也。所用又有多少。○茔，音营。垄，力勇反。袭，音习。敛，力验反，又力检反。"
                },
                {
                    "paragraph": "○是月也，命工师效功，陈𥙊器，案度程，母或作为淫巧，以荡上心，必功致为上。",
                    "zhushu": "霜降而百工休，至此物皆成也。工师，工官之长也。效功，录见百工所作器物也。主于𥙊器，𥙊，器尊也。度，谓制大小也。程，谓器所容也。淫巧，谓奢伪。恠，好也。荡，谓摇动生其奢淫。○效，户教反。巧，如字，又苦孝反，注同。致，直吏反，下注同。长，丁丈反。重言：母或作为淫巧以荡上心二，一见季春。"
                },
                {
                    "paragraph": "物勒工名，以考其诚。",
                    "zhushu": "勒，刻也。刻工姓名于其器，以察其信，知其不功致。"
                },
                {
                    "paragraph": "功有不当，必行其罪，以穷其情。",
                    "zhushu": "功不当者，取材美而器不坚也。○当，丁浪反，注同。"
                },
                {
                    "paragraph": "○是月也，大饮烝。",
                    "zhushu": "十月，农功毕，天子、诸侯与其群臣饮酒于大学，以正齿位，谓之大饮。别之于他，其礼亡。今天子以燕礼，郡国以郷饮酒礼代之。燕，谓有牲体为俎也。党正职曰：国索鬼神而𥙊祀，则以礼属民，而饮酒于序，以正齿位。亦谓此时也。诗云：十月涤埸，朋酒斯飨。曰杀羔羊，跻彼公堂。称彼兕觵，受福无疆。是颂大饮之诗。○别，彼列反。索，所百反。属，之玉反，下同。涤，大历反。埸，直良反。跻，子兮反。兕，徐履反。觵，古宏反。"
                },
                {
                    "paragraph": "○天子乃祈来年于天宗，大割祠于公社及门闾，腊先祖五祀，",
                    "zhushu": "此周礼所谓蜡𥙊也。天宗，谓日月星辰也。大割，大杀群牲割之也。腊，谓以田猎所得禽𥙊也。五祀，门、户、中𩅸、灶、行也。或言祈年，或言大割，或言腊，互文。○腊，力合反。蜡，仕迓反，字林作楷。"
                },
                {
                    "paragraph": "劳农以休息之。",
                    "zhushu": "党正，属民饮酒，正齿位是也。○劳，力报反。"
                },
                {
                    "paragraph": "○天子乃命将帅讲武，习射御角力。",
                    "zhushu": "为仲冬将大阅，简习之。亦因营室主武士也。凡田之礼，唯狩最备。夏小正：十一月，王狩。○将帅，上子匠反，下色类反。阅，音悦。狩，手又反。"
                },
                {
                    "paragraph": "○是月也，乃命水虞、渔师，收水泉池泽之赋，毋或敢侵削众庶兆民，以为天子取怨于下，其有若此者，行罪无赦。",
                    "zhushu": "因盛德在水，収其税。"
                },
                {
                    "paragraph": "○孟冬行春令，则冻闭不密，地气上泄，",
                    "zhushu": "寅之气乘之也。○泄，息列反，下同。"
                },
                {
                    "paragraph": "民多流亡。",
                    "zhushu": "象蛰虫动。"
                },
                {
                    "paragraph": "行夏令，则国多暴风，方冬不寒，蛰虫复出。",
                    "zhushu": "巳之气，乘之也。立夏，巽用事，巽为风。○复，扶又反。"
                },
                {
                    "paragraph": "行秋令，则雪霜不时，",
                    "zhushu": "申之气乘之也。"
                },
                {
                    "paragraph": "小兵时起，土地侵削。",
                    "zhushu": "申，阴气尚敛，申宿直参伐，参伐为兵。○参，所林反，下同。"
                },
                {
                    "paragraph": "仲冬之月，日在斗，昏东辟中，旦轸中。",
                    "zhushu": "仲冬者，日月会于星纪，而斗建子之辰也。○辟，必亦反，又必狄反。"
                },
                {
                    "paragraph": "其日壬癸，其帝颛顼，其神玄冥，其虫介，其音羽，律中黄钟。其数六，其味咸，其臭朽，其祀行，𥙊先肾。",
                    "zhushu": "黄钟者，律之始也，九寸。仲冬气至，则黄钟之律应。周语曰：黄钟所以宣养六气九德。"
                },
                {
                    "paragraph": "○氷益壮，地始坼，鹖旦不鸣，虎始交。",
                    "zhushu": "皆记时𠋫也。鹖旦，求旦之鸟也。交，犹合也。○壮，庄亮反。曷，本亦作鹖，同户割反。鹖旦，鸟名。"
                },
                {
                    "paragraph": "○天子居玄堂大庙，乘玄路，驾铁骊，载玄旗，衣黑衣，服玄玉，食黍与彘，其器闳以奄。",
                    "zhushu": "玄堂，大庙，北堂当大室。"
                },
                {
                    "paragraph": "○饬死事。",
                    "zhushu": "饬军士战，必有死志。"
                },
                {
                    "paragraph": "命有司曰：土事毋作，慎毋发盖，毋发室屋，及起大众，以固而闭。地气沮泄，是谓发天地之房，诸蛰则死，民必疾疫，又随以丧。命之曰畅月。",
                    "zhushu": "而，犹女也。畅，犹充也。大阴用事，尤重闭藏。○畅，敕亮反。女音汝。大音太。"
                },
                {
                    "paragraph": "○是月也，命奄尹，申宫令，审门闾，谨房室，必重闭。",
                    "zhushu": "奄尹，主领奄竖之官也。于周则为内宰，掌治王之内政、宫令，几出入及开闭之属。重闭，外内闭也。○重，直龙反，注同。"
                },
                {
                    "paragraph": "省妇事，毋得淫，虽有贵戚近习，毋有不禁。",
                    "zhushu": "省妇事，所以静阴类也。淫，谓女功奢伪怪好物也。贵戚，谓姑姊妹之属，近习，天子所亲幸者。○省，所景反，注同。"
                },
                {
                    "paragraph": "○乃命大酋，秫稻必齐，曲糵必时，湛炽必絜，水泉必香，陶器必良，火齐必得。兼用六物，大酋监之，毋有差贷。",
                    "zhushu": "酒孰曰酋。大酋者，酒官之长也，于周则为酒人。秫稻必齐，谓孰成也。湛，渍也。炽，炊也。火齐，腥孰之调也。物，犹事也。差贷，谓失误，有善有恶也。古者获稻而渍米曲，至春而为酒。诗云：十月获稻，为此春酒，以介眉寿。○酋，子由反，又在由反。秫音述。曲，丘六反。蘖，鱼列反。湛，子廉反。炽，尺志反。齐，才计反，注火齐同。监，古衔反。贷音二，又他得反，注同。长，丁丈反。获，户郭反。"
                },
                {
                    "paragraph": "○天子命有司，祈祀四海、大川、名源、渊泽、井泉。",
                    "zhushu": "顺其德盛之时𥙊之也。今月令渊为深。"
                },
                {
                    "paragraph": "○是月也，农有不收藏积聚者，马牛畜兽有放佚者，取之不诘。",
                    "zhushu": "此収敛尤急之时，人有取者不罪，所以警惧其主也。王居明堂礼曰：孟冬之月，命农毕积聚，系収牛马。○畜，许六反。诘音起吉反。"
                },
                {
                    "paragraph": "山林薮泽，有能取蔬食田猎禽兽者，野虞教道之。其有相侵夺者，罪之不赦。",
                    "zhushu": "务収敛野物也。大泽曰薮，草木之实为蔬食。○薮，素口反。道，音导。"
                },
                {
                    "paragraph": "○是月也，日短至，阴阳争，诸生荡。",
                    "zhushu": "争者，阴方盛，阳欲起也。荡，谓物动萌芽也。○争，争斗之争，注同。重言：日短至二，一见下文。仲夏：日长至。○阴阳争二，仲夏。"
                },
                {
                    "paragraph": "君子齐戒，处必掩身。身欲宁，去声色，禁耆欲，安形性，事欲静，以待阴阳之所定。",
                    "zhushu": "宁，安也。声，谓乐也。易及乐。春秋说云：冬全，人主与群臣，从八能之士，作乐五日。此言去声色，又相反。○去，起吕反，注及下同。耆，市志反。从，子用反。重意：详见仲夏。"
                },
                {
                    "paragraph": "○芸始生，茘挺出，蚯蚓结，麋角解，水泉动。",
                    "zhushu": "又记时𠉀也。芸，香草地。茘挺，马䪥也。水泉动，润上行。○芸，音云。荔，力计反。挺，大顶反。麋，亡悲反。解音蟹。䪥，户介反。上，时丈反。"
                },
                {
                    "paragraph": "○日短至，则伐木，取竹箭。",
                    "zhushu": "此其坚成之极时。"
                },
                {
                    "paragraph": "○是月也，可以罢官之无事，去器之无用者。",
                    "zhushu": "谓先时权所建作者也。天地闭藏而万物休，可以去之。"
                },
                {
                    "paragraph": "○涂阙廷门闾，筑囹圄，此以助天地之闭藏也。",
                    "zhushu": "顺时气也。"
                },
                {
                    "paragraph": "○仲冬行夏令，则其国乃旱，",
                    "zhushu": "午之气乘之也。"
                },
                {
                    "paragraph": "氛雾冥冥，",
                    "zhushu": "霜降之气，散相乱也。○氛，芳云反。"
                },
                {
                    "paragraph": "雷乃发声。",
                    "zhushu": "震，气动也。午属震。"
                },
                {
                    "paragraph": "行秋令，则天时雨汁，瓜瓠不成，",
                    "zhushu": "酉之气乘之也。酉宿直昂毕，毕好雨。雨汁者，水雪杂下也。子宿直虚危，虚危内有瓜瓠。○雨汁，于付反，下音执，注同。瓠，户故反。好，呼报反。"
                },
                {
                    "paragraph": "国有大兵。",
                    "zhushu": "兵亦军之气。"
                },
                {
                    "paragraph": "行春令，则蝗虫为败，",
                    "zhushu": "当蛰者，出夘之气乘之也。"
                },
                {
                    "paragraph": "水泉咸竭，",
                    "zhushu": "大水为旱。"
                },
                {
                    "paragraph": "民多疥疠。",
                    "zhushu": "疥疠之病，孚甲象也。○疥，音介。"
                },
                {
                    "paragraph": "季冬之月，日在婺女，昏娄中，旦氐中。",
                    "zhushu": "季冬者，日月会于玄枵，而斗建丑之辰也。○婺，无付反。娄，力侯反。氐，丁弓反，又音丁计反。枵，许骄反。"
                },
                {
                    "paragraph": "其日壬癸，其帝颛顼，其神玄冥，其虫介，其音羽，律中大吕，其数六，其味咸，其臭朽，其祀行，𥙊先肾。",
                    "zhushu": "大吕者，㽔宾之所主也。三分益一，律长八寸二百四十三分寸之百四。季冬气至，则大吕之律应。周语曰：大吕助阳宣物。"
                },
                {
                    "paragraph": "○鴈北郷，鹊始巢，雉雊，鸡乳。",
                    "zhushu": "皆记时候也。雊，雉鸣也。诗云：雉之朝雊，尚求其雌。○郷，音向。雊，古豆反。乳，如住反。"
                },
                {
                    "paragraph": "○天子居玄堂右个，乘玄路，驾铁骊，载玄旗，衣黑衣，服玄玉，食黍与彘，其器闳以奄。",
                    "zhushu": "玄堂右个，北堂东偏。"
                },
                {
                    "paragraph": "○命有司大难，旁磔，出土牛，以送寒气。",
                    "zhushu": "此难，难阴气也。难阴始于此者，阴气右行，此月之中，日历虚危，虚危有坟墓四司之气，为厉鬼，将随强阴出害人也。旁磔，于四方之门。磔，攘也。出，犹作也。作土牛者，丑为牛，牛，可牵止也。送，犹毕也。○难，乃多反，下注同。磔，竹百反。为厉，于伪反。"
                },
                {
                    "paragraph": "○征鸟厉疾。",
                    "zhushu": "杀气当极也。征乌，题肩也。齐人谓之击征，或名曰鹰，仲春化为鸠。○题，大兮反。"
                },
                {
                    "paragraph": "乃毕山川之祀，及帝之大臣，天之神祇。",
                    "zhushu": "四时之功，成于冬，孟月，𥙊其宗，至此可以𥙊其佐也。帝之大臣，句芒之属。天之神祇，司中、司命，风师、雨师。○祇，音祈。"
                },
                {
                    "paragraph": "○是月也，命渔师始渔，天子亲往，乃尝渔，先荐寝庙。",
                    "zhushu": "天子必亲往视渔。明渔非常事，重之也。此时鱼絜美。"
                },
                {
                    "paragraph": "○氷方盛，水泽腹坚，命取氷，",
                    "zhushu": "腹，厚也。此月日在北陆，氷坚厚之时也。北陆，谓虚也。今月令无坚。○腹，本又作复，又方服反。"
                },
                {
                    "paragraph": "氷以入。令告民出五种，",
                    "zhushu": "氷既入，而令田官告民出五种，明大寒气过，农事将起也。○种，章勇反，注同。"
                },
                {
                    "paragraph": "命农计耦耕事，修耒耜，具田器。",
                    "zhushu": "耜者，耒之金也，广五寸。田器。镃錤之属。○镃，音兹。錤，音基。"
                },
                {
                    "paragraph": "○命乐师大合吹而罢。",
                    "zhushu": "岁将终，与族人大饮，作乐于大寝，以缀恩也。言罢者，此用礼乐于族人最盛，后年若时乃复然也。凡用乐必有礼，用礼则有不用乐者。王居明堂礼：季冬，命国为酒，以合三族，君子悦，小人乐。○合，古答反。吹，昌睡反。罢如字，又音皮。复，扶又反。子说音悦。人乐音洛。"
                },
                {
                    "paragraph": "○乃命四监収秩薪柴，以共郊庙及百祀之薪燎。",
                    "zhushu": "四监，主山林川泽之官也。大者可析谓之薪，小者合束谓之柴。薪施炊爨，柴以给燎。春秋传曰：其父析薪。今月令无及百祀之薪燎。○共，音恭，下文以共皆同。燎，力召反。析，思历反，下同。㸑，七乱反。"
                },
                {
                    "paragraph": "○是月也，日穷于次，月穷于纪，星回于天，数将几终，",
                    "zhushu": "言日月星辰运行于此，月皆周匝于故处也。次，舍也。纪，会也。○几，音祈，又音机。处，昌虑反。"
                },
                {
                    "paragraph": "𡻕且更始。专而农民，毋有所使。",
                    "zhushu": "而，犹女也。言专一女农民之心，令之豫有志于耕稼之事，不可徭役，徭役之，则志散失业也。○女，音汝。令，力呈反。"
                },
                {
                    "paragraph": "○天子乃与公卿大夫共饬国典，论时令，以待来𡻕之宜。",
                    "zhushu": "饬国典者，和六典之法也。周礼以正月为之，建寅而县之，今用此月，则所因于夏、殷也。○县，音玄。"
                },
                {
                    "paragraph": "○乃命太史，次诸侯之列，赋之牺牲，以共皇天上帝社稷之飨。",
                    "zhushu": "此所与诸侯共者也。列国有大小也，赋之牺牲，大者出多，小者出少。飨，献也。"
                },
                {
                    "paragraph": "乃命同姓之邦，共寝庙之刍豢。",
                    "zhushu": "此所以与同姓共也。刍豢，犹牺牲。"
                },
                {
                    "paragraph": "命宰历卿大夫至于庶民土田之数，而赋牺牲，以共山林名川之祀。",
                    "zhushu": "此所与卿大夫、庶民共者也。历。犹次也。卿大夫采地亦有大小，其非采地，以其邑之民多少赋之。"
                },
                {
                    "paragraph": "凡在天下九州之民者，无不咸献其力，以共皇天上帝、社稷、寝庙、山林名川之祀。",
                    "zhushu": "民非神之福不生，虽有其邦国采地，此赋要由民出。"
                },
                {
                    "paragraph": "○季冬行秋令，则白露蚤降，介虫为妖，",
                    "zhushu": "戌之气乘之也。九月初，尚有白露，月中乃为霜，丑为鼈蟹。"
                },
                {
                    "paragraph": "四鄙入保。",
                    "zhushu": "畏兵辟寒气。○辟，毗异反。"
                },
                {
                    "paragraph": "行春令，则胎夭多伤，",
                    "zhushu": "辰之气乘之也。天少长也。此月物甫萌芽，季春乃句者毕出，萌者尽达。胎夭多伤者，生气早至，不充其性。○胎，吐来反。夭，乌老反，注同。少长，上讨召反，下丁丈反。句，古侯反。"
                },
                {
                    "paragraph": "国多固疾，",
                    "zhushu": "生不充性，有久病也。"
                },
                {
                    "paragraph": "命之曰逆。",
                    "zhushu": "众害莫大于此。"
                },
                {
                    "paragraph": "行夏令，则水潦败国，时雪不降，氷冻消释。",
                    "zhushu": "未之气乘之也。季夏大雨时行。○消，释如字，一本作液，音亦。"
                }
            ]
        },
        {
            "name": "曽子问第七",
            "paragraphs": [
                {
                    "paragraph": "曽子问第七",
                    "zhushu": "○陆曰：曽子，孔子弟子曽参也。以其所问多明于礼，故著姓名以顕之。",
                    "type": 1
                },
                {
                    "paragraph": "曽子问曰：君薨而世子生，如之何？孔子曰：卿、大夫、士从摄主，北面于西阶南。",
                    "zhushu": "変于朝夕哭位也。摄主，上卿代君听国政。"
                },
                {
                    "paragraph": "大祝禆冕，执束帛，升自西阶，尽等，不升堂，命毋哭。",
                    "zhushu": "将有事，宜清静也。禆冕者，接神则𥙊服也，诸侯之卿大夫所服。禆冕，絺冕也，玄冕也。上服爵弁服。大祝禆冕，则大夫。○大祝，音泰，下文注大祝、大宰、大宗、大庙、大史皆同此音。下之六反，说文云：祝，𥙊主賛词者。禆，婢支反。毋，音无，本亦作无。絺，知里反，本又作希，徐，张履反。"
                },
                {
                    "paragraph": "祝声三，告曰：某之子生，敢告。",
                    "zhushu": "声噫，歆，警神也。某，夫人之氏也。○祝，之六反，下同，徐之又反。二，息暂反，又如字，下声三及三者三皆放此。噫，于其反。歆，许金反。警，居领反。重言：祝声三，二见下文。"
                },
                {
                    "paragraph": "升，奠币于殡东几上，哭降。",
                    "zhushu": "几筵于殡东。明继體也。"
                },
                {
                    "paragraph": "众主人、卿、大夫、士、房中皆哭，不踊，",
                    "zhushu": "众主人，君之亲也。房中，妇人。"
                },
                {
                    "paragraph": "尽一哀，反位，遂朝奠。",
                    "zhushu": "反朝夕哭位。"
                },
                {
                    "paragraph": "小宰升，举币。",
                    "zhushu": "所主也。㪯而下，埋之阶间。"
                },
                {
                    "paragraph": "三日，众主人、卿、大夫、士如初位，北面，",
                    "zhushu": "三日，负子日也。初告生时。"
                },
                {
                    "paragraph": "大宰、大宗、大祝皆禆冕，少师奉子以衰，祝先，子从，宰、宗人从，入门，哭者止。",
                    "zhushu": "宰、宗人，诏賛君事者。○少，升召反，下少丧并注同。○奉，芳勇反，下注奉者同。衰，七雷反，下同。从，才用反，下同。"
                },
                {
                    "paragraph": "子升自西阶，殡前北面，祝立于殡东南隅。祝声三，曰：某之子某，从执事敢见。子拜稽颡，哭，",
                    "zhushu": "奉子者拜哭。○见，贤遍反，下而见伯父、庙见、旅见同。"
                },
                {
                    "paragraph": "祝、宰、宗人、众主人、卿、大夫、士哭，踊三者三，降，东反位，皆𥘵。子踊，房中亦踊，三者三，袭，衰，杖，",
                    "zhushu": "踊、袭、衰、杖，成子礼也。"
                },
                {
                    "paragraph": "奠出。",
                    "zhushu": "亦谓朝奠。"
                },
                {
                    "paragraph": "大宰命祝、史，以名徧告于五祀、山川。",
                    "zhushu": "因负子名之。丧于礼畧也。○徧音遍，下同。"
                },
                {
                    "paragraph": "○曽子问曰：如巳葬而世子生，则如之何？孔子曰：大宰、大宗从大祝而告于祢。",
                    "zhushu": "告生也。○祢，本又作祢，乃礼反。重言则如之何五，互见前篇。"
                },
                {
                    "paragraph": "三月，乃名于祢，以名徧告及，社稷、宗庙、山川。",
                    "zhushu": ""
                },
                {
                    "paragraph": "○孔子曰：诸侯适天子，必告于祖，奠于祢，",
                    "zhushu": "皆奠币以告之，互文也。"
                },
                {
                    "paragraph": "冕而出视朝。",
                    "zhushu": "听国事也。诸侯朝天子，必禆冕，为将庿受也。禆冕者，公衮，侯、伯鷩，子、男毳。○朝，直遥反，生及下同。为，于伪反，下为事同。衮，古本反。鷩，必列反。毳，昌锐反。"
                },
                {
                    "paragraph": "命祝、史告于社稷、宗庙、山川，",
                    "zhushu": "临行又徧告宗庿，孝敬之心也。"
                },
                {
                    "paragraph": "乃命国家五官而后行，",
                    "zhushu": "五官，五大夫典事者，命者，敕之以其职。"
                },
                {
                    "paragraph": "道而出。",
                    "zhushu": "祖，道也。聘礼曰：出祖释軷。𥙊，酒脯也。○軷，步末反。"
                },
                {
                    "paragraph": "告者五日而徧，过是非礼也。",
                    "zhushu": "既告，不敢久留。"
                },
                {
                    "paragraph": "凡告用牲、币，反亦如之。",
                    "zhushu": "牲，当为制，字之误也。制币，一丈八尺。○牲币，依注牲音制。"
                },
                {
                    "paragraph": "○诸侯相见，必告于祢，",
                    "zhushu": "道近，或可以不亲告袓。"
                },
                {
                    "paragraph": "朝服而出视朝。",
                    "zhushu": "朝服，为事故也。"
                },
                {
                    "paragraph": "命祝、史告于五庙，所过山川，",
                    "zhushu": "山川所不过，则不告。贬于适天子也。"
                },
                {
                    "paragraph": "亦命国家五官，道而出。反必亲告于祖、祢，乃命祝、史告至于前所告者，而后听朝而入。",
                    "zhushu": "反必亲告祖祢，同出入礼。"
                },
                {
                    "paragraph": "○曾子问曰：并有丧，如之何？何先何后？",
                    "zhushu": "并谓父母若亲同者，同月死。"
                },
                {
                    "paragraph": "孔子曰：葬，先轻而后重；其奠也，先重而后轻，礼也。自启及葬不奠，",
                    "zhushu": "不奠，务于当葬者。"
                },
                {
                    "paragraph": "行葬不哀次，",
                    "zhushu": "不哀次，䡖于在殡者。"
                },
                {
                    "paragraph": "反葬奠，而后辞于殡，遂修葬事。",
                    "zhushu": "殡，当为宾，声之误也。辞于宾，谓告将葬启期也。○殡，音宾，出注。"
                },
                {
                    "paragraph": "其虞也，先重而后轻，礼也。",
                    "zhushu": ""
                },
                {
                    "paragraph": "○孔子曰：宗子虽七十，无无主妇；",
                    "zhushu": "族人之妇，不可无统。"
                },
                {
                    "paragraph": "非宗子，虽无主妇可也。○曾子问曰：将冠子，冠者至，揖让而入，闻齐衰、大功之丧，如之何？",
                    "zhushu": "冠者，宾及賛者。○冠，古乱反，下及注皆同。"
                },
                {
                    "paragraph": "孔子曰：内丧则废。外丧则冠而不醴，彻馔而埽，即位而哭。如冠者未至，则废。",
                    "zhushu": "内丧，同门也。不醴，不醴子也。其废者，丧成服，因丧而冠。○馔，仕恋反。埽，悉报反。重言：即位而哭二，下文一，奔丧一。"
                },
                {
                    "paragraph": "○如将冠子而未及期日，而有齐衰、大功、小功之丧，则因丧服而冠。",
                    "zhushu": "废吉礼而因丧冠，俱成人之服。及，至也。"
                },
                {
                    "paragraph": "除丧不改冠乎？孔子曰：天子赐诸侯、大夫冕、弁服于大庙，归设奠，服赐服，于斯乎有冠醮，无冠醴。",
                    "zhushu": "酒为醮。冠礼，醴重而醮䡖。此服赐服，酌用酒，尊赐也。不醴，明不为改冠，改冠当醴之。醮，子妙反。○酌而无献酬曰醮。"
                },
                {
                    "paragraph": "父没而冠，则巳冠埽地而登于祢，巳𥙊而见伯父、叔父，而后飨冠者。",
                    "zhushu": "飨，谓礼之。"
                },
                {
                    "paragraph": "○曽子问曰：𥙊如之何则不行旅酬之事矣？孔子曰：闻之，小祥者，主人练𥙊而不旅，奠酬于宾，宾弗举，礼也。",
                    "zhushu": "奠无尸，虞不致爵，小祥不旅酬，大祥无无筭爵，弥吉。"
                },
                {
                    "paragraph": "昔者鲁昭公练而举酬行旅，非礼也；孝公大祥，奠酬弗举，亦非礼也。",
                    "zhushu": "孝公，隠公之祖父。重言：非礼也，亦非礼也并重见曲礼第一。"
                },
                {
                    "paragraph": "○曽子问曰：大功之丧，可以与于馈奠之事乎？",
                    "zhushu": "馈奠，在殡时也。○与，音预，下至说衰与奠皆同。"
                },
                {
                    "paragraph": "孔子曰：岂大功耳，自斩衰以下皆可，礼也。曽子曰：不以轻服而重相为乎？",
                    "zhushu": "恠以重服而为人执事。○为，于伪反，注为人、其所为服、为君、为其皆同。"
                },
                {
                    "paragraph": "孔子曰：非此之谓也。",
                    "zhushu": "非谓为人，谓于其所为服也。"
                },
                {
                    "paragraph": "天子、诸侯之丧，斩衰者奠；",
                    "zhushu": "为君服者皆斩衰，唯主人不奠。"
                },
                {
                    "paragraph": "大夫齐衰者奠，",
                    "zhushu": "服斩衰者不奠。辟正君也。齐衰者，其兄弟。○辟，音避，下同。"
                },
                {
                    "paragraph": "士则朋友奠。不足则取于大功以下者，不足则反之。",
                    "zhushu": "服齐衰者不奠，辟大夫也。言不足者，谓殷奠时。○士则朋友，一本作士则朋友奠。"
                },
                {
                    "paragraph": "○曽子问曰：小功可以与于𥙊乎？",
                    "zhushu": "𥙊，谓虞卒哭时。"
                },
                {
                    "paragraph": "孔子曰：何必小功耳，自斩衰以下与𥙊，礼也。曽子曰：不以轻丧而重𥙊乎？",
                    "zhushu": "恠使重者执事。"
                },
                {
                    "paragraph": "孔子曰：天子、诸侯之丧𥙊也，不斩衰者不与𥙊。大夫齐衰者与𥙊。士𥙊不足，则取于兄弟大功以下者。○曽子问曰：相识，有丧服，可以与于𥙊乎？",
                    "zhushu": "问已有丧服，可以助所识者𥙊否？"
                },
                {
                    "paragraph": "孔子曰：缌不𥙊，又何助于人？○曽子问曰：废丧服，可以与于馈奠之事乎？",
                    "zhushu": "谓新除丧服也。"
                },
                {
                    "paragraph": "孔子曰：说衰与奠，非礼也。",
                    "zhushu": "执事于人之神，为其忘哀疾也。○说，汤活反。"
                },
                {
                    "paragraph": "以摈相可也。",
                    "zhushu": ""
                },
                {
                    "paragraph": "○曽子问曰：昏礼既纳币，有吉日，女之父母死，则如之何？",
                    "zhushu": "吉日，取女之吉日。○相，息亮反。取，七住反，本亦作娶，下文取妇、取女同。"
                },
                {
                    "paragraph": "孔子曰：壻使人吊。如壻之父母死，则女之家亦使人吊。",
                    "zhushu": "必使人吊者，未成兄弟。"
                },
                {
                    "paragraph": "父丧称父，母丧称母。",
                    "zhushu": "礼宜各以其敌者也。父使人吊之，辞云：某子闻某之丧，某子使某如何不淑。母则若云：宋荡伯姫闻姜氏之丧，伯姬使某，如何不淑。凡吊辞一耳。"
                },
                {
                    "paragraph": "父母不在，则称伯父世母。",
                    "zhushu": "吊礼不可废也。伯父母又不在，则称叔父母。"
                },
                {
                    "paragraph": "壻巳葬，壻之伯父致命女氏曰：某之子有父母之丧，不得嗣为兄弟，使某致命。女氏许诺而弗敢嫁，礼也。",
                    "zhushu": "必致命者，不敢以累年之丧，使人失嘉会之时。○累，力弭反。"
                },
                {
                    "paragraph": "壻免丧，女之父母使人请，壻弗取而后嫁之，礼也。",
                    "zhushu": "请，请成婚。"
                },
                {
                    "paragraph": "女之父母死，壻亦如之。",
                    "zhushu": "女免丧，壻之父母亦使人请，其巳葬时，亦致命。"
                },
                {
                    "paragraph": "○曽子问曰：亲迎，女在涂，而壻之父母死，如之何？孔子曰：女改服，布深衣，缟总，以趋丧。",
                    "zhushu": "布深衣，缟总。妇人始丧未成服之服。○迎，鱼敬反，下同。缟，古老反。总，音摠。"
                },
                {
                    "paragraph": "女在涂，而女之父母死，则女反。",
                    "zhushu": "奔丧，服期。○期，居宜反，下同。"
                },
                {
                    "paragraph": "如壻亲迎，女未至，而有齐衰、大功之丧，则如之何？孔子曰：男不入，改服于外次，女入，改服于内次，然后即位而哭。",
                    "zhushu": "不闻丧即改服者，昏礼重于齐衰以下。"
                },
                {
                    "paragraph": "曽子问曰：除丧则不复昏礼乎？",
                    "zhushu": "复，犹偿也。○偿，音尚。"
                },
                {
                    "paragraph": "孔子曰：𥙊，过时不𥙊，礼也。又何反于初？",
                    "zhushu": "重喻轻也。同牢及馈飨，相饮食之道。○过，古卧反。饮，于鸩反。食，音寺。"
                },
                {
                    "paragraph": "孔子曰：嫁女之家，三夜不息烛，思相离也。",
                    "zhushu": "亲骨肉也。○离，力智反。"
                },
                {
                    "paragraph": "取妇之家，三日不举乐，思嗣亲也。",
                    "zhushu": "重世变也。重意：取妇之家，三日不㪯乐。郊特牲：昏礼不㪯。檀弓上：忌日不乐。𥙊统三十六：齐者不乐。"
                },
                {
                    "paragraph": "三月而庙见，称来妇也。择日而𥙊于祢，成妇之义也。",
                    "zhushu": "谓舅姑𣳚者也，必𥙊成妇。义者，妇有供养之礼，犹舅姑存时，盥馈特豚于室。○供，九用反。养，羊尚反。盥馈，音管，下其位反。"
                },
                {
                    "paragraph": "○曽子问曰：女未庙见而死，则如之何？孔子曰：不迁于祖，不祔于皇姑，壻不杖、不菲、不次，归葬于女氏之党，示未成妇也。",
                    "zhushu": "迁朝庙也。壻虽不备丧礼，犹为之服齐衰也。○菲，一本作扉，扶畏反，草履。朝，直遥反。为，于伪反，下为庶母、为其、下文君为皆同。"
                },
                {
                    "paragraph": "○曽子问曰：取女，有吉日而女死，如之何？孔子曰：壻齐衰而吊，既葬而除之。夫死亦如之。",
                    "zhushu": "未有期三年之恩也。女服斩衰。"
                },
                {
                    "paragraph": "○曽子问曰：丧有二孤，庙有二主，礼与？",
                    "zhushu": "恠，时有之。○与，音余，下礼与同。"
                },
                {
                    "paragraph": "孔子曰：天无二日，土无二王。尝、禘、郊、社，尊无二上，未知其为礼也。",
                    "zhushu": "尊喻卑也。神虽多，犹一一𥙊之。重言：天无二日，土无二王三，一见坊记，一见丧服四制。○尊无二上二，重见坊记。"
                },
                {
                    "paragraph": "昔者齐桓公亟举兵，作伪主以行，及反，葬诸祖庙。庙有二主，自桓公始也。",
                    "zhushu": "伪，犹假也。㪯兵以迁庙，主行，无则主命，为假主，非也。○亟，徐起吏反。"
                },
                {
                    "paragraph": "丧之二孤，则昔者卫灵公适鲁，遭季桓子之丧，卫君请吊，哀公辞，不得命。公为主，客入吊，康子立于门右，北面。公揖让，升自东阶，西郷，客升自西阶，吊。公拜，兴哭，康子拜稽颡于位。有司弗辩也。今之二孤，自季康子之过也。",
                    "zhushu": "辩犹正也。若康子者，君吊其臣之礼也。邻国之君吊，君为之主，主人拜稽颡，非也，当哭踊而巳。灵公先桓子以鲁哀公二年夏卒，桓子以三年秋卒，是出公也。○郷，许亮反。先，悉荐反。夏，户嫁反。"
                },
                {
                    "paragraph": "○曽子问曰：古者师行，必以迁庙主行乎？孔子曰：天子巡守，以迁庙主行，载于齐车，言必有尊也。今也取七庙之主以行，则失之矣。",
                    "zhushu": "齐车，金路。○守，手又反，本亦作狩。齐，侧皆反，本亦作斋，注及下同。齐车，𥙊祀所乘金辂也。重意：言必有尊也，曲礼上：必有尊也。"
                },
                {
                    "paragraph": "当七庙、五庙无虚主。虚主者，唯天子崩，诸侯薨，与去其国，与祫𥙊于祖，为无主耳。吾闻诸老聃曰：天子崩，国君薨，则祝取群庙之主而藏诸祖庙，礼也。卒哭成事，而后主各反其庙。",
                    "zhushu": "老聃，古寿考者之号也，与孔子同时。藏诸主于祖庙，象有凶事者聚也。卒哭成事，先祔之𥙊名也。○祫音洽。聃，他甘反。老聃，即老子也。祔音附。"
                },
                {
                    "paragraph": "君去其国，大宰取群庙之主以从，礼也。",
                    "zhushu": "鬼神依人者也。○从，才用反，下禆从、而从同。"
                },
                {
                    "paragraph": "祫𥙊于祖，则祝迎四庙之主，",
                    "zhushu": "祝，接神者也。"
                },
                {
                    "paragraph": "主出庙入庙，必跸。",
                    "zhushu": "跸、止，行也。○跸，音毕。"
                },
                {
                    "paragraph": "老聃云。",
                    "zhushu": ""
                },
                {
                    "paragraph": "○曽子问曰：古者师行无迁主，则何主？孔子曰：主命。问曰：何谓也？孔子曰：天子、诸侯将出，必以币、帛、皮、圭告于祖、祢，遂奉以出，载于齐车以行。毎舍奠焉，而后就舍。",
                    "zhushu": "以脯醢礼神，乃敢即安也。所告而不以出，即埋之。"
                },
                {
                    "paragraph": "反必告，设奠，卒，敛币、玉，藏诸两阶之间，乃出。盖贵命也。",
                    "zhushu": ""
                },
                {
                    "paragraph": "○子游问曰：丧慈母如母，礼与？",
                    "zhushu": "如母，谓父卒三年也。子游意以为国君亦当然。礼所云者，乃大夫以下，父所使妾养妾子。重意：反必告，曲礼：出必告。"
                },
                {
                    "paragraph": "孔子曰：非礼也。古者男子外有传，内有慈母，君命所使教子也，何服之有？",
                    "zhushu": "言无服也。此指谓国君之子也。大夫、士之子为庶母慈巳者服小功，父卒乃不服。"
                },
                {
                    "paragraph": "昔者，鲁昭公少丧其母，有慈母良，及其死也，公弗忍也，欲丧之。有司以闻曰：古之礼，慈母无服。",
                    "zhushu": "据国君也。良，善也。谓之慈母，固为其善。国君之妾子，于礼不服也。昭公年二十，乃丧齐归，犹无戚容，是不少，又安能不忍于慈母？此非昭公明矣，未知何公也。○少丧，如字，下及注皆同，读者亦息浪反。"
                },
                {
                    "paragraph": "今也君为之服，是逆古之礼而乱国法也。若终行之，则有司将书之，以遗后世，无乃不可乎！公曰：古者，天子练冠以燕居。公弗忍也，遂练冠以丧慈母。丧慈母，自鲁昭公始也。",
                    "zhushu": "公之言又非也。天子练冠以燕居。盖谓庶子，王为其母。○遗，如字，犹垂反，又于季反。"
                },
                {
                    "paragraph": "曽子问曰：诸侯旅见天子，入门不得终礼，废者几？",
                    "zhushu": "旅，众。○几，居岂反，下同。"
                },
                {
                    "paragraph": "孔子曰：四。请问之。曰：大庙火，日食，后之丧，雨霑服失容，则废。",
                    "zhushu": "大庙、始祖庙、宗庙皆然，主于始祖耳。○霑，竹廉反。"
                },
                {
                    "paragraph": "如诸侯皆在而日食，则从天子救日，各以其方色与其兵。",
                    "zhushu": "示奉时事，有所讨也。方色者，东方衣青，南方衣赤，西方衣白，北方衣黑，兵未闻也。○衣，于既反，又如字，下同。"
                },
                {
                    "paragraph": "大庙火，则从天子救火，不以方色与兵。",
                    "zhushu": ""
                },
                {
                    "paragraph": "○曽子问曰：诸侯相见，揖让入门，不得终礼，废者几？孔子曰：六。请问之。曰：天子崩，太庙火，日食，后、夫人之丧，雨霑服失容，则废。",
                    "zhushu": "夫人，君之夫人。"
                },
                {
                    "paragraph": "○曽子问曰：天子尝、禘、郊、社、五祀之𥙊，簠、簋既陈，天子崩，后之丧，如之何？孔子曰：废。",
                    "zhushu": "既陈，谓夙兴陈馔牲器时也。天子七祀，言五者，関中言之。○禘，大计反。簠音甫，徐方干反，又音蒲。簋，音轨。馔，仕恋反，又仕转反，下同。"
                },
                {
                    "paragraph": "○曽子问曰：当𥙊而日食，大庙火，其𥙊也如之何？孔子曰：接𥙊而巳矣。如牲至未杀，则废。",
                    "zhushu": "接𥙊而巳，不迎尸也。"
                },
                {
                    "paragraph": "天子崩，未殡，五祀之𥙊不行，既殡而𥙊。其𥙊也，尸入，三饭，不侑，酳不酢而巳矣。自启至于反哭，五祀之𥙊不行，巳葬而𥙊，祝毕献而巳。",
                    "zhushu": "既葬弥吉，毕献祝而后止。郊社亦然。唯尝禘宗庙，俟吉也。○饭，扶晚反，下同。不侑音又，绝句，下皆放此。酳音胤，又仕觐反。酢，才名反。"
                },
                {
                    "paragraph": "○曽子问曰：诸侯之𥙊社稷，俎、豆既陈，闻天子崩、后之丧，君薨、夫人之丧，如之何？孔子曰：废。",
                    "zhushu": "亦谓夙㒷陈馔牲器时也。"
                },
                {
                    "paragraph": "自薨比至于殡，自启至于反哭，奉帅天子。",
                    "zhushu": "帅，循也。所奉循如天子者，谓五祀之𥙊也。社稷亦然。○比，必利反。"
                },
                {
                    "paragraph": "○曽子问曰：大夫之𥙊，鼎、俎既陈，笾、豆既设，不得成礼，废者几？孔子曰：九。请问之。曰：天子崩，后之丧，君薨，夫人之丧，君之大庙火，日食，三年之丧，齐衰，大功，皆废。外丧自齐衰以下，行也。",
                    "zhushu": "齊衰异门则𥙊。"
                },
                {
                    "paragraph": "其齐衰之𥙊也，尸入，三饭，不侑，酳不酢而巳矣。大功，酢而已矣。小功、缌，室中之事而已矣。",
                    "zhushu": "室中之事，谓宾长、献。○长，知丈反，下文诔长同。"
                },
                {
                    "paragraph": "士之所以异者，缌不𥙊，",
                    "zhushu": "然则士不得成礼者十一。"
                },
                {
                    "paragraph": "所𥙊，于死者无服，则𥙊。",
                    "zhushu": "谓若舅舅、之子，从母昆弟。"
                },
                {
                    "paragraph": "曽子问曰：三年之丧，吊乎？孔子曰：三年之丧，练不群立，不旅行。",
                    "zhushu": "为其苟语忘哀也。○为，于伪反，下为彼、为亲、妻为、妇为、为巳病皆同。"
                },
                {
                    "paragraph": "君子礼以饰情，三年之丧而吊哭，不亦虚乎？",
                    "zhushu": "为彼哀，则不专于亲也。为亲哀，则是妄吊。"
                },
                {
                    "paragraph": "○曽子问曰：大夫、士有私丧，可以除之矣，而有君服焉，其除之也，如之何？孔子曰：有君丧，服于身，不敢私服，又何除焉？",
                    "zhushu": "重喻軽也。私丧，家之丧也。丧服四制曰：门外之治，义断㤙。○治，直吏反。断，丁乱反。重言：可以除之矣二，一见檀弓上苐三。"
                },
                {
                    "paragraph": "于是乎有过时而弗除也。君之丧服除而后殷𥙊，礼也。",
                    "zhushu": "谓主人也。支子则否。○除，如字，徐直虑反。"
                },
                {
                    "paragraph": "○曽子问曰：父母之丧，弗除，可乎？",
                    "zhushu": "以其有终身之忧。"
                },
                {
                    "paragraph": "孔子曰：先王制礼，过时弗举，礼也。非弗能勿除也，患其过于制也。故君子过时不𥙊，礼也。",
                    "zhushu": "言制礼以为民中，过其时则不成礼。○中，如字，又丁仲反。重言：先王制礼四，檀弓上三。"
                },
                {
                    "paragraph": "○曽子问曰：君薨既殡，而臣有父母之丧，则如之何？孔子曰：归居于家，有殷事，则之君所，朝夕否。",
                    "zhushu": "居家者，因其哀后隆于父母，殷事，朔月、月半荐新之奠也。"
                },
                {
                    "paragraph": "曰：君既启，而臣有父母之丧，则如之何？孔子曰：归哭而反送君。",
                    "zhushu": "言送君，则既葬而歸也。歸哭者，服君服而歸，不敢私服也。"
                },
                {
                    "paragraph": "曰：君未殡，而臣有父母之丧，则如之何？孔子曰：归殡，反于君所，有殷事则归，朝夕否。",
                    "zhushu": "其哀杂，主于君。"
                },
                {
                    "paragraph": "大夫室老行事，士则子孙行事。",
                    "zhushu": "大夫、士，其在君所之时，则摄其事。"
                },
                {
                    "paragraph": "大夫内子，有殷事，亦之君所，朝夕否。",
                    "zhushu": "谓夫之君既殡，而有舅姑之丧者。内子，大夫适妻也。妻为夫之君，如妇为舅姑，服齊衰。○适，丁历反。"
                },
                {
                    "paragraph": "○贱不诔贵，幼不诔长，礼也。",
                    "zhushu": "诔，累也。累列生时行迹，读之以作谥，谥当由尊者成。○诔，力水反，谓谥也。行，下孟反。谥，音示，徐又以二反。"
                },
                {
                    "paragraph": "唯天子称天以诔之。",
                    "zhushu": "以其无尊焉。春秋公羊说以为读诔制谥于南郊，若云受之于天然。"
                },
                {
                    "paragraph": "诸侯相诔，非礼也。",
                    "zhushu": "礼当言诔于天子也，天子乃使大史赐之谥。"
                },
                {
                    "paragraph": "○曽子问曰：君出疆，以三年之戒，以椑从。君薨，其入如之何？",
                    "zhushu": "其出有丧备，疑丧入必异也。戒，犹备也，谓衣衾也。亲身棺曰椑，其余可死乃具也。○疆，居良反。椑，薄历反。衬身棺，谓杝棺也。"
                },
                {
                    "paragraph": "孔子曰：共殡服，",
                    "zhushu": "此谓君以大敛。殡服，谓布深衣，苴绖，散带垂，殡时主人所服，共之以待其来也。其余殡事亦皆具焉。○共殡，音恭，注同；下必刃反。苴绖，七余反，下大结反。散，息但反。"
                },
                {
                    "paragraph": "则子麻弁绖、疏衰、菲、杖，",
                    "zhushu": "棺柩未安，不忍成服于外也。麻弁绖者，布弁而加环绖也。布弁，如爵弁，而用布。杖者，为巳病。○弁，皮彦反。柩，其又反。如爵，如或作加，误也。为巳，音以。"
                },
                {
                    "paragraph": "入自阙，升自西阶。",
                    "zhushu": "阙，谓毁宗也。柩毁宗而入，异于生也。升自西阶，亦异生也。所毁宗，殡宫门西也。于此正棺而服殡服，既涂而成服。殷柩出毁宗，周柩入毁宗，礼相変也。"
                },
                {
                    "paragraph": "如小敛，则子免而从柩，",
                    "zhushu": "谓君已小敛也。主人布深衣，不括发者，行远不可无莭。○免，音问。"
                },
                {
                    "paragraph": "入自门，升自阼阶。",
                    "zhushu": "亲未在棺，不忍异入，使如生来反。"
                },
                {
                    "paragraph": "君、大夫、士，一节也。曽子问曰：君之丧既引，闻父母之丧，如之何？孔子曰：遂。既封而归，不俟子。",
                    "zhushu": "遂，遂送君也。封，当为窆。子，嗣君也。○引，以刃反，下皆同。封，音窆，彼験反。"
                },
                {
                    "paragraph": "○曽子问曰：父母之丧，既引，及涂，闻君薨，如之何？孔子曰：遂。既封，改服而往。",
                    "zhushu": "封，亦当为窆。改服，括发，徒跣，布深衣，扱上祍。不以私丧包至尊。○既封，依注音窆，彼験反。涂，音徒。扱，初洽反。祍，而审反，又而鸩反。"
                },
                {
                    "paragraph": "○曽子问曰：宗子为士，庶子为大夫，其𥙊也如之何？孔子曰：以上牲𥙊于宗子之家。",
                    "zhushu": "贵禄重宗也。上牲，大夫少牢。"
                },
                {
                    "paragraph": "祝曰：孝子某，为介子某荐其常事。",
                    "zhushu": "介，副也。不言庶，使若可以𥙊然。○祝，皇之六反，旧之又反，下同。为，于伪反，下注为有异居、为无曰同。介，音界，副也，下同。"
                },
                {
                    "paragraph": "若宗子有罪，居于他国，庶子为大夫，其𥙊也，祝曰：孝子某，使介子某执其常事。",
                    "zhushu": "此之谓宗子摄大夫，○其𥙊也。夲或此下有如之何三字，非也。"
                },
                {
                    "paragraph": "摄主不厌𥙊，不旅，不假，不绥𥙊，不配，",
                    "zhushu": "皆辟正主。厌，厌饫神也。厌有阴有阳。迎尸之前，祝酌奠，奠之且飨，是阴厌也。尸谡之后，彻荐俎敦，设于西北隅，是阳厌也。此不厌者，不阳厌也。不旅，不旅酬也。假，读为嘏。不嘏，不嘏主人也。不绥𥙊，谓今主人也。绥，周礼作堕。不配者，祝辞不言以某妃配某氏。○厌，本或作懕，于艳反，注下皆同。绥，注作堕，同许垂反，徐又况垂反，注同。辟，音避，下同。饫，于去反。谡，色六反，起也。敦音对，又东论反。嘏，古雅反。"
                },
                {
                    "paragraph": "布奠于宾，宾奠而不举，",
                    "zhushu": "布奠，谓主人酬宾，奠觯于荐北。宾奠，谓取觯奠于荐南也。此酬之始也。奠之不𠬤，止旅。○觯，之豉反，字林音支。"
                },
                {
                    "paragraph": "不归肉。",
                    "zhushu": "肉，俎也。谓与𥙊者留之共燕。○歸，如字，徐其位反。与，音预。"
                },
                {
                    "paragraph": "其辞于宾曰：宗兄、宗弟、宗子在他国，使某辞。",
                    "zhushu": "辞犹告也。宿宾之辞，与宗子为列，则曰宗兄若宗弟。昭穆异者，曰宗子而已。其辞若云：宗凡某在他国，使某执其常事，使某告。○其辞，如字，告也，下及注同。昭穆，常遥反，下音木，后放此。"
                },
                {
                    "paragraph": "○曽子问曰：宗子去在他国，庶子无爵而居者，可以𥙊乎？孔子曰：𥙊哉！",
                    "zhushu": "有子孙存，不可以乏先祖之祀。"
                },
                {
                    "paragraph": "请问其𥙊如之何？孔子曰：望墓而为坛，以时𥙊。",
                    "zhushu": "不𥙊于庙。元爵者贱，远辟正主。○坛，大丹反，下注同，注或作墠，音善。远，徐于万反。"
                },
                {
                    "paragraph": "若宗子死，告于墓，而后𥙊于家。",
                    "zhushu": "言𥙊于家，容无庙也。"
                },
                {
                    "paragraph": "宗子死，称名不言孝，",
                    "zhushu": "孝，宗子之称，不敢与之同其辞，但言子某荐其常事。○称，尺证反。"
                },
                {
                    "paragraph": "身𣳚而已。",
                    "zhushu": "至子可以称孝。"
                },
                {
                    "paragraph": "子游之徒，有庶子𥙊者，以此，",
                    "zhushu": "以，用也。用此礼𥙊也。"
                },
                {
                    "paragraph": "若义也。",
                    "zhushu": "若，顺。"
                },
                {
                    "paragraph": "今之𥙊者，不首其义，故诬于𥙊也。",
                    "zhushu": "首，本也。诬，犹妄也。"
                },
                {
                    "paragraph": "○曽子问曰：𥙊必有尸乎？",
                    "zhushu": "言无益，无用为。"
                },
                {
                    "paragraph": "若厌𥙊，亦可乎？",
                    "zhushu": "厌时无尸。"
                },
                {
                    "paragraph": "孔子曰：𥙊成丧者必有尸，尸必以孙，孙幼则使人抱之，无孙则取于同姓可也。",
                    "zhushu": "人以有子孙为成人，子不殇父，义由此也。重意。尸必以孙。曲礼上、𥙊统二十五正云：孙为王父尸。○孙糿则使人抱之。曲礼上：君子抱孙不抱子。"
                },
                {
                    "paragraph": "𥙊殇必厌，盖弗成也。",
                    "zhushu": "厌饫而已，不成其为人。"
                },
                {
                    "paragraph": "𥙊成丧而无尸，是殇之也。",
                    "zhushu": "与不成人同。"
                },
                {
                    "paragraph": "孔子曰：有阴厌，有阳厌。",
                    "zhushu": "言𥙊殇之礼，有于阴厌之者，有于阳厌之者。"
                },
                {
                    "paragraph": "曽子问曰：殇不祔𥙊，何谓阴厌、阳厌？",
                    "zhushu": "祔，当为备，声之误也。言殇乃不成人，𥙊之不备礼，而云阴厌，阳厌乎？此失孔子指也。𥙊成人，始设奠于奥。迎尸之前，谓之阴厌。尸谡之后，改馔于西北隅，谓之阳厌。殇则不备。○附，依注音备，本或作袝，亦同。奥，于报反。"
                },
                {
                    "paragraph": "孔子曰：宗子为殇而死，庶子弗为后也。",
                    "zhushu": "族人以其伦代之，明不序昭穆，立之庙，其𥙊之，就其祖而已。代之者主其礼。"
                },
                {
                    "paragraph": "其吉𥙊特牲，",
                    "zhushu": "尊宗子，从成人也。凡殇则特豚，自卒哭成事之后为吉𥙊。"
                },
                {
                    "paragraph": "𥙊殇不举，无肵俎，无玄酒，不告利成，",
                    "zhushu": "此其无尸及所降也。其他如成人，㪯肺脊、肵俎、利成，礼之施于尸者。○肵，音其，又忌依反，敬也。"
                },
                {
                    "paragraph": "是谓阴厌。",
                    "zhushu": "是宗子而殇，𥙊之于奥之礼。小宗为殇，其𥙊礼亦如之。"
                },
                {
                    "paragraph": "凡殇与无后者，𥙊于宗子之家，当室之白，尊于东房，是谓阳厌。",
                    "zhushu": "凡殇，谓庶子之适也。或昆弟之子，或从父昆弟。无后者，如有昆弟及诸父。此则今死者，皆宗子大功之内亲。共祖祢者。言𥙊于宗子之家者，为有异居之道也。无庙者为墠，𥙊之亲者共其牲物，宗子皆主其礼。当室之白，尊于东房，异于宗子之为殇。当室之白，谓西北隅得户明者也。明者曰阳。凡祖庙在小宗之家，小宗𥙊之，亦然。宗子之适，亦为凡殇，过此以往，则不𥙊也。𥙊适者，天子下𥙊五，诸侯下𥙊三，大夫下𥙊二，士以下𥙊子而止。○适，丁暦反，下同。如有昆弟，一本作如有共。其，音恭。"
                },
                {
                    "paragraph": "○曽子问曰：葬引至于堩，日有食之，则有变乎？且不乎？",
                    "zhushu": "堩，道也。変，谓异礼。○堩，古邓反。且，如字，徐子余反。"
                },
                {
                    "paragraph": "孔子曰：昔者吾从老聃助葬于巷党，及堩，日有食之，老聃曰：丘！止柩就道右，止哭以听变。既明反，而后行，曰：礼也。",
                    "zhushu": "巷党，党名也。就道右者，行相左也。変，日食也。反，复也。○从，才用反，又如字，既明反，绝句。"
                },
                {
                    "paragraph": "反葬，而丘问之曰：夫柩不可以反者也。日有食之，不如其巳之迟数，则岂如行哉？",
                    "zhushu": "巳，止也。数，读为速。"
                },
                {
                    "paragraph": "老聃曰：诸侯朝天子，见日而行，逮日而舍奠。大夫使，见日而行，逮日而舍。",
                    "zhushu": "舍奠，毎将舍，奠行主。○朝，直遥反。使，色吏反，下君使、所使同。"
                },
                {
                    "paragraph": "夫柩不蚤出，不莫宿。",
                    "zhushu": "侵晨夜则近奸冦。○蚤，音早。莫，音暮。近，附近之近。"
                },
                {
                    "paragraph": "见星而行者，唯罪人与奔父母之丧者乎！日有食之，安知其不见星也？",
                    "zhushu": "为无日而慝作，豫止也。○慝，他得反，恶也。"
                },
                {
                    "paragraph": "且君子行礼，不以人之亲痁患。",
                    "zhushu": "痁，病也。以人之父母行礼，而恐惧其有患害，不为也。○痁，始占反，病也。恐，丘勇反。"
                },
                {
                    "paragraph": "吾间诸老聃云。",
                    "zhushu": ""
                },
                {
                    "paragraph": "○曽子问曰：为君使而卒于舍，礼曰：公馆复，私馆不复。凡所使之国，有司所授舍，则公馆巳，何谓私馆不复也？",
                    "zhushu": "复，始死招魂。○为，于伪反，又如字。重言：公馆复私馆不复三，一见杂记下三十萹，一见丧大记二十一。"
                },
                {
                    "paragraph": "孔子曰：善乎问之也！",
                    "zhushu": "善其问难明也。"
                },
                {
                    "paragraph": "自卿大夫之家曰私馆，公馆与公所为曰公馆。公馆复，此之谓也。",
                    "zhushu": "公馆，若今县官宫也。宫所为，君所命使言巳者。重言：此之谓也九，礼器、大传、𥙊义、丧服、内则各一，乐记二，经觧三。"
                },
                {
                    "paragraph": "○曽子问曰：下殇土周葬于园，遂舆机而往，涂迩故也。",
                    "zhushu": "士周，堲周也。周人以夏后氏之堲周葬下殇于园中，以其去成人远，不就墓也。机，舆尸之床也。以绳絙其中央，反以绳从两旁钩之。礼，以机㪯尸，舆之以就园而敛葬焉，涂近故耳。舆机，或为余机。○迩，音尓，近也。即，本又作堲，子栗反，下同。絙，本又作縆，古邓反，一音古恒反。钩，本又作拘，古侯反。敛，力验反，下同。"
                },
                {
                    "paragraph": "今墓远，则其葬也如之何？",
                    "zhushu": "今人敛下殇于宫中，而葬于墓，与成人同，墓涂乃远，其葬当舆其棺乎？载之也，问礼之変也。"
                },
                {
                    "paragraph": "孔子曰：吾闻诸老聃曰：昔者史佚有子而死，下殇也，墓远。",
                    "zhushu": "盖欲葬墓，如长殇，从成人也。长殇有送葬车者，则棺载之矣。史佚，成王时贤史也。贤犹有所不知。○佚，音逸。长，丁丈反，下同。则棺，古患反，下文棺敛、衣棺、注棺谓皆同。"
                },
                {
                    "paragraph": "召公谓之曰：何以不棺敛于宫中？",
                    "zhushu": "欲其敛于宫中，如成人也。敛于宫中，则葬当载之。○召，本又作邵，同上照反，下同。"
                },
                {
                    "paragraph": "史佚曰：吾敢乎哉！",
                    "zhushu": "畏知礼也。"
                },
                {
                    "paragraph": "召公言于周公。",
                    "zhushu": "为史佚问。○为，于伪反，下为辟、下文有为并同。"
                },
                {
                    "paragraph": "周公曰：岂！不可。",
                    "zhushu": "言是岂，于礼不可，不许也。○周公曰岂，绝句。言是岂，绝句。于礼不可，绝句。"
                },
                {
                    "paragraph": "史佚行之。",
                    "zhushu": "失指以为许也，遂用召公之言。"
                },
                {
                    "paragraph": "下殇用棺衣棺，自史佚始也。",
                    "zhushu": "棺，谓敛于棺。"
                },
                {
                    "paragraph": "○曽子问曰：卿大夫将为尸于公，受宿矣，而有齐衰内丧，则如之何？孔子曰：出舍于公馆以待事，礼也。",
                    "zhushu": "吉凶不可以同処。○処，昌虑反。"
                },
                {
                    "paragraph": "孔子曰：尸弁冕而出，",
                    "zhushu": "为君尸或弁者，先祖或有为大夫、士者。"
                },
                {
                    "paragraph": "卿、大夫、士皆下之，",
                    "zhushu": "见而下车。"
                },
                {
                    "paragraph": "尸必式，",
                    "zhushu": "小俯，礼之。"
                },
                {
                    "paragraph": "必有前驱。",
                    "zhushu": "为辟道。○辟，婢亦反。重言：尸必式三，一见曲礼上，一见杂记上。"
                },
                {
                    "paragraph": "○子夏问曰：三年之丧卒哭，金革之事无辟也者，礼与？初有司与？",
                    "zhushu": "疑有司初使之然。○辟，音避，下同。与，音余，下皆同。"
                },
                {
                    "paragraph": "孔子曰：夏后氏三年之丧，既殡而致事，殷人既葬而致事。",
                    "zhushu": "致事，还其聀位于君，则卒哭而致事。"
                },
                {
                    "paragraph": "记曰：君子不夺人之亲，亦不可夺亲也，此之谓乎？",
                    "zhushu": "二者，恕也，孝也。重意：君子不夺人之亲，亦不可夺亲也。杂记下二十二、服问二十六：君子不夺人之丧，亦不夺丧也。文王世子：不夺人亲也。"
                },
                {
                    "paragraph": "子夏曰：金革之事无辟也者，非与？",
                    "zhushu": "疑礼当有然。"
                },
                {
                    "paragraph": "孔子曰：吾闻诸老聃曰：昔者鲁公伯禽有为为之也。",
                    "zhushu": "伯禽，周公子，封于鲁。有徐戎作难，丧卒哭而征之。急玉事也。征之，作费誓。○难，乃旦反。费，音秘。"
                },
                {
                    "paragraph": "今以三年之丧，从其利者，吾弗知也。",
                    "zhushu": "时多攻取之兵，言非礼也。"
                }
            ]
        },
        {
            "name": "文王世子第八",
            "paragraphs": [
                {
                    "paragraph": "文王世子第八",
                    "zhushu": "○陆曰：文王，周文王昌也。郑云：以其善为世子之礼，故著谥号标篇，言可法也。",
                    "type": 1
                },
                {
                    "paragraph": "文王之为世子，朝于王季日三。",
                    "zhushu": "三皆曰朝，以其礼同。○朝，直遥反。三，如字，又息暂反。"
                },
                {
                    "paragraph": "鸡初鸣而衣服，至于寝门外，问内竖之御者曰：今日安否何如？",
                    "zhushu": "内竖，小臣之属，掌外内之通命者。御，如今小史直日矣。○衣，徐于既反，又如字。竖，上上反。重言：鸡初鸣而衣服，内则十二：鸡初鸣。"
                },
                {
                    "paragraph": "内竖曰：安。文王乃喜。",
                    "zhushu": "孝子恒兢兢。"
                },
                {
                    "paragraph": "及日中又至，亦如之；",
                    "zhushu": "又，复也。○复，扶又反。"
                },
                {
                    "paragraph": "及莫又至，亦如之。",
                    "zhushu": "莫，夕也。○莫，音暮，注及篇末皆同。"
                },
                {
                    "paragraph": "其有不安节，则内竖以告文王。文王色忧，行不能正履，",
                    "zhushu": "节，谓居処故事。履，蹈地也。○蹈，徒报反。"
                },
                {
                    "paragraph": "王季复膳，",
                    "zhushu": "饮食安也。"
                },
                {
                    "paragraph": "然后亦复初。",
                    "zhushu": "忧解。○解，胡买反。重言：然后亦复初三，篇末二。"
                },
                {
                    "paragraph": "食上，必在视寒煖之节；",
                    "zhushu": "在，察也。○上，时掌反。煖，乃管反，徐况烦反。"
                },
                {
                    "paragraph": "食下，问所膳。",
                    "zhushu": "问所食者。"
                },
                {
                    "paragraph": "命膳宰曰：末有原！应曰：诺。然后退。",
                    "zhushu": "未，犹勿也。原，再也。勿有所再进，为其失饪，臭味恶也。退反其寝。○未，亡葛反。应，应对之应。为，于伪反。饪，而审反。生熟之节，重意：至于寝门外止然后退，见卷末。"
                },
                {
                    "paragraph": "武王帅而行之，不敢有加焉。",
                    "zhushu": "庶几程式之。帅，循也。"
                },
                {
                    "paragraph": "文王有疾，武王不说冠带而养，",
                    "zhushu": "言常在侧。○税，本亦作晚，又作说，同音他活反。养，羊尚反。"
                },
                {
                    "paragraph": "文王一饭，亦一饭；文王再饭，亦再饭。",
                    "zhushu": "欲知气力，箴药所胜。○一本亦作一饭，扶晚反，下及篇未皆同。箴，本亦作諴，之林反。胜，音升。重意：篇未：尝馔膳，则世子亦能食；尝馔寡，则世子亦不能饱。"
                },
                {
                    "paragraph": "旬有二日乃间。",
                    "zhushu": "间，犹瘳也。○瘳，五由反，差也。"
                },
                {
                    "paragraph": "文王谓武王曰：女何梦矣？",
                    "zhushu": "间后容卧。○女，音汝，后同。"
                },
                {
                    "paragraph": "武王对曰：梦帝与我九龄。",
                    "zhushu": "帝，天也。○聆，音零，本或作龄。"
                },
                {
                    "paragraph": "文王曰：女以为何也？武王曰：西方有九国焉，君王其终抚诸？",
                    "zhushu": "抚，犹有也。言君王则此受命之后也。"
                },
                {
                    "paragraph": "文王曰：非也。古者谓年龄，齿亦龄也。我百，尔九十。吾与尔三焉。",
                    "zhushu": "年，天气也。齿，人寿之数也。九龄，九十年之祥也。文王以勤忧损夀，武王以安乐延年。言与尓三者，明传业于女，女受而成之。○寿，音受，后同。乐，音洛。予尓，羊汝反。传，直专反。"
                },
                {
                    "paragraph": "文王九十七乃终，武王九十三而终。",
                    "zhushu": "君子曰：终，终其成功。"
                },
                {
                    "paragraph": "成王幼，不能涖阼，",
                    "zhushu": "涖，视也。不能视阼阶，行人君之事。○涖，音吏，又音类，下同。涖视，本或作涖，临也。重言：二，下文一。明堂十四篇：成王幼弱。"
                },
                {
                    "paragraph": "周公相，践阼而治。",
                    "zhushu": "践，履也。代成王履阼阶，摄王位，治天下也。○相，息亮反。治，徐直吏反，下注治定同，一音如字。重意：周公相，践阼而治，下文践祚而治。明堂篇：周公践天子之位以治天下。"
                },
                {
                    "paragraph": "抗世子法于伯禽，欲令成王之知父子、君臣、长幼之道也。",
                    "zhushu": "抗，犹举也。谓举以世子之法，使与成王居而学之。○抗，苦浪反。长，丁丈反，后皆同。重言：抗世子法于伯禽三，重见下文。○欲令成王之知父子、君臣、长幼之道也，下文一，道作义字，又云：欲其知父子、君臣之道也。"
                },
                {
                    "paragraph": "成王有过，则挞伯禽，所以示成王世子之道也。",
                    "zhushu": "以成王之过击伯禽，则足以感喻焉。○挞，他达反，击也。"
                },
                {
                    "paragraph": "文子之为世子也。",
                    "zhushu": "题上事。"
                },
                {
                    "paragraph": "○凡学，世子及学士，必时。",
                    "zhushu": "四时各有宜。学士，谓司徒论俊选所升于学者。○学，户教反，教也。下小乐正学干、籥师学戈、学无舞戚同。选，息恋反，后同。"
                },
                {
                    "paragraph": "春、夏学干戈，秋、冬学羽籥，皆于东序。",
                    "zhushu": "干，盾也。戈，句矛戟也。干戈，万舞，象武也，用动作之时学之。羽籥，籥舞，象文也，用安静之时学之。诗云：左手执籥，右手秉翟。○夏，户嫁反，下放此。籥，羊灼反。楯，人准反，又音尹。句，古侯反。翟，大历反。重意：王制：春秋教以礼、乐，冬夏教以诗、书。"
                },
                {
                    "paragraph": "小乐正学干，大胥賛之；籥师学戈，籥师丞賛之。",
                    "zhushu": "四人，皆乐官之属也。通职：秋冬亦学以羽籥。小乐正，乐师也。周礼乐师掌国学之政，教国子小舞。大胥掌学士之版，以待教诸子。春入学，舍菜合舞，秋颁学，合声。籥师掌教国子舞羽吹籥。○大，如字，又音泰。胥，息余反，又息吕反，注皆放此。版，音板，本又作板。舍菜，音释，后舍菜同。颁，音班。"
                },
                {
                    "paragraph": "胥鼓南。",
                    "zhushu": "南，南夷之乐也。胥掌以六乐之会正舞位。旄人教夷乐，则以鼓节之。诗云：以雅以南，以籥不僣。○旄，音毛。僣，七寻反，又子念反。"
                },
                {
                    "paragraph": "春诵夏弦，大师诏之；瞽宗秋学礼，执礼者诏之；冬读书，典书者诏之。礼在瞽宗，书在上庠。",
                    "zhushu": "诵，谓歌乐也。弦，谓以丝播诗。阳用事则学之以声，阴用事则学之以事，因时顺气，于功易成也。周立三代之学，学书于有虞氏之学，典谟之教所兴也；学舞于夏后氏之学，文武中也；学礼乐于殷氏之学，功成治定，与巳同也。○大，音太，下文注大乐正、大学、大傅、大祖、大寝皆同。瞽，音古。瞽宗，殷学名。庠，音详。上庠，虞学名。播，波我反。易，以豉反。"
                },
                {
                    "paragraph": "○凡𥙊与养老、乞言、合语之礼，皆小乐正诏之于东序。",
                    "zhushu": "学以三者之威仪也。养老乞言，养老人之贤者，因从乞善言可行者也。合语，谓郷射、郷饮酒、大射、燕射之属也。郷射记曰：古者于旅也语。○合，如字，徐音合，注同，下大合乐放此。重意：与养老乞言，王制、内则云：凡三王养老，皆乞言。"
                },
                {
                    "paragraph": "大乐正学舞干戚。语说，命乞言，皆大乐正授数，",
                    "zhushu": "学以三者之义也。戚，斧也。语说，合语之说也。数，篇数。○说，如字，徐始锐反，注语说同。"
                },
                {
                    "paragraph": "大司成论说在东序。",
                    "zhushu": "论说，课其义之深浅，才能优劣。此云乐正司业、父师司成，则大司成、司徒之属师氏也。师氏掌以美诏王，教国子以三德三行及国中失之事也。○论，力门反，徐力顿反，注同。行，下孟反，下文德行同。"
                },
                {
                    "paragraph": "凡侍坐于大司成者，远近间三席，可以问，",
                    "zhushu": "间，犹容也。容三席，则得指画相分别也。席之制，广三尺三寸三分，则是所谓函文也。○坐，才卧反，又如字。远近间，并如字。间，犹容也，注同，徐古辨反，同。画，乎麦反。别，彼列反。广，古旷反，又如字。三寸，一本作广三尺三寸三分。函，胡南反。"
                },
                {
                    "paragraph": "终则负墙，",
                    "zhushu": "郤就后席相辟。○辟，音避，下辟君同。重意：夫子间居：负墙而立。"
                },
                {
                    "paragraph": "列事未尽，不问。",
                    "zhushu": "错尊者之语，不敬也。"
                },
                {
                    "paragraph": "○凡学，春官释奠于其先师，秋、冬亦如之。",
                    "zhushu": "官，谓礼乐、诗书之官。周礼曰：凡有有道者、有德者，使教焉，死则以为乐，相𥙊于瞽宗。此此之谓先师之类也。若汉，礼有髙堂生，乐有制氏，诗有毛公，书有伏生，亿可以为之也。不言夏，夏从春可知也。释奠者，设荐馔酌奠而巳，无迎尸以下之事。○亿，本又作噫，音抑。"
                },
                {
                    "paragraph": "凡始立学者，必释奠于先圣、先师，及行事，必以币。",
                    "zhushu": "谓天子命之教。始立学官者也。先圣，周公若孔子。"
                },
                {
                    "paragraph": "凡释奠者，必有合也。",
                    "zhushu": "国无先圣先师，则所释奠者当与邻国合也。"
                },
                {
                    "paragraph": "有国故则否。",
                    "zhushu": "若唐虞有夔、伯夷，周有周公，鲁有孔子，则各自奠之，不合也。○夔，求龟反。"
                },
                {
                    "paragraph": "○凡大合乐，必遂养老。",
                    "zhushu": "大合乐，谓春入学舍菜合舞，秋颁学合声。于是时也，天子则视学焉。遂养老者，谓用其明日也。郷饮酒、郷射之礼，明日乃息，司正征唯所欲，以告于先生君子可也。是养老之象类。"
                },
                {
                    "paragraph": "凡语于郊者，",
                    "zhushu": "语，谓论说于郊学。"
                },
                {
                    "paragraph": "必取贤敛才焉。或以德进，或以事举，或以言扬。",
                    "zhushu": "大乐正论造士之秀者，升诸司马，曰进士，谓此矣。"
                },
                {
                    "paragraph": "曲艺皆誓之，",
                    "zhushu": "曲艺，为小技能也。誓，谨也。皆使谨习其事。○技，其彼反。"
                },
                {
                    "paragraph": "以待又语。",
                    "zhushu": "又语，为后复论说也。○复，扶又反。"
                },
                {
                    "paragraph": "三而一有焉，",
                    "zhushu": "三说之中有一善则取之，以有曲艺，不必尽善。"
                },
                {
                    "paragraph": "乃进其等，",
                    "zhushu": "进于众学者。"
                },
                {
                    "paragraph": "以其序，",
                    "zhushu": "又以其艺为次。"
                },
                {
                    "paragraph": "谓之郊人，远之",
                    "zhushu": "俟事官之缺者以代之。远之者，不曰俊选，曰郊人，贱技艺。○远，于万反，注同。"
                },
                {
                    "paragraph": "于成均，以及取爵于上尊也。",
                    "zhushu": "董仲舒曰：五帝名大学曰成均，则虞庠近是也。天子饮酒于虞庠，则郊人亦得酌于上尊以相旅。○近，附近之近。"
                },
                {
                    "paragraph": "○始立学者，既兴器用币，",
                    "zhushu": "兴，当为衅，字之误也。礼乐之器成则衅之，又用币告先圣先师以器成。○兴，依注为衅，音虚觐反。"
                },
                {
                    "paragraph": "然后释菜，",
                    "zhushu": "告先圣先师，以器成有时，将用也。○重意：月令：入学释菜。"
                },
                {
                    "paragraph": "不舞不授器。",
                    "zhushu": "释菜，礼轻也。释奠则舞，舞则授器。司马之属，司兵、司戈、司盾、𥙊祀授舞者兵也。"
                },
                {
                    "paragraph": "乃退，傧于东序，一献，无介语可也。",
                    "zhushu": "言乃退者，谓得立三代之学者。释菜于虞庠，则傧宾于东序。鲁之学有米廪。东序，瞽宗也。○傧，必刃反，本亦作摈，注同。介，如字，下注同，副也。廪，力甚反。"
                },
                {
                    "paragraph": "教世子。",
                    "zhushu": "亦题上事。"
                },
                {
                    "paragraph": "○凡三王教世子，必以礼乐。乐，所以修内也；礼，所以修外也。礼、乐交错于中，发形于外，是故其成也怿，恭敬而温文。",
                    "zhushu": "中，心中也。怿，说择。○择，音亦。重意：乐，所以修内也；礼。所以修外也。乐记十九、𥙊义二十四云：乐也者，动于内者也；礼也者，动于外者也。"
                },
                {
                    "paragraph": "立大傅、少傅以养之，欲其知父子、君臣之道也。",
                    "zhushu": "养，犹教也。言养者，积浸成长之。○少传，诗照反，下音赋，后同。浸，子鸩反。重言：欲其知父子君臣之道也，见上文。"
                },
                {
                    "paragraph": "大傅审父子、君臣之道以示之，",
                    "zhushu": "谓为之行其礼。○为，于伪反，下为说、其为君皆同。"
                },
                {
                    "paragraph": "少传奉世子以观大传之德行而审喻之。",
                    "zhushu": "为说其义。"
                },
                {
                    "paragraph": "大傅在前，少傅在后，",
                    "zhushu": "谓其在学时。"
                },
                {
                    "paragraph": "入则有保，出则有师，",
                    "zhushu": "谓燕居出入时。"
                },
                {
                    "paragraph": "是以教喻而德成也。",
                    "zhushu": "以有四人维持之。"
                },
                {
                    "paragraph": "师也者，教之以事而喻诸德者也；保也者，慎其身以辅翼之而归诸道者也。",
                    "zhushu": "慎其身者，谨安护之。"
                },
                {
                    "paragraph": "记曰：虞、夏、商、周，有师、保，有疑、丞，",
                    "zhushu": "记所云，谓天子也，取以成说。"
                },
                {
                    "paragraph": "设四辅及三公，不必备，唯其人。语使能也。",
                    "zhushu": "语，言也。得能则用之，无则巳，不必备其官也。小人処其位，不如且阙。"
                },
                {
                    "paragraph": "君子曰德，德成而教尊，教尊而官正，官正而国治。君之谓也。仲尼曰：昔者周公摄政，践阼而治，抗世子法于伯禽，所以善成王也。闻之曰：为人臣者，杀其身有益于君，则为之。况于其身以善其君乎！周公优为之。",
                    "zhushu": "闻之者，闻之于古也。于读为迂，迂犹广也，大也。○治，直吏反，下而治、国治并同。于，依注作迂，音同，又音纡。重言：践祚而治二，前见萹首。○抗世子法于伯禽三，上文一，下文一。"
                },
                {
                    "paragraph": "是故知为人子，然后可以为人父；知为人臣，然后可以为人君；知事人，然后能使人。成王幼，不能涖阼，以为世子则无为也。",
                    "zhushu": "以为世子，若为世子时。"
                },
                {
                    "paragraph": "是故抗世子法于伯禽，使之与成王居，",
                    "zhushu": "亦学此礼，于成王侧。"
                },
                {
                    "paragraph": "欲令成王之知父子、君臣、长幼之义也。君之于世子也，亲则父也，尊则君也。有父之亲，有君之尊，然后兼天下而有之。是故养世子不可不慎也。",
                    "zhushu": "処君父之位，覧海内之士，而近不能教其子，则其余不足观矣。○令，力呈反。重言：欲令成王之知父子、君臣、长幼之义也，重见篇首，义字作道。"
                },
                {
                    "paragraph": "行一物而三善皆得者，唯世子而巳，其齿于学之谓也。",
                    "zhushu": "物，犹事也。"
                },
                {
                    "paragraph": "故世子齿于学，国人观之，曰：将君我，而与我齿让，何也？曰：有父在，则礼然。然而众知父子之道矣。其二曰：将君我而与我齿让，何也？曰：有君在，则礼然。然而众著于君臣之义也。其三曰：将君我而与我齿让，何也？曰：长长也。然而众知长幼之节矣。故父在斯为子，君在斯谓之臣，居子与臣之节，所以尊君亲亲也。故学之为父子焉，学之为君臣焉，学之为长幼焉，",
                    "zhushu": "学，教。○学，音效，下及注同。重言：长长也二，一见大传十六。○所以尊君亲亲也，大传、中庸：亲亲也。"
                },
                {
                    "paragraph": "父子、君臣、长幼之道得而国治。语曰：乐正司业，父师司成，一有元良，万国以贞。世子之谓也。",
                    "zhushu": "司，主也。一，一人也。元，大也。良，善也。贞，正也。"
                },
                {
                    "paragraph": "周公践阼。",
                    "zhushu": "亦题上事。"
                },
                {
                    "paragraph": "○庶子之正于公族者，教之以孝弟、睦友、子爱，明父子之义，长幼之序。",
                    "zhushu": "正者，政也。庶子，司马之属，掌国子之倅，为政于公族者。○弟，大计反，又作悌，下孝弟皆同。倅，七对反，副也。"
                },
                {
                    "paragraph": "其朝于公，内朝则东面北上，臣有贵者以齿；",
                    "zhushu": "内朝，路寝庭。○朝，直遥反，后不出者并同。"
                },
                {
                    "paragraph": "其在外朝，则以官，司士为之。",
                    "zhushu": "外朝，路寝门之外庭。司士，亦司马之属也，掌群臣之班，正朝仪之位也。"
                },
                {
                    "paragraph": "其在宗庙之中，则如外朝之位，宗人授事，以爵以官。",
                    "zhushu": "宗人，掌礼及宗庙也。以爵，贵贱异位也。以官，官各有所掌也。若司徒奉牛，司马奉羊，司空奉豕。"
                },
                {
                    "paragraph": "其登馂、献、受爵，则以上嗣。",
                    "zhushu": "上嗣，君之适长子。以特牲馈食礼言之。受爵，谓上嗣㪯奠也。献，谓㪯奠洗爵酌入也。馂，谓宗人遣㪯奠□祝命之馂也。大夫之嗣无此礼，辟君也。○馂，音俊。适，丁历反。盥，音管。"
                },
                {
                    "paragraph": "庶子治之，虽有三命，不逾父兄。",
                    "zhushu": "治之，治公族之礼也。唯于内朝则然，其余会聚之事，则与庶姓同。一命齿于郷里，再命齿于父族，三命不齿。不齿者，特为位，不在父兄行列中。○行，户刚反。"
                },
                {
                    "paragraph": "其公大事，则以其丧服之精粗为序，虽于公族之丧亦如之，以次主人。",
                    "zhushu": "大事，谓死丧也。其为君，虽皆斩衰，序之必以本亲也。主人，主丧者，次主人者，主人恒在上，主人虽有父兄，犹不得下齿之。"
                },
                {
                    "paragraph": "若公与族燕，则异姓为宾，",
                    "zhushu": "同宗无相，宾客之道。"
                },
                {
                    "paragraph": "膳宰为主人，",
                    "zhushu": "燕尊不献酒。"
                },
                {
                    "paragraph": "公与父兄齿。",
                    "zhushu": "亲亲也。"
                },
                {
                    "paragraph": "族食，世降一等。",
                    "zhushu": "亲者稠，疏者希。○稠，直由反，密也。"
                },
                {
                    "paragraph": "○其在军，则守于公祢。",
                    "zhushu": "谓从军者，公祢行主也，行以迁主。言祢，在外亲也。"
                },
                {
                    "paragraph": "公若有出疆之政，",
                    "zhushu": "谓朝、觐、会、同也。○疆，居良反。"
                },
                {
                    "paragraph": "庶子以公族之无事者守于公宫，正室守大庙，",
                    "zhushu": "正室，适子也。大庙，大祖之庙。○守，如字，又手又反，下同。"
                },
                {
                    "paragraph": "诸父守贵宫、贵室，",
                    "zhushu": "谓守路寝。○守贵室，本或作守贵宫贵室。"
                },
                {
                    "paragraph": "诸子诸孙守下宫、下室。",
                    "zhushu": "下宫，亲庙也。下室，燕寝。或言宫，或言庙，通异语。"
                },
                {
                    "paragraph": "○五庙之孙，祖庙未毁，虽为庶人，冠、取妻必告，死必赴，练、祥则告。",
                    "zhushu": "赴，告于君也。实四庙孙，而言五庙者，容𩔰考为始封子也。○冠，古乱反。取，七喻反，后放此。重言：五庙之孙至死必赴五句三，重见篇未。"
                },
                {
                    "paragraph": "族之相为也，宜吊不吊，宜免不免，有司罚之。",
                    "zhushu": "吊，谓六世以往。免，谓五世。○为，于伪反，下为君同。免，音问，下及注同。"
                },
                {
                    "paragraph": "至于赗、赙、承、含，皆有正焉。",
                    "zhushu": "承，读为赠，声之误也。正，正礼也。○赗，芳凤反，下同。赙，音附。承，音赠，出注。含，胡暗反，本又作含。赗、赙、唅、遂，皆赠丧之物也。车马曰赗，布帛曰赙，珠玉曰唅，衣服曰禭。总谓之赠，赠，犹送也。"
                },
                {
                    "paragraph": "公族其有死罪，则磬于甸人。",
                    "zhushu": "不于市朝者，隐之也。甸人，掌郊野之官。县缢杀之曰磬。○甸，大遍反。县，音玄。缢，一智反。"
                },
                {
                    "paragraph": "其刑罪，则纤剸，亦告于甸人。",
                    "zhushu": "纤，读为殱。殱，刺也。剸，割也。宫、割、膑、墨、劓、刖，皆以刀锯刺割人體也。告，读为鞠，读书用法曰鞠。○纤，依注音针，之林反，徐子廉反，注本或作纤，读为殱者，是依徐音而改也。剸，之免反。告，依注作鞠，久六反。刺，七以反，又七智反，下同。膑，频忍反，徐扶忍反。劓，鱼器反。锯，徐音据。"
                },
                {
                    "paragraph": "公族无宫刑，",
                    "zhushu": "宫割，淫刑。重言：二，一见篇末。"
                },
                {
                    "paragraph": "狱成，有司谳于公。其死罪，则曰某之罪在大辟。其刑罪，则曰某之罪在小辟。",
                    "zhushu": "成，平也。谳之言白也。辟，亦罪也。○谳，鱼列反，言也。辟，婢亦反，后不音者放此。"
                },
                {
                    "paragraph": "公曰：宥之。",
                    "zhushu": "宥，宽也。欲宽其罪，出于刑也。○宥，音又。"
                },
                {
                    "paragraph": "有司又曰在辟。公又曰宥之，",
                    "zhushu": "又，复也。○复，扶又反，下不复、复自行皆同。"
                },
                {
                    "paragraph": "有司又曰，在辟。及三宥，不对，走出，致刑于甸人。",
                    "zhushu": "对，答也。先者君毎言宥，则答之，以将更宽之，至于三，罪定，不复答，走往刑之，为君之恩无巳。重意：及三宥，王制五云：王三又。"
                },
                {
                    "paragraph": "公又使人追之，曰：虽然，必赦之。有司对曰：无及也。",
                    "zhushu": "罪既正，不可宥，乃欲赦之，重刑杀其类也。"
                },
                {
                    "paragraph": "反命于公，",
                    "zhushu": "白巳、刑杀。"
                },
                {
                    "paragraph": "公素服，不举，为之变，如其伦之丧，无服，",
                    "zhushu": "素服，于凶事为吉，于吉事为凶，非丧服也。君虽不服臣，卿大夫死，则皮弁锡衰以居，往吊。当事则弁绖，于土盖疑衰。同姓则缌衰以吊之。今无服者，不往吊也。伦，谓亲疏之比也。素服，亦皮弁矣。○为之，于伪反，下不为服、为忝祖、注非为、又为之舞同。比，必利反。"
                },
                {
                    "paragraph": "亲哭之。",
                    "zhushu": "不往吊，为位哭之而巳。君于臣，使有司哭之。"
                },
                {
                    "paragraph": "○公族朝于内朝，内亲也。虽有贵者以齿，明父子也；",
                    "zhushu": "谓以宗族事会。"
                },
                {
                    "paragraph": "外朝以官，体异姓也。",
                    "zhushu": "體，犹连结也。"
                },
                {
                    "paragraph": "○宗庙之中，以爵为位，崇德也；",
                    "zhushu": "崇，髙也。"
                },
                {
                    "paragraph": "宗人授事以官，尊贤也。",
                    "zhushu": "官各有能。重言：尊贤也，一见中庸三十二篇。𥙊义二十四：教不伐，以尊贤也。"
                },
                {
                    "paragraph": "登馂、受爵以上嗣，尊祖之道也。",
                    "zhushu": "上嗣，祖之正统。重意：大传十六篇：尊祖之义也。"
                },
                {
                    "paragraph": "丧纪以服之轻重为序，不夺人亲也。",
                    "zhushu": "纪，犹事也。重意：曽子问弟七：君子不夺人之亲。"
                },
                {
                    "paragraph": "公与族燕则以齿，而孝弟之道达矣。",
                    "zhushu": "以至尊不自异于亲之列。"
                },
                {
                    "paragraph": "其族食，世降一等，亲亲之杀也。",
                    "zhushu": "杀，差也。○杀，色戒反，徐所例反。差，玄佳反，徐初宜反。"
                },
                {
                    "paragraph": "战则守于公祢，孝爱之深也。",
                    "zhushu": "行主，君父之象。"
                },
                {
                    "paragraph": "正室守大庙，尊宗室，而君臣之道著矣。",
                    "zhushu": "以其不敢以，庶守君所重。"
                },
                {
                    "paragraph": "诸父诸兄守贵室，子弟守下室，而让道达矣。",
                    "zhushu": "以其贵者守贵，贱者守贱。上言父子孙，此言兄弟，互相备也。"
                },
                {
                    "paragraph": "○五庙之孙，祖庙未毁，虽及庶人，冠、取妻必告，死必赴，不忘亲也。亲未绝而列于庶人，贱无能也。敬吊、临、赙、赗，睦友之道也。古者庶子之官治，而邦国有伦，邦国有伦而众郷方矣。",
                    "zhushu": "郷方，言知所乡。○临，如字，徐力鸩反。治，直吏反。郷，许亮反，注同。"
                },
                {
                    "paragraph": "公族之罪，虽亲，不以犯有司，正术也，所以体百姓也。",
                    "zhushu": "犯，犹干也。术，法也。○百姓，本或作异姓，非。"
                },
                {
                    "paragraph": "刑于隐者，不与国人虑兄弟也。弗吊，弗为服，哭于异姓之庙，为忝祖，远之也。素服居外，不听乐，私丧之也，骨肉之亲无绝也。公族无宫刑，不翦其类也。",
                    "zhushu": "翦，割截也。○远，于万反。"
                },
                {
                    "paragraph": "○天子视学，大昕鼓征，所以警众也。",
                    "zhushu": "早昩爽，击鼓以召众也。警，犹起也。周礼：凡用乐，大胥以鼓征学士。○昕，音欣。说文云：旦，明日将出也。读若希。警，音景。"
                },
                {
                    "paragraph": "众至，然后天子至，乃命有司行事，兴秩节，𥙊先师、先圣焉。",
                    "zhushu": "㒷，犹㪯也。秩，常也。莭，犹礼也。使有司摄其事。㪯常礼，𥙊先师、先圣，不亲𥙊之者，视学观礼耳，非为彼报也。"
                },
                {
                    "paragraph": "有司卒事反，命",
                    "zhushu": "告𥙊毕也。𥙊毕，天子乃入。"
                },
                {
                    "paragraph": "始之养也。",
                    "zhushu": "又之养老之处，凡大合乐，必遂养老，是以往焉。言始，始立学也。○养，如字，徐羊尚反，后皆依徐音。处，昌虑反，下同。"
                },
                {
                    "paragraph": "适东序，释奠于先老，",
                    "zhushu": "亲奠之者，巳所有事也。养老东序，则是视学于上庠。"
                },
                {
                    "paragraph": "遂设三老、五更、群老之席位焉。",
                    "zhushu": "三老、五更，各一人也，皆年老更事致仕者也。天子以父兄养之，示天下之孝弟也。名以三五者，取象三辰五星，天所因以照明天下者。群老无数，其礼亡。以郷饮酒礼言之，席位之处，则三老如宾，五更如介，群老如众。宾必也。○更，江衡反，注同。蔡作叟，素口反。"
                },
                {
                    "paragraph": "适馔省醴，养老之珍具，",
                    "zhushu": "亲视其所有。"
                },
                {
                    "paragraph": "遂发咏焉。退，修之以孝养也。",
                    "zhushu": "发咏，谓以乐纳之。退修之，谓既迎而入，献之以醴，献毕而乐阕。○咏，音咏。阕，苦穴反，终也。"
                },
                {
                    "paragraph": "反，登歌清庙，",
                    "zhushu": "反，谓献群老毕，皆升就席也。反就席，乃席立于西阶上，歌清庙以乐之。○乐，音洛。重意：明堂十四，仲尼燕居二十七：升□倩庿。"
                },
                {
                    "paragraph": "既歌而语，以成之也。言父子、君臣、长幼之道，合德音之致，礼之大者也。",
                    "zhushu": "既歌，谓乐正告正歌备也。语，谈说也。歌备而旅，旅而说父子、君臣、长幼之道。说合乐之所美，以成其意。乡射记曰：古者于旅也语。"
                },
                {
                    "paragraph": "下管象，舞大武，大合众以事，达有神，兴有德也。",
                    "zhushu": "象，周武王伐纣之乐也。以管播其声，又为之舞，皆于堂下。众谓所合学士也。达有神明，天授命周家之有神也。兴有徳，美文王武王有徳，师乐为用，前歌后舞。○重言：下管象舞大武三，明堂、𥙊义各一。"
                },
                {
                    "paragraph": "正君臣之位，贵贱之等焉，而上下之义行矣。",
                    "zhushu": "由清，庿与武也。"
                },
                {
                    "paragraph": "有司告以乐阕，",
                    "zhushu": "阕，终也。告君以歌舞之乐终。此所告者，谓无筭乐。"
                },
                {
                    "paragraph": "王乃命公、侯、伯、子、男及群吏曰：反，养老幼于东序，终之以仁也。",
                    "zhushu": "群吏，郷遂之官。王于燕之末，而命诸侯，时朝会在此者，各反养老如此礼，是终其仁心。孝经说所谓诸侯归，各帅于国，大夫勤于朝，州里𩥉於邑是也。○𩥉，皇音冀，及也。本又作恺，又作骏，骏亦作□。"
                },
                {
                    "paragraph": "○是故圣人之记事也，虑之以大，",
                    "zhushu": "谓先本于孝弟之道。"
                },
                {
                    "paragraph": "爱之以敬，",
                    "zhushu": "谓省其所以养老之具。"
                },
                {
                    "paragraph": "行之以礼，",
                    "zhushu": "谓亲迎之，如见父兄。"
                },
                {
                    "paragraph": "修之以孝养，",
                    "zhushu": "谓亲献之、荐之。"
                },
                {
                    "paragraph": "纪之以义，",
                    "zhushu": "谓既歌而语之。"
                },
                {
                    "paragraph": "终之以仁。",
                    "zhushu": "谓又以命诸侯归于国，复自行之。"
                },
                {
                    "paragraph": "○是故古之人一举事，而众皆知其德之备也。古之君子，举大事必慎其终始，而众安得不喻焉？",
                    "zhushu": "言其为之本末露见，尽可得而知也。喻，犹晓也。"
                },
                {
                    "paragraph": "兑命曰：念终始典于学。",
                    "zhushu": "兑，当为说，说命，书篇名，殷髙宗之臣传说之所作。典，常也。念事之终始，常于学。学，礼义之府。○兑，注作说，同，音悦。"
                },
                {
                    "paragraph": "○世子之记曰：朝夕至于大寝之门外，问于内竖曰：今日安否何如？",
                    "zhushu": "朝夕，朝朝、暮夕也。日中又朝。文王之为世子，非礼之制。世子之礼亡，言此存其记。○朝夕至于，直遥反。旦曰朝，暮曰夕，旧如字。朝朝，上如字，下文朝夕之食上同，下直遥反。"
                },
                {
                    "paragraph": "内竖曰：今日安。世子乃有喜色。其有不安节，则内竖以告世子，世子色忧，不满容。",
                    "zhushu": "色忧忧，浅也。不及文王，行不能正履。"
                },
                {
                    "paragraph": "内竖言复初，然后亦复初。朝夕之食上，世子必在视寒煖之节；食下，问所膳羞，必知所进，以命膳宰，然后退。",
                    "zhushu": "羞必知所进，必知亲所食。○上，时掌反。重意：重见篇首。"
                },
                {
                    "paragraph": "若内竖言疾，则世子亲齐玄而养。",
                    "zhushu": "亲，犹自也。养疾者齐玄，玄冠、玄端也。○齐，侧皆反，注同。"
                },
                {
                    "paragraph": "膳宰之馔，必敬视之；",
                    "zhushu": "疾者之食齐和，所欲或异。○齐，才细反。和，胡卧反。"
                },
                {
                    "paragraph": "疾之药，必亲尝之。",
                    "zhushu": "试毒味也。重意：疾之药，必亲尝之。曲礼下：亲有疾，饮药，子先尝之。"
                },
                {
                    "paragraph": "尝馔善，则世子亦能食，",
                    "zhushu": "善，谓多于前。"
                },
                {
                    "paragraph": "尝馔寡，世子亦不能饱，",
                    "zhushu": "又不及武王一饭再饭。"
                },
                {
                    "paragraph": "以至于复初，然后亦复初。",
                    "zhushu": "复常所服。重言：然后亦复初三，上文一，篇首一。"
                }
            ]
        },
        {
            "name": "礼运第九",
            "paragraphs": [
                {
                    "paragraph": "礼运第九",
                    "zhushu": "○陆曰：“郑云：‘礼运者，以其记五帝三王相変易及阴阳转旋之道。’”",
                    "type": 1
                },
                {
                    "paragraph": "昔者仲尼与于蜡宾，",
                    "zhushu": "蜡者，索也。𡻕十二月，合聚万物而索飨之，亦𥙊宗庙。时孔子仕鲁，在助𥙊之中。○与，音预。蜡，仕嫁反，𥙊名。夏曰清祀，殷曰嘉平，周曰蜡，秦曰蜡，字林作䄍。索，所百反。"
                },
                {
                    "paragraph": "事毕，出游于观之上，喟然而叹。",
                    "zhushu": "觐，阙也。孔子见鲁君于𥙊礼有不备，于此又睹象魏旧章之处，感而叹之。○观，古乱反，注同。喟，去媿反，又苦恠反，说文云：大息。处，昌虑反，下同处同。"
                },
                {
                    "paragraph": "仲尼之叹，盖叹鲁也。言偃在侧，曰：君子何叹？",
                    "zhushu": "言偃，孔子弟子子游。"
                },
                {
                    "paragraph": "孔子曰：大道之行也，与三代之英，丘未之逮也，而有志焉。",
                    "zhushu": "大道，谓五帝时也。英，俊选之尤者。逮，及也。言不及见。志，谓识古文。不言鲁事，为其大切，广言之。○逮，音代，一音代计反。选，宣面反，下文皆同。为，于伪反，下文为已皆同。"
                },
                {
                    "paragraph": "大道之行也，天下为公，选贤与能，讲信修睦，",
                    "zhushu": "公，犹共也。禅位授圣，不家之。睦，亲也。○禅，善面反。重言。讲信修睦四，下文三。"
                },
                {
                    "paragraph": "故人不独亲其亲，不独子其子，",
                    "zhushu": "孝慈之道广也。"
                },
                {
                    "paragraph": "使老有所终，壮有所用，幼有所长，矜、寡、孤、独、废疾者皆有所养，",
                    "zhushu": "无匮乏也。○长，丁丈反。矜，古顽反。匮，其魏反。"
                },
                {
                    "paragraph": "男有分，",
                    "zhushu": "分，犹职也。○分，扶问反，注同。"
                },
                {
                    "paragraph": "女有归。",
                    "zhushu": "皆得良奥之家。○奥，乌报反。"
                },
                {
                    "paragraph": "货恶其弃于地也，不必藏于己。力恶其不出于身也，不必为巳。",
                    "zhushu": "劳事不惮，施无吝心，仁厚之教也。○恶，乌故反，下同。惮，大旦反。吝，力刃反，又力觐反。"
                },
                {
                    "paragraph": "是故谋闭而不兴。盗窃乱贼而不作。",
                    "zhushu": "尚辞让之故也。"
                },
                {
                    "paragraph": "故外户而不闭。",
                    "zhushu": "御风气而巳。○御，鱼吕反。"
                },
                {
                    "paragraph": "是谓大同。",
                    "zhushu": "同，犹和也，平也。"
                },
                {
                    "paragraph": "今大道既隐，",
                    "zhushu": "隐，犹去也。"
                },
                {
                    "paragraph": "天下为家。",
                    "zhushu": "传位于子。○传，丈专反。重意。下文。圣人耐以天下为一家。"
                },
                {
                    "paragraph": "各亲其亲，各子其子。货力为巳。",
                    "zhushu": "俗狭啬。○狭，音洽。啬，音色。"
                },
                {
                    "paragraph": "大人世及以为礼。城郭沟池以为固。",
                    "zhushu": "乱贼繁多，为此以服之也。大人，诸侯也。"
                },
                {
                    "paragraph": "礼义以为纪，以正君臣，以笃父子，以睦兄弟，以和夫妇，以设制度，以立田里，以贤勇知，以功为巳。故谋用是作，而兵由此起。",
                    "zhushu": "以其违大道敦朴之本也。教令之稠，其弊则然。老子曰：法令滋章，盗贼多有。○知，音智。朴，普角反。稠，直由反。重言。以正君臣，以笃父子，以睦兄弟，二下一以正君臣四，下文冠义、聘义各一。"
                },
                {
                    "paragraph": "禹、汤、文、武、成王、周公，由此其选也。",
                    "zhushu": "由，用也。能用礼义以成治。○治，直吏反。"
                },
                {
                    "paragraph": "此六君子者，未有不谨于礼者也。以著其义，以考其信，著有过，刑仁讲让，示民有常。",
                    "zhushu": "考，成也。刑，犹则也。"
                },
                {
                    "paragraph": "如有不由此者，在埶者去，众以为殃，",
                    "zhushu": "埶，埶位也。去，罪退之也。殃，犹祸恶也。○埶，音世，本亦作势。去，羌吕反，注同。殃，于良反。"
                },
                {
                    "paragraph": "是谓小康。",
                    "zhushu": "康，安也。大道之人，以礼于忠信为薄，言小安者，失之则贼乱将作矣。"
                },
                {
                    "paragraph": "○言偃复问曰：如此乎礼之急也？孔子曰：夫礼，先王以承天之道，以治人之情，故失之者死，得之者生。诗曰：相鼠有体，人而无礼。人而无礼，胡不遄死？",
                    "zhushu": "相，视也。遄，疾也。言鼠之有身體，如人而无礼者矣。人之无礼，可憎贱如鼠，不如疾死之愈。○复，扶又反，下复问同。相，息亮反，注同。遄，市专反。重意。夫礼，失之者死，得之者生。曲礼上：有礼则安，无礼则危。"
                },
                {
                    "paragraph": "是故夫礼，必本于天，殽于地，列于鬼神，",
                    "zhushu": "圣人则天之明，因地之利，取法度于鬼神，以制礼下教令也。既又祀之，尽其敬也。教民严上也。鬼者，精魂所归。神者，引物而出，谓祖庙、山川、五祀之属也。○殽，户教反，法也，徐户交反。重言。夫礼必本于天三二，见下文。"
                },
                {
                    "paragraph": "达于丧、𥙊、射、御，冠、昏、朝、聘，",
                    "zhushu": "民知严上，则此礼达于下也。○冠，古乱反。朝，直遥反。"
                },
                {
                    "paragraph": "故圣人以礼示之。故天下国家可得而正也。",
                    "zhushu": "民知礼则易教。○易，以豉反。"
                },
                {
                    "paragraph": "○言偃复问曰：夫子之极言礼也，可得而闻与？",
                    "zhushu": "欲知礼终始所成。○极，如字，徐纪力反。与，音余。"
                },
                {
                    "paragraph": "孔子曰：我欲观夏道，",
                    "zhushu": "欲行其礼，观其所成。"
                },
                {
                    "paragraph": "是故之𣏌，",
                    "zhushu": "𣏌，夏后氏之后也。"
                },
                {
                    "paragraph": "而不足征也，",
                    "zhushu": "征，成也。无贤君不足与成也。"
                },
                {
                    "paragraph": "吾得夏时焉。",
                    "zhushu": "得夏四时之书也，其书存者有小正。○有小正，音征，本或作有夏小正。"
                },
                {
                    "paragraph": "我欲观殷道，是故之宋，而不足征也，",
                    "zhushu": "宋，殷人之后也。"
                },
                {
                    "paragraph": "吾得坤乾焉。",
                    "zhushu": "得殷阴阳之书也。其书存者有归藏。○坤，苦门反。乾，其连反。"
                },
                {
                    "paragraph": "坤乾之义，夏时之等，吾以是观之。",
                    "zhushu": "观于二书之意。"
                },
                {
                    "paragraph": "互注",
                    "zhushu": "。语八佾篇夏礼吾能言之，𣏌不足征也。殷礼吾能言之，宋不足征也。文献不足故也。足则吾能征之矣。"
                },
                {
                    "paragraph": "○夫礼之初，始诸饮食。其燔黍捭豚，污尊而抔饮，蒉桴而土鼓，犹若可以致其敬于鬼神。",
                    "zhushu": "言其物虽质畧，有齐敬之心，则可以荐羞于鬼神，鬼神飨德不飨味也。中古未有釜甑，释米捭肉，加于烧石之上而食之耳。今北狄犹然。污尊，凿地为尊也。抔饮，手掬之也。蒉，读为由，声之误也。由，堛也，谓搏土为桴也。土鼓，筑土为鼓也。○燔音烦。捭，卜麦反，注作擗，又作擘，皆同。污尊，乌华反，注同，一音作乌。抔，步侯反。蒉，依注音由，苦对反，又苦恠反，土块也。桴音浮，鼓槌。齐，侧皆反。釜，本又作鬴，音父。甑，即孕反。烧，如字，又舒照反。凿，在洛反。掬，九六反，本亦作臼，音蒲侯反。堛，普逼反。搏，徒端反。筑，徐音竹。重言。蒉桴而士鼓，玉藻十三篇：土鼓、蒉桴。"
                },
                {
                    "paragraph": "及其死也，升屋而号，告曰：皐某复，",
                    "zhushu": "招之于天。○号，户毛反。皐音羔。"
                },
                {
                    "paragraph": "然后饭腥而苴孰。",
                    "zhushu": "饭以稻米。上古未有火化，苴孰，取遣奠有火利也。苴，或为俎。○饭，扶晚反，注同。腥音星。苴，子余反，苞也，徐争初反。遣，弃战反。"
                },
                {
                    "paragraph": "故天望而地藏也。体魄则降，知气在上，",
                    "zhushu": "地藏，谓葬。○知，音智。"
                },
                {
                    "paragraph": "故死者北首，",
                    "zhushu": "首，阴也。○首，手又反，注同。"
                },
                {
                    "paragraph": "生者南郷，",
                    "zhushu": "郷，阳也。○郷，许亮反，注同。"
                },
                {
                    "paragraph": "皆从其初。",
                    "zhushu": "谓今行之然也。"
                },
                {
                    "paragraph": "○昔者先王未有宫室，冬则居营窟，夏则居橧巢。",
                    "zhushu": "寒则累土，暑则聚薪柴居其上。○窟，苦忍反。橧，本又作増，又作曽，同，则登反。樔，本又作巢，助交反。"
                },
                {
                    "paragraph": "互注。",
                    "zhushu": "孟滕文下：当尧之时，水逆行，汜滥于中国，民无所定，下者为巢，上者为营窟。"
                },
                {
                    "paragraph": "未有火化，",
                    "zhushu": "食腥也。"
                },
                {
                    "paragraph": "食草木之实，鸟兽之肉，饮其血，茹其毛。未有麻丝，衣其羽皮",
                    "zhushu": "。此上古之时也。○茹，音汝。衣，于既反。"
                },
                {
                    "paragraph": "○后圣有作，",
                    "zhushu": "作，起。"
                },
                {
                    "paragraph": "然后修火之利，",
                    "zhushu": "孰洽万物？"
                },
                {
                    "paragraph": "范金",
                    "zhushu": "铸作器用。○铸，之树反。"
                },
                {
                    "paragraph": "合土，",
                    "zhushu": "瓦，瓴、甓及甒大。○合，如字，徐音合。令，音零。甓，步历反。甒，音武。大，音泰。甒、大，皆樽名。"
                },
                {
                    "paragraph": "以为台榭、宫室、牖户，",
                    "zhushu": "榭，器之所藏也。○榭，音谢，本亦作谢。牖，音酉。"
                },
                {
                    "paragraph": "以炮，",
                    "zhushu": "裹烧之也。○炮，薄交反，徐扶交反。裹，音果。"
                },
                {
                    "paragraph": "以燔，",
                    "zhushu": "加于火上。○燔，音烦。"
                },
                {
                    "paragraph": "以亨，",
                    "zhushu": "煑之镬也。○亨，普伻反，煑也，下合亨同。镬，户郭反。"
                },
                {
                    "paragraph": "以炙，",
                    "zhushu": "贯之火上。○炙，之石反。贯，古乱反。"
                },
                {
                    "paragraph": "以为醴酪，",
                    "zhushu": "烝，酿之也。酪，酢酨。○醴，音礼。骆，音洛。烝，之承反。酿，女亮反。酢，七故反。酨，才再反，徐祖冀反。"
                },
                {
                    "paragraph": "治其麻丝，以为布帛，以养生送死，以事鬼神上帝，皆从其朔。",
                    "zhushu": "朔，亦初也，亦谓今行之然。"
                },
                {
                    "paragraph": "○故玄酒在室，醴、醆在户，粢醍在堂，澄酒在下。陈其牺牲，备其鼎俎，列其琴、瑟、管、磬、钟、鼓，修其祝嘏，以降上神与其先祖，以正君臣，以笃父子，以睦兄弟，以齐上下，夫妇有所，是谓承天之祜。",
                    "zhushu": "此言今礼馔具所因于古及其事义也。粢，读为齐，声之误也。周礼五齐：一曰泛齐，二曰醴齐，三曰盎齐，四曰醍齐，五曰沈齐。字虽异，醆与盎、澄与沈，盖同物也。奠之不同处，重古畧近也。祝，祝为主人飨神辞也。嘏，祝为尸致福于主人之辞也。祜，福也。福之言备也。○醆，侧眼反。粢，依注为齐，才细反，注五齐皆同。醍，音體。嘏，本或作假，古雅反。祜，音户。粢读音咨。泛，芳敛反，徐音泛。盎，乌浪反。为主人，于伪反，下同。重意。元酒在室，醴醆在户。坊记三十篇，醴酒在室，醍酒在堂。重言。澄酒在下二。一见坊记。"
                },
                {
                    "paragraph": "○作其祝号，玄酒以𥙊，荐其血毛，腥其俎，孰其殽，与其越席，疏布以幂，衣其澣帛，醴、醆以献，荐其燔炙，君与夫人交献，以嘉魂魄，是谓合莫",
                    "zhushu": "。此谓荐上古、中古之食也。周礼祝号有六：一曰神号，二曰鬼号，三曰祗号，四曰牲号，五曰赍号，六曰币号。号者，所以尊神𩔰物也。腥其俎，谓豚解而腥之，及血毛，皆所以法于大古也。孰其殽，谓體解而爓之，此以下皆所法于中古也。越席，翦蒲席也。幂，覆尊也。澣帛，练染以为𥙊服。嘉，乐也。莫，虚无也。孝经说曰：上通无莫。○祝，之六反，徐之又反，注同。殽，本或作肴，户交反。越席，音活，注同，字书作趏，杜元凯云：结草。幂，本又作鼏，同莫历反。衣其，于既反。澣，户管反。示号，音祗，本又作祗。齍音咨，皇云：黍稷。大古，音太，下大史同。爓，似廉反。染，如艳反，又如琰反，乐也，音洛。"
                },
                {
                    "paragraph": "○然后退而合亨，体其犬豕牛羊，实其簠、簋、笾、豆、铏羹，祝以孝告，嘏以慈告，是谓大祥，",
                    "zhushu": "此谓荐今世之食也。體其犬豕牛羊，谓分别骨肉之贵贱，以为众俎也。祝以孝告，嘏以慈告，各首其义也。祥，善也。今世之食，于人道为善也。○铏，本又作铏，音刑，盛和羹器，形如小鼎。羹音庚，旧音衡。别，彼列反，下文同。"
                },
                {
                    "paragraph": "此礼之大成也。",
                    "zhushu": "解子游以礼所成也。"
                },
                {
                    "paragraph": "○孔子曰：呜呼哀哉！我观周道，幽厉伤之，吾舍鲁何适矣？",
                    "zhushu": "政乱礼失，以为鲁尚愈。○于音乌。乎，好奴反。舍音舍，下舍礼皆同。重言呜呼哀哉二。一见檀弓上篇中。"
                },
                {
                    "paragraph": "鲁之郊禘，非礼也，周公其衰矣。",
                    "zhushu": "非，犹失也。鲁之郊，牛口伤，鼷鼠食其角，又有四卜郊不从，是周公之道衰矣。言子孙不能奉行兴之。○禘，大计反。鼷音兮。"
                },
                {
                    "paragraph": "𣏌之郊也，禹也，宋之郊也，契也，是天子之事守也。",
                    "zhushu": "先祖法度，子孙所当守。○契，息列反。"
                },
                {
                    "paragraph": "故天子𥙊天地，诸侯𥙊社稷。",
                    "zhushu": ""
                },
                {
                    "paragraph": "○祝嘏莫敢易其常古，是谓大假。",
                    "zhushu": "假，亦大也。不敢改其常古之法度，是谓大大也。将言今不然，重言天子𥙊天地，诸侯𥙊社稷。二一见王制第五。又曲礼：天子𥙊天地。"
                },
                {
                    "paragraph": "○祝嘏辞说，藏于宗祝巫史，非礼也，是谓幽国。",
                    "zhushu": "藏于宗、祝、巫、史，言君不知有也。幽，暗也。国暗者，君与大夫俱不明也。"
                },
                {
                    "paragraph": "醆斝及尸君，非礼也，是谓僣君。",
                    "zhushu": "僣，礼之君也。醆斚，先王之爵也。唯鲁与王者之后得用之耳，其余诸侯用时王之器而已。○醆斚，古雅反，又音嫁，爵名也。夏曰醆，殷曰斚，周曰爵。僣，子念反，注同。"
                },
                {
                    "paragraph": "○冕弁兵革，藏于私家，非礼也，是谓胁君。",
                    "zhushu": "劫胁之君也。冕弁，君之尊服。兵革，君之武卫及军器也。○胁，许劫反。"
                },
                {
                    "paragraph": "○大夫具官，𥙊器不假，声乐皆具，非礼也，是谓乱国。",
                    "zhushu": "臣之奢富，儗于国君，败乱之国也。孔子谓管仲官事不摄，焉得俭？○儗，音拟。焉，于虔反。"
                },
                {
                    "paragraph": "○故仕于公曰臣，仕于家曰仆，三年之丧，与新有昏者，期不使。以衰裳入朝，与家仆杂居齐齿，非礼也，是谓君与臣同国。",
                    "zhushu": "臣有丧昏之事而不归，反服其衰裳以入朝，或与仆相等軰而处。是谓君臣共国，无尊卑也。有丧昏不归，唯君耳。臣有丧昏，当致事而归，仆又不可与士齿。○期，居其反。朝，直遥反，注同。或与仆相，息亮反，一读如字，则连下为句。等軰，卜内反。"
                },
                {
                    "paragraph": "故天子有田以处其子孙，诸侯有国以处其子孙，大夫有采以处其子孙，是谓制度。",
                    "zhushu": "言今不然也。春秋昭元年，秦伯之弟针出奔晋。刺其有千乘之国，不能容其母弟。○针，其廉反，又祗廉反。乘，时证反。"
                },
                {
                    "paragraph": "故天子适诸侯，必舍其祖庙，而不以礼籍入，是谓天子坏法乱纪。",
                    "zhushu": "以礼籍入，谓大史典礼，执简记，奉讳恶也。天子虽尊，舍人宗庙，犹有敬焉，自拱敕也。○坏，音恠。恶，乌路反。拱，徐居勇反，后拱持同。重言。天子适诸侯三，礼器、郊特牲各一。"
                },
                {
                    "paragraph": "诸侯非问疾吊丧，而入诸臣之家，是谓君臣为谑",
                    "zhushu": "。无故而相之，是戏谑也。陈灵公与孔寗、仪行父数如夏氏，以取弑焉。○谑，许约反。寗，本又作宁，案左传作宁，公羊作寗，各依字读。父，音甫。数，色角反。取弑，申志反，又如字。"
                },
                {
                    "paragraph": "○是故礼者，君之大柄也，所以别嫌明微，傧鬼神，考制度，别仁义，所以治政安君也。",
                    "zhushu": "疾今失礼如此，为言礼之大义也。柄，所操以治事。○柄，兵命反。傧，必刃反。治政，皇如字，徐直吏反，下文注以治事同。为，于伪反，下又为、遂为皆同。操，七刀反。"
                },
                {
                    "paragraph": "故政不正，则君位危；君位危，则大臣倍，小臣窃。刑肃而俗敝，则法无常；法无常，而礼无列；礼无列，则士不事也。刑肃而俗敝，则民弗归也。是谓疵国",
                    "zhushu": "。又为言政失君危之祸败也。粛，骏也。疵，病也。○倍，步内反。敝，音弊，本亦作弊。疵，才斯反。峻，恤俊反。"
                },
                {
                    "paragraph": "○故政者，君之所以藏身也。",
                    "zhushu": "于此又遂为之言政也。藏，谓辉光于外，而形體不见，若日月星辰之神。○辉，音晖。见，贤遍反。"
                },
                {
                    "paragraph": "是故夫政必本于天，殽以降命。",
                    "zhushu": "降，下也。殽天之气以下教令，天有运移之期，阴阳之节也。○殽，户教反，注及下同。重言。必本于天。又上文一，下文一。"
                },
                {
                    "paragraph": "命降于社之谓殽地，",
                    "zhushu": "谓教令由社下者也。社，土地之主也。周礼土会之法，有五地之物生。○会，古外反。"
                },
                {
                    "paragraph": "降于祖庙之谓仁义，",
                    "zhushu": "谓教令由祖下者。大传曰：自祢率而上至于祖远者，轻仁也。自祖率而下至于祢髙者，重义也。○上，时掌反，下上配、上生皆同。"
                },
                {
                    "paragraph": "降于山川之谓兴作，",
                    "zhushu": "谓教令由山川下者也。山川有草木禽兽，可作器物，共国事。○共，音恭。"
                },
                {
                    "paragraph": "降于五祀之谓制度。",
                    "zhushu": "谓教令由五祀下者，五祀有中𩅸、门、户、灶、行之神，此始为宫室制度。"
                },
                {
                    "paragraph": "此圣人所以藏身之固也",
                    "zhushu": "。政之行如此，何用城郭沟池之为？"
                },
                {
                    "paragraph": "○故圣人参于天地，并于鬼神，以治政也，处其所存，礼之序也；玩其所乐，民之治也，",
                    "zhushu": "并，并也。谓比方之也。存，察也。治，所以乐其事居也。○所乐，音岳，又音洛，又五孝反，好也，注同。治，直吏反，注同。上以自治、注自治、成治皆放此。并，步顶反。"
                },
                {
                    "paragraph": "故天生时而地生财，人其父生而师教之，四者君以正用之，故君者，立于无过之地也。",
                    "zhushu": "顺时以养财，尊师以教民，而以治政，则无过差矣。易曰：何以守位曰仁，何以聚人曰财。○差，初佳反，一音初买反。曰仁，本亦作人。重意。故天生时而地生财，礼器合于天时，设于地财。"
                },
                {
                    "paragraph": "○故君者所明也，非明人者也。君者所养也，非养人者也。君者所事也，非事人者也，故君明人则有过，养人则不足，事人则失位，",
                    "zhushu": "明，犹尊也。○养，羊尚反，又如字，下同。"
                },
                {
                    "paragraph": "故百姓则君以自治也，养君以自安也，事君以自显也，故礼达而分定，故人皆爱其死而患其生。",
                    "zhushu": "则当为明。人之道，身治、居安、名𩔰，则不苟生也。不义而死，舍义而生，是不爱死患生也。○则君，则音明，出注。分，扶问反，后文注除三分去一、三分益一皆同。舍音舍。"
                },
                {
                    "paragraph": "○故用人之知，去其诈；用人之勇，去其怒；用人之仁，去其贪",
                    "zhushu": "；用知者之谋，勇者之断，仁者之施，足以成治矣。诈者害民信，怒者害民命，贪者害民财，三者乱之原。○知音智，注同。去，羌吕反，后皆同。断，丁乱反。施，始豉反，下施生同。"
                },
                {
                    "paragraph": "○故国有患，君死社稷，谓之义，大夫死宗庙，谓之变。",
                    "zhushu": "变，当为辩，声之误也。辩犹正也。君守社稷，臣卫君宗庙者。患，谓见围入○之。变，音辩，出注。"
                },
                {
                    "paragraph": "○故圣人耐以天下为一家，以中国为一人者，非意之也，必知其情，辟于其义，明于其利，达于其患，然后能为之",
                    "zhushu": "。耐，古能字。传书世异，古字时有存者，则亦有今误矣。意，心所无虑也。辟，开也。○耐音能。辟，婢亦反，徐芳益反。传，文专反。"
                },
                {
                    "paragraph": "○何谓人情？喜、怒、哀、惧、爱、恶、欲，七者弗学而能。何谓人义？父慈，子孝，兄良，弟弟，夫义，妇听，长惠，幼顺，君仁，臣忠，十者谓之人义。互注",
                    "zhushu": "。左隐三年：石碏曰：君义。臣行。父慈。子孝。兄爱。弟敬。所谓六顺也。"
                },
                {
                    "paragraph": "讲信修睦，谓之人利。争夺相杀，谓之人患。",
                    "zhushu": "极言人事。○恶，乌路反，下皆同。弟弟，上如字，下音悌。长，丁丈反。争，争斗之争。重言讲，信，修，睦四，并本篇。"
                },
                {
                    "paragraph": "故圣人之所以治人七情，修十义，讲信修睦，尚辞让，去争夺，舍礼何以治之？",
                    "zhushu": "唯礼可耳。"
                },
                {
                    "paragraph": "饮食男女，人之大欲存焉。互注",
                    "zhushu": "。孟万章上：好色，人之所欲；富，人之所欲。"
                },
                {
                    "paragraph": "死亡贫苦，人之大恶存焉。故欲恶者，心之大端也。人藏其心，不可测度也。美恶皆在其心，不见其色也。欲一以穷之，舍礼何以哉？",
                    "zhushu": "言人情之难知，明礼之重。○度，六洛反。见，贤遍反。"
                },
                {
                    "paragraph": "○故人者，其天地之德，阴阳之交，鬼神之会，五行之秀气也",
                    "zhushu": "。言人兼此气性纯也。"
                },
                {
                    "paragraph": "○故天秉阳，垂日星；",
                    "zhushu": "秉，犹持也。言天持阳气，施生照临下也。"
                },
                {
                    "paragraph": "地秉阴，窍于山川，播五行于四时，和而后月生也，是以三五而盈，三五而阙，",
                    "zhushu": "窍，孔也。言地持阴气，出内于山川，以舒五行于四时。此气和乃后月生而上配日，若臣功成进爵位也。一盈一阙，屈伸之义也。必三五者，播五行于四时也。一曰水，二曰火，三曰木，四曰金，五曰土，合为十五之成数也。○窍，徐苦吊反。播，彼左反，舒也。五行四时绝句，本亦作播五行于四时。伸，音申。"
                },
                {
                    "paragraph": "五行之动，迭相竭也；五行、四时、十二月，还相为本也；五声、六律、十二管，还相为宫也；五味、六和、十二食，还相为质也；五色、六章、十二衣，还相为质也。",
                    "zhushu": "竭，犹负戴也。言五行运转，更相为始也。五声，宫、摘、角、征、羽也。其管阳曰律，阴曰吕。布十二辰，始于黄钟，管长九寸，下生者三分去一，上生者三分益一，终于南吕，更相为宫，凡六寸也。五味，酸、苦、辛、咸、甘也。和之者，春多酸，夏多苦，秋多辛，冬多咸，皆有滑甘，是谓六和。五色，六章，画缋事也。周礼考工记曰：士以黄，其象乃无时変。火以圜，山以章，水以龙、鸟兽、蛇，杂四时五色之位以章之，谓之巧也。○迭，大计反，又田结反。竭，义作揭，其列反，负，担也。还音旋，下同。六和，户卧反，注同。更，古衡反，下同。征，张里反。南事，律名。京房律始于执始，终于南事，凡六十。缋，户对反。园音环，又音圆。"
                },
                {
                    "paragraph": "○故人者，天地之心也，五行之端也，食味、别声、被色而生者也。",
                    "zhushu": "此言兼气性之効也。○别，彼列反。被，皮义反，徐扶义反。"
                },
                {
                    "paragraph": "故圣人作则，必以天地为本，以阴阳为端，以四时为柄，以日星为纪，月以为量，鬼神以为徒，五行以为质，礼义以为器，人情以为田，四灵以为畜。",
                    "zhushu": "天地以至于五行，其制作所取象也；礼义、人情，其政治也；四灵者，其征报也。此则春秋始于元，终于麟，包之矣。吕氏说月令而谓之春秋，事类相近焉。量，犹分也。鬼神，谓山川也。山川，助地通气之象也。器，所以操事，田，人所捊治也。礼之位，宾主象天地，介僎象阴阳，四面之位象四时，三宾象三光，夫妇象日月，亦是也。○柄。本又作枋，兵命反。量，音亮，下同。畜，许又反，下同。治，直吏反。麟，良人反。近，附近之近。操，七刀反。捊，溥侯反，徐音普沟反。介撰，上音界，下音遵。"
                },
                {
                    "paragraph": "以天地为本，故物可举也。物",
                    "zhushu": "，天地所养生。"
                },
                {
                    "paragraph": "以阴阳为端，故情可睹也。",
                    "zhushu": "情以阴阳通也。○睹，丁古反。"
                },
                {
                    "paragraph": "以四时为柄，故事可劝也。",
                    "zhushu": "事以四时成。"
                },
                {
                    "paragraph": "以日星为纪，故事可列也。",
                    "zhushu": "事以日与星为候，兴作有次第。"
                },
                {
                    "paragraph": "月以为量，故功有艺也。",
                    "zhushu": "艺，犹才也。十二月各有分，犹人之才各有所长也。艺，或为倪。○倪，五计反，视也。"
                },
                {
                    "paragraph": "鬼神以为徒，故事有守也。",
                    "zhushu": "山川，守职不移。"
                },
                {
                    "paragraph": "五行以为质，故事可复也；",
                    "zhushu": "事下竟，复由上始也。"
                },
                {
                    "paragraph": "礼义以为器，故事行有考也；",
                    "zhushu": "考，成也。器利则事成。"
                },
                {
                    "paragraph": "人情以为田，故人以为奥也；",
                    "zhushu": "奥，犹主也。田无主则荒。"
                },
                {
                    "paragraph": "四灵以为畜，故饮食有由也。",
                    "zhushu": "由，用也。四灵与羞物为群。"
                },
                {
                    "paragraph": "○何谓四灵？麟、凤、龟、龙，谓之四灵。故龙以为畜，故鱼鲔不淰；凤以为畜，故鸟不獝；麟以为畜，故兽不狘；龟以为畜，故人情不失。",
                    "zhushu": "淰之言闪也。獝、狘，飞走之貌也。失，犹去也。龟，北方之灵，信则至矣。○鲔，于轨反，鱼名。淰，音审，徐舒冉反。矞，字又作獝，况必反。狘，况越反。闪，失冉反。"
                },
                {
                    "paragraph": "○故先王秉蓍龟，列𥙊祀，瘗缯，宣祝嘏辞说，设制度，故国有礼，官有御，事有职，礼有序",
                    "zhushu": "。皆卜筮所造置也。埋牲曰瘗，币帛曰缯。宣，犹扬也。缯，或作赠。○蓍，音尸。瘗，于例反，一音于器反。缯，本又作増，同似仍反，又则登反，又似登反。"
                },
                {
                    "paragraph": "○故先王患礼之不达于下也。",
                    "zhushu": "患下不信也。"
                },
                {
                    "paragraph": "○故𥙊帝于郊，所以定天位也；祀社于国，所以列地利也；祖庙，所以本仁也；山川，所以傧鬼神也；五祀，所以本事也。故宗祝在庙，三公在朝，三老在学，王前巫而后史，卜筮瞽侑皆在左右，王中心无为也，以守至正。",
                    "zhushu": "此所以达礼于下也，教民尊神，慎居处也。宗，宗人也。瞽，乐人也。侑，四辅也。○傧，皇音宾，敬也，旧必信反。朝，直遥反，下同。筮，市制反。瞽，音古。侑，音又。"
                },
                {
                    "paragraph": "○故礼行于郊，而百神受职焉；礼行于社，而百货可极焉；礼行于祖庙，而孝慈服焉；礼行于五祀，而正法则焉。",
                    "zhushu": "言信得其礼，则神物与人皆应之。百神，列宿也。百货，金玉之属。○应，应对之应。宿，音秀。"
                },
                {
                    "paragraph": "故自郊社、祖庙、山川、五祀，义之修而礼之藏也",
                    "zhushu": "。修，犹饰也。藏，若其城郭然。○藏，如字，徐才浪反。"
                },
                {
                    "paragraph": "○是故夫礼必本于大一，分而为天地，转而为阴阳，变而为四时，列而为鬼神。其降曰命，",
                    "zhushu": "圣人象此，下之以为教令。○大，音泰，下注同。"
                },
                {
                    "paragraph": "其官于天也",
                    "zhushu": "。官，犹法也，此圣人所以法于天也。"
                },
                {
                    "paragraph": "○夫礼必本于天，",
                    "zhushu": "本于大一与天之义。重言。三，上文一。"
                },
                {
                    "paragraph": "动而之地，",
                    "zhushu": "后法地也。"
                },
                {
                    "paragraph": "列而之事，",
                    "zhushu": "后法五祀，五祀所以本事也。"
                },
                {
                    "paragraph": "变而从时，",
                    "zhushu": "后法四时。"
                },
                {
                    "paragraph": "恊于分艺。",
                    "zhushu": "恊，合也。言礼合于月之分，犹人之才也。○合于月之分，本或作日月之分，日衍字。"
                },
                {
                    "paragraph": "其居人也曰养，",
                    "zhushu": "养，当为义，字之误也。下之则为教令，居人身为义。孝经说曰：义由人出。○养，音义，出注。"
                },
                {
                    "paragraph": "其行之以货力、辞让、饮食、冠昏、丧𥙊、射御、朝聘",
                    "zhushu": "。货，挚币庭实也。力，筯骸强者也。不则偃罢。○冠，古乱反。挚，本又作贽，音至。罢音皮。"
                },
                {
                    "paragraph": "○故礼义也者，人之大端也，所以讲信修睦，而固人之肌肤之会，筋骸之束也；所以养生送死，事鬼神之大端也，所以达天道，顺人情之大窦也。",
                    "zhushu": "窦，孔穴也。○窦，音豆。重言。所以养生送死二，下文一事鬼神之大端也，下文事鬼神之常也。"
                },
                {
                    "paragraph": "故唯圣人为知礼之不可以巳也，故坏国、丧家、亡人，必先去其礼",
                    "zhushu": "言愚者之反圣人也。○坏音恠，又乎怪反。丧，息浪反。"
                },
                {
                    "paragraph": "○故礼之于人也，犹酒之有糵也，君子以厚，小人以薄。",
                    "zhushu": "皆得以为美味，性善者醇耳。○蘖，鱼列反。醇，市春反。"
                },
                {
                    "paragraph": "故圣王修义之柄，礼之序，以治人情。",
                    "zhushu": "治者，去瑕秽，养菁华也。○菁，子丁反。"
                },
                {
                    "paragraph": "故人情者，圣王之田也。修礼以耕之，",
                    "zhushu": "和其刚柔，"
                },
                {
                    "paragraph": "陈义以种之，",
                    "zhushu": "树以善道。"
                },
                {
                    "paragraph": "讲学以耨之，",
                    "zhushu": "存是去非类也。○耨，奴豆反，鉏也。"
                },
                {
                    "paragraph": "本仁以聚之，",
                    "zhushu": "合其所盛。○盛，市正反，又音成。"
                },
                {
                    "paragraph": "播乐以安之。",
                    "zhushu": "感动使之坚固。"
                },
                {
                    "paragraph": "故礼也者，义之实也。恊诸义而恊，",
                    "zhushu": "协，合也。合礼于义，则与义合不乖刺。○刺，力达反，本或作制。"
                },
                {
                    "paragraph": "则礼虽先王未之有，可以义起也。",
                    "zhushu": "以其合于义，可以义起作。"
                },
                {
                    "paragraph": "义者，艺之分，仁之节也。",
                    "zhushu": "艺，犹才也。"
                },
                {
                    "paragraph": "恊于艺，讲于仁，得之者强。",
                    "zhushu": "有义则人服之也。"
                },
                {
                    "paragraph": "仁者，义之本也，顺之体也，得之者尊。",
                    "zhushu": "有仁则人仰之也。"
                },
                {
                    "paragraph": "故治国不以礼，犹无耜而耕也；",
                    "zhushu": "无以入也。○耜，音似。"
                },
                {
                    "paragraph": "为礼不本于义，犹耕而弗种也；",
                    "zhushu": "嘉榖无由生也。○种，之用反。不，亦作弗，何休注公羊云：弗者，不之深也。下皆放此。"
                },
                {
                    "paragraph": "为义而不讲之以学，犹种而弗耨也",
                    "zhushu": "；苗不殖，草不除。"
                },
                {
                    "paragraph": "讲之以学而不合之以仁，犹耨而弗获也；",
                    "zhushu": "无以知収之丰荒也。○获，户郭反。収，如字，又手又反。"
                },
                {
                    "paragraph": "合之以仁而不安之以乐，犹获而弗食也",
                    "zhushu": "；不知味之甘苦。"
                },
                {
                    "paragraph": "安之以乐，而不达于顺，犹食而弗肥也。",
                    "zhushu": "功不见也。○见，贤遍反。"
                },
                {
                    "paragraph": "四体既正，肤革充盈，人之肥也；父子笃，兄弟睦，夫妇和，家之肥也；大臣法，小臣廉，官职相序，君臣相正，国之肥；天子以德为惠，以乐为御，诸侯以礼相与，大夫以法相序，士以信相考，百姓以睦相守，天下之肥也。是谓大顺。大顺者，所以养生、送死，事鬼神之常也。",
                    "zhushu": "常，谓皆有礼用，无匮乏也。车，或为居。重言。见上文。"
                },
                {
                    "paragraph": "故事大积焉而不苑，并行而不缪，细行而不失，深而通，茂而有间，连而不相及也，动而不相害也，此顺之至也。",
                    "zhushu": "言人皆明于礼，无有蓄乱滞合者，各得其分理，顺其职也。○苑，于粉反，积也。缪，音谬。畜，丑六反。重言。此顺之至也二，一见𥙊统，二十五篇无此字。"
                },
                {
                    "paragraph": "故明于顺，然后能守危也",
                    "zhushu": "。能守自危之道也。君子居安如危，小人居危如安。易曰：危者安其位。"
                },
                {
                    "paragraph": "○故礼之不同也，不丰也，不杀也，所以持情而合危也。",
                    "zhushu": "豊、杀，谓天子及士名位不同，礼亦异数，所以拱持其情，合安其危。○杀，所戒反，徐所例反，注同。"
                },
                {
                    "paragraph": "故圣王所以顺，山者不使居川，不使渚者居中原，而弗敝也。",
                    "zhushu": "小洲曰渚，广平曰原。山者利其禽兽，渚者利其鱼塩，中原利其五榖，使各居其所安，不易其利，劳敝之也。民失其业则穷，穷则滥。○渚，之汝反。"
                },
                {
                    "paragraph": "用水、火、金、木，饮食必时。",
                    "zhushu": "用水，谓渔人以时渔为梁，春献鼈蜃，秋献龟鱼也。用火，谓司爟四时変国火，以救时疾，及季春出火，季秋纳火也。用金，谓卝人以时取金玉锡、石也。用木，谓山虞仲冬斩阳木，仲夏斩阴木。饮食，谓食齐视春时，羹齐视夏时，酱齐视秋时，饮齐视冬时。○渔，音鱼。鼈，必列反。蜃，石忍反。爟，古乱反。卝，华猛反，又瓜猛反，徐古猛反。夏，户嫁反，下同。谓食，音嗣。齐，才细反，下皆同。"
                },
                {
                    "paragraph": "合男女，颁爵位，必当年德，",
                    "zhushu": "谓媒氏令男三十而娶，女二十而嫁，司士稽上任，进退其爵禄也。○颁，音班。当，丁浪反。媒，音梅。取，音娶，本又作娶。稽，古兮反。"
                },
                {
                    "paragraph": "用民必顺。",
                    "zhushu": "不夺农时。"
                },
                {
                    "paragraph": "故无水旱昆虫之灾，民无凶饥妖孽之疾。",
                    "zhushu": "言大顺之时，阴阳和也。昆虫之灾，螟螽之属也。○烖，音灾。妖孽，又作𧕏，鱼列反。妖，又作祅，说文云：衣服歌谣、草木之恠谓之祅，禽兽虫蝗之恠谓之𧕏。螟，亡丁反。螽，徐音终。"
                },
                {
                    "paragraph": "故天不爱其道，地不爱其寳，人不爱其情。",
                    "zhushu": "言嘉瑞出，人情至也。"
                },
                {
                    "paragraph": "故天降膏露，地出醴泉，山出器车，河出马图，凤皇麒麟皆在郊棷，龟龙在宫沼，其余鸟兽之卵胎，皆可俯而闚也，",
                    "zhushu": "膏，犹甘也。器，谓若银。罋，用甑也。马图，龙马负图而出也。㭯，聚草也。沼，池也。○澧，本又作醴，音礼。麒麟，音其，下音栗人反。㭯，素口反，徐摠会反，泽也，本或作薮。沼，之绍反。卵，力管反。胎，上才反。俯，音府。窥，本又作闚，去规反。瓮，本又作罋，乌弄反，徐于弄反。"
                },
                {
                    "paragraph": "则是无故。",
                    "zhushu": "非有他事使之然也。"
                },
                {
                    "paragraph": "先王能修礼以达义，体信以达顺，故此顺之实也。",
                    "zhushu": "实，犹诚也，尽也。"
                },
                {
                    "paragraph": "互注。",
                    "zhushu": "易系辞，河出图，洛出书，圣人则之。"
                }
            ]
        },
        {
            "name": "礼器第十",
            "paragraphs": [
                {
                    "paragraph": "礼器第十",
                    "zhushu": "○陆曰：“郑云：‘以其记礼，使人成器。孔子谓子贡瑚琏之器是也。’”",
                    "type": 1
                },
                {
                    "paragraph": "礼器是故大备。大备，盛德也。",
                    "zhushu": "礼器，言礼使人成器，如耒耜之为用也。人情以为田，修礼以耕之，此是也。大备，自耕至于食之而肥。"
                },
                {
                    "paragraph": "礼释回，増美质。措则正，施则行。",
                    "zhushu": "释，犹去也。回，邪辟也。质，犹性也。措，置也。○错，七路反，本又作措，又厝，音同。去，起吕反。邪，似嗟反。辟，匹亦反。"
                },
                {
                    "paragraph": "其在人也，如竹箭之有筠也，如松柏之有心也。二者居天下之大端矣，故贯四时而不改柯易叶。",
                    "zhushu": "箭，筿也。端，本也。四物于天下最得气之本，或柔刃于外，或和泽于内，用此不变伤也。人之得礼，亦犹然也。○箭，节见反。筠，于贫反，郑云：竹之青皮也。贯，古乱反。柯，古何反。筿，西了反，徐音小。刃，而慎反。"
                },
                {
                    "paragraph": "故君子有礼，则外谐而内无怨，",
                    "zhushu": "人恊服也。"
                },
                {
                    "paragraph": "故物无不怀仁，鬼神飨德。",
                    "zhushu": "怀，归也。"
                },
                {
                    "paragraph": "○先王之立礼也，有本有文。忠信，礼之本也；义理，礼之文也。无本不立，无文不行。",
                    "zhushu": "言必外内具也。○重言。礼之本也二。一见昏义四十四篇。未礼其本也。○礼之文也二。一见乐记十九。"
                },
                {
                    "paragraph": "礼也者，合于天时，设于地财，顺于鬼神，合于人心，理万物者也。",
                    "zhushu": "鬼神，所祀事有德也。重意。合于天时，设于地财。礼运：天生时而地生财。"
                },
                {
                    "paragraph": "是故天时有生也，地理有宜也，人官有能也，物曲有利也。",
                    "zhushu": "言皆有异。"
                },
                {
                    "paragraph": "故天不生，地不养，君子不以为礼，鬼神弗飨也。",
                    "zhushu": "天不生，谓非其时物也。也不养，谓非此地所生。"
                },
                {
                    "paragraph": "居山以鱼鼈为礼，居泽以鹿豕为礼，君子谓之不知礼。",
                    "zhushu": "不顺其郷之所有也。"
                },
                {
                    "paragraph": "故必举其定国之数，以为礼之大经。",
                    "zhushu": "定国之数，谓地物所出多少。"
                },
                {
                    "paragraph": "礼之大伦，以地广狭；",
                    "zhushu": "谓贡赋之常差。○狭，音洽，又户夹反。差，所佳反，徐初宜反。"
                },
                {
                    "paragraph": "礼之薄厚，与年之上下。",
                    "zhushu": "用年之丰凶也。○上，时掌反。"
                },
                {
                    "paragraph": "是故年虽大杀，众不匡惧，则上之制礼也节矣。",
                    "zhushu": "言用之有莭也。杀，谓榖不孰也。匡，犹恐也。○杀，色戒反，徐所例反，注同。匡惧，音匡，又丘往反。恐，丘勇反。"
                },
                {
                    "paragraph": "○礼，时为大，顺次之，体次之，宜次之，称次之。",
                    "zhushu": "言圣人制礼所先后也。○称，尺证反，后皆同。"
                },
                {
                    "paragraph": "尧授舜，舜授禹，汤放桀，武王伐纣，时也。",
                    "zhushu": "言受命改制度。"
                },
                {
                    "paragraph": "互注。",
                    "zhushu": "孟梁惠王下。齐宣王问曰：汤放桀，武王伐纣，有诸？孟子对曰：于传有之，曰：臣弑其君，可乎？曰：贼仁者谓之贼，贼义者谓之残，残贼之人谓之一夫。闻诛一夫纣矣，未闻弑君也。"
                },
                {
                    "paragraph": "诗云：匪革其犹，聿追来孝。",
                    "zhushu": "革，急也。犹，道也。聿，述也。言文王改作者，非必欲急行巳之道，乃追述先祖之业，来居此为孝。○革，纪力反，注同。"
                },
                {
                    "paragraph": "○天地之𥙊，宗庙之事，父子之道，君臣之义，伦也。",
                    "zhushu": "伦之言顺也。"
                },
                {
                    "paragraph": "○社稷山川之事，鬼神之𥙊，体也。",
                    "zhushu": "天地人之别，體也。"
                },
                {
                    "paragraph": "○丧𥙊之用，宾客之交，义也。",
                    "zhushu": "义之言宜也，人道之宜。"
                },
                {
                    "paragraph": "○羔豚而𥙊，百官皆足；大牢而𥙊，不必有余，此之谓称也。",
                    "zhushu": "足。犹得也。称，称牲之大小而为俎，此指谓助𥙊者耳。而云百官，喻众也。"
                },
                {
                    "paragraph": "诸侯以龟为寳，以圭为瑞。家不寳龟，不藏圭，不台门，言有称也。",
                    "zhushu": "古者贷贝寳龟，大夫以下有货耳。易曰：十朋之龟。瑞，信也。诸侯执瑞，孤卿以下执挚。阇者谓之台。○堵，本又作阇，音都，又丁古反，徐音常邪反。"
                },
                {
                    "paragraph": "○礼有以多为贵者，天子七庙，诸侯五，大夫三，士一，天子之豆二十有六，诸公十有六，诸侯十有二，上大夫八，下大夫六。诸侯七介七牢，大夫五介五牢。天子之席五重，诸侯之席三重，大夫再重。天子崩，七月而葬，五重八翣；诸侯五月而葬，三重六翣；大夫三月而葬，再重四翣。此以多为贵也。",
                    "zhushu": "豆之数，谓天子朔食，诸侯相食及食大夫。公食大夫礼曰：宰夫自东房荐豆六，设干酱东北。食下大夫而豆六，则其余著矣。聘礼致饔饩于上大夫，堂上八豆，设于户西。则凡致饔义，堂上之豆数亦如此。周礼：公之豆四十，其东西夹各十有二；侯、伯之豆三十有二，其东西夹各十；子、男之豆二十有四，其东西夹各六。诸侯七介、七牢者，周之侯伯也。大夫五介、五牢者，侯伯之卿使聘者也。周礼：上公九介、九牢，侯、伯七介、七牢，子、男五介、五牢。聘义所云上公七介，诸侯五介，子男三介，乃谓其使者也。天子葬五重者，谓杭木与茵也。葬者，杭木在上，茵在下。士丧礼下篇陈器曰：杭木横三缩二，加杭席三，加茵，用疏布，缁翦，有幅，亦缩二横三。此士之礼一重者，以此差之，上公四重。○介，音界，副也，后皆同。俗读古贺反，非也。重，直龙反，下及注同。翣，所甲反。相食，音嗣，下同。饩，许既反。夹，古洽反，又古协反。使，色吏反。杭木，苦浪反，又音刚，又户刚反。茵，音因。缩，所六反。重意。天子七庙，诸侯五，大夫三，士二。王制：天子七庙，诸侯五庙，大夫三庙，士二庙。𥙊法篇：王立七庙，诸侯立五庙，大夫立三庙，适士二庙，官师一庙。重言。天子七月而葬，诸侯五月而葬，大夫三月而葬，二并见王制第五篇。"
                },
                {
                    "paragraph": "○有以少为贵者，天子无介，𥙊天特牲。天子适诸侯，诸侯膳以犊。诸侯相朝，灌用郁鬯，无笾豆之荐。大夫聘礼以脯醢。天子一食，诸侯再，大夫士三，食力无数。大路繁缨一就，次路繁缨七就。圭璋特，琥璜爵，鬼神之𥙊单席。诸侯视朝，大夫特，士旅之。此以少为贵也。",
                    "zhushu": "天子无介，无客礼也。灌，献也。一食、再食、三食，谓告饱也。食力，谓工、商、农也。大路繁缨一就，殷祭天之车也。周礼：王之五路，玉路，繁缨十有二就；金路，九就；象路，七就；革路，五就；木路，翦繁鹄缨。圭璋特，朝聘以为瑞，无币帛也。琥璜爵者，天子酬诸侯，诸侯相酬，以此玉将币也。大夫特，士旅之。谓君揖之。○犊，音独，本亦作特。朝，直遥反，下及注同。灌，古乱反，注同。鬯，丑亮反。脯醢，上音甫，下音海。繁，步干反，下及注同。琥，音虎，又作虎。璜，音黄。单，音丹。翦，子浅反，一音笺。鹄，胡毒反。重言。天子适诸侯，诸侯膳以犊二，一见郊特牲以作用。○灌用郁鬯二，一见下篇郊特牲。大路繁缨一就一，一见下篇郊特牲。又次路五就。"
                },
                {
                    "paragraph": "○有以大为贵者，宫室之量，器皿之度，棺椁之厚，丘封之大，此以大为贵也。",
                    "zhushu": ""
                },
                {
                    "paragraph": "○有以小为贵者，宗庙之𥙊，贵者献以爵，贱者献以散，尊者举觯，卑者举角。五献之尊，门外缶，门内壶，君尊瓦甒，此以小为贵也。",
                    "zhushu": "凡觞，一升曰爵，二升曰觚，三升曰觯，四升曰角，五升曰散。五献，子男之飨礼也。壶大一石，瓦甒五斗。缶大小未闻也。易曰：尊酒簠簋用缶。○量，音亮。皿，命景反，字林音猛。散，悉旦反，注同。觯，支豉反。缶，方有反。甒，音武。觚，音孤。"
                },
                {
                    "paragraph": "○有以髙为贵者，天子之堂九尺，诸侯七尺，大夫五尺，士三尺，天子诸侯台门。此以髙为贵也。",
                    "zhushu": ""
                },
                {
                    "paragraph": "○有以下为贵者，至敬不坛，埽地而𥙊。天子诸侯之尊废禁，大夫士棜禁。此以下为贵也。",
                    "zhushu": "废，犹去也。棜，斯禁也。谓之棜者，无足，有似于棜，或因名云耳。大夫用斯禁，士用棜禁，如今方案，隋长局足，髙三寸。○坛，大丹反。棜，于据反。去，起吕反。斯禁，如字，刘昌宗音赐。隋，他果反。髙，如字，又古报反。重言歸地而𥙊二，一见本篇郊特牲。"
                },
                {
                    "paragraph": "○礼有以文为贵者，天子龙衮，诸侯黼，大夫黻，士玄衣纁裳。天子之冕，朱绿藻，十有二旒，诸侯九，上大夫七，下大夫五，士三，此以文为贵也。",
                    "zhushu": "此𥙊冕服也。朱绿，似夏、殷礼也。周礼：天子五采藻。○卷，本又作衮，同，古本反。黼，音甫。黻，音弗。熏，字又作纁，许云反。缲，本又作躁，亦作藻，同，子老反，注同。重言。藻十有二，旒三。郊特牲。玉藻各一。"
                },
                {
                    "paragraph": "○有以素为贵者，至敬无文，父党无容，大圭不琢，大羹不和，大路素而越席，牺尊疏布鼏，椫杓，此以素为贵也。",
                    "zhushu": "大圭长三尺，杼上，终葵首。琢，当为篆，字之误也。明堂位曰：大路，殷路也。鼏，或作幂，椫，木白理也。○琢，字又作琢，文转反，徐又依字丁角反。大羹，音泰。和，胡卧反。越席，音活。牺尊，郑素何反，王如字。幎，本又作幂，又作鼏，莫历反。椫，章善反，又市战反。杓，市约反。长，直亮反。杼，直吕反。幕，音莫。重言。大圭不琢二，一见郊特牲。大羹不和三。郊特牲、乐记各一。"
                },
                {
                    "paragraph": "孔子曰：礼不可不省也。礼不同，不丰，不杀。此之谓也。盖言称也。",
                    "zhushu": "省，察也。不同，言异也。○杀，所戒反，又所例反，下而杀、注芟杀皆同。重言。此之谓也九。大传、𥙊义、丧服四，制各一，乐记二，经解三。"
                },
                {
                    "paragraph": "礼之以多为贵者，以其外心者也。",
                    "zhushu": "外心，用心于外，其德在表也。"
                },
                {
                    "paragraph": "德发掦，诩万物，",
                    "zhushu": "诩，犹普也，徧也。○诩，况矩反。徧，音遍。"
                },
                {
                    "paragraph": "大理物博，如此，则得不以多为贵乎？故君子乐其发也。",
                    "zhushu": "发，犹见也。乐多其外见也。○乐，五孝反，注同。见，贤遍反，下外见、告见皆同。"
                },
                {
                    "paragraph": "礼之以少为贵者，以其内心者也。",
                    "zhushu": "内心，用心于内，其德在内。"
                },
                {
                    "paragraph": "德产之致也精微，",
                    "zhushu": "致，致密也。○致，直致反，注皆同。"
                },
                {
                    "paragraph": "观天下之物，无可以称其德者，",
                    "zhushu": "万物皆天所生，孰可奉荐以称也？"
                },
                {
                    "paragraph": "如此，则得不以少为贵乎？是故君子慎其独也。",
                    "zhushu": "少其牲物，致诚悫。○壳，字又作悫，苦角反，下文同。"
                },
                {
                    "paragraph": "○古之圣人，内之为尊，外之为乐，少之为贵，多之为美。是故先王之制礼也，不可多也，不可寡也，唯其称也。",
                    "zhushu": ""
                },
                {
                    "paragraph": "○是故君子大牢而𥙊谓之礼，匹士大牢而𥙊谓之攘。",
                    "zhushu": "君子，谓大夫以上。攘，盗窃也。○乐，音洛。匹士，本或作正士。攘，如羊反。上，时掌反。重言。先王之制礼也五，下文三、檀弓上一。"
                },
                {
                    "paragraph": "管仲镂簋朱纮，山节藻棁，君子以为滥矣。",
                    "zhushu": "滥，亦盗窃也。镂簋，谓刻而饰之，大夫刻为龟耳，诸侯饰以象，天子饰以玉。朱纮，天子冕之纮也。诸侯青纽纮，大夫、士当缁组纮，纁边。栭谓之莭，梁上楹谓之棁。宫室之饰，士首本，大夫达棱，诸侯斲而砻之，天子加密石焉。无画山藻之礼也。○镂簋，力豆反，下音轨。纮音宏。藻棁，章悦反，依字当作棳，梁上侏儒柱。栭音而。棱，力登反。斲，陟角反。砻，力工反。重言管仲𨩐簋朱纮，山节藻棁二。重见杂记下二十一。"
                },
                {
                    "paragraph": "晏平仲祀其先人，豚肩不揜豆，澣衣濯冠以朝，君子以为隘矣",
                    "zhushu": "。隘，犹狭陋也。祀不以少牢，与无田者同，不盈礼也。大夫、士有田则𥙊，无田则荐。澣衣濯冠，俭不务新。○澣，又作浣，户管反。濯，直角反。朝，直遥反。隘，本又作阨，于卖反。重言。晏平仲祀其先人，豚肩不揜豆二，一见杂记下。"
                },
                {
                    "paragraph": "○是故君子之行礼也，不可不慎也，众之纪也，纪散而众乱，",
                    "zhushu": "言二大夫皆非也。纪，丝缕之数有纪。"
                },
                {
                    "paragraph": "孔子曰：我战则克，𥙊则受福，盖得其道矣。",
                    "zhushu": "我，我知礼者也。克，胜也。重言我战则克，𥙊则受福。郊特牲：故以战则克，以𥙊则受福。"
                },
                {
                    "paragraph": "君子曰：𥙊祀不祈，",
                    "zhushu": "祈，求也。𥙊祀，不为求福也。诗云：自求多福，福由巳耳。○为，于伪反，下为母、为父母皆同。"
                },
                {
                    "paragraph": "不麾蚤，",
                    "zhushu": "麾之言快也，𥙊有时，不以先之为快也。齐人所善曰麾。○摩，本又作麾，毁皮反，齐人谓快为麾。蚤。音早。"
                },
                {
                    "paragraph": "不乐葆大，",
                    "zhushu": "谓器币也。葆之言褒也。○葆音保，又保毛反，本又作保。"
                },
                {
                    "paragraph": "不善嘉事，",
                    "zhushu": "嘉事之𥙊，致夫人是也。礼宜告见于先祖耳，不善之而𥙊。"
                },
                {
                    "paragraph": "牲不及肥大，荐不美多品",
                    "zhushu": "。以礼之义，有以小少为贵也。"
                },
                {
                    "paragraph": "○孔子曰：臧文仲安知礼？夏父弗綦逆祀而弗止也，燔柴于奥。",
                    "zhushu": "文仲，鲁公子彄之曽孙臧孙辰也。庄、文之间为大夫，于时为贤，是以非之，不正。礼也。文二年八月丁夘，大事于大庙，跻僖公，始逆祀。是夏父弗綦为宗伯之为也。奥当为㸑，字之误也。或作灶。礼：尸卒食而𥙊饎。㸑，饔㸑也。时人以为𥙊火神，乃橎柴。○父音甫。不綦音忌。不亦作弗。燔音烦，又芳云反。奥，依注作㸑，七乱反，下同。彄，苦侯反。大庙，音太，下注大平、下文大庙并同。跻，子西反，升也，本又作跻。饎㸑，昌志反，下七乱反。"
                },
                {
                    "paragraph": "夫奥者，老妇之𥙊也，盛于盆，尊于瓶。",
                    "zhushu": "老妇，先炊者也。盆、瓶，炊器也。明此𥙊先炊，非𥙊火神，燔柴似失之。○盛，音成。缾，步丁反。"
                },
                {
                    "paragraph": "○礼也者，犹体也。",
                    "zhushu": "若人身體。"
                },
                {
                    "paragraph": "体不备，君子谓之不成人。设之不当，犹不备也。礼有大有小，有显有微。大者不可损，小者不可益；显者不可揜，微者不可大也。故经礼三百，曲礼三千，其致一也，",
                    "zhushu": "致之言至也。一谓诚也。经礼，谓周礼六篇，其官有三百六十。曲从事也，事礼，谓今礼也。礼篇多亡，本数未闻，其中事仪三千。○当，丁浪反。"
                },
                {
                    "paragraph": "未有入室而不由户者。",
                    "zhushu": "三百、三千，皆犹诚也。重意。中庸：礼仪三百，威仪三千，待其人而后行。"
                },
                {
                    "paragraph": "君子之于礼也，有所竭情尽慎，致其敬而诚若，",
                    "zhushu": "谓以少、小、下、素为贵也。若，顺也。"
                },
                {
                    "paragraph": "有美而文而诚若。",
                    "zhushu": "谓以多、大、髙、文为贵也。"
                },
                {
                    "paragraph": "君子之于礼也，有直而行也，",
                    "zhushu": "谓若始死，哭踊无节也。"
                },
                {
                    "paragraph": "有曲而杀也，",
                    "zhushu": "谓若父在为母期也。○期，音基。"
                },
                {
                    "paragraph": "有经而等也，",
                    "zhushu": "谓若天子以下至士庶人，为父母三年。"
                },
                {
                    "paragraph": "有顺而讨也，",
                    "zhushu": "讨，犹去也。谓若天子以十二，公以九，侯伯以七，子男以五为节也。○去，起吕反，下去寳同。"
                },
                {
                    "paragraph": "有摲而播也，",
                    "zhushu": "摲之言芟也，谓芟杀有所与也。若𥙊者，贵贱皆有所得，不使虚也。○摲，所监反，又所覧反。芟，所咸反。"
                },
                {
                    "paragraph": "有推而进也，",
                    "zhushu": "谓若王者之后，得用天子之礼。"
                },
                {
                    "paragraph": "有放而文也，",
                    "zhushu": "谓若天子之服，服日月以至黼黻。○放，方往反，有放、必放同。"
                },
                {
                    "paragraph": "有放而不致也，",
                    "zhushu": "谓若诸侯自山龙以下。○不致，本或作不至。"
                },
                {
                    "paragraph": "有顺而摭也。",
                    "zhushu": "谓若君休梁，大夫沐稷，士沐梁。○摭，之石反。"
                },
                {
                    "paragraph": "三代之礼一也，民共由之，或素或青，夏造殷因。",
                    "zhushu": "一也。俱趋诚也。由，用也。素尚白，青尚黑者也。言所尚虽异，礼则相因耳。孔子曰：殷因于夏礼，所损益可知也。周因于殷礼，所损益可知也。変白黑，言素青者，秦二世时，赵髙欲作乱，或以青为黑，黑为黄，民言从之，至今语犹存也。"
                },
                {
                    "paragraph": "○周坐尸，诏侑武方，其礼亦然，其道一也。",
                    "zhushu": "言此亦周所因于殷也。武，当为无，声之误也。方，犹常也。告尸行节，劝尸饮食无常，若孝子之为也。孝子就养无方。诏侑，或为韶囿。○侑，音又，本或作宥。武，音无。养，羊让反。诏圜，音圆，下圜丘同。本亦作诏圆。重意，其道一也。郊特牲篇𥙊义，其义一也。乐记，其极一也。"
                },
                {
                    "paragraph": "夏立尸而卒𥙊，",
                    "zhushu": "夏礼：尸有事而坐。"
                },
                {
                    "paragraph": "殷坐尸，",
                    "zhushu": "无事犹坐。"
                },
                {
                    "paragraph": "周旅酬六尸",
                    "zhushu": "。使之相酌也。后稷之尸，发爵不受旅。"
                },
                {
                    "paragraph": "曽子曰：周礼其犹醵与？",
                    "zhushu": "合钱饮酒为醵。旅酬相酌似之也。王居明堂之礼，仲秋乃命国醵。○醵，其庶反，又其约反。与，音余。"
                },
                {
                    "paragraph": "○君子曰：礼之近人情者，非其至者也。",
                    "zhushu": "近人情者䙝，而远之者敬。○近，附近之近，注同。远，于万反。"
                },
                {
                    "paragraph": "郊血，大飨腥，三献爓，一献孰。",
                    "zhushu": "郊，𥙊天也。大飨，祫𥙊先王也。三献，𥙊社稷五祀。一献，𥙊群小祀也。爓，沉肉于汤也。血、腥、烂孰，远近备古今也。尊者先远，差降而下，至小祀孰而巳。○爓，似廉反。重言。三，见下篇郊特牲。"
                },
                {
                    "paragraph": "是故君子之于礼也，非作而致其情也，",
                    "zhushu": "作，起也。敬非巳情也，所以下彼。○下，户嫁反。"
                },
                {
                    "paragraph": "此有由始也。",
                    "zhushu": "有所法也。"
                },
                {
                    "paragraph": "是故七介以相见也，不然则巳悫；三辞三让而至，不然则巳蹙。",
                    "zhushu": "已，犹甚也。悫，蹙，愿貌。大愿则辞不见，情无由至也。○蹙，本又作戚，子六反，又音促。愿，音愿。大，音泰。见，贤遍反，下龙见同。"
                },
                {
                    "paragraph": "故鲁人将有事于上帝，必先有事于頖宫，",
                    "zhushu": "上帝，周所郊祀之帝，谓苍帝灵威仰也。鲁以周公之故，得郊祀上帝，与周同。先有事于頖宫，告后稷也。告之者，将以配天先仁也。頖宫，郊之学也，诗所谓頖宫也。字或为郊宫。○頖，本或作泮，依注音判。"
                },
                {
                    "paragraph": "晋人将有事于河，必先有事于恶池，",
                    "zhushu": "恶，当为呼，声之误也。呼他，呕夷，井州川。○恶，依注音呼，又作乎，好故反。池，大河反，注同。呕夷，乌侯反。"
                },
                {
                    "paragraph": "齐人将有事于泰山，必先有事于配林。",
                    "zhushu": "配林，林名。○泰，本或作大，音同，下注放此。"
                },
                {
                    "paragraph": "三月系，七日戒，三日宿，慎之至也",
                    "zhushu": "。系，系牲于牢也。戒，散齐也。宿，致齐也。将有𥙊祀之事，必先敬慎如此，不敢也。○顺之至也，顺，当作慎。散齐，悉旦反，下测皆反，后放此。"
                },
                {
                    "paragraph": "○故礼有摈诏，乐有相步，温之至也。",
                    "zhushu": "皆为温藉，重礼也。摈，诏，告道宾主者也。相步，扶工也。诏，或为绍。○相，息亮反，注同。温，纡运反，注同。藉，徐子夜反。道，音导。"
                },
                {
                    "paragraph": "○礼也者，反本修古，不忘其初者也，故凶事不诏，朝事以乐，",
                    "zhushu": "二者反本也。哭泣由中，非由人也。朝廷养贤，以乐乐之也。○朝，直遥反，下朝夕、注视朝同。乐乐，上音岳，下音洛。"
                },
                {
                    "paragraph": "醴酒之用，玄酒之尚，割刀之用，鸾刀之贵，莞簟之安，而槀鞂之设。",
                    "zhushu": "三者修古。穗去实曰鞂。禹贡：三百里纳鞂服。○鵉，力端反。莞，音官，一音丸。簟，徒点反。槀，字又作藁，古老反。鞂，江八反，徐古八反。穂，音遂。"
                },
                {
                    "paragraph": "是故先王之制礼也，必有主也，",
                    "zhushu": "主，谓本与古也。"
                },
                {
                    "paragraph": "故可述而多学也",
                    "zhushu": "。以本与古，求之而巳。"
                },
                {
                    "paragraph": "○君子曰：无节于内者，观物弗之察矣。",
                    "zhushu": "节，犹验也。"
                },
                {
                    "paragraph": "欲察物而不由礼，弗之得矣。故作事不以礼，弗之敬矣；出言不以礼，弗之信矣，故曰：礼也者，物之致也",
                    "zhushu": "。致之言至也，极也。"
                },
                {
                    "paragraph": "○是故昔先王之制礼也，因其财物而致其义焉尔。故作大事必顺天时，",
                    "zhushu": "大事，𥙊祀也。春秋传曰：启蛰而郊，龙见而雩，始杀而尝，闭蛰而烝。○烝，之承反。"
                },
                {
                    "paragraph": "为朝夕必放于日月，",
                    "zhushu": "日出东方，月生西方。"
                },
                {
                    "paragraph": "为髙必因丘陵，",
                    "zhushu": "谓冬至𥙊天于圆丘之上。"
                },
                {
                    "paragraph": "为下必因川泽，",
                    "zhushu": "谓夏至𥙊地于方泽之中。"
                },
                {
                    "paragraph": "是故天时雨泽，君子达亹亹焉",
                    "zhushu": "达，犹皆也。亹亹，勉勉也。君子爱物，见天雨泽，皆勉勉劝乐。○亹，亡匪反，徐音尾。乐音洛。"
                },
                {
                    "paragraph": "○是故昔先王尚有德，尊有道，任有能，举贤而置之，聚众而誓之，",
                    "zhushu": "古者将有大事，必选贤誓众，重事也。"
                },
                {
                    "paragraph": "是故因天事天，",
                    "zhushu": "天髙，因髙者以事也。"
                },
                {
                    "paragraph": "因地事地，",
                    "zhushu": "地下，因下者以事也。"
                },
                {
                    "paragraph": "因名山升中于天，",
                    "zhushu": "名，犹大也。升，上也。中犹成也。谓巡守至于方岳，燔柴𥙊天，告以诸侯之成功也。孝经说曰：封乎泰山，考绩燔燎。禅乎梁父，刻石纪号也。○上，时掌反。守，手又反。燎，力妙反，又力吊反。禅，善战反。梁父，音甫，本亦作甫。"
                },
                {
                    "paragraph": "因吉土以飨帝于郊。",
                    "zhushu": "吉土，王者所卜而居之土也。飨帝于郊，以四时所兆𥙊于四郊者也。今汉亦四时迎气，其礼则简。"
                },
                {
                    "paragraph": "升中于天，而凤皇降，龟龙假；",
                    "zhushu": "功成而太平，阴阳气和而致象物。○假，音格，至也。"
                },
                {
                    "paragraph": "飨帝于郊，而风雨节，寒暑时。",
                    "zhushu": "五帝主五行，五行之气和，而庶征得其序也。五行：木为雨，金为旸，火为燠，水为寒，土为风。○旸，音阳。燠，于六反。"
                },
                {
                    "paragraph": "是故圣人南面而立，而天下大治。",
                    "zhushu": "南面立者，视朝。○治，直吏反，下及注同。重意。大传：圣人南面而治天下。仲尼燕居，南面而立，夫是以而天下太平也。"
                },
                {
                    "paragraph": "○天道至教，圣人至德。",
                    "zhushu": "自下事也。"
                },
                {
                    "paragraph": "庙堂之上，罍尊在阼，牺尊在西；庙堂之下，县鼓在西，应鼓在东，",
                    "zhushu": "礼乐之器，尊西也。小鼓谓之应。牺，周礼作献。○罍，音雷。牺，素河反，注及下同。县，音玄。应，应对之应。作献，本又作戏，同素河反，下同。"
                },
                {
                    "paragraph": "君在阼，夫人在房。",
                    "zhushu": "人君尊东也。天子诸侯有左右房。"
                },
                {
                    "paragraph": "大明生于东，月生于西，此阴阳之分，夫妇之位也。",
                    "zhushu": "大明，日也。○分，扶问反。"
                },
                {
                    "paragraph": "君西酌牺象，夫人东酌罍尊，",
                    "zhushu": "象日出东方而西行也，月出西方而东行也。周礼曰：春祠夏禴，祼用鸡彛、乌彛，皆有舟。其朝践用两献尊，其再献用两象尊，皆有罍，诸臣之所酢。○夏禴，户嫁反，下音药。祼，古乱反。彛，徐音夷。"
                },
                {
                    "paragraph": "礼交动乎上，乐交应乎下，和之至也。",
                    "zhushu": "言交乃和。"
                },
                {
                    "paragraph": "○礼也者，反其所自生；",
                    "zhushu": "自，由也。制礼者，本巳所由得民心也。"
                },
                {
                    "paragraph": "乐也者，乐其所自成。",
                    "zhushu": "作乐者，缘民所乐于巳之功。舜之民乐其绍尧而作大韶，汤武之民乐其濩伐，而作濩、武。○护，户故反，本亦作濩。重意。檀弓上，乐记十九。乐，乐其所自生。○礼也者，反其所自生，檀弓礼不忘其本。乐记礼反其所自始。"
                },
                {
                    "paragraph": "是故先王之制礼也以节事，",
                    "zhushu": "动。反本也。"
                },
                {
                    "paragraph": "修乐以道志。",
                    "zhushu": "劝之善也。○道，音导。"
                },
                {
                    "paragraph": "故观其礼乐，而治乱可知也。",
                    "zhushu": "国乱，礼慢而乐淫也。"
                },
                {
                    "paragraph": "蘧伯玉曰：君子之人达，",
                    "zhushu": "观其礼乐，则知治乱也。蘧伯玉，卫大夫也，名瑗。○蘧，其居反。瑗，于卷反。"
                },
                {
                    "paragraph": "故观其器而知其工之巧，观其发而知其人之知。",
                    "zhushu": "礼乐亦犹是也。○知，音智。"
                },
                {
                    "paragraph": "故曰：君子慎其所以与人者。",
                    "zhushu": "将以是观。"
                },
                {
                    "paragraph": "○太庙之内敬矣。 君亲牵牲，大夫賛币而从",
                    "zhushu": "；纳牲于庭，时也。当用币告神而杀牲。○从，才用反，下同。"
                },
                {
                    "paragraph": "君亲制𥙊，夫人荐盎；",
                    "zhushu": "亲制𥙊，谓朝事进血膋时。所制者。制肝洗于欎鬯，以𥙊于室及主。○盎，乌浪反。膋，了雕反。重意。𥙊义二十四篇。夫人奠盎。"
                },
                {
                    "paragraph": "君亲割牲，夫人荐酒。",
                    "zhushu": "亲割，谓进牲孰體时，重意夫人荐酒。𥙊义夫人荐豆。"
                },
                {
                    "paragraph": "卿大夫从君，命妇从夫人。洞洞乎其敬也，属属乎其忠也，勿勿乎其欲其飨之也。",
                    "zhushu": "勿勿，犹勉勉也。○洞，音动。属，之玉反。重意卿大夫从君至其飨之也，𥙊义：卿大夫相君，命妇相夫人。済済乎其敬也，愉愉乎其忠也，勿勿乎其欲其飨之也。○洞洞乎，属属乎，又见𥙊义篇。"
                },
                {
                    "paragraph": "纳牲诏于庭，血毛诏于室，羹定诏于堂，三诏皆不同位，盖道求而未之得也。",
                    "zhushu": "肉谓之羹。道，犹言也。○定，徐丁罄反，一音如字。"
                },
                {
                    "paragraph": "设𥙊于堂，",
                    "zhushu": "设𥙊之馔于堂，人君礼然。"
                },
                {
                    "paragraph": "为祊乎外，",
                    "zhushu": "祊，𥙊明日之绎𥙊也。谓之祊者，于庙门之旁，因名焉。其𥙊之礼，既设𥙊于室，而事尸于堂，孝子求神，非一处也。周礼曰：夏后氏世室，门堂三之二，室三之一。诗颂丝衣曰：自堂徂基。○祊，百彭反。绎，音亦。处，昌虑反。"
                },
                {
                    "paragraph": "故曰：于彼乎？于此乎",
                    "zhushu": "？不知神之所在也。重言。二一见下篇郊特牲。"
                },
                {
                    "paragraph": "○一献质，",
                    "zhushu": "谓𥙊群小祀也。"
                },
                {
                    "paragraph": "三献文，",
                    "zhushu": "谓𥙊社稷五祀。"
                },
                {
                    "paragraph": "五献察，",
                    "zhushu": "察，明也。谓𥙊四望山川也。"
                },
                {
                    "paragraph": "七献神。",
                    "zhushu": "谓𥙊先公。"
                },
                {
                    "paragraph": "○大飨，其王事与？",
                    "zhushu": "盛其馔与贡，谓祫𥙊先王。○事。与，音余。"
                },
                {
                    "paragraph": "三牲鱼腊，四海九州之美味也；笾豆之荐，四时之和气也。",
                    "zhushu": "此馔，诸侯所献。○腊，音昔。"
                },
                {
                    "paragraph": "内金，示和也。",
                    "zhushu": "此所贡也。内之庭实，先设之。金从革，性和。荆、杨二州贡金三品。○内，音纳。"
                },
                {
                    "paragraph": "束帛加璧，尊德也。",
                    "zhushu": "贡享所执致命者，君子于玉比德焉。"
                },
                {
                    "paragraph": "龟为前列，先知也",
                    "zhushu": "。龟知事情者，陈于庭在前。荆州纳锡、大龟。重言一二，见下篇。"
                },
                {
                    "paragraph": "金次之，见情也。",
                    "zhushu": "金，炤物。金有两义，先入后设。○见，贤遍反，下注世一见同。炤，音照，本亦作照。"
                },
                {
                    "paragraph": "丹、漆、丝、纩、竹、箭，与众共财也。",
                    "zhushu": "万民皆有此物。荆州贡丹，兖州贡漆、丝，豫州贡纩，杨州贡筿荡。○纩，音旷，绵也。刘昌宗古旷反。荡，大党反。"
                },
                {
                    "paragraph": "其余无常货，各以其国之所有，则致远物也。",
                    "zhushu": "其余，谓九州之外夷服、镇服、蕃服之国。周礼：九州之外谓之蕃国。世一见，各以其所贡寳为挚。周穆王征犬戎，得白狼、白鹿近之。○蕃，本又作藩，方烦反，下同。近，附近之近。"
                },
                {
                    "paragraph": "其出也，肆夏而送之，盖重礼也。",
                    "zhushu": "出，谓诸侯之宾也。礼毕而出，作乐以节之。肆夏，当为陔夏。○肆，依注作陔，古来反，注又作祴，音同。"
                },
                {
                    "paragraph": "○祀帝于郊，敬之至也。",
                    "zhushu": "言就而𥙊之，不敢致也，重言敬之至也。二见郊特牲，五见𥙊义，一见聘义。重意。哀公问敬之至矣；下文仁之至也；𥙊义、中庸孝之至也。"
                },
                {
                    "paragraph": "宗庙之𥙊，仁之至也。",
                    "zhushu": "仁，恩也。父子主恩也。"
                },
                {
                    "paragraph": "丧礼，忠之至也；",
                    "zhushu": "谓哭踊袒袭也。○袒袭，音但，下音习。"
                },
                {
                    "paragraph": "备服器，仁之至也；",
                    "zhushu": "谓小敛、大敛之衣服，葬之明器。"
                },
                {
                    "paragraph": "宾客之用币，义之至也。",
                    "zhushu": "谓来赙赗。"
                },
                {
                    "paragraph": "故君子欲观仁义之道，礼其本也。",
                    "zhushu": "言礼有节于内，可以观也。重意。篇首。昏义，礼之本也。"
                },
                {
                    "paragraph": "君子曰：甘受和，白受采，忠信之人，可以学礼。苟无忠信之人，则礼不虚道，是以得其人之为贵也。",
                    "zhushu": "道，犹由也，从也。○和，户卧反。"
                },
                {
                    "paragraph": "○孔子曰：诵诗三百，不足以一献。一献之礼，不足以大飨。大飨之礼，不足以大旅，大旅具矣，不足以飨帝。",
                    "zhushu": "诵诗三百，喻习多言而不学礼也。大旅，𥙊五帝也。飨帝，𥙊天。"
                },
                {
                    "paragraph": "毋轻议礼。",
                    "zhushu": "谓若诵诗者，不可以强言礼。○强，其丈反。"
                },
                {
                    "paragraph": "○子路为季氏宰，",
                    "zhushu": "宰，治邑吏也。"
                },
                {
                    "paragraph": "季氏𥙊，逮暗而𥙊，日不足，继之以烛，",
                    "zhushu": "谓旧时也。"
                },
                {
                    "paragraph": "虽有强力之容，肃敬之心，皆倦怠矣。",
                    "zhushu": "以其久也。"
                },
                {
                    "paragraph": "有司跛倚以临𥙊，其为不敬大矣。",
                    "zhushu": "偏任为跛，依物为倚。○跛，彼义反，注同。倚，于绮反，注同。"
                },
                {
                    "paragraph": "他日𥙊，子路与，室事交乎户，堂事交乎阶，质明而始行事，晏朝而退。",
                    "zhushu": "室事，𥙊时，堂事，傧尸。○与，音预。朝，直遥反，又张遥反。重言。质明而始行事二。一见聘义四十八。"
                },
                {
                    "paragraph": "孔子闻之，曰：谁谓由也而不知礼乎？",
                    "zhushu": "多其知礼。"
                }
            ]
        },
        {
            "name": "郊特牲第十一",
            "paragraphs": [
                {
                    "paragraph": "郊特牲第十一",
                    "zhushu": "○陆曰：郑云：以其记𥙊天用骍犊之义也。郊者，𥙊夫之名，用牛，故曰特牲。",
                    "type": 1
                },
                {
                    "paragraph": "郊特牲，而社稷大牢。天子适诸侯，诸侯膳用犊，诸侯适天子，天子赐之礼大牢，贵诚之义也。故天子牲孕弗食也，𥙊帝弗用也。",
                    "zhushu": "犊者诚悫，未有牝牡之情，是以小为贵也。孕，任子也。易曰：妇孕不育。○膳，市战反。犊，音独。孕，余证反。悫，苦角反。重言。天子适诸侯，诸侯膳用犊二，一见礼器第十，用作以字。又天子适诸侯，见礼运。"
                },
                {
                    "paragraph": "大路繁缨一就，先路三就，次路五就。",
                    "zhushu": "此因小说以少为贵者。礼器言次路七就，与此□字之误也。○繁，步干反。重言。大路繁缨一就三。一见前篇。礼器。"
                },
                {
                    "paragraph": "郊血，大飨腥，三献爓，一献孰，至敬不飨味而贵气臭也。",
                    "zhushu": "血、腥、爓𥙊用气。○爓，本亦□，夕廉反。○重言郊血，大飨腥三，献爓一，献孰二。见下篇礼器。"
                },
                {
                    "paragraph": "诸侯为宾，灌用𣡡鬯，灌用臭也。大飨尚睱修而巳矣。",
                    "zhushu": "亦不飨味也。此大飨，飨诸侯也。○□，本又作祼，古唤反。暇修，丁唤反。鍜脯加姜桂曰暇修。重言。□用欝鬯三，前见礼器第十。"
                },
                {
                    "paragraph": "○大飨，君三重席而酢焉。",
                    "zhushu": "言诸侯相飨，献酢礼敌也。○重，直龙反，下注同。酢，才各反。"
                },
                {
                    "paragraph": "三献之介，君专而酢焉。此降尊以就卑也。",
                    "zhushu": "三献。卿大夫来聘，主君飨燕之，以介为宾，宾为苟敬，则彻重席而受酢也。专，犹单也。○介，音界，注同。单，音丹，下文注同。"
                },
                {
                    "paragraph": "飨、禘有乐，而食、尝无乐，阴阳之义也。凡饮，养阳气也；凡食，养阴气也。故春禘而秋尝，春飨孤子，秋食耆老，其义一也，而食、尝无乐。",
                    "zhushu": "言义同而或用乐，或不用乐也。此禘当为禴字之误也。王制曰：春禴，夏禘。○飨禘，音药，下春禘同。食，音嗣。夏，户嫁反。重言阴阳之义也三，并见本篇，其义一也四，一见下文。乐记十九篇，𥙊义二十四各一。"
                },
                {
                    "paragraph": "互注。",
                    "zhushu": "春禘而秋尝。王制：夏曰禘，秋曰尝。𥙊法：春禘秋尝。"
                },
                {
                    "paragraph": "饮，养阳气也，故有乐。食，养阴气也，故无声。凡声，阳也。",
                    "zhushu": ""
                },
                {
                    "paragraph": "○鼎俎奇而笾豆偶，阴阳之义也。笾豆之实，水土之品也。",
                    "zhushu": "水土之品，言非人常所食。○奇，居宜反，下鼎俎奇同。重言鼎俎奇而笾豆偶，阴阳之义也二。一见下文。"
                },
                {
                    "paragraph": "不敢用䙝味而贵多品，所以交于旦明之义也。",
                    "zhushu": "旦，当为神，篆字之误也。○䙝，息列反。旦音神，出注。篆，直转反。重言。所以交于神明之义也二，下文一又杂记交于神明之道也。"
                },
                {
                    "paragraph": "○宾入大门而奏肆夏，示易以敬也。",
                    "zhushu": "宾，朝聘者，易，和悦也。○易，以豉反，注同。朝，直遥反，下文注朝觐、朝服皆同。"
                },
                {
                    "paragraph": "卒爵而乐阕。孔子屡叹之。",
                    "zhushu": "美此礼也。○阕，苦穴反，止也。娄，力住反，本又作屡。"
                },
                {
                    "paragraph": "奠酬而工升歌，发德也。",
                    "zhushu": "以诗之义，发明宾主之德。"
                },
                {
                    "paragraph": "歌者在上，匏竹在下，贵人声也。",
                    "zhushu": "匏，笙也。○匏，步文反。竹，箎笛也。"
                },
                {
                    "paragraph": "乐由阳来者也，礼由阴作者也，阴阳和而万物得。",
                    "zhushu": "得，得其所。"
                },
                {
                    "paragraph": "○旅币无方，所以别土地之宜，而节远迩之期也。",
                    "zhushu": "旅，众也。迩，近也。○别，彼列反，下注无别同。"
                },
                {
                    "paragraph": "龟为前列，先知也。以钟次之，以和居参之也。",
                    "zhushu": "钟，金也。献金为作器。钟其大者，以金参居庭实之间，示和也。○为作，于伪反，下文为君同。重言。龟为前列，先知也二。一见礼器第十。"
                },
                {
                    "paragraph": "虎豹之皮，示服猛也。束帛加璧，往德也。",
                    "zhushu": ""
                },
                {
                    "paragraph": "○庭燎之百，由齐桓公始也。",
                    "zhushu": "僣，天子也。庭燎之差，公盖五十，侯、伯、子、男皆三十。○往，皇如字，徐于况反。燎，力妙反，徐力吊反。僣，子念反，后同。"
                },
                {
                    "paragraph": "大夫之奏肆夏也，由赵文子始也。",
                    "zhushu": "僣诸侯。赵文子，晋大夫，名武。"
                },
                {
                    "paragraph": "朝觐，大夫之私觌，非礼也。大夫执圭而使，所以申信也。",
                    "zhushu": "其君亲来，其臣不敢私见于主国君也。以君命聘，则有私见。○觌，大历反，下同。使，色吏反。见，贤遍反，下同。"
                },
                {
                    "paragraph": "不敢私觌，所以致敬也。而庭实私觌，何为乎诸侯之庭？",
                    "zhushu": "非其与君无别。重言。所以致敬也四，下文郷饮酒、聘义。"
                },
                {
                    "paragraph": "为人臣者无外交，不敢贰君也。",
                    "zhushu": "私觌，是外交也。"
                },
                {
                    "paragraph": "○大夫而飨君，非礼也。",
                    "zhushu": "其飨君，由强且富也。"
                },
                {
                    "paragraph": "大夫强而君弑之，义也，由三桓始也。",
                    "zhushu": "三桓，鲁桓公之子，庄公之弟、公子庆父、公子牙、公子友。庆父与牙通于夫人以胁公。季友以君命鸩牙，后庆父弑二君，又死也。○庆父，音甫。鸩，直荫反。弑，音试。"
                },
                {
                    "paragraph": "天子无客礼，莫敢为主焉。君适其臣，升自阼阶，不敢有其室也。",
                    "zhushu": "明飨君非礼也。○升自阼，才路反，本又作升自阼阶。"
                },
                {
                    "paragraph": "觐礼，天子不下堂而见诸侯。",
                    "zhushu": "正君臣也。"
                },
                {
                    "paragraph": "下堂而见诸侯，天子之失礼也，由夷王以下。",
                    "zhushu": "夷王，周康王之玄孙之子也。时微弱，不敢自尊于诸侯。"
                },
                {
                    "paragraph": "○诸侯之宫县，而𥙊以白牡，击玉磬，朱干设钖，冕而舞大武，乘大路，诸侯之僣礼也。",
                    "zhushu": "言此皆天子之礼也。宫县，四面县也。干，盾也。锡，传其背如龟也。武，万舞也。白牡、大路，殷天子礼也。○县音玄，注及下同。钖音阳，注同。盾，本亦作楯，纯尹反，又音尹。传音附。背，补佩反。重言。朱干设钖，冕而舞大武二。一见明堂十四篇。设锡作玉戚。"
                },
                {
                    "paragraph": "台门而旅树，反坫，绣黼丹朱中衣，大夫之僭礼也。",
                    "zhushu": "言此皆诸侯之礼也。旅，道也。屏谓之树。树所以蔽行道。管氏树塞门。塞，犹蔽也。礼：天子外屏，诸侯内屏，大夫以帘，士以帷。反坫，反爵之坫也，盖在尊南。两君相见，主君既献于反爵焉。繍黼，丹朱以为中衣领缘也。繍，读为绡。绡，缯名也。诗云：素衣朱绡，又云：素衣朱襮。襮，黼领也。○坫，丁念反。绣，依注作绡，音消，注或作绡，亦同。黼音甫。帘，音廉。于反爵焉，本或作宾反爵焉，非。缘，移绢反。缯，似陵反。襮音博。"
                },
                {
                    "paragraph": "故天子微，诸侯僣；大夫强，诸侯胁。于此相贵以等，相觌以货，相赂以利，而天下之礼乱矣。",
                    "zhushu": "言僣所由。"
                },
                {
                    "paragraph": "诸侯不敢祖天子，大夫不敢祖诸侯，而公庙之设于私家，非礼也，由三桓始也。",
                    "zhushu": "言仲孙、叔孙、季孙氏皆立桓公庙。鲁以周公之故，立文王庙，三家见而僣焉。"
                },
                {
                    "paragraph": "○天子存二代之后，犹尊贤也。尊贤不过二代。",
                    "zhushu": "过之，远难法也。二，或为三。○过，古卧反。"
                },
                {
                    "paragraph": "○诸侯不臣寓公，故古者寓公不继世。",
                    "zhushu": "寓，寄也。寄公之子，非贤者。世，不足尊也。寓，或为托也。○寓，音遇。"
                },
                {
                    "paragraph": "○君之南郷，答阳之义也。臣之北面，答君也。",
                    "zhushu": "答，对也。○郷，许亮反，下君南郷同。"
                },
                {
                    "paragraph": "○大夫之臣不稽首，非尊家臣，以辟君也。",
                    "zhushu": "辟国君也。○辟，音避，注同。"
                },
                {
                    "paragraph": "大夫有献弗亲，君有赐不面拜，为君之答巳也",
                    "zhushu": "。不面拜者，于外告小臣，小臣受以入也。小臣，掌三公及孤卿之复逆也。"
                },
                {
                    "paragraph": "○郷人禓，",
                    "zhushu": "禓，强鬼也。谓时傩，索室殴疫，逐强鬼也。禓，或为献，或为傩。○禓，音伤，鬼名也。强，其文反。难，乃多反，下同，本又作傩。索，色百反，下文、注皆同。欧，字又作驱，同起居反。"
                },
                {
                    "paragraph": "孔子朝服立于阼，存室神也。",
                    "zhushu": "神依人也。"
                },
                {
                    "paragraph": "互注",
                    "zhushu": "。语郷党篇：郷人傩。朝服而立于阼阶。"
                },
                {
                    "paragraph": "孔子曰：射之以乐也，何以听？何以射？",
                    "zhushu": "多其射容，与乐节相应也。重言。何以听，何以射二。一见射义四十六篇。"
                },
                {
                    "paragraph": "孔子曰：士使之射，不能则辞以疾，县弧之义也。",
                    "zhushu": "男子生而设弧于门左，示有射道而未能也。女子设帨。○弧，音胡。帨，始锐反。"
                },
                {
                    "paragraph": "○孔子曰：三日齐，一日用之，犹恐不敬。二日伐鼓，何居？",
                    "zhushu": "居，读为姫，语之助也。何居，怪之也。伐，犹击也。齐者上乐，而二日击鼓，则是成一日齐也。○齐，本又作齐，同，侧皆反，后放此。何居，音姬。重言。何居三，檀弓上二。"
                },
                {
                    "paragraph": "孔子曰：绎之于库门内，祊之于东方，朝市之于西方，失之矣",
                    "zhushu": "。祊之礼，宜于庙门外之西室，绎又于其堂，神位在西也。此二者同时，而大名曰绎。其𥙊礼简，而事尸礼大。朝市宜于市之东偏。周礼：市有三期：大市日侧而市，百族为主。朝市，朝时而市，摘贾为主。夕市，夕时而市，贩夫贩妇为主。○绎音亦。祊，百彭反。贾音古。贩，甫万反。"
                },
                {
                    "paragraph": "○社𥙊土而主阴气也，君南郷于北墉下，答阴之义也。",
                    "zhushu": "墙谓之墉。北墉，社内北墙。○庸，本亦作墉，音容。"
                },
                {
                    "paragraph": "日用甲，用日之始也。",
                    "zhushu": "国中之神，莫贵于社。"
                },
                {
                    "paragraph": "天子大社，必受霜露风雨，以达天地之气也。",
                    "zhushu": "大社，王为群姓所立。○大音太，下文注大社、大阳、大庙、大古、大王皆同。为，于伪反，下文为社、为焚皆同。"
                },
                {
                    "paragraph": "是故丧国之社屋之，不受天阳也。薄社北牖，使阴明也。",
                    "zhushu": "绝其阳，通其阴而巳。薄社，殷之社，殷始都薄。○丧，息浪反。薄，本又作毫，步各反。牖音酉。"
                },
                {
                    "paragraph": "社，所以神地之道也。地载万物，天垂象，取财于地，取法于天，是以尊天而亲地也，故教民美报焉。家主中𩅸而国主社，示本也。",
                    "zhushu": "中𩅸，亦土神也。重言。天垂象二，下文一。取财于地，取法于天。三年问篇：上取象于天，下取法于地。"
                },
                {
                    "paragraph": "唯为社事，单出里；唯为社田，国人毕作；唯社，丘乘共粢盛。所以报本反始也。",
                    "zhushu": "单出里，皆往𥙊社于都鄙。二十五家为里。毕作，人则尽行，非徒羡也。丘，十六井也。四丘六十四井曰甸，或谓之乘。乘者，以于车赋出长毂一乘。乘，或为邻。○乘，时证反，注同，又徒徧反。共，音恭。粢，音资。甸，徒练反，又绳证反。重意。下文大报本反始也。"
                },
                {
                    "paragraph": "○季春出火，为焚也。",
                    "zhushu": "谓焚莱也。凡出火，以火出建辰之月，火始出。"
                },
                {
                    "paragraph": "然后简其车赋，而历其卒伍，而君亲誓社，以习军旅。左之右之，坐之起之，以观其习变也。",
                    "zhushu": "简、历，谓算具陈列之也。君亲誓社，誓吏士以习军旅。既而遂田，以𥙊社也。言𥙊社，则此是仲春之礼也。仲春以火田，田止弊火，然后献禽。至季春火出，而民乃用火。今云季春出火乃誓社，记者误也。社，或为省。○卒，祖忽反。算，思管反。省，思浅反。"
                },
                {
                    "paragraph": "而流示之禽，而盐诸利，以观其不犯命也。",
                    "zhushu": "流，犹行也。行，行田也。盐，读为艶。行田，示之以禽，使歆艶之，观其用命不也。谓禽为利者。凡田，大兽公之，小禽私之。○盐，依注音艶。行行，上如字，下及下行田，皆下孟反。歆，许金反。"
                },
                {
                    "paragraph": "求服其志，不贪其得。",
                    "zhushu": "失伍而获，犹为犯命。"
                },
                {
                    "paragraph": "故以战则克，以𥙊则受福。",
                    "zhushu": "重意。礼器：我战则克，𥙊则受福。"
                },
                {
                    "paragraph": "○天子适四方，先柴。",
                    "zhushu": "所到必先燔柴，有事于上帝也。书曰：岁二月，东巡守，至于岱宗，柴。○燔，音烦。守，手又反。岱，音代。"
                },
                {
                    "paragraph": "○郊之𥙊也，迎长日之至也，",
                    "zhushu": "易说曰：三王之郊，一用夏正。夏正，建寅之月也。此言长日者，建卯而昼夜分，分而日长也。○正，音征，下同。重言。郊之𥙊也，互见下文。"
                },
                {
                    "paragraph": "大报天而主日也。",
                    "zhushu": "大，犹徧也。天之神，日为尊。○徧，音遍。○重意。𥙊义：十四郊之𥙊，大报天而主日。"
                },
                {
                    "paragraph": "兆于南郊，就阳位也。",
                    "zhushu": "日，太阳之精也。"
                },
                {
                    "paragraph": "扫地而𥙊，于其质也。器用陶匏，以𧰼天地之性也。",
                    "zhushu": "观天下之物，无可以称其德。○称，尺证反。重言扫地而𥙊四，一见篇末，一见礼器十篇，一见乐记十九。○器用陶匏，二篇末。"
                },
                {
                    "paragraph": "于郊，故谓之郊。牲用骍，尚赤也。用犊，贵诚也。",
                    "zhushu": "尚赤者，周也。○骍，息营反，徐呼营反。重言。牲用骍二。檀弓上一：𥙊法二十三篇。牲用犊。"
                },
                {
                    "paragraph": "郊之用辛也，周之始郊，日以至。",
                    "zhushu": "言日以周郊天之月而至，阳气新用事，顺之而用辛日。此说非也。郊天之月而日至，鲁礼也。三王之郊，一用夏正，鲁以无冬至𥙊天于圆丘之事，是以建子之月郊天，示先有事也。用辛日者，凡为人君，当齊戒自新耳。周衰礼废，儒者见周礼尽在鲁，因推鲁礼以言周事。○圜，本又作圆，音员。凡为，如字，或于伪反，非也。"
                },
                {
                    "paragraph": "卜郊，受命于祖庙，作龟于祢宫，尊祖亲考之义也。",
                    "zhushu": "受命，谓告之。退而卜。"
                },
                {
                    "paragraph": "卜之日，王立于泽，亲听誓命，受教谏之义也。",
                    "zhushu": "泽，泽宫也，所以择贤之宫也。既卜必到泽宫，择可与𥙊祀者，因誓敕之以礼也。礼器曰㪯贤而置之，聚众而誓之是也。○可与，如字，一音预。"
                },
                {
                    "paragraph": "献命库门之内，戒百官也。大庙之命，戒百姓也。",
                    "zhushu": "王自泽宫而还，以誓命重相申敕也。库门，在雉门之外，入库门则至庙门外矣。大庙者，祖庙也。百官，公卿以下也。百姓，王之亲也。入庙，戒亲亲也。王自此还齊路寝之室。库，或为廏。○还，音旋，下同。重，直用反。廏，九又反。"
                },
                {
                    "paragraph": "𥙊之日，王皮弁以听𥙊报，示民严上也。",
                    "zhushu": "报，犹白也。夙㒷朝服以待白𥙊事者，乃后服𥙊服而行事也。周礼：𥙊之日，小宗伯逆粢省镬，告时于王。告备于王也。○镬，户郭反。"
                },
                {
                    "paragraph": "丧者不哭，不敢凶服，汜埽反道，郷为田烛，",
                    "zhushu": "谓郊道之民为之也。反道，刬令新土在上也。田烛，田首为烛也。○汜，芳剑反，本亦作泛。埽，素报反。刬，初产反，徐又初展反。令，力呈反。"
                },
                {
                    "paragraph": "弗命而民听上。",
                    "zhushu": "化王严上。"
                },
                {
                    "paragraph": "𥙊之日，王被衮以𧰼天。",
                    "zhushu": "谓有日月星辰之章，此鲁礼也。周礼：王祀昊天上帝，则服大裘而冕，祀五帝亦如之。鲁侯之服，自衮冕而下也。○被，皮义反。卷，本又作衮，同古本反，注卷冕同。冕，亡展反，字林亡辨反。"
                },
                {
                    "paragraph": "戴冕，璪十有二旒，则天数也。",
                    "zhushu": "天之大数，不过十二。○载，丁代反，本亦作戴。璪音早。过，古禾反。重意。璪有二旒。礼器玉藻篇：藻十有二旒。"
                },
                {
                    "paragraph": "十乘素车，贵其质也。旗十有二旒，龙章而设日月，以象天也。",
                    "zhushu": "设日月，画于旗上。素车，殷路也。鲁公之郊，用殷礼也。重言贵其质也三。一见下文。一见郷饮酒，四十四○旗，十有二旒，一见明堂。十四龙章而设日月。明堂篇：日月之章。"
                },
                {
                    "paragraph": "天垂象，圣人则之，郊所以明天道也。",
                    "zhushu": "明，谓则之以示人也。"
                },
                {
                    "paragraph": "互注。",
                    "zhushu": "易系辞：天垂𧰼，见吉凶，圣人象之。河出图，洛出书，圣人则之。"
                },
                {
                    "paragraph": "帝牛不吉，以为稷牛。",
                    "zhushu": "养牲必养二也。"
                },
                {
                    "paragraph": "帝牛必在涤三月，稷牛唯具，所以别事天神与人鬼也。",
                    "zhushu": "涤，牢中所度除处也。唯具，遭时，又选可用也。○涤，范音迪，徐徒啸反。别，彼列反。所搜，本又作瘦，所流反。処，昌虑反，下之処、同处皆同。"
                },
                {
                    "paragraph": "万物本乎天，人本乎祖，此所以配上帝也。",
                    "zhushu": "言俱不可以配。"
                },
                {
                    "paragraph": "郊之𥙊也，大报本反始也。",
                    "zhushu": "重言。郊之𥙊也。大报本反始也。重见上文。"
                },
                {
                    "paragraph": "○天子大蜡八。",
                    "zhushu": "所𥙊有八神也。○蜡八，仕诈反。蜡𥙊有八神：先啬一、司啬二、农三、邮表畷四、猫虎五、坊六、水庸七、昆虫八。"
                },
                {
                    "paragraph": "伊耆氏始为蜡。",
                    "zhushu": "伊耆氏，古天子号也。○耆，巨夷反，或云即帝尧是也。"
                },
                {
                    "paragraph": "蜡也者，索也。",
                    "zhushu": "谓求索也。"
                },
                {
                    "paragraph": "岁十二月，合聚万物而索飨之也。",
                    "zhushu": "岁十二月，周之正数，谓建亥之月也。飨者，𥙊其神也。万物有功加于民者，神使为之也。𥙊之以报焉，造者配之也。"
                },
                {
                    "paragraph": "蜡之𥙊也，主先啬而𥙊司啬也，",
                    "zhushu": "先啬，若神农者，司啬，后稷是也。"
                },
                {
                    "paragraph": "𥙊百种以报啬也。",
                    "zhushu": "啬所树艺之功，使尽飨之。○种，之勇反，下之种也同。"
                },
                {
                    "paragraph": "飨农及邮表畷、禽兽，仁之至，义之尽也。",
                    "zhushu": "农，田畯也。邮表畷，谓田畯所以督约百姓于井间之处也。诗云：为下国畷邮。禽兽，服不氏所教扰猛兽也。○邮，本亦作尤，有周反，字或作卸。畷，丁劣反，又丁卫反。畯，音俊。督约，因妙反。扰，而沼反，驯也。重言仁之至，义之尽也二。一见下文。"
                },
                {
                    "paragraph": "古之君子，使之必报之。迎猫，为其食田鼠也；迎虎，为其食田豕也，迎而𥙊之也。",
                    "zhushu": "迎其神也。○猫，字又作猫，音苗。为，于伪反，下同。"
                },
                {
                    "paragraph": "𥙊坊与水庸，事也。",
                    "zhushu": "水庸，沟也。○坊，音房，后注同。"
                },
                {
                    "paragraph": "曰：士反其宅，水归其壑，昆虫母作，草木归其泽。",
                    "zhushu": "此蜡祝辞也。若辞同，则𥙊同处可知矣。壑，犹坑也。昆虫，暑生寒死，螟螽之属，为害者也。○壑，火各反。祝，之六反，又之又反。坑，苦衡反。螟，莫经反。螽，音终。"
                },
                {
                    "paragraph": "皮弁、素服而𥙊。素服，以送终也。葛带、榛杖，丧杀也。蜡之𥙊，仁之至，义之尽也。",
                    "zhushu": "送终丧杀，所谓老物也。素服，衣裳皆素。○搸杖，侧巾反，以榛木为杖也。杀，所界反，徐所例反，注及下德之杀并同。"
                },
                {
                    "paragraph": "黄衣、黄冠而𥙊，息田夫也。",
                    "zhushu": "𥙊，谓既蜡。腊，先祖五祀也。于是劳农以休息之。论语曰：黄衣狐裘。○腊，力合反。劳，力报反。"
                },
                {
                    "paragraph": "野夫黄冠，黄冠，草服也。",
                    "zhushu": "言𥙊以息民，服象其时物之色，季秋而草木黄落。"
                },
                {
                    "paragraph": "大罗氏，天子之掌鸟兽者也，诸侯贡属焉。草笠而至，尊野服也。",
                    "zhushu": "诸侯于蜡，使使者戴草笠，贡鸟兽也。诗云：彼都人士，台笠缁撮。又曰：其饷伊黍，其笠伊纠。皆言野人之服也。○笠，音立。使使，上音史，下及下使者，皆色吏反。撮，七活反，又七括反。饷，始尚反。纠，居黝反。"
                },
                {
                    "paragraph": "罗氏致鹿与女，而诏客告也，以戒诸侯曰：好田、好女者亡其国。",
                    "zhushu": "诏使者，使归以此告其君，所以戒之。○好，呼报反，下好女、可好皆同。"
                },
                {
                    "paragraph": "天子树瓜华，不敛藏之种也。",
                    "zhushu": "华，果蓏也。又诏以天子树瓜蓏而巳，戒诸侯以蓄藏蕴财利也。○蓏，力果反。蓄，丑六反，又许六反。蕴，于粉反。"
                },
                {
                    "paragraph": "八蜡以记四方。",
                    "zhushu": "四方，方有𥙊也。"
                },
                {
                    "paragraph": "四方年不顺成，八蜡不通，以谨民财也。",
                    "zhushu": "其方榖不孰，则不通于蜡焉，使民谨于用财。蜡有八者：先啬一也，司啬二也，农三也，邮表畷四也，猫虎五也，坊八也，水庸七也，昆虫八也。"
                },
                {
                    "paragraph": "顺成之方，其蜡乃通，以移民也。",
                    "zhushu": "移之言羡也。诗颂豊年曰：为酒为醴，烝畀祖妣，以洽百礼。此其羡之与？○移，以豉反，注同。羡，才箭反，又辞见反。烝，之承反。𢌿，必利反。妣，必履反。与，音余。"
                },
                {
                    "paragraph": "既蜡而収，民息已。故既蜡，君子不兴功。",
                    "zhushu": "収，谓収敛积聚也。息民与蜡异，则黄衣黄冠而祭，为腊必矣。○既蜡而収，绝句。积聚，并如字，徐上音兹赐反，下才树反。"
                },
                {
                    "paragraph": "○恒豆之菹，水草之和气也；其醢，陆产之物也。加豆，陆产也；其醢，水物也。",
                    "zhushu": "此谓诸侯也。天子朝事之豆，有昌本、麋臡、𦭘菹、麏臡；馈食之豆，有葵菹、蠃醢、豚拍、鱼醢，其余则有杂错云也。○菹，争居反。醢音海。䴢音眉。臡，字又作 ，乃兮反，字林作腝，人兮反。𦭘音夘，又力首反。麏，九伦反。蠃，力戈反。拍音博。"
                },
                {
                    "paragraph": "笾、豆之荐，水土之品也。不敢用常亵味而贵多品，所以交于神明之义也，非食味之道也。",
                    "zhushu": "言礼以异为敬。○𧄟，即见反，又作荐，同。或作𢊁，非。重言。所以交于神明之义也二。一见本篇首。"
                },
                {
                    "paragraph": "先王之荐，可食也，而不可耆也。卷冕，路车，可陈也，而不可好也。武，壮而不可乐也。宗庙之威，而不可安也。宗庙之器，可用也，而不可便其利也。所以交于神明者，不可以同于所安乐之义也。",
                    "zhushu": "武，万舞也。○耆，市志反。路，本亦作辂，音同。乐，皇音洛，下同，徐五孝反。便，婢面反，徐扶绢反。重言。所以交于神明者二，下文一。"
                },
                {
                    "paragraph": "酒醴之美，玄酒、明水之尚，贵五味之本也。黼黻、文绣之美，疏布之尚，反女功之始也。莞簟之安，而蒲越、槀鞂之尚，明之也。大羹不和，贵其质也。大圭不琢，美其质也。丹漆雕几之美，素车之乘，尊其朴也。贵其质而巳矣，所以交于神明者，不可同于所安亵之甚也，如是而后宜",
                    "zhushu": "。尚质贵本，其至如是，乃得交于神明之宜也。明水，司烜以阴鉴所取于月之水也。蒲越，槀鞂，藉神席也。明之者，神明之也。琢，当为篆，字之误也。几，谓漆饰沂鄂也。○莞，音官，徐音丸。簟，大点反。越，音活，注同。槀，又作藁，古老反。鞂，简八反，徐古八反。和，胡卧反。琢，依注为篆，丈转反。雕，多调反，又作雕。几，巨依反，注同。乘，时证反。扑，普角反。烜，音毁。鉴，古暂反。藉，字夜反。沂，鱼斤反。鄂，五各反。重言。大羹不和三。一见礼器第十，一见乐正十九。○大圭不琢二。一见礼器。"
                },
                {
                    "paragraph": "鼎、俎奇而笾、豆偶，阴阳之义也。",
                    "zhushu": "牲，阳也。庶物，阴也。○奇，居宜反。重言。二句重见篇首。"
                },
                {
                    "paragraph": "黄目，郁气之上尊也。黄者，中也，目者，气之清明者也，言酌于中而清明于外也。",
                    "zhushu": "黄目，黄彛也。周所造，于诸侯为上也。重意黄目，欝气之上尊也。明堂篇：周用黄目。"
                },
                {
                    "paragraph": "𥙊天，扫地而𥙊焉，于其质而已矣。醯醢之美，而煎盐之尚，贵天产也。割刀之用，而鸾刀之贵，贵其义也。声和而后断也。",
                    "zhushu": ""
                },
                {
                    "paragraph": "○冠义，始冠之，缁布之冠也。",
                    "zhushu": "始冠三加，先加缁布冠也。○醯，呼兮反，本又作䤈，同。断，丁乱反。冠义，古乱反，下文注始冠，冠而敝之。而冠，冠于阼，冠而字之。冠礼、士礼冠皆同。重意。玉藻始冠，缁布冠。"
                },
                {
                    "paragraph": "大古冠布，齐则缁之。其緌也，孔子曰：吾未之闻也，",
                    "zhushu": "太古无饰，非时人緌也。杂记曰：大白、缁布之冠不緌。大白，即太古白布冠，今丧冠也。齐则缁之者，鬼神尚幽暗也。唐虞以上曰太古也。○齐，测皆反。緌，耳佳反。上，时掌反，后以上皆同。重意。吾未之闻也。檀弓上：我未之闻也。"
                },
                {
                    "paragraph": "冠而敝之可也。",
                    "zhushu": "此重古而冠之耳。三代改制，齐冠不复用也。以白布冠质，以为丧冠也。○敝，本亦作弊，婢世反，徐又房列反，弃也。复，扶又反。重言二，一见玉藻十二篇。"
                },
                {
                    "paragraph": "适子冠于阼，以著代也。",
                    "zhushu": "东序少北。近主位也。○适，丁历反。近，附近之近。"
                },
                {
                    "paragraph": "醮于客位，加有成也。",
                    "zhushu": "毎加而有成人之道也。成人则益尊。醮于客位，尊之也。○醮，子妙反。"
                },
                {
                    "paragraph": "三加弥尊，喻其志也。",
                    "zhushu": "始加缁布冠，次皮弁，次爵弁。冠益尊，则志益大也。"
                },
                {
                    "paragraph": "冠而字之，敬其名也。",
                    "zhushu": "重以未成人之时呼之，重言以著代也三。一见冠义四十三，一见昏义四十四。○冠于阼，以著代也。醮于客位，加有成也。三加弥尊，冠而字之，并重见冠义。"
                },
                {
                    "paragraph": "委貌，周道也；章甫，殷道也；母追，夏后氏之道也。",
                    "zhushu": "常所服以行道之冠也。或谓委貌为玄冠也。○母追，上音牟，下多雷反。"
                },
                {
                    "paragraph": "周弁，殷𠳲，夏収。",
                    "zhushu": "齐所服而𥙊也。○冔，况甫反，字林作 ，火于反。"
                },
                {
                    "paragraph": "三王共皮弁、素积。",
                    "zhushu": "所不易于先代，○重意。𥙊义：君皮弁素积。"
                },
                {
                    "paragraph": "无大夫冠礼，而有其昏礼。古者五十而后爵，何大夫冠礼之有？",
                    "zhushu": "言年五十乃爵为大夫也。其有昏礼，或改取也。"
                },
                {
                    "paragraph": "诸侯之有冠礼，夏之末造也。",
                    "zhushu": "言夏初以上，诸侯虽有幼而即位者，犹以士礼冠之，亦五十乃爵命也。至其衰，未末成人者多见篡弑，乃更即位，则爵命之，以正君臣，而有诸侯之冠礼。○篡，初患反。弑，音试。"
                },
                {
                    "paragraph": "天子之元子，士也。天下无生而贵者也。",
                    "zhushu": "诸君副主，犹云士也。明人有贤行著德，乃得贵也。○行，下孟反，下徳行同。"
                },
                {
                    "paragraph": "继世以立诸侯，𧰼贤也。",
                    "zhushu": "贤者子孙，恒能法其先父徳行？"
                },
                {
                    "paragraph": "以官爵人，德之杀也。",
                    "zhushu": "言德益厚，官益尊也。"
                },
                {
                    "paragraph": "死而谥，今也。古者生无爵，死无谥。",
                    "zhushu": "古，谓殷以前也。大夫以上乃谓之爵，死有谥也。周制，爵及命士，虽及之，犹不谥耳。今记时死则谥之，非礼也。"
                },
                {
                    "paragraph": "礼之所尊，尊其义也。",
                    "zhushu": "言礼所以尊，尊其有义也。"
                },
                {
                    "paragraph": "失其义，陈其数，祝、史之事也。故其数可陈也，其义难知也。知其义而敬守之，天子之所以治天下也。",
                    "zhushu": "言政之要，尽于礼之义。"
                },
                {
                    "paragraph": "○天地合，而后万物兴焉。",
                    "zhushu": "自礼之义。"
                },
                {
                    "paragraph": "夫昏礼，万世之始也。取于异姓，所以附远厚别也。",
                    "zhushu": "同姓或则多相亵也。○取，音娶，本又作娶。远，皇于万反。别，兵列反，下及注皆同。重意。取于异姓，曲礼：取妻不取同姓。"
                },
                {
                    "paragraph": "币必诚，辞无不腆。",
                    "zhushu": "诚，信也。腆，犹善也。○腆，天典反。"
                },
                {
                    "paragraph": "告之以直信。",
                    "zhushu": "直，犹正也。此二者，所以教妇正直信也。"
                },
                {
                    "paragraph": "信，事人也；信，妇德也。",
                    "zhushu": "事，犹立也。○信事，侧吏反，又如字，注同。"
                },
                {
                    "paragraph": "壹与之齐，终身不改，故夫死不嫁。",
                    "zhushu": "齐，谓共牢而食，同尊卑也。齐，或为醮。"
                },
                {
                    "paragraph": "男子亲迎，男先于女，刚柔之义也。天先乎地，君先乎臣，其义一也。",
                    "zhushu": "先，谓倡道也。○迎，鱼敬反。先，悉见反，下及注同。倡，昌亮反。道，音导。重言。男先于女二，重出昏义四十四。○其义一也四。篇首一，乐记、𥙊义各一。"
                },
                {
                    "paragraph": "执摰以相见，敬章别也。",
                    "zhushu": "言不敢相䙝也。挚，所奠鴈也。○贽，音至，本亦作挚。"
                },
                {
                    "paragraph": "男女有别，然后父子亲；父子亲，然后义生；义生，然后礼作；礼作，然后万物安。",
                    "zhushu": "言人伦有别，则气性醇也。重言。男女有别四，大传丧服，小记昏义各一。"
                },
                {
                    "paragraph": "无别无义，禽兽之道也。",
                    "zhushu": "言聚麀之乱类也。○麀，音□。"
                },
                {
                    "paragraph": "壻亲御授绥，亲之也。亲之也者，亲之也。",
                    "zhushu": "言已亲之，所以使之亲已。重意。壻亲御授绥。昏义：御妇车，壻受绥。重言。亲之也，亲之也，音亲之也二。一见哀公问二十七篇。"
                },
                {
                    "paragraph": "敬而亲之，先王之所以得天下也。",
                    "zhushu": "先王，若太王、文王。"
                },
                {
                    "paragraph": "出乎大门而先，男帅女，女从男，夫妇之义由此始也。",
                    "zhushu": "先者，车居前也。○出乎大门而先，如字，绝句，又悉遍反。"
                },
                {
                    "paragraph": "妇人，从人者也，幼从父兄，嫁从夫，夫死从子。",
                    "zhushu": "从，谓顺其教令。"
                },
                {
                    "paragraph": "夫也者，夫也。夫也者，以知帅人者也。",
                    "zhushu": "夫之，言丈夫也。夫或为傅。○知，音智。"
                },
                {
                    "paragraph": "玄冕齐戒，鬼神阴阳也。将以为社稷主，为先祖后，而可以不致敬乎？",
                    "zhushu": "玄冕，𥙊服也。阴阳，谓夫妇也。"
                },
                {
                    "paragraph": "共牢而食，同尊卑也。故妇人无爵，从夫之爵，坐以夫之齿。",
                    "zhushu": "爵，谓夫。命为大夫，则妻为命妇。○重言。共牢而食，同尊卑也二。一见昏义四十四。"
                },
                {
                    "paragraph": "器用陶匏，尚礼然也。",
                    "zhushu": "此谓大古之礼器也。"
                },
                {
                    "paragraph": "三王作牢，用陶匏。",
                    "zhushu": "言大古无共牢之礼，三王之世作之，而用大古之器，重夫妇之始也。"
                },
                {
                    "paragraph": "厥明，妇盥馈。舅姑卒食，妇馂余，私之也。",
                    "zhushu": "私之，犹言恩也。○盥音管。馈，其位反，一本无妇盥馈三字。馂音俊。"
                },
                {
                    "paragraph": "舅姑降自西阶，妇降自阼阶，授之室也。",
                    "zhushu": "明当为家事之主也。重言。舅姑降自西阶，妇降自阼阶二。一见昏义，有先字。"
                },
                {
                    "paragraph": "昏礼不用乐，幽阴之义也，乐，阳气也。",
                    "zhushu": "幽，深也。欲使妇深思其义，不以阳散之也。重意。昏礼不用乐。曽子问：士取妇之家，三日不㪯乐。檀弓上：忌日不乐。𥙊统篇：齐者不乐。"
                },
                {
                    "paragraph": "昏礼不贺，人之序也。",
                    "zhushu": "序，犹代也。"
                },
                {
                    "paragraph": "○有虞氏之𥙊也，尚用气。血、腥、爓𥙊，用气也。",
                    "zhushu": "尚，谓先荐之。爓，或为䐲。○䐲，直辄反。"
                },
                {
                    "paragraph": "○殷人尚声，臭味未成，涤荡其声。乐三阕，然后出迎牲。声音之号，所以诏告于天地之间也。",
                    "zhushu": "涤荡，犹摇动也。○涤，音狄，徐又同吊反。三如字，徐息暂反。"
                },
                {
                    "paragraph": "周人尚臭，灌用鬯臭。郁合鬯，臭阴达于渊泉。灌以圭璋，用玉气也。既灌然后迎牲，致阴气也。萧合黍、稷，臭阳达于墙屋，故既奠，然后𤋲萧合膻芗。",
                    "zhushu": "□谓以圭瓉酌鬯，始献神也。巳乃迎牲于庭，杀之，天子诸侯之礼也。奠，谓荐孰时也。特牲馈食所云祝酌奠于铏南是也。䔥，芗蒿也，染以脂，合黍稷烧之。诗云：取䔥𥙊脂。膻，当为馨，声之误也。奠，或为荐。○□用鬯𦤀，绝句。庾以鬯字，绝句。郁，字又作郁，同。合鬯，绝句。𤋲䔥，如悦反，下音簘。合，如字，徐音合。膻，依注音馨，许经反。芗，音香。瓉，在旦反。铏，音刑。蒿，呼毛反。染，如琰反。膻，当，失然反。"
                },
                {
                    "paragraph": "凡𥙊慎诸此。魂气归于天，形魄归于地，故𥙊，求诸阴阳之义也。殷人先求诸阳，周人先求诸阴。",
                    "zhushu": "此其所以先后异也。"
                },
                {
                    "paragraph": "诏祝于室，坐尸于堂，",
                    "zhushu": "谓朝事时也。朝事，延尸于户西，南面，布主席东面，取牲膟膋，燎于炉炭，先肝于郁，鬯而燔之，入以诏神于室，又出以堕于主。主人亲制其肝，所谓制𥙊也。时尸荐以笾豆，至荐孰，乃更延主于室之奥。尸来升席，自北方坐于主北焉。○祝，之六反，下及注并同，又之又反。膟，音律。膋，力雕反。燎，力妙反，又力吊反，下文同。炉，音卢。堕，许恚反，或许垂反。奥，乌报反。重言。诏祝于室二，一见𥙊统二十四。"
                },
                {
                    "paragraph": "用牲于庭，",
                    "zhushu": "谓杀之时。"
                },
                {
                    "paragraph": "升首于室。",
                    "zhushu": "制𥙊之后，升牲首于此墉下。尊首尚气也。○墉，音容。"
                },
                {
                    "paragraph": "直𥙊祝于主，",
                    "zhushu": "谓荐孰时也，如特牲、少牢馈食之为也。直，正也。𥙊以孰为正，则血、腥之属尽敬心耳。"
                },
                {
                    "paragraph": "索𥙊祝于祊。",
                    "zhushu": "索，求神也。庙门曰祊。谓之祊者，以于绎𥙊名也。"
                },
                {
                    "paragraph": "不知神之所在，于彼乎？于此乎",
                    "zhushu": "？室与？堂与？○室与、堂与，并音余，下远者与同，本作室与堂也，与则如字读。重言。于彼乎，于此乎，重见礼器篇。"
                },
                {
                    "paragraph": "或诸远人乎？𥙊于祊，尚曰求诸远者与？",
                    "zhushu": "尚，庶几也。○远人，徐于万反。"
                },
                {
                    "paragraph": "祊之为言倞也，",
                    "zhushu": "倞，犹索也。倞，或为谅。○倞，音亮。"
                },
                {
                    "paragraph": "肵之为言敬也。",
                    "zhushu": "为尸有肵俎，此训也。○肵，音祈。为尸，于伪反。"
                },
                {
                    "paragraph": "富也者，福也。",
                    "zhushu": "人君嘏辞有富，此训之也。或曰福也者，备也。○嘏，古雅反。"
                },
                {
                    "paragraph": "首也者，直也。",
                    "zhushu": "训所以升首𥙊也。直，或为犆也。犆，徒得反。"
                },
                {
                    "paragraph": "相，飨之也。",
                    "zhushu": "相。谓诏侑也。诏侑尸者，欲使飨此馔也。特牲馈食礼曰：主人拜妥尸，尸答拜，执奠，祝飨。○相，息亮反，生及下之相并注同。侑，音又。妥，他果反。"
                },
                {
                    "paragraph": "嘏，长也，大也。",
                    "zhushu": "主人受𥙊福曰嘏。此训也。○长，直良反，徐知两反。"
                },
                {
                    "paragraph": "尸，陈也。",
                    "zhushu": "尸，或诂为主。此尸神象，当从主训之。言陈，非也。○诂，音古。"
                },
                {
                    "paragraph": "毛、血，告幽全之物也。",
                    "zhushu": "幽，谓血也。"
                },
                {
                    "paragraph": "告幽全之物者，贵纯之道也。",
                    "zhushu": "纯，谓中外皆善。"
                },
                {
                    "paragraph": "血𥙊，盛气也。𥙊肺、肝、心，贵气主也。",
                    "zhushu": "气，主气之所舍也。周𥙊肺，殷𥙊肝，夏𥙊心。"
                },
                {
                    "paragraph": "𥙊黍稷加肺，𥙊齐加明水，报阴也。",
                    "zhushu": "𥙊黍稷加肺，谓绥𥙊也。明水，司烜所取于月之水也。齐，五齐也。五齐加明水，则三酒加玄酒也。○齐，才细反，注及下说齐并注同。绥，许恚反。"
                },
                {
                    "paragraph": "取膟膋燔燎，升首，报阳也。",
                    "zhushu": "膟膋，肠间脂也，与萧合烧之，亦有黍稷也。"
                },
                {
                    "paragraph": "明水涚齐，贵新也。",
                    "zhushu": "涚犹清也。五齐浊，泲之使清，谓之涚齐。及取明水，皆贵新也。周礼㡛氏以涚水区丝。涚齐，或为泛齐。○说齐，始锐反，字又作涚。泲，子礼反，下同。㡛，莫刚反。沤，乌豆反。泛，本又作泛，同。"
                },
                {
                    "paragraph": "凡涚，新之也。",
                    "zhushu": "新之者，敬也。"
                },
                {
                    "paragraph": "其谓之明水也，由主人之絜著此水也。",
                    "zhushu": "著，犹成也。言主人齐絜此水，乃成可得也。○齐，侧皆反，篇未又注同。"
                },
                {
                    "paragraph": "○君再拜稽首，肉𥘵亲割，敬之至也。敬之至也，服也。拜，服也。稽首，服之甚也。肉𥘵，服之尽也。",
                    "zhushu": "割，解牲體。重言敬之至也九，二见本篇，一见礼器，五见𥙊义二十四篇，一见聘义四十八篇。"
                },
                {
                    "paragraph": "𥙊称孝孙、孝子，以其义称也。",
                    "zhushu": "谓事祖祢。重言。𥙊称孝子、孝孙二。一见杂记上二十篇。"
                },
                {
                    "paragraph": "称曽孙某，谓国家也。",
                    "zhushu": "谓诸侯事五庙也。于曽祖以上，称曽孙而巳。"
                },
                {
                    "paragraph": "𥙊祀之相，主人自致其敬，尽其嘉，而无与让也。",
                    "zhushu": "相，谓诏侑尸也。嘉，善也。"
                },
                {
                    "paragraph": "腥、肆、爓、腍𥙊，岂知神之所飨也？主人自尽其敬而巳矣。",
                    "zhushu": "治肉曰肆。腍，孰也。爓，或为䐲。○肆，敕历反，注同。腍，而审反。䐲，直辄反。"
                },
                {
                    "paragraph": "举斝、角，诏妥尸。古者尸无事则立，有事而后坐也。尸，神象也。祝，将命也。",
                    "zhushu": "妥，安坐也。尸始入，举奠斝若奠角。将𥙊之，祝则诏主人拜安尸，使之坐。尸即至尊之坐，或时不自安，则以拜安之也。天子奠斚，诸侯奠角，古，谓夏时也。○斚，古雅反。坐，必卧反。"
                },
                {
                    "paragraph": "缩酌用茅，明酌也。",
                    "zhushu": "谓泲醴齐以明酌也。周礼曰：醴齐缩酌。五齐，醴尤浊，和之以明酌，泲之以茅，缩去滓也。明酌者，事酒之上也。名日明者，事酒，今之醳酒，皆新成也。春秋传曰：尔贡包茅不入，王𥙊不共，无以缩酒。酌，犹斟也。酒巳泲，则斟之以实尊彛。昏礼：日酌玄酒，三注于尊。凡行酒亦为酌也。○缩，所六反，注同。齐，才细反，下皆同。去，起吕反。醳，音亦。共，音恭。斟，章金反。彛，音夷。注，之树反。"
                },
                {
                    "paragraph": "醆酒涚于清，",
                    "zhushu": "谓泲醆酒以清酒也。醆酒，盎齐，盎齐差清，和之以清酒，泲之而巳。泲盎齐必和以清酒者，皆久味相得。○醆，侧产反。盎，乌浪反。差，初卖反，又初佳反。"
                },
                {
                    "paragraph": "汁献涚于醆酒，",
                    "zhushu": "谓泲秬鬯以醆酒也。献，读当为莎，齐语声之误也。秬鬯者，中有煑鬯，和以盎齐，摩莎泲之，出其香汁，因谓之汁莎。不以三酒泲秬鬯者，秬鬯尊也。○汁，之十反。献，依注为莎，素何反，下注同。"
                },
                {
                    "paragraph": "犹明、清与醆酒于旧泽之酒也。",
                    "zhushu": "犹，若也。泽，读为醳，旧醳之酒，谓昔酒也。泲醴齐以明酌，泲醆酒以清酒，泲汁献以醆酒，天子、诸侯之礼也。天子、诸侯礼废，时人或闻此而不审知，云若今明酌、清酒与醆酒，以旧醳之酒泲之矣，就其所知以晓之也。泲清酒以旧醳之酒者，为其味厚腊毒也。○泽，依注读为醳，音亦，徐诗石反。为其，于伪反。腊毒，上音昔，隐义云：腊，久也。久酒有毒。"
                },
                {
                    "paragraph": "𥙊有祈焉，",
                    "zhushu": "祈，犹求也。谓祈福祥，求永贞也。"
                },
                {
                    "paragraph": "有报焉，",
                    "zhushu": "谓若获禾报社。"
                },
                {
                    "paragraph": "有由辟焉。",
                    "zhushu": "由，用也。辟，读为弭，谓弭灾兵，远罪疾也。○辟，依注作弭，亡妣反。远，于万反。"
                },
                {
                    "paragraph": "齐之玄也，以阴幽思也。故君子三日齐，必见其所𥙊者。",
                    "zhushu": "齐三日者，思其居処，思其笑语，思其志意，思其所乐，则见之也。"
                }
            ]
        },
        {
            "name": "内则第十二",
            "paragraphs": [
                {
                    "paragraph": "内则第十二",
                    "zhushu": "○陆曰：郑云：以其记男女居室事父母舅姑之法。",
                    "type": 1
                },
                {
                    "paragraph": "后王命蒙宰降德于众兆民。",
                    "zhushu": "后，君也。徳，犹教也。万亿曰兆，天子曰兆民，诸侯曰万民。周礼蒙宰掌饮食，司徒掌十二教令。一云：蒙宰，记者，据诸侯也。诸侯并六卿为三，或兼职焉。○后王，郑云：后，君也，谓诸侯也。王，天子也。卢云：后，王后也。王，天子也。孙炎、王肃云：后王，君王也。并，必政反。兼，如字，一音古念反。"
                },
                {
                    "paragraph": "○子事父母，鸡初鸣，咸盥、漱，栉、縰、笄、总，拂髦、冠、緌、缨，端、韠、绅，搢笏。",
                    "zhushu": "咸，皆也。縰，韬发者也。总，束发也，垂后为饰。拂髦，振去尘著之。髦，用髦为之，象幼时鬌，其制未闻也。緌，缨之饰也。端，玄端，士服也。庶人深衣。绅，大带，所以自绅约也。搢，犹扱也。扱笏于绅，笏，所以记事也。○盥，音管，洗手。漱，所救反，徐素沟反。漱，漱口也，下同。栉，侧乙反，梳也。縰，所买反，徐所绮反。黑缯韬发。笄，古兮反。总，子孔反。髦音毛。緌，耳佳反。韠音必。绅音申。搢，徐音箭，又如字，音晋，挿也。笏音忽。韬，吐刀反。去，起吕反。著，丁畧反，下文及注同。鬌，多果反。扱，本又作捷，又作挿，初洽反，徐采恊反。重言。鸡初鸣五，下文四，文王世子篇鸡初鸣而衣服。"
                },
                {
                    "paragraph": "左右佩用。",
                    "zhushu": "自佩也。必佩者，备尊者使令也。○令，力呈反。"
                },
                {
                    "paragraph": "左佩纷帨、刀、砺、小觽、金燧；",
                    "zhushu": "纷，帨，拭物之巾也。今齐人有言纷者。刀，砺，小刀及砺砻也。小觿，解小结也。觿貌如锥，以象骨为之。金燧，可取火于日。○纷，芳云反，或作帉，同。帨，始锐反，佩巾也。觿，许规反，本或作䥴，音同。解结锥。燧音遂，火镜。拭音式。砻，力工反。"
                },
                {
                    "paragraph": "右佩玦、捍、管、遰、大觽、木燧。",
                    "zhushu": "捍，谓拾也，言可以捍弦也。管，笔彄也。遰，刀鞞也。木燧，钻火也。○捍，户旦反，谓射捍。遰，时世反，徐作滞。彄，苦侯反。鞞，必顶反。钻，子官反。"
                },
                {
                    "paragraph": "逼，",
                    "zhushu": "逼，行縢。○逼，本又作愊，彼力反。縢，徒登反。"
                },
                {
                    "paragraph": "屦著綦。",
                    "zhushu": "綦、屦，系也。○屦，九具反。綦，其记反，注及下同。"
                },
                {
                    "paragraph": "○妇事舅姑，如事父母，鸡初鸣，咸盥、漱、栉、縰、笄、总、衣、绅。",
                    "zhushu": "笄，今簮也。衣绅，衣而著绅。○如父母，一本作如事父母。衣绅，如字，又于既反，注同。簮，徐侧林反，又作南反。重意。妇事舅姑。昏义四十四。賛妇见舅姑。"
                },
                {
                    "paragraph": "左佩纷帨、刀、砺、小觽、金燧；右佩箴、管、线、纩，施縏袠，大觽、木燧，",
                    "zhushu": "縏，小囊也。縏袠言施，明为箴、管、线、纩有之。○箴，之林反。线，本又作线，息贱反。纩，音旷。縏，字又作槃，同步干反。袠，陈乙反，又作帙。囊，奴郎反，又作橐，徐音托。明为，于伪反。"
                },
                {
                    "paragraph": "衿缨。綦屦，",
                    "zhushu": "衿，犹结也。妇人有缨，示系属也。○衿婴，本又作紟，其鸩反，注同。婴，又作缨。"
                },
                {
                    "paragraph": "以适父母舅姑之所。",
                    "zhushu": "适，之。"
                },
                {
                    "paragraph": "及所，下气怡声，问衣燠寒，疾痛苛痒，而敬抑搔之。",
                    "zhushu": "怡，说也。苛，疥也。抑，按，搔，摩也。○燠，本又作奥，同于六反，暖也。苛，音何。飬，本又作养，以想反。搔，素刀反。说，音悦。疥，音界，说文云：瘙，疡也。重言。下气恰声二，又见下文。"
                },
                {
                    "paragraph": "出入则或先或后，而敬扶持之。",
                    "zhushu": "先后之，随时便也。○便，婢面反。"
                },
                {
                    "paragraph": "进盥，少者奉槃，长者奉水，请沃盥，盥卒，授巾。",
                    "zhushu": "槃，承盥水者。巾以悦手。○少，诗召反，后皆同。奉，芳勇反，本或作捧，下同。长，丁丈反，后皆同。帨，始锐反，拭手也，本又作捝，同。"
                },
                {
                    "paragraph": "问所欲而敬进之，柔色以温之。",
                    "zhushu": "温，藉也。承尊者必和颜色。○温，本又作蕰，又作愠，同于运反，注同。藉，字夜反。"
                },
                {
                    "paragraph": "饘、酏、酒、醴、芼、羹、菽、麦、蕡、稻、黍、粱、秫唯所欲。",
                    "zhushu": "酏，粥也。芼，菜也。赞熬枲实。○饘，之然反，厚粥也。酏，羊皮反，薄粥也。芼，毛报反。蕡，字又作黂，扶云反，徐扶畏反，大麻子，注同。粱，音良。秫，音述。粥，之六反，又羊六反。熬，五羔反。枲，思里反。"
                },
                {
                    "paragraph": "枣、栗、饴、蜜以甘之，堇、荁、枌、榆，免、薧、滫、瀡以滑之，脂、膏以膏之。",
                    "zhushu": "谓用调和饮食也。荁，堇类也。冬用堇，夏用荁。榆白曰枌。免，新生者。薧，乾也。秦人溲曰滫，齐人滑曰瀡也。○饴，羊之反，锡也。堇，音谨，菜也。荁，音丸，似堇而叶大也。枌，扶云反。免，音问，注同。薧，字又作槀，苦老反。滫，思酒反，溲也。瀡，音髓，滑也。滑，胡八反，又于八反，诸卷皆同。膏之，古报反。调，如字，又徒吊反。和，如字，又胡卧反。夏用，户嫁反。溲，所九反。"
                },
                {
                    "paragraph": "父母舅姑必尝之而后退。",
                    "zhushu": "敬也。"
                },
                {
                    "paragraph": "○男女未冠笄者，鸡初鸣，咸盥漱，栉、縰，拂髦，总角，衿缨，皆佩容臭。",
                    "zhushu": "总角，収发结之。容臭，香物也。以缨佩之，为迫尊者，给小使也。○冠，古乱反。为迫，于伪反。"
                },
                {
                    "paragraph": "昧爽而朝，",
                    "zhushu": "后成人也。○朝，直遥反，下而朝同。后，如字，徐胡豆反，下同。"
                },
                {
                    "paragraph": "问何食饮矣。若已食则退，若未食，则佐长者视具",
                    "zhushu": "。具，馔也。"
                },
                {
                    "paragraph": "○凡内外，鸡初鸣，咸盥漱，衣服，敛枕簟，洒扫室堂及庭，布席，各从其事。",
                    "zhushu": "敛枕簟者，不欲人见巳䙝者，簟，席之亲身也。○衣，如字，又于既反。簟，徒点反。洒，本又作洒，所买反，又所卖反。扫，素报反。"
                },
                {
                    "paragraph": "○孺子蚤寝晏起，唯所欲，食无时。",
                    "zhushu": "又后未成人者，孺子、小子也。○孺，如树反。蚤，音早。"
                },
                {
                    "paragraph": "○由命士以上，父子皆异宫。昧爽而朝，慈以旨甘。日出而退，各从其事。日入而夕，慈以旨甘。",
                    "zhushu": "异宫，崇敬也。慈爱敬进之，日出乃从事，食禄不免农也。○以上，以或作已上，时掌反，后放此。"
                },
                {
                    "paragraph": "○父母舅姑将坐，奉席请何郷？将祍，长者奉席请何趾？少者执床与坐，",
                    "zhushu": "将祍，谓更卧处。○奉，芳勇反，下同。郷，许亮反。祍，而鸩反，又而甚反，卧席也。止，本又作趾，足也。処，昌虑反。重意。奉席请何郷？将祍。长者，奉席请何趾？曲礼上：请席何郷，请祍何趾。"
                },
                {
                    "paragraph": "御者举几。敛席与簟，县衾，箧枕，敛簟而襡之。",
                    "zhushu": "湏卧乃敷之也。襡，韬也。○县，音玄。箧，口叶反。襡，音独。"
                },
                {
                    "paragraph": "○父母舅姑之衣、衾、簟、席、枕、几不传，杖、屦祗敬之，勿敢近。",
                    "zhushu": "传，移也。○传，丈专反，注同。近，附近之近。"
                },
                {
                    "paragraph": "敦、牟、巵、匜，非馂莫敢用，",
                    "zhushu": "馂乃用之。牟，读曰堥也。巵、匜，酒浆器。敦、牟，黍稷器也。○敦，音对，又丁雷反。牟，不侯反，齊人呼士釜为牟。巵，音支。匜，羊支反，一音以氏反，杜预注左传云：沃盥器也。馂，音俊。堥，字又作蝥，木侯反。"
                },
                {
                    "paragraph": "与恒食饮，非馂莫之敢饮食",
                    "zhushu": "。馂乃食之。恒，常也。旦夕之常食。"
                },
                {
                    "paragraph": "○父母在，朝夕恒食，子妇佐馂，",
                    "zhushu": "妇皆与夫馂也。"
                },
                {
                    "paragraph": "既食恒馂。",
                    "zhushu": "毎食馂而尽之，未有原也。"
                },
                {
                    "paragraph": "父𣳚母存，蒙子御食，群子妇佐馂如初。",
                    "zhushu": "御，侍也。谓长子侍母食也。侍食者不馂，其妇犹皆馂也。"
                },
                {
                    "paragraph": "旨甘柔滑，孺子馂。",
                    "zhushu": ""
                },
                {
                    "paragraph": "○在父母舅姑之所，有命之，应唯，敬对。进退周旋慎齐，",
                    "zhushu": "齐，庄也。○唯，于癸反，徐伊水反。齐，侧皆反。"
                },
                {
                    "paragraph": "升降、出入、揖逊，不敢哕、噫、嚏、咳、欠、伸、跛、倚、睇视，不敢唾、洟。",
                    "zhushu": "睇，倾，视也。易曰：明夷，睇于左股。○哕，于月反。噫，于界反。嚏，音帝。咳，苦爱反。欠，丘剑反。伸，昔由。侍，彼义反。倚，于义反，又其寄反。睇，大计反。视，如字，徐市志反。唾，吐卧反。涕，本又作洟，同吐细反。"
                },
                {
                    "paragraph": "寒不敢袭，痒不敢搔。",
                    "zhushu": "袭，谓重衣。○重，直龙反。"
                },
                {
                    "paragraph": "不有敬事，不敢𥘵禓，",
                    "zhushu": "父党无容。○𥘵，音但。禓，思历反。"
                },
                {
                    "paragraph": "不涉不撅，",
                    "zhushu": "撅，楬衣也。○撅，居卫反。揭，起例反，又起列反，一音起言反。"
                },
                {
                    "paragraph": "䙝衣衾不见里。",
                    "zhushu": "为其可秽。○见，贤遍反，下同。为，于伪反。秽，纡废反，又乌会反。"
                },
                {
                    "paragraph": "父母唾、洟不见。",
                    "zhushu": "辄刷去之。○刷，色劣反。去，丘吕反。"
                },
                {
                    "paragraph": "冠带垢，和灰请漱。衣裳垢，和灰请澣。",
                    "zhushu": "手曰漱，足曰澣。和，渍也。○垢，古口反。漱，素侯反，后皆同。澣，本又作浣，户管反。渍，似赐反。"
                },
                {
                    "paragraph": "衣裳绽裂，纫箴请补缀。",
                    "zhushu": "绽，犹解也。○绽，字或作䘺，直苋反，徐治见反。裂，本又作列。纫箴，女陈反，徐而陈反，下之林反。缀，丁劣反，又丁卫反。解，胡买反，又佳买反。"
                },
                {
                    "paragraph": "五日则燂汤请浴，三日具沐。其间面垢，燂潘请靧；足垢，燂汤请洗。",
                    "zhushu": "潘，米澜也。○燂，详廉反，温也。潘，芳烦反，淅米汁。靧音悔，洗面。澜，力旦反。"
                },
                {
                    "paragraph": "少事长，贱事贵，共帅时。",
                    "zhushu": "共，犹皆也。帅，循也。时，是也。礼皆如此也。重言。少事长，贱事贵二，一见篇末。"
                },
                {
                    "paragraph": "○男不言内，女不言外。",
                    "zhushu": "谓事业之次事。"
                },
                {
                    "paragraph": "非𥙊非丧，不相授器。",
                    "zhushu": "𥙊严、丧遽，不嫌也。○遽，其据反。"
                },
                {
                    "paragraph": "其相授，则女受以篚，其无篚，则皆坐奠之，而后取之。",
                    "zhushu": "奠，停地也。○篚，非鬼反。"
                },
                {
                    "paragraph": "外内不共井，不共湢浴，不通寝席，不通乞假。男女不通衣裳。内言不出，外言不入。",
                    "zhushu": "湢，浴室也。○湢，彼力反，本又作逼。重意。曲礼上外言不入于梱，内言不出于梱。"
                },
                {
                    "paragraph": "男子入内，不啸不指。夜行以烛，无烛则止。",
                    "zhushu": "嘨，读为叱。叱，嫌有隐使也。○嘨，依注音叱，尺失反。"
                },
                {
                    "paragraph": "女子出门，必拥蔽其面。夜行以烛，无烛则止。",
                    "zhushu": "拥，犹障也。○障，音章。"
                },
                {
                    "paragraph": "道路，男子由右，女子由左。",
                    "zhushu": "地道尊右。重言。一见王制第五。女子作妇人。"
                },
                {
                    "paragraph": "○子妇孝者敬者，父母舅姑之命，勿逆勿怠。",
                    "zhushu": "恃其孝敬之爱，或则违解。○解，佳卖反，下解倦同。"
                },
                {
                    "paragraph": "若饮食之，虽不耆，必尝而待；",
                    "zhushu": "待后命而去也。○饮，于鸩反。食，音嗣。耆，市志反。去，起吕反，本又作而食之。"
                },
                {
                    "paragraph": "加之衣服，虽不欲，必服而待；",
                    "zhushu": "待后命释藏也。"
                },
                {
                    "paragraph": "加之事，人代之，已虽弗欲，",
                    "zhushu": "谓难其妨已业。○难，乃旦反。"
                },
                {
                    "paragraph": "姑与之，而姑使之，而后复之。",
                    "zhushu": "远怼怨于劳事。姑，犹且也。○姑与，以渚反，下同。远，于万反。怼，直类反，本又作懃。"
                },
                {
                    "paragraph": "子妇有勤劳之事，虽甚爱之，姑纵之，而寜数休之。",
                    "zhushu": "不可爱此而移苦于彼也。○纵，本又作从，足用反。数，色角反。"
                },
                {
                    "paragraph": "子妇未孝未敬，勿庸疾怨，",
                    "zhushu": "庸之言用也。"
                },
                {
                    "paragraph": "姑教之，若不可教，而后怒之；",
                    "zhushu": "怒，谴责也。○谴，弃战反。"
                },
                {
                    "paragraph": "不可怒，子放妇出，而不表礼焉。",
                    "zhushu": "表，犹明也。犹为之隐，不明其犯礼之过也。○为，于伪反。"
                },
                {
                    "paragraph": "父母有过，下气怡色，柔声以谏。谏若不入，起敬起孝，说则复谏；",
                    "zhushu": "子事父母，有隐无犯。起，犹更也。○说，音悦，下同。重言。下气怡色二，一见篇首。重意。说则复谏。𥙊义：谏而不逆。"
                },
                {
                    "paragraph": "不说，与其得罪于郷党州闾，宁孰谏。",
                    "zhushu": "子从父之令，不可谓孝也。周礼曰：二十五家为闾，四闾为族，五族为党，五党为州，五州为郷也。"
                },
                {
                    "paragraph": "父母怒、不说，而挞之流血，不敢疾怨，起敬起孝。",
                    "zhushu": "挞，击也。○挞，吐达反。重意。不敢疾怨。𥙊义：父母恶之，惧而无怨。"
                },
                {
                    "paragraph": "○父母有婢子若庶子庶孙，甚爱之，虽父母𣳚，𣳚身敬之不衰。",
                    "zhushu": "婢子，所通贱人之子。"
                },
                {
                    "paragraph": "子有二妾，父母爱一人焉，子爱一人焉，由衣服饮食，由执事，母敢视父母所爱，虽父母𣳚不衰。",
                    "zhushu": "由，自也。"
                },
                {
                    "paragraph": "子甚宜其妻，父母不说，出。",
                    "zhushu": "宜，犹善也。"
                },
                {
                    "paragraph": "子不宜其妻，父母曰是善事我，子行夫妇之礼焉，𣳚身不衰。父母虽𣳚，将为善，思贻父母令名，必果；将为不善，思贻父母羞辱，必不果。",
                    "zhushu": "贻，遗也。果，决也。○贻，以之反。遗，以季反。"
                },
                {
                    "paragraph": "○舅𣳚则姑老，",
                    "zhushu": "谓传家事于长妇也。○传，丈专反。"
                },
                {
                    "paragraph": "蒙妇所𥙊祀宾客，毎事必请于姑，",
                    "zhushu": "妇虽受传，犹不敢专行也。"
                },
                {
                    "paragraph": "介妇请于蒙妇。",
                    "zhushu": "以其代姑之事。介妇，众妇。○介，音界，注及下同。"
                },
                {
                    "paragraph": "舅姑使蒙妇，母怠、",
                    "zhushu": "虽有勤劳，不敢解倦。○勌，本又作倦，其卷反。"
                },
                {
                    "paragraph": "不友、无礼于介妇。",
                    "zhushu": "众妇无礼，蒙妇不友之也。善兄弟为友。娣姒，犹兄弟也。"
                },
                {
                    "paragraph": "舅姑若使介妇，母敢敌耦于蒙妇，",
                    "zhushu": "虽有勤劳，不敢掉磬。○掉磬，徒吊反。隐义云：齊人以相绞讦为掉磬。崔云：北海人谓相激事为掉磬也。"
                },
                {
                    "paragraph": "不敢并行，不敢并命，不敢并坐。",
                    "zhushu": "下蒙妇也。命，为使令。○下，户嫁反。令，力呈反。"
                },
                {
                    "paragraph": "凡妇，不命适私室，不敢退。",
                    "zhushu": "妇，侍舅姑者也。"
                },
                {
                    "paragraph": "妇将有事，大小必请于舅姑。",
                    "zhushu": "不敢专行。"
                },
                {
                    "paragraph": "子妇无私货，无私畜，无私器，不敢私假，不敢私与。",
                    "zhushu": "家事统于尊也。○畜，许六反，又许又反，又敕六反。重言子妇无私货。曲礼上：父母存，不有私财。"
                },
                {
                    "paragraph": "妇或赐之饮食、衣服、布帛、佩帨、茝兰，则受而献诸舅姑。舅姑受之则喜，如新受赐",
                    "zhushu": "。或赐之，谓私亲兄弟。○□兰，本又作芷，昌改反。韦昭注汉昼云：香草也，昌以反。又说文云：虈也。虈，火乔反，齊人谓之□，昌在反。"
                },
                {
                    "paragraph": "若反赐之，则辞，不得命，如更受赐，藏以待乏。",
                    "zhushu": "待舅姑之乏也。不得命者，不见许也。"
                },
                {
                    "paragraph": "妇若有私亲兄弟，将与之，则必复请其故，赐而后与之。",
                    "zhushu": ""
                },
                {
                    "paragraph": "○适子、庶子，祗事宗子、宗妇。",
                    "zhushu": "祗，敬也。宗，大宗。○复，扶又反。适，丁历反。"
                },
                {
                    "paragraph": "虽贵富，不敢以贵富入宗子之家。虽众车徒，舍于外，以寡约入。",
                    "zhushu": "入，谓入宗子家。"
                },
                {
                    "paragraph": "子弟犹归器，衣服、裘衾、车马，则必献其上，而后敢服用其次也。",
                    "zhushu": "犹，若也。子弟若有功德，以物见馈赐，当以善者与宗子也。"
                },
                {
                    "paragraph": "若非所献，则不敢以入于宗子之门，",
                    "zhushu": "谓非宗子之爵所当服也。"
                },
                {
                    "paragraph": "不敢以贵富加于父兄宗族。",
                    "zhushu": "加，犹髙也。"
                },
                {
                    "paragraph": "若富，则具二牲，献其贤者于宗子。",
                    "zhushu": "贤，犹善也。"
                },
                {
                    "paragraph": "夫妇皆齐而宗敬焉，",
                    "zhushu": "当助𥙊于宗子之家。○齐，侧皆反。"
                },
                {
                    "paragraph": "终事而后敢私𥙊。",
                    "zhushu": "𥙊其祖祢。"
                },
                {
                    "paragraph": "○饭：",
                    "zhushu": "目诸饭也。"
                },
                {
                    "paragraph": "黍、稷、稻、粱、白黍、黄粱，稰、穛。",
                    "zhushu": "孰获曰稰，生获曰穛。黍，黄黍也。○稰，思吕反。穛，侧角反。"
                },
                {
                    "paragraph": "膳：",
                    "zhushu": "目诸膳也。"
                },
                {
                    "paragraph": "膷、臐、膮、醢、牛炙；醢、牛胾、醢、牛脍；羊炙、羊胾、醢、豕炙、醢、豕胾、芥酱，鱼脍；雉、兔、鹑、鷃。",
                    "zhushu": "此上大夫之礼，庶羞二十豆也。以公食大夫礼馔校之，则膮牛、炙间不得有醢。醢，衍字也。又以鷃为鴽也。○膷，音香，牛臛也。臐，许云反，羊臛也。膮，许尧反，豕臛也。字林云：豕，羹也，火攸反。炙，章夜反，下同。胾，侧吏反。脍，古外反。芥，徐姬迈反。鹑，顺伦反。鷃，音晏。食，音嗣，酏食、糁食并同。鴽，音如，下文同。"
                },
                {
                    "paragraph": "○饮：",
                    "zhushu": "目诸饮也。"
                },
                {
                    "paragraph": "重醴，稻醴清糟，黍醴清糟，粱醴清糟。",
                    "zhushu": "重，陪也。糟，醇也。清，洓也。致饮有醇者，有洓者，陪设之也。○重，直龙反，注同。糟，子曹反，徐但到反。醇，常伦反。泲，子礼反。"
                },
                {
                    "paragraph": "或以酏为醴，",
                    "zhushu": "酿粥为醴。"
                },
                {
                    "paragraph": "黍酏、",
                    "zhushu": "酏，粥。"
                },
                {
                    "paragraph": "浆、",
                    "zhushu": "酢，胾。○酢，七故反。胾，才载反。"
                },
                {
                    "paragraph": "水、",
                    "zhushu": "清新。"
                },
                {
                    "paragraph": "医、",
                    "zhushu": "梅浆。○医，本又作臆，于纪反，徐于力反。"
                },
                {
                    "paragraph": "滥。",
                    "zhushu": "以诸和水也。以周礼六饮校之，则滥，凉也。纪、莒之间名诸为滥。○滥，力暂反。以诸乾桃、乾梅皆曰诸。"
                },
                {
                    "paragraph": "○酒：",
                    "zhushu": "目诸酒也。"
                },
                {
                    "paragraph": "清、白。",
                    "zhushu": "白，事酒、昔酒也。"
                },
                {
                    "paragraph": "○羞：",
                    "zhushu": "目诸羞也。"
                },
                {
                    "paragraph": "糗饵、粉酏。",
                    "zhushu": "糗，捣熬榖也，以为粉饵与餈也。记似脱。周礼：羞笾之实，糗饵、粉餈。羞豆之实，酏食、糁食。此酏当为餰，以稲米与狼臅膏为餰是也。○糗，起九反，又昌绍反。饵音二，下同。酏，读曰𩜾，又作餰，之然反，又之善反。捣，本又作捣，丁老反，下同。餈，本又作菜，自私反，下同。糁，西感反。臅，昌录反，徐又音烛。"
                },
                {
                    "paragraph": "○食：",
                    "zhushu": "目人君燕食所用也。○食，音嗣，饭也。下苽食、麦食、食齐皆同，徐如字。"
                },
                {
                    "paragraph": "蜗醢而苽食、雉羹，麦食、脯羹、鸡羹，析稌、大羹、兔羹，和糁不蓼。",
                    "zhushu": "苽，雕葫也。稌，稻也。凡羹齐宜五味之和，米屑之糁，蓼则不矣。此脯所谓析乾牛羊肉也。○蜗，力戈反。苽音孤，字又作菰，同。雉羹，绝句。麦食、脯羹、鸡羹绝句。析，之列反。稌音杜，徐他古反。和糁，上胡卧反，下三敢反，注同。蓼，音了。齐，才细反，下文同。析，星暦反，下同。"
                },
                {
                    "paragraph": "濡豚，包苦实蓼，濡鸡，醢酱实蓼，濡鱼，卵酱实蓼，濡鼈，醢酱实蓼。",
                    "zhushu": "凡儒，谓亨之以汁和也。苦，苦荼也。以包豚杀其气。卵，读为鲲。鲲，鱼子，或作𢹶也。○濡，音而，下同。苞，伯交反。醢，音海，一本作醯，呼兮反，次下句同。夘，依注音鲲，古门反。亨，普彭反，煑也。荼，音徒。𢹶，音関，本又作扪，音门。"
                },
                {
                    "paragraph": "腵修、蚳醢",
                    "zhushu": "；腶修，捶脯于畺桂也。蚳，蚍蜉子也。○腶，丁乱反。蚳，直其反，蚁子也。捶，徐之橤反。蜱，本又作蚍，音毗。蜉，本又作蜉，音浮。"
                },
                {
                    "paragraph": "脯羹、兔醢；麋肤、鱼醢；鱼脍、芥酱；麋腥、醢酱；桃诸、梅诸、卵盐。",
                    "zhushu": "自蜗醢至此二十六物，似皆人君燕所食也。其馔则乱。肤，切肉也。肤，或为胖。卵塩，大塩也。○卵，力管反。胖，音判。"
                },
                {
                    "paragraph": "○凡食齐视春时，",
                    "zhushu": "鼓，宜温也。"
                },
                {
                    "paragraph": "羹齐视夏时，",
                    "zhushu": "羹，宜热也。○夏，户嫁反，下放此。"
                },
                {
                    "paragraph": "酱齐视秋时，",
                    "zhushu": "酱，宜凉也。"
                },
                {
                    "paragraph": "饮齐视冬时。",
                    "zhushu": "饮，宜寒也。"
                },
                {
                    "paragraph": "○凡和，春多酸，夏多苦，秋多辛，冬多咸，调以滑甘。",
                    "zhushu": "多其时味，以养气也。"
                },
                {
                    "paragraph": "○牛宜稌，羊宜黍，豕宜稷，犬宜粱，鴈宜麦，鱼宜苽。",
                    "zhushu": "言其气味相成。"
                },
                {
                    "paragraph": "○春宜羔、豚，膳膏芗；夏宜腒、鱐，膳膏臊；秋宜犊、麛，膳膏腥；冬宜鲜、羽，膳膏膻。",
                    "zhushu": "此八物，四时肥美也。为其大盛，煎以休废之膏，莭其气也。牛膏芗，犬膏臊，鸡膏腥，羊膏膻。腒，乾雉也。鱐，乾鱼也。鲜，生鱼也。羽，鴈也。○芗，音香。腒，其居反。卢云：雉腊。说文云：北方谓鸟腊曰腒。鱐，本又作䐹，所求反。臊，素刀反。麛，音迷，鹿子也。腥，音星，鸡膏也，说文作胜，云：犬膏臭也。膻，升然反。为，于伪反。大盛，音太。"
                },
                {
                    "paragraph": "○牛修、鹿脯、田豕脯、麋脯、𪊽脯，麋、鹿、田豕、𪊽皆有轩。雉、兔皆有芼，",
                    "zhushu": "脯，皆析乾其肉也。轩，读为宪。宪，谓藿叶切也。芼，谓菜醸也。轩，或为胖。○𪊽，九伦反，本又作麋，又作𪊽，下田豕𪊽同。轩，音宪，出注，后放此。"
                },
                {
                    "paragraph": "爵、鷃、蜩、范、",
                    "zhushu": "蜩，蝉也。范，蜂也。○蜩范，上音条，下音犯。范，螽也。螽，本又作蜂，芳凶反。"
                },
                {
                    "paragraph": "芝栭、蓤、椇、枣、栗、榛、柿、瓜，桃、李、梅、杏、楂、梨、姜、桂。",
                    "zhushu": "蓤，芰也。椇，枳椇也。椇，梨之不臧者。自牛修至此三十一物，皆人君燕食所加庶羞也。周礼天子羞用百有二十品，记者不能次录。○芝，音之。栭，音而，本又作糯。蓤，音陵。椇，音矩。榛，侧巾反。柿，音俟。楂，侧加反。芰，其寄反。枳，居氏反。"
                },
                {
                    "paragraph": "○大夫燕食，有脍无脯，有脯无脍。士不贰羹胾。庶人耆老不徒食。",
                    "zhushu": "尊卑差也。重言庶人耆老不徒食二。一见王制弟五。"
                },
                {
                    "paragraph": "○脍，春用葱，秋用芥。豚，春用韭，秋用蓼。",
                    "zhushu": "芥，芥酱也。"
                },
                {
                    "paragraph": "脂用葱，膏用薤。",
                    "zhushu": "脂，肥凝者。释者曰膏。○䪥，户界反。俗本多作薤，非也。"
                },
                {
                    "paragraph": "三牲用藙，",
                    "zhushu": "藙，煎茱茰也。汉律：会稽献焉。尓雅谓之榝。○藙，鱼气反。会，古外反。稽，古兮反。榝，色八反。似茱茰而实亦小。"
                },
                {
                    "paragraph": "和用醯，",
                    "zhushu": "畜与家物，自相和也。○和，户卧反，注皆同，注又如字。醯，呼兮反，酢也。畜，许又反，又许六反。"
                },
                {
                    "paragraph": "兽用梅。",
                    "zhushu": "亦野物自相和。"
                },
                {
                    "paragraph": "鹑羹、鸡，𡙡、鴽，醸之蓼。",
                    "zhushu": "醸，谓切杂之也。驾在羹下，烝之不羹也。○鹑鸡羹，本又作鹑羹鸡羹。"
                },
                {
                    "paragraph": "鲂、鱮烝，雏烧，雉，芗，无蓼。",
                    "zhushu": "芗，苏荏之属也。烧，烟于火中也。自脍用葱至此，言调和菜酿之所宜也。○鲂鱮，上音房，下音叙。烝，皇绝句，之丞反。雏，字又作雏，仕俱反，又匠俱反。贺读鲂鱮烝雏为句。烧，如字，一音焦，皇绝句。雉，皇此一句，一读雉芗为句。苏荏，而甚反。调，徒吊反。"
                },
                {
                    "paragraph": "不食雏鼈。狼去肠，狗去肾，狸去正脊，兔去尻，狐去首，豚去脑，鱼去乙，鼈去丑。",
                    "zhushu": "皆为不利人也。雏鼈，伏乳者，乙，鱼体中害人者名也。今东海鰫鱼有骨名乙，在目旁，状如篆乙，食之鲠人，不可出。丑，谓鼈窍也。○去，起吕反，下并同。尻，苦刀反。脑，奴老反。为，于伪反，下皆为同。伏，扶又反。乳，而树反。鰫，音容。篆，直转反。鲠，本又作哽，古猛反，字林云：鲠，鱼骨也，又上孟反。窍，苦叫反。"
                },
                {
                    "paragraph": "肉曰脱之，鱼曰作之，枣曰新之，栗曰撰之，桃曰胆之，柤、梨曰攅之。",
                    "zhushu": "皆治择之名也。○胆，丁敢反。攅，再官反，本又作钻。"
                },
                {
                    "paragraph": "○牛夜鸣则庮；羊泠毛而毳，膻；狗赤股而躁，臊；鸟皫色而沙鸣，郁；豕望视而交睫，腥；马黑脊而般臂，漏。互注。",
                    "zhushu": "礼：大官内饔，辨腥臊膻香之不可食者。牛夜鸣则庮；羊泠毛而毳膻；犬赤股而躁臊；鸟皫色而沙鸣，貍豕盲眡而交睫腥，马黑脊而般臂蝼。"
                },
                {
                    "paragraph": "雏尾不盈握，弗食。舒鴈翠，鹄、鸮胖，舒凫翠，鸡肝、鴈肾，鸨奥，鹿胃。",
                    "zhushu": "亦皆为不利人也。庮，恶𦤀也。春秋传：日一薰一庮。泠毛，毳毛别聚于不解者也。赤股，股里无毛也。皫色，毛変色也。沙，犹嘶也。欎，腐臭也。望视，视远也。腥，当为星，声之误也。星，肉中如米者。般臂，前胫般般然也。漏，当为蝼，如蝼蛄臭也。舒鴈，鵞也。翠，尾肉也。鹄鸮胖，谓脋侧薄肉也。舒凫，鹜也。鸨，奥脾𦙼也。鹄，或为鸨也。○庮音田。泠音零，泠，结毛如毡也。毳，昌锐反。躁，早报反。麃，本又作皫，刘昌宗音普保反，徐芳表反，又普表反。沙，如字，一音所嫁反，注同。睫音捷。腥，依注作星。说文云：腥，星见食豕，令肉中生小息肉也。字林音先定反。般音班。臂，本又作擘，必避反，徐方避反。漏，依注音蝼，力侯反。鹄，胡笃反。鸮，于骄反。胖音判。鸨音保。奥，于六反。胃音谓，字又作𦝩，同。薰，许云反，或作君，又作荤。解，胡买反。嘶音西，字又作斯，音同。腐，扶甫反。胫，胡定反。蛄音姑。鹅，五何反。鹜音木。脾，扶移反。肶，昌私反。"
                },
                {
                    "paragraph": "○肉腥，细者为脍，大者为轩。",
                    "zhushu": "言大切、细切异名也。脍者必先轩之，所谓聂而切之也。○腥音星，字林作胜，云：不熟也，先丁反。聂，本又作摄，又作䐑，皆之涉反，下同。"
                },
                {
                    "paragraph": "或曰：麋、鹿、鱼为菹，𪊽为辟鸡，野豕为轩，兔为宛脾。切葱若薤，实诸醯以柔之。",
                    "zhushu": "此轩、辟鸡、宛脾，皆菹类也。醸菜而柔之以醯，杀腥肉及其气。今益州有鹿𣨙者，近由此为之矣。菹、轩，聂而不切。辟鸡、苑脾，聂而切之。轩，或为胖，宛，或为欎。○麏为，九伦反。辟，必益反，徐芳益反，注同。宛，于晚反。脾，婢支反。醯，徐呼兮反，本或作䤈。𣨙，于伪反。益州人取鹿，杀而埋之地中，令𦤀，乃出食之，名鹿𣨙是也。近，附近之近。"
                },
                {
                    "paragraph": "○羹食，自诸侯以下至于庶人，无等。",
                    "zhushu": "羹食，食之主也。庶羞乃异耳。○食，音嗣，注羹食，井卜文。食礼同。"
                },
                {
                    "paragraph": "大夫无秩膳。",
                    "zhushu": "谓五十始命，未甚老也。秩，常也。"
                },
                {
                    "paragraph": "大夫七十而有阁。",
                    "zhushu": "有秩膳也。庋，以板为之。庋，食物也。○庋，又作庋，九委反，或居彼反，本亦作处。"
                },
                {
                    "paragraph": "天子之阁，左达五，右达五。公、侯、伯于房中五，大夫于阁三，士于坫一。",
                    "zhushu": "达，夹室。大夫言于阁，与天子同处。天子二五，倍诸侯也。五者，三牲之肉及鱼腊也。○坫，丁念反。夹，古洽反，又古协反。处，昌虑反。"
                },
                {
                    "paragraph": "○凡养老：有虞氏以燕礼，夏后氏以飨礼，殷人以食礼，周人修而兼用之。凡五十养于郷，六十养于国，七十养于学，达于诸侯。八十拜君命，一坐再至，瞽亦如之。九十者使人受。五十异粻，六十宿肉，七十贰膳，八十常珍，九十饮食不违寝，膳饮从于游可也。六十岁制，七十时制，八十月制，九十日修，唯绞、紟、衾、冒，死而后制。五十始衰，六十非肉不饱，七十非帛不煖，八十非人不煖，九十虽得人不煖矣。五十杖于家，六十杖于郷，七十杖于国，八十杖于朝，九十者，天子欲有问焉，则就其室，以珍从。七十不俟朝，八十月告存，九十日有秩。五十不从力政，六十不与服戎，七十不与宾客之事，八十齐丧之事弗及也。五十而爵，六十不亲学，七十致政。凡自七十以上，唯衰麻为丧。",
                    "zhushu": "重言凡养老，有虞氏以燕礼止，唯衰麻为丧一叚重见。王制第五篇，无此凡自七十以上一句。"
                },
                {
                    "paragraph": "凡三王养老，皆引年。八十者一子不从政，九十者其家不从政，瞽亦如之。凡父母在，子虽老不坐。有虞氏养国老于上庠，养庶老于下庠。夏后氏养国老于东序，养庶老于西序。殷人养国老于右学，养庶老于左学。周人养国老于东胶，养庶老于虞庠，虞庠在国之西郊。有虞氏皇而𥙊，深衣而养老。夏后氏収而𥙊，燕衣而养老。殷人哻而𥙊，缟衣而养老。周人冕而𥙊，玄衣而养老。",
                    "zhushu": "记王制有此。○粻，知良反，粮也。字林云：量也。绞，古交反。紟，其鸩反，本又作衿，同。冒，亡报反。煖，乃管反。朝，直遥反，下同。珍从，才用反，又如字。与，音预，下同。齐，恻皆反。衰，七回反。胶，音交。𠳲，况甫反。缟，古老反，又古报反。重言。有虞氏养国老于上庠，止玄衣而养老一段，重见王制第五。"
                },
                {
                    "paragraph": "○曽子曰：孝子之养老也，乐其心，不违其志，乐其耳目，安其寝处，以其饮食忠养之。孝子之身终，终身也者，非终父母之身，终其身也。是故父母之所爱亦爱之，父母之所敬亦敬之。至于犬马尽然，而况于人乎？",
                    "zhushu": "贱，喻贵也。○乐音洛，下同。养，羊亮反。"
                },
                {
                    "paragraph": "○凡养老，五帝宪，",
                    "zhushu": "宪，法也。养之为法其德行。○为，于伪反。行，下孟反。"
                },
                {
                    "paragraph": "三王有乞言。",
                    "zhushu": "有，读为又，又从之求善言可施行也。○有，音又，出注。"
                },
                {
                    "paragraph": "五帝宪，养气体而不乞言，有善则记之为悙史。三王亦宪，既养老而后乞言，亦微其礼，皆有悙史。",
                    "zhushu": "惇史，史悙厚者也。微其礼者，依违言之，求而不切也。○悙，音敦。敦，厚也。"
                },
                {
                    "paragraph": "○淳熬：煎醢加于陆稻上，沃之以膏，曰淳熬。",
                    "zhushu": "淳，沃也。熬，亦煎也。沃煎成之以为名。○淳熬，之纯反，下五羔反，下及注同。"
                },
                {
                    "paragraph": "淳母：煎醢加于黍食上，沃之以膏，曰淳母。",
                    "zhushu": "母，读曰模。模，象也。作此象淳熬。○母，依注音模，莫胡反，下同。食，音嗣。"
                },
                {
                    "paragraph": "炮：取豚若将，刲之刳之，实枣于其腹中，编萑以苴之，涂之以谨涂。炮之，涂皆乾，擘之，濯手以摩之，去其皽。为稻粉，糔溲之以为酏，以付豚。煎诸膏，膏必灭之。巨镬汤，以小鼎芗脯于其中，使其汤母灭鼎。三日三夜，母绝火，而后调之以醯醢。",
                    "zhushu": "炮者，以涂烧之为名也。将，当为牂。牂，牡羊也。刲、刳，博异语也。谨，当为墐，声之误也。墐涂，涂有穰草也。皽，谓皮肉之上魄莫也。糔溲，亦博异语也。糔，读与滫瀡之滫同。藏脯，谓煑豚若羊于小鼎中，使之香美也。谓之脯者，既去皽，则解析其肉，使薄如为脯然，唯豚全耳。豚羊入鼎三日，乃内醯醢可食也。○炮，步交反。将，依注音壮，子郎反。刲，苦圭反。刳，口孤反，又口侯反。编，必县反，又步典反。萑音丸，芦也。苴，子余反，苞褁也。谨，依注作墐，音斤，徐如字，炮之，绝句。涂皆乾，绝句。涂，本亦作涂。擘之，必麦反，绝句。濯，直角反。去，起吕反，注同。皽，章善反。搔，息酒反，又相流反，又息了反。溲，所九反。付，徐音赋。巨，音巨，其据反。镬，户郭反。使汤，一本作使其汤。穣，如羊反，草也。魄莫，上普伯反，或普搏反，下亦作漠，武博反。析，星暦反。"
                },
                {
                    "paragraph": "○捣珍：取牛、羊、麋、鹿，𪊽之肉，必脄，每物与牛若一，捶反侧之，去其饵，孰，出之，去其皽，柔其肉。",
                    "zhushu": "豚，脊侧肉也。捶，捣之也。饵，筋腱也。柔之为汁和也。汁和，亦醢醢与。○脄，音毎，徐亡代反，夹脊肉。饵，音二，本或作皽，下句作之。筋，音斤。腱，徐其偃反，皇纪偃反，一音其言反。隐义云：筋之大者。王逸注楚词云：筋头也。与，音余。"
                },
                {
                    "paragraph": "渍：取牛肉，必新杀者，薄切之，必绝其理，湛诸美酒，期朝而食之，以醢若醯、医。",
                    "zhushu": "湛，亦渍也。○湛，子潜反，直荫反，又将鸩反，一音陟鸩反，注同。期，音朞。"
                },
                {
                    "paragraph": "○为熬：捶之，去其皽，编萑，布牛肉焉，屑桂与姜，以洒诸上而盐之，乾而食之。施羊亦如之。施麋、施鹿、施𪊽，皆如牛羊。欲濡肉，则释而煎之以醢，欲乾肉，则捶而食之。",
                    "zhushu": "熬，于火上为之也，今之火脯似矣。欲濡欲乾，人自由也。醢，或为醯。此七者，周礼八珍，其一肝膋是也。○洒，所买反，徐，西见反。监，音艳，又如字。乾而食之，一本无而食之三字。濡，音儒，下同。膋，音辽，徐音劳。"
                },
                {
                    "paragraph": "○糁：取牛、牟、豕之肉，三如一，小切之，与稻米。稻米二，肉一，合以为饵，煎之。",
                    "zhushu": "此周礼糁食也。○食，音嗣，下酏食同。"
                },
                {
                    "paragraph": "○肝膋：取狗肝一，幪之以其膋，濡炙之，举燋其膋，不蓼。",
                    "zhushu": "膋，肠间脂。㪯，或为巨。○幪，音蒙。焦，字又作燋，子消反。"
                },
                {
                    "paragraph": "取稻米，举糔溲之，小切狼臅膏，以与稻米为酏。",
                    "zhushu": "狼臅膏，臆中膏也。以煎稲米，则以今膏养矣。此周礼酏食也。此酏当从餰。○酏，读为𩜾，之然反，又之善反，注䭁同。臆，音忆。𩛻，本又作𩜾，又作䬤，并同之然反，又音賛。"
                },
                {
                    "paragraph": "礼始于谨夫妇。为宫室，辨外内，男子居外，女子居内。深宫固门，阍寺守之，男不入，女不出。",
                    "zhushu": "阍，掌守中门之禁也。寺，掌内人之禁令也。○阍，音昏。"
                },
                {
                    "paragraph": "男女不同椸枷，不敢县于夫之挥椸，不敢藏于夫之箧笥，不敢共湢浴。",
                    "zhushu": "竿谓之椸。挥，杙也。○椸，本又作椸，以支反。枷音嫁。县音玄。掸音辉。笥，息吏反。竿音千。杙音弋。重言。男女不同椸枷一。一见曲礼上。"
                },
                {
                    "paragraph": "夫不在，敛枕箧簟席，襡器而藏之。",
                    "zhushu": "不敢䙝也。"
                },
                {
                    "paragraph": "少事长，贱事贵，咸如之。",
                    "zhushu": "咸，皆也。重言。少事长，贱事贵二。一见萹首。"
                },
                {
                    "paragraph": "夫妇之礼，唯及七十，同藏无间。",
                    "zhushu": "衰老无嫌。及，犹至也。○间，徐间厕之间。皇如字读。"
                },
                {
                    "paragraph": "故妾虽老，年未满五十，必与五日之御。",
                    "zhushu": "五十始衰，不能孕也。妾闭房不复出御矣。此御谓侍夜劝息也。五日一御，诸侯制也。诸侯取九女，姪娣两两而御，则三日也。次两媵，则四日也。次夫人专夜，则五日也。天子十五日乃一御。○年未五十，本又作年未满五十。与，音预。复，扶又反，下文夫复同。姪，大结反。娣，大计反。媵，羊证反，又绳证反。"
                },
                {
                    "paragraph": "将御者，齐、漱、澣，慎衣服，栉、縰、笄、总角，拂髦，衿缨、綦屦。",
                    "zhushu": "其往如朝也。角，衍字也。拂髦，或为缪髦也。○齊，争皆反，下皆同。澣，音浣。朝，直遥反，下文朝服、注朝于君皆同。漻，居蚪反。"
                },
                {
                    "paragraph": "虽婢妾，衣服饮食必后长者。",
                    "zhushu": "又贵贱不可以无礼。○后，胡豆反。"
                },
                {
                    "paragraph": "妻不在，妾御莫敢当夕。",
                    "zhushu": "辟女君之御日也。○辟，音避，下辟人、虽辟皆同。"
                },
                {
                    "paragraph": "○妻将生子，及月辰，居侧室。",
                    "zhushu": "侧室，谓夹之室，次燕寝也。"
                },
                {
                    "paragraph": "夫使人日再问之，作而自问之。妻不敢见，使姆衣服而对。至于子生，夫复使人日再问之。",
                    "zhushu": "作，有感动。○见，贤遍反，下及注同。姆，音茂，字林亡又反，女师也，一音母，又音亡久反。"
                },
                {
                    "paragraph": "夫齐，则不入侧室之门。",
                    "zhushu": "若始时使人问。"
                },
                {
                    "paragraph": "子生，男子设弧于门左，女子设帨于门右。",
                    "zhushu": "表男女也。弧者，示有事于武也。帨，事人之佩巾也。"
                },
                {
                    "paragraph": "三日，始负子，男射女否。",
                    "zhushu": "始有事也。负之，谓抱之而使郷前也。○郷，休亮反，下文西郷皆同。"
                },
                {
                    "paragraph": "○国君世子生，告于君，接以大牢，宰掌具。",
                    "zhushu": "接，读为捷。捷，胜也。谓食其母，使补虚强气也。○接，依注音捷，字妾反，下接子同。食，音嗣，下注食子、食乳皆同。"
                },
                {
                    "paragraph": "三日，卜士负之。吉者宿齐，朝服寝门外，诗负之。射人以桑弧、蓬矢六，射天地四方。",
                    "zhushu": "诗之言承也。桑弧、蓬矢，本大古也。天地四方，男子所有事也。○射天地，食亦反。承，如字，徐音拯救之拯。大，音泰。重言。射人以桑弧、蓬矢六，射天地四方二重见射义四十六，无射人以三字。"
                },
                {
                    "paragraph": "保受，乃负之。",
                    "zhushu": "代士也，保，保母。"
                },
                {
                    "paragraph": "宰醴负子，赐之束帛。",
                    "zhushu": "醴，当为礼，声之误也。礼以二献之礼，酬之以币也。"
                },
                {
                    "paragraph": "卜士之妻，大夫之妾，使食子。",
                    "zhushu": "食子不使君妾。适妾有敌义，不相亵以劳辱事也。士妻，大夫之妾，谓时自有子。○嫡，本亦作适，同音丁历反。"
                },
                {
                    "paragraph": "○凡接子择日，",
                    "zhushu": "虽三日之内，尊卑同，皆选其吉焉。"
                },
                {
                    "paragraph": "蒙子则大牢，",
                    "zhushu": "天子，世子也。蒙，大也。蒙子，犹言长子，通于下也。"
                },
                {
                    "paragraph": "庶人特豚，士特豕，大夫少牢，国君世子大牢。",
                    "zhushu": "皆谓长子。"
                },
                {
                    "paragraph": "其非蒙子，则皆降一等。",
                    "zhushu": "谓蒙子之弟及众妾之子生也。天子、诸侯少牢，大夫特豕，士特豚，庶人犹特豚也。"
                },
                {
                    "paragraph": "○异为孺子室于宫中。",
                    "zhushu": "特埽一处以处之。○一处，尺御反。"
                },
                {
                    "paragraph": "择于诸母与可者，必求其宽𥙿、慈惠、温良、恭敬、慎而寡言者，使为子师，其次为慈母，其次为保母，皆居子室。",
                    "zhushu": "此人君养子之礼也。诸母，众妾也。可者，传御之属也。子师，教示以善道者。慈母。知其嗜欲者，保母，安其居处者。士妻食乳之而巳。○耆，市忘反。"
                },
                {
                    "paragraph": "他人无事不往。",
                    "zhushu": "为儿精气微弱，将惊动也。○为，于伪反，下为改、为大温皆同。"
                },
                {
                    "paragraph": "三月之末，择日翦发为鬌。男角女羁，否则男左女右。",
                    "zhushu": "鬌，所遗发也。夹囟曰角。牛达日羁也。○鬌，丁果反，徐大果反。囟，音信，又思忍反。"
                },
                {
                    "paragraph": "是日也，妻以子见于父，贵人则为衣服，由命士以下皆漱、澣。",
                    "zhushu": "贵人，大夫以上也。由，自也。"
                },
                {
                    "paragraph": "男女夙兴，沐浴，衣服，具视朔食。",
                    "zhushu": "朔食，天子大牢，诸侯少牢，大夫特豕，士特豚也。"
                },
                {
                    "paragraph": "夫入门，升自阼阶，立于阼，西郷。妻抱子出自房，当楣立，东面。",
                    "zhushu": "入门者，入侧室之门也。大夫以下见子就侧室，见妾子于内寝，辟人君也。○楣，音眉。"
                },
                {
                    "paragraph": "姆先相曰：母某敢用时日，祗见孺子。",
                    "zhushu": "某，妻姓，若言姜氏也。祗，敬也，或作振。○相，息亮反。"
                },
                {
                    "paragraph": "夫对曰：钦有帅。父执子之右手，咳而名之。",
                    "zhushu": "钦，敬也。帅，循也。言教之敬，使有循也。执右手，明将授之事也。○孩，字又作咳，户才反。"
                },
                {
                    "paragraph": "妻对曰：记有成。遂左还授师。",
                    "zhushu": "记，犹识也。识夫之言，使有成也。师，子师也。○还，音旋，转也。"
                },
                {
                    "paragraph": "子师辩告诸妇诸母名，",
                    "zhushu": "后告诸母，若名成于尊。○辩，音遍，下同。"
                },
                {
                    "paragraph": "妻遂适寝。",
                    "zhushu": "复夫之燕寝。"
                },
                {
                    "paragraph": "夫告宰名，宰辩告诸男名，书曰某年某月某日某生而藏之。",
                    "zhushu": "宰，谓属吏也。春秋书桓六年九月丁夘，子同生。"
                },
                {
                    "paragraph": "宰告闾史，闾史书为二，其一藏诸闾府，其一献诸州史。州史献诸州伯，州伯命藏诸州府。",
                    "zhushu": "四闾为族，族，百家也。闾胥，中士一人。五党为州，州，二千五百家也。州长，中大夫一人也。皆有属吏。献，犹言也。"
                },
                {
                    "paragraph": "夫入食，如养礼。",
                    "zhushu": "夫入，巳见子入室也。其与妻食，如妇始馈舅姑之礼也。○养，羊尚反。"
                },
                {
                    "paragraph": "○世子生，则君沐浴朝服，夫人亦如之，皆立于阼阶，西郷。世妇抱子升自西阶，君名之，乃降。",
                    "zhushu": "子升自西阶，则人君见世子于路寝也。见妾子就侧室。凡子生，皆就侧室。诸侯夫人朝于君，次而禒衣也。○禒，通乱反。"
                },
                {
                    "paragraph": "适子、庶子，见于外寝，抚其首，咳而名之。礼帅初，无辞。",
                    "zhushu": "此适子，谓世子弟也。庶子，妾子也。外寝，君燕寝也。无辞。辞谓钦有帅，记有成也。○适，丁历反，注及下同。"
                },
                {
                    "paragraph": "○凡名子，不以日月，不以国，",
                    "zhushu": "终使易讳。○易，以豉反。"
                },
                {
                    "paragraph": "不以隐疾。",
                    "zhushu": "讳衣中之疾，难为医也。重言不以日月，不以国，不以隐疾。二曲礼上篇云：不以国，不以日月，不以隐疾。"
                },
                {
                    "paragraph": "大夫、士之子，不敢与世子同名。",
                    "zhushu": "尊世子也。其先世子生，亦勿为改。○重言二。一见曲礼下。"
                },
                {
                    "paragraph": "妾将生子，及月辰，夫使人日一问之。子生三月之末，漱、澣、夙齐，见于内寝，礼之如始入室。君巳食，彻焉，使之特馂，遂入御。",
                    "zhushu": "内寝，适妻寝也。礼，谓巳见子，夫食而使独馂也。如始入室，始来嫁时，妾馂夫妇之余亦如之。既见子，可以御。此谓大夫、士之妾也。凡妾称夫曰君。○三月之末，一本作子生三月之末。"
                },
                {
                    "paragraph": "○公庶子生，就侧室。三月之末，其母沐浴，朝服见于君，摈者以其子见。君所有赐，君名之。众子则使有司名之。",
                    "zhushu": "摈者，传母之属也。人君尊，虽妾不抱子。有赐于君，有恩惠也。有司，臣有事者也。鲁桓公名子，问于申繻也。○繻音湏。"
                },
                {
                    "paragraph": "○庶人无侧室者，及月辰，夫出居群室。其问之也，与子见父之礼，无以异也。",
                    "zhushu": "夫虽辟之，至问妻及见子，礼同也。庶人或无妾。"
                },
                {
                    "paragraph": "○凡父在，孙见于祖，祖亦名之，礼如子见父，无辞。",
                    "zhushu": "见子于祖，家统于尊也。父在则无辞，有适子者，无适孙，与见蒙子同也。父卒而有适孙，则有辞，与见蒙子同。父虽卒，而庶孙犹无辞也。"
                },
                {
                    "paragraph": "○食子者三年而出，见于公宫则劬。",
                    "zhushu": "劬，劳也。士妻，大夫之妾，食国君之子，三年，出归其家，君有以劳赐之。○食，音嗣，注及下文食母同。劳赐，上力报反。"
                },
                {
                    "paragraph": "大夫之子有食母，",
                    "zhushu": "选于传御之中丧服，所谓乳母也。"
                },
                {
                    "paragraph": "士之妻自养其子。",
                    "zhushu": "贱不敢使人也。"
                },
                {
                    "paragraph": "○由命士以上及大夫之子，旬而见。",
                    "zhushu": "旬，当为均，声之误也。有时适妾同时生子，子均而见者，以生先后见之，既见乃食，亦辟人君也。易说卦坤为均，今亦或作旬也。○旬，音均，出注。"
                },
                {
                    "paragraph": "蒙子未食而见，必执其右手。适子、庶子巳食而见，必循其首。",
                    "zhushu": "天子诸侯，尊别世子，虽同母，礼则异矣。未食、已食，急正缓庶之义也。○别，彼列反，下其别反。"
                },
                {
                    "paragraph": "○子能食食，教以右手。能言，男唯女俞。男鞶革，女鞶丝。",
                    "zhushu": "俞，然也。鞶，小囊盛帨巾者。男用韦，女用缯，有饰缘之，则是鞶裂与？诗云：垂带如厉，纪子帛名裂。繻，字虽今异，意实同也。○食食，上如字，下音嗣。唯，于癸反，徐以水反。俞，以朱反。鞶，步干反。盛，音成。缘，于绢反。裂，音列，或音厉。与，音预。厉，音列。"
                },
                {
                    "paragraph": "六年，教之数与方名。",
                    "zhushu": "方名，东西。"
                },
                {
                    "paragraph": "七年，男女不同席，不共食。",
                    "zhushu": "蚤其别也。重意。男女不同席。曲礼上：父子不同席。"
                },
                {
                    "paragraph": "八年，出入门户及即席饮食，必后长者，始教之让。",
                    "zhushu": "示以㢘耻。○后，胡豆反。"
                },
                {
                    "paragraph": "九年，教之数日。",
                    "zhushu": "朔望与六甲也。○数，所主反。"
                },
                {
                    "paragraph": "十年，出就外传，居宿于外，学书记。衣不帛𥜗袴。礼帅初，朝夕学幼仪，请肄简谅。",
                    "zhushu": "外传，教学之师也。不用帛为𥜗，袴为大温，伤阴气也。礼：帅初，遵习先日所为也。肄，习也。谅，信也。请习简，谓所书篇数也。请习信，谓应对之言也。○𥜗，字又作襦，音儒。袴，苦故反。肆，本又作肄，同以二反。大，音泰。勺，章畧反，注同。"
                },
                {
                    "paragraph": "十有三年，学乐，诵诗，舞勺。成童，舞象，学射、御。",
                    "zhushu": "先学勺，后学象，文武之次也。成童，十五以上。"
                },
                {
                    "paragraph": "二十而冠，始学礼，可以衣裘帛。舞大夏，悙行孝弟，博学不教，内而不出。",
                    "zhushu": "大夏，乐之文武备者也。内而不出，谓人之谋虑也。○冠，古乱反。衣，于既反。行，如字，又下孟反。弟音悌。重意。二十而冠，曲礼上：二十曰弱冠，又男子二十冠而字。"
                },
                {
                    "paragraph": "三十而有室，始理男事。博学无方，孙友视志。",
                    "zhushu": "室，犹妻也。男事，受田给政役也。方，犹常也。至此学无常在，志所好也。孙，顺也。顺于友，视其所志也。○孙，音逊，注同。好，呼报反。"
                },
                {
                    "paragraph": "四十始仕，方物出谋发虑。道合则服从，不可则去。",
                    "zhushu": "方，犹常也。物，犹事也。○去，如字。"
                },
                {
                    "paragraph": "五十命为大夫，服官政，",
                    "zhushu": "统一官之政也。"
                },
                {
                    "paragraph": "七十致事。",
                    "zhushu": "致其事于君而告老。"
                },
                {
                    "paragraph": "○凡男拜，尚左手。",
                    "zhushu": "左，阳。"
                },
                {
                    "paragraph": "○女子十年不出，",
                    "zhushu": "恒居内也。"
                },
                {
                    "paragraph": "姆教婉、娩、听从；",
                    "zhushu": "婉，谓言语也。娩之言媚也。媚，谓容貌也。○婉，纡晚反，徐纡愿反。娩，音晚，徐音万。"
                },
                {
                    "paragraph": "执麻枲，治丝茧，织纴组紃，学女事，以共衣服",
                    "zhushu": "。紃，绦。○枲，思里反。茧，古典反。纴，女金反，又如林反。组，音祖。紃，音巡。共，音恭。绦，他刀反。"
                },
                {
                    "paragraph": "观于𥙊祀，纳酒浆、笾豆、菹醢，礼相助奠。",
                    "zhushu": "当及女时而知。○相，息亮反。"
                },
                {
                    "paragraph": "十有五年而笄，",
                    "zhushu": "谓应年许嫁者。女子许嫁，笄而字之。其未许嫁，二十则笄。○应，应对之应。"
                },
                {
                    "paragraph": "二十而嫁。有故，二十三年而嫁。",
                    "zhushu": "故，谓父母之丧。"
                },
                {
                    "paragraph": "聘则为妻，",
                    "zhushu": "聘，问也。妻之言齐也，以礼见问。则得与夫敌體。"
                },
                {
                    "paragraph": "奔则为妾。",
                    "zhushu": "妾之言接也，闻彼有礼，走而往焉，以得接见于君子也。奔，或为衒。○见，贤遍反。衒，古县字，本又作御字，鱼据反。"
                },
                {
                    "paragraph": "凡女拜，尚右手。",
                    "zhushu": "右，阴也。"
                }
            ]
        },
        {
            "name": "玉藻第十三",
            "paragraphs": [
                {
                    "paragraph": "玉藻第十三",
                    "zhushu": "○陆曰：郑云：以其记服冕之事也。冕之旒以藻紃贯玉为饰，因以名之。",
                    "type": 1
                },
                {
                    "paragraph": "天子玉藻，十有二旒，前后邃延，龙卷以𥙊，",
                    "zhushu": "𥙊，先王之服也。杂采曰藻。天子以五采藻为旒。旒十有二，前后邃延者，言皆出冕前后而垂也。天子齐肩。延，冕上覆也，玄表纁里。龙卷，画龙于衣。字或作衮。○藻，本又作璪，音早。旒，力求反。邃，虽醉反，深也，注同。延，如字，徐余战反，字林作綖，弋善反。卷，音衮，古本反，注同。重意：郊特牲礼器篇：藻十有二旒。"
                },
                {
                    "paragraph": "玄端而朝日于东门之外，听朔于南门之外。闰月则阖门左扉，立于其中，",
                    "zhushu": "端，当为冕字之误也。玄衣而冕，冕服之下，朝日，春分之时也。东门、南门，皆谓国门也。天子庙及路寝皆如明堂制。明堂在国之阳，毎月就其时之堂而听朔焉。卒事，反宿路寝，亦如之。闰月，非常月也。听其朔于明堂门中，还处路寝门终月。凡听朔，必以特牲告其帝及神，配以文王、武王。○端，音冕，出注，下诸侯玄端同。朝，直遥反，篇内除下注朝之，余皆同。阖，胡猎反。扉音非，一本作则阖门左扉。"
                },
                {
                    "paragraph": "皮弁，以日视朝，遂以食。日中而馂，奏而食。日少牢，朔月大牢。",
                    "zhushu": "馂，食朝之余也。奏，奏乐也。○馂，音俊。"
                },
                {
                    "paragraph": "五饮：上水、浆、酒、醴、酏。",
                    "zhushu": "上水，水为上，余其次之。○酏，以支反。"
                },
                {
                    "paragraph": "卒食，玄端而居。",
                    "zhushu": "天子服玄端，燕居也。"
                },
                {
                    "paragraph": "动则左史书之，言则右史书之，",
                    "zhushu": "其书春秋，尚书其存者。"
                },
                {
                    "paragraph": "御瞽几声之上下。",
                    "zhushu": "瞽，乐人也。几，犹察也，察其哀乐。○瞽音古。上，时掌反。哀乐，音洛。"
                },
                {
                    "paragraph": "年不顺成，则天子素服，乘素车，食无乐。",
                    "zhushu": "自贬损也。"
                },
                {
                    "paragraph": "诸侯玄端以𥙊，",
                    "zhushu": "𥙊先君也。端，亦当为冕，字之误也。诸侯𥙊宗庙之服，唯鲁与天子同。"
                },
                {
                    "paragraph": "禆冕以朝，",
                    "zhushu": "朝天子也。禆冕，公衮，侯、伯鷩，子、男毳也。○禆，婢支反。鷩，必列反。毳，昌锐反。"
                },
                {
                    "paragraph": "皮弁以听朔于大庙。",
                    "zhushu": "皮弁，下天子也。○大，音泰，后大庿同。下，户嫁反。"
                },
                {
                    "paragraph": "朝服以日视朝于内朝，",
                    "zhushu": "朝服，冠玄端素裳也。此内朝，路寝门外之正朝也。天子诸侯皆三朝。"
                },
                {
                    "paragraph": "朝，辨色始入。",
                    "zhushu": "群臣也。入，入应门也。辨，犹正也，别也。○辨，如字，徐扶免反。别，彼列反。"
                },
                {
                    "paragraph": "君日出而视之，退适路寝听政，使人视大夫，大夫退，然后适小寝，释服，",
                    "zhushu": "小寝，燕寝也。释服，服玄端。"
                },
                {
                    "paragraph": "又朝服以食，特牲，三俎，𥙊肺，",
                    "zhushu": "食必寝，朝服，所以敬养身也。三俎，豕、鱼、腊。○复，扶又反。"
                },
                {
                    "paragraph": "夕深衣，𥙊牢肉，",
                    "zhushu": "𥙊，牢肉，异于始杀也。天子言日中，诸侯言夕；天子言馂，诸侯言𥙊。牢肉，互相挟。○挟，户颊反。"
                },
                {
                    "paragraph": "朔月少牢，五俎，四簋，",
                    "zhushu": "五俎，加羊与其肠胃也。朔月四簋，则日食粱、稻各一簋而巳。○簠，音甫，本或作簋，𦝩也，音胃。"
                },
                {
                    "paragraph": "子夘，稷食菜羹。",
                    "zhushu": "忌日，贬也。○食，音嗣。"
                },
                {
                    "paragraph": "夫人与君同庖。",
                    "zhushu": "不特杀也。○庖，步交反，徐扶交反，下同。"
                },
                {
                    "paragraph": "君无故不杀牛，大夫无故不杀羊，士无故不杀犬豕，",
                    "zhushu": "故，谓𥙊祀之属。重言：二，一见王制第五篇，君作诸侯。"
                },
                {
                    "paragraph": "君子远庖厨。凡有血气之类，弗身践也。",
                    "zhushu": "践，当为翦，声之误也。翦，犹杀也。○远，于万反。践，音翦，子浅反，出注。"
                },
                {
                    "paragraph": "至于八月不雨，君不举，",
                    "zhushu": "为旱変也。此谓建子之月不雨，尽建未月也。春秋之义，周之春夏无雨，未能成灾，至其秋秀实之时而无雨，则雩。雩而得之，则书雩，喜祀有益也。雩而不得，则书旱，明灾成也。○为，于伪反，下皆为、犹为、明为、为失皆同。夏，户嫁反。重意：王制篇：王三日不举。"
                },
                {
                    "paragraph": "年不顺成，君衣布搢本，関梁不租，山泽列而不赋，土功不兴，大夫不得造车马。",
                    "zhushu": "皆为凶年变也。君衣布者，谓若卫文公大布之衣、大帛之冠是也。搢本，去珽，荼饰，土笏也。士以竹为笏，饰本以象，関梁不租，此周礼也。殷则関恒，讥而不征。列之言遮列也。虽不赋，犹为之禁，不得非时取也。造，谓作新也。○衣，于既反，注君衣布同。搢，徐音箭，又如字。去，丘吕反，下刷去同。珽，他顶反。荼，音舒。笏，音忽。遮，支奢反。"
                },
                {
                    "paragraph": "○卜人定龟，",
                    "zhushu": "谓灵射之属所当用者。○射，音亦，周礼作绎，尓雅作谢。"
                },
                {
                    "paragraph": "史定墨，",
                    "zhushu": "视兆坼也。坼，敕白反。"
                },
                {
                    "paragraph": "○君定体。",
                    "zhushu": "视兆所得也。周公曰：體，王其无害。"
                },
                {
                    "paragraph": "○君羔幦虎犆，",
                    "zhushu": "幦，覆苓也。犆，读皆如直，道而行之直。直，谓缘也。此君齊车之饰。○幦，音觅，徐苦狄反。犆，依注音直，下同。苓，本又作軨，音零。缘，尹绢反，后文、注皆放此。齐，侧皆反，下文、注皆同。"
                },
                {
                    "paragraph": "大夫齐车，豹幦豹犆，朝车；士齐车，鹿幦豹犆。",
                    "zhushu": "臣之朝车，与齐车同饰。"
                },
                {
                    "paragraph": "○君子之居，恒当户，",
                    "zhushu": "郷明。○郷，许亮反。"
                },
                {
                    "paragraph": "寝恒东首。",
                    "zhushu": "首，生气也。○首，手又反，注同。"
                },
                {
                    "paragraph": "若有疾风迅雷甚雨，则必变，虽夜必兴。衣服冠而坐。",
                    "zhushu": "敬天之怒。○迅，音峻，又音信。衣，于既反，下衣布同，又如字。"
                },
                {
                    "paragraph": "日五盥，沐稷而靧梁。栉用椫栉，发晞用象栉。进机进羞，工乃升歌。",
                    "zhushu": "晞，乾也。沐𨣈必进机作乐，盈气也。更言进羞，明为羞笾豆之实。○盥，音管。靧，音悔。栉，侧乙反。椫，章善反。机，其既反。"
                },
                {
                    "paragraph": "浴用二巾，上絺下绤。",
                    "zhushu": "刷去垢也。絺，丑疑反。绤，去逆反。刷，色劣反。垢，古口反。"
                },
                {
                    "paragraph": "出杅，履蒯席，连用汤，",
                    "zhushu": "杅，浴器也。蒯席涩，便于洗足也。连，犹释也。○杅，音雩。蒯，苦恠反。连，力旦反，涩也，注同。涩，所戢反。便，婢面反。"
                },
                {
                    "paragraph": "履蒲席，衣布晞身，乃屦，进饮。",
                    "zhushu": "进饮，亦盈气也。○屦，九具反，本又作履。"
                },
                {
                    "paragraph": "将适公所，宿齐戒，居外寝，沐浴，史进象笏，书思对命。",
                    "zhushu": "思，所思念将以告君者也。对，所以对君者也。命，所受君命者也。书之于笏，为失忘也。"
                },
                {
                    "paragraph": "既服，习容，观玉声，",
                    "zhushu": "玉佩。"
                },
                {
                    "paragraph": "乃出。揖私朝，煇如也。登车则有光矣。",
                    "zhushu": "私朝，自大夫家之朝也。揖其臣，乃行。○煇，音晖。"
                },
                {
                    "paragraph": "天子搢珽，方正于天下也。",
                    "zhushu": "此亦笏也，谓之珽。珽之言珽然无所屈也。或谓之大圭，长三尺，杼上终葵首。终葵首者，于杼上又广其首，方如椎头，是谓无所屈。后则相直。相玉书曰：珽玉六寸，明自炤。○长，直亮反，后放此。杼，直吕反。葵，如字。终葵，椎也。椎，直追反，下同。相，息亮反。珽，他顶反，本又作珵，音呈。炤，音照。"
                },
                {
                    "paragraph": "诸侯荼，前诎后直，让于天子也。",
                    "zhushu": "荼，读为舒迟之舒。舒懦者，所畏在前也。诎，谓圜杀其首，不为椎头。诸侯唯天子诎焉，是以谓笏为荼。○荼，音舒。诎，丘勿反，后，如字，徐胡豆反。懦，乃乱反，又奴卧反，怯懦也。又作儒，人于反，弱也。皇云：学士。圜，音圆。杀，色戒反，徐所例反，萹内皆同。"
                },
                {
                    "paragraph": "大夫前诎后诎，无所不让也。",
                    "zhushu": "大夫，奉君命出入者也。上有天子，下有巳君，又杀其下而圜。"
                },
                {
                    "paragraph": "侍坐则必退席，不退则必引而去君之党。",
                    "zhushu": "引，郤也。党，郷之细者。退，谓旁侧也。辟君之亲党也。○党，郷之细也。退，谓旁侧也。一本或作党郷之细者，谓傍侧也，避君之亲党。"
                },
                {
                    "paragraph": "○登席不由前，为躐席。",
                    "zhushu": "升必由下也。○为，于伪反，又如字。躐，力辄反。"
                },
                {
                    "paragraph": "徒坐不尽席尺。",
                    "zhushu": "示无所求于前，不忘谏也。"
                },
                {
                    "paragraph": "读书、食则齐，豆去席尺。",
                    "zhushu": "读书，声当闻。尊者食，为污席也。○为，于伪反，下为大有同。污，污秽之污，又乌卧反。"
                },
                {
                    "paragraph": "○若赐之食，而君客之，则命之𥙊，然后𥙊。",
                    "zhushu": "虽见宾客，犹不敢备礼也。侍食，则正不𥙊。"
                },
                {
                    "paragraph": "先饭，辩尝羞，饮而俟。",
                    "zhushu": "俟君食而后食也。君将食，臣先尝之。忠孝也。○饭，扶晚反，下至二饭文注皆同。辩尝，音遍。"
                },
                {
                    "paragraph": "若有尝羞者，则俟君之食，然后食。饭饮而俟。",
                    "zhushu": "不𥙊，待食，不敢备礼也。不尝羞，膳宰存也。饭饮，利将食也。"
                },
                {
                    "paragraph": "君命之羞，羞近者，",
                    "zhushu": "辟，贪味也。○辟，音避。"
                },
                {
                    "paragraph": "命之品尝之，然后唯所欲。",
                    "zhushu": "必先徧尝之。○徧，音遍，本又作备。"
                },
                {
                    "paragraph": "凡尝远食，必顺近食。",
                    "zhushu": "从近始也。"
                },
                {
                    "paragraph": "君未覆手，不敢飧。",
                    "zhushu": "覆手以循咡，巳食也。飧，劝食也。○覆，芳服反，注同。飧，音孙，注及下同。咡，耳侍反。"
                },
                {
                    "paragraph": "君既食，又饭飧，",
                    "zhushu": "不敢先君饱。○先，息荐反，下同。"
                },
                {
                    "paragraph": "饭飧者，三饭也。",
                    "zhushu": "臣劝君食，如是可也。"
                },
                {
                    "paragraph": "君既彻，执饭与酱，乃出授从者。",
                    "zhushu": "食于尊者之前，当亲彻也。○从，才用反。"
                },
                {
                    "paragraph": "○凡侑食，不尽食，食于人不饱，",
                    "zhushu": "谦也。○侑，音又。"
                },
                {
                    "paragraph": "唯水浆不𥙊。若𥙊，为巳偞卑。",
                    "zhushu": "水浆，非盛馔也。巳，犹大也。𥙊之为大，有所畏迫。臣于君则𥙊之。○偞，虚涉反，厌也。大，音泰，下同，下瓦大同。"
                },
                {
                    "paragraph": "君若赐之爵，则越席再拜稽首受，登席𥙊之，饮卒爵而俟。君卒爵，然后授虚爵。",
                    "zhushu": "不敢先君尽爵。"
                },
                {
                    "paragraph": "君子之饮酒也，受一爵而色洒如也。",
                    "zhushu": "洒如，粛，敬貌。洒，或为察。○洒，先典反，又西礼反，上粛作察，云：明貌也。"
                },
                {
                    "paragraph": "二爵而言言斯，",
                    "zhushu": "言言，和敬貌。斯，犹耳也。○言言，鱼斤反，注同。"
                },
                {
                    "paragraph": "礼巳，三爵而油油，",
                    "zhushu": "油油，说敬貌。○油油，音由，本亦作由。王粛本亦作二爵而言，注云：饮二爵可以语也。又云：言斯礼，注云：语必以礼也。三爵而油，注云：悦敬貎。无巳及下油字也。○说，音悦。"
                },
                {
                    "paragraph": "以退，",
                    "zhushu": "礼，饮过三爵则敬杀，可以去矣。"
                },
                {
                    "paragraph": "退则坐取屦，隐辟而后屦，坐左纳右，坐右纳左。",
                    "zhushu": "隠辟，俯逡巡而退著屦也。○辟，匹亦反，徐房亦反，注同。而屦，一本作而后屦。俯，音免。逡，上巡反。遁，音巡。著屦，丁畧反。"
                },
                {
                    "paragraph": "○凡尊，必上玄酒，",
                    "zhushu": "不忘古也。重意：郷饮酒义四十五：尊有玄酒。"
                },
                {
                    "paragraph": "唯君面尊，",
                    "zhushu": "面，犹郷也。燕礼曰：司宫尊于东楹之西，两方壶，左玄酒，南上。公尊瓦大两，有豊，在尊曰南上。○郷，许亮反，重意：少仪：尊壶者，面其鼻。"
                },
                {
                    "paragraph": "唯飨野人，皆酒。",
                    "zhushu": "贵贱者不备礼。○饮，于鸩反。"
                },
                {
                    "paragraph": "大夫侧尊用棜，士侧尊，用禁。",
                    "zhushu": "棜、斯，禁也。无足，有似于棜，是以言棜。○棜，于据反，注同。斯，如字，又音赐。"
                },
                {
                    "paragraph": "○始冠缁布冠，自诸侯下，达冠而敝之可也。",
                    "zhushu": "本太古耳，非时王之法服也。○冠，古乱反，下冠而、注始冠同。敝，音弊，本亦作弊。重意：始冠缁布冠，郊特牲：始冠之缁布冠也。重言：冠而敝之可也三， 一见郊特牲十一篇。"
                },
                {
                    "paragraph": "玄冠朱组缨，天子之冠也。缁布冠缋緌，诸侯之冠也。",
                    "zhushu": "皆始冠之冠也。玄冠，委貌也。诸侯缁布冠有緌，尊者饰也。缋，或作绘，緌，或作㽔。○缋，户内反，注绘同。緌，本又作㽔，耳佳反，注及下皆同。"
                },
                {
                    "paragraph": "玄冠丹组缨，诸侯之齐冠也。玄冠綦组缨，士之齐冠也。",
                    "zhushu": "言齐时所服也。四命以上，齊、𥙊异冠。○齐，侧皆反，下同。綦，音其，徐其记反，杂色也。上，时掌反，下而上同，后皆放此。"
                },
                {
                    "paragraph": "缟冠玄武，子姓之冠也。",
                    "zhushu": "谓父有丧服，子为之不纯吉也。武，冠卷也。古者冠、卷殊。○缟，古老反，又古报反，下同。为，于伪反。卷，起权反，下同。"
                },
                {
                    "paragraph": "缟冠素纰，既祥之冠也。",
                    "zhushu": "纯，缘边也。纰，读如埤益之埤。既祥之冠也，巳祥𥙊而服之也。间传曰：大祥，素缟麻衣。○纰，音禆，又婢支反。间，古闲反。传，直专反。"
                },
                {
                    "paragraph": "垂緌五寸，惰游之士也。",
                    "zhushu": "惰游，罢民也。亦缟冠、素纰，凶服之𧰼也。垂长緌，明非既祥。○惰，徒卧反。罢，音反。"
                },
                {
                    "paragraph": "玄冠缟武，不齿之服也。",
                    "zhushu": "所放不帅教者。"
                },
                {
                    "paragraph": "居冠属武。",
                    "zhushu": "谓燕居冠也。著冠于武，少威仪。○属，章欲反。著，皇直畧反，徐丁畧反。"
                },
                {
                    "paragraph": "自天子下达，有事然后緌。",
                    "zhushu": "燕无事者去饰。○去，丘吕反，下同。重言：自天子下达，玉制五：自天子达于庶人。"
                },
                {
                    "paragraph": "五十不散送，",
                    "zhushu": "送丧不散麻。始衰不备礼。○散，悉旦反，注同。衰，所追反。"
                },
                {
                    "paragraph": "亲没不髦，",
                    "zhushu": "去为子之饰。○不髦，音毛。"
                },
                {
                    "paragraph": "大帛不緌。",
                    "zhushu": "帛，当为白，声之误也。大帛，谓白布冠也。不緌，凶服去饰。"
                },
                {
                    "paragraph": "玄冠紫緌，自鲁桓公始也。",
                    "zhushu": "盖僣宋王者之后服也。緌，当用缋。○僣，子念反，后同。"
                },
                {
                    "paragraph": "○朝玄端，夕深衣。深衣三袪，",
                    "zhushu": "谓大夫、士也。三祛者，谓要中之数也。祛尺二寸，围之为二尺四寸，三之七尺二寸。○朝，直遥反。深衣三祛，起鱼反，本或无衣字。要，一遥反，下文注同。"
                },
                {
                    "paragraph": "缝齐倍要，",
                    "zhushu": "缝，紩也。紩下齐倍要，中齐丈四尺四寸。缝，或为逢，或为丰。○缝，音逢。齐，音咨，本又作𪗋，注同。紩，直乙反，徐治栗反。"
                },
                {
                    "paragraph": "祍当旁，",
                    "zhushu": "祍，谓裳幅所交裂也。凡祍者，或杀而下，或杀而上，是以小要取名焉。祍属衣，则垂而放之；属裳，则缝之； 以合前后，上下相变。○祍，而审反，又而鸩反。属，音烛，下同。"
                },
                {
                    "paragraph": "袂可以回肘，",
                    "zhushu": "二尺二寸之节。○袂，面世反。肘，竹丑反。重意：袂可以回肘，深衣篇：可以运肘。"
                },
                {
                    "paragraph": "长、中继，揜尺，",
                    "zhushu": "其为长衣、中衣，则継袂，揜一尺，若今褎矣。深衣则缘而巳。○褎，音䄂，下文同。"
                },
                {
                    "paragraph": "祫二寸，",
                    "zhushu": "曲领也。○祫，音劫。"
                },
                {
                    "paragraph": "祛尺二寸，",
                    "zhushu": "袂，口也。"
                },
                {
                    "paragraph": "缘广寸半。",
                    "zhushu": "饰，边也。○广，徐公旷反，后放此。重意：深衣篇：广各寸半。"
                },
                {
                    "paragraph": "以帛里布，非礼也。",
                    "zhushu": "中外宜相称也。冕服，丝衣也，中衣用素。皮弁服，朝服、玄端，麻衣也，中衣用布。○里，音里。称，尺证反。"
                },
                {
                    "paragraph": "士不衣织。",
                    "zhushu": "织，染丝织之。士衣，染缯也。○衣，于既反，注及下注同。织，音志，注织染同。缯，似绫反。"
                },
                {
                    "paragraph": "无君者不贰采。",
                    "zhushu": "大夫去位，宜服玄端玄裳。○去，如字。"
                },
                {
                    "paragraph": "衣正色，裳间色，",
                    "zhushu": "谓冕服玄上纁下。○间，间厕之间。"
                },
                {
                    "paragraph": "非列采不入公门。",
                    "zhushu": "列采，正服。○重言：不入公门六，下文二，曲礼下三。"
                },
                {
                    "paragraph": "振絺绤不入公门。表裘不入公门，",
                    "zhushu": "振，读为袗。袗，禅也。表裘，外衣也。二者形且䙝，皆当表之乃出。○振，依注为袗，之忍反。禅，音丹，下文注同。重言：振絺绤二，曲礼下一。"
                },
                {
                    "paragraph": "袭裘不入公门。",
                    "zhushu": "衣裘必当禓也。○禓，思历反。"
                },
                {
                    "paragraph": "纩为茧，缊为袍，",
                    "zhushu": "衣有著之异名也。纩，谓今之新绵也。缊，谓今纩及旧絮也。○纩，音旷。茧，古典反。缊，纡粉反，又纡郡反。袍，步羔反。絮，胥虑反。"
                },
                {
                    "paragraph": "禅为䌹，",
                    "zhushu": "有衣裳而无里。○䌹，苦逈反，徐又音逈。"
                },
                {
                    "paragraph": "帛为褶。",
                    "zhushu": "有表里而无著。○褶，音牒，裌也。"
                },
                {
                    "paragraph": "○朝服之以缟也，自季康子始也。",
                    "zhushu": "亦僣宋王者之后。"
                },
                {
                    "paragraph": "孔子曰：朝服而朝，卒朔然后服之。",
                    "zhushu": "谓诸侯与群臣也。诸侯视朔皮弁服。"
                },
                {
                    "paragraph": "曰：国家未道，则不充其服焉。",
                    "zhushu": "谓若卫文公者，未道未合于道。"
                },
                {
                    "paragraph": "唯君有黼裘以誓省，大裘非古也。",
                    "zhushu": "僣天子也。天子𥙊上帝，则大裘而冕。大裘，羔裘也。黼裘，以羔与狐白杂为黼文也。省，当为狝。狝，秋田也。国君有黼裘，誓狝田之礼，时大夫又有大裘也。○黼，音甫。省，依注作狝，息典反，秋猎名。"
                },
                {
                    "paragraph": "君衣狐白裘，锦衣以禓之。",
                    "zhushu": "君衣狐白毛之裘，则以素锦为衣覆之，使可禓也。𥘵而有衣曰禓。必覆之者，裘䙝也。诗云：衣锦䌹衣，裳锦䌹裳。然则锦衣复有上衣明矣。天子狐白之上衣，皮弁服与？凡禓衣，象裘色也。○衣，于既反，下文不衣同。复，扶又反。与，音余。"
                },
                {
                    "paragraph": "君之右虎裘，厥左狼裘。",
                    "zhushu": "卫尊者，宜武猛。"
                },
                {
                    "paragraph": "士不衣狐白。",
                    "zhushu": "辟君也。狐之白者少，以少为贵也。○辟，音避。"
                },
                {
                    "paragraph": "君子狐青裘，豹褎，玄绡衣以禓之。",
                    "zhushu": "君子，大夫、士也。绡，绮属也。染之以玄，于狐青裘相宜。狐青裘，盖玄衣之裘。○豹，包教反。绡，音消。"
                },
                {
                    "paragraph": "麛裘青豻褎，绞衣以禓之。",
                    "zhushu": "豻，胡犬也。绞，苍黄之色也。孔子曰：素衣麛裘。○麛，音迷。豻，音岸，胡地野犬。绞，户交反。"
                },
                {
                    "paragraph": "羔裘豹饰，缁衣以禓之；",
                    "zhushu": "饰，犹褎也。孔子曰：缁衣羔裘。"
                },
                {
                    "paragraph": "狐裘，黄衣以禓之。",
                    "zhushu": "黄衣，大蜡时腊先祖之服也。孔子曰：黄衣狐裘。○蜡，仕嫁反。腊，力合反。"
                },
                {
                    "paragraph": "锦衣狐裘，诸侯之服也。",
                    "zhushu": "非诸侯则不用锦衣为禓。"
                },
                {
                    "paragraph": "犬羊之裘不禓。",
                    "zhushu": "质畧，亦庶人无文饰。"
                },
                {
                    "paragraph": "不文饰也，不禓，",
                    "zhushu": "禓，主于有文饰之事。"
                },
                {
                    "paragraph": "裘之禓也，见美也。",
                    "zhushu": "君子于事，以见美为敬。○见，贤遍反，注下注及下文同。"
                },
                {
                    "paragraph": "吊则袭，不尽饰也。",
                    "zhushu": "丧非所以见美。"
                },
                {
                    "paragraph": "君在则禓，尽饰也。",
                    "zhushu": "臣于君所。"
                },
                {
                    "paragraph": "服之袭也，充美也。",
                    "zhushu": "充，犹覆也。所敬不主于君则袭。"
                },
                {
                    "paragraph": "是故尸袭，",
                    "zhushu": "尸尊。"
                },
                {
                    "paragraph": "执玉龟袭，",
                    "zhushu": "重寳瑞也。"
                },
                {
                    "paragraph": "无事则禓，弗敢充也。",
                    "zhushu": "谓已致龟玉也。"
                },
                {
                    "paragraph": "○笏，天子以球玉，诸侯以象，大夫以鱼须文竹，士竹本，象可也。",
                    "zhushu": "球，美玉也。文，犹饰也。大夫、士饰竹以为笏，不敢与君并用纯物也。○球，音求。鱼湏文竹，崔云：用文竹及鱼班也。隐义云：以鱼须饰文竹之边。须，音班。"
                },
                {
                    "paragraph": "见于天子与射，无说笏。入太庙说笏，非古也。",
                    "zhushu": "言凡吉事，无所说笏也。太庙之中，唯君当事说笏也。○说，本又作税，同他活反，下及注同。"
                },
                {
                    "paragraph": "小功不说笏，当事免则说之。",
                    "zhushu": "免，悲哀哭踊之时，不在于记事也。小功轻，不当事，可以搢笏也。○免音问，注同。"
                },
                {
                    "paragraph": "既搢必盥，虽有执于朝，弗有盥矣。",
                    "zhushu": "搢笏，辄盥。为必执事。○为，于伪反。"
                },
                {
                    "paragraph": "凡有指画于君前，用笏造受命于君前，则书于笏。笏毕用也，因饰焉。",
                    "zhushu": "毕，尽也。○画，呼麦反。造，皇七报反，旧七刀反。"
                },
                {
                    "paragraph": "笏度二尺有六寸，其中博三寸，其杀六分而去一，",
                    "zhushu": "杀犹杼也。天子杼上终葵首，诸侯不终葵首，大夫士又杼其下，首广二寸半。○去，起吕反，下注去七则去、去饰同。"
                },
                {
                    "paragraph": "而素带终辟。大夫素带，辟垂，士练带，率下辟。居士锦带，弟子缟带，并纽约，用组。",
                    "zhushu": "而素带终辟。谓诸侯也。诸侯不朱里，合素为之，如今衣带为之，下天子也。大夫亦如之。率，繂也。士以下皆禅，不合而繂积，如今作幧头为之也。辟读如禆冕之禆。禆，谓以缯采饰其侧，人君充之，大夫禆其纽及末，士禆其末而巳。居士，道艺处士也。此自而素带，乱脱在是耳，宜承朱里终辟。○带，音戴。辟，依注为禆，婢支反，下同，徐又音卑，下缁辟、终辟皆放此。率音律，注及下同。并，必政反。纽，女久反。组音祖，下户嫁反。繂音律。幧，七绡反，又七曹反。"
                },
                {
                    "paragraph": "韠，君朱，大夫素，士爵韦。",
                    "zhushu": "此玄端服之韠也。韠之言蔽也。凡韠以韦为之，必象裳色，则天子诸侯玄端朱裳，大夫素裳，唯士玄裳。黄裳，杂裳也。皮弁服皆素韠。○韠，音必。"
                },
                {
                    "paragraph": "圜杀直。",
                    "zhushu": "目韠制。○圜，音圆。"
                },
                {
                    "paragraph": "天子直，",
                    "zhushu": "四角直，无圜杀。"
                },
                {
                    "paragraph": "公侯前后方，",
                    "zhushu": "杀四角，使之方変于天子也。所杀者，去上下各五寸。"
                },
                {
                    "paragraph": "大夫前方后挫角，",
                    "zhushu": "圜其上角，変于君也。韠以下为前，以上为后。○挫，作卧反。"
                },
                {
                    "paragraph": "士前后正。",
                    "zhushu": "士贱，与君同，不嫌也。正，直方之间语也。天子之土则直，诸侯之士则方。"
                },
                {
                    "paragraph": "韠，下广二尺，上广一尺，长三尺，其颈五寸，肩革带博二寸。",
                    "zhushu": "颈五寸，亦谓广也。颈中央、肩两角，皆上接革带以系之。肩与革带广同。凡革，系于革带。○颈，吉井反，又吉成反。"
                },
                {
                    "paragraph": "大夫大带四寸。杂带：君朱绿，大夫玄华，士缁辟二寸，再缭四寸。凡带，有率，无箴功。",
                    "zhushu": "杂，犹饰也，即上之禆也。君禆带，上以朱，下以绿，终之。大夫禆垂，外以玄，内以华。华，黄色也。士禆垂之下，外内皆以缁，是谓缁带。大夫以上以素，皆广四寸。士以练，广二寸，再缭之。凡带，有司之带也，亦繂之，如士带矣。无箴功，则不禆之。士虽繂带，禆亦用箴功。凡带不禆下土也。此又乱脱在是。宜承绅，韠、结三齊。○缭，音了。箴，音针。下士，崔如字，或户嫁反。"
                },
                {
                    "paragraph": "一命缊韨幽衡，再命赤韨幽衡，三命赤韨葱衡。",
                    "zhushu": "此玄冕，爵弁服之韠，尊𥙊服，异其名耳。韨之言亦蔽也。缊，赤黄之间色，所谓韎也。衡，佩玉之衡也。幽读为黝，黑谓之黝，青谓之葱。周礼：公、侯、伯之卿三命，其大夫𠕅命，其士一命。子、男之卿再命，其大夫一命，其士不命。○缊音温。韨音弗。幽读为黝，出注，幼纠反，黑也，下同。韎，莫拜反，又音妹。"
                },
                {
                    "paragraph": "天子素带朱里，终辟。",
                    "zhushu": "谓大带也。"
                },
                {
                    "paragraph": "王后祎衣。夫人揄狄，",
                    "zhushu": "祎，读如翚。揄，读如摇。翚、摇皆翟雉名也。刻缯而画之，著于衣以为饰，因以为名也。后世作字异耳。夫人，三夫人，亦侯伯之夫人也。王者之后，夫人亦祎衣。○祎音翚，许韦反，注及下同。榆音摇，羊消反。尓雅云：伊洛而南，素质，五色皆备成章曰翚。江淮而南，青质，五色皆备成章曰鹞。鹞，音遥，谓刻画此雉形以为后夫人服也。翟，直历反。著，直畧反，又丁畧反。"
                },
                {
                    "paragraph": "○三寸，长齐于带。绅长制：士三尺，有司二尺有五寸。子游曰：参分带下，绅居一焉。绅，韠、结三齐。",
                    "zhushu": "三寸，谓约带纽组之广也。长齊于带，与绅齊也。绅，带之垂者也，言其屈而重也。论语曰：子张书诸绅。有司，府史之属也。三分带下而三尺，则带髙于中也。结，约余也。此又乱脱在是，宜承约用组。结，或为衿。○绅，音申，本亦作申，下同。重，直龙反。"
                },
                {
                    "paragraph": "君命屈狄，再命祎衣，一命䄠衣，士禒衣，",
                    "zhushu": "君，女君也。屈，周礼作阙，谓刻缯为翟，不画也。此子、男之夫人及其卿、大夫、士之妻命服也。祎，当为鞠字之误也。礼，天子、诸侯命其臣，后、夫人亦命其妻以衣服，所谓夫尊于朝，妻荣于室也。子、男之卿再命而妻鞠衣，则鞠衣、䄠衣。禒衣者，诸侯之臣皆分为三等，其妻以次受此服也。公之臣，孤为上，卿、大夫次之，土次之，侯、伯、子、男之臣，卿为上，大夫次之，士次之。禒，或作税。○屈，音阙，注同。祎，依注音鞠，居六反，又曲六反。䄠，张战反。禒，吐乱反，注作税，音同。"
                },
                {
                    "paragraph": "唯世妇命于奠茧，其他则皆从男子。",
                    "zhushu": "奠，犹献也。凡世妇巳下，蚕事毕，献茧，乃命之以其服。天子之后、夫人、九嫔及诸侯之夫人，夫在其位，则妻得服其服矣。自君命屈狄至此，亦乱脱在是。宜承夫人揄狄。"
                },
                {
                    "paragraph": "凡侍于君，绅垂足如履，齐颐𩅸垂拱，视下而听上，视带以及祫，听郷任左。",
                    "zhushu": "绅，垂则磬折也。齊裳，下缉也。祫，交领也。○齊，音咨，本又作𪗋，注同。颐，以支反。𩅸，力救反。祫，居业反。郷，许亮反。折，之列反，又市列反，篇末放此。缉，七入反。"
                },
                {
                    "paragraph": "○凡君召以三节，二节以走，一节以趋。",
                    "zhushu": "节，所以明信，辅君命也。使使召臣，急则持二，缓则持一。周礼曰：镇圭以征守，其余未闻也。今汉使者拥莭。○使使，上音史，下色吏反。镇，珍刃反，徐音珍。守，手又反。汉使，色吏反。"
                },
                {
                    "paragraph": "在官不俟屦，在外不俟车。",
                    "zhushu": "趋，君命也。必有执随授之者。官，谓朝廷治事処也。○処，昌虑反。"
                },
                {
                    "paragraph": "○士于大夫，不敢拜迎而拜送。",
                    "zhushu": "礼，不敌，始来拜，则土辟也。○辟，音避，下亦辟、辟先、辟德皆同。"
                },
                {
                    "paragraph": "士于尊者先拜，进面答之拜则走。",
                    "zhushu": "士往见卿大夫，卿大夫出迎，答拜，亦辟也。"
                },
                {
                    "paragraph": "士于君所言，大夫没矣，则称谥若字，名士。与大夫言，名士，字大夫。",
                    "zhushu": "君所，大夫存， 亦名。"
                },
                {
                    "paragraph": "于大夫所，有公讳，无私讳。",
                    "zhushu": "公讳，若言语所辟先君之名。重意：曲礼下：大夫之所，有公讳；又君无所私讳。"
                },
                {
                    "paragraph": "凡𥙊不讳，庙中不讳，",
                    "zhushu": "谓祝嘏之辞中有先君之名者也。凡𥙊，𥙊群臣庙中，上不讳下。○嘏，古雅反。重言：庙中不讳二，一见曲礼上。"
                },
                {
                    "paragraph": "教学临文不讳。",
                    "zhushu": "为惑未知者。○为，于伪反，下为幼、为起事同。重言：临文不讳二，一见曲礼。"
                },
                {
                    "paragraph": "○古之君子必佩玉，",
                    "zhushu": "比德焉。君子，士巳上。"
                },
                {
                    "paragraph": "右征角，左宫羽，",
                    "zhushu": "玉声所中也。征、角在右，事也，民也，可以劳。宫、羽在左，君也，物也，宜逸。○征，张里反，注同。中，丁仲反，下文同。"
                },
                {
                    "paragraph": "趋以采齐，",
                    "zhushu": "路门外之乐莭也。门外谓之趋。齊，当为楚萕之萕。○趋，七湏反，本又作趣。齊，依注作萕，疾私反。采萕，诗篇名。"
                },
                {
                    "paragraph": "行以肆夏，",
                    "zhushu": "登堂之乐莭。"
                },
                {
                    "paragraph": "周还中规，",
                    "zhushu": "反行也，宜圜。○还，音旋，本亦作旋，下同。圜，音圆。"
                },
                {
                    "paragraph": "折还中矩，",
                    "zhushu": "曲行也，宜方。○折，之设反，重意：仲尼燕居：行中规，还中矩。"
                },
                {
                    "paragraph": "进则揖之，退则扬之，然后玉锵鸣也。",
                    "zhushu": "揖之，谓小俯，见于前也。扬之，谓小仰，见于后也。锵，声貌。○锵，七羊反。见，贤遍反，下同。"
                },
                {
                    "paragraph": "故君子在车则闻鸾和之声，行则鸣佩玉，是以非辟之心无自入也。",
                    "zhushu": "鵉在衡，和在式。自，由也。○僻，本又作僻，匹亦反，又婢亦反，徐芳益反。重言：非僻之心无自入也，重见。"
                },
                {
                    "paragraph": "君在不佩玉，左结佩，右设佩，",
                    "zhushu": "谓世子也。出所処而君在焉，则去德佩而设事佩，辟德而示即事也。结其左者，若于事未有能也。结者，结其绶，不使鸣焉。"
                },
                {
                    "paragraph": "居则设佩，",
                    "zhushu": "谓所処而君不在焉。"
                },
                {
                    "paragraph": "朝则结佩，",
                    "zhushu": "朝于君，亦结左。"
                },
                {
                    "paragraph": "齐则綪，结佩而爵韠。",
                    "zhushu": "綪，屈也。结又屈之，思神灵不在事也。爵韠者，齊服玄端。○齊，侧皆反，注同。綪，侧耕反。"
                },
                {
                    "paragraph": "凡带必有佩，王唯丧否。",
                    "zhushu": "丧，主于哀，去侧也。凡，谓天子以至士。"
                },
                {
                    "paragraph": "佩玉有冲牙，",
                    "zhushu": "居中央，以前后触也。○冲，昌容反。"
                },
                {
                    "paragraph": "君子无故，玉不去身，君子于玉比德焉。",
                    "zhushu": "故谓丧与灾𤯝。○烖，音灾。𤯝，色耿反。重意：君子无故玉不去身，曲礼下：君无故玉不去身。○君子于王比徳焉，聘义四十八篇：昔者君子比徳于玉焉。"
                },
                {
                    "paragraph": "天子佩白玉而玄组绶，公侯佩山玄玉而朱组绶，大夫佩水苍玉而纯组绶，世子佩瑜玉而綦组绶，士佩瓀玟而缊组绶，",
                    "zhushu": "玉有山玄、水苍者，视之文色所似也。绶者，所以贯佩玉，相承受者也。纯，当为缁，古文缁字，或作丝旁才。綦，文杂色也。缊，赤黄。○绶，音受。纯，读为缁，侧其反。瑜，羊朱反。綦，音其。瓀，而兖反，徐又作碝，同。玟，武巾反，字又作砇，同。缊，音温。"
                },
                {
                    "paragraph": "孔子佩象环五寸而綦组绶。",
                    "zhushu": "谦不比徳，亦不事也。象，有文理者也。环，取可循而无穷。"
                },
                {
                    "paragraph": "○童子之节也，缁布衣，锦缘，锦绅并纽，锦束发，皆朱锦也。",
                    "zhushu": "童子，未冠之称也。冠礼曰：将冠者采衣紒也。○并组，必正反，下女丑反。冠，古乱反，下并同。称，尺证反。紒，音计。"
                },
                {
                    "paragraph": "肆束及带，勤者有事则収之，走则拥之。",
                    "zhushu": "肆读为肄。肄，余也。余束，约纽之余组也。勤，谓执劳辱之事也。此亦乱脱在是，宜承无箴功。○肆，音肄，以四反。"
                },
                {
                    "paragraph": "童子不裘，不帛，不屦絇，无缌服。听事不麻，无事则立主人之北面。见先生，从人而入。",
                    "zhushu": "皆为幼少，不备礼也。虽不服缌，犹免，深衣无麻，往给事也。裘帛温，伤牡气也。絇屦，头饰也。○絇，其俱反。见，贤遍反。少，诗照反，下少仪同。免，音问。"
                },
                {
                    "paragraph": "○侍食于先生，异爵者后𥙊先饭。",
                    "zhushu": "谦也。○饭，扶晚反。重意：曲礼上：侍坐于先生。"
                },
                {
                    "paragraph": "客𥙊，主人辞曰：不足𥙊也。",
                    "zhushu": "𥙊者，盛主人之馔也。"
                },
                {
                    "paragraph": "客飧，主人辞以疏。",
                    "zhushu": "飧者，美主人之食也。疏之言粗也。○飧，音孙，注及下同。"
                },
                {
                    "paragraph": "主人自置其酱，则客自彻之。",
                    "zhushu": "敬主人也。彻，奠于序端。"
                },
                {
                    "paragraph": "一室之人，非宾客，一人彻，",
                    "zhushu": "同事合居者也。宾客则各彻其馔也。"
                },
                {
                    "paragraph": "壹食之人，一人彻。",
                    "zhushu": "壹，犹聚也，为赴事聚食也。"
                },
                {
                    "paragraph": "凡燕食，妇人不彻。",
                    "zhushu": "妇人质，不备礼。"
                },
                {
                    "paragraph": "○食枣桃李，弗致于核。",
                    "zhushu": "恭也。○核，行隔反。"
                },
                {
                    "paragraph": "瓜𥙊上环，食中，弃所操。",
                    "zhushu": "上环，头忖也。○操，七刀反。忖，本又作刌，寸本反，徐子本反。"
                },
                {
                    "paragraph": "凡食果实者，后君子，",
                    "zhushu": "阴阳所成，非人事也。○后，胡豆反。"
                },
                {
                    "paragraph": "火孰者，先君子。",
                    "zhushu": "备火齐不得也。○先，悉荐反。齐，才细反。"
                },
                {
                    "paragraph": "有庆，非君赐不贺。",
                    "zhushu": "唯君赐为荣也。"
                },
                {
                    "paragraph": "有忧者，",
                    "zhushu": "此下绝亡，非其句也。"
                },
                {
                    "paragraph": "勤者，有事则収之，走则拥之。",
                    "zhushu": "此补脱重。○脱，音夺。重，直龙反，又直用反。"
                },
                {
                    "paragraph": "孔子食于季氏，不辞，不食肉而飧。",
                    "zhushu": "以其待已及馔，非礼也。"
                },
                {
                    "paragraph": "君赐车马，乘以拜赐；衣服，服以拜",
                    "zhushu": "敬君惠也。"
                },
                {
                    "paragraph": "赐。君未有命，弗敢即乘服也。",
                    "zhushu": "谓卿大夫受赐于天子者，歸必致于其君，君有命，乃服之。"
                },
                {
                    "paragraph": "君赐，稽首，据掌，致诸地。",
                    "zhushu": "致首于地，据掌以左手，覆案右手也。○覆，芳服反。"
                },
                {
                    "paragraph": "酒肉之赐，弗再拜。",
                    "zhushu": "轻也。受重赐者，拜受。又拜于其室也。"
                },
                {
                    "paragraph": "凡赐，君子与小人不同日。",
                    "zhushu": "慎于尊卑。○慎，一本作顺。"
                },
                {
                    "paragraph": "○凡献于君，大夫使宰，士亲，皆再拜稽首送之。",
                    "zhushu": "敬也。"
                },
                {
                    "paragraph": "膳于君，有荤桃茢。于大夫去茢，于士去荤，皆造于膳宰。",
                    "zhushu": "膳，美食也。荤、桃、茢，辟凶邪也。大夫用荤、桃，土桃而巳。荤，姜及辛菜也。茢，菼帚也。造于膳宰，既致命而授之。○荤，或作焄，许云反，注焄同。茢音列，又音例。去，起吕反，下同。造，七报反，注同。辟，必亦反。邪，似嗟反。菼，吐敢反，郭璞云：乌蓲也，取其苗为帚。帚，本或作箒，之手反。"
                },
                {
                    "paragraph": "大夫不亲拜，为君之答巳也。",
                    "zhushu": "不敢变动至尊。○为，于伪反，下注为其同。"
                },
                {
                    "paragraph": "大夫拜赐而退，士待诺而退，又拜，弗答拜。",
                    "zhushu": "小臣受大夫之拜，复以入告。大夫拜，便辟也。○复，扶又反，下不复同。辟音避，下辟尊者同。"
                },
                {
                    "paragraph": "大夫亲赐士，士拜受，又拜于其室。衣服弗服以拜。",
                    "zhushu": "异于君惠也。拜受，又就拜于其家，是所谓再拜也。"
                },
                {
                    "paragraph": "敌者不在，拜于其室。",
                    "zhushu": "谓来赐时不见也。见则不复往也。○敌，本又作适，音狄。"
                },
                {
                    "paragraph": "凢于尊者，有献而弗敢以闻。",
                    "zhushu": "此谓献辞也。少仪曰：君将适他，臣若致金玉货贝于君，则曰致马资于有司。是其类也。"
                },
                {
                    "paragraph": "士于大夫不承贺，下大夫于上大夫承贺。",
                    "zhushu": "承，受也。士有庆事，不听大夫亲来贺巳，不敢变动尊也。○听，天丁反。"
                },
                {
                    "paragraph": "亲在行礼，于人称父，人或赐之，则称父拜之。",
                    "zhushu": "事统于尊。"
                },
                {
                    "paragraph": "○礼不盛，服不充，",
                    "zhushu": "礼盛者服充。大事不崇曲敬。"
                },
                {
                    "paragraph": "故大裘不禓，乘路车不式。",
                    "zhushu": "谓𥙊天也。周礼：王祀昊天上帝，则服大裘而冕，乘玉路。或曰：乘兵车不式。"
                },
                {
                    "paragraph": "○父命呼，唯而不诺，手执业则投之，食在口则吐之，走而不趋。",
                    "zhushu": "至敬。○唯，于癸反，徐以水反。○重意：曲礼上：父召无诺。"
                },
                {
                    "paragraph": "亲老，出不易方，复不过时。",
                    "zhushu": "不可以□父母也。易方，为其不信已所処也。复，反也。"
                },
                {
                    "paragraph": "亲癠，色容不盛，此孝子之疏节也。",
                    "zhushu": "言非至孝也。齐，病也。王季有疾，文王色忧，行不能正履。○癠，才细反。"
                },
                {
                    "paragraph": "父没而不能读父之书，手泽存焉尔。母没而杯圈不能饮焉，口泽之气存焉尔",
                    "zhushu": "。孝子见亲之器物，哀恻不忍用也。圈，屈木所为，谓巵匜之属。○圈，起权反，注同。巵音支。匜，以攴反。"
                },
                {
                    "paragraph": "○君入门，介拂闑。大夫中枨与闑之间，士介拂枨。",
                    "zhushu": "此谓两君相见也。枨，门楔也。君入必中门，上介夹闑，大夫介、士介鴈行于后，示不相沿也。君若迎聘客，摈者亦然。○介音界，下及注同。闑，鱼列反，门橛也。枨，直衡反，门楔也，谓两傍木。楔，徐古八反，皇先结反。行，户刚反。沿，悦宣反。"
                },
                {
                    "paragraph": "○宾入不中门，不履阈。",
                    "zhushu": "辟尊者所从也。此谓聘客也。阈，门限。○阈音域，又况域反。重意：不中门，曲礼上：立不中门。○不履阈，曲礼上：不践阈。"
                },
                {
                    "paragraph": "公事自闑西，",
                    "zhushu": "聘享也。"
                },
                {
                    "paragraph": "私事自闑东。",
                    "zhushu": "觌面也。"
                },
                {
                    "paragraph": "○君与尸行接武，",
                    "zhushu": "尊者尚徐蹈半迹。○蹈，徒报反。重意：曲礼上：堂上接武。"
                },
                {
                    "paragraph": "大夫继武，",
                    "zhushu": "迹相及也。"
                },
                {
                    "paragraph": "士中武，",
                    "zhushu": "迹间容迹。"
                },
                {
                    "paragraph": "徐趋皆用是。",
                    "zhushu": "君、大夫、士之徐行也，皆如与尺行之莭也。"
                },
                {
                    "paragraph": "疾趋则欲发，而手足母移。",
                    "zhushu": "疾趋，谓直行也。疏数自若。发，谓起屦也。移之，言靡匜也。母移，欲其直且正。欲，或为数。○母移，上音无，下如字。数，色角反，下同。匜，羊尓反。"
                },
                {
                    "paragraph": "圈豚行，不举足，齐如流，",
                    "zhushu": "圈，转也。豚之言若有所循，不㪯足曳踵，则衣之齊如水之流矣。孔子执圭则然，此徐趋也。○圈，㪯远反，又去阮反，注同。腯，本又作豚，大本反，徐徒困反，注同。齊，如字，音咨，本又作𪗋，同。踵，章勇反。○重言：行不㪯足三，一见曲礼下。"
                },
                {
                    "paragraph": "席上亦然。",
                    "zhushu": "尊処，亦尚徐也。○処，尺虑反。"
                },
                {
                    "paragraph": "端行，颐𩅸如矢。弁行，剡剡起屦，",
                    "zhushu": "此疾趋也。端，直也。颐，或为䨨也。○颐𩅸，上音夷，下力救反。弁，皮彦反，急也。剡，以渐反，字林因冉反。䨨，音夷，徐音追。"
                },
                {
                    "paragraph": "执龟玉，举前曳踵，蹜蹜如也。",
                    "zhushu": "著徐趋之亊。○宿宿，色六反，本或作蹜，同。重意：曲礼下：车轮曳踵。"
                },
                {
                    "paragraph": "○凡行，容愓愓，",
                    "zhushu": "愓惕，直疾貌也。凡行，谓道路也。○愓，音伤，又音阳，直而疾也。"
                },
                {
                    "paragraph": "庙中齐齐，",
                    "zhushu": "恭悫貌也。○齊，才兮反。贺，在启反。"
                },
                {
                    "paragraph": "朝廷济济翔翔。",
                    "zhushu": "庄敬貌也。○済，徐子礼反，有威仪也。翔，本又作洋，音详。重意：少仪：朝廷之仪，済済翔翔。"
                },
                {
                    "paragraph": "○君子之容舒迟，见所尊者齐遫，",
                    "zhushu": "谦，悫貌也。遫，犹蹙蹙也。○齊遫，音咨，又侧皆反，下音速。蹙，子六反。"
                },
                {
                    "paragraph": "足容重，",
                    "zhushu": "㪯，欲迟也。"
                },
                {
                    "paragraph": "手容恭，",
                    "zhushu": "髙且正也。"
                },
                {
                    "paragraph": "目容端，",
                    "zhushu": "不睇视也。○睇，大计反。"
                },
                {
                    "paragraph": "口容止，",
                    "zhushu": "不妄动也。"
                },
                {
                    "paragraph": "声容静，",
                    "zhushu": "不哕，欬也。○哕，于厥反。欬，若大反。"
                },
                {
                    "paragraph": "头容直，",
                    "zhushu": "不倾顾也。"
                },
                {
                    "paragraph": "气容肃，",
                    "zhushu": "似不息也。"
                },
                {
                    "paragraph": "立容德，",
                    "zhushu": "如有予也。○德，如字，得也，徐音置。"
                },
                {
                    "paragraph": "色容庄，",
                    "zhushu": "勃如战色。"
                },
                {
                    "paragraph": "坐如尸，",
                    "zhushu": "尸居神位，敬慎也。○重言：二，一见曲礼上。"
                },
                {
                    "paragraph": "燕居告温温。",
                    "zhushu": "告谓，教使也。诗云：温温恭人。"
                },
                {
                    "paragraph": "○凡𥙊，容貌颜色如见所𥙊者。",
                    "zhushu": "如睹其人在此。○如睹，丁古反。"
                },
                {
                    "paragraph": "○丧容累累，",
                    "zhushu": "羸，惫貌也。○累，良追反。羸，力皮反。惫，皮拜反。"
                },
                {
                    "paragraph": "色容颠颠，",
                    "zhushu": "忧思貌也。○颠，字又作㒹，音田，又丁年反。思，息嗣反。"
                },
                {
                    "paragraph": "视容瞿瞿梅梅，",
                    "zhushu": "不审貌也。○视容，又作目容。瞿，纪具反，又纪力反。"
                },
                {
                    "paragraph": "言容茧茧。",
                    "zhushu": "声气微也。茧，古典反。"
                },
                {
                    "paragraph": "○戎容暨暨，",
                    "zhushu": "果毅貌也。○暨，其记反。"
                },
                {
                    "paragraph": "言容詻詻，",
                    "zhushu": "教令严也。○詻，五格反。"
                },
                {
                    "paragraph": "色容厉肃，",
                    "zhushu": "仪，形貌也。"
                },
                {
                    "paragraph": "视容清明。",
                    "zhushu": "察于事也。○视如字，徐市志反。"
                },
                {
                    "paragraph": "立容辨卑，母讇，",
                    "zhushu": "辨，读为贬，自贬卑，谓磬折也。讇，为倾身以有下也。○辨，读为贬，彼捡反，字林贬，音方犯反。讇音謟，旧又音盐，注同。下，户嫁反。"
                },
                {
                    "paragraph": "头颈必中，",
                    "zhushu": "头容直。"
                },
                {
                    "paragraph": "山立，",
                    "zhushu": "不摇，动也。"
                },
                {
                    "paragraph": "时行，",
                    "zhushu": "时而后行也。诗云：威仪孔时。"
                },
                {
                    "paragraph": "盛气，颠实，扬休，",
                    "zhushu": "颠，读为阗，扬，读为阳，声之误也。盛身中之气，使之阗蒲，其息若阳气之休物也。○㒹，依注读为阗，音田。"
                },
                {
                    "paragraph": "玉色。",
                    "zhushu": "色不変也。"
                },
                {
                    "paragraph": "○凡自称，天子，曰予一人，",
                    "zhushu": "谦自别于人而巳。○别，彼列反，又如字。重言：曰予一人二，一见曲礼下。"
                },
                {
                    "paragraph": "伯，曰天子之力臣。",
                    "zhushu": "伯，上公九命分陜者。○陜，失冉反。"
                },
                {
                    "paragraph": "诸侯之于天子，曰某土之守臣某；其在边邑，曰某屏之臣某；其于敌以下，曰寡人。小国之君曰孤，摈者亦曰孤。",
                    "zhushu": "边邑，谓九州之外。大国之君，自称曰寡人，摈者曰寡君。○守，手又反。"
                },
                {
                    "paragraph": "上大夫曰下臣，摈者曰寡君之老。下大夫自名，摈者曰寡大夫。世子自名，摈者曰寡君之适。",
                    "zhushu": "摈者之辞主，谓见于他国君。下大夫自名于他国君，日外臣某。○适，丁历反。见，贤遍反。"
                },
                {
                    "paragraph": "公子曰臣孽。",
                    "zhushu": "孽，当为枿，声之误。○孽，音枿，五葛反，徐五列反。"
                },
                {
                    "paragraph": "士曰传遽之臣。于大夫曰外私。",
                    "zhushu": "传遽，以车马给使者也。士臣于大夫者日私人。○传，陟恋反，注同。遽，其庶反。"
                },
                {
                    "paragraph": "大夫私事使，私人摈则称名，",
                    "zhushu": "私事使，谓以君命私行，非聘也。若鲁成公时，晋侯使韩穿来言汶阳之田，歸之于齊之类。○使，色吏反，注同。"
                },
                {
                    "paragraph": "公士摈，则曰寡大夫，寡君之老。大夫有所往，必与公士为宾也。",
                    "zhushu": "谓聘也。大聘使上大夫，小聘使下大夫。公士为宾，谓作介也，往，之也。○宾，必刃反，注同。"
                }
            ]
        },
        {
            "name": "明堂位第十四",
            "paragraphs": [
                {
                    "paragraph": "明堂位第十四",
                    "zhushu": "○陆日郑云：以其记诸侯朝周公于明堂所陈列之位。",
                    "type": 1
                },
                {
                    "paragraph": "昔者：周公朝诸侯于明堂之位，",
                    "zhushu": "周公摄王位，以明堂之礼仪朝诸侯也。不于宗庙，辟王也。○朝，直遥反，注及下皆同。辟王，音避，一本作辟正王。"
                },
                {
                    "paragraph": "天子负斧依，南郷而立；",
                    "zhushu": "天子，周公也。负之言背也。斧依，为斧文屏风于户牖之间，周公于前立焉。○斧，音甫。依，本又作扆，同于岂反，注同。郷，许亮反。偕，本又作背，音倍。屏，并经反。牖，音酉，重意：曲礼下：天子当位而立。"
                },
                {
                    "paragraph": "三公中阶之前，北面东上；诸侯之位，阼阶之东，西面北上；诸侯之国，西阶之西，东面北上；诸子之国，门东，北面东上；诸男之国，门西，北面东上；九夷之国，东门之外，西面北上；八蛮之国，南门之外，北面东上；六戎之国，西门之外，东面南上；五狄之国，北门之外，南面东上；九采之国，应门之外，北面东上。四塞，世告至。此周公明堂之位也。",
                    "zhushu": "朝之礼不于此，周公权用之也。朝位之上，上近主，位尊也。九采，九州之牧，典贡聀者也。正门谓之应门。二伯帅诸侯而入，牧居外而紏察之也。四塞，谓夷服、镇服、蕃服，在四方为蔽塞者。新君即位则乃朝。周礼：侯服，𡻕一见；旬服二，岁一见。男服三，岁一见； 采服四，𡻕一见。卫服五，𡻕一见；要服六，岁一见。九州之外，谓之蕃国，世一见。○采，七在反。塞，先代反，注同，又先则反。此周公明堂之位也。本或无周公之字。近，附近之近。藩，本又作蕃，方元反，下同。壹见，壹又作一，下贤遍反，下同。要，一遥反。"
                },
                {
                    "paragraph": "○明堂也者，明诸侯之尊卑也。",
                    "zhushu": "朝于此，所以正仪辨等也。"
                },
                {
                    "paragraph": "昔殷纣乱天下，脯鬼侯以飨诸侯，",
                    "zhushu": "以人肉为荐羞，恶之甚也。○纣，直九反。"
                },
                {
                    "paragraph": "是以周公相武王以伐纣。武王崩，成王幼弱，周公践天子之位以治天下，六年，朝诸侯于明堂，制礼作乐，颁度量，而天下大服。",
                    "zhushu": "践。犹履也。颁，读为班。度，谓文尺髙卑广㣣也。量，谓豆、区、斗、斛、筐、筥所容受。○相，息亮反。颂，音班。量，徐音亮，注同。区，乌侯反。筐，音匡。筥，纯吕反。重意：成王幼弱，周公践天子之位以治天下。文王世子八：成王幼，不能涖阼，周公相，践祚而洽。"
                },
                {
                    "paragraph": "七年，致政于成王。成王以周公为有勋劳于天下，",
                    "zhushu": "致政，以王事歸授之。王功曰勋，事功日劳。"
                },
                {
                    "paragraph": "是以封周公于曲阜，地方七百里，革车千乘，",
                    "zhushu": "曲阜，鲁地。上公之封，地方五百里，加鲁以四等之附庸，方百里者二十四井，五五二十五，积四十九，开方之，得七百里。革车，兵车也。兵车千乘，成国之赋也。诗鲁颂曰：王谓叔父，建尔元子，俾侯于鲁。大启尔宇，为周室辅。乃命鲁公，俾侯于东，锡之山川，土田附庸。又曰：公车千乘，朱英绿縢。○乘，绳证反，注同。卑，必尔反，本又作俾，下同。縢，大登反。"
                },
                {
                    "paragraph": "命鲁公世世祀周公以天子之礼乐。",
                    "zhushu": "同之于周，尊之也。鲁公，谓伯禽。"
                },
                {
                    "paragraph": "是以鲁君孟春乘大路，载弧韣，旗十有二旒，日月之章，祀帝于郊，配以后稷，天子之礼也。",
                    "zhushu": "孟春，建子之月，鲁之始郊，日以至。大路，殷之𥙊天车也。弧，旌旗所以张幅也，其衣曰䪅。天子之旌旗画日月。帝，谓苍帝，灵威仰也。昊天上帝，鲁不𥙊。○载，音戴。弧，音胡。韣，音独，弓衣也。旗，其依反，本又作旗，音其。旒，本又作斿，力求反，重意：旗十有二旒二，一见郊特牲。日月之章，郊特牲：龙章而设日月。"
                },
                {
                    "paragraph": "○季夏六月，以禘礼祀周公于大庙，牲用白牡，尊用牺象山罍，郁尊用黄目。灌用玉瓉大圭，荐用玉豆雕篹，爵用玉琖仍雕，加以璧散、璧角，俎用梡嶡；升歌清庙，下管象，朱干玉戚，冕而舞大武；皮弁素积，禓而舞大夏。昧，东夷之乐也；任，南蛮之乐也。纳夷蛮之乐于大庙，言广鲁于天下也。",
                    "zhushu": "季夏，建巳之月也。禘，大𥙊也。周公日大庙，鲁公曰世室。群公称宫。白牡，殷牲也。尊，酒器也。牺尊，以沙羽为画饰，象骨饰之。欎，鬯之器也。黄，彛也。灌酌欎尊以献也。瓉，形如槃，容五升，以大圭为柄，是谓圭瓉。篹，笾属也，以竹为之，雕刻饰其直者也。爵，君所进于尸也。仍，因也，因爵之形为之饰也。加，加爵也。散角，皆以璧饰其口也。梡，始有四足也。嶡为之距。清庙，周颂也。象，谓周颂武也。以管播之。朱干，赤大盾也。戚，斧也。冕，冠名也。诸公之服，自衮冕而下，如王之服也。大武，周舞也。大夏，夏舞也。周礼：昧师掌教昧乐。诗曰：以雅以南，以籥不僣。广，大也。○季夏，户嫁反，注及下季夏、夏初皆同。禘，大计反。大庙，音泰，后大庙皆同。牺象，素何反，注下皆同。罍，音雷。灌，古乱反。瓉，才旦反，圭瓉也。雕，本亦作雕。篹，息缓反，又祖管反。琖，侧眼反，夏爵名，用玉饰之。散，先旦反，注同。梡，苦管反，虞俎名。嶡，居卫反，又作厥，音同，夏俎名。禓，星暦反。昧，音妺。任，而林反，或而鸩反。沙，素何反。彛音夷。直如字，柄也。盾，字又作揗，常准反，又音允。卷，本又作衮，同，音古本反，下文同。僣，七寻反，又则念反。○重言：升歌清庙，下管象，朱干玉戚，冕而舞大武二，一见𥙊义二十五篇，第二句作下而象管，第四句作以舞大武。又仲尼燕居有上二句。郊特牲云：朱干设锡，冕而舞大武。○皮弁素积，郊特牲：三王皮弁素积。𥙊义：君皮弁素积。"
                },
                {
                    "paragraph": "○君卷冕立于阼，夫人副祎立于房中。君肉𥘵迎牲于门，夫人荐豆笾，卿大夫赞君，命妇赞夫人，各扬其职，百官废职，服大刑，而天下大服。",
                    "zhushu": "副，首饰也，今之步摇是也。诗云：副笄六珈。周礼：追师掌王后之首服，为副祎，王后之上服，唯鲁及王者之后夫人服之。诸侯夫人则自揄翟而下。賛，佐也。命妇，于内则世妇也，于外则大夫之妻也。𥙊祀，世妇以下佐夫人。掦，㪯也。大刑，重罪也。天下大服，知周公之徳宜飨此也。○祎音辉，注同。𥘵音诞。摇，本又作繇，同以昭反。珈音加。追，丁回反。揄，羊昭反。重言：君卷冕立于阼，夫人副祎立于房中二，一见𥙊统篇，卷冕作纯冕，纯音缁，房中作东房。○夫人荐豆笾，𥙊统：夫人荐豆。"
                },
                {
                    "paragraph": "○是故夏礿、秋尝、冬烝、春社，秋省，而遂大蜡，天子之𥙊也。",
                    "zhushu": "不言春祠，鲁在东方，主东巡守，以春，或阙之。省，读为狝。狝，秋田名也。春田𥙊社，秋田祀祊，大蜡，𡻕十二月索鬼神而𥙊之。○礿音药。省，读为狝，仙浅反。蜡，仕嫁反。守，手又反。祊音方，又作方。索，所白反。"
                },
                {
                    "paragraph": "○大庙，天子明堂。库门，天子皐门。雉门，天子应门。",
                    "zhushu": "言庙及门如天子之制也。天子五门：皐、库、雉、应、路。鲁有库、雉、路，则诸侯三门与？皐之言髙也。诗云：乃立皐门，皐门有伉。乃立应门，应门将将。○与，音余。伉，若浪反。将将，七良反。"
                },
                {
                    "paragraph": "○振木铎于朝，天子之政也。",
                    "zhushu": "天子将发号令，必以木铎警众。○铎，大各反。警，京领反。"
                },
                {
                    "paragraph": "○山节，藻棁，复庙，重檐，刮楹，达郷，反玷，出尊，崇坫，康圭，疏屏，天子之庙饰也。",
                    "zhushu": "山节，刻欂卢为山也。藻棁，画侏儒柱为藻文也。复庙，重屋也。重檐，重承璧材也。刮，刮摩也。郷，牖属，谓夹户䆫也。毎室八䆫为四达。反坫，反爵之坫也。出尊，当尊南也。唯两君为好。既献，反爵于其上。礼，君尊于两楹之间。崇，髙也。康，读为亢龙之亢，又为髙坫，亢所受圭，奠干上焉。屏谓之树，今桴思也。刻之为云气蛊兽，如今阙上为之矣。○藻，本又作缲，音早。棁，专悦反。复音福，注同。重，直龙反，注同。檐，以占反。刮，古八反。郷，许亮反，注同。坫，丁念反，康音抗，苦浪反。欂音博，又皮麦反，一音旁各反，徐又薄历反，字林平碧反。卢如字，本又作攎，音同。侏音朱。劘，莫何反。为好，呼报反。桴思，音浮。重言：山节藻棁，礼器、杂记下各一。"
                },
                {
                    "paragraph": "○鸾车，有虞氏之路也。钩车，夏后氏之路也。大路，殷路也。乘路，周路也。",
                    "zhushu": "鵉，有鵉和也。钩，有曲舆者也。大路，木路也。乘路，玉路也。汉𥙊天乘殷之路也，今谓之桑根车也。春秋传曰：大路素鵉。或为栾也。○钩，古侯反。乘，徐食证反，注同。栾，力丸反。"
                },
                {
                    "paragraph": "○有虞氏之旗，夏后氏之绥，殷之大白，周之大赤。",
                    "zhushu": "四者，旌旗之属也。绥，当为緌，读如冠㽔之㽔。有虞氏当言緌，夏后氏当言旗，此盖错误也。緌，谓注旄牛尾于杠首，所谓大麾。书云：武王左杖黄钺，右秉白旄以麾。周礼王建大旗以宾，建大赤以朝，建大白以即戎，建大麾以田也。○绥，依注为緌，耳佳反。注，之树反。旄音毛。杠音江。麾，毁皮反。左仗，直亮反。𨱆音越。"
                },
                {
                    "paragraph": "○夏后氏骆马，黑鬣；殷人白马，黑首；周人黄马，蕃鬣。",
                    "zhushu": ""
                },
                {
                    "paragraph": "○夏后氏牲尚黑，殷白牡，周骍刚。",
                    "zhushu": "顺正色也。白马黑鬣曰骆。殷黑首，为纯白，凶也。骍刚，赤色。○骆音洛。鬣，力辄反。蕃鬣，字又作番，音烦，郭璞云：两被发。骍，息营反，又呼营反。正音征，又如字。为，于伪反。"
                },
                {
                    "paragraph": "○泰，有虞氏之尊也。山罍，夏后氏之尊也。著，殷尊也。牺象，周尊也。",
                    "zhushu": "泰用瓦。著，著地无足。○大音泰，本亦作泰。著，直畧反，注同。"
                },
                {
                    "paragraph": "○爵，夏后氏以琖，殷以斝，周以爵。",
                    "zhushu": "斝，画禾榢也。诗曰：洗爵奠斝。○斝音嫁，又古雅反，注同。"
                },
                {
                    "paragraph": "灌尊，夏后氏以鸡夷，殷以斝，周以黄目。",
                    "zhushu": ""
                },
                {
                    "paragraph": "○其勺，夏后氏以龙勺，殷以疏勺，周以蒲勺。",
                    "zhushu": "夷，读为彛。周礼：春祠夏禴，祼用鸡彛、鸟彛。秋尝、冬烝，祼用斝彛。黄彛。龙，龙头也。疏，通刻其头。蒲，合蒲如凫头也。○勺，而灼反，下同。禴，音乐。祼，古乱反。重意：周以黄目，郊特牲：黄目，欎气之上尊也。"
                },
                {
                    "paragraph": "○土鼓，篑桴，苇籥，伊耆氏之乐也。",
                    "zhushu": "篑，当为由，声之误也。籥，如笛，三孔。伊耆氏，古天子有天下之号也。今有姓伊耆氏者。○篑，读为由，苦对反。桴，音浮。苇，于鬼反。籥，音薬。蒉，其位反，又苦恠反。笛，本又作遂，音狄。重意：士鼓蒉桴，礼运第九：蒉桴而士鼓。"
                },
                {
                    "paragraph": "拊搏，玉磬，揩击，大琴，大瑟，中琴，小瑟，四代之乐器也",
                    "zhushu": "。拊搏，以韦为之，充之以糠，形如小鼓。楷击，谓柷敔，皆所以节乐者也。四代，虞、夏、殷、周也。○拊，芳甫反。搏，音博。措，居八反，注同。大琴，徐本作瑟。糠，音康。柷，昌六反。敔，鱼吕反，本又作圉。"
                },
                {
                    "paragraph": "○鲁公之庙，文世室也。武公之庙，武世室也。",
                    "zhushu": "此二庙，象周有文王、武王之庙也。世室者，不毁之名也。鲁公，伯禽也。武公，伯禽之玄孙也，名敖。"
                },
                {
                    "paragraph": "○米廪，有虞氏之庠也。序，夏后氏之序也。瞽宗，殷学也。頖宫，周学也。",
                    "zhushu": "庠、序，亦学也。庠之言详也，于以考礼详事也。曽谓之米廪，虞帝上孝，今藏粢盛之委焉。序，次序王事也。瞽宗，乐师瞽蒙之所宗也。古者有道徳者使教焉，死则以为乐祖，于此𥙊之。頖之言班也，于以班政教也。○廪，力甚反。頖，音判。委，干伪反，又作积，丁赐反。蒙，音蒙。"
                },
                {
                    "paragraph": "○崇鼎、贯鼎、大璜、封父龟，天子之器也。",
                    "zhushu": "崇、贯、封父，皆国名。文王伐崇，古者伐国，迁其重器，以分同姓。大璜，夏后氏之璜。春秋传曰：分鲁公以夏后氏之璜。○贯，古唤反。璜，音黄。父，音甫，注同。分鲁，扶问反。"
                },
                {
                    "paragraph": "越棘、大弓，天子之戎器也。",
                    "zhushu": "越，国名也。棘，戟也。春秋传曰：子都拔棘。"
                },
                {
                    "paragraph": "○夏后氏之鼓足，殷楹鼓，周县鼓。",
                    "zhushu": "足，谓四足也。楹，谓之柱，贯中上出也。县，县之簨虡也。殷颂曰：植我鼗鼓。周颂曰：应朄县鼓。○县，音玄，注及下注同。簨，本作笋，恤尹反。虡，音巨。植，市力反，又音置，徐音徒吏反，又徒力反。鼗，音桃。应，应对之应。朄，音胤。"
                },
                {
                    "paragraph": "○垂之和钟，叔之离磬，女蜗之笙簧。",
                    "zhushu": "垂，尧之共工也。女娲、三皇承宓羲者。叔，未闻也。和、离，谓次序其声县也。笙簧，笙中之簧也。世，本作曰，垂作钟，无句作磬，女蜗作笙簧。○钟，章凶反，说文作钟，以此钟为酒器，字林之用反。娲，徐古蛙反，又古华反。共，音恭。宓，音密，本又作虙，音伏。戏，音羲。句，其俱反，字又作劬。"
                },
                {
                    "paragraph": "○夏后氏之龙簨虡，殷之崇牙，周之璧翣。",
                    "zhushu": "簨虡，所以县钟磬也。横曰簨，饰之以鳞属。植曰虡，饰之以裸属、羽属。簨以大版为之，谓之业。殷又于龙上刻画之为重牙，以挂县纮也。周又画缯为翣，戴以璧，垂五采羽于其下，树于簨之角上，饰弥多也。周颂曰：设业设虡，崇牙树羽。○翣，所甲反，又作菨。植，市力反，徐徒力反。裸，力果反。重，直龙反。挂，音挂。弦，徐音宏。载以，音戴。重言：殷之崇牙，周之璧翣二，下文一。"
                },
                {
                    "paragraph": "○有虞之两敦，夏后氏之四琏，殷之六瑚，周之八簋。",
                    "zhushu": "皆黍稷器，制之异同，未闻。○敦，音对，又都雷反。连，本又作琏，同力展反。瑚，音胡。簋，音轨。"
                },
                {
                    "paragraph": "○俎，有虞氏以梡，夏后氏以嶡，殷以椇，周以房俎。",
                    "zhushu": "梡，断木为四足而巳。嶡之言蹶也，谓中足为横距之象，周礼谓之距。椇之言枳椇也，谓曲桡之也。房，谓足下跗也，上下两间，有似于堂房。鲁颂曰：笾豆大房。○椇，俱甫反。断，丁乱反，又丁管反。蹶，俱卫反。横，古矌反，又音光，又华盲反。枳，吉氏反。桡，音扰。跗，方于反。"
                },
                {
                    "paragraph": "○夏后氏以楬豆，殷玉豆，周献豆。",
                    "zhushu": "楬，无异物之饰也。献，疏刻之。齊人谓无发为秃楬。○楬，徐苦瞎反，注同，又苦八反。献，素何反。秃，土木反。"
                },
                {
                    "paragraph": "○有虞氏服韨，夏后氏山，殷火，周龙章。",
                    "zhushu": "韨，冕服之韠也。舜始作之，以尊𥙊服。禹、汤至周，増以画文，后王弥饰也。山，取其仁可仰也。火，取其明也。龙，取其変化也。天子备焉，诸侯火而下，卿大夫山，士韎韦而巳。韨，或作黻。○黻，音弗。韎，莫拜反。"
                },
                {
                    "paragraph": "○有虞氏𥙊首，夏后氏𥙊心，殷𥙊肝，周𥙊肺。",
                    "zhushu": "气主盛也。"
                },
                {
                    "paragraph": "○夏后氏尚明水，殷尚醴，周尚酒。",
                    "zhushu": "此皆其时之用耳，言尚，非。"
                },
                {
                    "paragraph": "○有虞氏官五十，夏后氏官百，殷二百，周三百。",
                    "zhushu": "周之六卿，其属各六十，则周三百六十官也。此云三百者，记时冬官亡矣。昏义曰：天子立六官，三公、九卿、二十七大夫、八十一元士，凡百二十。盖谓夏时也。以夏、周推前后之差，有虞氏官宜六十，夏后氏宜百二十，殷宜二百四十，不得如此记也。"
                },
                {
                    "paragraph": "有虞氏之绥，夏后氏之绸练，殷之崇牙，周之璧翣。",
                    "zhushu": "绥，亦旌旗之緌也。夏绸其杠，以练为之旒。殷又刻缯为重牙，以饰其侧，亦饰弥多也。汤以武受命，恒以牙为饰也。此旌旗及翣，皆丧葬之饰。周礼大丧葬，巾车执盖，从车持旌，御仆持翣。旌从遣车，翣夹柩路左右前后。天子八翣，皆戴璧垂羽。诸侯六翣，皆戴圭。大夫四翣，土二翣，皆戴緌。孔子之丧，公西赤为志，亦用此焉。尔雅说旌旗曰：素锦绸杠，纁白縿，素升龙于縿，练旒九。○绥，耳佳反，注并同。绸，吐趯反，注同，徐音筹。从，才用反，下同。遣，弃战反。夹，古洽反。柩，其久反。重，字又作纁，香云反。縿，所衔反。重意：夏后至璧翣，檀弓上：饰棺置翣，设崇，殷也。绸练，夏也。"
                },
                {
                    "paragraph": "凡四代之服、器、官，鲁兼用之。是故鲁，王礼也，天下传之久矣。君臣未尝相弑也，礼乐、刑法、政俗未尝相变也，天下以为有道之国。是故天下资礼乐焉。",
                    "zhushu": "王礼，天子之礼也。传，传世也。资，取也。此盖盛周公之德耳。春秋时，鲁三君弑，又士之有诔由庄公始，妇人髽而吊，始于台骀。云君臣未尝相弑，政俗未尝相変，亦近诬矣。资，或为饮。○传，丈专反，注同。弑，本又作杀，音试，注同。诔，力轨反。髽，侧瓜反。台，音胡。骀，大来反。近，如字，又附近之近。"
                }
            ]
        },
        {
            "name": "丧服小记第十五",
            "paragraphs": [
                {
                    "paragraph": "丧服小记第十五",
                    "zhushu": "○陆曰：郑云：以其记丧服之小义。",
                    "type": 1
                },
                {
                    "paragraph": "斩衰，括发以麻，为母括发以麻，免而以布。",
                    "zhushu": "母服轻，至免，可以布代麻也。为母又哭而免。○衰，七雷反，下并同。括，古活反。为，于伪反，注及下注同。免，音汶，篇内同。"
                },
                {
                    "paragraph": "齐衰，恶笄以终丧。",
                    "zhushu": "笄所以卷发。带所以持身也。妇人质，于丧所以自卷持者，有除无変。○齐，音咨，又作斋。笄，古兮反。卷，俱免反，下皆同。"
                },
                {
                    "paragraph": "男子冠而妇人笄，男子免而妇人髽。其义：为男子则免，为妇人则髽。",
                    "zhushu": "别男女也。○冠，古乱反，下同。髽，侧巴反。别，彼列反，下文有别，注不服别、卑别皆同。重意：檀弓上：妇人髽而吊也。"
                },
                {
                    "paragraph": "苴杖，竹也；削杖，桐也。",
                    "zhushu": ""
                },
                {
                    "paragraph": "○祖父卒，而后为祖母后者三年。",
                    "zhushu": "祖父在，则其服如父在为母也。○苴，七余反。削，思畧反。重言：“苴杖，竹也。削杖，桐也”二，一见问丧三十五。"
                },
                {
                    "paragraph": "○为父母，长子稽颡。",
                    "zhushu": "丧尊者及正體，不敢不尽礼。○为，于伪反，下为夫、注为无后并同。长，丁丈反，篇内并同。稽，音启。颡，素党反。"
                },
                {
                    "paragraph": "大夫吊之，虽缌必稽颡。",
                    "zhushu": "尊大夫，不敢以轻待之。"
                },
                {
                    "paragraph": "妇人为夫与长子稽颡，其余则否。",
                    "zhushu": "恩杀于父母。○杀，所戒反，徐所例反，后文注同。"
                },
                {
                    "paragraph": "○男主必使同姓，妇主必使异姓。",
                    "zhushu": "谓为无主后者为主也。异姓，同宗之妇也。妇人外成。"
                },
                {
                    "paragraph": "○为父后者，为出母无服。",
                    "zhushu": "不敢以巳私废父所传重之𥙊祀。○为出，于伪反，下注为其族人、为其昆弟同。传，丈专反，下传重皆同。○重言：二，篇未一。檀弓上：丧不为出母。"
                },
                {
                    "paragraph": "○亲亲以三为五，以五为九，上杀、下杀、旁杀，而亲毕矣。",
                    "zhushu": "巳上亲父，下亲子，三也。以父亲祖，以子亲孙，五也。以祖亲髙祖，以孙亲玄孙，九也。杀，谓亲益疏者，服之则䡖。○巳，音纪。"
                },
                {
                    "paragraph": "○王者禘其祖之所自出，以其祖配之，",
                    "zhushu": "禘，大𥙊也。始祖感天神灵而生，𥙊天则以祖配之。自外至者，无主不止。○王，如字，又于况反，下同。禘，大计反。重言：二，下篇大传一。"
                },
                {
                    "paragraph": "而立四庙。",
                    "zhushu": "髙祖以下，与始祖而五。"
                },
                {
                    "paragraph": "庶子王亦如之。",
                    "zhushu": "世子有废疾，不可立，而庶子立。其𥙊天立庙，亦如世子之立也。春秋时，卫侯元有兄絷。○兄，知急反。"
                },
                {
                    "paragraph": "○别子为祖，",
                    "zhushu": "诸侯之庶子，别为后世为始祖也。谓之别子者，公子不得祢先君。"
                },
                {
                    "paragraph": "继别为宗，",
                    "zhushu": "别子之世长子，为其族人为宗，所谓百世不迁之宗。"
                },
                {
                    "paragraph": "继祢者为小宗。",
                    "zhushu": "别子庶子之长子，为其昆弟为宗也。谓之小宗者，以其将迁也。○祢，乃礼反。重言：“别子为祖，継别为宗，継祢者为小宗”一，下篇一。"
                },
                {
                    "paragraph": "有五世而迁之宗，其继髙祖者也。",
                    "zhushu": "谓小宗也。小宗有四，或継髙祖，或继曽祖，或継祖，或継祢，皆至五世则迁。"
                },
                {
                    "paragraph": "是故祖迁于上，宗易于下。尊祖故敬宗，敬宗所以尊祖祢也。",
                    "zhushu": "宗者，祖祢之正體。重言：尊祖故敬宗二，一见大传。重意：少仪：敬宗，尊祖之道也。"
                },
                {
                    "paragraph": "庶子不𥙊祖者，明其宗也。",
                    "zhushu": "明其尊宗以为本也，祢则不𥙊矣。言不𥙊祖者，主谓宗子、庶子俱为适士，得立祖祢庙者也。凡正體在乎上者谓下正，犹为庶也。○适，丁历反，篇内同。"
                },
                {
                    "paragraph": "庶子不为长子斩，不继祖与祢故也。",
                    "zhushu": "尊先祖之正體，不二其统也。言不継祖祢，则长子不必五世。○为，于伪反，下注为君母、自为巳同。"
                },
                {
                    "paragraph": "庶子不𥙊殇与无后者，殇与无后者从祖祔食。",
                    "zhushu": "不𥙊殇者，父之庶也。不𥙊无后者，祖之庶也。此二者当从祖祔食，而巳不𥙊祖，无所食之也。共其牲物，而宗子主其礼焉。祖庶之殇，则自𥙊之。凡所𥙊殇者，唯适子耳。无后者，谓昆弟诸父也。宗子之诸父无后者，为墠𥙊之。○殇，音伤。袝，徐音附。所食，音嗣。共，音恭。墠，皇音善，徐徒丹反。"
                },
                {
                    "paragraph": "庶子不𥙊祢者，明其宗也。",
                    "zhushu": "谓宗子、庶子俱为下土，得立祢庙也，虽庶人亦然。"
                },
                {
                    "paragraph": "○亲亲、尊尊、长长，男女之有别，人道之大者也。",
                    "zhushu": "言服之所以隆杀。重意：大传、特牲昏义：男女有别。"
                },
                {
                    "paragraph": "○从服者，所从亡则巳。",
                    "zhushu": "谓若为君母之父母、昆弟、从母也。○巳，音以。"
                },
                {
                    "paragraph": "属从者，所从虽没也服。",
                    "zhushu": "谓若自为巳之母党。"
                },
                {
                    "paragraph": "妾从女君而出，则不为女君之子服。",
                    "zhushu": "妾为女君之党，服得与女君同，而今俱出，女君犹为子期，妾于义绝，无施服。○则不为，于伪反，注妾为、犹为皆同。期，音朞，下文及注不及期皆同。施，以豉反。"
                },
                {
                    "paragraph": "○礼，不王不禘，",
                    "zhushu": "禘，谓𥙊天。重言：二，一见大传十六篇。"
                },
                {
                    "paragraph": "世子不降妻之父母。其为妻也，与大夫之适子同。",
                    "zhushu": "世子，天子诸侯之适子也。不降妻之父母，为妻故亲之也。为妻亦齐衰不杖者，君为之主，子不得伸也。主言与大夫之适子同，据服之成文也。本所以正见父在为妻不杖于大夫适子者，明大夫以上虽尊，犹为适妇为主。○其为妻，于伪反，注为妻、犹为皆同。伸，音申。正见，贤遍反。以上，时掌反，凡以上皆同。"
                },
                {
                    "paragraph": "○父为士，子为天子诸侯，则𥙊以天子诸侯，其尸服以士服。",
                    "zhushu": "𥙊以天子诸侯，飬以子道也。尸服士服。父本无爵，子不敢以巳爵加之，嫌于卑之。○飬，以尚反，重言：父为士。○一见中庸。"
                },
                {
                    "paragraph": "父为天子诸侯，子为士，𥙊以士，其尸服以士服。",
                    "zhushu": "谓父以罪诛，尸服以士服，不成为君也。天子之子当封为王者后，以祀其受命之祖。云为士，则择其宗之贤者，若微子者，不必封其子。为王者后及所立为诸侯者，祀其先君以礼卒者，尸服天子、诸侯之服。如遂无所封立，则尸也、𥙊也皆如士，不敢僣用尊者衣物。重言：“子为士，𥙊以士”二，一见中庸。"
                },
                {
                    "paragraph": "○",
                    "zhushu": ""
                },
                {
                    "paragraph": "妇当丧而出，则除之，为父母丧，未练而出，则三年，既练而出，则巳。未练而反，则期，既练而反，则遂之。",
                    "zhushu": "当丧，当舅姑之丧也。出，除丧绝族也。○为，于伪反，下文不为、注不相为同。"
                },
                {
                    "paragraph": "○再期之丧，三年也；期之丧，二年也。九月七月之丧，三时也；五月之丧，二时也；三月之丧，一时也。",
                    "zhushu": "言丧之节，应𡻕时之气。○应，应对之应。"
                },
                {
                    "paragraph": "故期而𥙊，礼也；期而除丧，道也。𥙊不为除丧也。",
                    "zhushu": "此谓练𥙊也。礼，正月存亲，亲亡，至今而期，期则宜𥙊。期，天道一変，哀侧之情益衰，衰则宜除，不相为也。○衰衰，并色追反，下益衰同。"
                },
                {
                    "paragraph": "三年而后葬者必再𥙊。其𥙊之间不同时而除丧。",
                    "zhushu": "再𥙊，练、祥也。间不同时者，当异月也。既祔，明月练而𥙊，又明月祥而𥙊。必异月者，以葬与练、祥本异𡻕，宜异时也。而除丧，巳祥则除，不禫。○禫，大感反。"
                },
                {
                    "paragraph": "大功者主人之丧，有三年者，则必为之再𥙊。朋友，虞祔而巳。",
                    "zhushu": "谓死者之从父昆弟来为丧主。有三年者，谓妻若子幼少，大功为之再𥙊，则小功缌麻为之练𥙊可也。○必为，于伪反，注为之、下注父为之、下为君皆同。少，诗照反。"
                },
                {
                    "paragraph": "士妾有子而为之缌，无子则巳。",
                    "zhushu": "士卑妾无男女则不服，不别贵贱。"
                },
                {
                    "paragraph": "生不及祖父母诸父昆弟，而父税丧，巳则否。",
                    "zhushu": "谓子主于外者也。父以他故居异邦而生巳，巳不及此，亲存时归见之，今其死于丧，服年月巳过乃闻之。父为之服，巳则否者，不责非时之恩于人所不能也。当其时则服。税，读如无礼则税之。税丧者，丧与服不相当之言。○说丧，皇他活反，徐他外反，注及下同。"
                },
                {
                    "paragraph": "为君之父母、妻、长子，君巳除丧而后闻丧，则不税。",
                    "zhushu": "臣之恩轻也。谓卿大夫出聘问，以他故久留。"
                },
                {
                    "paragraph": "降而在缌、小功者，则税之。",
                    "zhushu": "谓正亲在齊衰、大功者，亲缌，小功不税矣。曽子问曰：小功不税，则是远兄弟终无服也。此句补脱误在是，宜承父税丧，巳则否。○补税，音夺。"
                },
                {
                    "paragraph": "近臣，君服斯服矣，其余从而服，不从而税。",
                    "zhushu": "谓君出朝觐不时，反而不知丧者，如臣阍寺之属也。其余，群介、行人、宰史也。○朝，直遥反。阍，音昏。介，音界。"
                },
                {
                    "paragraph": "君虽未知丧，臣服巳。",
                    "zhushu": "从服者，所从虽在外，自若服也。"
                },
                {
                    "paragraph": "○虞，杖不入于室；祔，杖不升于堂。",
                    "zhushu": "哀益衰，敬弥多也。虞于寝，祔于祖庙。"
                },
                {
                    "paragraph": "为君母后者，君母卒，则不为君母之党服，",
                    "zhushu": "徒从也。所从亡则巳。○不为，于伪反，下妾为君、注大夫为庶子同。"
                },
                {
                    "paragraph": "○绖杀五分而去一，杖大如绖。",
                    "zhushu": "如要绖也。○去，起吕反，下去杖并注同。绖，大结反。要，一遥反，下文要绖、注上至要皆同。"
                },
                {
                    "paragraph": "妾为君之长子，与女君同。",
                    "zhushu": "不敢以恩轻轻服君之正统。"
                },
                {
                    "paragraph": "除丧者，先重者，",
                    "zhushu": "谓练，男子除乎首，妇人除乎带。"
                },
                {
                    "paragraph": "易服者，易轻者。",
                    "zhushu": "谓大丧既虞卒哭而遭小丧也。其易丧服，男子易乎带，妇人易乎首。重言：除丧者，先重者二，一见间传三十七，丧字作服字。○易服者，易轻者二，一见间传。"
                },
                {
                    "paragraph": "无事不辟庙门，",
                    "zhushu": "鬼神尚幽暗也。庙，殡宫。○辟，婢亦反，徐扶亦反。"
                },
                {
                    "paragraph": "哭皆于其次。",
                    "zhushu": "无时哭也。有事则入即位。"
                },
                {
                    "paragraph": "○复与书铭，自天子达于士，其辞一也。男子称名，妇人书姓与伯仲，如不知姓，则书氏。",
                    "zhushu": "此谓殷礼也。殷质，不重名，复则臣得名君。周之礼，天子崩，复曰：皐，天子复；诸侯薨，复曰：皐，某甫复。其余及书铭则同。○如不知姓，一本无知姓二字。重意：丧大记：男子称名，妇人称字。"
                },
                {
                    "paragraph": "○斩衰之葛，与齐衰之麻同。",
                    "zhushu": "绖之大，俱七寸五分寸之一，带五寸二十五分寸之十九。"
                },
                {
                    "paragraph": "齐衰之葛，与大功之麻同。",
                    "zhushu": "绖之大，俱五寸二十五分寸之十九，带四寸百二十五分寸之七十六。"
                },
                {
                    "paragraph": "麻同，皆兼服之。",
                    "zhushu": "皆者，皆上二事也。兼服之，谓服麻又服葛也。男子则绖上服之葛，带下服之麻；妇人则绖下服之麻，固自带其故带也，所谓易服易轻者也。兼服之文，主于男子。重言：二，一见间传二十七，皆有则字。"
                },
                {
                    "paragraph": "○报葬者报虞，三月而后卒哭。",
                    "zhushu": "报，读为赴疾之赴，谓不及期而葬也。既葬即虞，虞，安神也。卒哭之𥙊，待哀杀也。○报，依注音赴，芳付反，下同。"
                },
                {
                    "paragraph": "○父母之丧偕，先葬者不虞祔，待后事。其葬服斩衰。",
                    "zhushu": "偕，俱也。谓同月若同日死也。先葬者，母也。曽子问曰：葬先轻而后重。又曰：反葬奠而后辞于殡，遂修葬事。其虞也，先重而后轻。待后事，谓如此也。其葬服斩衰者，丧之隆，哀宜从重也。假令父死在前月而同月葬，犹服斩衰，不葬不変服也。言其葬服斩衰，则虞、祔各以其服矣。及练、祥皆然。卒事反服重。○偕，音偕。令，力呈反。"
                },
                {
                    "paragraph": "○大夫降其庶子，其孙不降其父，",
                    "zhushu": "祖不厌孙也。大夫为庶子大功。○厌，一妾反，徐于艶反，下丈注皆同。"
                },
                {
                    "paragraph": "大夫不主士之丧。",
                    "zhushu": "士之丧虽无主，不敢摄大夫以为主。"
                },
                {
                    "paragraph": "○为慈母之父母无服。",
                    "zhushu": "恩不能及。○为，于伪反，下其妻为、为母丧、为妻禫、为庶母、为祖庶母皆同。"
                },
                {
                    "paragraph": "○夫为人后者，其妻为舅姑大功。",
                    "zhushu": "以不贰降。○降，一本作降。"
                },
                {
                    "paragraph": "○士祔于大夫则易牲。",
                    "zhushu": "不敢以卑牲𥙊尊也。大夫少牢也。"
                },
                {
                    "paragraph": "○继父不同居也者，必尝同居，皆无主后，同财而𥙊其祖祢为同居，有主后者为异居。",
                    "zhushu": "录恩服深浅也。见同财则期。同居异财，故同居。今异居，及継父有子，亦为异居，则三月。未尝同居，则不服。○见，贤遍反。"
                },
                {
                    "paragraph": "○哭朋友者，于门外之右，南面。",
                    "zhushu": "変于有亲者也。门外，寝门外。"
                },
                {
                    "paragraph": "○祔葬者不筮宅。",
                    "zhushu": "宅，葬地也。前人葬既筮之。"
                },
                {
                    "paragraph": "士大夫不得祔于诸侯，祔于诸祖父之为士大夫者，其妻祔于诸祖姑，哀祔于妾祖姑，亡则中一以上而祔。祔必以其昭穆。",
                    "zhushu": "士大夫，谓公子、公孙为士大夫者，不得祔于诸侯，卑别也。既卒哭，各就其先君为祖者兄弟之庙而祔之。中，犹间也。○亡，如字，又音无。昭，常遥反，后昭穆皆放此。间，间厕之间。"
                },
                {
                    "paragraph": "诸侯不得祔于天子，天子、诸侯、大夫可以祔于士。",
                    "zhushu": "人莫敢卑其祖也。"
                },
                {
                    "paragraph": "○为母之君母，母卒则不服。",
                    "zhushu": "母之君母，外祖适母。徒从也。所从亡则巳。"
                },
                {
                    "paragraph": "○宗子，母在为妻禫。",
                    "zhushu": "宗子之妻，尊也。"
                },
                {
                    "paragraph": "○为慈母后者，为庶母可也，为祖庶母可也。",
                    "zhushu": "谓父命之为子母者也，即庶子为后，此皆子也，传重而巳，不先命之与适妻使为母子也，缘为慈母后之义。父之妾无子者，亦可命已庶子为后。"
                },
                {
                    "paragraph": "○为父、母，妻，长子禫。",
                    "zhushu": "目所为禫者也。○为父母，于伪反，注目所为，下文则为其母、子，为妻，下注恩为、巳为之変、为今死者皆同。"
                },
                {
                    "paragraph": "○慈母与妾母，不世𥙊也。",
                    "zhushu": "以其非正。春秋传：日于子𥙊，于孙止。"
                },
                {
                    "paragraph": "○丈夫冠而不为殇，妇人笄而不为殇，",
                    "zhushu": "言成人也。妇人许嫁而笄，未许嫁与丈夫同。○冠，古乱反。"
                },
                {
                    "paragraph": "为殇后者，以其服服之。",
                    "zhushu": "言为后者，据承之也。殇无为人父之道，以本亲之服服之。"
                },
                {
                    "paragraph": "久而不葬者，唯主丧者不除，其余以麻终月数者，除丧则巳。",
                    "zhushu": "其余，谓旁亲也。以麻终月数。不葬者，丧不変也。"
                },
                {
                    "paragraph": "○箭笄终丧三年。",
                    "zhushu": "亦于丧所以自卷持者，有除无变。"
                },
                {
                    "paragraph": "齐衰三月与大功同者，绳屦。",
                    "zhushu": "虽尊卑异，于恩有可同也。"
                },
                {
                    "paragraph": "○练，筮日、筮尸，视濯，皆要绖、杖、绳屦，有司告具而后去杖。筮日、筮尸，有司告事毕，而后杖，拜送宾。",
                    "zhushu": "临事去杖，敬也。濯，谓漑𥙊器也。○濯，大角反。漑，古代反。"
                },
                {
                    "paragraph": "大祥，吉服而筮尸。",
                    "zhushu": "凡変除者，必服其吉服，以即𥙊事，不以凶临吉也。间传曰：大祥，素缟麻衣。○缟，古老反。"
                },
                {
                    "paragraph": "○庶子在父之室，则为其母不禫。",
                    "zhushu": "妾子，父在厌也。"
                },
                {
                    "paragraph": "庶子不以杖即位。",
                    "zhushu": "下适子也。位，朝夕哭位也。○下适，户嫁反。下，丁历反。"
                },
                {
                    "paragraph": "父不主庶子之丧，则孙以杖即位可也。",
                    "zhushu": "祖不厌孙，孙得伸也。○伸，音申。"
                },
                {
                    "paragraph": "父在，庶子为妻以杖即位可也。",
                    "zhushu": "舅不主妾之丧，子得伸也。"
                },
                {
                    "paragraph": "○诸侯吊于异国之臣，则其君为主。",
                    "zhushu": "君为之主吊臣，恩为巳也。子不敢当主。中庭北面哭。不拜。"
                },
                {
                    "paragraph": "○诸侯吊，必皮弁钖衰，所吊虽巳葬，主人必免。主人未丧服，则君亦不钖衰。",
                    "zhushu": "必免者，尊人君，为之変也。未丧服，未成服也。既殡，成服。"
                },
                {
                    "paragraph": "○养有疾者不丧服，遂以主其丧。",
                    "zhushu": "不丧服，求生主吉，恶其凶也。遂以主其丧。谓养者有亲也，死则当为之主。其为主之服，如素无丧服。○养，羊尚反。恶，乌路反。"
                },
                {
                    "paragraph": "非养者，入主人之丧，则不易巳之丧服。",
                    "zhushu": "入，犹来也。谓养者无亲于死者，不得为主。其有亲，来为主者，素有丧服而来为主，与素无服者异。素无服，素有服，为今死者当服，则皆三日成也。"
                },
                {
                    "paragraph": "养尊者必易服，养卑者否。",
                    "zhushu": "尊，谓父兄，卑，谓子弟之属。"
                },
                {
                    "paragraph": "○妾无妾祖姑者，易牲而祔于女君可也。",
                    "zhushu": "女君，适祖姑也。易牲而祔，则凡妾下女君一等。○适，丁历反。下，户嫁反。"
                },
                {
                    "paragraph": "○妇之丧，虞，卒哭，其夫若子主之，祔则舅主之。",
                    "zhushu": "妇，谓凡适妇、庶妇也。虞，卒哭，𥙊妇非舅事也。祔于祖庙，尊者宜主焉。"
                },
                {
                    "paragraph": "士不摄大夫，士摄大夫，唯宗子。",
                    "zhushu": "士之丧虽无主，不敢摄大夫以为主。宗子尊，可以摄之。"
                },
                {
                    "paragraph": "主人未除丧，有兄弟自他国至，则主人不免而为主。",
                    "zhushu": "亲质，不崇敬也。"
                },
                {
                    "paragraph": "○陈器之道，多陈之，而省纳之可也；省陈之，而尽纳之可也。",
                    "zhushu": "多陈之，谓宾客之就器也，以多为荣。省陈之，谓主人之明器也，以节为礼。○省，所领反，下及注同。"
                },
                {
                    "paragraph": "○奔兄弟之丧，先之墓而后之家，为位而哭。所知之丧，则哭于宫而后之墓。",
                    "zhushu": "兄弟先之墓，骨肉之亲，不由主人也。宫，故殡宫也。"
                },
                {
                    "paragraph": "○父不为众子次于外。",
                    "zhushu": "于庶子畧，自若居寝。○为，于伪反，下注犹来为、下文为出母、为夫杖同。"
                },
                {
                    "paragraph": "○与诸侯为兄弟者服斩，",
                    "zhushu": "谓卿大夫以下也。与尊者为亲，不敢以轻服服之。言诸侯者，明虽在异国，犹来为三年也。"
                },
                {
                    "paragraph": "下殇小功，带澡麻不绝本，诎而反以报之。",
                    "zhushu": "报，犹合也。下殇小功，本齊衰之亲，其绖带、澡率治麻为之，带不绝其本，屈而上至要中，合而纠之，明亲重也。凡殇，散带垂。○澡麻，本又作藻，音早，一本无麻字。不绝，本或作不绝本，非也。诎，丘勿反。澡率，上音早，下所律反，又音律。上，时掌反。纠，居黝反，徐居纠反。散，先但反，下文注并同。"
                },
                {
                    "paragraph": "妇祔于祖姑，祖姑有三人，则祔于亲者。",
                    "zhushu": "谓舅之母死，而又有継母二人也。亲者，谓舅所生。"
                },
                {
                    "paragraph": "○其妻为大夫而卒，而后其夫不为大夫，而祔于其妻，则不易牲。妻卒，而后夫为大夫，而祔于其妻，则以大夫牲。",
                    "zhushu": "妻为大夫，夫为大夫时卒。不易牲，以士牲也。此谓始来仕无庙者。无庙者不祔，宗子去国，乃以庙从。○从，才用反。"
                },
                {
                    "paragraph": "○为父后者，为出母无服。无服也者，丧者不𥙊故也。",
                    "zhushu": "适子正體于上，当𥙊祖也。重言：为父后者，为出母无服二，见篇首。"
                },
                {
                    "paragraph": "○妇人不为主而杖者，姑在为夫杖，",
                    "zhushu": "姑不厌妇。"
                },
                {
                    "paragraph": "母为长子削杖。",
                    "zhushu": "嫌服男子当杖竹也。母为长子服，不可以重于子为巳也。"
                },
                {
                    "paragraph": "女子子在室为父母，其主丧者不杖，则子一人杖。",
                    "zhushu": "女子子在室亦童子也。无男昆弟，使同姓为摄主，不杖。则子一人杖，谓长女也。许嫁及二十而笄，笄为成人，成人正杖也。重言：女子子二，一见曲礼上。"
                },
                {
                    "paragraph": "○缌、小功，虞，卒哭则免。",
                    "zhushu": "棺柩巳藏，嫌恩轻，可以不免也。言则免者，则既殡、先启之间，虽有事不免。"
                },
                {
                    "paragraph": "既葬而不报虞，则虽主人皆冠，及虞则皆免。",
                    "zhushu": "有故不得疾虞，虽主人皆冠。不可久无饰也。皆免，自主人至缌麻。○报，音赴，下同。冠，如字，又古乱反，下及注皆同。"
                },
                {
                    "paragraph": "为兄弟，既除丧巳。及其葬也，反服其服，报虞卒哭则免，如不报虞则除之。",
                    "zhushu": "小功以下。○为，于伪反，下注为人君、为母，下文为之小功皆同。"
                },
                {
                    "paragraph": "远葬者，比反哭者皆冠，及郊而后免，反哭。",
                    "zhushu": "墓在四郊之外。○比，必利反。"
                },
                {
                    "paragraph": "君吊，虽不当免时也，主人必免，不散麻。虽异国之君，免也。亲者皆免。",
                    "zhushu": "不散麻者，自若绞垂。为人君変。贬于大敛之前，既启之后也。亲者，大功以上也。异国之君，免，或为吊。○绞，古卯反。"
                },
                {
                    "paragraph": "除殇之丧者，其𥙊也必玄。",
                    "zhushu": "殇无変，文不缟。冠玄端黄裳而𥙊，不朝服，未纯吉也。于成人为释禫之服。○朝，直遥反，下文同。"
                },
                {
                    "paragraph": "○除成丧者，其𥙊也朝服缟冠。",
                    "zhushu": "成，成人也。缟冠，未纯吉𥙊服也。既祥𥙊，乃素缟麻衣。"
                },
                {
                    "paragraph": "○奔父之丧，括发于堂上，𥘵、降、踊，袭绖于东方。奔母之丧，不括发，𥘵于堂上，降、踊，袭免于东方。绖即位，成踊，出门，哭止。三日而五哭三𥘵。",
                    "zhushu": "凡奔丧，谓道远巳殡乃来也。为母不括发，以至成服，一而巳。贬于父也。即位以下，于父母同也。三日五哭者，始至讫夕反位哭，乃出就次，一哭也，与明日、又明日之朝夕而五哭。三祖者，始至祖，与明日、又明日之朝而三也。"
                },
                {
                    "paragraph": "○适妇不为舅后者，则姑为之小功。",
                    "zhushu": "谓夫有废疾、他故君死而无子，不受重者。小功，庶妇之服也。凡父母于子，舅姑于妇，将不传重于适，及将所传重者非适，服之皆如庶子、庶妇也。"
                }
            ]
        },
        {
            "name": "大传第十六",
            "paragraphs": [
                {
                    "paragraph": "大传第十六",
                    "zhushu": "○陆曰：郑云：以其记祖宗人亲之大义，故以大传为篇。",
                    "type": 1
                },
                {
                    "paragraph": "礼，不王不禘。",
                    "zhushu": ""
                },
                {
                    "paragraph": "王者禘。其祖之所自出，以其祖配之。",
                    "zhushu": "凡大𥙊曰禘。自，由也。大𥙊其先祖所由生，谓郊祀天也。王者之先祖皆感大微五帝之精以生，苍则灵威仰，赤则赤熛怒，黄则含枢纽，白则白招拒，黑则汁光纪，皆用正𡻕之正月郊𥙊之，盖特尊焉。孝经曰：郊祀后稷以配天，配灵威仰也。宗祀又正于明堂以配上帝，泛配五帝也。○不王，如字，又于况反，下同。禘，徒细反，下同。大微，音泰，下文注大祖、大王皆同。熛，必遥反。枢，昌朱反。纽，女九反。拒，俱甫反。叶，本又作汁，户牒反。汜配，芳剑反。○重言：二，并见前篇。"
                },
                {
                    "paragraph": "诸侯及其大祖，",
                    "zhushu": "大祖，受封君也。"
                },
                {
                    "paragraph": "大夫、士有大事，省于其君，干祫及其髙祖。",
                    "zhushu": "大事，冦戎之事也。省，善也。善于其君，谓免于大难也。干，犹空也。空祫，谓无庙祫𥙊之于坛墠。○省，旧仙善反，案：尓雅云：省即训善，息靖反，无烦改字。祫，徐音洽。难，乃旦反。坛，大丹反。墠音善。"
                },
                {
                    "paragraph": "○牧之野，武王之大事也。既事而退，柴于上帝，祈于社，设奠于牧室，",
                    "zhushu": "柴、祈、奠，告天地及先祖也。牧室，牧野之室也。古者郊関皆有馆焉。先祖者，行主也。○重意：柴于上帝，祈于社。王制：类于上帝，宜干社。"
                },
                {
                    "paragraph": "遂率天下诸侯，执豆笾，逡奔走，",
                    "zhushu": "逡，疾也。疾奔走，言劝事也。周颂曰：逡奔走在庙。○逡，息俊反，注冋。"
                },
                {
                    "paragraph": "追王大王亶父、王季历、文王昌，不以卑临尊也。",
                    "zhushu": "不用诸侯之号临天子也。文王称王早矣，于殷犹为诸侯，于是著焉。○追王，于况反。亶，丁但反。父音甫。著，知虑反。"
                },
                {
                    "paragraph": "○上治祖祢，尊尊也；下治子孙，亲亲也。旁治昆弟，合族以食，序以昭缪，别之以礼义，人道竭矣。",
                    "zhushu": "治，犹正也。缪，读为穆，声之误也。竭，尽也。○祢，本或作祢，羊礼反。缪音木。别，彼列反，下至其庶姓别文注并同。缪，读莫侯反，又音缪。重言：尊尊也二，下文一；亲亲也四，下文、文王世子八、中庸三十各一。"
                },
                {
                    "paragraph": "○圣人南面而听天下，所且先者五，民不与焉：",
                    "zhushu": "且先，言未遑余事。○听，絺宁反。与，音预。"
                },
                {
                    "paragraph": "一曰治亲，二曰报功，三曰举贤，四曰使能，五曰存爱。",
                    "zhushu": "功，功臣也。存，察也。察有仁爱者。"
                },
                {
                    "paragraph": "五者一得于天下，民无不足，无不赡者。五者一物纰缪，民莫得其死。",
                    "zhushu": "物，犹事也。纰缪，犹错也。五事得则民足，一事失则民不得其死，明政之难。○赡，本又作儋，食艶反。纰，匹弥反，徐孚夷反，又方齐反。缪，音谬，本或作谬。"
                },
                {
                    "paragraph": "圣人南面而治天下，必自人道始矣。",
                    "zhushu": "人道，谓此五事。重意：见礼器第十。"
                },
                {
                    "paragraph": "立权度量，考文章，改正朔，易服色，殊徽号，异器械，别衣服，此其所得与民变革者也。",
                    "zhushu": "权，称也。度，丈尺也。量，斗斛也。文章，礼法也。服色，车马也。徽号，旌旗之名也。器械，礼乐之器及兵甲也。衣服，吉凶之制也。徽，或作祎。○量，音亮，注同。正，音征。徽，讳韦反。械，尸戒反。别，彼列反。称，尺证反。祎，许韦反。"
                },
                {
                    "paragraph": "其不可得变革者则有矣，亲亲也，尊尊也，长长也，男女有别，此其不可得与民变革者也。",
                    "zhushu": "四者，人道之常。○长长，并丁丈反，后除注逮者长，并同。别，彼列反。重言：亲亲也三，一见文王世子第八，一见中庸三十一；长长也二，一见文王世子；尊尊也一，上文。○男女有别三，郊特牲、昏义各一，又上篇亲亲、尊尊、长长、男女之有别。"
                },
                {
                    "paragraph": "○同姓从宗，合族属，异姓主名，治际会，名著而男女有别。",
                    "zhushu": "合，合之宗子之家，序昭穆也。异姓，谓来嫁者也，主于母与妇之名耳。际会，昏礼交接之会也。著，明也。母、妇之名不明，则人伦乱也。乱者，若卫宣公、楚平王为子取而自纳焉。○际，音𥙊。著，知虑反。为，于伪反，下相为同。"
                },
                {
                    "paragraph": "其夫属乎父道者，妻皆母道也。其夫属乎子道者，妻皆妇道也。",
                    "zhushu": "言母、妇无昭穆于此，统于夫耳。母焉则尊之，妇焉则卑之，尊之卑之，明非巳伦，以厚别也。○属，音烛。"
                },
                {
                    "paragraph": "谓弟之妻妇者，是嫂亦可谓之母乎？",
                    "zhushu": "言不可也。谓之妇与嫂者，以其在巳之列，以名远之耳。复谓嫂为母，则令昭穆不明。昆弟之妻，夫之昆弟，不相为服，不成其亲也。男女无亲，则远于相见。○嫂，本又作㛮，悉早反。远，于万反，下同。复，扶又反。令，力呈反。"
                },
                {
                    "paragraph": "名者，人治之大者也，可无慎乎？",
                    "zhushu": "人治，所以正人。○治，直吏反，注同。"
                },
                {
                    "paragraph": "○四世而缌，服之穷也；五世祖免，杀同姓也。六世，亲属竭矣。",
                    "zhushu": "四世共髙祖，五世髙祖昆弟。六世以外，亲尽，无属名。○免，音问。杀，色界反，徐所例反。"
                },
                {
                    "paragraph": "其庶姓别于上，而戚单于下，昏姻可以通乎？",
                    "zhushu": "问之也。玄孙之子，姓别于髙祖，五世而无服，姓，世所由生。○戚，千历反。单，音丹。婚姻，如字。"
                },
                {
                    "paragraph": "系之以姓而弗别，缀之以食而弗殊，虽百世而昏姻不通者，周道然也。",
                    "zhushu": "周之礼，所建者长也。姓，正姓也。始祖为正姓，髙祖为庶姓。系之弗别，谓若今宗室属藉也。周礼小史掌定系世，辨昭穆。○系音计，又户计反。别，皇如字，旧彼列反，注及下同。缀，丁卫反，连合也。食，音嗣。定系，户计反，一音计。"
                },
                {
                    "paragraph": "○服术有六：一曰亲亲，二曰尊尊，三曰名，四曰出入，五曰长幼，六曰从服。",
                    "zhushu": "术，犹道也。亲亲，父母为首；尊尊，君为首。名，世母，叔母之属也。出入，女子子嫁者及在室者，长幼，成人及殇也，从服。若夫为妻之父母，妻为夫之党服。○夫为妻，于伪反，下至其义然也注皆同。"
                },
                {
                    "paragraph": "○从服有六：有属从，",
                    "zhushu": "子为母之党。"
                },
                {
                    "paragraph": "有徒从，",
                    "zhushu": "臣为君之党。"
                },
                {
                    "paragraph": "有从有服而无服，",
                    "zhushu": "公子为其妻之父母。"
                },
                {
                    "paragraph": "有从无服而有服，",
                    "zhushu": "公子之妻，为公子之外兄弟。"
                },
                {
                    "paragraph": "有从重而轻，",
                    "zhushu": "夫为妻之父母。"
                },
                {
                    "paragraph": "有从轻而重。",
                    "zhushu": "公子之妻为其皇姑。重言：“有从有服而无服，有从无服而有服，有从重而轻，有从轻而重”二，又见服问三十六。"
                },
                {
                    "paragraph": "○自仁率亲，等而上之至于祖，名曰轻；自义率祖，顺而下之至于祢，名曰重。一轻一重，其义然也。",
                    "zhushu": "自，犹用也。率，循也。用恩则父母重而祖轻，用义则祖重而父母轻。恩重者为之二年，义重者为之齊衰。然，如是也。○上，时掌反。重意：其义然也，郊特牲、𥙊义，其义一也。"
                },
                {
                    "paragraph": "○君有合族之道，族人不得以其戚戚君，位也。",
                    "zhushu": "君恩可以下施，而族人皆臣也，不得以父兄子弟之亲自戚于君。位，谓齿列也，所以尊君别嫌也。○别，彼列反。"
                },
                {
                    "paragraph": "○庶子不𥙊，明其宗也。庶子不得为长子三年，不继祖也。",
                    "zhushu": "明，犹尊也，一统焉。族人上不戚君，下又辟宗，乃后能相序。○为，于伪反，下为其土、注死为之、为其妻、为之大功、不相为皆同。辟，音避。"
                },
                {
                    "paragraph": "别子为祖，",
                    "zhushu": "别子，谓公子若始来在此国者，后世以为祖也。"
                },
                {
                    "paragraph": "继别为宗，",
                    "zhushu": "别子之世适也。族人尊之，谓之大宗，是宗子也。○适，丁历反，下文及注皆同。"
                },
                {
                    "paragraph": "继祢者为小宗。",
                    "zhushu": "父之适也，兄弟尊之，谓之小宗。重言：二，上篇一。"
                },
                {
                    "paragraph": "有百世不迁之宗，有五世则迁之宗。百世不迁者，别子之后也。宗其继别子之所自出者，百世不迁者也。宗其继髙祖者，五世则迁者也。尊祖故敬宗，敬宗，尊祖之义也。",
                    "zhushu": "迁，犹变易也。継别子，别子之世适也。継髙祖者，亦小宗也。先言継祢者，据别子子弟之子也。以髙祖与祢皆有継者，则曽祖亦有也。则小宗四与大宗凡五。重意：有五世则迁之宗，上篇有五世而迁之宗；宗其継髙祖者，上篇其継髙祖者。○尊祖故敬宗三，下文一，上篇一。○“敬宗，尊祖之义也”，上篇“敬宗，所以尊祖祢也”。文王世子：尊祖之道也。"
                },
                {
                    "paragraph": "○有小宗而无大宗者，有大宗而无小宗者，有无宗亦莫之宗者，公子是也。",
                    "zhushu": "公子有此三事也。公子，谓先君之子，今君昆弟。"
                },
                {
                    "paragraph": "公子有宗道，公子之公，为其士、大夫之庶者，宗其士、大夫之适者，公子之宗道也。",
                    "zhushu": "公子不得宗君，君命适昆弟为之宗，使之宗之，是公子之宗道也。所宗者适，则如大宗，死为之齊衰九月。其母则小君也，为其妻齊衰三月。无适而宗庶，则如小宗，死为之大功九月。其母、妻无服。公子唯巳而巳，则无所宗，亦莫之宗。○唯巳，音纪。"
                },
                {
                    "paragraph": "○绝族无移服，",
                    "zhushu": "族昆弟之子不相为服。○移，本或作施，同以豉反。移，犹傍也。"
                },
                {
                    "paragraph": "亲者，属也。",
                    "zhushu": "有亲者服，各以其属亲疏。"
                },
                {
                    "paragraph": "○自仁率亲，等而上之至于祖；自义率祖，顺而下之至于祢。是故人道亲亲也。",
                    "zhushu": "言先有恩。"
                },
                {
                    "paragraph": "亲亲故尊祖，尊祖故敬宗，敬宗故収族，収族故宗庙严，宗庙严故重社稷，重社稷故爱百姓，爱百姓故刑罚中，刑罚中故庶民安，庶民安故财用足，财用足故百志成，百志成故礼俗刑，礼俗刑，然后乐。",
                    "zhushu": "収族，序以昭穆也。严，犹尊也。孝经曰：孝莫大于严父。百志，人之志意所欲也。刑，犹成也。○罚中，丁仲反。重言：尊祖故敬宗三，上文、上篇一。"
                },
                {
                    "paragraph": "诗云：不显不承，无斁于人斯。此之谓也。",
                    "zhushu": "斁，厌也。言文王之仁不𩔰乎？不承成先人之业乎？言其𩔰且承之，人乐之无厌也。○斁，音亦。厌，于艳反，下同。重言：此之谓也九，礼器、𥙊义、丧服四制各一，乐记、三经觧三。"
                }
            ]
        },
        {
            "name": "少仪第十七",
            "paragraphs": [
                {
                    "paragraph": "少仪第十七",
                    "zhushu": "○陆曰：少，诗照反。少，犹小也。郑云：以其记相见及荐羞之小威仪。",
                    "type": 1
                },
                {
                    "paragraph": "闻始见君子者，辞曰：某固愿闻名于将命者。",
                    "zhushu": "君子，卿大夫若有异德者。固，如故也。将，犹奉也。即君子之门而云愿以名闻于奉命者，谦远之也。重则云固奉命传辞出入。○始见，贤遍反，下文注除注二相见并同。闻，各如字，徐音问，注皆同。嗛，音谦，本又作谦。远，于万反。重，直用反。传，丈专反，下传辞同。"
                },
                {
                    "paragraph": "不得阶主。",
                    "zhushu": "阶，上进者，言宾之辞不得指斥主人。○上，时掌反。"
                },
                {
                    "paragraph": "敌者，曰：某固愿见。",
                    "zhushu": "敌，当也。愿见，愿见于将命者，谦也。"
                },
                {
                    "paragraph": "罕见，曰闻名。",
                    "zhushu": "罕，希也。希相见，虽于敌者，犹为尊主之辞，如于君子。○罕见，贤遍反。"
                },
                {
                    "paragraph": "亟见曰朝夕。",
                    "zhushu": "亟，数也。于君子则曰：某愿朝夕闻名于将命者。于敌者则曰：某愿朝夕见于将命者。○亟，去冀反，注及下同。数，色角反。"
                },
                {
                    "paragraph": "瞽，曰闻名。",
                    "zhushu": "瞽，无目也。以无目，辞不称见。"
                },
                {
                    "paragraph": "○适有丧者，曰比。",
                    "zhushu": "适，之也。曰某愿比于将命者。比，犹比方，俱给事。"
                },
                {
                    "paragraph": "童子，曰听事。",
                    "zhushu": "曰某愿听事于将命者。童子未成人，不敢当相见之礼。"
                },
                {
                    "paragraph": "适公卿之丧，则曰：听役于司徒。",
                    "zhushu": "丧，忧戚，无宾主之礼，皆为执事来也。○为，于伪反，下文为君丧、注虽为并同。"
                },
                {
                    "paragraph": "○君将适他，臣如致金玉货贝于君，则曰：致马资于有司。敌者，曰：赠从者。",
                    "zhushu": "适他，行朝会也。资，犹用也。赠，送也。○适它，音他，本亦作他，从，才用反。朝，直遥反。"
                },
                {
                    "paragraph": "○臣致禭于君，则曰：致废衣于贾人。敌者，曰：禭",
                    "zhushu": "。言废衣，不必其以敛也。贾人之物善恶也。周礼：玉府掌“凡王之献金玉、兵器、文织、良货贿之物，受而藏之”，“有贾八人”。○禭，音遂。贾，音嫁，徐音估，注同。敛，力艳反。识，音志。郑注周礼云：画绣之属。"
                },
                {
                    "paragraph": "亲者兄弟不以禭进，",
                    "zhushu": "不执将命也，以即陈而巳。"
                },
                {
                    "paragraph": "臣为君丧，纳货贝于君，则曰纳甸于有司。",
                    "zhushu": "甸，谓田野之物。○甸，大见反。"
                },
                {
                    "paragraph": "赗马入庙门，",
                    "zhushu": "以其主于死者。○赗，芳仲反。"
                },
                {
                    "paragraph": "赙马与其币，大白兵车，不入庙门。",
                    "zhushu": "以其主于生人也。兵车，革路也。虽为死者来，陈之于外，战伐田猎之服，非盛者也。周礼：革路建大白以即戎。○赙，音附。重言：不入庿门，见曲礼。"
                },
                {
                    "paragraph": "○赙者既致命，坐委之，摈者举之，主人无亲受也。",
                    "zhushu": "丧者非尸柩之事则不亲也。㪯之，圣以东。○柩，音旧。"
                },
                {
                    "paragraph": "○受立授立不坐，",
                    "zhushu": "由便。○便，婢面反。○重意：授立不坐，曲礼上：授立不坐，授坐不立。"
                },
                {
                    "paragraph": "性之直者，则有之矣。",
                    "zhushu": "有之，有跪者也。谓受授于尊者，而尊者短则跪，不敢以长临之。○跪，其委反。长，直良反。"
                },
                {
                    "paragraph": "○始入而辞，曰：辞矣。即席，曰：可矣。",
                    "zhushu": "可，犹止也。谓摈者为宾主之莭也。始入则告之辞，至就席则止其辞。"
                },
                {
                    "paragraph": "排阖说屦于户内者，一人而巳矣。",
                    "zhushu": "虽众敌，犹有所尊也。○排，薄皆反。阖，初腊反，又音合。说，吐活反，本亦作脱，下注同。"
                },
                {
                    "paragraph": "有尊长在，则否。",
                    "zhushu": "在，在内也。后来之众，皆说屦于户外。○长，丁丈反，下文注尊长皆同。"
                },
                {
                    "paragraph": "问品味，曰：子亟食于某乎？问道艺，曰：子习于某乎？子善于某乎？",
                    "zhushu": "不斥人，谦也。道，三徳三行也。艺，六艺。○某，音母。行，下孟反。"
                },
                {
                    "paragraph": "○不疑在躬，",
                    "zhushu": "躬，身也。不服行所不知，使身疑也。"
                },
                {
                    "paragraph": "不度民械，",
                    "zhushu": "械，兵器也。不计度民家之器物，使巳亦有。○度，大洛反，计也，注同。械，户戒反。"
                },
                {
                    "paragraph": "不愿于大家，",
                    "zhushu": "大，谓富之广也。"
                },
                {
                    "paragraph": "不訾重器，",
                    "zhushu": "訾，思也。重，犹寳也。○訾，子斯反。"
                },
                {
                    "paragraph": "汜埽曰埽，埽席前曰拚，拚席不以鬛，执箕膺擖。",
                    "zhushu": "鬛，谓帚也。帚，恒埽地，不㓗清也。膺，亲也。擖，舌也。持箕将去粪者，以舌自郷。○汜埽，上芳剑反，下悉报反。拚，弗运反，又作𢹔。鬛，力辄反。膺，于陵反，胸前也。擖，以涉反，苦也，徐音叶。清，徐才性反，又如字。去，起吕反，下櫂去同。郷，许亮反。"
                },
                {
                    "paragraph": "○不贰问，",
                    "zhushu": "当正巳之心，以问吉凶于蓍龟。不得于正，凶，则卜筮其权也。○蓍，音尸。"
                },
                {
                    "paragraph": "问卜筮，曰：义与？志与？义则可问，志则否。",
                    "zhushu": "大卜问来卜筮者也。义，正事也。志，私意也。○与，音余，下同。大，音泰。"
                },
                {
                    "paragraph": "○尊长于巳，逾等，不敢问其年。",
                    "zhushu": "逾等，父兄党也。问年则巳，恭孙之心不全。○孙音逊，本亦作逊，同。"
                },
                {
                    "paragraph": "燕见不将命。",
                    "zhushu": "自不用宾主之正来，则若子弟然。○见，贤遍反，下请见同。"
                },
                {
                    "paragraph": "遇于道，见则面，",
                    "zhushu": "可以隐则隐，不敢烦动也。重意：曲礼：上遭先生于道。"
                },
                {
                    "paragraph": "不请所之。",
                    "zhushu": "尊长所之，或卑亵。○亵，息列反。"
                },
                {
                    "paragraph": "丧俟事，不犆吊。",
                    "zhushu": "亦不敢故烦动也。事朝夕哭时。○特，本亦作犆，音特。"
                },
                {
                    "paragraph": "侍坐弗使，不执琴瑟，不画地；手无容，不翣也。",
                    "zhushu": "端悫，所以为敬也。尊长或使弹琴瑟，则为之可。○画，胡麦反。翣，本又作翣，所甲反，卢云：扇也。悫，苦角反。"
                },
                {
                    "paragraph": "寝则坐而将命。",
                    "zhushu": "命有所传辞也，坐者不敢临之。"
                },
                {
                    "paragraph": "侍射则约矢，",
                    "zhushu": "不敢与之拾取也。○射，食夜反，下注客射同。拾，其劫反。"
                },
                {
                    "paragraph": "侍投则拥矢，",
                    "zhushu": "不敢释于地也。投，投壶也。投壶坐。"
                },
                {
                    "paragraph": "胜则洗而以请。",
                    "zhushu": "洗爵请行觞，不敢直饮之。○饮，音荫。"
                },
                {
                    "paragraph": "客亦如之。",
                    "zhushu": "客射，若投壶，不胜，主人亦洗而请之。○胜，诗证反。"
                },
                {
                    "paragraph": "不角，",
                    "zhushu": "角，谓觥，罚爵也。于尊长与客，如献酬之爵。○觥，古横反。"
                },
                {
                    "paragraph": "不擢马。",
                    "zhushu": "擢，去也，谓彻也。已彻马，嫌胜，故专之。○擢，直角反。"
                },
                {
                    "paragraph": "○执君之乘车则坐。",
                    "zhushu": "执，执辔，谓守之也。君不在中，坐，示不行也。○乘，绳证反。辔，冰媚反。"
                },
                {
                    "paragraph": "仆者右带剑，负良绥，申之面，扡诸幦，",
                    "zhushu": "面，前也。幦，覆苓也。良绥，君绥也。负之，由左肩上入古腋下，申之于前覆苓上也。○扡，徒可反，引也，又他佑反。幦，徐音觅。芩，力丁反。掖，音亦。"
                },
                {
                    "paragraph": "以散绥升，执辔然后步。",
                    "zhushu": "步，行也。○散，悉旦反。"
                },
                {
                    "paragraph": "○请见不请退。",
                    "zhushu": "去上不敢自由。○见，䝨遍反。"
                },
                {
                    "paragraph": "朝廷曰退，",
                    "zhushu": "近君为进。○朝，直遥反，后朝廷皆同。近，附近之近。"
                },
                {
                    "paragraph": "燕游曰归，",
                    "zhushu": "礼亵，主于家也。"
                },
                {
                    "paragraph": "师役曰罢。",
                    "zhushu": "罢之言罢劳也。春秋传日：师还曰疲。○罢，音皮，注同。还，音旋，下文、注皆同。"
                },
                {
                    "paragraph": "○侍坐于君子，君子欠伸，运笏，泽剑首，还屦，问日之蚤莫，虽请退可也。",
                    "zhushu": "以此皆解倦之状。伸，频伸也。运、泽，谓玩弄也。金器弄之，易以污泽。○欠，起剑反。伸，音申。笏，音忽。还，音旋。蚤，音早。莫，音暮。解，古卖反。频，本又作频，音频。玩，五乱反。易，以豉反。汗，户旦反，一音乌。重言：侍坐于君子，君子欠伸二，一见曲礼上；一问日之蚤莫，曲礼上：视日之蚤莫。"
                },
                {
                    "paragraph": "○事君者量而后入，不入而后量。凡乞假于人，为人从事者亦然。然，故上无怨而不远罪也。",
                    "zhushu": "量，量其事意合成否。○量，音亮。乞，如字，又音气。为，于伪反。远，于万反。"
                },
                {
                    "paragraph": "不窥宻，",
                    "zhushu": "嫌同人之私也。宻，隐曲処也。○窥，苦规反。伺，音司。处，昌虑反。"
                },
                {
                    "paragraph": "不旁狎，",
                    "zhushu": "妄相服习，终或争讼。○争，争斗之争。"
                },
                {
                    "paragraph": "不道旧故，",
                    "zhushu": "言知识之过失，损友也。孔子曰：故旧不遗，则民不偷。○偷，他侯反。"
                },
                {
                    "paragraph": "不戏色。",
                    "zhushu": "暂変倾颜色为非常，则人不长，失敬也。○不长，丁丈反，绝句。"
                },
                {
                    "paragraph": "○为人臣下者，有谏而无讪，有亡而无疾，",
                    "zhushu": "亡，去也。疾，恶也。○讪，所谏反，徐所奸反。恶，乌路反。重意：为人臣下者，有谏而无讪。曲礼上：为人臣之礼，不𩔰谏。"
                },
                {
                    "paragraph": "颂而无讇，谏而无骄，",
                    "zhushu": "颂，谓将顺其美也。骄，谓言行谋从，恃知而慢也。○讇，𠡠检反。"
                },
                {
                    "paragraph": "怠则张而相之，",
                    "zhushu": "怠，惰也。相，助也。○相，息亮反，注同。惰，徒卧反。"
                },
                {
                    "paragraph": "废则埽而更之，",
                    "zhushu": "废，政教坏乱，不可因也。○更，音庚。"
                },
                {
                    "paragraph": "谓之社稷之役。",
                    "zhushu": "役，为也。"
                },
                {
                    "paragraph": "○母拔来，母报往，",
                    "zhushu": "报，读为赴疾之赴。拔、赴，皆疾也。人来往所之，当有宿渐，不可卒也。○拔，蒲末反，注同，急疾也。王本作挍，古孝反。报音赴。卒，才忽反。"
                },
                {
                    "paragraph": "母渎神，",
                    "zhushu": "渎，谓数而不敬。○数，色角反。"
                },
                {
                    "paragraph": "母循枉，",
                    "zhushu": "前日之不正，不可复遵行以自伸。○循枉，上音旬，下纡往反，邪曲也。复，扶又反。"
                },
                {
                    "paragraph": "母测未至。",
                    "zhushu": "测，意度也。○意度，如字，本又作亿，音抑，下大各反。"
                },
                {
                    "paragraph": "士依于德，游于艺；",
                    "zhushu": "德，三德也：一曰至德，二曰敏德，三曰孝徳。艺，六艺也：一曰五礼，二曰六楽，三曰五射，四曰五御，五曰六书，六日九数。"
                },
                {
                    "paragraph": "工依于法，游于说。",
                    "zhushu": "法，谓规矩尺寸之数也。说，谓鸿杀之意所宜也。考工记曰：薄厚之所震动，清浊之所由出，侈弇之所由㒷。有说，说或为申。○于说，如字，注同，又始锐反。鸿，字又作供。杀，色戒反。侈，昌氏反。弇，于检反。"
                },
                {
                    "paragraph": "母訾衣服成器，",
                    "zhushu": "訾，思也。成，犹善也。思此则疾贫也。○訾，子斯反。"
                },
                {
                    "paragraph": "母身质言语，",
                    "zhushu": "质，成也。闻疑则传疑，若成之，或有所误也。○传，丈专反。"
                },
                {
                    "paragraph": "言语之羙，穆穆皇皇；朝廷之美，济济翔翔；𥙊祀之美，齐齐皇皇；车马之羙，匪匪翼翼；鸾和之美，肃肃雍雍。",
                    "zhushu": "匪，读如四牡騑騑。齊齊皇皇，读如歸往之往。美皆当为仪，字之误也。周礼：教国子六仪：一日𥙊祀之容，二日宾客之容，三日朝廷之容，四日丧纪之容，五日军旅之容，六曰车马之容。○美，音仪，出注，下同。済，子礼反。済済皇皇，齊如字，皇音往，徐子况反。匪，读为騑，芳非反。牝，音母。重意：玉藻：朝廷済済翔翔。"
                },
                {
                    "paragraph": "○问国君之子长幼，长则曰能从社稷之事矣；幼则曰能御、未能御。",
                    "zhushu": "御，谓御事。○长，丁丈反，下及注同。"
                },
                {
                    "paragraph": "问大夫之子长幼，长则曰能从乐人之事矣；幼则曰能正于乐人、未能正于乐人。",
                    "zhushu": "正，乐政也。周礼大司乐、以楽徳教国子中、和、祗、庸、孝、友，以楽语教国子㒷、道、讽、诵、言、语，以楽舞教国子舞云门、大卷、大咸、大韶、大夏、大获、大武。○楽人，音岳。㒷，如字，又许证反。道音导。讽，福凤反。卷，音权。濩，户故反。"
                },
                {
                    "paragraph": "问士之子长幼，长则曰能耕矣；幼则曰能负薪、未能负薪。",
                    "zhushu": "士禄薄，子以农事为业。重意：见曲礼下篇未。"
                },
                {
                    "paragraph": "○执玉执龟策不趋，堂上不趋，城上不趋，",
                    "zhushu": "于重器，于近尊，于迫狭，无容也。步张足曰趋。○策音策。近，附近之近。狭音洽。重言：堂上不趋二，曲礼上。"
                },
                {
                    "paragraph": "武车不式，介者不拜。",
                    "zhushu": "兵车，不以容礼下人也。车中之拜，肃拜。○介音界。下，户嫁反，重意：武车不式，曲礼上：兵车不式。重言：介者不拜二，一见曲礼上篇末。"
                },
                {
                    "paragraph": "○妇人吉事，虽有君赐，肃拜。为尸坐，则不手拜，肃拜。为丧主，则不手拜。",
                    "zhushu": "肃拜，拜低头也。手拜，手至地也。妇人以肃拜为正，凶事乃手拜耳。为尸，为祖姑之尸也。土虞礼曰：男，男尸。女，女尸。为丧主，不手拜者，为夫与长子当稽颡也，其余亦手拜而已。虽或为唯，或曰丧，为主则不手拜，肃拜也。○低，丁兮反。为去，于伪反。"
                },
                {
                    "paragraph": "○葛绖而麻带。",
                    "zhushu": "谓既虞卒哭也。带，所以自结束也。妇人质，少変，于丧之带，有除而无変。"
                },
                {
                    "paragraph": "○取俎进俎，不坐。",
                    "zhushu": "以其有足，亦柄尺之类。○柄，兵命反。"
                },
                {
                    "paragraph": "○执虚如执盈，入虚如有人。",
                    "zhushu": "重慎。重意：执虚如执盈，曲礼：重执有如不克。"
                },
                {
                    "paragraph": "凡𥙊于室中，堂上无跣，燕则有之。",
                    "zhushu": "𥙊不跣者，王敬也。燕则有跣，为欢也。天子、诸侯𥙊，有坐尸于堂之礼。𥙊所尊在室，燕所尊在堂。将燕，降，说屦。乃升堂。○跣，悉典反。为，于伪反。税屦，本又作脱，又作说，吐活反。"
                },
                {
                    "paragraph": "未尝不食新。",
                    "zhushu": "尝，谓荐新物于寝庙。"
                },
                {
                    "paragraph": "○仆于君子，君子升、下，则授绥，始乘则式，君子下行，然后还立。",
                    "zhushu": "还车而立，以俟其去。○还，音旋，注同。"
                },
                {
                    "paragraph": "○乘贰车则式，佐车则否。",
                    "zhushu": "贰车、佐车，皆副车也。朝祀之副曰贰，戎猎之副曰佐。鲁庄公败于乾时，公丧戎路，传乘而归。○朝，直遥反。丧，息浪反。传乘，上丈专反，又陟恋反；下绳证反，下文除乘车同。"
                },
                {
                    "paragraph": "○贰车者，诸侯七乘，上大夫五乘，下大夫五乘。",
                    "zhushu": "此盖殷制也。周礼：贰车：公九乘，侯、伯七乘，子、男五乘，卿、大夫各如其命之数。"
                },
                {
                    "paragraph": "有贰车之乘马，服车，不齿，",
                    "zhushu": "尊有爵者之物，广敬也。服车，所乘车也。车有新旧。"
                },
                {
                    "paragraph": "观君子之衣服，服剑，乘马，弗贾。",
                    "zhushu": "平尊者之物，非敬也。○贾，音嫁。"
                },
                {
                    "paragraph": "其以乘壶酒、束修、一犬赐人；若献人，则陈酒执修以将命，亦曰乘壶酒、束修、一犬。",
                    "zhushu": "陈重者，执轻者，便也。乘壶，四壶也。酒，谓清也，糟也。不言陈犬，或无修者，牵犬以致命也。于卑者曰赐，于尊者曰献。○便，婢面反，下同。糟，早劳反。"
                },
                {
                    "paragraph": "其以鼎肉，则执以将命。",
                    "zhushu": "鼎肉，谓牲體巳绝，可升于鼎。○已，如字，又音异。觧，庚买反。"
                },
                {
                    "paragraph": "其禽加于一双，则执一双以将命，委其余。",
                    "zhushu": "加，犹多也。"
                },
                {
                    "paragraph": "犬则执緤。守犬、田犬，则授摈者，既受，乃问犬名。牛则执纼，马则执靮，皆右之；",
                    "zhushu": "緤、纼、靮，皆所以系制之者。守犬、田犬，问名，畜养者当呼之。名，谓若韩卢、宋鹊之属。右之者，执之宜，由便也。○緤，息列反。守，手又反，又如字，注同。纼，丈引反。靮，丁历反。畜，许六反。鹊，七畧反，犬也。"
                },
                {
                    "paragraph": "臣则左之。",
                    "zhushu": "异于众物。臣谓囚俘。○俘，音孚。"
                },
                {
                    "paragraph": "车则说绥，执以将命。甲若有以前之，则执以将命；无以前之，则𥘵櫜奉胄。",
                    "zhushu": "甲，铠也。有以前之，谓他挚币也。櫜，弢铠衣也。胄，兜鍪也。𥘵其衣，出兜鍪以致命。○税，本又作脱，又作说，同吐活反。祖，音但。櫜，音羔，甲衣也。奉，芳勇反。胄，直又反。铠，苦代反。弢，吐刀反。兜，丁侯反。鍪，立侯反。"
                },
                {
                    "paragraph": "器则执盖。",
                    "zhushu": "谓有表里。"
                },
                {
                    "paragraph": "弓则以左手屈韣执拊。",
                    "zhushu": "韣，弓衣也。左手屈衣，并于拊执之，而右手执䔥。○韣，音独。推，芳武反。并，必政反。"
                },
                {
                    "paragraph": "剑则启椟，盖袭之，加夫桡与剑焉。",
                    "zhushu": "椟，谓剑凾也。袭，郤合之。夫桡，剑衣也，加剑于衣上。夫，或为烦，皆发声。○椟，音独。夫襓，上音扶，注同；下如遥反。凾，音咸。郤，去畧反，下文同。"
                },
                {
                    "paragraph": "笏、书、修、苞苴、兮、茵、席、枕、几、颎、杖、琴、瑟，戈有刃者椟、策、籥，其执之，皆尚左手。",
                    "zhushu": "苞苴，谓编束萑苇以裹鱼肉也。茵，著蓐也。颎，警枕也。策，蓍也。籥，如笛，三孔，皆十六物也。左手执上，上阳也。右手执下，下阴也。○苴，子余反。茵音因。颎，京领反，注同，警枕也，又埛逈反。编，必绵反。菅音奸。苇，于鬼反。里音果。著蓐，上音伫，下音辱。"
                },
                {
                    "paragraph": "刀郤刃授颕，削授拊。",
                    "zhushu": "辟用时，颕，镮也。拊，谓把。○颕，役顶反。削音笑。辟音避。把音霸。"
                },
                {
                    "paragraph": "凡有刺刃者，以授人，则辟刃。",
                    "zhushu": "辟刃，不以正郷人也。○刺，七智反，又七亦反。辟，匹亦反，注同。郷，许亮反，下郷国同。"
                },
                {
                    "paragraph": "乘兵车，出先刃，入后刃。",
                    "zhushu": "不以刃郷国也。"
                },
                {
                    "paragraph": "军尚左，",
                    "zhushu": "左，阳也。阳主生，将军有庙胜之策。左将军为上贵，不败绩。"
                },
                {
                    "paragraph": "卒尚右。",
                    "zhushu": "右，阴也。阴主杀，卒之行伍，以右为上，示有死志。○卒，子忽反，注同。行伍，户刚反，下音五。"
                },
                {
                    "paragraph": "○宾客王恭，𥙊祀主敬，丧事主哀，会同主诩。",
                    "zhushu": "恭，在貌也，而敬又在心。诩，谓敏而有勇，若齊国佐。○诩，况矩反。"
                },
                {
                    "paragraph": "军旅思险，隐情以虞。",
                    "zhushu": "险阻，出奇覆谖之处也。隐，意也，思也。虞，度也。当思念巳情之所能，以度彼之将然否。○阻，侧吕反。覆，芳富反，谓伏兵也，徐音赴。谖，况烦反，谖诈也，或云谖哗。处，昌虑反。度，大各反，下同。"
                },
                {
                    "paragraph": "○燕侍食于君子，则先饭而后巳。",
                    "zhushu": "所以劝也。○饭，烦晚反，下小饭同，重意：曲礼上侍食。"
                },
                {
                    "paragraph": "母放饭，母流歠，小饭而亟之。",
                    "zhushu": "亟，疾也。备哕噎若见问也。○歠，昌悦反。亟，纪力反，注同。哕噎，上于月反，下伊结反。"
                },
                {
                    "paragraph": "数噍母为口容，",
                    "zhushu": "口容，弄口。○数，色角反。噍，字又作嚼，子笑反，又在笑反。"
                },
                {
                    "paragraph": "客自彻，乱焉则止。",
                    "zhushu": "主人乱其彻。"
                },
                {
                    "paragraph": "○客爵居左，其饮居右，",
                    "zhushu": "客爵，谓主人所酬宾之爵也，以优宾耳。宾不㪯奠于荐东。重意：曲礼上：食居人之左，一羹居人之右。"
                },
                {
                    "paragraph": "介爵、酢爵、僎爵皆居右。",
                    "zhushu": "三爵，皆饮爵也。介，宾之辅也。酢，所以酢主人也。古文礼僎作遵，遵谓郷人为卿大夫来观礼者。酢，或为作。僎，或为驺。○介，音界，注同。僎，音遵。驺，责留反，本又作驯，音巡。"
                },
                {
                    "paragraph": "○羞濡鱼者进尾，",
                    "zhushu": "擗之由后，鲠肉易离也。乾鱼进首，擗之由前，理易析也。○濡，音儒。擗，补麦反，下同。鲠，格猛反。易，以豉反，下同。析，星历反。"
                },
                {
                    "paragraph": "冬右腴，",
                    "zhushu": "气在下。腴，腹下也。○腴，以朱反。"
                },
                {
                    "paragraph": "夏右鳍。",
                    "zhushu": "气在上。鳍，脊也。○右鳍，音祈。脊，子昔反。"
                },
                {
                    "paragraph": "𥙊、膴。",
                    "zhushu": "膴，大脔。谓刳鱼腹也。膴，读如哻。○膴，旧火吴反，依注音𠳲，况甫反，徐况纡反。脔，力转反。刳，口胡反，又苦侯反。"
                },
                {
                    "paragraph": "○凡齐，执之以右，居之于左。",
                    "zhushu": "齊，谓食羹酱饮有齊和者也。居于左手之上，右手执而正之，由便也。○齊，才细反，注及下以齊并注同。食，音嗣。和，户卧反，下齊和同。便，婢面反。"
                },
                {
                    "paragraph": "○赞币自左，诏辞自右。",
                    "zhushu": "自，由也。谓为君受币，为君出命也。立者尊右。○为，干伪反，下为君同。"
                },
                {
                    "paragraph": "○酌尸之仆，如君之仆。",
                    "zhushu": "当其为尸则尊，"
                },
                {
                    "paragraph": "其在车，则左执辔，右受爵，𥙊左右轨范，乃饮。",
                    "zhushu": "周礼：大御𥙊两轵，𥙊轨，乃饮。轨与轵，于车同谓轊头也。范与范声同，谓轼前也。○轨，媿羙反。范，音犯。轵音只。轊音卫。轼音式。"
                },
                {
                    "paragraph": "○凡羞有俎者，则于俎肉内𥙊。",
                    "zhushu": "俎于人为横，不得𥙊于间也。"
                },
                {
                    "paragraph": "君子不食圂腴，",
                    "zhushu": "周礼圂作豢，谓犬豕之属，食米糓者也。腴，有似于人秽。○圂，与豢同，音患。𣿄，本又作秽，纡废反，音乌外反。"
                },
                {
                    "paragraph": "一小子走而不趋，举爵则坐𥙊立饮。",
                    "zhushu": "卜子，弟子也。卑，不得与宾、介俱备礼容也。"
                },
                {
                    "paragraph": "凡洗必盥。",
                    "zhushu": "洗盥，乃洗爵，先自絜也。盥有不洗也。○盥，音管，又古乱反。"
                },
                {
                    "paragraph": "牛羊之肺，离而不提心。",
                    "zhushu": "提，犹绝也。𠝥离之，不绝中央央少者，使易绝以𥙊耳。○不提心，丁礼反，注同，绝句。𠝥，苦圭反。犁，本又作离，同力兮反，又力知反。"
                },
                {
                    "paragraph": "凡羞有湆者，不以齐。",
                    "zhushu": "齊，和也。○湆，起及反。"
                },
                {
                    "paragraph": "为君子择葱薤，则绝其本末。",
                    "zhushu": "为有萎乾。○为，于伪反，注同。薤，户戒反。萎乾，上于危反，又于伪反，下音于。"
                },
                {
                    "paragraph": "羞首者，进喙𥙊耳。",
                    "zhushu": "耳出见也。○喙，许秽反。见，贤遍反。"
                },
                {
                    "paragraph": "○尊者，以酌者之左为上尊，",
                    "zhushu": "尊者，设尊者也。酌者郷尊其左，则右尊也。○樽，本又作尊，注下皆同。郷，许亮反，下郷人同。"
                },
                {
                    "paragraph": "尊壶者，面其鼻。",
                    "zhushu": "鼻在面中，言郷人也。重意：玉藻：唯君面尊。"
                },
                {
                    "paragraph": "饮酒者，禨者、醮者，有折俎不坐。",
                    "zhushu": "折俎尊，彻之，乃坐也。巳休饮曰禨，酌始冠曰醮。○机，其记反。醮，子笑反。折，之设反，下及注皆同。冠，古乱反。"
                },
                {
                    "paragraph": "未步爵，不尝羞。",
                    "zhushu": "步，行也。"
                },
                {
                    "paragraph": "○牛与羊鱼之腥，聂而切之为脍，",
                    "zhushu": "聂之言䐑也，先藿叶切之，复报切之，则成脍。○聂，之涉反，注及下皆同。脍，古外反。䐑，直辄反。复，扶又反。"
                },
                {
                    "paragraph": "麋鹿为菹，野豕为轩，皆聂而不切。𪊽为辟鸡，兔为宛脾，皆聂而切之。切葱若薤，实之，醯以柔之。",
                    "zhushu": "此轩、辟鸡、宛脾，皆菹类也。其作之状，以醯与荤菜俺之，杀肉及腥气也。○麋音眉。轩音献，注同。麕，俱伦反。辟音壁，又补麦反，徐扶益反，注同。兔，他故反。苑脾，上于阮反，下毗支反。切葱若薤实之，绝句。菹，庄居反。群，许云反。淹，于廉反，又于劫反。"
                },
                {
                    "paragraph": "○其有折俎者，取𥙊反之，不坐。燔亦如之。",
                    "zhushu": "亦为柄尺之类也。燔，炙也。郷射曰：宾“奠爵于荐西，兴，取肺，坐。绝𥙊，左手哜之，兴，加于俎，坐帨手。”○燔音烦。柄，兵命反。齊之，才细反。悦，本亦作帨，始锐反。"
                },
                {
                    "paragraph": "尸则坐。",
                    "zhushu": "尸，尊也。少牢馈食礼曰：尸左执爵，右兼取肝肺，擩于俎塩，振𥙊哜之，加于菹豆。○食音嗣。檽，本又作懦，而专反，又而悦反，徐耳谁反。重意：尸则坐，曲礼、内则坐如尸。"
                },
                {
                    "paragraph": "○衣服在躬而不知其名为罔。",
                    "zhushu": "罔，犹罔罔，无知貌。○罔，本亦作冈，又作誷，亡两反。"
                },
                {
                    "paragraph": "○其未有烛而后至者，则以在者告。道瞽亦然。",
                    "zhushu": "为其不见，意欲知之也。师冕见，及阶，子曰：阶也。及席，子曰：席也。皆坐。子告之曰：某在斯，某在斯。○道音导。为，于伪反，下为贵、下文为人、为巳同。冕见，贤遍反。"
                },
                {
                    "paragraph": "凡饮酒，为献主者执烛、抱燋，客作而辞，然后以授人。",
                    "zhushu": "为宵言也。主人亲执烛敬宾，示不倦也。言献主者，容君使宰夫也。末𤑔曰燋。○燋，侧角反，又子约反，或音在遥反。𤑔，人悦反。"
                },
                {
                    "paragraph": "执烛，不让，不辞，不歌。",
                    "zhushu": "以烛継昼，礼杀。○杀，色戒反。"
                },
                {
                    "paragraph": "洗、盥、执食饮者，勿气，有问焉，则辟咡而对。",
                    "zhushu": "示不敢歆𦤀也。口旁曰咡。○辟，匹亦反，徐孚益反。咡，而志反。歆，许金反。臭，许又反。重意：曲礼上：负剑辟咡诏之。"
                },
                {
                    "paragraph": "○为人𥙊，曰致福。为巳𥙊而致膳于君子曰膳，祔练曰告。",
                    "zhushu": "此皆致𥙊祀之余于君子也。摄主言致福，申其辞也。自𥙊言膳，谦也。祔、练言告，不敢以为福、膳也。"
                },
                {
                    "paragraph": "凡膳、告于君子，主人展之，以授使者于阼阶之南，南面，再拜稽首送，反命，主人又再拜稽首。",
                    "zhushu": "展，省具也。○使，色吏反。"
                },
                {
                    "paragraph": "其礼：太牢则以牛左肩、臂、臑、折九个，少牢则以羊左肩七个，犆豕则以豕左肩五个。",
                    "zhushu": "折，断分之也。皆用左者，右以𥙊也。羊豕不言臂臑，因牛序之可知。○臂，本亦作辟，必豉反，注同。臑，奴报反，又奴到反，说文去臂羊、犬，读若儒，字林人于反。个，古贺反，下同。犆，大得反。断，丁管反，又大唤反。分，方云反，又扶问反，本又作个，古贺反。"
                },
                {
                    "paragraph": "○国家靡敝，则车不雕几，甲不组縢，食器不刻镂，君子不履丝屦，马不常秣。",
                    "zhushu": "靡敝，赋税亟也。雕，画也。几，附缠为沂鄂也。组縢，以组饰之及紟带也。诗云：公徒三万，贝胄朱綅。亦铠饰也。○靡，亡皮反，注同。几，其衣反，注同。组，音祖。縢，大登反。常，如字，恒也，本亦作其。秣，音末，榖马。亟，本亦作极，纪力反，急也，一音其力反。沂，鱼巾反。鄂，五合反。紟，其荫反，结也。綅，息廉反，又音侵。铠，苦代反。重言：则车不雕几，食器不刻镂二，一见哀公问二十七，无则字与食字。"
                }
            ]
        },
        {
            "name": "学记第十八",
            "paragraphs": [
                {
                    "paragraph": "学记第十八",
                    "zhushu": "○陆曰：郑云：学记者，以其记人学教之义。",
                    "type": 1
                },
                {
                    "paragraph": "发虑宪，求善良，足以謏闻，不足以动众。",
                    "zhushu": "宪，法也。言发计虑，当拟度于法式也。求，谓招来也。謏之言小也。动众，谓师役之事。○宪音献。謏，思了反，徐所穆反。闻音问，声闻。度，大各反。"
                },
                {
                    "paragraph": "就贤体远，足以动众，未足以化民。",
                    "zhushu": "就，谓躬下之。體，犹亲也。○下，户嫁反。"
                },
                {
                    "paragraph": "君子如欲化民成俗，其必由学乎！",
                    "zhushu": "所学者，圣人之道在方策。○策，初革反。"
                },
                {
                    "paragraph": "玉不琢，不成器；人不学，不知道。是故古之王者，建国君民，教学为先。",
                    "zhushu": "谓内则设师保以教，使国子学焉。外则有太学、庠序之官。○琢，丁角反，洽玉曰琢。大，音泰，后太学皆同。"
                },
                {
                    "paragraph": "兑命曰：念终始典于学。其此之谓乎！",
                    "zhushu": "典，经也。言学之不舍业也。兑，当为说字之误也。髙宗梦传说，求而得之，作说命三篇，在尚书，今亡。○兑，依注作说，音悦，下兑命放此。舍音舍。兑当徒外反。重言：其此之谓乎五，四见此下文。"
                },
                {
                    "paragraph": "虽有嘉肴，弗食，不知其旨也；虽有至道，弗学，不知其善也。",
                    "zhushu": "旨，美也。○肴，户交反。"
                },
                {
                    "paragraph": "是故学然后知不足，教然后知困。",
                    "zhushu": "学则暏巳行之所矩，教则见巳道之所未达。○暏，丁古反。行，下孟反，下注德行同。"
                },
                {
                    "paragraph": "知不足，然后能自反也；知困，然后能自强也。故曰：教学相长也。",
                    "zhushu": "自反，求诸巳也。自强修业，不敢倦。○强，其丈反，又其良反，下注同。长，丁两反，下注长稺、长者皆同。"
                },
                {
                    "paragraph": "兑命曰：学学半。其此之谓乎！",
                    "zhushu": "言学人乃益巳之学半。○学学，上胡孝反，下如字。学人，胡孝反，又音教。"
                },
                {
                    "paragraph": "古之教者，家有塾，党有庠，术有序，国有学。",
                    "zhushu": "术当为遂，声之误也。古者仕焉而已者，歸教于闾里，朝夕坐于门，门侧之堂谓之塾。周礼：五百家为党，万二千五百家为遂。党属于乡，遂在远郊之外。○塾音熟，一音育。术音遂，出注。"
                },
                {
                    "paragraph": "比年入学，",
                    "zhushu": "学者，毎岁来入也。"
                },
                {
                    "paragraph": "中年考校",
                    "zhushu": "。中，犹间也。郷遂大夫间岁则考学者之徳行道艺。周礼：三岁大比，乃考焉。○中，徐丁仲反，注同。间，间厕之间，下同。比，毗志反。"
                },
                {
                    "paragraph": "一年视离经辨志，三年视敬业乐群，五年视博习亲师，七年视论学取友，谓之小成。九年知类通达，强立而不反，谓之大成。",
                    "zhushu": "离经，断句绝也。辨志，谓别其心意所趣郷也。知类，知事义之比也。强立，临事不惑也。不反，不违失师道。○乐，五孝反，又音岳，下不能乐学同。断句，丁乱反。别，彼列反。趣，七住反。郷，许亮反。比，必履反，一音必利反。"
                },
                {
                    "paragraph": "夫然后足以化民易俗，近者说服而远者怀之，此大学之道也。",
                    "zhushu": "怀，来也。安也。○说音悦。"
                },
                {
                    "paragraph": "记曰：蛾子时术之。其此之谓乎！",
                    "zhushu": "蛾，蚍蜉也。蚍蜉之子，微虫耳。时术蚍蜉之所为，其功乃复。戌大垤。○蛾，鱼起反，注同，本或作蚁。蚍音毗。蜉音孚，尓雅云：毗蜉，大蚁。复，扶又反。垤，大结反。毛诗传云：蚁蒙也。"
                },
                {
                    "paragraph": "大学始教，皮弁𥙊菜，示敬道也。",
                    "zhushu": "皮弁，天子之朝朝服也。𥙊莱，礼先圣先师。莱，谓芹藻之属。○朝朝，并直淫反。芹音勤。藻音早。重意：皮弁𥙊莱，郊特牲：王皮弁以听𥙊报。"
                },
                {
                    "paragraph": "宵雅肄三，官其始也。",
                    "zhushu": "宵之言小也。肄，习也。习小雅之三，谓鹿鸣、四牡、皇皇者华也。此皆君臣宴乐相劳苦之诗，为始学者习之，所以勤之以官，且取上下相和厚。○宵音消。肄，本又作肆，同以二反，注同。乐音洛。劳，力告反，又如字。为，于伪反。"
                },
                {
                    "paragraph": "入学鼓箧，孙其业也。",
                    "zhushu": "鼓箧，击鼓警众，乃发箧，出所治经业也。孙犹恭顺也。○箧，苦恊反，孙音逊，注及下皆同。警，京领反。"
                },
                {
                    "paragraph": "夏楚二物，収其威也。",
                    "zhushu": "夏，槄也。楚，荆也。二者所以扑挞犯礼者。収，谓収敛整齊之。威，威仪也。○夏，古雅反，注同。槄，吐刀反，尓雅云：槄，山榎。扑，普卜反，尚书云：扑作教刑。挞，他达反。"
                },
                {
                    "paragraph": "未卜禘不视学，游其志也。",
                    "zhushu": "禘，大𥙊也。天子、诸侯既𥙊，乃视学考校，以游暇学者之志意。○禘，大计反。游音由，本亦作游。暇，户嫁反，旧古雅反。"
                },
                {
                    "paragraph": "时观而弗语，存其心也。",
                    "zhushu": "使之悱悱愤愤，然后启发也。○语，鱼庶反。悱，芳鬼反。愤，扶粉反，一本直作悱愤。"
                },
                {
                    "paragraph": "幼者听而弗问，学不躐等也。",
                    "zhushu": "学，教也。教之长稺。○学，胡孝反，注同。躐音里辄反。稺，直吏反。"
                },
                {
                    "paragraph": "此七者，教之大伦也。",
                    "zhushu": "伦，理也。自大学始教至此，其义七也。"
                },
                {
                    "paragraph": "记曰：凡学，官先事，士先志。其此之谓乎！",
                    "zhushu": "官，居官者也。士，学士也。"
                },
                {
                    "paragraph": "大学之教也，时教必有正业，退息必有居",
                    "zhushu": "有居，有常居也。"
                },
                {
                    "paragraph": "学不学操缦，不能安弦。",
                    "zhushu": "操缦，杂弄。○操，七刀反，注同。缦，未旦反。杂，徂合反。"
                },
                {
                    "paragraph": "不学博依，不能安诗。",
                    "zhushu": "博依，广譬喻也。○依，或为衣。依，于岂反，注皆同。"
                },
                {
                    "paragraph": "不学杂服，不能安礼。",
                    "zhushu": "杂服，冕服、皮弁之属。杂或为雅。"
                },
                {
                    "paragraph": "不兴其艺，不能乐学。",
                    "zhushu": "兴之言喜也，歆也。艺谓礼、乐、射、御、书、数。○兴，虚应反。歆，许金反。"
                },
                {
                    "paragraph": "故君子之于学也，藏焉，修焉，息焉，游焉。",
                    "zhushu": "藏，谓怀抱之。修，习也。息，谓作劳休止之为息。游，谓间暇无事之为游。○间音闲。"
                },
                {
                    "paragraph": "夫然，故安其学而亲其师，乐其友而信其道。是以虽离师辅而不反也。兑命曰：敬孙务时敏，厥修乃来。其此之谓乎！",
                    "zhushu": "敬孙，敬道孙业也。敏，疾也。厥，其也。学者务及时而疾，其所修之业乃来。○乐其音岳，又音洛，又五孝反。离，力智反。重言：其此之谓乎五，并见上文。"
                },
                {
                    "paragraph": "今之教者，呻其占毕，多其讯，",
                    "zhushu": "呻，吟也。占，视也。简谓之毕。讯，犹问也。言今之师自不晓经之义，但吟诵其所视简之文，多其难问也。呻或为慕，讯，或为訾。○呻音伸，一音新，吟也。占，敕沾反，视也。讯字又作谇，音信，问也。呻吟，鱼金反，又作訡，同。难，乃旦反。訾，才斯反，又音紫。"
                },
                {
                    "paragraph": "言及于数，",
                    "zhushu": "其发言出说，不首其义，动云有所法象而巳。○数，色往反。"
                },
                {
                    "paragraph": "进而不顾其安，",
                    "zhushu": "务其所诵多，不惟其未晓。"
                },
                {
                    "paragraph": "使人不由其诚，",
                    "zhushu": "由，用也。使学者诵之而为之说，不用其诚。"
                },
                {
                    "paragraph": "教人不尽其材。",
                    "zhushu": "材，道也。谓师有所𨼆也。易曰：兼三材而两之，谓天地人之道。"
                },
                {
                    "paragraph": "其施之也悖，其求之也佛。",
                    "zhushu": "教者言非，则学者矢问。○施，始移反，下同。悖，布内反。佛，本又作拂，扶弗反。"
                },
                {
                    "paragraph": "夫然，故隐其学而疾其师，苦其难而不知其益也。",
                    "zhushu": "𨼆，不称掦也。不知其益，若无益然。"
                },
                {
                    "paragraph": "虽终其业，其去之必速。",
                    "zhushu": "速，疾也。学不心解，则忘之易。○去，如字，又起吕反。解，胡买反。忘，亡亮反。易，以豉反，下文、注皆同。"
                },
                {
                    "paragraph": "教之不刑，其此之由乎！",
                    "zhushu": "刑，犹成也。"
                },
                {
                    "paragraph": "大学之法，禁于未发之谓豫，",
                    "zhushu": "未发，情欲未生，谓年十五时。○禁，居鸩反，又音金，下同。欲音欲，一音喻，下注同。"
                },
                {
                    "paragraph": "当其可之谓时，",
                    "zhushu": "可谓年二十成人时。"
                },
                {
                    "paragraph": "不陵节而施之谓孙，",
                    "zhushu": "不陵莭，谓不教长者、才者以小，教幼者、钝者以大也。施犹教也。孙，顺也。○钝，徒困反。"
                },
                {
                    "paragraph": "相观而善之谓摩。",
                    "zhushu": "不并问，则教者思专也。摩，相切磋也。○摩，本又作靡，莫波反，徐亡髲反。思，息吏反，下思放同。磋，七多反。"
                },
                {
                    "paragraph": "此四者，教之所由兴也。",
                    "zhushu": "兴，起也。"
                },
                {
                    "paragraph": "发然后禁，则扞格而不胜；",
                    "zhushu": "教不能胜其情欲。格，读如冻咨之𠗂。扞，坚不可入之貌。○扞，胡半反，注同。格，胡客反，又户隔反，扞格，不入也，注同。胜音升，又升证反。𠗂，胡客反，下同。此二字并从冫，或水旁作，非。一音户各反。"
                },
                {
                    "paragraph": "时过然后学，则勤苦而难成；",
                    "zhushu": "时过则思放也。○过，胡卧反。"
                },
                {
                    "paragraph": "杂施而不孙，则坏乱而不修。",
                    "zhushu": "小者不达，大者难识。学者，所惑也。○坏音恠，徐胡拜反。"
                },
                {
                    "paragraph": "独学而无友，则孤陋而寡闻。",
                    "zhushu": "不相观也。"
                },
                {
                    "paragraph": "燕朋逆其师，",
                    "zhushu": "燕，犹䙝也。䙝其朋友。○燕音鷰。䙝，息列反，下同。"
                },
                {
                    "paragraph": "燕辟废其学。",
                    "zhushu": "䙝师之譬喻。○辟，音譬，注及下罕辟同。"
                },
                {
                    "paragraph": "此六者，教之所由废也。",
                    "zhushu": "废灭。"
                },
                {
                    "paragraph": "君子既知教之所由兴，又知教之所由废，然后可以为人师也。故君子之教喻也，道而弗牵，强而弗抑，开而弗达。",
                    "zhushu": "道，示之以道涂也。抑，犹推也。开为发头角。○道，音导，注道示及下同。强，沈其良反，徐其两反，下同。为，于伪反，下为学者同。"
                },
                {
                    "paragraph": "道而弗牵则和，强而弗抑则易，开而弗达则思。和、易以思，可谓善喻矣。",
                    "zhushu": "思而得之则深。"
                },
                {
                    "paragraph": "学者有四失，教者必知之。人之学也，或失则多，或失则寡，或失则易，或失则止。此四者，心之莫同也。",
                    "zhushu": "失于多，谓才少者。失于寡，谓才多者。失于易，谓好问不识者。失于止，谓好思不问者。○好，呼报反，下好思、好述同。"
                },
                {
                    "paragraph": "知其心，然后能救其失也。",
                    "zhushu": "救其失者，多与易则抑之，寡与止则进之。"
                },
                {
                    "paragraph": "教也者，长善而救其失者也。善歌者，使人继其声；善教者，使人继其志。",
                    "zhushu": "言为之善者，则后人楽放傚。○长，丁丈反，下文及注同。教，如字，一本作学，胡孝反。放，方往反。傚，胡教反。"
                },
                {
                    "paragraph": "其言也，约而达，微而臧，罕譬而喻，可谓继志矣。",
                    "zhushu": "师说之明，则弟子好述之，其言少而解。臧。善也。○臧，子郎反。解，胡买反，下文注同。"
                },
                {
                    "paragraph": "君子知至学之难易，而知其美恶，然后能博喻。能博喻，然后能为师，能为师，然后能为长，能为长，然后能为君，",
                    "zhushu": "美恶，说之是非也。长，达官之长。○恶，乌路反，又如字。"
                },
                {
                    "paragraph": "故师也者，所以学为君也。",
                    "zhushu": "弟子学于师，学为君。"
                },
                {
                    "paragraph": "是故择师不可不慎也。",
                    "zhushu": "师善则善。"
                },
                {
                    "paragraph": "记曰：三王、四代唯其师。此之谓乎！",
                    "zhushu": "四代，虞、夏、殷、周。"
                },
                {
                    "paragraph": "凡学之道，严师为难。",
                    "zhushu": "严，尊敬也。"
                },
                {
                    "paragraph": "师严然后道尊，道尊然后民知敬学。是故君之所不臣于其臣者二：当其为尸，则弗臣也；当其为师，则弗臣也。",
                    "zhushu": "尸，主也。为𥙊主也。"
                },
                {
                    "paragraph": "大学之礼，虽诏于天子，无北面，所以尊师也。",
                    "zhushu": "尊师，重道焉，不使処臣位也。武王践阼，召师尚父而问焉，曰：昔黄帝、颛顼之道存乎？意亦忽不可得见与？师尚父曰：在丹书。王欲闻之，则齊矣。王齊三日，端冕，师尚父亦端冕，奉书而入，负屏而立。王下堂，南面而立。师尚父曰：先王之道，不北面。王行西，折而南，东面而立。师尚父西面，道书之言。○颛音专。顼，许玉反。与音余。齊，侧皆反，下同。奉，芳勇反。折，之设反。"
                },
                {
                    "paragraph": "善学者，师逸而功倍，又从而庸之。不善学者，师勤而功半，又从而怨之。",
                    "zhushu": "从，随也。庸，功也。功之受其道，有功于巳。"
                },
                {
                    "paragraph": "善问者，如攻坚木，先其易者，后其节目，及其久也，相说以解；不善问者反此。",
                    "zhushu": "言先易后难，以渐入。○说，音悦。"
                },
                {
                    "paragraph": "善待问者，如撞钟，叩之以小者则小鸣，叩之以大者则大鸣，待其从容，然后尽其声。不善答问者反此。",
                    "zhushu": "从，读如富父舂戈之舂。舂容，谓重撞击也，始者一声而已。学者，既开其端意，进而复问，乃极说之，如撞钟之成声矣。从或为松。○撞，丈江反。叩，音口。从，依注读为春，式容反。父，音甫。重，直用反。复，扶又反。"
                },
                {
                    "paragraph": "此皆进学之道也。",
                    "zhushu": "此皆善问善答也。"
                },
                {
                    "paragraph": "记问之学，不足以为人师。",
                    "zhushu": "记问，谓豫诵杂难、杂说，至讲时为学者论之。此或时师不心解，或学者所未能问。○难，乃旦反。"
                },
                {
                    "paragraph": "必也其听语乎！",
                    "zhushu": "必待其问乃说之。"
                },
                {
                    "paragraph": "力不能问，然后语之，语之而不知，虽舍之可也。",
                    "zhushu": "舍之，湏后。○语，鱼据反，下同。舍音舍，又如字，注下同。"
                },
                {
                    "paragraph": "良冶之子，必学为裘。",
                    "zhushu": "仍见其家锢补穿凿之器也。补器者，其金柔乃合，有似于为裘。○冶，音也。锢音固。穿，字又作䆤，音川。凿，在洛反。"
                },
                {
                    "paragraph": "良弓之子，必学为箕。",
                    "zhushu": "仍见其家挠角干也。挠角干者，其材宜调，调乃三體相胜，有似于为杨桞之箕。○箕音基，注同。挠，而小反，下同，曲屈也，一音乃孝反。干，古旦反。胜音升，任也。一本作称，尺证反。"
                },
                {
                    "paragraph": "始驾马者反之，车在马前。",
                    "zhushu": "以言仍见，则贯即事易也。○始驾者，一本作始驾马者。贯，古患反，习也。"
                },
                {
                    "paragraph": "君子察于此三者，可以有志于学矣。",
                    "zhushu": "仍读先王之道，则为来事不惑。"
                },
                {
                    "paragraph": "古之学者，比物丑类。",
                    "zhushu": "以事相况而为之丑，犹比也。丑或为计。"
                },
                {
                    "paragraph": "鼓无当于五声，五声弗得不和。水无当于五色，五色弗得不章。学无当于五官，五官弗得不治。师无当于五服，五服弗得不亲。",
                    "zhushu": "当，犹主也。五服，斩衰至缌麻之亲。○当，丁浪反，主也，下及注皆同。治，直吏反。"
                },
                {
                    "paragraph": "君子曰：大德不官，",
                    "zhushu": "谓君也。"
                },
                {
                    "paragraph": "大道不器，",
                    "zhushu": "谓圣人之道，不如器施于一物。"
                },
                {
                    "paragraph": "大信不约，",
                    "zhushu": "谓若胥命于蒲，无盟约。○约，徐于妙反，沈于畧反，注同。"
                },
                {
                    "paragraph": "大时不齐。",
                    "zhushu": "或时以生，或时以死。○齊如字。"
                },
                {
                    "paragraph": "察于此四者，可以有志于本矣。",
                    "zhushu": "本立而道生。言以学为本，则其德于民无不化，于俗无不成。"
                },
                {
                    "paragraph": "三王之𥙊川也，皆先河而后海，或源也，或委也，此之谓务本。",
                    "zhushu": "源，泉所出也。委，流所聚也。始出一勺，卒成不测。○源，本又作原。委，于伪反，注同。勺，时酌反。"
                }
            ]
        },
        {
            "name": "乐记第十九",
            "paragraphs": [
                {
                    "paragraph": "乐记第十九",
                    "zhushu": "○陆曰：郑云：名乐记者以其记乐之义。",
                    "type": 1
                },
                {
                    "paragraph": "凡音之起，由人心生也。人心之动，物使之然也。感于物而动，故形于声。",
                    "zhushu": "宫、商、角、征、羽，杂比曰音，单出曰声。形，犹见也。○征，张里反，后倣此。比，毗志反，下文同。见，贤遍反。重言：感于物而动，下文感于物而后动。故形于声二，下文一。"
                },
                {
                    "paragraph": "声相应，故生变，",
                    "zhushu": "乐之器，弹其宫则众宫应，然不足乐，是以変之使杂也。易曰：同声相应，同气相求。春秋传曰：若以水済水，谁能食之？若琴瑟之专一，谁能听之？○应，应对之应，萹内同。弹，徒丹反。乐音岳，又音洛。"
                },
                {
                    "paragraph": "变成方，谓之音。",
                    "zhushu": "方，犹文章也。"
                },
                {
                    "paragraph": "比音而乐之，及干戚羽旄，谓之乐。",
                    "zhushu": "干，盾也。戚，斧也，武舞所执也。羽，翟羽也。旄，旌，牛尾也，文舞所执。周礼舞师、乐师掌教舞，有兵舞，有干舞，有羽舞，有旄舞。诗曰：左手执籥，右手秉翟。○旄音毛。盾，本又作楯，述允反，又音允。翟音狄。籥，羊灼反。"
                },
                {
                    "paragraph": "乐者，音之所由生也，其本在人心之感于物也。是故其哀心感者，其声噍以杀；其乐心感者，其声啴以缓；其喜心感者，其声发以散；其怒心感者，其声粗以厉；其敬心感者，其声直以廉；其爱心感者，其声和以柔。六者非性也，感于物而后动，",
                    "zhushu": "言人声在所见，非有常也。噍，踧也。啴，宽绰貌。发，犹掦也。粗，粗也。○噍，子遥反，徐在尧反，沈子尧反，踧也，谓急也。杀，色界反，徐所例反。其楽，音洛。啴，昌善反，宽缓也。散，思旦反。粗，采都反，又才古反。踧，子六反。绰，処约反。"
                },
                {
                    "paragraph": "是故先王慎所以感之者。故礼以道其志，乐以和其声，政以一其行，刑以防其奸。礼、乐、刑、政，其极一也，",
                    "zhushu": "极，至也。○道音导。行，下孟反。○重言：礼乐刑政二，下文。"
                },
                {
                    "paragraph": "所以同民心而出治道也。",
                    "zhushu": "此其所谓至也。○治，直吏反，下同。"
                },
                {
                    "paragraph": "凡音者，生人心者也。情动于中，故形于声，声成文谓之音。是故治世之音安以乐，其政和；乱世之音怨以怒，其政乖；亡国之音哀以思，其民困。声音之道，与政通矣。",
                    "zhushu": "言八音和否随政也。玉藻曰：御瞽几声之上下。治世之音，绝句。安以乐，音洛，绝句。雷读上至安，绝句。乐音岳，以乐二字为句。其政和，崔读上句依雷，下以乐，其政和摠为一句。下乱世、亡国各放此。○思，息吏反，又音笥。否音不。藻音早。瞽音古。几，居希反，又音祈。上下，时掌反。互注：诗関雎：在心为志，发言为诗。情动于中而形于言云云。情发于声，声成文，谓之音。"
                },
                {
                    "paragraph": "宫为君，商为臣，角为民，征为事，羽为物。五者不乱，则无怗懘之音矣。",
                    "zhushu": "五者，君、臣、民、事、物也。凡声浊者尊，清者卑。怗懘，敝败不和貌。○怗，徐昌廉反，弊也。懘，昌制反，又昌纸反，败也。敝音弊。"
                },
                {
                    "paragraph": "宫乱则荒，其君骄；商乱则陂，其官坏；角乱则忧，其民怨；征乱则哀，其事勤；羽乱则危，其财匮。五者皆乱，迭相陵，谓之慢。如此，则国之灭亡无日矣。",
                    "zhushu": "君、臣、民、事、物，其道乱，则其音应而乱。荒，犹散也。陂，倾也。书曰：王耄荒。易曰：无平不陂。○陂，彼义反，注同，倾也。匮，其媿反，乏也。迭，田莭反。散，苏旦反。耄，莫报反。"
                },
                {
                    "paragraph": "郑卫之音，乱世之音也，比于慢矣。",
                    "zhushu": "比，犹同也。○比，毗志反，注同，又如字。"
                },
                {
                    "paragraph": "桑间濮上之音，亡国之音也，其政散，其民流，诬上行私而不可止也。",
                    "zhushu": "濮水之上，地有桑间者，亡国之音，于此之水出也。昔殷纣使师延作靡靡之乐，巳而自沈于濮水。后师㳙过焉，夜闻而写之，为晋平公鼓之，是之谓也。桑间在濮阳南。诬，罔也。○濮音卜，水名。诬音无，注同。㳙，古玄反。为，于伪反，下为作法度同。"
                },
                {
                    "paragraph": "凡音者，生于人心者也。乐者，通伦理者也。",
                    "zhushu": "伦，犹类也。理，分也。○分，扶问反。"
                },
                {
                    "paragraph": "是故知声而不知音者，禽兽是也；知音而不知乐者，众庶是也。唯君子为能知乐。",
                    "zhushu": "禽兽知此为声耳，不知其宫商之変也。八音并作，克谐曰楽。○谐，户皆反。"
                },
                {
                    "paragraph": "是故审声以知音，审音以知乐，审乐以知政，而治道备矣。是故不知声者，不可与言音，不知音者，不可与言乐。知乐则几于礼矣。礼乐皆得，谓之有德。德者，得也。",
                    "zhushu": "几，近也。听楽而知政之得失，则能正君、臣、民、事、物之礼也。○治，直吏反，下民治行同。几音讥，一音巨依反，注同。"
                },
                {
                    "paragraph": "是故乐之隆，非极音也；食飨之礼，非致味也。",
                    "zhushu": "隆，犹盛也。极，穷也。食，音嗣，下食飨同。"
                },
                {
                    "paragraph": "清庙之瑟，朱弦而疏越，壹倡而三叹，有遗音者矣。大飨之礼，尚玄酒而俎腥鱼，大𡙡不和，有遗味者矣。",
                    "zhushu": "清庙，谓作楽歌清庙也。朱弦练，朱弦练则声浊。越，瑟底孔也。画疏之，使声遟也。倡，发歌句也。三叹，三人从叹之耳。大飨，祫𥙊先王，以腥鱼为俎实，不臑孰之。大羹，肉湆，不调以塩菜。遗，犹余也。○疏音疏，下同。倡，昌谅反，注同。腥音星。和，胡卧反。厎，都礼反。画音获。祫音洽。臑音而。湇，去及反。重言：大羹不和三。○见礼器第十萹，一见郊特牲十一篇。"
                },
                {
                    "paragraph": "是故先王之制礼乐也，非以极口腹耳目之欲也，将以教民平好恶而反人道之正也。",
                    "zhushu": "教之使知好恶也。○好恶，上呼报反，下乌路反，又并如字，后好恶二字相连者，皆放此。重言：先王之制礼也三，一檀弓上，一礼器。"
                },
                {
                    "paragraph": "人生而静，天之性也；感于物而动，性之欲也。",
                    "zhushu": "言性不见物则无欲。"
                },
                {
                    "paragraph": "物至知知，然后好恶形焉。",
                    "zhushu": "至，来也。知，知毎物来则又有知也。言见物多则欲益众。形，犹见也。○见，贤遍反。"
                },
                {
                    "paragraph": "好恶无节于内，知诱于外，不能反躬，天理灭矣。",
                    "zhushu": "节，法度也。知，犹欲也。诱，犹道也，引也。躬，犹巳也。理，犹性也。○诱音酉。道音导。"
                },
                {
                    "paragraph": "夫物之感人无穷，而人之好恶无节，则是物至而人化物也。人化物也者，灭天理而穷人欲者也。",
                    "zhushu": "穷人欲言，无所不为。"
                },
                {
                    "paragraph": "于是有悖逆诈伪之心，有淫泆作乱之事。是故强者胁弱，众者暴寡，知者诈愚，勇者苦怯，疾病不养，老幼孤独不得其所，此大乱之道也。是故先王之制礼乐，人为之节。",
                    "zhushu": "言为作法度，以遏其欲。○悖，布内反，下同。泆，音逸。强，其良反。胁，许怯反。知，音智。怯，起劫反。遏，于葛反，本亦作节。"
                },
                {
                    "paragraph": "衰麻哭泣，所以节丧纪也；钟鼓干戚，所以和安乐也；昏姻冠笄，所以别男女也；射郷食飨，所以正交接也。",
                    "zhushu": "男二十而冠，女许嫁而笄，成人之礼。射郷、大射、郷饮酒也。○衰，七雷反。楽音洛。冠，古乱反，注同。笄音鸡。别，彼列反，下文、注皆同。"
                },
                {
                    "paragraph": "礼节民心，乐和民声，政以行之，刑以防之。礼、乐、刑、政，四达而不悖，则王道备矣。乐者为同，礼者为异。同则相亲，异则相敬。",
                    "zhushu": "同，谓协好恶也。异，谓别贵贱也。"
                },
                {
                    "paragraph": "乐胜则流，礼胜则离。",
                    "zhushu": "流，谓合行不敬也。离，谓析居不和也。○胜，始证反。析，思历反。"
                },
                {
                    "paragraph": "合情饰貌者，礼乐之事也。",
                    "zhushu": "欲其并行斌斌然。○饬音敕，本又作饰，音式。斌，彼贫反，本又作彬。"
                },
                {
                    "paragraph": "礼义立，则贵贱等矣，乐文同，则上下和矣。好恶著则贤不肖别矣。刑禁暴，爵举贤，则政均矣。仁以爱之，义以正之，如此则民治行矣。",
                    "zhushu": "等，阶级也。○著，张虑反。肖音笑。"
                },
                {
                    "paragraph": "乐由中出，",
                    "zhushu": "和在心也。"
                },
                {
                    "paragraph": "礼自外作。",
                    "zhushu": "敬在貌也。"
                },
                {
                    "paragraph": "乐由中出，故静；礼自外作，故文。",
                    "zhushu": "文，犹动也。"
                },
                {
                    "paragraph": "大乐必易，大礼必简。",
                    "zhushu": "易简，若于清庙大飨然。○易，以豉反，注同。"
                },
                {
                    "paragraph": "乐至则无怨，礼至则不争。揖让而治天下者，礼乐之谓也。",
                    "zhushu": "至，犹达也，行也。○争，争阃之争。"
                },
                {
                    "paragraph": "暴民不作，诸侯宾服，兵革不试，五刑不用，百姓无患，天子不怒，如此则乐达矣。合父子之亲，明长幼之序，以敬四海之内，天子如此，则礼行矣。",
                    "zhushu": "宾，协也。试，用也。○长，丁丈反。"
                },
                {
                    "paragraph": "大乐与天地同和，大礼与天地同节。",
                    "zhushu": "言顺天地之气与其数。"
                },
                {
                    "paragraph": "和，故百物不失；",
                    "zhushu": "不失其性。"
                },
                {
                    "paragraph": "节，故祀天𥙊地。",
                    "zhushu": "成物有功报焉。"
                },
                {
                    "paragraph": "明则有礼乐，",
                    "zhushu": "教人者。"
                },
                {
                    "paragraph": "幽则有鬼神，",
                    "zhushu": "助天地成物者也。易曰：是故知鬼神之情状，与天地相似。五帝德说黄帝德曰：死而民畏其神者百年。春秋传曰：若敖氏之鬼。然则圣人之精气谓之神，贤知之气谓之鬼。○敖，五羔反。贤知，下音智。"
                },
                {
                    "paragraph": "如此，则四海之内合敬同爱矣。礼者，殊事合敬者也；乐者，异文合爱者也。礼乐之情同，故明王以相沿也。",
                    "zhushu": "沿，犹因述也。孔子曰：殷因于夏礼，所损益可知也。周因于殷礼，所损益可知也。沿，或作缘。○沿，悦专反，因也，述也。"
                },
                {
                    "paragraph": "故事与时并，",
                    "zhushu": "㪯事在其时也。礼器曰：尧授舜，舜授禹，汤放桀，武王伐纣，时也。"
                },
                {
                    "paragraph": "名与功偕。",
                    "zhushu": "为名在其功也。偕犹俱也。尧作大章，舜作大韶，禹作大夏，汤作大濩，武王作大武，各因其得天下之功。○偕，古谐反，俱也。濩，户故反，下同。"
                },
                {
                    "paragraph": "故钟鼓、管磬、羽籥干戚，乐之器也；屈伸俯仰、缀兆舒疾，乐之文也。簠簋俎豆、制度文章，礼之器也；升降上下，周还禓袭，礼之文也。",
                    "zhushu": "缀，谓鄼，舞者之位也。兆，其外营域也。○伸音申。缀，丁劣反，徐丁卫反，下缀远、缀短皆同。簠簋，上音甫，下居洧反，并𥙊器名。上下，时掌反。还音旋。禓，思历反。袭音习。鄼，作管反，后同。"
                },
                {
                    "paragraph": "故知礼乐之情者能作，识礼乐之文者能述。",
                    "zhushu": "述，谓训其义也。"
                },
                {
                    "paragraph": "作者之谓圣，述者之谓明。明圣者，述作之谓也。",
                    "zhushu": ""
                },
                {
                    "paragraph": "乐者，天地之和也。礼者，天地之序也。和，故百物皆化；序，故群物皆别。",
                    "zhushu": "化，犹生也。别，谓形體异也。"
                },
                {
                    "paragraph": "乐由天作，礼以地制。",
                    "zhushu": "言法天地也。"
                },
                {
                    "paragraph": "过制则乱，过作则暴。",
                    "zhushu": "过，犹误也。暴，失文武之意。"
                },
                {
                    "paragraph": "明于天地，然后能兴礼乐也。论伦无患，乐之情也；欣喜欢爱，乐之官也。",
                    "zhushu": "伦，犹类也。患，害也。官，犹事也。"
                },
                {
                    "paragraph": "中正无邪，礼之质也；庄敬恭顺，礼之制也。",
                    "zhushu": "质，犹本也。○邪，字又作耶，同似嗟反。"
                },
                {
                    "paragraph": "若夫礼乐之施于金石，越于声音，用于宗庙社稷，事乎山川鬼神，则此所与民同也。",
                    "zhushu": "言情官质制，先王所专也。"
                },
                {
                    "paragraph": "王者功成作乐，治定制礼。",
                    "zhushu": "功成治定同时耳。功主于王业，治王于教民。明堂位说周公曰：治天下六年，朝诸侯于明堂。制礼作楽。○王如字，徐于况反。治定，直吏反，注治定、治主、下治辩同。"
                },
                {
                    "paragraph": "其功大者其乐备，其治辩者其礼具。",
                    "zhushu": "辩，徧也。○辩，本又作辩，旧音遍。案广雅：辩，徧也，薄苋反。徧音遍。"
                },
                {
                    "paragraph": "干戚之舞，非备乐也。",
                    "zhushu": "楽以文德为备，若咸池者。孔子曰：韶，尽美矣，又尽善也。谓武尽美矣，未尽善也。"
                },
                {
                    "paragraph": "孰亨而祀，非达礼也。",
                    "zhushu": "达，其也。郊特牲曰：郊血，大飨腥，三献爓，一献孰。至敬不飨味而贵气臭也。○亨，沈普衡反。飨，许两反。爓，在亷反。"
                },
                {
                    "paragraph": "五帝殊时，不相沿乐。三王异世，不相袭礼。",
                    "zhushu": "言其有损益也。"
                },
                {
                    "paragraph": "乐极则忧，礼粗则偏矣。",
                    "zhushu": "楽，人之所好也，害在淫侉。礼，人之所勤也，害在倦畧。○粗，仓都反，后皆同。偏音篇，下同。好，呼报反。侉，苦瓜反。"
                },
                {
                    "paragraph": "及夫敦乐而无忧，礼备而不偏者，其唯大圣乎？",
                    "zhushu": "敦，厚也。○夫音扶，下皆放此。"
                },
                {
                    "paragraph": "天髙地下，万物散殊，而礼制行矣。",
                    "zhushu": "礼为异也。"
                },
                {
                    "paragraph": "流而不息，合同而化，而乐兴焉。",
                    "zhushu": "乐为同也。"
                },
                {
                    "paragraph": "春作夏长，仁也。秋敛冬藏，义也。仁近于乐，义近于礼。",
                    "zhushu": "言楽法阳而生，礼法阴而成。○夏长，上户嫁反，下丁丈反，下注长养皆同。近，附近之近，又其靳反，下同。"
                },
                {
                    "paragraph": "乐者敦和，率神而从天。礼者别宜，居鬼而从地。",
                    "zhushu": "敦和乐，贵同也。率，循也。従，顺也。别宜，礼尚异也。居鬼，谓居其所为，亦言循之也。鬼神，谓先圣先贤也。○悙音纯，本又作敦。"
                },
                {
                    "paragraph": "故圣人作乐以应天，制礼以配地。礼乐明备，天地官矣。",
                    "zhushu": "官，犹事也，各得其事。"
                },
                {
                    "paragraph": "天尊地卑，君臣定矣。卑髙巳陈，贵贱位矣。动静有常，小大殊矣。方以类聚，物以群分，则性命不同矣。在天成象，在地成形，如此，则礼者天地之别也。",
                    "zhushu": "卑髙，谓山泽也。位矣。尊卑之位，象山泽也。动静，阴汤用事。大小，万物也。大者常存，小者遀阳出入。方，谓行虫也。物，谓殖生者也。性之言生也。命，生之长短也。象，光耀也。形，體貌也。○卑如字，又音婢，下同。"
                },
                {
                    "paragraph": "地气上齐，天气下降，阴阳相摩，天地相荡，鼓之以雷霆，奋之以风雨，动之以四时，煖之以日月，而百化兴焉，如此，则乐者，天地之和也。",
                    "zhushu": "齊读为跻。跻，升也。摩，犹迫也。荡，犹动也。奋，讯也。百化，百物化生也。○上齊上，时掌反。齊，注读为跻，又作隮，子兮反，升也。摩，本又作磨，末河反，迫也。荡，本或作荡，同大傥反。霆音廷，又音挺。奋，甫问反，易作润之。煖，徐许袁反，沈况远反。迫音伯。讯，本又作迅，音信。重意：月令：地气上腾，天气下降。"
                },
                {
                    "paragraph": "化不时则不生，男女无辨则乱升，天地之情也。",
                    "zhushu": "辨，别也。升，成也。楽失则害物，礼失则乱人。"
                },
                {
                    "paragraph": "及夫礼乐之极乎天而蟠乎地，行乎阴阳而通乎鬼神，穷髙极远而测深厚，",
                    "zhushu": "拯，至也。蟠，犹委也。髙远，三辰也。深厚山川也。言礼楽之道，上至于天，下委于地，则其间无所不之。○蟠，步丹反，或蒲何反，注同。"
                },
                {
                    "paragraph": "乐著大始而礼居成物。",
                    "zhushu": "著之言処也。大始，百物之始生也。○著，直畧反，処也，注著之言同。大音泰，注同。処，昌虑反。"
                },
                {
                    "paragraph": "著不息者，天也，著不动者，地也。",
                    "zhushu": "著，犹明白也。息，犹休止也。易曰：天行健，君子以自强不息。"
                },
                {
                    "paragraph": "一动一静者，天地之间也。",
                    "zhushu": "间，谓百物也。"
                },
                {
                    "paragraph": "故圣人曰礼乐云。",
                    "zhushu": "言礼楽之法天地也。楽静而礼动，其并用事，则亦天地之间耳。"
                },
                {
                    "paragraph": "昔者舜作五弦之琴以歌南风，夔始制乐以赏诸侯。",
                    "zhushu": "䕫欲舜与天下之君共此乐也。南风，长养之风也。以言父母之长养巳。其辞未闻也。䕫，舜时典楽者也。书曰：夔，命汝典楽。○䕫，求龟反，舜臣。女音汝。"
                },
                {
                    "paragraph": "故天子之为乐也，以赏诸侯之有德者也。德盛而教尊，五榖时孰，然后赏之以乐。故其治民劳者，其舞行缀远；其治民逸者，其舞行缀短。",
                    "zhushu": "民劳则德薄，鄼相去远，舞人少也。民逸则德盛，鄼相去近，舞人多也。○行，户刚反，下同。"
                },
                {
                    "paragraph": "故观其舞，知其德，闻其谥，知其行也。",
                    "zhushu": "谥者，行之迹也。○行，下孟反，注同。"
                },
                {
                    "paragraph": "大章，章之也。",
                    "zhushu": "尧，楽名也。言尧徳章明也。周礼阙之。或作大卷。"
                },
                {
                    "paragraph": "咸池，备矣；",
                    "zhushu": "黄帝所作楽名也，尧増修而用之。咸，皆也。池之言施也，言德之无不施也。周礼曰大咸。○大咸，如字，一本作大卷，卷音权。"
                },
                {
                    "paragraph": "韶，继也；",
                    "zhushu": "舜，楽名也。韶之言绍也。言舜能継绍尧之德，周礼曰大韶。○韶，上遥反，注同。"
                },
                {
                    "paragraph": "夏，大也。",
                    "zhushu": "禹，楽名也。言禹能大尧舜之德。周礼曰大夏。"
                },
                {
                    "paragraph": "殷、周之乐，尽矣。",
                    "zhushu": "言尽人事也。周礼曰：大濩、大武。○濩音护。"
                },
                {
                    "paragraph": "天地之道，寒暑不时则疾，风雨不节则饥。教者，民之寒暑也，教不时则伤世。事者，民之风雨也，事不节则无功。",
                    "zhushu": "教，谓楽也。○讥，居祈反。"
                },
                {
                    "paragraph": "然则先王之为乐也，以法治也，善则行象德矣。",
                    "zhushu": "以法治，以楽为治之法。行象德，民之行顺君之德也。○治，直吏反，注同。"
                },
                {
                    "paragraph": "夫豢豕为酒，非以为祸也，而狱讼益繁，则酒之流生祸也。",
                    "zhushu": "以榖食犬豕曰豢。为，作也。言豢豕作酒，本以飨祀养贤，而小人饮之，善配以致狱讼。○豢音患，养也。食音嗣。𨠯，许具反。"
                },
                {
                    "paragraph": "是故先王因为酒礼，壹献之礼，宾主百拜，终日饮酒而不得醉焉，此先王之所以备酒祸也。",
                    "zhushu": "壹献，士饮酒之礼，百拜以喻多。"
                },
                {
                    "paragraph": "故酒食者，所以合欢也。乐者，所以象德也。礼者，所以缀淫也。",
                    "zhushu": "缀，犹止也。○缀，知劣反。"
                },
                {
                    "paragraph": "是故先王有大事，必有礼以哀之；有大福，必有礼以乐之。哀乐之分，皆以礼终。",
                    "zhushu": "大事，谓死丧也。○楽，音洛，下所楽、哀楽、康楽皆同。分，扶问反。"
                },
                {
                    "paragraph": "乐也者，圣人之所乐也，而可以善民心。其感人深，其移风易俗，故先王著其教焉。",
                    "zhushu": "著，犹立也。谓立司楽以下，使教国子。○著，知虑反。"
                },
                {
                    "paragraph": "夫民有血气心知之性，而无哀乐喜怒之常，应感起物而动，然后心术形焉。",
                    "zhushu": "言在所以感之也。术，所由也。形，犹见也。○知音智。应，于甑反，萹内同。见，贤遍反。"
                },
                {
                    "paragraph": "是故志微噍杀之音作，而民思忧；啴谐慢易繁文简节之音作，而民康乐；粗厉猛起奋末广贲之音作，而民刚毅；廉直劲正庄诚之音作，而民肃敬；宽𥙿肉好顺成和动之音作，而民慈爱；流辟邪散狄成涤滥之音作，而民淫乱。",
                    "zhushu": "志微意细也。吴公子札听郑风而曰其细巳甚，民弗堪也。简，节少易也。奋，末动使四支也。贲读为愤，愤怒气充实也。春秋传曰：血气狡愤。肉肥也。狄涤，往来疾貌也。滥，僣差也。此皆民心无常之俲也。肉或为润。○噍，子遥反。杀，色界反，又色例反。思，息吏反，又音斯。啴，昌善反。谐，户皆反。慢，本又作慢，莫谏反。易，以豉反，注同。粗，七奴反。贲，依注读为愤，扶粉友。劲，吉正反。𥙿，羊树反。肉，而救反，肥也，注同。好，呼报反。辟，匹亦反。邪，似嗟反，后皆同。狄，他历反，注同。涤，大历反，注同。滥，力暂反。札，侧八反。贲，读音奔，又补义反。狡，本又作交，古夘反，又音郊。僣，于念反。傚，户教反。"
                },
                {
                    "paragraph": "是故先王本之情性，稽之度数，制之礼义，合生气之和，道五常之行，使之阳而不散，阴而不密，刚气不怒，柔气不慑，四畅交于中，而发作于外，皆安其位而不相夺也。",
                    "zhushu": "生气，阴阳气也。五常，五行也。宻之言闭也。慑，犹恐惧也。○稽，古奚反。道音导。行，下孟反。摄，之涉反。畅，敕亮反。恐，曲勇反。"
                },
                {
                    "paragraph": "然后立之学等，广其节奏，省其文采，以绳德厚。",
                    "zhushu": "等，差也。各用其才之差。学之广，谓増习之。省犹审也。文采谓节奏合也。绳，犹度也。周礼大司楽以楽语教国子㒷道、讽诵、言语，以楽舞教国子，舞云门、大卷、大咸、大韶、大夏、大濩、大武。○省，西岭反。度，大洛反。㒷道，上许膺反，下音导。讽，芳凤反。卷，音权。"
                },
                {
                    "paragraph": "律小大之称，比终始之序，以象事行，",
                    "zhushu": "律，六律也。周礼典同以六律、六同辨天地四方阴阳之声，以为楽器，小大，谓髙声，正声之类也。终始，谓始于宫，终于羽。宗庙黄钟为宫，大吕为角，大蔟为征，应钟为羽，以象事行。宫为君，商为臣。○称，尺证反。比，毗志反。大簇，音泰。簇，七豆反。"
                },
                {
                    "paragraph": "使亲疏贵贱、长幼男女之理，皆形见于乐，故曰：乐观其深矣。",
                    "zhushu": "谓同听之，莫不和敬，莫不和顺，莫不和亲。○长幼，丁丈反，下同。见，贤遍反。"
                },
                {
                    "paragraph": "土敝则草木不长，水烦则鱼鼈不大，气衰则生物不遂，世乱则礼慝而乐淫。是故其声哀而不庄，乐而不安，慢易以犯节，流湎以忘本，广则容奸，狭则思欲，感条畅之气，而灭平和之德，是以君子贱之也。",
                    "zhushu": "遂，犹成也。慝，秽也。广，谓声缓也。狭，谓声急也。感，动也。动人条畅之善气，使失其所。○敝音弊。慝，吐得反，注及下同。易，以豉反。湎，绵鲜反。狭音洽，注同。和，胡卧反。秽，字又作𣿄，纡废反，徐音乌会反。"
                },
                {
                    "paragraph": "凡奸声感人而逆气应之，逆气成象而淫乐兴焉。正声感人而顺气应之，顺气成象而和乐兴焉。倡和有应，回邪曲直，各归其分，而万物之理各以类相动也。",
                    "zhushu": "成象者，谓人楽习焉。○倡，昌尚反，又音唱，下同。分，扶问反。"
                },
                {
                    "paragraph": "是故君子反情以和其志，比类以成其行。奸声、乱色，不留聪明，淫乐、慝礼，不接心术，惰慢、邪辟之气，不设于身体，使耳、目、鼻、口心，知百体，皆由顺正，以行其义。",
                    "zhushu": "反，犹本也。术，犹道也。○行，下孟反。惰，徒卧反。辟，匹亦反。知音智。"
                },
                {
                    "paragraph": "然后发以声音，而文以琴瑟，动以干戚，饰以羽旄，从以箫管，奋至德之光，动四气之和，以著万物之理。",
                    "zhushu": "奋，犹动也。动至德之光，谓降天神，出地祗，假祖考。著犹成也。○著，张虑反。假，古迫反。"
                },
                {
                    "paragraph": "是故清明象天，广大象地，终始象四时，周还象风雨，五色成文而不乱，八风从律而不奸，百度得数而有常，小大相成，终始相生，倡和清浊，迭相为经。",
                    "zhushu": "清明，谓人声也。广大，谓钟鼓也。周还，谓舞者。五色。五行也。八风従律，应莭至也。百度，百刻也。言日月昼夜不失正也。清，谓蕤宾至应钟也。浊，谓黄钟至中吕。○还音旋，注同。迭，大结反。中音仲。"
                },
                {
                    "paragraph": "故乐行而伦清，耳目聪明，血气和平，移风易俗，天下皆宁。",
                    "zhushu": "言楽用则正人理，和阴阳也。伦，谓人道也。"
                },
                {
                    "paragraph": "故曰：乐者，乐也。君子乐得其道，小人乐得其欲。以道制欲，则乐而不乱，以欲忘道，则惑而不乐。",
                    "zhushu": "道，谓仁义也。欲，谓邪淫也。"
                },
                {
                    "paragraph": "是故君子反情以和其志，广乐以成其教，乐行而民郷方，可以观德矣。",
                    "zhushu": "方，犹道也。○郷，许亮反。重意：射义，此可以观德行矣。𥙊统：可以观政矣。"
                },
                {
                    "paragraph": "德者，性之端也。乐者，德之华也。金石丝竹，乐之器也。诗，言其志也。歌，咏其声也。舞，动其容也。三者本于心，然后乐器从之。是故情深而文明，气盛而化神，和顺积中，而英华发外，唯乐不可以为伪。",
                    "zhushu": "三者本志也，声也，容也。言无此本于内，则不能为楽也。诗言其志，一本无言字。咏音咏。"
                },
                {
                    "paragraph": "乐者，心之动也。声者，乐之象也；文采节奏，声之饰也。君子动其本，乐其象，然后治其饰。是故先鼓以警戒，三步以见方，再始以著往，复乱以饬归。奋疾而不拔，极幽而不隠。独乐其志，不厌其道，备举其道，不私其欲。是故情见而义立，乐终而德尊。君子以好善，小人以听过。故曰：生民之道，乐为大焉。",
                    "zhushu": "文采，楽之威仪也。先鼓，将奏楽，先击鼓，以警戒众也。三步，谓将舞必先三㪯，足以见其舞之渐也。再始以著往，武王除丧，至盟津之上，纣未可伐，还归二年，乃遂伐之。武舞再更始，以明伐时再往也。复乱以饬归，谓呜铙而退，明以整归也。奋疾，谓舞者也。极幽，谓歌者也。○警音景。见方，贤遍反，下及注皆同。著，张虑反，注同。复音伏。饬音敕，注同。拔，步葛反，又皮八反。独楽，皇音洛，又音岳。厌，于艶反。好，呼报反。以听过，本或作以圣。过，如字。铙，女交反。"
                },
                {
                    "paragraph": "乐也者，施也。礼也者，报也。",
                    "zhushu": "言楽出而不反，而礼有往来也。施，始豉反。"
                },
                {
                    "paragraph": "乐，乐其所自生，而礼，反其所自始。乐章德，礼报情，反始也。",
                    "zhushu": "自，由也。重言：楽楽其所自生二，檀弓。重意：楽也者，楽其所自成，礼也者，反其所自生，礼器萹。○礼不忘其本，檀弓。"
                },
                {
                    "paragraph": "所谓大辂者，天子之车也。龙旗九旒，天子之旌也。青黑缘者，天子之寳龟也。从之以牛羊之群，则所以赠诸侯也。",
                    "zhushu": "赠诸侯，谓来朝将去，报之以礼。○流，本又作旒，音流。缘，悦绢反。朝，直遥反。"
                },
                {
                    "paragraph": "乐也者，情之不可变者也。礼也者，理之不可易者也。",
                    "zhushu": "理，犹事也。"
                },
                {
                    "paragraph": "乐统同，礼辨异，",
                    "zhushu": "统同，同和合也。辨异，异尊卑也。"
                },
                {
                    "paragraph": "礼乐之说，管乎人情矣。",
                    "zhushu": "管，犹包也。"
                },
                {
                    "paragraph": "穷本知变，乐之情也。著诚去伪，礼之经也。礼乐偩天地之情，达神明之德，降兴上下之神，而凝是精粗之体，领父子君臣之节。",
                    "zhushu": "偩，犹依象也。降，下也。㒷，犹出也。凝，成也。精粗，谓万物大小也。领，犹理治也。○去，起吕反。偩音负。粗，七奴反。治，直吏反。"
                },
                {
                    "paragraph": "是故大人举礼乐，则天地将为昭焉。",
                    "zhushu": "言天地将为之昭然明也。"
                },
                {
                    "paragraph": "天地䜣合，阴阳相得，煦妪复育万物，然后草木茂，区萌达，羽翼奋，角觡生，蛰虫昭苏，羽者妪伏，毛者孕鬻，胎生者不㱩，而卵生者不殈，则乐之道归焉耳。",
                    "zhushu": "䜣，读为熹，犹蒸也。气曰煦，体曰妪，屈生曰区，无䚡曰觡。昭，晓也。蛰虫以发出为晓。更息曰苏。孕，任也。鬻，生也。内败曰㱩。殈，裂也。今齊人语有殈者。○䜣，依注音熹，许其反，一读依字音欣。煦，许具反，徐况甫反。妪，于具反，徐于甫反，下及注同。区，依注音句，古侯反，徐丘于反，一音乌侯反。萌，莫耕反。奋，方问反。觡，古伯反。蛰，直立反。伏，扶又反。孕，以证反。鬻音育，生也，徐又扶袁反。胎，也才反。㱩音独，郑云：内败曰㱩。案谓怀任不成也。字林云：胎败。卵，力管反。殈，呼閴反，范音溢，徐况逼反，一音况狄反。卵折不成曰殈，犹裂也。蒸，之膺反。䚡，息才反。内，乃对反，或作骨肉之字者，误。"
                },
                {
                    "paragraph": "乐者，非谓黄钟大吕，弦歌干扬也，乐之末节也，故童者舞之。铺筵席，陈尊俎，列笾豆，以升降为礼者，礼之末节也，故有司掌之。",
                    "zhushu": "言礼楽之本，由人君也。礼本著诚去伪，楽本穷本知変。○铺，普胡反，又音敷。去，起吕反。"
                },
                {
                    "paragraph": "乐师辨乎声诗，故北面而弦；宗祝辨乎宗庙之礼，故后尸；商祝辨乎丧礼，故后主人。",
                    "zhushu": "辨，犹别也，正也。弦，谓鼓琴瑟也。后尸，居后賛礼仪。此言知本者尊，知末者卑。"
                },
                {
                    "paragraph": "是故德成而上，艺成而下，行成而先，事成而后。",
                    "zhushu": "德，三德也。行，三行也。艺，才技也。先，谓位在上也。后，谓位在下也。○上如字，或时掌反。行，下孟反，注同。技，其绮反。"
                },
                {
                    "paragraph": "是故先王有上有下，有先有后，然后可以有制于天下也。",
                    "zhushu": "言尊卑备，乃可制作以为治法。○治，直吏反。"
                },
                {
                    "paragraph": "魏文侯问于子夏曰：吾端冕而听古乐，则唯恐卧；听郑、卫之音，则不知倦。敢问古乐之如彼，何也？新乐之如此，何也？",
                    "zhushu": "魏文侯，晋大夫毕万之后，僣诸侯者也。端，玄衣也。古楽，先王之正楽也。"
                },
                {
                    "paragraph": "子夏对曰：今夫古乐，进旅退旅，和正以广，弦匏笙簧，会守拊鼓，始奏以文，复乱以武，治乱以相，讯疾以雅。君子于是语，于是道古，修身及家，平均天下。此古乐之发也。",
                    "zhushu": "旅，犹俱也。俱进俱退，言其齊一也。和正以广，无奸声也。会，犹合也，皆也。言众皆待击鼓乃作。周礼大师职曰：大𥙊祀，帅瞽登歌，合奏击拊，下管播楽器，合奏鼓𣌾。文，谓鼓也，武，谓金也。相，即拊也，亦以节楽。拊者，以韦为表，装之以糠，糠一名拊，因以名焉。今齊人或谓糠为相。雅，亦楽器名也，状如漆筩，中有椎。○夫音扶，下同。广如字，旧古旷反。匏，白交反。笙音生。簧音黄。拊音抚，注同。复音伏。相，息亮反，注同，即拊也，以韦为之，实之以糠。王云：辅相也，徐思章反。讯音信。大师音泰。播，彼佐反。𣌾音胤。糠音康。漆音七。筩音勇。椎，直追反。"
                },
                {
                    "paragraph": "令夫新乐，进俯退俯，奸声以滥，溺而不止，及优侏𠍶獶，杂子女，不知父子。乐终不可以语，不可以道古。此新乐之发也。",
                    "zhushu": "俯，犹曲也。言不齊一也。滥，滥窃也。溺而不止，声淫乱，无以治之。獶，猕猴也。言舞者如猕猴戏也，乱男女之尊卑。獶或为优。○俯，本又作府。滥，力暂反。溺，乃狄反。优音□。侏音朱。𠍶音儒。獶，乃刀反，狝猴也，依字亦作猱。猕音弥，武夷反，本亦作弥。猴音侯，本亦作侯。"
                },
                {
                    "paragraph": "今君之所问者，乐也，所好者音也。夫乐者，与音相近而不同。",
                    "zhushu": "言文侯好音而不知楽也。铿锵之类皆为音，应律乃为楽。○好，呼报反，注同。近，附近之近，徐如字。铿，苦耕反。鎗，七羊反，又士衡反。"
                },
                {
                    "paragraph": "文侯曰：敢问何如？",
                    "zhushu": "欲知音楽异意。重言：敢问何如二，一见仲尼燕居二十八。"
                },
                {
                    "paragraph": "子夏对曰：夫古者天地顺而四时当，民有德而五榖昌，疾疢不作而无妖祥，此之谓大当。然后圣人作为父子、君臣，以为纪纲。纪纲既正，天下大定。天下大定，然后正六律，和五声，弦歌诗颂，此之谓德音。德音之谓乐。",
                    "zhushu": "当，谓楽不失其所。○当，丁浪反，下及注同。疢，𠡠觐反。"
                },
                {
                    "paragraph": "诗云：莫其德音，其德克明。克明克类，克长克君。王此大邦，克顺克俾。俾于文王，其德靡悔。既受帝祉，施于孙子。此之谓也。",
                    "zhushu": "此有德之音，所谓楽也。德正应和曰莫，照临四方曰明，勤施无私曰类，教诲不倦曰长，庆赏刑威曰君，慈和徧服曰顺。俾，当为比，声之误也。择善従之曰比。施，延也。言文王之德皆能如此，故受天福，延于后世也。○莫，亡伯反。长，丁丈反，注同。王此，于况反。俾，依注音比，必履反，注同，徐扶志反。祉，𠡠纪反。施，以豉反，注施延同。和，如字，又胡卧反。炤，上音照，本亦作照。临，如字。施，始豉反。徧音遍。重言：此之谓也九，下文、        传、𥙊义、丧服四制各一，经解三。"
                },
                {
                    "paragraph": "今君之所好者，其溺音乎？",
                    "zhushu": "言无文王之德，则所好非楽也。"
                },
                {
                    "paragraph": "文侯曰：敢问溺音何从出也？",
                    "zhushu": "玩习之久，不知所由出也。○玩又作玩，音五换反。"
                },
                {
                    "paragraph": "子夏对曰：郑音好滥淫志，宋音燕女溺志，卫音趋数烦志，齐音敖辟乔志，此四者皆淫于色而害于德，是以𥙊祀弗用也。",
                    "zhushu": "言四国皆出此。溺音滥。滥窃，奸声也。燕，安也。春秋传曰：怀与安，实败名。趋数，读为促速，声之误也。烦，劳也。𥙊祀者不用淫楽。○燕，于见反。趋音促。数音速。敖，字又作傲，同五报反。辟，匹亦反，徐芳益反。乔，徐音骄，本亦作骄。败，必迈反。"
                },
                {
                    "paragraph": "诗云：肃雍和鸣，先祖是听。夫肃肃，敬也；雍雍，和也。夫敬以和，何事不行？",
                    "zhushu": "言古楽敬且和，故无事而不用，溺音无所施。"
                },
                {
                    "paragraph": "为人君者，谨其所好恶而巳矣。君好之则臣为之，上行之则民从之。诗云：诱民孔易。此之谓也。",
                    "zhushu": "诱，进也。孔，甚也。言民従君所好悪，进之于善无难。○易，以豉反。重言：君好之二，一见缁衣二十三。重意：缁衣，上之所好恶，不可不谨也。则民从之。大学：而民从之。"
                },
                {
                    "paragraph": "然后圣人作为鞉、鼓、椌、楬、埙、箎，此六者，德音之音也。",
                    "zhushu": "六者为本，以其声质也。控楬，谓柷敔也。埙箎或为簨簴。○鞉音桃。椌，苦江反，柷也。楬，苦瞎反，敔也。埙，许袁反。篪，直支反。柷，昌六反。圉，本又作敔，鱼吕反。簨，恤尹反。簴音巨。"
                },
                {
                    "paragraph": "然后钟、磬、竽、瑟以和之，干、戚、旄、狄以舞之，此所以𥙊先王之庙也，所以献、酬、酳、酢也，所以官序贵贱各得其宜也，所以示后世有尊卑长幼之序也。",
                    "zhushu": "官序贵贱，谓尊卑。楽器列数有差次。○竽音于。和如字，徐胡卧反。酬，市由反。酳音胤，又仕觐反。酢音昨。长，丁丈反。"
                },
                {
                    "paragraph": "钟声铿，铿以立号，号以立横，横以立武。君子听钟声，则思武臣。",
                    "zhushu": "号，号令，所以警众也。横，充也。谓气作充满也。○铿，苦耕反，徐苦庚反。号，胡到反。横，古扩反，充也，下及注同。"
                },
                {
                    "paragraph": "石声磬，磬以立辨，辨以致死。君子听磬声，则思死封疆之臣。",
                    "zhushu": "石声磬。磬当为罄，字之误也。辨，谓分明于莭义。○磬，依注音罄，口挺反，一音口定反。听磬，口定反。疆，居良反，下是疆同。"
                },
                {
                    "paragraph": "丝声哀，哀以立廉，廉以立志。君子听琴瑟之声，则思志义之臣。",
                    "zhushu": "廉，廉隅也。"
                },
                {
                    "paragraph": "竹声滥，滥以立会，会以聚众。君子听竽、笙、箫、管之声，则思畜聚之臣。",
                    "zhushu": "滥之意，犹擥聚也。会，犹聚也。聚或为最。○滥，力敢反，下及注皆同。会，户外反，又古外反，下同。畜，敕六反。擥，力敢反。"
                },
                {
                    "paragraph": "鼓鼙之声讙，讙以立动，动以进众。君子听鼓鼙之声，则思将帅之臣。",
                    "zhushu": "闻讙嚣则人意动作。讙或为欢，动。或为勋。○鼙，步西反。讙，呼端反，又音喧。将，子亮反，下注大将、下将帅同。帅，本又作率，所类反，下将帅同。嚣，许骄反，又五羔反。"
                },
                {
                    "paragraph": "君子之听音，非听其铿锵而巳也，彼亦有所合之也。",
                    "zhushu": "以声合成巳之志。○跄，七羊反，又叱衡反，徐𠡠庚反。"
                },
                {
                    "paragraph": "宾牟贾侍坐于孔子，孔子与之言，及乐，曰：夫武之备戒之巳久，何也？对曰：病不得其众也。",
                    "zhushu": "武，谓周舞也。备戒、击䚳。警众。病犹忧也。以不得众心为忧，忧其难也。○牟，亡侯反。坐，才卧反，又如字。"
                },
                {
                    "paragraph": "咏叹之，淫液之，何也？对曰：恐不逮事也。",
                    "zhushu": "咏叹，淫液，歌遟之也。逮，及也。事，戎事也。○咏歏，上音咏，下音叹。夜音亦。逮音代，又大计反。遟，直冀反。"
                },
                {
                    "paragraph": "发扬蹈厉之巳蚤，何也？对曰：及时事也。",
                    "zhushu": "时至，武事当施也。○蹈音悼。蚤音早。"
                },
                {
                    "paragraph": "武坐，致右宪左，何也？对曰：非武坐也。",
                    "zhushu": "言武之事无坐也。致，谓膝至地也。宪读为𨊱，声之误。○，依注音轩。"
                },
                {
                    "paragraph": "声淫及商，何也？对曰：非武音也。",
                    "zhushu": "言武歌在正其军，不贪商也。时人或说其义为贪商也。"
                },
                {
                    "paragraph": "子曰：若非武音，则何音也？对曰：有司失其传也。若非有司失其传，则武王之志荒矣。",
                    "zhushu": "有司，典楽者也。传，犹说也。荒，老耄也。言典楽者失其说也，而时人妄说也。书曰：王耄荒。○传，直专反，下文注同。传，犹说也。旄，莫报反，下同。"
                },
                {
                    "paragraph": "子曰：唯，丘之闻诸苌弘，亦若吾子之言是也。",
                    "zhushu": "苌弘，周大夫。○苌，直良反。"
                },
                {
                    "paragraph": "宾牟贾起，免席而请曰：夫武之备戒之巳久，则既闻命矣。敢问遟之遟而又久，何也？",
                    "zhushu": "遟之遟，谓久立于缀。○遟之遟，并直诗反，徐直尼反。"
                },
                {
                    "paragraph": "子曰：居，吾语女。夫乐者，象成者也。摠干而山立，武王之事也；发扬蹈厉，太公之志也。武乱皆坐，周、召之治也。",
                    "zhushu": "居，犹安坐也。成，谓巳成之事也。摠干，持盾也。山立，犹正立也，象武王持盾正立待诸侯也。发扬蹈厉，所以象威武时也。武舞，象战𦭶也。乱，谓失行列也。失行列则皆坐，象周公、召公以文止武也。○语，鱼据反。女音汝，下且女同。大音泰。召音邵，注及下同。治，直吏反，下注及下同。盾，述尹反，又音允。行，户刚反，下同。重言：居，吾语女。仲尼燕居：孔子曰：居，吾语女。"
                },
                {
                    "paragraph": "且夫武，始而北出，再成而灭商，三成而南，四成而南国是疆，五成而分周公左，召公右，六成复缀以崇。",
                    "zhushu": "成，犹奏也。毎奏武曲一终为一成。始奏，象观兵盟津时也。再奏，象克殷时也。三奏，象克殷有余力而反也。四奏，象南方荆蛮之国复畔者服也。五奏，象周公、召公分聀而治也。六奏，象兵还振旅也。复缀，反位止也。崇，充也。凡六奏，以充武楽也。○夫音扶。缀，丁劣反，又丁卫反，注及下同。孟，本亦作盟，音孟。"
                },
                {
                    "paragraph": "天子夹振之而驷伐，盛威于中国也。",
                    "zhushu": "夹振之者，王与大将夹舞者，振铎以为莭也。驷当为四，声之误也。武舞，战象也。每奏四伐，一击一刺为一伐。牧誓曰：今日之事，不过四伐、五伐。○夹，古洽反，注及下同。铎，大各反。一刺，本亦作壹刺，七亦反。"
                },
                {
                    "paragraph": "分夹而进，事蚤济也。",
                    "zhushu": "分，犹部曲也。事，犹为也。済，成也。舞者各有部曲之列，又夹振之者，象用兵务于早成也。○分，扶问反，注同，分部曲。"
                },
                {
                    "paragraph": "久立于缀，以待诸侯之至也。",
                    "zhushu": "象武王伐纣，待诸侯也。"
                },
                {
                    "paragraph": "且女独未闻牧野之语乎？",
                    "zhushu": "欲语以作武楽之意。○牧野，音也，徐又以汝反。欲语，鱼据反。"
                },
                {
                    "paragraph": "武王克殷反商，未及下车，而封黄帝之后于蓟，封帝尧之后于祝，封帝舜之后于陈；下车而封夏后氏之后于𣏌，投殷之后于宋，封王子比干之墓，释箕子之囚，使之行商容而复其位。庶民弛政，庶士倍禄。济河而西，马散之华山之阳，而弗复乘，牛散之桃林之野，而弗复服，车甲衅而藏之府库，而弗复用；倒载干戈，包之以虎皮，将帅之士，使为诸侯，名之曰建櫜。然后天下知武王之不复用兵也。",
                    "zhushu": "反商当为及，字之误也。及摘，谓至纣都也。牧誓曰：至于摘郊牧野。封，谓故无土地者也。投㪯，徙之辞也。时武王封纣子武庚于殷墟，所徙者微子也。后周公更封而大之。积土为封，封比干墓。崇贤也。行犹视也。使箕子视摘，礼楽之官，贤者所処，皆令反其居也。㢮政，去其纣时苛政也。倍禄，复其纣时薄者也。散犹放也。桃林在华山傍。甲，铠也。衅，衅字也。包干戈以虎皮，明能以武服兵也。建读为键，字之误也。兵甲之衣曰櫜。键櫜，言闭藏兵甲也。诗曰：载櫜弓矢。春秋传曰：垂櫜而入。周礼曰：櫜之，欲其约也。蓟或为续，祝或为铸。○反，依注音及。封黄帝之后于蓟，音计，今𣵠郡蓟县是也。即燕国之都也。孔安国、司马迁及郑皆云：燕国郡邵公与周同姓。案黄帝姓姫，君奭盖其后也。或黄帝之后封蓟者灭绝而更封燕郡乎？疑不能明也。而皇甫谧以邵公为文王之庶子，记传更无所出。又左传富辰之言，亦无燕也。○祝，之六反。𣏌音起。使之行，下孟反，注同，视也。摘容如字，孔安国云：殷之贤人也。郑云：摘，礼楽之官也。复音伏。弛，始氏反，注同，废也。华，如字，又户化反。而弗复，扶又反，下同。衅，字又作衅，同许靳反。倒，丁老反。建，依注读为键，其展反，徐其偃反。櫜音羔，注同。虚音墟。令，力呈反。去，起吕反。苛音何，本又作荷，役也。铠，苦代反，又开改反。铸，止树反。"
                },
                {
                    "paragraph": "散军而郊射，左射貍首，右射驺虞，而贯革之射息也。禆冕搢笏，而虎贲之士说剑也。祀乎明堂，而民知孝；朝觐，然后诸侯知所以臣；耕藉，然后诸侯知所以敬。五者，天下之大教也。",
                    "zhushu": "郊射，为射宫于郊也。左，东学也。右，西学也。貍首、驺虞，所以歌为莭也。贯革，射穿甲革也。禆冕，衣禆衣而冠冕也。禆衣，衮之属也。搢，犹挿也。贲，愤怒也。文王之庙为明堂，制耕藉，藉田也。○郊射，食亦反。左射，下右射同，沈皆食夜反。貍，力之反。驺，侧由反。贯，古乱反，后同。禆，婢攴反。搢音进。笏音忽。贲音奔，注同。孔安国云：虎贲，若虎贲兽，言其猛也。说，吐活反。朝，直遥反。射穿，食亦反。衣禆衣，上于既反，下如字。而冠，古乱反。犹捷，本亦作挿，初合反，徐采㔹反。愤，扶粉反。重言：祀乎明堂二，一见𥙊义。○五者，天下之大教也二，又见𥙊义。重意：𥙊义：耕藉，所以教诸侯之养也。朝觐，所以教诸侯之臣也。"
                },
                {
                    "paragraph": "食三老五更于大学，天子𥘵而割牲，执酱而馈，执爵而酳，冕而摠干，所以教诸侯之弟也。",
                    "zhushu": "三老、五更，互言之耳，皆老人更知三德五事者也。冕而摠干，亲在舞位也。周名大学曰东胶。○食音嗣。更，古衡反，注同。大学音泰，注大学同。馈，其媿反。酳音胤，又仕觐反。弟，大计反。胶音交。重言：食三老、五更于大学，至诸侯之弟也三，𥙊义一。"
                },
                {
                    "paragraph": "若此，则周道四达，礼乐交通，则夫武之遟久，不亦宜乎？",
                    "zhushu": "言武遟久，为重礼楽。○夫音扶。为，于伪反。"
                },
                {
                    "paragraph": "君子曰：礼乐不可斯湏去身。致乐以治心，则易、直、子、谅之心油然生矣。易、直、子、谅之心生则乐，乐则安，安则久，久则天，天，则神。天则不言而信，神则不怒而威。致乐，以治心者也。",
                    "zhushu": "致，犹深审也。子，读如不子之子。油然，新生好貌也。善心生则寡于利欲，寡于利欲则楽矣。志明行成，不言而见信，如天也。不怒而见畏，如神也。楽由中出，故治心。○易，以豉反，下及注皆同。子如字，徐将吏反。谅音亮。油音由。行，下孟反。"
                },
                {
                    "paragraph": "致礼以治躬则庄敬，庄敬则严威。",
                    "zhushu": "躬，身也。礼自外作，故治身。"
                },
                {
                    "paragraph": "心中斯湏不和不乐，而鄙诈之心入之矣；",
                    "zhushu": "鄙诈入之，谓利欲生。"
                },
                {
                    "paragraph": "外貌斯湏不庄不敬，而易慢之心入之矣。",
                    "zhushu": "易，轻易也。"
                },
                {
                    "paragraph": "故乐也者，动于内者也；礼也者，动于外者也。乐极和，礼极顺。内和而外顺，则民瞻其颜色而弗与争也，望其容貌而民不生易慢焉。故徳煇动于内而民莫不承听，理发诸外而民莫不承顺。",
                    "zhushu": "徳煇，颜色润泽也。理，容貌之进止也。○争，争斗之争。煇，音辉。"
                },
                {
                    "paragraph": "故曰：致礼乐之道，举而错之，天下无难矣。乐也者，动于内者也；礼也者，动于外者也。故礼主其减，乐主其盈。",
                    "zhushu": "礼主其减，人所倦也。楽主其盈，人所欢也。○错，本亦作措，同七路反。减，胡斩反，又古斩反，注及下同。"
                },
                {
                    "paragraph": "礼减而进，以进为文，乐盈而反，以反为文。",
                    "zhushu": "进，谓自勉强也。反，谓自抑止也。文，犹羙也，善也。○强，其丈反，又其两反。"
                },
                {
                    "paragraph": "礼减而不进则销，乐盈而不反则放，故礼有报而乐有反。",
                    "zhushu": "放淫声，楽不能止也。报，读曰褒，犹进也。○销，音消。报，依注读曰褒，音保毛反，下同。"
                },
                {
                    "paragraph": "礼得其报则乐，乐得其反则安。",
                    "zhushu": "得，谓晓其义，知其吉凶之歸。○楽楽，上音洛，下音岳。"
                },
                {
                    "paragraph": "礼之报，乐之反，其义一也。",
                    "zhushu": "俱趋立于中，不销不放也。重言：自“君子曰：礼楽不可斯，湏去身止，其义一也”一章五十八句，见𥙊义。"
                },
                {
                    "paragraph": "○夫乐者，乐也，人情之所不能免也。乐必发于声意，形于动静，人之道也。声音动静，性术之变，尽于此矣。",
                    "zhushu": "免，犹自止也。人道，人之所为也。性术，言此出于性也。尽于此，不可过。○重言：人之道也二，一见中庸。"
                },
                {
                    "paragraph": "故人不耐无乐，乐不耐无形。形而不为道，不耐无乱。",
                    "zhushu": "形，声音动静也。耐，古书能字也。后世変之，此独存焉。古以能为三台字。○耐，古能字，下及注同。合，吐才反。"
                },
                {
                    "paragraph": "先王耻其乱，故制雅、颂之声以道之，使其声足乐而不流，使其文足论而不息，使其曲直、繁瘠、廉肉、节奏，足以感动人之善心而已矣，不使放心、邪气得接焉。是先王立乐之方也。",
                    "zhushu": "流，犹淫放也。文，萹辞也。息，犹销也。曲直，歌之曲折也。繁瘠，㢘肉，声之鸿杀也。莭，奏阕作，进止所应也。方，道也。○以道，音导。瘠，在亦反。肉，如又反，注同。邪，似嗟反。折，之设反。鸿，本亦作洪。杀，色界反，徐所例反。阕，苦穴反。重言：是先王立楽之方也二，重见下文。"
                },
                {
                    "paragraph": "是故乐在宗庙之中，君臣上下同听之，则莫不和敬；在族长郷里之中，长幼同听之，则莫不和顺；在闺门之内，父子兄弟同听之，则莫不和亲。故乐者，审一以定和，比物以饰节，节奏合以成文，所以合和父子君臣，附亲万民也。是先王立乐之方也。",
                    "zhushu": "审一，审其人声也。此物，谓杂金革、土匏之属也，以成文，五声八音，克谐相应和。○长，丁丈反。闺音圭。比，毗志反，注同，杂也。饰音式，又音𠡠。"
                },
                {
                    "paragraph": "故听其雅颂之声，志意得广焉。执其干戚，习其俯仰诎伸，容貌得庄焉。行其缀兆，要其节奏，行列得正焉，进退得齐焉。故乐者，天地之命，中和之纪，人情之所不能免也。",
                    "zhushu": "缀，表也，所以表行列也。诗云：荷戈与缀。兆，域也，舞者进退所至也。要，犹会也。命，教也。纪，摠要之名也。○诎，丘勿反。要，一遥反，注要犹会同。行，户刚反，注同。荷，本又作何，胡可反，一音河。缀，诗作祋，同都外反。"
                },
                {
                    "paragraph": "夫乐者，先王之所以饰喜也。军旅鈇𨱆者，先王之所以饰怒也。故先王之喜怒皆得其侪焉。",
                    "zhushu": "㑪，犹軰类。○鈇，方夫反，又音甫。𨱆音越。㑪，仕皆反。軰，许内反。"
                },
                {
                    "paragraph": "喜则天下和之，怒则暴乱者畏之。先王之道，礼乐可谓盛矣。",
                    "zhushu": "天子之于天下，喜怒莭之以礼楽，则兆民和从而畏敬之。礼楽，王者所常，㒷则盛也。"
                },
                {
                    "paragraph": "子赣见师乙而问焉，曰：赐闻声歌各有宜也，如赐者宜何歌也？",
                    "zhushu": "子赣，孔子弟子师，楽官也。乙名。声歌各有宜，气顺性也。○赣音贡。"
                },
                {
                    "paragraph": "师乙曰：乙，贱工也，何足以问所宜？请诵其所闻，而吾子自执焉。",
                    "zhushu": "楽人称工。执，犹処也。○请，七领反，徐音情。"
                },
                {
                    "paragraph": "爱者，宜歌商，温良而能断者，宜歌齐。夫歌者，直巳而陈徳也。动巳而天地应焉，四时和焉，星辰理焉，万物育焉。",
                    "zhushu": "重言：万物育焉二，又见中庸二十一。"
                },
                {
                    "paragraph": "故商者，五帝之遗声也。宽而静、柔而正者，宜歌颂。广大而静，疏达而信者，宜歌大雅。恭俭而好礼者，宜歌小雅。正直而静、廉而谦者，宜歌风。肆直而慈爱，",
                    "zhushu": "此文换简，失其次。宽而静，宜在上，爱者宜歌商。宜承此下行，读云肆。直而慈，爱者宜歌商。商，宋诗也。爱或为哀。直巳而陈德，各因其德，歌所宜。育，生也。○断，丁乱反，下及注同。好，呼报反。换，户乱反。行，户刚反。"
                },
                {
                    "paragraph": "商之遗声也。商人识之，故谓之商。齐者，三代之遗声也，齐人识之，故谓之齐。",
                    "zhushu": "云商之遗声也，衍字也，又误。上所云故商者，五帝之遗声也，当居此衍字処也。○処，昌虑反。"
                },
                {
                    "paragraph": "明乎商之音者，临事而屡断；明乎齐之音者，见利而让。",
                    "zhushu": "屡，数也。数断事，以其肆直也。见利而让，以其温良能断也。断，犹决也。○屡，力住反。数，色角反，下同。"
                },
                {
                    "paragraph": "临事而屡断，勇也；见利而让，义也。有勇有义，非歌孰能保此？",
                    "zhushu": "保，犹安也，知也。"
                },
                {
                    "paragraph": "故歌者，上如抗，下如队，曲如折，止如槀木，倨中矩，句中钩，累累乎端如贯珠。",
                    "zhushu": "言歌声之著，动人心之审，如有此事。○上，时掌反。抗，苦浪反。队，直媿反。折，之设反。藁，苦老反。倨音据。中，丁仲反。句，纪具反。钩，古侯反。累，本又作累，力追反。"
                },
                {
                    "paragraph": "故歌之为言也，长言之也。说之，故言之；言之不足，故长言之；长言之不足，故嗟叹之；嗟叹之不足，故不知手之舞之，足之蹈之也。",
                    "zhushu": "长言之，引其声也，嗟叹，和续之也，不知手之舞之，足之蹈之，欢之至也。○说，音悦。和，胡卧反。○互注：诗関雎：言之不足，故嗟叹之；嗟叹之不足，故永歌之；永歌之不足，不知手之舞之，足之蹈之也云云。"
                },
                {
                    "paragraph": "子贡问乐。",
                    "zhushu": "上下同美之也。"
                }
            ]
        },
        {
            "name": "杂记上第二十",
            "paragraphs": [
                {
                    "paragraph": "杂记上第二十",
                    "zhushu": "○陆曰：郑云：杂记者，以其杂记诸侯及士之丧事。",
                    "type": 1
                },
                {
                    "paragraph": "诸侯行而死于馆，则其复如于其国。如于道，则升其乘车之左毂，以其绥复。",
                    "zhushu": "馆，主国所致舍。复，招魂复魄也。如于其国，王国馆宾，予使有之，得升屋招用褒衣也。如于道，道上庐宿也。升车左毂，象升屋东荣。绥，当为緌，读如㽔宾之㽔，字之误也。緌，谓旌旗之旄也。去其旒而用之，异于生也。○乘，绳证反，下及注同。毂，工木反。绥，依注作緌，耳佳反，下及注同。复，音㐲，下同。予，羊汝反。裒，本又作褒，保毛反，后皆同。去，起吕反，下去輤同。"
                },
                {
                    "paragraph": "其輤有裧，缁布裳帷，素锦以为屋而行。",
                    "zhushu": "輤，载柩将殡之车饰也。輤，取名于衬与蒨，读如蒨斾之蒨。衬，棺也。蒨，染赤色者也。将葬，载柩之车饰曰柳。裧，谓鳖甲边缘。缁布裳帷，围棺者也。裳帷用缁，则輤用赤矣。輤象宫室屋，其中小帐。衬，覆棺者。若未大敛，其载尸而归，车饰皆如之。○輤，千见反，注与蒨同。裧，昌占反。缁裳帷，本或作缁布裳帷。殡，必刃反，本或作宾，音同。衬，初靳反，又楚阵反。与蒨绝句，一本作輤，读以与字绝句。与则音余。蒨斾，上千见反，下步具反。缘，悦绢反。"
                },
                {
                    "paragraph": "至于庙门，不毁墙，遂入，适所殡，唯輤为说于庙门外。",
                    "zhushu": "庙，所殡宫。墙，裳帷也。适所殡，谓两楹之间。去輤乃入庙门，以其入自有宫室也。毁，或为彻。凡柩自外来者，正棺于两楹之间，尸亦侇之于此，皆因殡焉。异者，柩入自𦪳，升自西阶；尸入自门，升自阼阶。其殡必于两楹之间者，以其死不于室而自外来，留之于中，不忍远也。○说，吐夺反，本亦作脱，下并注皆同。夷，音夷，隐义云：侇之言移也。庾依韵集太兮反，息也。远，于万反。"
                },
                {
                    "paragraph": "○大夫、士死于道，则升其乘车之左毂，以其绥复；如于馆死，则其复如于家。",
                    "zhushu": "绥，亦緌也。大夫复于家以玄冕，士以爵弁服。"
                },
                {
                    "paragraph": "大夫以布为輤而行，至于家而说輤，载以輲车，入自门，至于阼阶下而说车，举自阼阶，升适所殡。",
                    "zhushu": "大夫輤，言用布，白布不染也。言輤者，达名也。不言裳帷，俱用布，无所别也。至门，亦说輤乃入。言载以輲车，入自门，明车不易也。輲，读为辁，或作槫。许氏说文解字曰：有辐日轮，无辐日辁。周礼又有蜃车，天子以载柩。蜃、辁声相近，其制同乎？辁崇，盖半乘车之轮。诸侯言不毁墙，大夫、士言不易车，互相明也。不易者，不易以楯也。庙中有载柩以輴之礼，此不耳。○輲，依注作辁及槫，同市专反，又市转反，注及下同。别，彼列反。蜃，慎忍反。近，附近之近。楯，敕伦反，下同，一本作輴，同。"
                },
                {
                    "paragraph": "士輤，苇席以为屋，蒲席以为裳帷。",
                    "zhushu": "言以苇席为屋，则无素锦为帐。○苇，于鬼反。"
                },
                {
                    "paragraph": "○凡讣于其君，曰：君之臣某死。",
                    "zhushu": "计，或皆作赴。赴，至也。臣死，其子使人至君所告之。○讣，音赴，注及下同。"
                },
                {
                    "paragraph": "父、母、妻、长子，曰：君之臣某之某死。",
                    "zhushu": "此臣于其家，丧所主者。○长，丁丈反，后长子皆同。"
                },
                {
                    "paragraph": "君讣于他国之君，曰：寡君不禄，敢告于执事。夫人，曰：寡小君不禄。大子之丧，曰：寡君之适子某死。",
                    "zhushu": "君夫人不称薨。告他国君，谦也。○大，音泰，后太子同。适，丁历反，下文注适子、其适、宗适、适妻并同。"
                },
                {
                    "paragraph": "大夫讣于同国，适者，曰：某不禄。讣于士，亦曰：某不禄。讣于他国之君，曰：君之外臣寡大夫某死。讣于适者，曰：吾子之外私寡大夫某不禄，使某实。讣于士，亦曰：吾子之外私寡大夫某不禄，使某实。",
                    "zhushu": "适，读为匹敌之敌，谓爵同者也。实，当为至，此读周、秦之人，声之误也。○适，依注音敌，大历反，下适者同。实，依注音至，下同。"
                },
                {
                    "paragraph": "士讣于同国大夫，曰：某死；讣于士，亦曰：某死；讣于他国之君，曰：君之外臣某死；讣于大夫，曰：吾子之外私某死；讣于士，亦曰：吾子之外私某死。大夫次于公馆以终丧，士练而归。士次于公馆，",
                    "zhushu": "公馆，公宫之舍也。练而归之。士，谓邑宰也。练而犹处公馆，朝廷之士也。唯大夫三年无归也。○朝，直遥反，下注同。"
                },
                {
                    "paragraph": "大夫居庐，士居垩室。",
                    "zhushu": "谓未练时也。士居垩室，亦谓邑宰也。朝廷之士亦居庐。互注。士居垩室。丧大记、间传：居垩室。"
                },
                {
                    "paragraph": "大夫为其父母、兄弟之未为大夫者之丧，服如士服。士为其父母、兄弟之为大夫者之丧，服如士服。",
                    "zhushu": "大夫虽尊，不以其服服父母兄弟，嫌若逾之也。士，谓大夫庶子为士者也。巳卑，又不敢服尊者之服。今大夫丧服礼逸，与士异者，未得而备闻也。春秋传曰：齐晏桓子卒，晏婴粗衰斩，苴绖， 带，杖，菅屦，食粥，居倚庐，寝苫，枕草。其老曰：非大夫之礼也。曰：唯卿为大夫。此平仲之谦也。言巳非大夫，故为父服土服耳。粗衰斩者，其缕在齐、斩之间，谓缕如三升半，而三升不缉也。斩衰以三升为正，微细焉则属于粗也。然则士与大夫为父服异者，有粗衰斩，枕草矣。其为母五升缕而四升，为兄弟六升缕而五升乎？唯大夫以上，乃能备仪尽饰，士以下则以臣服君之斩衰为其父，以臣从君而服之齊衰为其母与兄弟，亦以勉人为髙行也。大功以下，大夫、士服同。○大夫为其，于伪反，下士为其同，注除为士、卿为、为正皆放此。晏，于谏反。婴，一盈反。衰，七雷反。苴，七余反。绖，大结反。菅，古颜反。屦，九具反。粥，之六反。倚，于绮反。苫，始古反。枕，之鸩反，下同。缕，力住反。齐，音咨，下齐衰皆同。缉，七入反。上，时掌反，卷内以上皆放此。行，下孟反。"
                },
                {
                    "paragraph": "大夫之适子，服大夫之服。",
                    "zhushu": "仕至大夫，贤著而德成。适子得服其服，亦尊其适象贤。○著，知虑反。"
                },
                {
                    "paragraph": "○大夫之庶子为大夫，则为其父母服大夫服，其位与未为大夫者齿。",
                    "zhushu": "虽庶子得服其服，尚德也。使齿于士，不可不宗适。○则为其，于伪反，下则为之、注为之造字皆同。"
                },
                {
                    "paragraph": "○士之子为大夫，则其父母弗能主也，使其子主之；无子，则为之置后。",
                    "zhushu": "大夫之子得用大夫之礼，而士不得也。置。犹立也。"
                },
                {
                    "paragraph": "大夫卜宅与葬日，有司麻衣、布衰、布带，因丧屦，缁布冠不蕤。占者皮弁。",
                    "zhushu": "有司，卜人也。麻衣，白布深衣而著衰焉，及布带、缁布冠。此服非纯吉，亦非纯凶也。皮弁，则纯吉之尤者也。占者尊于有司，卜求吉，其服弥吉。大夫、士朔服皮弁。○著，丁畧反。"
                },
                {
                    "paragraph": "如筮，则史练冠、长衣以筮。占者朝服。",
                    "zhushu": "筮者，筮宅也，谓下大夫若士也。筮史，筮人也。长衣，深衣之纯以素也。长衣，练冠。纯凶服也。朝服，纯吉服也。大夫、士曰朝服以朝也。○朝，直遥反，注及下文皆同。纯，音准，又之闰反。"
                },
                {
                    "paragraph": "大夫之丧，既荐马。荐马者，哭踊，出乃包奠而读书。",
                    "zhushu": "嫌与士异，记之也。既夕礼曰：包牲取下體。又曰：主人之吏请读赗。○𧄟，音荐，本又作荐。赗，芳凤反。"
                },
                {
                    "paragraph": "大夫之丧，大宗人相，小宗人命龟，卜人作龟。",
                    "zhushu": "卜葬及日也。相，相主人礼也。命龟，告以所问事也。作龟，谓扬火灼之以出兆。○相，息亮反，注同。"
                },
                {
                    "paragraph": "内子以鞠衣、襃衣，素沙。下大夫以䄠衣。其余如士。",
                    "zhushu": "此复所用衣也，当在夫人狄税素沙下，烂脱失处在此上耳。内子，卿之适妻也。春秋传曰晋赵姫请逆叔隗于狄，赵衰以为内子，而巳下之是也。下大夫，谓下大夫之妻。䄠，周礼作展。王后之服六，唯上公夫人亦有祎衣，侯伯夫人自揄狄而下，子男夫人自阙狄而下，卿妻自鞠衣而下，大夫妻自展衣而下，士妻税衣而巳。素沙，若今纱縠之帛也。六服皆袍制，不禅，以素纱裹之，如今袿袍。襈重缯矣。褒衣者，始为命妇见加赐之衣也。其余如士之妻，则亦用税衣。○鞠，九六反，又曲六反，注同。䄠，张战反。复，音伏。狄税，他唤反，下文放此。烂，力旦反。脱音夺，下同。隗，五罪反。衰，初危反。下，户嫁反。展，张战反，下同。袆，音辉。揄，音遥，下文并注同。縠，户木反。袍，步羔反。禅，音丹。袿，音圭。襈，士眷反。重，直龙反。缯，茨陵反。"
                },
                {
                    "paragraph": "复，诸侯以襃衣、冕服、爵弁服。",
                    "zhushu": "复，招魂复魄也。冕服者，上公五，侯伯四，子男三。襃衣，亦始命为诸侯及朝觐见，加赐之衣也。襃，犹进也。"
                },
                {
                    "paragraph": "夫人税衣、揄狄，狄税素沙。",
                    "zhushu": "言其招魂用税衣，上至揄狄也。狄税素沙，言皆以白纱縠为裹。○税，他涣反，下文放此。揄音遥，下文同。縠，户木反，下注同。"
                },
                {
                    "paragraph": "复西上。",
                    "zhushu": "北面而西上，阳长左也。复者多少，各如其命之数。○长，丁丈反。"
                },
                {
                    "paragraph": "大夫不揄绞，属于池下。",
                    "zhushu": "谓池饰也。揄，揄翟也。采青黄之间曰绞。属，犹系也。人君之柳，其池系绞缯于下，而画翟雉焉，名曰振容，又有铜鱼在其间。大夫去振容，士去鱼。此无人君及士，亦烂脱。○绞，户交反，注同。属，音烛，注及下条属并注同。翟，音狄。去，起吕反，下同。"
                },
                {
                    "paragraph": "大夫附于士。士不附于大夫，附于大夫之昆弟，无昆弟则从其昭穆。虽王父母在亦然。",
                    "zhushu": "附，读皆为祔。大夫祔于士，不敢以巳尊自殊于其祖也。士不祔于大夫，自卑别于尊者也。大夫之昆弟，谓为士者也，从其昭穆，中一以上祖。又祖而巳。祔者，祔于先死者。○附，依注作祔，音同，下并同。昭，常遥反，卷内皆同。别，彼列反。"
                },
                {
                    "paragraph": "妇附于其夫之所附之妃。无妃，则亦从其昭穆之妃。妾附于妾祖姑，无妾祖姑则亦从其昭穆之妾。",
                    "zhushu": "夫所附之妃，于妇则祖姑。"
                },
                {
                    "paragraph": "男子附于王父则配，女子附于王母，则不配。",
                    "zhushu": "配，谓并𥙊王母，不配，则不𥙊王父也。有事于尊者，可以及卑；有事于卑者，不敢援尊。配与不配，𥙊馔如一，祝辞异。不言以某妃配某氏耳。女子，谓未嫁者也。嫁未三月而死，犹归葬于女氏之党。○并，必政反。援，音袁。"
                },
                {
                    "paragraph": "公子附于公子。",
                    "zhushu": "不敢戚君。"
                },
                {
                    "paragraph": "○君薨，大子号称子，待犹君也。",
                    "zhushu": "谓未逾年也。虽称子，与诸侯朝会如君矣。春秋鲁僖公九年夏，葵丘之会，宋襄，公称子，而与诸侯序。待，或为侍。"
                },
                {
                    "paragraph": "○有三年之练冠，则以大功之麻易之，唯杖屦不易。",
                    "zhushu": "谓既练而遭大功之丧者也。练除首绖，要绖葛，又不如大功之麻重也。言练冠、易麻，互言之也。唯杖屦不易，言其余皆易也。屦不易者，练与大功俱用绳耳。○要，一遥反。重，直龙反。重言：下文：三年之练冠。"
                },
                {
                    "paragraph": "有父母之丧，尚功衰，而附兄弟之殇，则练冠附于殇，称阳童某甫，不名，神也。",
                    "zhushu": "此兄弟之殇，谓大功亲以下之殇也。斩衰、齐衰之丧练，皆受以大功之衰，此谓之功衰。以是时而祔大功亲以下之殇。大功亲以下之殇轻，不易服。冠而兄为殇，谓同年者也。兄十九而死，巳明年因丧而冠。阳童，谓庶殇也。宗子则曰阴童。童，未成人之称也。某甫，且字也，尊神不名，为之造字。○衰，七雷反。冠而，古乱反，下而冠同之，称，尺证反。"
                },
                {
                    "paragraph": "○凡异居，始闻兄弟之丧，唯以哭对可也。",
                    "zhushu": "恻怛之痛，不以辞言为礼也。○怛，旦末反。"
                },
                {
                    "paragraph": "其始麻，散带绖。",
                    "zhushu": "与居家同也。凡丧，小敛而麻。○散，悉但反，后散带皆同。"
                },
                {
                    "paragraph": "未服麻而奔丧，及主人之未成绖也，疏者与主人皆成之，亲者终其麻带绖之日数。",
                    "zhushu": "疏者，谓小功以下也。亲者，大功以上也。疏者及主人之节则用之，其不及，亦自用其日数。"
                },
                {
                    "paragraph": "○主妾之丧，则自祔，至于练、祥，皆使其子主之。其殡、𥙊不于正室。",
                    "zhushu": "祔，自为之者，以其𥙊于祖庙。"
                },
                {
                    "paragraph": "君不抚仆妾。",
                    "zhushu": "畧于贱也。"
                },
                {
                    "paragraph": "○女君死，则妾为女君之党服。摄女君，则不为先女君之党服。",
                    "zhushu": "妾于女君之亲，若其亲然。○妾为，于伪反，下不为妻、注为旧君同。"
                },
                {
                    "paragraph": "闻兄弟之丧，大功以上，见丧者之郷而哭。",
                    "zhushu": "奔丧，节也。"
                },
                {
                    "paragraph": "适兄弟之送葬者弗及，遇主人于道，则遂之于墓。",
                    "zhushu": "言骨肉之亲，不待主人也。"
                },
                {
                    "paragraph": "凡主兄弟之丧，虽疏亦虞之。",
                    "zhushu": "丧事虞祔乃毕。"
                },
                {
                    "paragraph": "○凡丧服未毕，有吊者，则为位而哭，拜，踊。",
                    "zhushu": "客始来，主人不可以杀礼待之。○杀，色界反，徐所例反。"
                },
                {
                    "paragraph": "○大夫之哭大夫，弁绖。大夫与殡，亦弁绖。",
                    "zhushu": "矣。绖者，大夫钖衰相吊之服也。如爵弁而素，加环绖曰弁绖。○与，音预。钖，息暦反。"
                },
                {
                    "paragraph": "大夫有私丧之葛，则于其兄弟之轻丧，则弁绖。",
                    "zhushu": "私丧，妻子之丧也。轻丧，缌麻也。大夫降焉，吊服而往，不以私丧之末临兄弟。"
                },
                {
                    "paragraph": "○为长子杖，则其子不以杖即位。",
                    "zhushu": "辟尊者。○辟，音避。"
                },
                {
                    "paragraph": "为妻，父母在，不杖，不稽颡",
                    "zhushu": "；尊者在，不敢尽礼于私丧也。○稽，徐音启。颡，桑党反。"
                },
                {
                    "paragraph": "母在，不稽颡。稽颡者，其赠也拜。",
                    "zhushu": "言独母在，于赠拜得稽颡，则父在，赠拜不得稽颡。"
                },
                {
                    "paragraph": "违诸侯，之大夫，不反服；○违大夫，之诸侯，不反服。",
                    "zhushu": "其君，尊卑异也。违，犹去也。去诸侯，仕诸侯。去大夫，仕大夫，乃得为旧君服。"
                },
                {
                    "paragraph": "丧冠条属，以别吉凶。三年之练冠，亦条属，右缝。",
                    "zhushu": "别吉凶者，吉冠不条属也。条属者，通屈一条绳若布为武，垂下为缨属之冠，象大古丧事畧也。吉冠则缨武异材焉。右缝者，右辟而缝之。○别，徐彼列反，注同。缝，音逢，注同，又扶用反。大古音泰，下大古同。材，才再反，又如字。辟，必亦又，下同。"
                },
                {
                    "paragraph": "小功以下左。",
                    "zhushu": "左，辟象吉，轻也。"
                },
                {
                    "paragraph": "缌冠缲缨。",
                    "zhushu": "缲，当为澡麻带绖之缲，声之误也。谓有事其布以为缨。○缲，依注为澡，音早。縿，所衔反，又音早。"
                },
                {
                    "paragraph": "大功以上散带。",
                    "zhushu": "小功、缌轻，初而绞之。○绞，古夘反。"
                },
                {
                    "paragraph": "○朝服十五升，去其半而缌，加灰钖也。",
                    "zhushu": "缌，精粗，与朝服同。去其半，则入百缕而疏也。又无事，其布不灰焉。○朝，直遥反，后朝服放此，注同。去，起吕反，注同。"
                },
                {
                    "paragraph": "诸侯相禭，以后路与冕服。先路与襃衣不以禭。",
                    "zhushu": "不以己之正者施于人，以彼不以为正也。后路，贰车，贰车行在后也。○禭，音遂。"
                },
                {
                    "paragraph": "遣车视牢具，",
                    "zhushu": "言车多少，各如所包遣奠牲體之数也。然则遣车载所包遣奠而藏之者与？遣奠，天子大牢，包九个；诸侯亦大牢，包七个；大夫亦大牢，包五个；士少牢，包三个。大夫以上乃有遣车。○遣，弃战反，注同，下遣车、遣奠皆放此。与，音余。个，古贺反，下同。"
                },
                {
                    "paragraph": "疏布輤，四面有章，置于四隅。",
                    "zhushu": "輤，其盖也。四面皆有章蔽，以隐翳牢肉。四隅，椁中之四隅。○章，本或作鄣，音同，注亦同。翳，于计反。"
                },
                {
                    "paragraph": "载粻，有子曰：非礼也。",
                    "zhushu": "粻，米粮也。○粻，陟良反。"
                },
                {
                    "paragraph": "丧奠，脯、醢而巳。",
                    "zhushu": "言死者不食粮也。遣奠本无黍稷。○醢，音海。"
                },
                {
                    "paragraph": "𥙊称孝子、孝孙，丧称哀子、哀孙。",
                    "zhushu": "各以其义称。○义称，昌升反，又尺证反。重言：𥙊称孝子孝孙，重见郊特牲十一。"
                },
                {
                    "paragraph": "端衰、丧车，皆无等。",
                    "zhushu": "丧车，恶车也。丧者衣衰，及所乘之车，贵贱同。孝子于亲一也。衣衰言端者，玄端吉时常服，丧之衣衰当如之。○衣衰，上于既反，下七雷反，下同。"
                },
                {
                    "paragraph": "大白冠，缁布之冠，皆不㽔。委武，玄、缟而后蕤。",
                    "zhushu": "不蕤，质无饰也。大白冠，大布之布冠也。春秋传曰：卫文公大布之衣，大白之冠。委武，冠卷也。秦人曰委，齊东曰武。玄，玄冠也。缟，缟冠也。○缟，古老反，又古报反，注同。卷，苦圆反。"
                },
                {
                    "paragraph": "大夫冕而𥙊于公，弁而𥙊于巳。士弁而𥙊于公，冠而𥙊于巳。",
                    "zhushu": "弁，爵弁也。冠，玄冠也。𥙊于公，助君𥙊也。大夫爵弁，不𥙊于己，唯孤尔。"
                },
                {
                    "paragraph": "士弁而亲迎，然则士弁而𥙊于巳可也。",
                    "zhushu": "缘类，欲许之也。亲迎虽亦已之事，摄盛服尔，非常也。○迎，鱼敬反，注同。"
                },
                {
                    "paragraph": "畅，臼以椈，杵以梧。",
                    "zhushu": "所以捣郁也。掬，栢也。○鬯，敕亮反，本亦作畅。臼，其䆒反。掬，弓六反。杵，昌吕反。梧音吾，桐木也。槝，本亦作捣，丁老反。"
                },
                {
                    "paragraph": "枇以桑，长三尺，或曰五尺。",
                    "zhushu": "枇，所以载牲體者。此谓丧𥙊也。吉意枇用棘。○枇，音匕，本亦作朼，音同，注同。长，直亮反，下同。"
                },
                {
                    "paragraph": "毕用桑，长三尺，刋其柄与末。",
                    "zhushu": "毕，所以助主人载者。刋，犹削也。○刋，苦干反。柄，兵命反。"
                },
                {
                    "paragraph": "○率𢄔，诸侯、大夫皆五采，士二采。",
                    "zhushu": "此谓袭尸之大带。率，繂也。繂之不加箴功。大夫以上更饰以五采，士以朱绿。袭事成于带，変之，所以异于生。○率带，上音律，下音带，本亦作带。繂音律。箴，之金反。"
                },
                {
                    "paragraph": "○醴者，稻醴也。瓮、甒、筲、衡，实见间，而后折入。",
                    "zhushu": "此谓葬时藏物也。衡当为裄，所以庪瓮甒之属，声之误也。实见间，藏于见外椁内也。折，承席也。○瓮，于贡反，盛醢醢之器。甒，音武，瓦器。筲，所交反，竹器。衡，依注作桁，户刚反，徐，户庚反。见，音间厕之间，棺衣也，注同。间如字，注同，徐，古苋反。一解云：郑合见间二字，共为覸字，音古辩反。折，之设反，注同，形如床，无足也。庪，九委反，又九伪反，徐，居绮反，字亦作，同。重意。𥙊义， 见间以侠甒。"
                },
                {
                    "paragraph": "○重，既虞而埋之。",
                    "zhushu": "就所倚処埋之。○重，直龙反。埋，亡皆反。倚，于绮反。处，昌虑反。"
                },
                {
                    "paragraph": "○凡妇人，从其夫之爵位。",
                    "zhushu": "妇人无专制，生礼死事，以夫为尊卑。"
                },
                {
                    "paragraph": "小敛、大敛、启，皆辩拜。",
                    "zhushu": "嫌当事来者终不拜，故明之也。此既事皆拜。○辩，音遍。"
                },
                {
                    "paragraph": "○朝夕哭不帷，",
                    "zhushu": "缘孝子心，欲见殡肂也。既出则施其㧁，鬼神尚幽暗也。○帷，位悲反，下同。肂，以二反，埋棺之坎。㧁，字林户腊反，閇也。纂文云：古阖字。玉篇羌据、公答二反，云：閇也。"
                },
                {
                    "paragraph": "无柩者不帷。",
                    "zhushu": "谓既葬也。棺柩己去，鬼神在室，堂无事焉，遂去帷。○去，起吕反。"
                },
                {
                    "paragraph": "○君若载而后吊之，则主人东面而拜，门右北面而踊。出待，反而后奠。",
                    "zhushu": "主人拜，踊于宾位。不敢迫君也。君即位，车东出待，不必君留也。君反之，使奠。"
                },
                {
                    "paragraph": "○子羔之袭也，茧衣裳与税衣、纁袡为一，素端一，皮弁一，爵弁一，玄冕一。曽子曰：不袭妇服。",
                    "zhushu": "茧衣裳者，若今大䙱也。纩为茧，缊为袍，表之以税衣，乃为一称尔。税衣，若玄端而连衣裳者也。大夫而以纁为之缘，非也。唯妇人纁袡。礼以冠名服，此袭其服，非袭其冠。曽子讥袭妇服而已。玄冕又大夫服，未闻子羔曷为袭之。玄冕，或为玄冠，或为玄端。○茧，古典反。税，他唤反，注同。纁，许云反。袡，字又作，而占反，裳，下襈也，王粛云：妇人蔽膝也。䙱，音烛。纩，字又作旷，音旷。缊，于粉反。袍，薄劳反。称，尺证反，下放此。缘，悦绢反。"
                },
                {
                    "paragraph": "○为君使而死，公馆复，私馆不复。公馆者，公宫与公所为也；私馆者，自卿大夫以下之家也。",
                    "zhushu": "公所为，君所作离宫别馆也。○为，于伪反，又如字。使，色吏反。复，音伏。馆，本亦作观，音同。重言：公馆复，私馆不复二，一见曽子问七。  见丧大记二十三。"
                },
                {
                    "paragraph": "○公七踊，大夫五踊，妇人居间；士三踊，妇人皆居间。",
                    "zhushu": "公，君也。始死，及小敛、大敛而踊。君、大夫、士一也，则皆三踊矣。君五日而殡，大夫三日而殡，士二日而殡。士小敛之朝不踊，君、大夫大敛之朝乃不踊。妇人居间者，踊必拾，主人踊。妇人踊，宾乃踊。○拾，其劫反，下同。"
                },
                {
                    "paragraph": "公袭：卷衣一，玄端一，朝服一，素积一，纁裳一，爵弁二，玄冕一，襃衣一，朱绿带，申加大带于上。",
                    "zhushu": "朱绿带者，袭衣之带，饰之杂以朱绿，异于生也。此带亦以素为之。申，重也，重于革带也。革带以佩韨，必言重加大带者，明虽有変，必备此二带也。士袭三称，子羔袭五称，今公袭九称，则尊卑袭数不同矣。诸侯七称，天子十二称与？○卷，音衮，古本反。重，直龙反，又直用反，下同。韨。音弗。称，尺证反，下同。与，音余。"
                },
                {
                    "paragraph": "小敛环绖，公、大夫、士一也。",
                    "zhushu": "环绖者，一股，所谓𦆑绖也。士素委貌，大夫以上素爵弁，而加此绖焉，散带。○股，音古。缠，直连反。"
                },
                {
                    "paragraph": "公视大敛，公升，商祝铺席，乃敛。",
                    "zhushu": "丧大记曰：大夫之丧，将大敛，既，铺绞、紟、衾。君至，此君升乃铺席，则君至，为之改，始新之也。○铺，普胡反，又音敷，徐芳乌反，后放此。绞，户交反，下文同。紟，其鸩反。为，于伪反。"
                },
                {
                    "paragraph": "鲁人之赠也，三玄二纁，广尺，长终幅。",
                    "zhushu": "言失之也。士丧礼下篇曰：赠用制币，玄纁束帛。○广，古旷反。长，直亮反。幅，方服反。"
                },
                {
                    "paragraph": "吊者即位于门西，东面。其介在其东南，北面西上，西于门。",
                    "zhushu": "宾立门外，不当门。○介，音界，后皆同。"
                },
                {
                    "paragraph": "主孤西面。",
                    "zhushu": "立于阼阶下。"
                },
                {
                    "paragraph": "相者受命曰：孤某使某请事。客曰：寡君使某，如何不淑！",
                    "zhushu": "受命，受主人命以出也。不言摈者，丧无接宾也。淑，善也。如何不善，言君痛之甚，使某吊。○相，息亮反，下皆同。"
                },
                {
                    "paragraph": "相者入告，出曰：孤某须矣。",
                    "zhushu": "称其君名者，君薨称子某，使人知适嗣也。须矣，不出迎也。○适，丁历反。○重意：四，见下文三。"
                },
                {
                    "paragraph": "吊者入，主人升堂，西面。吊者升自西阶，东面，致命曰：寡君闻君之丧，寡君使某，如何不淑！子拜稽颡，吊者降，反位。",
                    "zhushu": "子，孤子也。降反位者，出反门外位，无出字，脱。重言：子拜稽颡五， 下文四。"
                },
                {
                    "paragraph": "含者执璧将命，曰：寡君使某含。相者入告，出曰：孤某须矣。",
                    "zhushu": "含玉为璧制。其分寸大小未闻。○含，本又作琀，说又作唅，同胡暗反，下同。"
                },
                {
                    "paragraph": "含者入，升堂致命。子拜稽颡。含者坐委于殡东南，有苇席，既葬，蒲席。降，出反位。",
                    "zhushu": "言降出反位，则是介也。春秋有既葬归含、赗、禭，无讥焉，皆受之于殡宫。○禭，音遂。"
                },
                {
                    "paragraph": "宰夫朝服，即丧屦，升自西阶，西面坐取璧，降自西阶以东。",
                    "zhushu": "朝服，告邻国之礼也。即，就也，以东藏于内也。"
                },
                {
                    "paragraph": "禭者曰：寡君使某禭。相者入告，出曰：孤某须矣。禭者执冕服，左执领，右执要，入，升堂致命曰：寡君使某禭。子拜稽颡。委衣于殡东。",
                    "zhushu": "亦于席上所委璧之北，顺其上下。○要，一遥反。"
                },
                {
                    "paragraph": "禭者降，受爵弁服于门内𩅸，将命，子拜稽颡如初。受皮弁服于中庭，自西阶受朝服，自堂受玄端，将命，子拜稽颡，皆如初。禭者降，出，反位。",
                    "zhushu": "授禭者以服者，贾人。○𩅸，力救反。贾，音嫁。"
                },
                {
                    "paragraph": "宰夫五人举以东，降自西阶。其举亦西面。",
                    "zhushu": "亦西面者，亦禭者，委衣时。"
                },
                {
                    "paragraph": "上介赗，执圭将命，曰：寡君使某赗。相者入告，反命曰：孤某须矣。陈乘黄、大路于中庭，北辀，执圭将命。客使自下由路西。子拜稽颡，坐委于殡东南隅。宰举以东。",
                    "zhushu": "辀，辕也。自，率也。下，谓马也。马在路之下。觐礼曰：路下四亚之客，给使者入，设乘黄于大路之西，客入则致命矣。使，或为史。○赗，方凤反，孤须矣。从此尽篇，未皆无某字，有者非。乘，绳证反，注同。辀，竹由反，车辕也。"
                },
                {
                    "paragraph": "凡将命，郷殡将命，子拜稽颡。西面而坐委之。宰举璧与圭，宰夫举禭，升自西阶，西面坐取之，降自西阶。",
                    "zhushu": "凡者，说不见者也。郷殡将命，则将命时立于殡之西南。宰夫，宰之佐也。此言宰㪯璧与圭，则上宰夫朝服，衍夫字。○郷，许亮反，注同。见，贤遍反。"
                },
                {
                    "paragraph": "赗者出，反位于门外。",
                    "zhushu": "乃著言，门外明。礼毕，将更有事。"
                },
                {
                    "paragraph": "上客临，曰：寡君有宗庙之事，不得承事，使一介老某相执綍。",
                    "zhushu": "上客，吊者也。临，视也。言欲入视丧所不足而给助之，谦也，其实为哭耳。○临，如字，徐力鸩反，注及下同。介，音界，旧古贺反。相，息亮反。綍，音弗。为，于伪反。"
                },
                {
                    "paragraph": "相者反命，曰：孤某须矣。临者入门右，介者皆从之，立于其左，东上。",
                    "zhushu": "入门右，不自同于宾客。"
                },
                {
                    "paragraph": "宗人纳宾，升，受命于君。降曰：孤敢辞吾子之辱，请吾子之复位。客对曰：寡君命，某母敢视宾客，敢辞。宗人反命曰：孤敢固辞吾子之辱，请吾子之复位。客对曰：寡君命，某母敢视宾客，敢固辞。宗人反命曰：孤敢固辞吾子之辱，请吾子之复位。客对曰：寡君命，使臣某母敢视宾客，是以敢固辞。固辞不获命，敢不敬从。",
                    "zhushu": "宾三辞而称使臣，为恭也。为恭者，将从其命。○寡君命，绝句，下放此。母，音无，下同。使，色吏反，注同。为，如字，旧于伪反，下同。重意：投壶萹：某固辞不得命，敢不敬从？"
                },
                {
                    "paragraph": "客立于门西，介立于其左，东上。孤降自阼阶，拜之，升，哭，与客拾踊三。",
                    "zhushu": "拜客，谢其厚意。○拾，其劫反。"
                },
                {
                    "paragraph": "客出，送于门外，拜稽颡。",
                    "zhushu": "不迎而送丧，无接宾之礼。"
                },
                {
                    "paragraph": "○其国有君丧，不敢受吊。",
                    "zhushu": "辟其痛，伤巳之亲如君。○辟，音避，下辟之同。"
                },
                {
                    "paragraph": "○外宗房中南面，小臣铺席，商祝铺绞、紟、衾，士盥于盘北，举迁尸于敛上。卒敛，宰告，子冯之踊，夫人东面坐冯之，兴踊。",
                    "zhushu": "此丧大记脱字，重著于是。○盥，音管。㪘，力剱反，下同。冯，皮氷反，本或作凭，下同。脱，音夺。重，直用反。"
                },
                {
                    "paragraph": "○士丧有与天子同者三：其终夜燎，及乘人，专道而行。",
                    "zhushu": "乘人，谓使人执引也。专道，人辟之。○燎，力召反，又力吊反。乘，绳证反，注同。引，以忍反，一音余刃反。"
                }
            ]
        },
        {
            "name": "杂记下第二十一",
            "paragraphs": [
                {
                    "paragraph": "杂记下第二十一",
                    "zhushu": "",
                    "type": 1
                },
                {
                    "paragraph": "有父之丧，如未没丧而母死，其除父之丧也，服其除服，卒事，反丧服。",
                    "zhushu": "没，犹竟也。除服，谓祥𥙊之服也。卒事，既𥙊。反丧服，服后死者之服。"
                },
                {
                    "paragraph": "○虽诸父、昆弟之丧，如当父母之丧，其除诸父、昆弟之丧也，皆服其除丧之服，卒事，反丧服。",
                    "zhushu": "虽有亲之大丧，犹为轻服者，除骨肉之恩也。唯君之丧，不除私服。言当者，期， 大功之丧，或终始皆在三年之中。小功、缌麻则不除，殇长、中乃除。○为，于伪反，下乃为同。期，音基。长，丁丈反，下长子同。"
                },
                {
                    "paragraph": "如三年之丧，则既顈，其练、祥皆行。",
                    "zhushu": "言今之丧既服顈，乃为前三年者変除而练、祥、𥙊也。此主谓先有父母之服，今又丧长子者，其先有长子之服，今又丧父母，其礼亦然。然则言未伇丧者，巳练、祥矣。顈，草名，无葛之郷，去麻则用颖。○顈，口逈反，徐孔颕反，沈苦项反，草也，注同。又丧，如字，又息浪反，下又丧同。去，起吕反。"
                },
                {
                    "paragraph": "王父死，未练、祥而孙又死，犹是附于王父也。",
                    "zhushu": "未练、祥，嫌未洽𥙊序于昭穆尓。王父既附，则孙可祔焉。犹，当为由。由，用也。附，皆当作祔。○附，义作祔，出注。祫，音洽。"
                },
                {
                    "paragraph": "○有殡，闻外丧，哭之他室。",
                    "zhushu": "明所哭者异也。哭之为位。"
                },
                {
                    "paragraph": "入奠，卒奠出，改服即位，如始即位之礼。",
                    "zhushu": "谓后日之哭，朝入奠于其殡既，乃更即位就他室，如始哭之时。"
                },
                {
                    "paragraph": "○大夫、士将与𥙊于公，既视濯而父母死，则犹是与𥙊也。次于异宫，既𥙊，释服，出公门外，哭而归。其它如奔丧之礼。如未视濯，则使人告，告者反而后哭。",
                    "zhushu": "犹，亦当为由，次于异宫，不可以吉与凶同処也。使者反而后哭，不敢专巳于君命也。○与，音预，下同。濯，太角反，它，音也。処，昌虑反，下之处同。使，色吏反。"
                },
                {
                    "paragraph": "如诸父、昆弟、姑、姊妹之丧，则既宿则与祭。卒事，出公门，释服而后归。其它如奔丧之礼。如同宫，则次于异宫。",
                    "zhushu": "宿则与𥙊。出门，乃解𥙊服。皆为差缓也。○差，初卖反，又初佳反。"
                },
                {
                    "paragraph": "○曽子问曰：卿大夫将为尸于公，受宿矣，而有齐衰内丧，则如之何？孔子曰：出舍乎公宫以待事，礼也。",
                    "zhushu": "尸重，受宿，则不得哭。内丧，同宫也。"
                },
                {
                    "paragraph": "孔子曰：尸弁、冕而出，卿、大夫、士皆下之，尸必式，必有前驱。",
                    "zhushu": "冕兼言弁者，君之尸或服。士大夫之服也。诸臣见尸而下车，敬也。尸式以礼。重言：尸必式三，曲礼上一，曽子问一。"
                },
                {
                    "paragraph": "○父母之丧，将𥙊而昆弟死，既殡而𥙊。如同宫，则虽臣妾，葬而后𥙊。𥙊，主人之升降散等，执事者亦散等。虽虞、附亦然。",
                    "zhushu": "将𥙊，谓练祥也。言若同宫，则是昆弟异宫也。古者昆弟异居同财，有东宫，有西宫，有南宫，有北宫，有父母之丧，当在殡宫，而在异宫者，疾病或帰者。主人，适子，散等，众阶，为新丧，畧威仪。○适，丁历反。为，于伪反，下为人说同。"
                },
                {
                    "paragraph": "○自诸侯达诸士，小祥之𥙊，主人之酢也哜之，众宾、兄弟则皆啐之。大祥，主人啐之，众宾、兄弟皆饮之可也。",
                    "zhushu": "哜、啐，皆尝也。哜至齿，啐入口。○酢，音昨。齊，才细反。啐，七内反，徐苍快反。"
                },
                {
                    "paragraph": "○凡侍𥙊丧者，告宾𥙊荐而不食。",
                    "zhushu": "荐，脯醢也。吉𥙊告宾𥙊，荐宾既𥙊而食之。丧𥙊，宾不食。"
                },
                {
                    "paragraph": "子贡问丧。子曰：敬为上，哀次之，瘠为下。颜色称其情，戚容称其服。",
                    "zhushu": "问丧，问居父母之丧也。丧尚哀，言敬为上者，疾时尚不能敬也。容，威仪也。孝经曰：容止可观。○瘠，徐在益反。称，尺证反，下同。重言敬为主，𥙊义：敬为难。"
                },
                {
                    "paragraph": "请问兄弟之丧。子曰：兄弟之丧，则存乎书策矣。",
                    "zhushu": "言疏者，如礼行之，未有加也。齊斩之丧，哀容之體，经不能载矣。"
                },
                {
                    "paragraph": "君子不夺人之丧，",
                    "zhushu": "重丧，礼也。"
                },
                {
                    "paragraph": "亦不可夺丧也。",
                    "zhushu": "不可以轻之于巳也。重言：君子不夺人之丧，亦不夺丧也二，一见服问三十六。又曽子问：君子不夺人之亲，亦不可夺亲也。文王世子：不夺人亲也。"
                },
                {
                    "paragraph": "孔子曰：之连、大连善居丧，三日不怠，三月不解，期悲哀，三年忧。东夷之子也。",
                    "zhushu": "言其生于夷狄而知礼也。怠，惰也。解，倦也。○少，诗召反。解，佳买反，注同。期音基。惰，徒卧反。倦，其眷反。重言：三日不怠，三月不解，期悲哀，三年忧二，一见丧服四制四十九。"
                },
                {
                    "paragraph": "○三年之丧，言而不语，对而不问。庐、圣室之中，不与人坐焉。在垩室之中，非时见乎母也不入门。",
                    "zhushu": "言，言巳事也。为人说为语。在垩室之中，以时事见乎母，乃后入门。则居庐时不入门。○垩，乌各反，字亦作恶，同。见，贤遍反，重意。丧服四制：斩衰之丧，唯而不对；齐衰之丧，对而不言；大功之丧，言而不议。"
                },
                {
                    "paragraph": "疏衰皆居垩室，不庐。庐，严者也。",
                    "zhushu": "言庐，哀敬之処，非有其实则不居。"
                },
                {
                    "paragraph": "○妻视叔父母，姑、姉妹视兄弟，长、中、下殇视成人。",
                    "zhushu": "视，犹比也。所比者，哀容居処也。○长，丁丈反。"
                },
                {
                    "paragraph": "○亲丧外除，",
                    "zhushu": "日月巳竟，而哀未忘。"
                },
                {
                    "paragraph": "兄弟之丧内除。",
                    "zhushu": "日月未竟而衰，巳杀。○巳杀，巳或作以，下色界反，徐所例反。"
                },
                {
                    "paragraph": "○视君之母与妻，比之兄弟，发诸颜色者，亦不饮食也。",
                    "zhushu": "言小君服轻，亦内除也。发于颜色，谓醲美酒食，使人醉𤸈。○醲，女龙反。"
                },
                {
                    "paragraph": "○免丧之外，行于道路，见似目瞿，闻名心瞿，吊死而问疾，颜色戚容必有以异于人也。如此而后，可以服三年之丧，其余则直道而行之是也。",
                    "zhushu": "恻隐之心能如是，则其余齊衰以下，直道而行，尽自得也。似，谓容貌似其父母也。名，与亲同。○瞿，九遇反，下同。"
                },
                {
                    "paragraph": "○祥，主人之除也。于夕为期，朝服。祥因其故服。",
                    "zhushu": "为期，为𥙊期也。朝服以期，至明日而祥。𥙊，亦朝服，始即吉，正𥙊服也。丧服小记曰除成丧者，其祭也，朝服缟冠是也。𥙊犹缟冠，未纯吉也。既𥙊，乃服大祥素缟麻衣。释禫之礼云玄衣黄裳，则是禫𥙊玄冠矣。黄裳者，未大吉也。既𥙊，乃服禫服，朝服、綅冠，逾月吉𥙊，乃玄冠。朝服，既𥙊，玄端而居，复平常也。○朝，直遥反，及下武叔朝皆同。禫，大感反。綅，息廉反，黑经白纬曰綅。"
                },
                {
                    "paragraph": "子游曰：既祥，虽不当缟者必缟，然后反服。",
                    "zhushu": "谓有以丧事赠赗来者，虽不及时，犹変服，服祥𥙊之服以受之，重其礼也。其于此时始吊者，则卫将军文子之为之是矣。反服，反素缟麻衣也。"
                },
                {
                    "paragraph": "当𥘵，大夫至，虽当踊，绝踊而拜之，反，改成踊，乃袭。",
                    "zhushu": "尊大夫，来至则拜之，不待事巳也。更成踊者，新其事也。○𥘵，音但。"
                },
                {
                    "paragraph": "于士，既事成踊，袭而后拜之，不改成踊。",
                    "zhushu": "于士，士至也。事谓大小，敛之属。"
                },
                {
                    "paragraph": "上大夫之虞也，少牢；卒哭、成事、附，皆大牢。 下大夫之虞也，犆牲；卒哭、成事、附，皆少牢。",
                    "zhushu": "卒哭、成事、附，言皆，则卒哭、成事、附与虞异矣。下大夫虞以犆牲，与士虞礼同与？○犆，音特。同与，音余。"
                },
                {
                    "paragraph": "○祝□卜葬、虞，子孙曰哀，夫曰乃，兄弟曰某，卜葬其兄，弟曰伯子某。",
                    "zhushu": "祝称卜葬、虞者，卜葬，卜虞，祝称主人之辞也。孙，谓为祖后者，称曰哀孙某卜葬其祖某甫。夫曰乃某卜葬其妻某氏。兄弟相为卜，称名而巳。○祝，之六反，徐之又反，注同。称，昌升反，徐尺证反，注祝称同。为，于伪反，下宾为饭、为其同。"
                },
                {
                    "paragraph": "○古者贵贱皆杖。叔孙武叔朝，见轮人以其杖関毂而輠轮者，于是有爵而后杖也。",
                    "zhushu": "记庶人失礼所由始也。叔孙武叔，鲁大夫叔孙州仇也。轮人，作车轮之官。○関毂，工木反。輠，胡罪反，又胡瓦反，又胡管反，回也。仇，音求。"
                },
                {
                    "paragraph": "○凿巾以饭，公羊贾为之也。",
                    "zhushu": "记士失礼所由始也。士亲饭，必发其巾。大夫以上，宾为饭焉，则有凿巾。○凿，在各反。饭，扶晚反，注同。"
                },
                {
                    "paragraph": "○冒者何也？所以揜形也。自袭以至小敛，不设冒则形，是以袭而后设冒也。",
                    "zhushu": "言设冒者，为其形，人将恶之也。袭而设冒，言后，衍字耳。○冒，莫报反，下及注同。揜，于俭反。恶，乌路反。"
                },
                {
                    "paragraph": "○或问于曽子曰：夫既遣而包其余犹既食而裹其余，与？君子既食则裹其余乎？",
                    "zhushu": "言遣既奠而又包之，是与食于人巳而裹其余将去？何异与？君子宁为是乎？言伤廉也。○遣，弃战反，注同。裹，音果。与，音余。何异与同。"
                },
                {
                    "paragraph": "曽子曰：吾子不见大飨乎？夫大飨，既飨，卷三牲之俎，归于宾馆。父母而宾客之，所以为哀也。子不见大飨乎？",
                    "zhushu": "既飨妇，宾俎，所以厚之也。言父母家之主，今宾客之，是孝子哀亲之去也。○见，如字。夫，音扶。卷，纪转反，又厥挽反。归，如字，徐音匮，注同。"
                },
                {
                    "paragraph": "○非为人丧，问与？赐与？",
                    "zhushu": "此上灭脱，未闻其首云何。是言非为人丧而问之与？人丧而赐之与？问，遗也。久无事曰问。○为，于伪反，注及下注为母、为姑姊妹皆同。问与、赐与，并音余，注皆同。脱，音夺，下同。遗，于季反，下文皆同。"
                },
                {
                    "paragraph": "○三年之丧，以其丧拜；非三年之丧，以吉拜。",
                    "zhushu": "谓受问受赐者也。稽颡而后拜曰丧拜。拜而后稽颡曰吉拜。"
                },
                {
                    "paragraph": "三年之丧，如或遗之酒肉，则受之，必三辞。主人衰绖而受之。",
                    "zhushu": "受之必正服，明不苟于滋味。○必三，如字，又息暂反。"
                },
                {
                    "paragraph": "如君命，则不敢辞，受而荐之。",
                    "zhushu": "荐于庙，贵君之礼。"
                },
                {
                    "paragraph": "丧者不遗人，人遗之，虽酒肉，受也。从父、昆弟以下，既卒哭，遗人可也。",
                    "zhushu": "言齊、斩之丧重，志不在施惠于人。○施，始豉反。"
                },
                {
                    "paragraph": "县子曰：三年之丧如斩。期之丧如剡。",
                    "zhushu": "言其痛之恻怛有浅深也。○县，音玄。期，音基，下同。剡，徐以渐反。怛，旦未反。"
                },
                {
                    "paragraph": "期之丧，十一月而练，十三月而祥，十五月而禫。",
                    "zhushu": "此谓父在为母也。当在练，则吊上烂脱在此。○禫，大庾反。"
                },
                {
                    "paragraph": "三年之丧，虽功衰，不吊，自诸侯达诸士。如有服而将往哭之，则服其服而往。",
                    "zhushu": "功衰，既练之服也。诸侯服新死者之服而往哭，谓所不臣也。"
                },
                {
                    "paragraph": "练则吊。",
                    "zhushu": "父在为母功衰，可以吊人者，以父在，故轻于出也。然则凡齊衰十一月，皆可以出矣。"
                },
                {
                    "paragraph": "既葬，大功吊，哭而退，不听事焉。",
                    "zhushu": "听，犹待也。事，谓袭敛执綍之属。○綍，音弗。"
                },
                {
                    "paragraph": "期之丧未葬，吊于郷人，哭而退，不听事焉。功衰吊，待事，不执事。",
                    "zhushu": "谓为姑、姊妹无主，殡不在巳族者。○功衰吊，本又作大功衰吊，庾云：有大字，非。"
                },
                {
                    "paragraph": "小功、缌，执事，不与于礼。",
                    "zhushu": "礼，馈奠也。○与，音预，下文注不与同。"
                },
                {
                    "paragraph": "○相趋也，出宫而退。相揖也，哀次而退。相问也，既封而退。相见也，反哭而退。朋犮，虞、附而退。",
                    "zhushu": "此吊者，恩薄厚、去迟速之莭也。相趋，谓相闻姓名，来会丧事也。相揖，尝会于他也。相问，尝相惠遗也。相见，尝执挚相见也。附，皆当为袝。○封，彼验反，又如字。挚，音至。"
                },
                {
                    "paragraph": "○吊非从主人也。四十者执綍。",
                    "zhushu": "言吊者，必助主人之事。从，犹随也。成人二十以上至四十丁壮时。"
                },
                {
                    "paragraph": "郷人，五十者从反哭，四十者待盈坎。",
                    "zhushu": "非郷人，则长少皆反。优远也。坎，或为圹。○坎，口敢反，下同。长少，丁丈反，下诗诏反。圹，苦晃反，又音旷。"
                },
                {
                    "paragraph": "○丧食虽恶，必充饥。饥而废事，非礼也；饱而忘哀，亦非礼也。视不明，听不聪，行不正，不知哀，君子病之。故有疾饮酒食肉，五十不致毁，六十不毁，七十饮酒食肉，皆为疑死。",
                    "zhushu": "病，犹忧也。疑，犹恐也。○视，如字，徐市志反。为，于伪反，注为食父、为王父母、所为、亦为、不为并同。重言：有疾饮酒食肉一，曲礼上一。又丧大记：有疾，食肉饮酒可也。○七十饮酒食肉。丧大记“老病不止酒肉”四。曲礼：饮酒食肉处于内。○五十不致毁，六十不毁二，曲礼上一。"
                },
                {
                    "paragraph": "○有服，人召之食，不往。大功以下，既葬适人，人食之，其党也食之，非其党弗食也。",
                    "zhushu": "往而见食，则可食也；为食而往，则不可。党，犹亲也。非亲而食，则是食于人无数也。○人食之，音嗣，注见食同。"
                },
                {
                    "paragraph": "功衰，食菜果，饮水浆，无塩、酪。不能食食，塩、酪可也。",
                    "zhushu": "功衰，齊斩之未也。酪。酢酨。○酪，音洛。食食，上如字，下音嗣。酢，七故反。酨，才代反。"
                },
                {
                    "paragraph": "孔子曰：身有疡则浴，首有创则沐，病则饮酒食肉。毁瘠为病，君子弗为也。毁而死，君子谓之无子。",
                    "zhushu": "毁而死，是不重亲。○痬音羊。创，初良反，重意：曲礼上：头有创则沐，身有疡则浴，有疾则饮酒食肉。"
                },
                {
                    "paragraph": "○非从柩与反哭，无免于堩。",
                    "zhushu": "言丧服出入，非此二事皆冠也。免，所以代冠。人于道路，不可以无饰。堩，道路。○免音问，注同。堩，古邓反。"
                },
                {
                    "paragraph": "○凡丧，小功以上，非虞、附、练、祥无沐浴。",
                    "zhushu": "言不有饰事，则不沐浴。"
                },
                {
                    "paragraph": "○疏衰之丧，既葬，人请见之则见，不请见人。小功，请见人可也。大功不以执挚。唯父母之丧，不辟涕泣而见人。",
                    "zhushu": "言重丧不行，求见人尔。人来求见，已亦可以见之矣。不辟涕泣，言至哀无饰也。○辟音避，注同。"
                },
                {
                    "paragraph": "○三年之丧，祥而从政。期之丧，卒哭而从政。九月之丧，既葬而从政。小功、缌之丧，既殡而从政。",
                    "zhushu": "以王制言之，此谓庶人也。从政，谓为政者。教令，谓给繇役。○期，音基。繇音遥，本又作傜，重意：王制云：父母之丧，三年不从政。齊衰、大功之丧，三月不从政。"
                },
                {
                    "paragraph": "曽申问于曽子曰：哭父母有常声乎？曰：中路婴儿失其母焉，何常声之有？",
                    "zhushu": "婴，犹鹥弥也。言其若小児亡母啼号，安得常声乎？所谓哭不偯。○鹥，于奚反。弥，徐五兮反，一音迷。啼，徒奚反，本又作谛，同。号，徐本又作唬，胡刀反。偯，于岂反，下文同，说文作㥋。"
                },
                {
                    "paragraph": "卒哭而讳。",
                    "zhushu": "自此而鬼神事之，尊而讳其名。"
                },
                {
                    "paragraph": "王父母、兄弟、世父、叔父、姑、姊妹，子与父同讳。",
                    "zhushu": "父为其亲讳，则子不敢不从讳也。谓王父母以下之亲讳，是谓士也。天子、诸侯讳群祖。"
                },
                {
                    "paragraph": "母之讳，宫中讳。妻之讳，不举诸其侧。与从祖昆弟同名，则讳。",
                    "zhushu": "母之所为其亲讳，子孙于宫中不言。妻之所为其亲讳，夫于其侧亦不言也。孝子闻名心瞿。凡不言人讳者，亦为其相感动也。子与父同讳，则子可尽曽祖之亲也。从祖昆弟在其中，于父轻，不为讳；与母、妻之亲同名，重则讳之。○重，直龙反。"
                },
                {
                    "paragraph": "以丧冠者，虽三年之丧可也。既冠于次，入哭，踊三者三，乃出。",
                    "zhushu": "言虽者，明齊衰以下皆可以丧冠也。始遭丧，以其冠月，则丧服因冠矣。非其冠月，待変除。卒哭而冠。次，庐也。虽，或为唯。○冠，古乱反，下及注皆同。三，息暂反。"
                },
                {
                    "paragraph": "大功之未，可以冠子，可以嫁子。父小功之末，可以冠子，可以嫁子，可以取妇。巳虽小功，既卒哭，可以冠、取妻，下殇之小功，则丕可。",
                    "zhushu": "此皆谓可用吉礼之时。父大功卒哭，而可以冠子、嫁子；小功卒哭，而可以取妇；巳大功卒哭，而可以冠子，小功卒哭，而可以取妻，必偕𥙊乃行也。下殇小功，齊衰之亲，除丧而后可为昏礼。凡冠者，其时当冠，则因丧而冠之。○取，七住反，又如字。"
                },
                {
                    "paragraph": "凡弁绖，其衰侈袂。",
                    "zhushu": "侈，犹大也。弁、绖服者，吊服也。其衰，锡也，缌也，疑也。袂之小者二尺二寸，大者半而益之，则侈袂三尺三寸。○侈，昌氏反。袂，弥世反。"
                },
                {
                    "paragraph": "父有服，宫中子不与于乐。母有服，声闻焉，不举乐。妻有服，不举乐于其侧。",
                    "zhushu": "宫中子，与父同宫者也。礼：由命士以上，父子异宫，不与于乐。谓出行见之，不得观也。○与，音预，注同。闻，音问，又如字。"
                },
                {
                    "paragraph": "大功，将至，辟琴瑟。",
                    "zhushu": "亦所以助哀也。至，来也。○辟，音避，一音婢亦反。"
                },
                {
                    "paragraph": "小功至，不绝乐。",
                    "zhushu": ""
                },
                {
                    "paragraph": "○姑、姊妹，其夫死，而夫党无兄弟，使夫之族人主丧。妻之党，虽亲弗主。",
                    "zhushu": "此谓姑、姊妹无子，寡而死也。夫党无兄弟，无缌之亲也，其主丧，不使妻之亲，而使夫之族人。妇人外成，主必得宜。夫之姓类。"
                },
                {
                    "paragraph": "夫若无族矣，则前后家，东西家；无有，则里尹主之。",
                    "zhushu": "丧无，无主也。里尹，闾胥、里宰之属。王度记曰：百户为里，里一尹，其禄如庶人在官者。里，或为士。诸侯吊于异国之臣，则其君为主，里尹主之，亦斯义也。"
                },
                {
                    "paragraph": "或曰：主之，而附于夫之党。",
                    "zhushu": "妻之党，自主之，非也。夫之党，其祖姑也。"
                },
                {
                    "paragraph": "○麻者不绅，执玉不麻，麻不加于采。",
                    "zhushu": "吉凶不相干也。麻，谓绖也。绅，大带也。丧，以要绖代大带也。麻不加于采衣，采者不麻，谓弁绖者必服吊服是也。采，玄纁之衣。○绅，音申。要绖，一遥反，下大结反。衣，于既反，又如字。纁，许云反。"
                },
                {
                    "paragraph": "○国禁哭，则止，朝夕之奠，即位，自因也。",
                    "zhushu": "禁哭，谓大𥙊祀时。虽不哭，犹朝夕奠，自因，自用故事。"
                },
                {
                    "paragraph": "童子哭不偯，不踊，不杖，不菲，不庐。",
                    "zhushu": "未成人者，不能备礼也。当室则杖。○扉，本又作菲，扶味反。"
                },
                {
                    "paragraph": "孔子曰：伯母、叔母疏衰，踊不绝地。姑、姊妹之大功，踊绝于地。如知此者，由文矣哉！由文矣哉！",
                    "zhushu": "由，用也。言知此踊绝地不绝地之情者，能用礼文哉！能用礼文哉！美之也。伯母、叔母，义也。姑、姊妹，骨肉也。"
                },
                {
                    "paragraph": "○世柳之母死，相者由左。世柳死，其徒由右相。由右相，世柳之徒为之也。",
                    "zhushu": "亦记失礼所由始也。世柳，鲁穆公时贤人也。相，相主人之礼。○柳，良九反。相，息亮反，下及注皆同。"
                },
                {
                    "paragraph": "○天子饭九具，诸侯七，大夫五，士三。",
                    "zhushu": "此盖夏时礼也。周礼：天子饭含用玉。○饭，扶晚反，注同。含，本又作唅，胡暗反，下文同。"
                },
                {
                    "paragraph": "士三月而葬，是月也卒哭。大夫三月而葬，五月而卒哭。诸侯五月而葬，七月而卒哭。士三虞，大夫五，诸侯七。",
                    "zhushu": "尊卑恩之差也。天子至士，葬即反虞。重言：大夫三月而葬，诸侯五月而葬，重见王制第四。"
                },
                {
                    "paragraph": "诸侯使人吊，其次含、禭、赗、临，皆同日而毕事者也，其次如此也。",
                    "zhushu": "言五者，相次同时。○临，如字，徐力鸩反。"
                },
                {
                    "paragraph": "卿大夫疾，君问之无筭；士壹问之。君于卿大夫，比葬不食肉，比卒哭不举乐；为士，比殡不举乐。",
                    "zhushu": ""
                },
                {
                    "paragraph": "○升正柩，诸侯执綍五百人，四綍皆衔枚，司马执铎，左八人，右八人，匠人执羽葆御柩。大哭之丧，其升正柩也，执引者三百人，执铎者左、右各四人，御柩以茅。",
                    "zhushu": "升正柩者，谓将葬，朝于祖，正棺于庙也。五百人，谓一党之民。诸侯之大夫，邑有三百户之制，綍、引同耳。庙中曰綍，在涂曰引，互言之。御柩者居前道正之，大夫、士皆二綍。○筭，悉乱反。比，必利反，下同。为，于伪反。枚音梅。铎，大洛反。葆音保。引，以慎反，注同。茅，立交反。朝于，直遥反。道，音导。"
                },
                {
                    "paragraph": "○孔子曰：管仲镂簋而朱纮，旅树而反坫，山节而藻棁。贤大夫也，而难为上也。",
                    "zhushu": "言其潜天子诸侯𨩐簋，刻为虫兽也。冠有笄者为弦，纮在缨处两端，上属，下不结，旅树，门屏也。反坫，反爵之坫也。山节，薄栌刻之为山。棁，侏儒柱，画之为藻文。○𨩐音陋。簋音轨。纮音宏。坫，丁念反。藻音早。棁，章悦反。笄音鸡。属音烛。薄音薄，又皮麦反，又步博反，徐又薄历反。栌音卢。侏音朱。重言：管仲锡簋而朱纮，山节而藻棁二，一见礼器第十。又明堂：山节藻棁。"
                },
                {
                    "paragraph": "晏平仲祀其先人，豚肩不揜豆。贤大夫也，而难为下也。",
                    "zhushu": "言其逼士庶人也。豚，俎实。豆，径尺。言并豚两肩，不能覆耳，喻小也。○弇，于检反，本亦作揜。并，步顶反。重言：晏平仲祀其先人，豚肩不揜豆二，一见礼器第十。"
                },
                {
                    "paragraph": "君子上不僣上，下不逼下。",
                    "zhushu": ""
                },
                {
                    "paragraph": "○妇人非三年之丧，不逾封而吊。",
                    "zhushu": "逾封，越竟也。或为越强。○逼音逼，本又作损。强，纪良反。"
                },
                {
                    "paragraph": "如三年之丧，则君夫人归。",
                    "zhushu": "奔父母丧也。"
                },
                {
                    "paragraph": "夫人，其归也，以诸侯之吊礼，其待之也，若待诸侯然。",
                    "zhushu": "谓夫人行道车服，主国致礼。"
                },
                {
                    "paragraph": "夫人至，入自闱门，升自侧阶，君在阼。其他如奔丧礼然。",
                    "zhushu": "女子子不自同于女宾也。宫中之门曰闱门，为相通者也。侧阶，亦旁阶也。他，谓哭、踊、髽、麻。闱门，或为帷门。○闱，音韦，宫中之门，刘昌宗音晖。髽，侧瓜反。"
                },
                {
                    "paragraph": "○嫂不抚叔，叔不抚嫂。",
                    "zhushu": "远，别也。○嫂，悉早反。"
                },
                {
                    "paragraph": "君子有三患：未之闻，患弗得闻也；既闻之，患弗得学也；既学之，患弗能行也。君子有五耻：居其位，无其言，君子耻之；有其言，无其行，君子耻之；既得之，而又失之，君子耻之；地有余而民不足，君子耻之；众寡均而倍焉，君子耻之。",
                    "zhushu": "耻民不足者，古今居民，量地以制邑，度地以居民，地邑民居，必参相得也。众寡均，谓俱有役事，人数等也。倍焉，彼功倍巳也。○其行，下孟反。○重意：表记三十二：君子耻之，有其辞而无其徳，耻有其德而无其行。"
                },
                {
                    "paragraph": "○孔子曰：凶年则乘驽马，祀以下牲。",
                    "zhushu": "自贬损，亦取易供也。驽马，六种最下者。下牲，少牢，若特豕、特豚也。○驽，音奴。贬，必检反。易供，上以豉反，下音恭。种，章勇反。"
                },
                {
                    "paragraph": "○恤由之丧，哀公使孺悲之孔子学士丧礼，士丧礼于是乎书。",
                    "zhushu": "时人转而僣上，士之丧礼巳废矣。孔子以教孺悲，国人乃复书而存之。○孺，而树反，本亦作孺。复，扶又反。"
                },
                {
                    "paragraph": "○子贡观于蜡，孔子曰：赐也，乐乎？对曰：一国之人皆若狂，赐未知其乐也。",
                    "zhushu": "蜡也者，索也。𡻕十二月合聚万物而索飨之。𥙊也，国索鬼神而𥙊祀，则党正以礼属民而饮酒，子序以正齿位。于是时，民无不醉者如狂矣。曰：未知其乐，恠之。○蜡，仕嫁反。乐，音洛，下及注同。索，色百反，下同。属，音烛。"
                },
                {
                    "paragraph": "子曰：百日之蝔，一日之泽，非尔所知也。",
                    "zhushu": "蜡之𥙊，主先啬也。大饮烝，劳农以休息之。言民皆勤稼穑，有百日之劳，喻久也。今一日使之饮酒燕乐，是君之恩泽，非女所知。言其义大。○啬，音色。烝，之承反。劳，力报反。女，音汝。"
                },
                {
                    "paragraph": "张而不弛，文武弗能也；弛而不张，文武弗为也。一张一弛，文武之道也。",
                    "zhushu": "张、弛，以弓弩喻人也。弓弩久张之，则失其體。○弛，尸是反，下及注同。弩，乃古反。"
                },
                {
                    "paragraph": "○孟献子曰：正月日至，可以有事于上帝；七月日至，可以有事于祖。七月而禘，献子为之也。",
                    "zhushu": "记鲁失礼所由也。孟献子，鲁大夫仲孙蔑也。鲁以周公之故，得以正月日至之后郊天，亦以始祖后稷配之。献子欲尊其祖，以郊天之月对月禘之，非也。鲁之宗庙，犹以夏时之孟月尔。明堂位曰：季夏六月，以禘礼祀周公于大庙。○大庙，音泰。"
                },
                {
                    "paragraph": "○夫人之不命于天子，自鲁昭公始也。",
                    "zhushu": "亦记鲁失礼所由也。周之制，同姓百世昏姻不通。具大伯之后，鲁同姓，昭公取于吴，谓之吴孟子，不告于天子，自此后，取者遂不告于天子，天子亦不命之。"
                },
                {
                    "paragraph": "○外宗为君、夫人，犹内宗也。",
                    "zhushu": "皆谓嫁于国中者也。为君服斩，夫人齊衰，不敢以其亲服服至尊也。外宗，谓姑姊妹之女、舅之女及从母皆是也。内宗，五属之女也。其无服而嫁于诸臣者，从为夫之君。嫁于庶人，从为国君。○外宗为，于伪反，注同。下为伏、为之服，下注为其亦同。"
                },
                {
                    "paragraph": "○廐焚，孔子拜郷人为火来者。",
                    "zhushu": "拜，谢之。"
                },
                {
                    "paragraph": "拜之，士壹，大夫再。亦相吊之道也。",
                    "zhushu": "言拜之者，为其来吊巳。宗伯聀曰：以吊礼哀祸灾。"
                },
                {
                    "paragraph": "孔子曰：管仲遇盗，取二人焉，上以为公臣，曰：其所与游，辟也。可人也！",
                    "zhushu": "言此人可也，但居恶人之中，使之犯法。○上，时掌反。辟，匹亦反。"
                },
                {
                    "paragraph": "管仲死，桓公使为之服。宦于大夫者之为之服也，自管仲始也，有君命焉尔也。",
                    "zhushu": "亦记失礼所由也。善桓云：不忘贤者之举。宦，犹仕也，此仕于大夫，更升于公，与违大夫之诸侯同尓，礼不反服。"
                },
                {
                    "paragraph": "○过而举君之讳，则起。",
                    "zhushu": "举，犹言也。起立者，失言而変自新。"
                },
                {
                    "paragraph": "与君之讳同，则称字。",
                    "zhushu": "谓诸臣之名也。"
                },
                {
                    "paragraph": "○内乱不与焉，外患弗辟也。",
                    "zhushu": "谓卿大夫也。同僚将为乱，巳力不能计，不与而巳。至于邻国为寇，则当死之也。春秋鲁公子友如陈葬原仲。传日：君子辟内难而不辟外难。○与，音预，注同。辟，音避，注同。僚，本又作寮，力雕反。难，乃旦反，下同。"
                },
                {
                    "paragraph": "○赞大行曰：圭，公九寸，侯、伯七寸，子、男五寸。博三寸，厚半寸，剡上，左右各寸半，玉也。藻，三采六等。",
                    "zhushu": "賛大行者，书说大行人之礼者名也。藻，荐玉者也。三采六等，以朱、白、苍画之，再行也。子、男执璧。作此賛者，失之矣。○厚，户豆反。剡，以冉反。画，胡卦反，徐胡麦反。再行，户冈反。"
                },
                {
                    "paragraph": "哀公问子羔曰：子之食奚当？",
                    "zhushu": "问：其先人始仕食禄，以何君时？○当，如字，注同，旧丁浪反。"
                },
                {
                    "paragraph": "对曰：文公之下执事也。○成庙则衅之，其礼：祝、宗人、宰夫、雍人，皆爵弁、纯衣。",
                    "zhushu": "庙亲成，必衅之，尊而神之也。宗人先请于君曰：请命以衅某庙。君诺之，乃行。○衅，许靳反。纯，侧其反。"
                },
                {
                    "paragraph": "雍人拭羊，宗人视之。宰夫北面于碑南，东上。",
                    "zhushu": "居上者，宰夫也。宰夫，摄主也。拭，静也。○拭，音式。碑，被皮反。靓，本亦作静，同才性反。"
                },
                {
                    "paragraph": "雍人举羊升屋自中，中屋南面，刲羊，血流于前，乃降。门、夹室皆用鸡，先门而后夹室，其衈皆于屋下。割鸡：门，当门；夹室，中室。",
                    "zhushu": "自，由也。衈，谓将封，割牲以衅，先灭耳旁毛荐之。耳，听声者，告神欲其听之。周礼有刉衈。○刲，苦圭反。夹，古袷反。衈，如志反。刉，古代反，又古对反，一音其既反。珥，如志反。"
                },
                {
                    "paragraph": "有司皆郷室而立，门则有司当门北面。",
                    "zhushu": "有司，宰夫、祝、宗人。○乡，许亮反，下同。"
                },
                {
                    "paragraph": "既事，宗人告事毕，乃皆退，",
                    "zhushu": "告者，告宰夫。"
                },
                {
                    "paragraph": "反命于君曰：衅某庙事毕。反命于寝，君南郷于门内，朝服。既反命，乃退。",
                    "zhushu": "君朝服者，不至庙也。○朝，直遥反，注同。"
                },
                {
                    "paragraph": "路寝成，则考之而不衅。衅屋者，交神明之道也。",
                    "zhushu": "言路寝者，生人所居。不衅者，不神之也。考之者，设盛食以落之尓。檀弓曰：晋献文子成室，诸大夫发焉是也。重意：郊特牲所以交神明之义也。"
                },
                {
                    "paragraph": "凡宗庙之器，其名者成，则衅之以猳豚。",
                    "zhushu": "宗庙名器，谓尊彛之属。○豭，音加。彛，以之反。"
                },
                {
                    "paragraph": "○诸侯出夫人，夫人比至于其国，以夫人之礼行。至，以夫人入。",
                    "zhushu": "行道以夫人之礼者，弃妻致命其家，乃义绝不用此为始。○比，必利反。"
                },
                {
                    "paragraph": "使者将命曰：寡君不敏，不能从而事社稷、宗庙，使使臣某敢告于执事。主人对曰：寡君固前辞不教矣，寡君敢不敬湏以俟命。",
                    "zhushu": "前辟不教，谓纳采时也。此辞宾在门外，摈者传焉。宾入，致命如初。主人卒，辞曰：敢不听命。○使，色吏反，下使臣、使者同。赏，必刃反，本又作摈。传，文专反。"
                },
                {
                    "paragraph": "有司官陈器皿，主人有司亦官受之。",
                    "zhushu": "器皿，其本所赍物也。律：弃妻𢌿所赍。○皿，武景反，字林又音猛。赍，子兮反，下同。𢌿，必利反，与也，又婢支反，偿也。"
                },
                {
                    "paragraph": "妻出，夫使人致之曰：某不敏，不能从而共粢盛，使某也敢告于侍者。主人对曰：某之子不肖，不敢辟诛，敢不敬湏以俟命。使者退，主人拜送之。",
                    "zhushu": "肖，似也。不似，言不如人。诛，犹罚也。○共，音恭。粢盛，上音咨，下音成。肖音笑。辟，音避。"
                },
                {
                    "paragraph": "如舅在，则称舅；舅没，则称兄；无兄则称夫。",
                    "zhushu": "言弃妻者，父兄在则称之，命当由尊者出也，唯国君不称兄。"
                },
                {
                    "paragraph": "主人之辞曰：某之子不肖。如姑、姊妹，亦皆称之。",
                    "zhushu": "姑、姊妹见弃，亦曰某之姑、某之姊，若妹不肖。"
                },
                {
                    "paragraph": "孔子曰：吾食于少施氏而饱，少施氏食我以礼。",
                    "zhushu": "言贵其以礼待巳，而为之饱也。时人倨慢，若季氏则不以礼矣。少施氏，鲁惠公子施父之后。○少，失召反，下及注同。食我音嗣。为，于伪反，下来为、亦为同。倨音据。僈，武谏反，本亦作慢。父音甫。"
                },
                {
                    "paragraph": "吾𥙊，作而辞曰：疏食不足𥙊也。吾飧，作而辞曰：疏食也，不敢以伤吾子。纳币一束，束五两，两五寻。",
                    "zhushu": "纳币，谓昏礼纳征也。十个为束，贵成数两。两者，合其卷，是谓五两。八尺曰寻。五两五寻，则每卷二丈也，合之则四十尺。今谓之匹，犹匹偶之云与？○飧，音孙。个，古贺反。卷，音眷，徐纪勉反，下同。与，音余。"
                },
                {
                    "paragraph": "妇见舅姑，兄弟、姑、姊妹，皆立于堂下，西面，北上，是见巳。",
                    "zhushu": "妇来，为供养也。其见主于尊者，兄弟以下在位，是为巳见，不复特见。○妇见，贤遍反，下注同。供，恭用反。养，羊尚反。复，扶又反。"
                },
                {
                    "paragraph": "见诸父各就其寝。",
                    "zhushu": "旁尊也。亦为见时不来。"
                },
                {
                    "paragraph": "女虽未许嫁，年二十而笄，礼之妇人执其礼。",
                    "zhushu": "虽未许嫁，年二十亦为成人矣。礼之，酌以成之。言妇人执其礼，明非许嫁之笄。重意：内则篇云：十有五年而笄，二十而嫁。曲礼上：女子许嫁，笄而字。"
                },
                {
                    "paragraph": "燕则鬈首。",
                    "zhushu": "既笄之后去之，犹若女有鬌紒也。○鬈音权，又居阮反。去，起居反。鬌，丁果反。紒音计，字又作髻。"
                },
                {
                    "paragraph": "○韠长三尺，下广二尺，上广一尺，会去上五寸，纰以爵韦六寸，不至下五寸。纯以素，紃以五采。",
                    "zhushu": "会，谓领上缝也。领之所用，盖与纰同。在旁曰纰，在下曰纯。素，生帛也。纰六寸者，中执之，表里各三寸也。纯纰所不至者五寸，与会去上同。紃，施诸缝中，若今时绦也。○韠，音必。长，直谅反。广，古旷反，下同。会，古外反，注同。纰，婢支反，又方移反，注同。纯，之閠反，又支允反，注同，徐方移反。紃，音巡，徐辞均反。缝，扶用反，下同。绦，本又作条，同吐刀反。"
                }
            ]
        },
        {
            "name": "丧大记第二十二",
            "paragraphs": [
                {
                    "paragraph": "丧大记第二十二",
                    "zhushu": "○陆曰：郑云：以其记人君以下始死、小敛、大敛、殡葬之大事，故以大记为名。",
                    "type": 1
                },
                {
                    "paragraph": "疾病，外内皆埽。",
                    "zhushu": "为宾客将来问病也。疾困曰病。○埽，悉报反。为，于伪反，下为其、为宾、为主人皆同。"
                },
                {
                    "paragraph": "君、大夫彻县，士去琴瑟。",
                    "zhushu": "声音动人，病者欲静也。凡楽器，天子宫县，诸侯轩县，大夫判县，士特县。去琴瑟者，不命之士。○县，音玄，注同。去，起吕反，注及下注同。"
                },
                {
                    "paragraph": "寝东首于北牖下。",
                    "zhushu": "谓君来视之时也。病者恒居比牖下，或为墉下。○首，手又反，下注南首同。牖，音酉，旧音容，下注牖下放此。墉，音容。"
                },
                {
                    "paragraph": "废床，彻䙝衣，加新衣，体一人。",
                    "zhushu": "废，去也。人始生在地，去床，庶其生气反。彻亵衣，则所加者新朝服矣。互言之也。加朝服者，明其终于正也。体，手足也。四人持之，为其不能自屈伸也。○床，仕良反，本或作床字。亵，息列反。新朝，直遥反，后朝服皆同。"
                },
                {
                    "paragraph": "男女改服。",
                    "zhushu": "为宾家来问病，亦朝服也。庶人深衣。"
                },
                {
                    "paragraph": "属纩以俟绝气。",
                    "zhushu": "纩，今之新绵，易动摇，置口鼻之上以为候。○属，音烛。纩，音旷，一音古旷反。易，以豉反。"
                },
                {
                    "paragraph": "男子不死于妇人之手，妇人不死于男子之手。",
                    "zhushu": "君子重终，为其相亵。"
                },
                {
                    "paragraph": "君、夫人卒于路寝，大夫、世妇卒于适寝，内子未命，则死于下室，迁尸于寝，士之妻皆死于寝。",
                    "zhushu": "言死者，必皆于正処也。寝、室通耳，其尊者所不燕焉。君谓之路寝，大夫谓之适寝，士或谓之适室。此変命妇言世妇者，明尊卑同也。世妇以君下寝之上为适寝。内子，卿之妻也。下室，其燕処也。○适，丁历反，注同。処，昌虑反，下同。"
                },
                {
                    "paragraph": "复，有林麓则虞人设阶，无林麓则狄人设阶。",
                    "zhushu": "复，招人复魄也。阶，所乘以升屋者。虞人，主林麓之官也。狄人，乐吏之贱者。阶，梯也。簨簴之类。○麓音鹿。梯，它弓反。簨，恤尹反。虡音巨。"
                },
                {
                    "paragraph": "小臣复，复者朝服，君以卷，夫人以屈狄，大夫以玄赪，世妇以䄠衣，士以爵弁，士妻以税衣。皆升自东荣，中屋履危，北面三号。卷衣投于前，司服受之，降自西北荣。",
                    "zhushu": "小臣，君之近臣也。朝服而复，所以事君之衣也。用朝服而复之者，敬也。复用死者之𥙊服，以其求于神也。君以卷，谓上公也。夫人以屈狄，互言耳。上公以衮，则夫人用祎衣。而侯、伯以鷩，其夫人用揄狄；子、男以毳，其夫人乃用屈狄矣。赪，赤也。玄衣赤裳，所谓卿大夫自玄冕而下之服也。其出妇亦以檀衣。荣，屋翼，升东荣者，谓郑大夫、士也。天子、诸侯言东𩅸。危，栋上也。号，若云皐某复也。司服以箧待衣于堂前。○卷，本又作衮，同古本反，注同。屈，音阙，注同。頳，𠡠贞反。䄠，知彦反。税，它乱反。荣，如字，屋翼也，刘昌宗音营。号，户髙反，注同。倦，俱勉反，徐纪阮反。祎，音辉。鷩，必列反。榆，音遥。毳，昌锐反。𩅸，力又反。箧，苦牒反。"
                },
                {
                    "paragraph": "其为宾，则公馆复，私馆不复。其在野，则升其乘车之左毂而复。",
                    "zhushu": "私馆，卿大夫之家也。不于之复，为主人之恶。○乘，绳证反。毂，工木反。恶，乌路反。重言：公馆复，私馆不复三，一见曽子问第七，一见杂记二十一。"
                },
                {
                    "paragraph": "复衣不以衣尸，不以敛。",
                    "zhushu": "不以衣尸，谓不以袭也。复者，庶其生也。若以其衣袭敛，是用生施死，于义相反。士丧礼云：以衣衣尸，俗而去之。○衣尸，于既反，注衣尸同。敛，力验反，后不出者皆同。去，起吕反。"
                },
                {
                    "paragraph": "妇人复，不以袡。",
                    "zhushu": "袡，嫁时上服，而非事鬼神之衣。○楠，而廉反，妇人嫁时上服。"
                },
                {
                    "paragraph": "凡复，男子称名，妇人称字。",
                    "zhushu": "妇人不以名行。重意：丧小记：男子称名，妇人书姓与伯仲。"
                },
                {
                    "paragraph": "唯哭先复，复而后行死事。",
                    "zhushu": "气绝则哭，哭而复，复而不苏，可以为死事。"
                },
                {
                    "paragraph": "始卒，主人啼，兄弟哭，妇人哭，踊。",
                    "zhushu": "悲哀有深浅也。若婴儿中路失母，能勿啼乎？○谛，大兮反，本又作啼。"
                },
                {
                    "paragraph": "既正尸，子坐于东方，卿大夫、父兄、子姓立于东方；有司庶士哭于堂下，北面；夫人坐于西方；内命妇、姑、姊妺、子姓立于西方；外命妇率外宗哭于堂上，北面。",
                    "zhushu": "正尸者，谓迁尸牖下，南首也。子姓，谓众子孙也。姓之言生也。其男子立于主人后，女子立于夫人后。世妇为内命妇，卿、大夫之妻为外命妇。外宗，姑、妹妹之女。"
                },
                {
                    "paragraph": "大夫之丧，主人坐于东方，主妇坐于西方，其有命夫、命妇则坐，无则皆立。",
                    "zhushu": "命夫、命妇来哭者，同宗父、兄，子姓；姑、姊妹、子姓也。凡此哭者，尊者坐，卑者立。"
                },
                {
                    "paragraph": "士之丧，主人、父、兄、子姓皆坐于东方，主妇、姑、姊妹、子姓皆坐于西方。",
                    "zhushu": "士贱，同宗尊卑皆坐。"
                },
                {
                    "paragraph": "凡哭尸于室者，主人二手承衾而哭。",
                    "zhushu": "承衾哭者，哀慕若欲攀援。○扳，本又作攀，普班反，一音班。援，音爰，徐于愿反。"
                },
                {
                    "paragraph": "君之丧，未小敛，为寄公、国宾出。大夫之丧，未小敛，为君命出。士之丧，于大夫，不当敛则出。",
                    "zhushu": "父母始死，悲哀，非所尊，不出也。出者，或至庭，或至门。国宾，聘大夫，不当敛，其来非敛时。○为寄，于伪反，下皆同。下住、为母、为其罢倦皆同。"
                },
                {
                    "paragraph": "凡主人之出也，徒跣，扱祍，拊心，降自西阶，君拜寄公、国宾于位，大夫于君命，迎于寝门外，使者升堂致命，主人拜于下。士于大夫亲吊，则与之哭，不逆于门外。",
                    "zhushu": "拜寄公、国宾于位者，于庭郷其位而拜之。此时寄公位在门西，国宾位在门东，皆北面。小敛之后，寄公东面，国宾门西，北面上。于大夫亲吊，谓大夫身来吊士也。与之哭，既拜之，即立西阶，东面哭。大夫特来则北面。○跣，悉典反。投，初洽反。祍，而审反，又而鸩反，裳际也。祔，音抚。使，色吏反。郷，许谅反。重意：问丧篇：鸡斯徒跣，扱上祍。"
                },
                {
                    "paragraph": "夫人为寄公夫人出，命妇为夫人之命出。士妻不当敛，则为命妇出。",
                    "zhushu": "出，拜之于堂上也。此时寄公夫人、命妇位在堂上北面，小敛之后，尸西东面。"
                },
                {
                    "paragraph": "小敛，主人即位于户内，主妇东面，乃敛。卒敛，主人冯之踊，主妇亦如之。主人𥘵，说髦，括发以麻。妇人髽，带麻于房中。",
                    "zhushu": "士既殡说髦。此云小敛，盖诸侯礼也。士之既殡，诸侯之小敛，于死者俱三日也。妇人之髽，带麻于房中，则西房也。天子、诸侯有左右房。○冯，皮氷反，本或作凭，后皆同。𥘵，大旱反。说髦，本作税，同他活反，徐他外反，注同。髦，音毛。髽，侧爪反。"
                },
                {
                    "paragraph": "彻帷，男女奉户，夷于堂，降拜。",
                    "zhushu": "夷之言尸也。于迁尸，主人、主妇以下从而奉之，孝敬之心，降拜。拜宾也。○奉，芳勇反，注同。夷干堂，如字，陈也。本或作侇，同音移，一本作奉尸于堂。从，才用反，又如字。"
                },
                {
                    "paragraph": "君拜寄公、国宾，大夫、士，拜卿、大夫于位，于士旁三拜。夫人亦拜寄公夫人于堂上，大夫内子、士妻，特拜命妇，汜拜众宾于堂上。",
                    "zhushu": "众宾，谓士妻也。尊者皆特拜。拜士与其妻，皆旅之。○汜，芳剑反。"
                },
                {
                    "paragraph": "主人即位，袭带绖踊。",
                    "zhushu": "即位，阼阶之下位也。有袭绖乃踊，尊卑相変也。"
                },
                {
                    "paragraph": "母之丧，即位而免，",
                    "zhushu": "记异者，礼，斩衰括发，齊衰免，以至成服而冠。为母重，初亦括发，既小敛则免。○免音问，后放此。"
                },
                {
                    "paragraph": "乃奠。",
                    "zhushu": "小敛，奠也。"
                },
                {
                    "paragraph": "吊者袭裘，加武、带、绖，与主人拾踊。",
                    "zhushu": "始死，吊者朝服，禓丧，如吉时也。小敛，则改袭而加武与带绖矣。武，吉冠之卷也。加武者，明不改冠，亦不免也。檀弓曰：主人既小敛，子㳺趋而出，袭丧带绖而入。○拾，其劫反。掦，思历反。卷，起权反。"
                },
                {
                    "paragraph": "君丧，虞人出木角，狄人出壶，雍人出鼎，司马县之，乃官代哭。",
                    "zhushu": "代，更也。末殡，哭不绝声，为其罢倦。既，小敛，可以为漏刻，分时而更哭也。木，给爨竃。角，以为𣂏水斗。壶，漏水之器也。冬漏，以火爨鼎佛而后沃之。此挈壶氏所掌也，属司马。司马涖县其器。○壶音胡。县音玄，及下注同。更，古行反，下同。罢音皮。倦，其卷反。漏，音陋。爨，七乱反，又七官反，下爨鼎同。𣂏，音俱，水斗也。隐义云：容四升也。挈，苦结反，又音结。"
                },
                {
                    "paragraph": "大夫官代哭，不县壶",
                    "zhushu": "。下君也。○下，户嫁反。下成君不相下、下大夫同。"
                },
                {
                    "paragraph": "士代哭，不以官。",
                    "zhushu": "自以亲疏哭也。"
                },
                {
                    "paragraph": "君堂上二烛，下二烛。大夫堂上一烛，下二烛。士堂上一烛，下一烛。",
                    "zhushu": "烛，所以照馔也，灭燎而设烛。○馔，仕眷反。燎，力召反，又力吊反。"
                },
                {
                    "paragraph": "宾出，彻帷。",
                    "zhushu": "君与大夫之礼也。上卒敛则彻帷。撤，或为废。"
                },
                {
                    "paragraph": "哭尸于堂上，主人在东方，由外来者在西方，诸妇南郷。",
                    "zhushu": "由外来，谓奔丧者也。无奔丧者，妇人犹东面。○郷，许冠反。"
                },
                {
                    "paragraph": "妇人迎客送客不下堂，下堂不哭。男子出寝门见人不哭。",
                    "zhushu": "妇人所有事，自堂及房。男子所有事，自堂及门。拜其事，処而哭，犹野哭也。出门见人，谓迎宾也。○处，昌虑反。"
                },
                {
                    "paragraph": "其无女主，则男主拜女宾于寝门内；其无男主，则女主拜男宾于阼阶下。子幼，则以衰抱之，人为之拜。为后者不在，则有爵者辞，无爵者人为之拜。在竟内则俟之，在竟外则殡葬可也。丧有无后，无无主。",
                    "zhushu": "拜者，皆拜宾于位也。为后者有爵，摄主为之辞于宾耳。不敢当尊者，礼也。○衰，七雷反。人为，于伪反，下人为、注为下、为君皆同。竟，音境，下亦同。"
                },
                {
                    "paragraph": "君之丧，三日，子、夫人杖；五日，既殡，授大夫、世妇杖。子，大夫寝门之外杖，寝门之内辑之。夫人、世妇，在其次则杖，即位则使人执之。子有王命则去杖，国君之命则辑杖，听卜、有事于尸则去杖。大夫于君所则辑杖，于大夫所则杖。",
                    "zhushu": "三日者，死之后三日也。为君杖不同日。人君礼大，可以见亲疏也。辑，敛也。敛者，谓举之不以柱地也。夫人、世妇次于房中，即位堂上。堂上近尺。殡使人执杖，不敢自持也。子于国君之命辑杖，下成君，不敢敌之也。卜，卜葬卜日也。凡丧𥙊，虞而有尸，大夫于君所辑杖，谓与之俱即寝门外位也。独焉则杖。君，谓子也。于大夫所杖，俱为君杖，不相下也。○辑，侧立反，下同，敛也。去，起吕反，后去杖皆同。见，贤遍反。敛，力捡反，下同。柱，知主反。近，附近之近。重言：三日子、夫人杖。五日既殡，授大夫、世妇杖。丧服四制：三日授子杖，五日授大夫杖。"
                },
                {
                    "paragraph": "大夫之丧，三日之朝既殡，主人、主妇、室老皆杖。大夫有君命则去杖，大夫之命则辑杖。内子为夫人之命去杖，为世妇之命，授人杖。",
                    "zhushu": "大夫有君命，去杖。此指大夫之子也，而云大夫者，通实大夫有父母之丧也。授人杖，与使人执之同也。为夫，于伪反，下及注妾为君、为人得并同。"
                },
                {
                    "paragraph": "士之丧，二日而殡，三日之朝，主人杖，妇人皆杖。于君命、夫人之命，如大夫。于大夫、世妇之命，如大夫。",
                    "zhushu": "士二日而殡者，下大夫也。士之礼，死与往日，生与来日。此二日于死者亦得三日也。妇人皆杖。谓主妇、容妾为君、女子子在室者。"
                },
                {
                    "paragraph": "子皆杖，不以即位。",
                    "zhushu": "子，谓凡庶子也。不以即位，与去杖同。"
                },
                {
                    "paragraph": "大夫、士，哭殡则杖，哭柩则辑杖。",
                    "zhushu": "哭殡，谓既涂也。哭柩，谓启后也。大夫、士之子于父，父也，尊近，哭殡可以杖。天子、诸侯之子于父，父也，君也，尊远，杖不入庿门。"
                },
                {
                    "paragraph": "弃杖者，断而弃之于隐者。",
                    "zhushu": "杖以丧至尊，为人得而亵之也。○弃，本亦作古弃字。断，丁管反，下注断足爪同。"
                },
                {
                    "paragraph": "君设大盘，造氷焉，大夫设夷盘，造氷焉，士并瓦盘，无氷。设床，䄠笫，有枕，含一床，袭一床，迁尸于堂，又一床，皆有枕席。君、大夫、士一也。",
                    "zhushu": "此事皆沐浴之后，宜承濡濯，弃于次下，礼烂脱在此耳。造，犹内也。䄠笫，𥘵箦也，谓无席，如浴时□也。礼，自仲春之后，尸既袭，既小剱，先内氷盘中，乃设床于其上，不施席而迁尸焉，秋凉而止。士不用氷，以瓦为盘，并以盛氷耳。汉礼，大盘广八尺，长文二，深三尺，赤中，夷盘小焉。周礼：天子夷盘。士丧礼：君赐氷亦用夷盘，然则其制宜同之。○盘，本又作槃，步干反。造，七报反，下及注皆同。并，步顶反，注同。䄠，之善反，单也，注同。笫，侧里反。含，胡暗反。濡，奴乱反，下文同。濯，直孝反，下文同。坎，口感反。札，侧八反。烂，力旦反。箦，音责。盛，音成。广，古旷反。长，直亮反。深，尸鸩反。"
                },
                {
                    "paragraph": "始死，迁尸于床，幠用敛衾，去死衣。小臣楔齿用角柶，缀足用燕几。君、大夫、士一也。",
                    "zhushu": "床，谓所设床笫当牖者也。士丧礼曰：士死于适室，幠用敛衾。去死衣，病时所加新衣及复衣也。去之以俟沐俗。○怃，荒胡反。去死，起吕反，注同。禊，桑结反。柶，音四。缀，丁劣反，又丁卫反，下注同。适室，丁历反。"
                },
                {
                    "paragraph": "管人汲，不说繘，屈之，尽阶不升堂，授御者。御者入浴，小臣四人抗衾，御者二人浴，浴水用盆，沃水用科，浴用絺巾，挋用浴衣，如它日。小臣爪足，浴余氷弃于坎。其母之丧，则内御者抗衾而浴。",
                    "zhushu": "抗衾者，蔽上重形也。挋，拭也。爪足，断足爪也。○管人，如字，掌管籥之人，又古乱反，掌馆舍之人也，下同。汲，音急。说，吐活反。繘，均必反，汲水绠也。抗，苦浪反，举也。盆，蒲奔反。沃，乌谷反。科音主，又音斗。絺，敕其反，一本作绤，去逆反。挋，音震。它，音他，下同。拭，音式。"
                },
                {
                    "paragraph": "管人汲，授御者，御者差沐于堂上，君沐梁，大夫沐稷，士沐粱。甸人为垼于西墙下，陶人出重鬲，管人受沐，乃煑之。甸人取所彻庙之西北䨾薪，用爨之。管人授御者沐，乃沐。沐用瓦盘，挋用巾，如它日。小臣爪手翦湏，濡濯弃于坎。",
                    "zhushu": "差，淅也。浙，饭米，取其潘以为沐也。浴沃用枓，沐于盘中，文相変也。士丧礼：沐稻，此云士沐梁，盖天子之士也。以差率而上之，天子沐黍与？○差，七何反，注差浙同。沐，音木。甸，田遍反。垼，音役，郑注仪礼云：块灶也。陶音桃。重，直龙反。鬲，音历。煑，诸许反。䨾，扶味反，隐也。旧作扉，音非，门扉也。爨，之逭反。浙，先历反。潘，芳袁反，米汁也。差，初佳反。率音律，又音类。上，时掌反。"
                },
                {
                    "paragraph": "君之丧，子、大夫、公子、众士，皆三日不食，子、大夫、公子食粥，纳财，朝一溢米，莫一溢米，食之无筭。士疏食水饮，食之无筭。夫人、世妇、诸妻皆疏食水饮，食之无筭。",
                    "zhushu": "纳财，谓食谷也。二十两日溢于粟米之法，一溢为米一升二十四分升之一。诸妻，御妾也。同言无筭，则是皆一溢米，或粥或饭。○粥，之育反，又音育，下同。溢，音逸，刘昌宗又音实，下同。莫，音暮。疏食，音嗣，下及下注疏食皆同。"
                },
                {
                    "paragraph": "大夫之丧，主人、室老、子姓皆食粥。众士疏食水饮，妻妾疏食水饮，",
                    "zhushu": "室老，其贵臣也。众士，所谓众臣。"
                },
                {
                    "paragraph": "士亦如之。",
                    "zhushu": "如其子食粥，妻妾疏食水饮。"
                },
                {
                    "paragraph": "既葬，主人疏食水饮，不食菜果，妇人亦如之。君、大夫、士一也。练而食菜果，祥而食肉。",
                    "zhushu": "果，瓜祧之属。"
                },
                {
                    "paragraph": "食粥于盛不盥，食于篹者盥。食菜以醯酱。始食肉者，先食乾肉；始饮酒者，先饮醴酒。",
                    "zhushu": "盛，谓令时杯杅也。篹，竹筥也。歠者不盥，手饭者盥。篹，或依簨。○盥，古缓反。篹，本又作，又作算，悉缓反，又苏管反。醯，呼鸡反。杅，音于。筥，居吕反。歠，昌悦反。饭，扶晚反。簨，悉尹反，徐音撰。"
                },
                {
                    "paragraph": "期之丧，三不食，食，疏食水饮，不食菜果。三月既葬，食肉饮酒。期，终丧不食肉，不饮酒，父在为母，为丧。九月之丧，食饮犹期之丧也，食肉饮酒，不与人乐之。",
                    "zhushu": "食肉饮酒，亦谓既葬。○期，音基，下同。为母为，并于伪反，下注为其同。与，音预，下同。"
                },
                {
                    "paragraph": "五月、三月之丧，壹不食，再不食可也。比葬，食肉饮酒，不与人乐之。叔母、世母、故主、宗子，食肉饮酒。",
                    "zhushu": "义服恩轻也。故主，谓旧君也。言故主者，関大夫及君也。○比，必利反。"
                },
                {
                    "paragraph": "不能食粥，羹之以菜可也。",
                    "zhushu": "谓性不能者，可食饭、菜羹。"
                },
                {
                    "paragraph": "有疾，食肉饮酒可也。",
                    "zhushu": "为其气微。"
                },
                {
                    "paragraph": "五十不成丧，",
                    "zhushu": "成，犹备也。所不能备，谓不致毁、不散送之属也。"
                },
                {
                    "paragraph": "七十唯衰麻在身。",
                    "zhushu": "言其余居処饮食，与吉时同也。"
                },
                {
                    "paragraph": "既葬，若君食之则食之，大夫、父之友食之则食之矣，不辟梁肉，若有酒醴则辞。",
                    "zhushu": "尊者之前，可以食美也。変于颜色，亦不可。○君食，音嗣，下父之友食之皆同。辟，音避。梁，音良。梁，梁米也。"
                },
                {
                    "paragraph": "小敛于户内，大敛于阼。君以簟席，大夫以蒲席，士以苇席。",
                    "zhushu": "簟，细苇席也。三者下皆有莞。○簟，徒点反。苇，干鬼反。莞，音官，又音完。"
                },
                {
                    "paragraph": "小敛：布绞，缩者一，横者三。君锦衾，大夫缟衾，士缁衾，皆一。衣十有九称。君陈衣于序东，大夫、士陈衣于房中，皆西领，北上，绞、紟不在列。",
                    "zhushu": "绞，既敛所用束坚之者。缩，从也。衣卜有九称，法天地之终数也。士丧礼：小敛，陈衣于房中，南领，西上，与大夫异。今此同，亦盖天子之士也。绞、紟不在列，以其不成称，不连数也。小敛无紟，因绞不在列见之也。或曰：缩者二。○绞，户交反，后同。缩，所六反。缟，古老反。称，尺证反。杜预云：衣单复具曰称。后放此。紟，其䲴反，后皆同。从，足容反。数，色主反。见，贤遍反。"
                },
                {
                    "paragraph": "大敛：布绞，缩者三，横者五，布紟，二衾，君、大夫、士一也。君陈衣于庭，百称，北领，西上。大夫陈衣于序东，五十称，西领，南上。士陈衣于序东，三十称，西领，南上。绞紟如朝服，绞一幅为三，不辟。紟五幅，无紞。",
                    "zhushu": "二衾者，或覆之，或荐之。如朝服者，谓布精粗。朝服十五升。小敛之绞也，广终幅，析其末，以为坚之强也。大敛之绞，一幅三析用之，以为坚之急也。紞，以组类为之，缀之领侧，若今被识矣。生时襌被有识，死者去之，异于生也。士丧礼：丈敛，亦陈衣于房中，南领，西上，与大夫异。今此又同，亦盖天子之士。紞，或为点。○幅，本又作畐，方服反。为三，绝句。不辟，绝句，补麦反，又音壁，徐扶移反。紞，丁覧反。广，古旷反。折，思历反，下同。强，其丈反。识，式志反，又音志，又音式，下同。去，起吕反，下注同。"
                },
                {
                    "paragraph": "小敛之衣，𥙊服不倒。",
                    "zhushu": "尊𥙊服也。敛者要方，散衣有倒。○倒，丁老反，注及下同。去，悉但反。"
                },
                {
                    "paragraph": "君无禭。大夫、士毕主人之𥙊服，亲戚之衣受之，不以即陈。",
                    "zhushu": "无禭者，不陈，不以敛。○禭，音遂。"
                },
                {
                    "paragraph": "小敛，君、大夫、士皆用复衣复衾。大敛，君、大夫、士，𥙊服无筭，君褶衣褶衾，大夫、士犹小敛也。",
                    "zhushu": "褶，祫也。君衣尚多，去其著也。○复，音福。褶，音叠。祫，古洽反。"
                },
                {
                    "paragraph": "袍必有表，不禅，衣必有裳，谓之一称。",
                    "zhushu": "袍，䙝衣，必有以表之，乃成称也。杂记曰：子羔之袭，茧衣裳，与税衣纁袡为一是也。论语曰：当暑，袗絺绤，必表而出之。亦为其䙝也。○袍，步毛反。襌，音丹。茧，古典反。税，吐乱反。纁，许云反。袡，而廉反。袗，之忍反。亦为，于伪反，下文则为之同。"
                },
                {
                    "paragraph": "凡陈衣者实之箧，取衣者亦以箧，升降者自西阶。",
                    "zhushu": "取，犹受也。○箧，苦恊反。"
                },
                {
                    "paragraph": "凡陈衣不诎，非列采不入，絺、绤、纻不入。",
                    "zhushu": "不屈，谓舒而不卷也。列采，谓正服之色也。絺、绤、纻者，当暑之亵衣也。袭尸重形，冬夏用袍，及敛则用正服。○诎，丘勿反。纻，直吕反。"
                },
                {
                    "paragraph": "凡敛者𥘵，迁尸者袭。",
                    "zhushu": "𥘵者，于事便也。○便，婢面反。"
                },
                {
                    "paragraph": "君之丧，大胥是敛，众胥佐之。大夫之丧，大胥侍之，众胥是敛。士之丧，胥为侍，士是敛。",
                    "zhushu": "胥，楽官也，不掌丧事。胥当为祝，字之误也。侍，犹临也。大祝之聀，大丧賛㰸。丧祝，卿大夫之丧掌敛。士丧礼：商祝主敛。○大胥，依注作祝，之六反，下同。胥，乐官，思余反。"
                },
                {
                    "paragraph": "小敛大敛，𥙊服不倒，皆左祍，结绞不纽。",
                    "zhushu": "左祍。祍，卿左反，生时也。○细，女九反，旧而慎反。向，许亮反。"
                },
                {
                    "paragraph": "敛者既敛，必哭。士与其执事则敛，敛焉则为之壹不食。凡敛者六人。",
                    "zhushu": "敛者，必使所与执事者，不欲妄人䙝之。执，或为𠌷。○与，音预，注同。𠌷，音执，本亦作执。"
                },
                {
                    "paragraph": "君锦冒黼杀，缀旁七；大夫玄冒黼杀，缀旁五；士缁冒赪杀，缀旁三。凡冒，质长与手齐，杀三尺。自小敛以往用夷衾，夷衾质杀之裁犹冒也。",
                    "zhushu": "冒者，既袭所以韬尸，重形也。杀，冒之下帬，韬足上行者也。小敛又覆以夷衾。裁，犹制也，字或为材。○冒，莫报反，下及注同。黼，音甫。杀，色戒反，徐所例反，下及注同。裁，才再反，注同。韬，本文作㞵，吐刀反，下同。"
                },
                {
                    "paragraph": "君将大敛，子弁绖，即位于序端；卿大夫即位于堂廉楹西，北面，东上；父、兄堂下，北面；夫人、命妇尸西，东面；外宗房中，南面。小臣铺席，商柷铺绞、紟、衾、衣。士盥于盘上，士举迁尸于敛上。卒敛，宰告，子冯之踊。夫人东面，亦如之。",
                    "zhushu": "子弁绖者，未成服。弁如爵弁而素。大夫之丧，子亦弁绖。○铺，普吴反，又音敷，下皆同。"
                },
                {
                    "paragraph": "大夫之丧，将大敛，既铺绞、紟、衾、衣，君至，主人迎，先入门右，巫止于门外，君释菜，祝先入，升堂。君即位于序端；卿、大夫即位于堂廉楹西，北面，东上；主人房外，南面；主妇尸西，东面。迁尸，卒敛，宰告。主人降，北面于堂下。君抚之，主人拜稽颡。君降，升主人冯之，命主妇冯之。",
                    "zhushu": "先入右者，入门而右也。巫止者，君行必与巫，巫主辟凶邪也。释菜，礼门神也。必礼门神者，礼，君非问疾吊丧，不入诸臣之家也。主人房外南面，大夫之子尊，得升视敛也。○巫止，本或作巫止门外，门外，衍字耳。辟，必亦反。邪，似嗟反。"
                },
                {
                    "paragraph": "士之丧，将大敛，君不在，其余礼犹大夫也。",
                    "zhushu": "其余，谓卿、大夫及主妇之位。"
                },
                {
                    "paragraph": "铺绞、紟，踊；铺衾，踊；铺衣，踊；迁尸，踊；敛衣，踊；敛衾，踊；敛绞、紟，踊。",
                    "zhushu": "目孝子踊节。"
                },
                {
                    "paragraph": "君抚大夫，抚内命妇，大夫抚室老，抚姪娣。",
                    "zhushu": "抚，以手按之也。内命妇，君之世妇。○姪，大结反。娣，大计反。"
                },
                {
                    "paragraph": "君、大夫冯父、母、妻、长子，不冯庶子。士冯父、母、妻、长子、庶子。庶子有子，则父母不冯其尸。凡冯尸者，父母先，妻子后。",
                    "zhushu": "目于其亲所冯也。冯，谓扶持服膺。○长，丁丈反，下同。膺，于陵反。"
                },
                {
                    "paragraph": "君于臣抚之，父母于子执之，子于父母冯之，妇于舅姑奉之，舅姑于妇抚之，妻于夫拘之，夫于妻、于昆弟执之。",
                    "zhushu": "此恩之深浅，尊卑之仪也。冯之类必当心。○奉，芳勇反。拘，音俱，一音古侯反。"
                },
                {
                    "paragraph": "冯尸不当居所。",
                    "zhushu": "不敢与尊者所冯同处。○处，昌虑反。"
                },
                {
                    "paragraph": "凡冯尸，兴必踊。",
                    "zhushu": "悲哀之至，冯尸必坐。"
                },
                {
                    "paragraph": "父母之丧，居倚庐，不涂，寝苫枕凷，非丧事不言。君为庐，宫之；大夫、士䄠之。",
                    "zhushu": "宫，谓围障之也。䄠，袒也，谓不障。○倚，于绮反。苫，始占反。枕，之鸩反。凷，苦内反。䄠，章善反，注同，露也。障，音章，下同。"
                },
                {
                    "paragraph": "既葬，柱楣涂庐，不于显者，君、大夫、士皆宫之。",
                    "zhushu": "不于𩔰者，不涂见面。○柱，张主反。楣，音眉。见，贤遍反。"
                },
                {
                    "paragraph": "凡非适子者，自未葬，以于隐者为庐。",
                    "zhushu": "不欲人属目。盖庐于东南角，既葬犹然。○适，丁历反。属，音烛。"
                },
                {
                    "paragraph": "既葬，与人立，君言王事，不言国事；大夫士言公事，不言家事。",
                    "zhushu": "此常礼也。"
                },
                {
                    "paragraph": "君既葬，王政入于国，既卒哭而服王事。大夫士既葬，公政入于家，既卒哭，弁绖、带，金革之事无辟也。",
                    "zhushu": "此权礼也。弁、绖、带者，変丧服而吊服，轻，可以即事也。○辟，音避，下住犹辟同。"
                },
                {
                    "paragraph": "既练，居垩室，不与人居。君谋国政，大夫士谋家事。既祥，黝垩。祥而外无哭者，禫而内无哭者，乐作矣故也。",
                    "zhushu": "黝垩，垩室之饰也。地谓之黝，墙谓之垩。外无哭者，于门外不哭也。内无哭者，入门不哭也。禫逾月而可作楽，楽作无哭者。黝垩，或为要期。禫，或皆作道。○黝，于纠反。垩，乌路反，又乌各反，注同。禫，大感反。道，音导。"
                },
                {
                    "paragraph": "禫而从御，吉𥙊而复寝。",
                    "zhushu": "从御，御妇人也。复寝，不复宿殡宫也。○不复，扶又反。"
                },
                {
                    "paragraph": "期居庐，终丧不御于内者，父在为母、为妻齐衰期者，大功布衰九月者，皆三月不御于内。妇人不居庐，不寝苫；丧父母，既练而归；期、九月者，既葬而归。",
                    "zhushu": "归，谓归夫家也。○期，音基，下同。为母为，并，于伪反，下为之赐、注为之、则为并同。"
                },
                {
                    "paragraph": "公之丧，大夫俟练，士卒哭而归。",
                    "zhushu": "此公，公士、大夫有地者也。其大夫、士归者，谓素在君所食都邑之臣。"
                },
                {
                    "paragraph": "大夫、士，父母之丧，既练而归；朔月忌日，则归哭于宗室。诸父、兄弟之丧，既卒哭而归。",
                    "zhushu": "归，谓归其官也。忌日，死日也。宗室，宗子之家，谓殡宫也。礼，命士以上，父子异宫。○上，时掌反。"
                },
                {
                    "paragraph": "父不次于子，兄不次于弟。",
                    "zhushu": "谓不就其殡宫，为次而居。"
                },
                {
                    "paragraph": "君于大夫、世妇，大敛焉；为之赐，则小敛焉。",
                    "zhushu": "为之赐，谓有恩惠也。"
                },
                {
                    "paragraph": "于外命妇，既加盖而君至。",
                    "zhushu": "于臣之妻畧也。"
                },
                {
                    "paragraph": "于士，既殡而往；为之赐，大敛焉。夫人于世妇，大敛焉，为之赐，小敛焉。于诸妻，为之赐，大敛焉。于大夫、外命妇，既殡而往。大夫、士既殡，而君往焉，使人戒之。主人具殷奠之礼，俟于门外，见马首，先入门右。巫止于门外，祝代之先，君释菜于门内。祝先升自阼阶，负墉南面。君即位于阼，小臣二人执戈立于前，二人立于后。",
                    "zhushu": "殷，犹大也。朝夕小奠，至月朔则大奠。君将来，则具大奠之礼以待之，荣君之来也。祝负墉，南面，直君北，房户东也。小臣执戈先后君，君升而夹阶立。大夫殡即成服，成服则君亦成服，锡衰而往吊之。○直，如字，又音值，当也。先后，悉见反，下胡豆反，一音并如字。夹，古洽反。"
                },
                {
                    "paragraph": "摈者进，",
                    "zhushu": "当赞主人也。始立门东，北面。"
                },
                {
                    "paragraph": "主人拜稽颡。君称言，视祝而踊，主人踊。",
                    "zhushu": "称言，举所以来之辞也。视祝而踊。祝相君之礼，当节之也。○相，息亮反，下相止并同。"
                },
                {
                    "paragraph": "大夫则奠可也，士则出，俟于门外，命之反奠，乃反奠。卒奠，主人先俟于门外。君退，主人送于门外，拜稽颡。",
                    "zhushu": "迎不拜。拜送者，拜迎则为君之答巳。"
                },
                {
                    "paragraph": "君于大夫疾，三问之；在殡，三往焉。士疾，壹问之；在殡，壹往焉。",
                    "zhushu": "所以致殷勤也。"
                },
                {
                    "paragraph": "君吊，则复殡服。",
                    "zhushu": "复，反也。反其未殡、未成服之服，新君事也。谓臣丧既殡后，君乃始来吊也。复，或为服。"
                },
                {
                    "paragraph": "夫人吊于大夫、士，主人出迎于门外，见马首，先入门右，夫人入，升堂即位，主妇降自西阶，拜稽颡于下，夫人视世子而踊，奠如君至之礼。夫人退，主妇送于门内，拜稽颡。主人送于大门之外，不拜。",
                    "zhushu": "视世子而踊。世子从夫人，夫人以为节也。世子之从夫人，位如祝从君也。"
                },
                {
                    "paragraph": "大夫君不迎于门外，入即位于堂下。主人北面，众主人南面，妇人即位于房中。若有君命、命夫命妇之命，四邻宾客，其君后主人而拜。",
                    "zhushu": "入即位于下，不升堂而立。阼阶之下，西面。下正君也。众主人南面于其北，妇人即位于房中。君虽不升堂，犹辟之也。后主人而拜者，将拜宾，使主人陪其后，而君前拜。不俱拜者，主人无二也。○下正，户嫁反。"
                },
                {
                    "paragraph": "君吊，见尸柩而后踊。",
                    "zhushu": "涂之后，虽往不踊也。○踊，或为哭，或为浴。"
                },
                {
                    "paragraph": "大夫、士，若君不戒而往，不具殷奠，君退必奠。",
                    "zhushu": "荣君之来。"
                },
                {
                    "paragraph": "君大棺八寸，属六寸，椑四寸。上大夫大棺八寸，属六寸。下大夫棺六寸，属四寸。士棺六寸。",
                    "zhushu": "大棺，棺之在表者也。檀弓曰：天子之棺四重，水、兕革棺被之，其厚三寸；杝棺一，梓棺二，四者皆周。此以内说而出也。然则大棺及属用梓，椑用杝。以是差之，上公革棺不被，三重也；诸侯无革棺，再重也；大夫无椑，一重也；士无属，不重也。庶人之棺四寸。上大夫，谓列国之卿也。赵简子云：不设属，椑。时僣也。○属，音烛，后皆同。押，步历反。重，直龙反，下同。兕，词履反。被，皮义反，下同。厚，户豆反。杝，以支反。差，初佳反，徐初宜反。僣，子念反。"
                },
                {
                    "paragraph": "君里棺用朱绿，用杂金鐟。大夫里棺用玄绿，用牛骨鐟。士不绿。",
                    "zhushu": "鐟，所以琢者里。○鐟，子南反，钉也。㭬，陟角反，本又作琢。著，直畧反。"
                },
                {
                    "paragraph": "君盖用漆，三祍三束。大夫盖用漆，二祍二束。士盖不用漆，二祍二束。",
                    "zhushu": "用漆者，涂合牝牡之中也。祍，小要也。○要，一遥反，下同。"
                },
                {
                    "paragraph": "君大夫鬊爪实于绿中，士埋之。",
                    "zhushu": "绿，当为角，声之误也。角中，谓棺内四隅也。鬊，乱发也。将实瓜发棺中，必为小囊盛之。此绿，或为篓。○鬊，音舜。爪，侧巧反。囊，乃刚反，徐音托。盛，音成。篓，鲁口反。"
                },
                {
                    "paragraph": "君殡用輴，櫕至于上，毕涂屋。大夫殡以帱，欑置于西序，涂不暨于棺。士殡见祍，涂上。帷之。",
                    "zhushu": "櫕，犹菆也，屋殡上覆如屋者也。帱，覆也。暨，及也。此记参差，以檀弓参之，天子之殡，居棺以龙輴，櫕木题凑象椁，上四注如屋以覆之，尽涂之。诸侯輴不画龙，櫕不题凑象椁，其他亦如之。大夫之殡废輴，置棺西墙下，就墙櫕其三面，涂之不及棺者，言櫕，中狭小，裁取容棺。然则天子、诸侯差宽大矣。士不櫕，掘地下棺，见小要耳。帷之，鬼神尚幽暗也，士达于天子皆然。帱，或作錞，或作埻。○輴，敕伦反。櫕，才宗反，下同。帱音道，注同。暨，其器反，注同。见，贤遍反，注同。菆，才工反，本亦作丛。参，初金反。差，初宜反。题音啼。凑，七豆反，注，徐之树反，下同。差宽，初卖反，又初佳反。掘，其越反，又其勿反。錞，徒对反，又徒卧反，又徒猥反。埻，依字支允反，又支闰反，徐都卧反，沈都雷反。"
                },
                {
                    "paragraph": "熬，君四种八筐，大夫三种六筐，士二种四筐，加鱼腊焉。",
                    "zhushu": "熬者，煎谷也。将涂，设于棺旁，所以感蚍蜉使不至棺也。士丧礼曰：敖，黍、稷各二筐。又曰：设熬，旁各一筐。大夫三种，加以粱。君四种，加以稻。四筐，则手足皆一，其余设于左右。○熬，五羔反。种，章勇反，下及注同。筐音匡。腊音昔。蜞音毗。蜉音浮。"
                },
                {
                    "paragraph": "饰棺：君龙帷，三池，振容。黼荒，火三列，黻三列；素锦褚，加伪荒，纁纽六；齐，五采、五贝；黼翣二，黻翣二，画翣二，皆戴圭；鱼跃拂池。君纁戴六，纁披六。大夫画帷，二池，不振容；画荒，火三列，黻三列；素锦褚，纁纽二，玄纽二；齐，三采、三贝；黻翣二，画翣二，皆戴绥；鱼跃拂池。大夫戴，前纁后玄，披亦如之。士布帷，布荒，一他，揄绞；纁纽二，缁纽二；齐，三采，一贝；画翣二，皆戴绥。士戴，前纁后缁，二披用纁。",
                    "zhushu": "饰棺者，以华道路及圹中，不欲众恶其亲也。荒，蒙也。在旁曰帷，在上曰荒，皆所以衣柳也。士布帷、布荒者，白布也。君、大夫加文章焉。黻荒，缘边为黼文。画荒，缘边为云气。火、黻为列于其中耳。伪，当为帷，或作于，声之误也。大夫以上，有褚以衬覆棺，乃加帷荒于其上。纽，所以结连帷、荒者也。池，以竹为之，如小车笭，衣以青布。柳象宫室，县他于荒之瓜端，若承霤然云。君、大夫以铜为鱼，县于池下。揄，揄翟也。青质五色，画之于绞缯而垂之，以为振容，象水草之动摇，行则又鱼上拂池。杂记曰：大夫不揄绞属于他下。是不振容也。士则去鱼。齊，象车盖㽔，缝合杂采为之，形如瓜分然，缀贝落其上及房。戴之言值也，所以连系棺束与柳材，使相值，因而结前后披也。汉礼，翣以木为筐，广三尺，髙二尺四寸，方两角髙，衣以白布。画者，画云气。其余各如其象。柄长五尺，车行，使人持之而从，既窆，树于圹中。檀弓曰“周人墙置翣”是也。绥，当为緌，读如冠㽔之㽔，盖五采羽注于翣首也。○黻音弗。褚，张吕反，下同。伪，依住读为帷，位悲反。齊如字，徐才细反。翣，所甲反。戴，丁代反，下及注同。披，彼义反，徐甫髲反，下同。绥，依注为緌，音㽔，耳佳反，下同。揄音遥，注同。纽，女九反。缁，侧其反。圹，苦晃反。悪，乌路反。衣，于既反，下衣以皆同。以上，时韦反，下鱼上同。苓，音零。县音玄，下皆同。摇音遥，一音以照反。去，起吕反。车盖㽔，绝句，一读以㽔向下。爪，古华反。分，扶问反，又皮苋反，又夫云反。广，古旷反。髙，古报反，又如字。长，直谅反，又如字，后放此。从，才用反。"
                },
                {
                    "paragraph": "君葬用輴，四綍，二碑，御棺用羽葆。大夫葬用輴，二綍，二碑，御棺用茅。士葬用国车，二綍，无碑，比出宫，御棺用功布。",
                    "zhushu": "大夫废輴。此言輴，非也。輴，皆当为载以辁车之辁，声之误也。辁字或作圑，是以文误为国。辁车，柩车也，尊卑之差也。在棺曰綍，行道曰引。至圹将窆，又曰綍而设碑，是以连言之。碑，桓楹也。御棺居前为节度也。士言此出宫，用功布，则出宫而止，至圹无矣。綍，或为率。○輴，依注音辁，市专反，下同，王敕伦反。綍，音弗。碑，彼皮反。御棺，一本作御柩。葆，音保。用国，依注亦作辁，市专反，王如字，云：一国所用。比，必利反，注同。圑，徒丸反。引，音胤。率，音律。"
                },
                {
                    "paragraph": "凡封，用綍去碑负引。君封以衡，大夫、士以咸。君，命母哗，以鼓封。大夫，命母哭。士，哭者相止也。",
                    "zhushu": "封，周礼作窆。窆，下棺也。此封或皆作㰸。檀弓曰：公输若方小㰸，般请以机封。谓此敛也。然则棺之入坎为敛，与敛尸相似，记时同之耳。咸，读为缄。凡柩车及圹，说载除饰，而属绋于柩之缄，又树碑于圹之前后，以绋绕碑间之鹿卢，挽棺而下之。此时棺下窆，使挽者皆繋绋而绕要，负引，舒纵之，备失脱也。用绋去碑者，谓纵下之时也。衡，平也。人君之丧，又以木横贯缄耳，居旁持而平之，又击鼓为纵舍之节。大夫、士旁牵缄而巳，庶人县窆，不引绋也。礼，唯天子葬有隧。今齊人谓棺束为缄绳。咸，或为㨔。○封，依注作窆，彼験反，下及住机封同。咸，依注读为缄，古咸反。母，音无，不同。哗，音华。说，吐活反。挽，音晚。绕，而沼反。要，一遥反。纵，子用反，下同。舍，音舍。隧，音遂，延道也。㨔，古咸反，一本作缄。"
                },
                {
                    "paragraph": "君松椁，大夫柏椁，士杂木椁。",
                    "zhushu": "椁，谓周棺者也。天子柏椁以端长六尺。夫子制于中都，使庶人之椁五寸。五寸，谓端方也。此谓尊者用大材，卑者用小材耳。自天子、诸侯、卿、大夫、士、庶人六等，其椁长自六尺而下，其方自五寸而上，未闻其差所定也。抗木之厚，盖与椁方齊。天子五重，上公四重，诸侯三重，大夫再重，士一重。○而上，时掌反。抗，苦浪反，徐户刚反。重，直龙反，下同。"
                },
                {
                    "paragraph": "棺椁之间，君容祝，大夫容壶，士容甒。",
                    "zhushu": "间，可以藏物，因以为节。○祝，昌六反。甒，音武。"
                },
                {
                    "paragraph": "君里椁虞筐，大夫不里椁，士不虞筐。",
                    "zhushu": "里椁之物，虞筐之文，未闻也。"
                }
            ]
        },
        {
            "name": "𥙊法第二十三",
            "paragraphs": [
                {
                    "paragraph": "𥙊法第二十三",
                    "zhushu": "陆曰：郑云：以其记有虞氏至周天子以下所𥙊祀群神之数也。",
                    "type": 1
                },
                {
                    "paragraph": "𥙊法：有虞氏禘黄帝而郊喾，祖颛顼而宗尧；夏后氏亦禘黄帝而郊鲧，祖颛顼而宗禹；殷人禘喾而郊冥，祖契而宗汤；周人禘喾而郊稷，祖文王而宗武王。",
                    "zhushu": "禘、郊、祖、宗，谓𥙊祀以配食也。此禘谓𥙊昊天于圜丘也。𥙊上帝于南郊曰郊，𥙊五帝、五神于明堂曰祖、宗。祖、宗通言尔。下有褅、郊、祖、宗。孝经曰：宗祀文王于明堂，以配上帝。明堂月令：春曰其帝大昊，其神句芒；夏曰其帝炎帝，其神祝融；中央曰其帝黄帝，其神后土；秋曰其帝少昊，其神蓐収。冬曰其帝颛顼，其神玄冥。有虞氏以上尚德，禘、郊、祖、宗，配用有德者而巳。自夏巳下，相用其姓代之先后之次，有虞氏、夏后氏宜郊颛顼，殷人宜郊契。郊𥙊一帝，而明堂𥙊五帝。小德配寡，大德配众，亦礼之杀也。○禘，大计反。喾，吕毒反。颛音专。顼，许玉反。鲧，本又作𩩌，古本反，篇未皆同。冥，莫经反。契，息列反，下同。圜音员。大昊音泰，下大庙、大祖、大昊同。昊，本亦作皡，胡老反，下放此。句，古侯反。芒音亡。夏，户嫁反，后夏曰皆同。少，诗召反，下放此。蓐音辱，本亦作辱。以上，时掌反，下上去、以上同。杀，色界反，徐所例反。"
                },
                {
                    "paragraph": "燔柴于泰坛，𥙊天也；瘗埋于泰折，𥙊地也，用骍犊。",
                    "zhushu": "坛折，封土为𥙊处也。坛之言坦也。坦，明貌也。折，炤晢也。必为炤明之名，尊神也。地，阴祀用黝牲，与天俱用犊，连言尔。○燔音烦，尔雅云：𥙊天曰燔柴。坛，大丹反，下同。瘗，于滞反。埋，武皆反，尔雅云：𥙊地曰瘗埋。折，之设反，注同，旧音逝，又音制。骍，私营反，字林云：火营反。处，昌虑反。坦，吐但反。炤，本又作昭，同，章遥反，又之召反。晢，之设反，一音制。黝，于紏反，重意用骍犊。檀弓上、郊特牲十一篇，牲用骍。"
                },
                {
                    "paragraph": "埋少牢于泰昭，𥙊时也；相近于坎坛，𥙊寒暑也。王宫，𥙊日也。夜明，𥙊月也。幽宗，𥙊星也。雩宗，𥙊水旱也。四坎坛，𥙊四方也。山林、川谷、丘陵，能出云，为风雨，见恠物，皆曰神。有天下者，𥙊百神。诸侯在其地则𥙊之，亡其地则不𥙊。",
                    "zhushu": "昭，明也，亦谓坛也。时，四时也，亦谓阴阳之神也。埋之者，阴阳出入于地中也。凡此以下，皆𥙊用少牢。相近，当为禳祈，声之误也。禳，犹郤也。祈，求也。寒暑不时，则或禳之，或祈之。寒于坎，暑于坛。王宫，日坛，王，君也。日称君。宫，坛营域也。夜明，亦谓月坛也。宗皆当为禜，字之误也。幽禜，亦谓星坛也，星以昏始见。禜之言营也。雩禜，亦谓水旱坛也。雩之言吁嗟也。春秋传曰：日月星辰之神，则雪霜风雨之不时，于是乎禜之。山川之神，则水旱疠疫之不时，于是乎禜之。四方，即谓山林、川谷、丘陵之神也。𥙊山林、丘陵于坛，川谷于坎，每方各为坎为坛。恠物，云气，非常见者也。有天下，谓天子也。百者，假成数也。○相近，依注读为𧟄，如羊反，下音巨依反，王粛作祖迎也。坎，苦感反。幽宗、雩宗， 宗，并依注读为禜，荣敬反，王如字。见，贤遍反，注同。立，如字，无也，一音无。吁，许于反。疫，音役。"
                },
                {
                    "paragraph": "大凡生于天地之间者，皆曰命。其万物死，皆曰折；人死，曰鬼。此五代之所不变也。",
                    "zhushu": "生时形體异，可同名，至死腐为野土。异其名，嫌同也。折，弃败之言也。鬼之言帰也。五代，谓黄帝、尧、舜、禹、汤， 周之礼乐所存法也。○大，如字，徐音泰。腐，音辅。"
                },
                {
                    "paragraph": "七代之所更立者，禘、郊、宗、祖，其余不变也。",
                    "zhushu": "七代，通数颛顼及喾也。所不変者，则数其所法而巳；変之，则通数所不法，为记者之微意也。少昊氏修黄帝之法，后王无所取焉。○更，古衡反。数，色主反，下同。"
                },
                {
                    "paragraph": "天下有王，分地建国，置都立邑，设庙、祧、坛，墠而𥙊之，乃为亲疏多少之数。是故王立七庙，一坛一墠。曰考庙，曰王考庙，曰皇考庙，曰显考庙，曰祖考庙，皆月𥙊之。远庙为祧，有二祧，享尝乃止。去祧为坛，去坛为墠。坛墠有祷焉𥙊之，无祷乃止。去墠曰鬼。诸侯立五庙，一坛、一墠，曰考庙，曰王考庙，曰皇考庙，皆月𥙊之。显考庙，祖考庙，享尝乃止。去祖为坛，去坛为墠。坛墠有祷焉𥙊之，无祷乃止。去墠为鬼。大夫立三庙， 二坛，曰考庙，曰王考庙，曰皇考庙，享尝乃止。显考、祖考无庙，有祷焉，为坛𥙊之。去坛为鬼。适士二庙，一坛，曰考庙，曰王考庙，享尝乃止。显考无庙，有祷焉，为坛𥙊之。去坛为鬼。官师一庙，曰考庙，王考无庙而𥙊之，去王考为鬼。庶士、庶人无庙，死曰鬼。",
                    "zhushu": "建国，封诸侯也。置都立邑，为卿大夫之采地，及赐士有功者之地。庙之言貌也。宗庙者，先祖之尊貌也。祧之言超也，超上去意也。封土曰坛，除地曰墠。书曰：三坛同墠。王、皇，皆君也。顕，明也。祖，始也。名先人以君、明始者，所以尊本之意也。天子迁庙之主，以昭穆合藏于二祧之中。诸侯无祧，藏于祖考之庙中。聘礼曰：不腆先君之祧。是谓始祖庙也。享尝，谓四时之𥙊。天子、诸侯为坛墠，所祷，谓后迁在祧者也。既事则反其主于祧，鬼亦在祧，顾远之于无事，祫乃𥙊之尔。春秋文二年秋，大事于大庙，祷曰：毁庙之主，陈于大祖。未毁庙之主，皆升合食于大祖是也。鲁炀公者，伯禽之子也，至昭公、定公，久巳为鬼，而季氏祷之而立其宫，则鬼之主在祧明矣。唯天子、诸侯有主褅祫。大夫有祖考者，亦鬼其百世，不禘祫，无主尔。其无祖考者，庶士以下鬼其考，王考，官师鬼其皇考，大夫、适士鬼其𩔰考而已。大夫祖考，谓别子也。凡鬼者，荐而不𥙊。王制曰：大夫、士有田则𥙊，无田则荐。适士，上士也。官师，中士、下士、庶士、府史之属。此适士云𩔰考无庙，非也，当为皇考，字之误。○庙，本亦作庿，古字。墠音善。祷，丁老反，一音丁报反。适，丁历反，篇内同。𩔰考无庙。𩔰音皇，出注。采，七代反。昭，上遥反。腆，他典反。祫音洽。焬，余让反，徐音伤，重意。王制第五：天子七庙，诸侯五庙，大夫一庙，士一庙。礼器第十：天子七庙，诸侯五，大夫三，士一。"
                },
                {
                    "paragraph": "王为群姓立社，曰大社。王自为立社，曰王社。诸侯为百姓立社，曰国社。诸侯自为立社，曰侯社。大夫以下成群立社，曰置社。",
                    "zhushu": "群，众也。大夫以下，谓下至庶人也。大夫不得特立社，与民族居。百家以上，则共立一社，今时里社是也。郊特牲曰：唯为社事，单出里。○为，于伪反，下皆同。注为社事亦同。"
                },
                {
                    "paragraph": "王为群姓立七祀，曰司命，曰中𩅸，曰国门，曰国行，曰泰厉，曰户，曰灶。王自为立七祀。诸侯为国立五祀，曰司命，曰中𩅸，曰国门，曰国行，曰公厉。诸侯自为立五祀。大夫立三祀，曰族厉，曰门，曰行。适士立二祀，曰门，曰行。庶士、庶人立一祀，或立户，或立灶。",
                    "zhushu": "此非大神所祈报大事者也。小神居人之间，司察小过，作谴告者尔。乐记曰：明则有礼乐，幽则有鬼神。鬼神谓此与？司命主督察三命。中𩅸主堂室居处，门、户主出入，行主道路行作，厉主杀罚。灶主饮食之事。明堂月令：春曰其祀户，𥙊先脾，夏曰其祀竃，𥙊先肺；中央曰其祀中霤，𥙊先心；秋曰其祀门，𥙊先肝；冬曰其祀行，𥙊先肾。聘礼曰：使者出，释币于行，归，释币于门。士丧礼曰：疾病，祷于五祀。司命与厉。其时不著。今时民家或春秋祠司命、行神、山神，门、户、灶在旁，是必春祠司命，秋祠厉也。或者台而祠之，山即厉也，民恶言厉，巫祝以厉山为之，谬乎？春秋传曰：鬼有所归，乃不为厉。○𩅸，力又反。谴，弃战反。此与音余。脾，婢支反。肺，芳废反。肝音干。肾，上忍反。使，色吏反。悪言，乌路反。缪音谬。"
                },
                {
                    "paragraph": "王下𥙊殇五，适子、适孙、适曽孙、适玄孙、适来孙。诸侯下𥙊三，大夫下𥙊二，适士及庶人，𥙊子而止。",
                    "zhushu": "𥙊适殇者，重适也。𥙊适殇于庙之奥，谓之阴厌。王子、公子𥙊其适殇于其党之庙，大夫以下，庶子𥙊其过殇于宗子之家，皆当室之白，谓之阳厌。凡庶殇不𥙊。○殇，言伤。奥，乌报反。猒，于艳反，下同。"
                },
                {
                    "paragraph": "夫圣王之制𥙊祀也，法施于民则祀之，以死勤事则祀之，以劳定国则祀之，能御大菑具祀之，能捍大患则祀之。是故厉山氏之有天下也，其子曰农，能殖百榖。夏之衰也，周弃继之，故祀以为稷。共工氏之霸九州也，其子曰后土，能平九州，故祀以为社。帝喾能序星辰以著众，尧能赏均刑法以义终，舜勤众事而野死，鲧鄣鸿水而殛死，禹能修鲧之功。黄帝正名百物，以明民共财，颛顼能修之，契为司徒而民成，",
                    "zhushu": "互注：书舜典：帝曰契。百姓不亲。五品不逊。汝作司徒。敬敷五教。在宽。"
                },
                {
                    "paragraph": "冥勤其官而水死。汤以宽治民而除其虐，",
                    "zhushu": "互注：书伊训：惟我商王。布昭圣武。代虐以宽。兆民允怀。又微子之命：乃惟成汤。抚民以宽。除其邪虐。"
                },
                {
                    "paragraph": "文王以文治，武王以武功，去民之葘，此皆有功烈于民者也。及夫日月星辰，民所瞻仰也；山林川谷丘陵，民所取财用也，非此族也，不在祀典。",
                    "zhushu": "此所谓大神也。春秋传曰：封为上公，祀为大神。厉山氏，炎帝也，起于厉山。或曰有烈山氏。弃，后稷名也。共工氏，无录而王，谓之霸，在大昊、炎帝之间。著众，谓使民㒷事，知休作之期也。赏，赏善，谓禅舜封禹、稷等也。能刑，谓去四凶。义终，谓既禅二十八载及死也。野死，谓征有苗，死于苍梧也。殛死，谓不能成其功也。明民，谓使之衣服有章也。民成，谓知五教之礼也。冥，契，六世之孙也，其官玄冥，水官也。虐、菑，谓桀、纣也。烈，业也。族，犹类也。祀典，谓𥙊祀也。○御，鱼吕反。菑，音哉，下同。下，文或作灾，注或作烖，并同。扞，胡旦反。厉，力世反，左传作列山。共，音恭，下及注同。鄣，音章。殛，纪力反，注同。尚书云：殛鲧于羽山。又云：鲧则殛死。颛顼能修之，本或作颛顼修黄帝之功。文，治，直吏反。去，起吕反。夫，音扶。业，此古丘字。王，于况反。梧，音吾。重意。此皆有功烈于民者也。王制第：皆有功德于民者。"
                }
            ]
        },
        {
            "name": "𥙊义第二十四",
            "paragraphs": [
                {
                    "paragraph": "𥙊义第二十四",
                    "zhushu": "陆曰：郑云：名𥙊义者，以其记斋戒荐羞之义。",
                    "type": 1
                },
                {
                    "paragraph": "𥙊不欲数，数则烦，烦则不敬；𥙊不欲疏，疏则怠，怠则忘。是故君子合诸天道，春禘秋尝。",
                    "zhushu": "忘与不敬，违礼莫大焉。合于天道，因四时之変化，孝子感时念亲，则以此𥙊之也。春禘者，夏、殷礼也。周以褅为殷𥙊，更名春𥙊曰祠。○数，色角反，下同。怠，大改反。祠，嗣思反。重意春禘秋尝。郊特牲：春禘而秋尝。又王制第四：夏曰禘，秋日尝。𥙊统篇：夏𥙊曰禘，秋𥙊曰尝。"
                },
                {
                    "paragraph": "霜露既降，君子履之，必有凄怆之心，非其寒之谓也。春雨露既濡，君子履之，必有怵惕之心，如将见之。",
                    "zhushu": "非其寒之谓，谓凄怆及怵愓，皆为感时念亲也。霜露既降，礼说在秋，此无秋字，盖脱尔。○凄，音妻。怆，初亮反，本亦作儒，音儒。怵，敕律反。惕，他历反。为，于伪反，下文见所为并往同。"
                },
                {
                    "paragraph": "乐以迎来，哀以送往，故褅有乐而尝无乐。",
                    "zhushu": "迎来而乐，乐亲之将来也。送去而哀，哀其享否不可知也。小言之，则为一𥙊之间。孝子不知鬼神之期。推而广之，放其去来于阴阳。○放，方往反。"
                },
                {
                    "paragraph": "致齐于内，散齐于外。齐之日，思其居处，思其笑语，思其志意，思其所乐，思其所嗜。齐三日，乃见其所为齐者。",
                    "zhushu": "致齐，思此五者也。散齊七日，不御，不乐，不吊耳。见所为齐者，思之孰也。所嗜，素所欲饮食也。春秋传曰：屈到嗜芰。○齐，侧皆反，后不出者同。散，悉但反，注同。所乐，音岳，又五孝反。嗜，市志反，注及下并同。屈，居勿反。屈到，楚莫敖。芰，其寄反。"
                },
                {
                    "paragraph": "𥙊之日，入室，僾然必有见乎其位；周还出户，肃然必有闻乎其容声；出户而听，忾然必有闻乎其叹息之声。",
                    "zhushu": "周还出户，谓荐设时也。无尸者，阖户。若食间，则有出户而听之。○僾，音爱，微见貌。还，音旋，本亦作旋，注同。忾，开代反。阖，户猎反。"
                },
                {
                    "paragraph": "是故先王之孝也，色不忘乎目，声不绝乎耳，心志嗜欲不忘乎心。致爱则存，致悫则著。著存不忘乎心，夫安得不敬乎？",
                    "zhushu": "存、著，则谓其思念也。○悫，苦角反。"
                },
                {
                    "paragraph": "君子生则敬养，死则敬享，思终身弗辱也。",
                    "zhushu": "享，犹𥙊也，飨也。○养，羊尚反。郷也，许谅反，下文郷也、郷之、注郷之同。"
                },
                {
                    "paragraph": "君子有终身之丧，忌日之谓也。忌日不用，非不祥也，言夫日，志有所至，而不敢尽其私也。",
                    "zhushu": "忌日亲亡之。曰忌日者，不用㪯他事，如有时日之禁也。样，善也。志有所至，至于亲以此日亡，其哀心如丧时。○言夫日，音扶，本或作言夫忌日，重意忌日不用，下文忌日必哀。檀弓上：忌日不乐。"
                },
                {
                    "paragraph": "唯圣人为能飨帝，孝子为能飨亲。",
                    "zhushu": "谓𥙊之能使之飨也。帝，天也。"
                },
                {
                    "paragraph": "飨者，郷也，郷之，然后能飨焉。",
                    "zhushu": "言中心郷之，乃能使其𥙊见飨也。上飨，或为相。○相，悉亮反，下文同。"
                },
                {
                    "paragraph": "是故孝子临尸而不怍。君牵牲，夫人奠盎；君献尸，夫人荐豆。卿大夫相君，命妇相夫人，齐齐乎其敬也，愉愉乎其忠也，勿勿诸其欲其飨之也。",
                    "zhushu": "色不和曰怍。奠盎，设盎齐之奠也。此时君牵牲，将荐毛血。君献尸而夫人荐豆，谓绎日也。傧尸，主人献尸，主妇自东房荐韭、菹、醢。勿勿，犹勉勉也。悫，爱之貌。○怍，才各反。盎，乌狼反。齊齊，如字，旧子礼反。愉，羊朱反。盎齊，才细反。绎音亦。傧音宾。重言君牵牲至勿勿乎，其欲其飨之也。礼器第十篇：君亲制𥙊，夫人荐盎；君亲割牲，夫人荐酒。卿大夫从君，命妇从夫人。洞侗乎其敬也，属属乎其忠也，勿勿乎其欲其飨之也。"
                },
                {
                    "paragraph": "文王之𥙊也，事死者如事生，思死者如不欲生。忌日必哀，称讳如见亲。祀之忠也，如见亲之所爱，如欲色然，其文王与？",
                    "zhushu": "思死者如不欲生，言思亲之深也。如欲色者，以时人于色厚，假以喻之。○忠，如字，谓尽中心。与音余。重。言事死者如事生二。一见中庸篇，无者字。"
                },
                {
                    "paragraph": "诗云：明发不寐，有怀二人。文王之诗也。𥙊之明日，明发不寐，飨而致之，又从而思之。𥙊之日，乐与哀半，飨之必乐，巳至必哀。",
                    "zhushu": "明发不寐，谓夜而至旦也。𥙊之明日，谓绎日也。言绎之夜不寐也。二人，谓父母、容尸，侑也。○乐与，音洛，下同。侑音又。"
                },
                {
                    "paragraph": "仲尼尝，奉荐而进，其亲也悫，其行也趋趋以数。",
                    "zhushu": "尝，秋𥙊也。亲，谓身亲执事时也。悫与趋趋，言少威仪也。趋，读如促。数之言速也。仲尼尝，绝句。尝，秋𥙊，奉荐而进，绝句。其亲也悫，绝句。○趋，音促，注及下注皆同。数，色角反，徐音速，注同。"
                },
                {
                    "paragraph": "巳𥙊，子赣问曰：子之言𥙊，济济漆漆然，今子之𥙊，无济济漆漆，何也？子曰：济济者，客也，远也；漆漆者，容也，自反也；客以远，若容以自反也，夫何神明之及交？夫何济济漆漆之有乎？",
                    "zhushu": "漆漆，读如朋友切切。自反，犹言自修整也。容以远，言非所以接亲亲也。容以自反，言非孝子所以事亲也。及，与也。此皆非与神明交之道。○赣，音贡。㑪，子礼反，下同。漆，依注音切，下同。客也，口白反。宾，客也，下客以远同。客也，羊凶反，仪容也，下若容以自反同。"
                },
                {
                    "paragraph": "反馈乐成，荐其荐俎，序其礼乐，备其百官，君子致其济济漆漆，夫何慌惚之有乎？",
                    "zhushu": "天子诸侯之𥙊，或从血腥始，至反馈，是进孰也。荐，俎，豆与俎也。慌惚，思念益深之时也。言𥙊事既备，使百官助口𥙊，然而见其容而自反，是无慌愡之思念。○楽成，音岳，又五教反。慌，况往反，注及下同，一音荒。愡，音忽，住及下同，本又作忽。重言序其礼乐，备其百官三，一见燕居二十八篇，一见下文，更有荐其荐俎一句。"
                },
                {
                    "paragraph": "夫言岂一端而巳，夫各有所当也。",
                    "zhushu": "岂一端，言不可以一槩也。礼各有所当行。𥙊宗庙者，宾客済済漆漆，主人悫而趋趋。○当，丁浪反。槩，古代反。"
                },
                {
                    "paragraph": "孝子将𥙊，虑事不可以不豫；比时具物，不可以不备，虚中以治之。",
                    "zhushu": "比时，犹先时也。虚中，言不兼念余事。○比，必利反，徐甫至反，注同。先，悉荐反，又如字。"
                },
                {
                    "paragraph": "宫室既修，墙屋既设，百物既备，夫妇齐戒，沐浴盛服，奉承而进之，洞洞乎，属属乎，如弗胜，如将失之，其孝敬之心至也与？",
                    "zhushu": "修、设，谓扫除及黝垩。○洞，音动，下同。属，音烛，下同。弗，本亦作不，何休云：弗者，不之深也。胜，音升。与，音余。黝，于纠反。垩，乌路反。重言洞洞乎，属属乎，三见礼器十。○如将失之二，一见下文。"
                },
                {
                    "paragraph": "荐其荐俎，序其礼乐，备其百官，奉承而进之。",
                    "zhushu": "百官助主人进之。"
                },
                {
                    "paragraph": "于是谕其志意，以其慌惚，以与神明交，庶或飨之。庶或飨之，孝子之志也。",
                    "zhushu": "谕其志意，谓使祝祝飨及有尸也。或，犹有也。言想见其彷佛来。○祝祝，上之六反，下之又反，又并之六反。彷，孚往反。佛，孚味反，重言孝子之志也。四二见。间丧三十五篇，一见本篇，未。"
                },
                {
                    "paragraph": "孝子之𥙊也，尽其悫而悫焉，尽其信而信焉，尽其敬而敬焉，尽其礼而不过失焉。进退必敬，如亲听命，则或使之也。",
                    "zhushu": "言当尽巳而已，如居父母前，将受命而使之。重言孝子之𥙊也。三见下文。"
                },
                {
                    "paragraph": "孝子之𥙊，可知也。其立之也，敬以诎，其进之也，敬以愉，其荐之也，敬以欲。退而立，如将受命，巳彻而退，敬齐之色不绝于面。",
                    "zhushu": "诎，充诎，形容喜貌也。进之，谓进血腥也。愉，颜色和貌也。荐之，谓进孰也。欲，婉顺貌。齐，谓齐庄。○诎，求勿反，注及下并篇末同，徐丘勿反。敬齐，如字，注及下同，王、徐侧皆反。婉，忧阮反。"
                },
                {
                    "paragraph": "孝子之𥙊也。立而不诎，固也；进而不愉，疏也；荐而不欲，不爱也；退立而不如受命，敖也；巳彻而退，无敬齐之色，而忘本也。如是而𥙊，失之矣。",
                    "zhushu": "固，犹质陋也。而忘本。而，衍字。○敖也，五报反。"
                },
                {
                    "paragraph": "孝子之有深爱者，必有和气；有和气者，必有愉色；有愉色者，必有婉容。",
                    "zhushu": "和气，谓立而诎。"
                },
                {
                    "paragraph": "孝子如执玉，如奉盈，洞洞属属然，如弗胜，如将失之。严威俨恪，非所以事亲也，成人之道也。",
                    "zhushu": "成人，既冠者，然则孝子不失其孺子之心也。○奉，芳勇反。俨，鱼检反。恪，苦各反。冠，古乱反。孺，而树反。重言成人之道也。二。后见冠义四十三。"
                },
                {
                    "paragraph": "先王之所以治天下者五：贵有德，贵贵，贵老，敬长，慈幼。此五者，先王之所以定天下也。贵有德，何为也？为其近于道也。贵贵，为其近于君也。贵老，为其近于亲也。敬长，为其近于兄也。慈幼，为其近于子也。",
                    "zhushu": "言治国有家道。○长，丁丈反，下及下注皆同。为其，于伪反，下为其同。近，附近之近。"
                },
                {
                    "paragraph": "是故至孝近乎王，至弟近乎霸。至孝近乎王，虽天子必有父。至弟近乎霸，虽诸侯必有兄。先王之教，因而弗改，所以领天下国家也。",
                    "zhushu": "天子有所父事，诸侯有所兄事。谓□三老五更也。天子衰，诸侯㒷，故曰霸。○乎王，于况反。弟，音悌，下同。更，古衡反，下及下更相同。"
                },
                {
                    "paragraph": "子曰：立爱自亲始，教民睦也；立敬自长始，教民顺也。",
                    "zhushu": "亲、长，父兄也。睦，和厚也。互注：书伊训：立爱惟亲，立敬惟长，始于家邦，终于四海。"
                },
                {
                    "paragraph": "教以慈睦，而民贵有亲；教以敬长，而民贵用命。",
                    "zhushu": "尊长，出教令者。"
                },
                {
                    "paragraph": "孝以事亲，顺以听命，错诸天下，无所不行。",
                    "zhushu": ""
                },
                {
                    "paragraph": "郊之𥙊也，丧者不敢哭，凶服者不敢入国门，敬之至也。",
                    "zhushu": "𥙊者吉礼，不欲闻见凶人。○错诸，七路反。重言郊之至也。重见郊特牲十一篇。敬之至也九，本篇五，礼器、聘义各一，郊特牲二。"
                },
                {
                    "paragraph": "𥙊之日，君牵牲，穆答君，卿大夫序从。",
                    "zhushu": "𥙊，谓𥙊宗庙也。穆，子姓也。答，对也。序，以次第从也。序，或为豫。○从，才用反，注同。重言君牵牲二，上文一。"
                },
                {
                    "paragraph": "既入庙门，丽于碑。卿大夫𥘵，而毛牛尚耳，鸾刀以刲，取膟膋，乃退，爓𥙊，𥙊腥而退，敬之至也。",
                    "zhushu": "䴡，犹系也。毛牛尚耳，以耳毛为上也。膟膋，血与肠间脂也。爓𥙊祭腥，𥙊爓肉。腥肉、也。汤肉曰爓。爓，𥙊𥙊腥，或为合𥙊腥，泄䐲孰也。○碑，彼皮反。𥘵，徒旦反。鵉，力端反。刲，古圭反。膟，音律。膋，力雕反。爓，音燖。泄，息列反。䐲，直辄反。"
                },
                {
                    "paragraph": "郊之𥙊，大报天而主日，配以月。夏后氏𥙊其暗，殷人𥙊其阳，周人𥙊日以朝及暗。",
                    "zhushu": "主日者，以其光明，天之神可见者莫著焉。暗，昏时也。阳，读为曰雨曰旸之晹，谓曰中时也。朝，日出时也。夏后氏大事以昏，殷人大事以日中，周人大事以日出，亦谓此郊𥙊也。以朝及暗，谓终日有事。○神见，贤遍反，一本作神可见，则如字。晹，音阳。重言郊之𥙊，大报天而主日二，一见郊特牲。"
                },
                {
                    "paragraph": "𥙊日于坛，𥙊月于坎，以别幽明，以制上下。",
                    "zhushu": "幽明者，谓日照昼，月照夜。"
                },
                {
                    "paragraph": "𥙊日于东，𥙊月于西，以别外内，以端其位。",
                    "zhushu": "端，正。○别，彼列反，下同。"
                },
                {
                    "paragraph": "日出于东，月生于西，阴阳长短，终始相巡，以致天下之和。",
                    "zhushu": "巡，读如沿汉之沿，谓更相从道。○巡，依注音沿，悦专反。"
                },
                {
                    "paragraph": "天下之礼，致反始也，致鬼神也，致和用也，致义也，致让也。",
                    "zhushu": "因𥙊之义，泛说礼也。致之言至也，使人勤行至于此也。至于反始，谓报天之属也。至于鬼神，谓𥙊宗庙之属也。至于和用，谓治民之事以足肘也。○泛说，芳劎反。"
                },
                {
                    "paragraph": "致反始，以厚其本也；致鬼神，以尊上也；致物用，以立民纪也；致义，则上下不悖逆矣；致让，以去争也。合此五者，以治天下之礼也。虽有奇邪，而不治者，则微矣。",
                    "zhushu": "物，犹事也。変和言物，互之也。微，犹少也。○悖，布内反。去，起吕反。争，争斗之争。奇，纪宜反。邪，似嗟反。洽，直吏反。"
                },
                {
                    "paragraph": "宰我曰：吾闻鬼神之名，不知其所谓。子曰：气也者，神之盛也；魄也者，鬼之盛也。合鬼与神，教之至也。",
                    "zhushu": "气，谓嘘吸出入者也。耳目之聪明为魄，合鬼神而𥙊之，圣人之教致之也。○魄，普白反。嘘，音虚。吸，许及反。"
                },
                {
                    "paragraph": "众生必死，死必归土，此之谓鬼。骨肉毙于下，阴为野土。",
                    "zhushu": "阴，读为依荫之荫。言人之骨肉荫于地中为士壌。○毙，本亦作弊，婢世反。阴，依注音。荫，于鸩反。壌，如丈反。"
                },
                {
                    "paragraph": "其气发扬于上，为昭明，焄蒿凄怆，此百物之精也，神之著也。",
                    "zhushu": "焄，谓香𦤀也。蒿，谓气蒸出貌也。上言众生，此言百物，明其与人同也，不如人贵尔。蒿，或为藨。○焄，许云反，香𦤀之气耳。蒿，许羔反。烝，之膺反。藨，表骄反，又皮表反。"
                },
                {
                    "paragraph": "因物之精，制为之极，明命鬼神，以为黔首，则百众以畏，万民以服。",
                    "zhushu": "明命，犹尊名也。尊极于鬼神，不可复加也。黔首，谓民也。则，法也。为民作法，使民亦事其祖祢鬼神，民所畏服。○黔首，其廉反，徐又其严反，黑也。黑首，谓民也。秦谓民为黔首。复，扶又反。为民，于伪反。"
                },
                {
                    "paragraph": "圣人以是为未足也，筑为宫室，设为宗祧，以别亲疏远迩，教民反古复始，不忘其所由生也。众之服自此，故听且速也。",
                    "zhushu": "自，由也。言人由此服于圣人之教也。听，谓顺教令也。速，疾也。○迩音尔。重言不忘其听由生也。二一见下文。"
                },
                {
                    "paragraph": "二端既立，报以二礼。建设朝事，燔燎膻芗，见以萧光，以报气也，此教众反始也。荐黍稷，羞肝肺首心，见间以侠甒，加以郁鬯，以报魄也。教民相爱，上下用情，礼之至也。",
                    "zhushu": "二端既立，谓气也、魄也。更有尊名，云鬼神也。二礼，谓朝事与荐黍稷也。朝事，谓荐血腥时也。荐黍稷，所谓馈食也。见及见间，皆当为覸，字之误也。膻，当为馨，声之误也。燔燎馨香，覸以䔥光，取牲𥙊脂也。光，犹气也。有虞氏𥙊首，夏后氏𥙊心，殷𥙊肝，周𥙊肺。覸以侠甒，谓杂之两甒体酒也。相爱用清，谓此以人道𥙊之也。报气以气，报魄以实，各有其类。○燔，音烦。燎，力召反，又力吊反。膻，依注音馨，许经反，后膻芗同。芗音香。见以，依注见作覸，音间，间厕之间，徐古辨反。见间，依注合为覸字，音间厕之间。侠，古治反。甒音武，重意。见间以侠甒。杂记上篇：甒筲衡实，见间而后折入。"
                },
                {
                    "paragraph": "君子反古复始，不忘其所由生也，是以致其敬，发其情，竭力从事，以报其亲，不敢弗尽也。",
                    "zhushu": "从事，谓修荐可以𥙊者也。"
                },
                {
                    "paragraph": "是故昔者天子为藉千亩，冕而朱纮，躬秉耒；诸侯为藉百亩，冕而青弦，躬秉耒。以事天地、山川、社稷、先古，以为醴酪齐盛，于是乎取之，敬之至也。",
                    "zhushu": "藉，藉田也。先古，先祖。○藉，在亦反。藉田，说文作藉。弦音宏。耒，力内反。酪音洛。齐音咨，本又作齐。"
                },
                {
                    "paragraph": "古者天子、诸侯必有养兽之官，及𡻕时，齐戒沐浴而躬朝之，犠牷𥙊牲，必于是取之，敬之至也。君召牛，纳而视之，择其毛而卜之，吉，然后养之。君皮弁素积，朔月月半，君巡牲，所以致力，孝之至也。",
                    "zhushu": "𡻕时，齐戒休浴而躬朝之。谓将𥙊祀卜牲，君朔月，月半巡视之。君□牛，纳而视之。更本择性意。○朝，直遥反，注躬朝同。牷音全。重言君皮弁素积二，下文一。郊特牲十一，三王共皮弁素积，孝之至也。二见中庸三十一。"
                },
                {
                    "paragraph": "古者天子诸侯必有公桑蚕室，近川而为之，筑宫，仞有三尺，棘墙而外闭之。及大昕之朝，君皮弁素积，卜三宫之夫人、世妇之吉者，使入蚕于蚕室，奉种浴于川，桑于公桑，风戾以食之。",
                    "zhushu": "大昕，季春朔日之朝也。诸侯夫人三宫，半主后也。风戾之者，及早凉脆采之。风戾之使露气燥，乃以食蚕，蚕性恶湿。○近，附近之近。仞，音刃，七尺曰仞。昕，许斤反。日欲出。蚕，才南反。奉，芳勇反，下及注同。种，章勇反。戾，力计反，燥也。食，音嗣。蚤，音早，本亦作早。脆，七𡻕反。燥，悉早反。恶，乌路反。"
                },
                {
                    "paragraph": "𡻕既单矣，世妇卒蚕，奉茧以示于君，遂献茧于夫人，夫人曰：此所以为君服与？遂副祎而受之，因少牢以礼之。",
                    "zhushu": "𡻕单，谓三月月尽之后也。言𡻕者，蚕𡻕之大功，事毕于此也。副、祎，王后之服，而云夫人，记者，容二王之后与？礼之，礼奉茧之世妇。○单，音丹。茧，古典反。与，音余，注同。祎，音晖。"
                },
                {
                    "paragraph": "古之献茧者，其率用此与？",
                    "zhushu": "问者之辞。○率，音类，又音律，又所律反。"
                },
                {
                    "paragraph": "及良日，夫人缫，三盆手，遂布于三宫，夫人世妇之吉者，使缫，遂朱绿之，玄黄之，以为黼黻文章。服既成，君服以祀先王先公，敬之至也。",
                    "zhushu": "三盆手者，三，淹也。凡缫，每淹大摠而手振之，以出绪也。○缫，悉刀反，下同，说文作缫，云：抽茧出丝也。以此为旒縿字，音所咸反。盆，蒲奔反，掩也。掩，本亦作淹，徐于験反，又于㰸反。"
                },
                {
                    "paragraph": "君子曰：礼乐不可斯湏去身。",
                    "zhushu": "斯湏，犹湏臾也。重言，见𥙊义。乐记十九篇。"
                },
                {
                    "paragraph": "致乐以治心，则易直子谅之心油然生矣。易直子谅之心生则乐，乐则安，安则久，久则天，天则神，天则不言而信，神则不怒而威，致乐以治心者也。",
                    "zhushu": "子，读如不子之子。谅，信也。油然，物始生好羙貌。○易，以豉反，下同。子，如字，徐将吏反，下及注同。谅，音亮，下同。油，音由。乐乐，并音洛，下不乐同。重言，见乐记。"
                },
                {
                    "paragraph": "致礼以治躬则庄敬，庄敬则严威。",
                    "zhushu": "躬，身也。"
                },
                {
                    "paragraph": "心中斯湏不和不乐，而鄙诈之心入之矣。外貌斯湏不庄不敬，而慢易之心入之矣。故乐也者，动于内者也；礼也者，动于外者也。乐极和，礼极顺，内和而外顺，则民瞻其颜色而不与争也，望其容貌而众不生慢易焉。",
                    "zhushu": "极，至也。○争，争阃之争，重言，见乐记。不与争也作弗与争也。而众作而民。"
                },
                {
                    "paragraph": "故德煇动乎内，而民莫不承听；理发乎外，而众莫不承顺。",
                    "zhushu": "理，谓言行也。○煇，音辉。行，下孟反，下理行、而行皆同。重言故德煇动乎内，凡二重，见乐记篇。"
                },
                {
                    "paragraph": "故曰：致礼乐之道，而天下塞焉，举而错之无难矣。",
                    "zhushu": "塞，充满也。而措本亦作错，七故反。重言二重，见乐记。"
                },
                {
                    "paragraph": "乐也者，动于内者也；礼也者，动于外者也。故礼主其减，乐主其盈。礼减而进，以进为文；乐盈而反，以反为文。",
                    "zhushu": "减，犹倦也。盈，犹溢也。乐以统情，礼以理行。人之情有溢而行有倦。倦则进之，以能进者为文。溢则使反，以能反者为文。文，谓才美。○减，胡斩反，又古斩反，下同。○重意。乐也者，动于内者也；礼也者，动于外者也。文王世子八：乐所以修内也，礼所以修外也。"
                },
                {
                    "paragraph": "礼减而不进则销，乐盈而不反则放。故礼有报而乐有反。",
                    "zhushu": "报，皆当为褒，声之误。○销，音消。报，依注音褒，保毛反，下音同。"
                },
                {
                    "paragraph": "礼得其报则乐，乐得其反则安。礼之报，乐之反，其义一也。",
                    "zhushu": "重言乐也者，动于内者也至其义一也，重出乐记，又郊特牲，其义一也。"
                },
                {
                    "paragraph": "曽子曰：孝有三：大孝尊亲，其次弗辱，其下能养。公明仪问于曽子曰：夫子可以为孝乎？曽子曰：是何言与？是何言与？君子之所谓孝者，先意承志，谕父母于道，参直养者也，安能为孝乎？",
                    "zhushu": "公明仪，曽子弟子。○养，羊尚反，后皆同。与，音余。先，悉荐反。参，徐所林反。"
                },
                {
                    "paragraph": "曽子曰：身也者，父母之遗体也。行父母之遗体，敢不敬乎？居处不庄，非孝也；事君不忠，非孝也；涖官不敬，非孝也；朋友不信，非孝也；战陈无勇，非孝也。五者不遂，烖及于亲，敢不敬乎？",
                    "zhushu": "遂，犹成也。○莅，音利，又音类，本又作粒。陈，直觐反。烖，音灾。于亲，本亦作烖。及于身，重言，敢不敬乎？二下篇哀公问敢不敬与"
                },
                {
                    "paragraph": "？亨孰膻芗，尝而荐之，非孝也，养也。君子之所谓孝也者，国人称愿然曰：幸哉！有子如此。所谓孝也巳。",
                    "zhushu": "然，犹而也。○亨，普彭反。荐，将见反。"
                },
                {
                    "paragraph": "众之本教曰孝，其行曰养。养可能也，敬为难；敬可能也，安为难；安可能也，卒为难。父母既没，慎行其身，不遗父母恶名，可谓能终矣。仁者，仁此者也；礼者，履此者也；义者，宜此者也；信者，信此者也；强者，强此者也。乐自顺此生，刑自反此作。曽子曰：夫孝，置之而塞乎天地，溥之而横乎四海，施诸后世而无朝夕，推而放诸东海而准，推而放诸西海而准，推而放诸南海而准，推而放诸北海而准。",
                    "zhushu": "无朝夕，言常行无辍时也。放，犹至也。准，犹平也。○遗，如字，又于季反。乐，音岳，皇五孝反。溥，本亦作敷，同芳于反。放，甫往反，下同，至也。准，诸尹反，平也。辍，张劣反，重意。敬为难，杂记：下敬为上。"
                },
                {
                    "paragraph": "诗云：自西自东，自南自北，无思不服；此之谓也。曽子曰：树木以时伐焉，禽兽以时杀焉。夫子曰：断一树，杀一兽，不以其时，非孝也。",
                    "zhushu": "夫子，孔子也。曽子述其言以云。○断，丁管反，重言，此之谓也。九。礼器大传丧服四，制各一。乐记二，经解三。"
                },
                {
                    "paragraph": "孝有三：小孝用力，中孝用劳，大孝不匮。",
                    "zhushu": "劳，犹功也。○匮，其媿反，下同。"
                },
                {
                    "paragraph": "思慈爱忘劳，可谓用力矣；尊仁安义，可谓用劳矣；博施备物，可谓不匮矣。",
                    "zhushu": "思慈爱，忘劳。思父母之慈爱巳而自忘巳之劳苦。○施，始豉反。"
                },
                {
                    "paragraph": "互注：",
                    "zhushu": "诗：孝子不匮，永钖尔类。"
                },
                {
                    "paragraph": "父母爱之，嘉而弗忘；父母恶之，惧而无怨；",
                    "zhushu": "无怨，无怨于父母之心。○恶，乌路反。重意惧而无怨。坊记：劳而不怨。"
                },
                {
                    "paragraph": "父母有过，谏而不逆；",
                    "zhushu": "顺而谏之，重意内则。悦则复谏。坊记：微谏不倦。"
                },
                {
                    "paragraph": "父母既𣳚，必求仁者之粟以祀之；此之谓礼终。",
                    "zhushu": "喻贫困犹不取恶人物以事亡亲。"
                },
                {
                    "paragraph": "乐正子春下堂而伤其足，数用不出，犹有忧色，门弟子曰：夫子之足𤺟矣，数月不出，犹有忧色，何也？乐正子春曰：善如尔之问也！善如尔之问也！吾闻诸曽子，曽子闻诸夫子，曰：天之所生，地之所养，无人为大。父母全而生之，子全而归之，可谓孝矣。不亏其体，不辱其身，可谓全矣。",
                    "zhushu": "曽子闻诸夫子，述曽子所闻于孔子之言。○数，色主反，下同。瘳，丑留反，差也。重言天之所生，地之所养。二下篇一养作长。可谓孝矣。五下文一，坊记三。"
                },
                {
                    "paragraph": "故君子顷步而弗敢忘孝也。今予忘孝之道，予是以有忧色也。",
                    "zhushu": "顷，当为跬，声之误也。予，我也。○顷，读为跬，缺娌反，又丘弭反。一㪯足为跬，再㪯足为步。"
                },
                {
                    "paragraph": "壹举足而不敢忘父母，壹出言而不敢忘父母。壹举足而不敢忘父母，是故道而不径，舟而不游，不敢以先父母之遗体行殆。壹出言而不敢忘父母，是故恶言不出于口，忿言不反于身。不辱其身，不羞其亲，可谓孝矣。",
                    "zhushu": "径、步、邪、趋，疾也。忿言不反于身。人不能无忿怒，忿怒之言，当由其直，直则人服，不敢以忿言来也。○径，古定反。邪，似嗟反。趋，七俱反。"
                },
                {
                    "paragraph": "昔者有虞氏贵德而尚齿，夏后氏贵爵而尚齿，殷人贵富而尚齿，周人贵亲而尚齿。",
                    "zhushu": "贵，谓燕赐有加于诸臣也。尚，谓有事尊之于其党也。臣能世禄曰富。舜时多仁圣有德，后德则在小官。"
                },
                {
                    "paragraph": "虞、夏、殷、周，天下之盛王也，未有遗年者。年之贵乎天下久矣，次乎事亲也。",
                    "zhushu": "言其先老也。"
                },
                {
                    "paragraph": "是故朝廷同爵则尚齿。七十杖于朝，君问则席；八十不俟朝，君问则就之，而弟达乎朝廷矣。",
                    "zhushu": "同爵尚齿，老者在上也。君问则席，为之布席于堂上而与之言。凡朝位立于庭。鲁哀公问于孔子，命席。不俟朝，君揖之即退，不待朝事毕也。就之，就其家也。老而致仕，君或不许，异其礼而巳。○于朝，直遥反，后皆同。弟，音弟，下及下注同。为，于伪反。○重意：王制内则篇。八十杖于朝。"
                },
                {
                    "paragraph": "行，肩而不并，不错则随。见老者则车、徒辟，斑白者不以其任，行乎道路，而弟达乎道路矣。",
                    "zhushu": "错，鴈行也。父党随行，兄党鴈行。车徒辟，乘车、步行，皆辟老人也。班白者，发杂色也。任，所担持也，不以任，少者代之。○并，步顶反，徐扶顶反。辟，音避，注同。行，户刚反，下同。担，都甘反。少，诗照反，下同。重意：不错则随。王制：父之齿随行。班白者，不以其任。王制：班白者不提挈。"
                },
                {
                    "paragraph": "居郷以齿，而老穷不遗，强不犯弱，众不暴寡，而弟达乎州、巷矣。",
                    "zhushu": "老穷不遗，以郷人尊而长之，虽贫且无子孙，无弃忘也。一郷者五州。巷，犹闾也。○遗，如字，一本作匮，其媿反。长，丁丈反，下文皆同。重言居郷以齿至众不暴寡四句二，下文一居郷作郷里。"
                },
                {
                    "paragraph": "古之道，五十不为甸徒，颁禽隆诸长者，而弟达乎獀狩矣。",
                    "zhushu": "四井为邑，四邑为丘，四丘为甸。甸，六十四井也。以为军田出役之法。五十始衰，不从力役之事也。颁之言分也。隆，犹多也。及田者分禽，多其老者，谓竭作未五十者。春猎为獀，冬猎为狩。○甸，田见反。颁，音班。獀，本又作瘦，音搜，所求反。狩，音兽。"
                },
                {
                    "paragraph": "军旅什伍，同爵则尚齿，而弟达乎军旅矣。",
                    "zhushu": "什伍，士卒部曲也。少仪曰：军尚左，卒尚右。○卒，子忽反，下同。"
                },
                {
                    "paragraph": "孝弟发诸朝廷，行乎道路，至乎州巷，放乎獀狩，修乎军旅，众以义死之，而弗敢犯也。",
                    "zhushu": "死之，死此孝弟之礼。○放，方往反。"
                },
                {
                    "paragraph": "祀乎明堂，所以教诸侯之孝也。食三老五更于太学，所以教诸侯之弟也。祀先贤于西学，所以教诸侯之德也。耕藉，所以教诸侯之养也；朝觐，所以教诸侯之臣也。五者，天下之大教也。",
                    "zhushu": "祀乎明堂，宗祀文王。西学，周小学也。先贤，有道德，王所使教国子者。○食，音嗣，下同。更，古衡反，下同。大学，音泰，下大学、住大小皆同。重言五者，天下之大教也。二。一，见乐记十九。"
                },
                {
                    "paragraph": "食三老五更于太学，天子𥘵而割牲，执酱而馈，执爵而酳，冕而摠干，所以教诸侯之弟也。是故郷里有齿，而老穷不遗，强不犯弱，众不暴寡，此由大学来者也。",
                    "zhushu": "割牲，制俎实也。冕而摠干，亲在舞位，以乐侑食也。教诸侯之弟，次事亲。○酳，音胤，又仕觐反。重言食二老五更于大学，至所以教诸侯之弟也。二。一，见楽记十九篇。又是故至州巷矣。二上文一。"
                },
                {
                    "paragraph": "天子设四学，当入学而大子齿。",
                    "zhushu": "四学，谓周四郊之虞庠也。文王世子曰：行一物而三善皆得，唯世子而巳。其齿于学之谓也。"
                },
                {
                    "paragraph": "天子巡守，诸侯待于竟，天子先见百年者。",
                    "zhushu": "问其国君以百年者，所在而往见之。○守，手又反，本或作狩。竟，居领反。"
                },
                {
                    "paragraph": "八十、九十者东行，西行者弗敢过；西行，东行者弗敢过。欲言政者，君就之可也。",
                    "zhushu": "弗敢过者，谓道经之则见之。"
                },
                {
                    "paragraph": "壹命齿于郷里，再命齿于族，三命不齿。族有七十者，弗敢先。",
                    "zhushu": "此谓郷射饮酒时也。齿者，谓以年次立若坐也。三命，列国之卿也，不复齿，席之于宾东。不敢先族之七十者，谓既一人学觯乃入也。虽非族亦然，承齿乎族，故言族尓。○复，扶又反，下文注将复入同。觯，之豉反。"
                },
                {
                    "paragraph": "七十者，不有大故不入朝。若有大故而入，君必与之揖让，而后及爵者。",
                    "zhushu": "谓致仕在家者。其入朝，君先与之为礼，而后揖卿、大夫、士。"
                },
                {
                    "paragraph": "天子有善，让德于天；诸侯有善，归诸天子；卿大夫有善，荐于诸侯；士庶人有善，本诸父母，存诸长老。禄爵庆赏，成诸宗庙，所以示顺也。",
                    "zhushu": "荐，进也。成诸宗庙，于宗庙命之。𥙊统有十伦，六曰见爵赏之施焉。○见，贤遍反。施，始豉反。"
                },
                {
                    "paragraph": "昔者圣人建阴阳天地之情，立以为易。易抱龟南面，天子卷冕北面，虽有明知之心，必进断其志焉，示不敢专，以尊天也。善则称人，过则称巳，教不伐，以尊贤也。",
                    "zhushu": "立以为易，谓作易。易，抱龟。易，官名。周礼曰大卜。大卜主三兆、三易、三梦之占。○卷，古本反。知，音智。断，丁乱反。○重言，善则称人，过则称巳。五四见坊记三十。"
                },
                {
                    "paragraph": "孝子将𥙊祀，必有齐庄之心以虑事，以具服物，以修宫室，以治百事。",
                    "zhushu": "谓齊之前后也。"
                },
                {
                    "paragraph": "及𥙊之日，颜色必温，行必恐，如惧不及爱然。",
                    "zhushu": "如惧不及见其所爱者。○恐，曲勇反。"
                },
                {
                    "paragraph": "其奠之也，容貌必温，身必诎，如语焉而未之然。",
                    "zhushu": "奠之，谓酌尊酒莫之及酳之属也。如语焉而未之然。如有所以语亲而末见答。○以语，鱼预反。"
                },
                {
                    "paragraph": "宿者皆出，其立卑静以正，如将弗见然。",
                    "zhushu": "宿者皆出，谓宾助𥙊者，事毕出去也，如将弗见然。𥙊事毕而不知亲所在，思念之深，如不见出也。"
                },
                {
                    "paragraph": "及𥙊之后，陶陶遂遂，如将复入然。",
                    "zhushu": "思念既深，如睹亲将复入也。陶陶遂遂，相随行之貌。○陶，音遥。遂，本又作燧，音遂。"
                },
                {
                    "paragraph": "是故悫善不违身，耳目不违心，思虑不违亲，结诸心，形诸色，而术省之，孝子之志也。",
                    "zhushu": "术，当为述，声之误也。○思，息嗣反。术，义作述。"
                },
                {
                    "paragraph": "建国之神位，右社稷而左宗庙。",
                    "zhushu": "周尚左也。○重言孝子之志也。四。上文一问丧篇一。"
                }
            ]
        },
        {
            "name": "𥙊统第二十五",
            "paragraphs": [
                {
                    "paragraph": "𥙊统第二十五",
                    "zhushu": "陆曰：郑云：统，犹本也。以其记𥙊祀之本，故名𥙊统。",
                    "type": 1
                },
                {
                    "paragraph": "凡治人之道，莫急于礼。礼有五经，莫重于𥙊。",
                    "zhushu": "礼有五经，谓吉礼、凶礼、宾礼、军礼、嘉礼也。莫重于𥙊，谓以吉礼为首也。大宗伯职曰：以吉礼事邦国之鬼神。祇。五经，吉、凶、军、宾、嘉之五礼。○衹，祈之反。"
                },
                {
                    "paragraph": "夫𥙊者，非物自外至者也，自中出，生于心也，心怵而奉之以礼，是故唯贤者能尽𥙊之义。",
                    "zhushu": "怵，感念亲之貌也。怵，或为□。○怵，𠡠律反。"
                },
                {
                    "paragraph": "贤者之𥙊也，必受其福，非世所谓福也。福者，备也。备者，百顺之名也。无所不顺者之谓备，言内尽于巳，而外顺于道也。忠臣以事其君，孝子以事其亲，其本一也。",
                    "zhushu": "世所谓福者，谓受鬼神之祐助也。贤者之所谓福者，谓受大顺之顕名也。其本一者，言忠孝俱由顺出也。○祐，音又。"
                },
                {
                    "paragraph": "上则顺于鬼神，外则顺于君长，内则以孝于亲，如此之谓备。唯贤者能备，能备然后能𥙊。是故贤者之𥙊也，致其诚信，与其忠敬，奉之以物，道之以礼，安之以乐，参之以时，明荐之而巳矣，不求其为，此孝子之心也。",
                    "zhushu": "明，犹㓗也。为，谓福祐。为己之报。○长，丁丈反，下所长同。道，音导。其为，于伪反，注为谓同，一音如字。○重意，此孝子之心也，问丧篇此孝子之志也，重，上篇无此字。"
                },
                {
                    "paragraph": "𥙊者，所以追养继孝也。孝者，畜也。顺于道，不逆於伦，是之谓畜。",
                    "zhushu": "畜，谓顺于德教。○养，羊尚反，下同。畜，许六反，下同。"
                },
                {
                    "paragraph": "是故孝子之事亲也，有三道焉：生则养，没则丧，丧毕则𥙊。养则观其顺也，丧则观其哀也，𥙊则观其敬而时也。尽此三道者，孝子之行也。",
                    "zhushu": "没，终也。○尽，徐子忍反，下同。行，下孟反。○重言孝子之行也，见曲礼上二。前篇问丧孝子之志也。"
                },
                {
                    "paragraph": "既内自尽，又外求助，昏礼是也。故国君取夫人之辞曰：请君之玉女，与寡人共有敝邑，事宗庙社稷。此求助之本也。",
                    "zhushu": "言玉女者，美言之也。君子于玉比德焉。○取，七住反。"
                },
                {
                    "paragraph": "夫𥙊也者，必夫妇亲之，所以备外内之官也。官备则具备，",
                    "zhushu": "具，谓所供众物。○共，音恭，下文以共皆同。"
                },
                {
                    "paragraph": "水草之菹，陆产之醢，小物备矣。三牲之俎，八簋之实，美物备矣。昆虫之异，草木之实，阴阳之物备矣。",
                    "zhushu": "水草之菹，芹、茆之属。陆产之醢，蚳、蝝之属。天子之𥙊八。簋，昆虫，谓温生寒死之虫也。内则可食之物有蜩、范。草木之实，蔆、芡、榛、栗之属。○芹，其斤反。茆，音卯。蚳，丈之反。蝝，悦专反。蜩，音条。蔆，本亦作菱，又音陵。芡，音俭。榛，仄巾反。"
                },
                {
                    "paragraph": "凡天之所生，地之所长，苟可荐者，莫不咸在，示尽物也。外则尽物，内则尽志，此𥙊之心也。",
                    "zhushu": "咸，皆也。○重言天之所生，地之所长。二十篇一长作养。"
                },
                {
                    "paragraph": "是故天子亲耕于南郊，以共齐盛；王后蚕于北郊，以共纯服；诸侯耕于东郊，亦以共齐盛；夫人蚕于北郊，以共冕服。天子诸侯非莫耕也，王后夫人非莫蚕也，身致其诚信，诚信之谓尽，尽之谓敬，敬尽然后可以事神明，此𥙊之道也。",
                    "zhushu": "纯服，亦冕服也，互言之尔。纯以见缯色，冕以著祭服。东郊，少阳，诸侯象也。夫人不蚕于西郊，妇人礼少変也。齊，或为粢。○齊盛，本亦作齍，与粢同，音咨，下及注同。纯，侧其反，注及下纯冕同。见，贤遍反。少，诗召反。○重言天子亲耕于南郊。表记：天子亲耕于南郊。"
                },
                {
                    "paragraph": "及时将祭，君子乃齐。齐之为言齐也，齐不齐以致齐者也。是故君子非有大事也，非有恭敬也，则不齐。不齐则于物无防也，耆欲无止也。及其将齐也，防其邪物，讫其耆欲，耳不听乐。故记曰：齐者不乐。言不敢散其志也。心不苟虑，必依于道；手足不苟动，必依于礼。",
                    "zhushu": "讫，犹止也。○乃齊，侧皆反，本又作齊，下不出者同，言齊也。齊不齊，并如字，下以齊之同。耆，市志反。邪，似嗟反。讫，居乙反。重意。齊者不乐。檀弓上：忌日不乐。"
                },
                {
                    "paragraph": "是故君子之齐也，专致其精明之德也。故散齐七日以定之，致齐三日以齐之。定之之谓齐，齐者，精明之至也，然后可以交于神明也。",
                    "zhushu": "定者，定其志意。"
                },
                {
                    "paragraph": "是故先期旬有一日，宫宰宿夫人，夫人亦散齐七日，致齐三日。",
                    "zhushu": "宫宰，守宫官也。宿读为粛，粛犹戒也，戒轻粛重也。○先，悉荐反，又如字。"
                },
                {
                    "paragraph": "君致齐于外，夫人致齐于内，然后会于大庙。君纯冕立于阼，夫人副祎立于东房。君执圭瓉祼尸，大宗执璋瓉亚祼。及迎牲，君执纼，卿大夫从，士执刍，宗妇执盎从，夫人荐涚水，君执鸾刀羞哜，夫人荐豆，此之谓夫妇亲之。",
                    "zhushu": "大庙，始祖庙也。圭瓉、璋瓉，祼器也。以圭璋为柄，酌欎鬯曰祼。大宗亚祼，容夫人有故摄焉。纼，所以牵牲也。周礼作絼。刍，谓藁也，杀牲时用荐之。周礼封人祭祀饰牲，共其水藁、涚、盎齊也。盎齊，涚酌也。凡尊有明水，因兼云水。尓哜、哜，肺、𥙊肺之属也。君以鵉刀割制之。天子诸侯之祭礼，先有祼尸之事，乃后迎牲。刍，或为䅳。○大庙，音泰，下大庙皆同。祎，音辉。瓉，才旦反。祼，古乱反。纼，直忍反，注同，徐，以忍反。从，才用反，下皆同。刍，初俱反。盎，乌浪反，注同。从夫人，绝句，一读以从字绝句。涚，舒锐反，徐音岁。羞齊，本亦作哜，才细反，注同。柄，兵命反。絼，直思反。藁，苦老反，下同。共音恭。盎齊，才细反，下盎齊同。○重言。君纯冕立于阼，夫人副祎立于东房三，下文一，明堂篇一东房作房中。夫人荐豆二，下文一，明堂篇夫人荐豆笾。"
                },
                {
                    "paragraph": "及入舞，君执于戚就舞位，君为东上，冕而摠干，率其群臣，以乐皇尸。是故天子之𥙊也，与天下乐之。诸侯之祭也，与竟内乐之。冕而摠于，率其群臣，以乐皇尸，此与竟内乐之之义也。",
                    "zhushu": "君为东上。近主位也。皇，君也。言君尸者，尊之。○以乐，音洛，下同。竟音境，篇内皆同。近，附近之近。"
                },
                {
                    "paragraph": "夫祭有三重焉：献之属莫重于祼，声莫重于升歌，舞莫重于武宿夜，此周道也。",
                    "zhushu": "武宿夜，武曲名也。周道，犹周之礼，献之属，莫重于祼。一本无之属二字。"
                },
                {
                    "paragraph": "凡三道者，所以假于外，而以増君子之志也。故与志进退，志轻则亦轻，志重则亦重。轻其志而求外之重也，虽圣人弗能得也。是故君子之祭也，必身自尽也，所以明重也。道之以礼，以奉三重，而荐诸皇尸，此圣人之道也。",
                    "zhushu": ""
                },
                {
                    "paragraph": "夫祭有馂，馂者，𥙊之末也，不可不知也。是故古之人有言曰：善终者如始，馂其是巳。是故古之君子曰：尸亦馂鬼神之余也，惠术也，可以观政矣。",
                    "zhushu": "术，犹法也。为政尚施惠，尽美能知能惠。诗云：维此惠君，民人所瞻。○道之，音导。馂，音俊。施惠，始豉反，下文注并同。能知，音智。○重言君子之𥙊也，二篇末一可以观政矣，下文一乐记可以观徳矣。"
                },
                {
                    "paragraph": "是故尸谡，君与卿四人馂，君起，大夫六人馂，臣馂君之余也。大夫起，士八人馂，贱馂贵之余也。士起，各执其具以出，陈于堂下，百官进，彻之，下馂上之余也。",
                    "zhushu": "进，当为馂，声之误也。百官，谓有事于君𥙊者也。既馂乃彻之而去，所谓自卑至贱。进、彻，或俱为馂。○谡，所六反，起也。百官进，依注作馂。卑，如字，隐义音必利反。"
                },
                {
                    "paragraph": "凡馂之道，每变以众，所以别贵贱之等，而兴施惠之象也。是故以四簋黍，见其修于庙中也。庙中者，竟内之象也。",
                    "zhushu": "鬼神之惠徧庙中，如国君之惠徧竟内也。○别，彼列反，下同。见，贤遍反，下同。修于，一本修作徧，徧，音遍，下同。"
                },
                {
                    "paragraph": "𥙊者，泽之大者也。是故上有大泽，则惠必及下，顾上先下后耳，非上积重而下有冻馁之民也。是故上有大泽，则民夫人待于下流，知惠之必将至也，由馂见之矣，故曰可以观政矣。",
                    "zhushu": "鬼神有𥙊，不独飨之，使人馂之，恩泽之大者也。国君有蓄积，不独食之，亦以施惠于竟内也。○重，直龙反，下同。馁，乃罪反。夫，音扶。见，如字，旧贤遍反。畜，敕六反。"
                },
                {
                    "paragraph": "夫祭之为物大矣，其兴物备矣，顺以备者也，其教之本与！",
                    "zhushu": "为物，犹为礼也。㒷物，谓荐百品。○与，音余，下是与同。"
                },
                {
                    "paragraph": "是故君子之教也，外则教之以尊其君长，内则教之以孝于其亲。是故明君在上，则诸臣服从；崇事宗庙社稷，则子孙顺孝。尽其道，端其义，而教生焉。",
                    "zhushu": "崇，犹尊也。○长，丁丈反，下长幼皆同。"
                },
                {
                    "paragraph": "是故君子之事君也，必身行之。所不安于上，则不以使下；所恶于下，则不以事上。非诸人，行诸巳，非教之道也。",
                    "zhushu": "必身行之。言恕巳乃行之。○恶，乌路反。○重意所不安于上，则不以使下；所恶于下，则不以事上。大学四十二篇。所恶于上，母以使下；所恶于下，母以事上。"
                },
                {
                    "paragraph": "是故君子之教也，必由其本，顺之至也，祭其是与？故曰：𥙊者，教之本也巳。",
                    "zhushu": "教由孝顺生也。"
                },
                {
                    "paragraph": "夫𥙊有十伦焉：见事鬼神之道焉，见君臣之义焉，见父子之伦焉，见贵贱之等焉，见亲疏之杀焉，见爵赏之施焉，见夫妇之别焉，见政事之均焉，见长幼之序焉，见上下之际焉。此之谓十伦。",
                    "zhushu": "伦，犹义也。○见事，贤遍反，下皆同。杀，色界反，徐所例反，下同。○重言顺之至也。二礼运篇未一。"
                },
                {
                    "paragraph": "铺筵设同几，为依神也。诏祝于室而出于祊，此交神明之道也。",
                    "zhushu": "同之言詷也。祭者以其妃配，亦不特几也。诏祝，告事于尸也。出于祊，谓索𥙊也。○铺，普胡反，又芳夫反。延，羊然反。为，于伪反，下注为其皆同。祊，伯更反。詷，徒贡反。索，所伯反。○重言诏祝于室二，一见郊特牲。此郊于神明之道也，二，杂记一，又郊特牲所以交于神明之义也。"
                },
                {
                    "paragraph": "君迎牲而不迎尸，别嫌也。尸在庙门外则疑于臣，在庙中则全于君，君在庙门外，则疑于君；入庙门则全于臣，全于子。是故不出者，明君臣之义也。",
                    "zhushu": "不迎尸者，欲全其尊也。尸，神𧰼也。鬼神之尊在庙中，人君之尊出庙门则伸。○伸，音申。"
                },
                {
                    "paragraph": "夫祭之道，孙为王父尸，所使为尸者，于𥙊者子行也。父北面而事之，所以明子事父之道也。此父子之伦也。",
                    "zhushu": "子行犹子列也。𥙊祖则用孙列，皆取于同姓之适孙也。天子诸侯之祭，朝事延尸于户外，是以有北面事户之礼。○行，户刚反，注同，徐胡孟反。适，丁历反，重意。孙为王父尸。曲礼上此言孙可以为王父尸。"
                },
                {
                    "paragraph": "尸饮五，君洗玉爵献卿。尸饮七，以瑶爵献大夫。尸饮九，以散爵献士及群有司。皆以齿，明尊卑之等也。",
                    "zhushu": "尸饮五，谓酳尸五献也。大夫、士祭，三献而献宾。○瑶，音遥。散，悉但反。差，本又作之等。酳，音胤，又仕觐反。"
                },
                {
                    "paragraph": "夫祭有昭穆，昭穆者，所以别父子远近长幼亲疏之序，而无乱也。是故有事于大庙，则群昭群穆咸在而不失其伦，此之谓亲疏之杀也。",
                    "zhushu": "昭穆咸在，同宗父子皆来。○昭，止遥反，后放此。"
                },
                {
                    "paragraph": "古者明君爵有德而禄有功，必赐爵禄于大庙，示不敢专也。故祭之日，一献君，降立于阼阶之南，南郷，所命北面。史由君右执策命之，再拜稽首，受书以归，而舍奠于其庙，此爵赏之施也。",
                    "zhushu": "一献，酳尸也。舍，当为释，声之误也。非时而𥙊曰奠。○郷，许亮反。舍，依注音释。"
                },
                {
                    "paragraph": "君卷冕立于阼，夫人副祎立于东房，夫人荐豆执校，执醴授之执镫。尸酢夫人执柄，夫人受尸执足。夫妇相授受，不相袭处。酢必易爵，明夫妇之别也。",
                    "zhushu": "校，豆中央直者也。执醴，授醴之人，授夫人以豆，则执镫。镫，豆下跗也。○卷，古本反。校，户教反，又户交反，又下卯反，下同，柄也。镫，音登，又丁邓反。処，昌虑反。跗，芳符反。○重言，君卷冕立于阼，夫人副祎立于东房三，一见上文，一见明堂。"
                },
                {
                    "paragraph": "凡为俎者，以骨为主。骨有贵贱，殷人贵髀，周人贵肩。凡前贵于后，俎者，所以明祭之必有惠也。是故贵者取贵骨，贱者取贱骨。贵者不重，贱者不虚，示均也。惠均则政行，政行则事成，事成则功立，功之所以立者，不可不知也。俎者，所以明惠之必均也。善为政者如此，故曰见政事之均焉。",
                    "zhushu": "殷人贵髀，为其厚也。周人贵肩，为其𩔰也。凡前贵于后，谓脊、胁、臂、臑之属。○髀，必氏反，又必履反。重，直龙反。臑，乃报反，肱骨也。"
                },
                {
                    "paragraph": "凡赐爵，昭为一，穆为一，昭与昭齿，穆与穆齿，凡群有司皆以齿。此之谓长幼有序。",
                    "zhushu": "昭穆，犹特牲、少牢馈食之礼众兄弟也。群有司，犹众宾下及执事者。君赐之爵，谓若酬之。"
                },
                {
                    "paragraph": "夫𥙊有𢌿煇、胞、翟、阍者，惠下之道也。唯有德之君为能行此，明足以见之，仁足以与之。𢌿之为言与也，能以其余𢌿其下者也。煇者，甲吏之贱者也；胞者，肉吏之贱者也；翟者，乐吏之贱者也；阍者，守门之贱者也。古者不使刑人守门。此四守者，吏之至贱者也。尸又至尊，以至尊既祭之末，而不忘至贱，而以其余𢌿之。是故明君在上，则竟内之民无冻馁者矣，此之谓上下之际。",
                    "zhushu": "明足以见之，见此卑者也。仁足以与之，与此卑者也。煇，周礼作韗，谓韗磔皮革之官也。翟，谓教羽舞者也。古者不使刑人守门，谓夏、殷时。○𢌿，必利反，下及注同，与也。煇，依注作韗，同沉万反，又音运，下同，甲吏也。胞，步交反，下同，肉吏也。翟，音狄，乐吏也。阍，音昏，守门者也。以见，贤遍反，注皆同。此卑，如字，旧必利反，下同。磔，知宅反。○重言明足以见之，仁足以与之。二并本篇。"
                },
                {
                    "paragraph": "凡祭有四时：春祭曰礿，夏𥙊曰禘，秋祭曰尝，冬祭曰烝。",
                    "zhushu": "谓夏、殷时礼也。○礿，羊灼反，字又作禴。夏，户嫁反，下注夏者、孟夏同，重意。夏𥙊曰禘，秋𥙊曰尝。王制第五篇：夏曰禘，秋曰尝。郊特牲篇：春禘而秋尝。𥙊义篇：春禘秋尝。"
                },
                {
                    "paragraph": "礿、禘，阳义也；尝、烝，阴义也。禘者，阳之盛也；尝者，阴之盛也。故曰：莫重于禘、尝。",
                    "zhushu": "夏者尊卑著，而秋万物成。"
                },
                {
                    "paragraph": "古者于禘也，发爵赐服，顺阳义也；于尝也，出田邑，发秋政，顺阴义也。",
                    "zhushu": "言爵命属阳，国地属阴。"
                },
                {
                    "paragraph": "故记曰：尝之日，发公室，示赏也。草艾则墨，未发秋政，则民弗敢草也。",
                    "zhushu": "发公室，出赏物也。草艾，谓艾取草也。秋草木成，可芟艾绐爨亨，时则始行小刑也。○艾，音刈。芟，所衔反。爨，七乱反。亨，普彭反，徐普孟反。"
                },
                {
                    "paragraph": "故曰：禘、尝之义大矣，治国之本也，不可不知也。明其义者，君也；能其事者，臣也。不明其义，君人不全；不能其事，为臣不全。",
                    "zhushu": "全，犹具也。"
                },
                {
                    "paragraph": "夫义者，所以济志也，诸德之发也。是故其徳盛者其志厚，其志厚者其义章，其义章者，其祭也敬，祭敬，则竟内之子孙莫敢不敬矣。",
                    "zhushu": "済，成也。发，谓机发也。竟内之子孙，万人为子孙。"
                },
                {
                    "paragraph": "是故君子之𥙊也，必身亲涖之，有故则使人可也。虽使人也，君不失其义者，君明其义故也。",
                    "zhushu": "涖，临也。君不失其义者，言君虽不自亲祭，𥙊礼无阙，于君德不损也。"
                },
                {
                    "paragraph": "其德薄者其志轻，疑于其义而求祭，使之必敬也，弗可得巳。祭而不敬，何以为民父母矣。",
                    "zhushu": ""
                },
                {
                    "paragraph": "夫鼎有铭，铭者，自名也，自名以称扬其先祖之美，而明著之后世者也。为先祖者，莫不有美焉，莫不有恶焉。铭之义，称美而不称恶，此孝子孝孙之心也，唯贤者能之。",
                    "zhushu": "铭，谓书之、刻之，以识事者也。自名，谓称扬其先祖之德，著巳名于下。○自名，如字，徐武政反，下及注自名同。○重意。何以为民父母矣。孔子间居：何如？斯可谓民之父母矣。"
                },
                {
                    "paragraph": "铭者，论撰其先祖之有德善、功烈、勋劳、庆赏、声名，列于天下，而酌之祭器，自成其名焉，以祀其先祖者也。显扬先祖，所以崇孝也。身比焉，顺也；明示后世，教也。",
                    "zhushu": "烈，业也。王功曰勋，事功曰劳。酌之𥙊器，言斟酌其美。传著于钟鼎也。身比焉，谓自著名于下也。顺也。自著名以称扬先祖之德，孝顺之行也。教也，所以教后世。○撰，音撰。比，毗志反，谓次比也，下及注皆同。斟，之林反。传，音附，徐音赋，一音直专反，谓传□。著，直略反，徐张虑反。行，下孟反。"
                },
                {
                    "paragraph": "夫铭者，壹称而上下皆得焉耳矣。是故君子之观于铭也，既美其所称，又美其所为。",
                    "zhushu": "美其所为，美此人为此铭。"
                },
                {
                    "paragraph": "为之者，明足以见之，仁足以与之，知足以利之，可谓贤矣。贤而勿伐，可谓恭矣。",
                    "zhushu": "明足以见之，见其先祖之美也。仁足以与之，与其先祖之铭也。非有仁恩，君不使与之也。知足以利之，利巳名，得比于先祖。○见，贤遍反，注同。知，音智，注同。○重言明足以见之，仁足以与之二，一见上文。"
                },
                {
                    "paragraph": "故卫孔悝之鼎铭曰：六月丁亥，公假于大庙。",
                    "zhushu": "孔悝，卫大夫也。公，卫庄公。蒯，聩也。得孔悝之立巳，依礼褒之，以静国人，自固也。假，至也。至于大庙，谓以夏之孟夏褅𥙊。○悝，口囬反。假，加百反，注同。蒯，苦怪反。聩，五怪反。襃，保毛反。"
                },
                {
                    "paragraph": "公曰：叔舅！乃祖庄叔，左右成公，成公乃命庄叔随难于汉阳，即宫于宗周，奔走无射。",
                    "zhushu": "公曰：叔舅者，公为策书，尊呼孔悝而命之也。乃，犹女也。庄叔，悝七世之祖，卫大夫孔达也。随难者，谓成公为晋文公所伐，出奔楚，命庄叔从焉。汉，楚之川也。即宫于宗周，后反得国，坐杀弟叔武，晋人执而帰之于京师，置之深室也。射，厌也。言庄叔常奔走，至劳苦而不厌倦也。周既去镐京，犹名王城为宗周也。○左，音佐，右，音又，下启右并注同，一读此左、右并如字。难，乃旦反。奔，本亦作犇，射，音亦，注同。为策，初革反。女，音汝，后皆同。从，才用反。坐，才卧反。置，之豉反。厌，于艳反，下同。镐，胡老反。"
                },
                {
                    "paragraph": "启右献公，献公乃命成叔纂乃祖服。",
                    "zhushu": "献公，卫侯衎，成公曽孙也。亦失国得反。言庄叔之功流于后世，启右献公，使得反国也。成叔，庄叔之孙成子烝鉏也。右，助也。纂，継也。服，事也。献公反国，命成子継女祖庄叔之事，欲其忠如孔达也。○纂，子管反。衎，若旦反。烝，之承反，下文注同。鉏，注居反。"
                },
                {
                    "paragraph": "乃考文叔，兴旧耆欲，作率庆士，躬恤卫国，其勤公家，夙夜不解。民咸曰休哉！",
                    "zhushu": "文叔者，成叔之曽孙文子。圉，即悝父也。作，起也。率，循也。□，善也。士之言事也。言文叔能㒷行先祖之旧德，起而循其善事。○耆欲，市志反。解，古卖反。休，许蚪反。圉，鱼吕反。"
                },
                {
                    "paragraph": "公曰：叔舅！矛女铭，若纂乃考服。",
                    "zhushu": "若、乃，犹女也。公命悝：予女先祖以铭，以尊显之。女継女父之事，欲其忠如文子也。成公、𤱶公、庄公皆失国得反，言孔氏世有功焉，宠之也。○女，羊许反，注同。"
                },
                {
                    "paragraph": "悝拜稽首，曰：对扬以辟之，",
                    "zhushu": "对，遂也。辟，明也。言遂扬吾命，以明我先祖之德也。○辟，必亦反，又婢尺反，注同，明也。"
                },
                {
                    "paragraph": "勤大命，施于烝彛鼎。",
                    "zhushu": "施，犹著也。言我将行君之命，又刻著于烝𥙊之彛鼎。彛，尊也。周礼：大约剤，书于宗彛。○施，如字。彛，以攴反。著，张虑反，又直略反，下同。约，如字，徐于妙反。剂，子随反。"
                },
                {
                    "paragraph": "此卫孔悝之鼎铭也。",
                    "zhushu": "言铭之类众多也，略取其一以言之。"
                },
                {
                    "paragraph": "古之君子，论撰其先祖之美，而明著之后世者也。以比其身，以重其国家如此。",
                    "zhushu": "如庄公命孔悝之为也。庄公、孔悝虽无令德以终其事，于礼是，行之非。"
                },
                {
                    "paragraph": "子孙之守宗庙社稷者，其先祖无美而称之，是诬也；有善而弗知，不明也；知而弗传，不仁也。此三者，君子之所耻也。",
                    "zhushu": ""
                },
                {
                    "paragraph": "昔者周公旦有勋劳于天下，周公既没，成王、康王追念周公之所以勋劳者，而欲尊鲁，故赐之以重𥙊。外祭则郊社是也，内𥙊则大尝禘是也。",
                    "zhushu": "言此者，王室所铭，若周公之功。○诬，者无，不传，直专反。不，本亦作弗。"
                },
                {
                    "paragraph": "夫大尝禘，升歌清庙，下而管象，朱干玉戚以舞大武，八佾以舞大夏，此天子之乐也。康周公，故以赐鲁也。",
                    "zhushu": "清庙，颂文王之诗也。管、象，吹管而舞，武、象之乐也。朱于，赤盾。戚，斧也。此武、象之舞所执也。佾，犹列也。大夏，禹乐，文舞也。执羽籥，文舞之舞皆八列，互言之耳。康，犹褒大也。易晋卦曰：康侯用锡马。○佾音逸。盾，食准反，又音允。籥，羊灼反。○重言升歌清庙，下而管象，朱干玉戚，以舞大武二，一见明堂十四，无而字。有冕而舞大武，又仲尼燕居，升欹清庙，下而管象。又云：下管象、武。"
                },
                {
                    "paragraph": "子孙纂之，至于今不废，所以明周公之德，而又以重其国也。",
                    "zhushu": "不废，不废其此礼乐也。重，犹尊也。"
                }
            ]
        },
        {
            "name": "经解第二十六",
            "paragraphs": [
                {
                    "paragraph": "经解第二十六",
                    "zhushu": "陆曰：郑云：经解者，以其记六艺政教得失。解音佳买反，徐胡卖反，一音蟹。",
                    "type": 1
                },
                {
                    "paragraph": "孔子曰：入其国，其教可知也。",
                    "zhushu": "观其风俗，则知其所以教。"
                },
                {
                    "paragraph": "其为人也，温柔敦厚，诗教也；疏通知远，书教也；广博易良，乐教也；絜静精微，易教也；恭俭庄敬，礼教也；属辞比事，春秋教也。",
                    "zhushu": "属，犹合也。春秋多记诸侯朝聘会同，有相接之辞，罪辩之事。○易良，以豉反，下易良同。属，音烛，注及下同。比，毗志反，下同。朝聘，直遥反，篇内同。"
                },
                {
                    "paragraph": "故诗之失，愚；书之失，诬；乐之失，奢；易之失，贼；礼之失，烦；春秋之失，乱。",
                    "zhushu": "失，谓不能节其教者也。诗敦厚，近愚；书知远，近诬；易精微，爱恶相攻，远近相取，则不能容人，近于伤害；春秋习战争之事，近乱，近愚。附近之近，下除远近一字并同。恶，乌路反。争，争斗之争，下文同。"
                },
                {
                    "paragraph": "其为人也，温柔敦厚而不愚，则深于诗者也。疏通知远而不诬，则深于书者也。广博易良而不奢，则深于乐者也。絜静精微而不贼，则深于易者也。恭俭庄敬而不烦，则深于礼者也。属辞比事而不乱，则深于春秋者也。",
                    "zhushu": "言深者，既能以教，又防其失。"
                },
                {
                    "paragraph": "天子者，与天地参，故德配天地，兼利万物，与日月并明，明照四海，而不遗微小。其在朝廷，则道仁圣礼义之序；燕处，则听雅颂之音；行步，则有环佩之声；升车，则有鵉和之音。居处有礼，进退有度，百官得其宜，万事得其序。诗云：淑人君子，其仪不忒。其仪不忒，正是四国，此之谓也。",
                    "zhushu": "道犹言也。环佩，佩环玉也，所以为行节也。玉藻曰：进则揖之，退则扬之，然后玉锵鸣也。环取其无穷止，玉则比德焉。孔子佩象环五寸，人君之环，其制未闻也。鵉、和，皆铃也，所以为车行节也。韩诗内传曰：鵉在衡，和在轼，前升车则马动，马动则鵉鸣，鵉呜则和应。居处，朝廷与燕也，进退，行步与升车也。○淑，常六反。忒，吐得反。鎗，七羊反，本又作锵。铃，音零。轼，音式。应，应对之应。重意天子者，与天地参。中庸：至诚则可与天地参矣。孔子间居：斯可与天地参矣。重言：进退有度二，一见曲礼上。此之谓也九，下文二，礼器、大传、𥙊义、丧服四制各三，乐记三。"
                },
                {
                    "paragraph": "发号出令而民悦，谓之和。上下相亲，谓之仁。民不求其所欲而得之，谓之信。除去天地之害，谓之义。义与信，和与仁，霸王之器也。有治民之意而无其器，则不成。",
                    "zhushu": "器，谓所操以作事者也。义、信、和、仁，皆存乎礼。○说，音悦。去，羌吕反，下而去之同。王、徐于况反。操，七刀反。"
                },
                {
                    "paragraph": "礼之于正国也，犹衡之于轻重也，绳墨之于曲直也，规矩之于方圜也。故衡诚县，不可欺以轻重；绳墨诚陈，不可欺以曲直；规矩诚设，不可欺以方圜。君子审礼，不可诬以奸诈。",
                    "zhushu": "衡，称也。县，谓锤也。陈设，谓弹画也。诚，犹审也，或作成。○圜，音圆。县，音玄，注同。称，尺证反。锤，直伪反。弹，徒丹反。画，胡麦反。"
                },
                {
                    "paragraph": "是故隆礼由礼，谓之有方之士。不隆礼，不由礼，谓之无方之民。敬让之道也，故以奉宗庙则敬，以入朝廷则贵贱有位，以处室家则父子亲，兄弟和，以处郷里则长幼有序。孔子曰：安上治民，莫善于礼，此之谓也。",
                    "zhushu": "隆礼，谓盛行礼也。方，犹道也。春秋传曰：教之以义方。"
                },
                {
                    "paragraph": "故庙觐之礼，所以明君臣之义也；聘问之礼，所以使诸侯相尊敬也；丧𥙊之礼，所以明臣子之恩也；郷饮酒之礼，所以明长幼之序也；昏姻之礼，所以明男女之别也。夫礼，禁乱之所由生，犹坊止水之所自来也。故以旧坊为无所用而坏之者，必有水败；以旧礼为无所用而去之者，必有乱患。",
                    "zhushu": "春见曰朝，小聘曰问，其篇今亡。昏姻，谓嫁取也。壻曰昏，妻曰姻。自，亦由也。○觐，其靳反。长，丁丈反，下同。姻，音因。别，彼列反。坊，音房，本又作防，下同。坏，音恠。见，贤遍反。取，七住反，本亦作娶。重言：“所以明君臣之义也，所以明长幼之序也”二句重出。射义四十六篇：所以明男女之别也。昏义篇：所以成男女之别。"
                },
                {
                    "paragraph": "故昏姻之礼废，则夫妇之道苦，而淫辟之罪多矣；郷饮酒之礼废，则长幼之序失，而争𦭶之狱繁矣；丧𥙊之礼废，则臣子之恩薄，而倍死忘生者众矣；聘觐之礼废，则君臣之位失，诸侯之行恶，而倍畔侵陵之败矣。",
                    "zhushu": "苦，谓不至、不答之属。○辟，匹亦反。倍，音佩，下同。行，下孟反。"
                },
                {
                    "paragraph": "故礼之教化也微，其止邪也于未形，使人日徙善远罪而不自知也，是以先王隆之也。易曰：君子慎始，差若豪𣯛，缪以千里，此之谓也。",
                    "zhushu": "隆，谓尊盛之也。始，谓其微时也。○邪，似嗟反。远，于万反。差，初佳反，徐初宜反。豪，户刀反，依字作毫。𣯛，李其反，徐音来，本又作厘。缪，音谬。"
                }
            ]
        },
        {
            "name": "哀公问第二十七",
            "paragraphs": [
                {
                    "paragraph": "哀公问第二十七",
                    "zhushu": "陆曰：鲁哀公也。郑云：善其问礼，著谥以𩔰之。",
                    "type": 1
                },
                {
                    "paragraph": "哀公问于孔子曰：大礼何如？君子之言礼，何其尊也？孔子曰：丘也小人，不足以知礼。",
                    "zhushu": "谦，不答也。"
                },
                {
                    "paragraph": "君曰：否，吾子言之也。孔子曰：丘闻之，民之所由生，礼为大。非礼无以节事天地之神也，非礼无以辨君臣、上下、长幼之位也，非礼无以别男女、父子、兄弟之亲，昏姻、疏数之交也。君子以此之为尊敬然，",
                    "zhushu": "言君子以此故尊礼。○长，丁丈反。别，彼列反。数，色角反。重言：礼为大二，下文一。"
                },
                {
                    "paragraph": "然后以其所能教百姓，不废其会节。",
                    "zhushu": "君子以其所能于礼教百姓，使其不废。此上事之期节。"
                },
                {
                    "paragraph": "有成事，然后治其雕镂、文章、黼黻以嗣。",
                    "zhushu": "上事行于民，有成功，乃后续以治文饰，以为尊卑之差。○雕，本亦作雕。镂，力豆反。黼，音甫。黻，音弗。"
                },
                {
                    "paragraph": "其顺之，然后言其丧筭，备其鼎俎，设其豕腊，修其宗庙，𡻕时以敬𥙊祀，以序宗族。即安其居，节丑其衣服，卑其宫室，车不雕几，器不刻镂，食不贰味，以与民同利。昔之君子之行礼者如此。",
                    "zhushu": "言，语也。筭，数也。即，就也。丑，类也。几，附𦆑之也。言君子既尊礼，民以为顺，乃后语以丧𥙊之礼，就安其居処，正其衣服，教之节俭，与之同利者，上下俱足也。○筭，悉乱反。备其鼎俎，本亦无此句。腊，音昔。卑，如字，又音婢。几，音祈，注同。语以，鱼据反，重言：车不雕几，器不刻𨩐三，见少仪十七。"
                },
                {
                    "paragraph": "公曰：今之君子，胡莫之行也？孔子曰：今之君子，好实无厌，淫德不倦，荒怠敖慢，固民是尽，午其众以伐有道，求得当欲，不以其所。昔之用民者由前，今之用民者由后，今之君子，莫为礼也。",
                    "zhushu": "实，犹富也。淫，放也。固，犹故也。午其众，逆其族类也。当，犹称也。所，犹道也。由前，用上所言，由后，用下所言。○好，呼报反。厌，于艳反。敖，五报反。午，五故反，一音如字，注同。王粛作迕。迕，违也。当，丁浪反，注同。称，尺证反。"
                },
                {
                    "paragraph": "孔子侍坐于哀公，哀公曰：敢问人道谁为大？孔子愀然作色而对曰：君之及此言也，百姓之德也，固臣敢无辞而对。人道，政为大。",
                    "zhushu": "愀然，変动貌也。作，犹変也。徳，犹福也。辞，让也。○坐，才卧反。愀，七小反，旧慈紏反，又在由反，又音秋，又子了反，下同。重言：君之及此言也二，下文一。重意：中庸篇：人道敏政。"
                },
                {
                    "paragraph": "公曰：敢问何谓为政？孔子对曰：政者，正也。君为正，则百姓从政矣。君之所为，百姓之所从也。君所不为，百姓何从？",
                    "zhushu": "言君当务于政。"
                },
                {
                    "paragraph": "公曰：敢问为政如之何？孔子对曰：夫妇别，父子亲，君臣严，三者正，则庶物从之矣。",
                    "zhushu": "庶物，犹众事也。○别，彼列反。"
                },
                {
                    "paragraph": "公曰：寡人虽无似也，愿闻所以行三言之道。可得闻乎？",
                    "zhushu": "无似，犹言不肖。○肖，音笑。"
                },
                {
                    "paragraph": "孔子对曰：古之为政，爱人为大；所以治爱人，礼为大；所以治礼，敬为大；敬之至矣，大昏为大，大昏至矣。大昏既至，冕而亲迎，亲之也。亲之也者，亲之也。是故君子兴敬为亲，舍敬是遗亲也。弗爱不亲，弗敬不正。爱与敬，其政之本与？",
                    "zhushu": "大昏，国君取礼也。至矣，言至大也。㒷敬为亲，言相敬则亲。○迎，逆敬反，下及注同。舍音舍。不亲不正，一本不皆作弗。与音余，下本与敬与并同。重言：古之为政，爱人为大二，下文一。敬之至矣，礼器篇：敬之至也，亲之也。亲之也者，亲之也二，一见郊特牲。其政之本与，下文一。"
                },
                {
                    "paragraph": "公曰：寡人愿有言，然冕而亲迎，不巳重乎？",
                    "zhushu": "巳，犹大也。怪亲迎乃服𥙊服。○大，音泰。"
                },
                {
                    "paragraph": "孔子愀然作色而对曰：合二姓之好，以継先圣之后，以为天地宗庙社稷之主，君何谓巳重乎？",
                    "zhushu": "先圣，周公也。○好，呼报反。重言：合二姓之好二，昏义篇：将合二姓之好，以継先圣之后，以为宗庙社稷之主。昏义篇：上以事宗庙，下以継后世也。"
                },
                {
                    "paragraph": "公曰：寡人固。不固，焉得闻此言也？寡人欲问，不得其辞，请少进。",
                    "zhushu": "固不固，言吾由鄙固故也。请少进，欲其为言以晓巳。○焉，于虔反。为，于伪反。"
                },
                {
                    "paragraph": "孔子曰：天地不合，万物不生。大昏，万世之嗣也。君何谓巳重焉？孔子遂言曰：内以治宗庙之礼，足以配天地之神明；出以治直言之礼，足以立上下之敬。物耻足以振之，国耻足以兴之。为政先礼，礼其政之本与？",
                    "zhushu": "宗庙之礼，𥙊宗庙也。夫妇配天地，有日月之象焉。礼器曰：君在阼，夫人在房，大明生于东，月生于西，此阴阳之分，夫妇之位也。直，犹正也，正言，谓出政教也，政教有夫妇之礼焉。昏义曰：天子听外治，后听内聀，教顺成俗，外内和顺，国家理治，此之谓盛徳。物，犹事也，事耻，臣耻也。振，犹救也，国耻，君耻也。君臣之行，有可耻者，礼足以救之，足以兴复之。○分，扶问反。治，直吏反，下同。行，下孟反，下君之行同。"
                },
                {
                    "paragraph": "孔子遂言曰：昔三代明王之政，必敬其妻子也，有道，妻也者，亲之主也，敢不敬与？子也者，亲之后也，敢不敬与？君子无不敬也。敬身为大。身也者，亲之枝也，敢不敬与？不能敬其身，是伤其亲；伤其亲，是伤其本；伤其本，枝从而亡。三者，百姓之象也。身以及身，子以及子，妃以及妃，君行此三者，则忾乎天下矣。大王之道也如此，国家顺矣。",
                    "zhushu": "忾，犹至也。大王居豳，为狄所伐，乃曰：土地所以养人也，君子不以其所养害所养。乃去之歧。是言百姓之身犹吾身也，百姓之妻子犹吾妻子也。不忍以土地之故而害之，去之歧，而王迹㒷焉。○妃，芳菲反。忾，许乙反，又许气反。大，音泰，注同。豳，彼贫反。重言：敢不敬与二，𥙊统篇：敢不敬乎？君子无不敬也。曲礼上：母不敬。"
                },
                {
                    "paragraph": "公曰：敢问何谓敬身？孔子对曰：君子过言则民作辞，过动则民作则。君子言不过辞，动不过则，百姓不命而敬恭。如是则能敬其身。能敬其身，则能成其亲矣。",
                    "zhushu": "则，法也。民者，化君者也。君之言虽过，民犹称其辞，君之行虽过，民犹以为法。重意：君子言不过辞，动不过则。中庸：君子动而为天下道，言而为天下则，能敬其身，则能成其亲矣。中庸：反诸身不诚，不顺其亲矣。"
                },
                {
                    "paragraph": "公曰：敢问何谓成亲？孔子对曰：君子也者，人之成名也。百姓归之名，谓之君子之子，是使其亲为君子也，是为成其亲之名也巳。孔子遂言曰：古之为政，爱人为大。不能爱人，不能有其身；不能有其身，不能安土；不能安土，不能乐天；不能乐天，不能成其身。",
                    "zhushu": "有，犹保也。不能保身者，言人将害之也。不能安土，动移失业也。不能乐天，不知巳过而怨天也。○乐天，音洛，下及注同。怨，于元反，又于愿反。"
                },
                {
                    "paragraph": "公曰：敢问何谓成身？孔子对曰：不过乎物。",
                    "zhushu": "物，犹事也。"
                },
                {
                    "paragraph": "公曰：敢问君子何贵乎天道也？孔子对曰：贵其不巳。如日月东西相从而不巳也，是天道也；不闭其久，是天道也；无为而物成，是天道也；巳成而明，是天道也。",
                    "zhushu": "巳，犹止也。是天道也者，言人君法之，当如是也。日月相从，君臣相朝会也。不闭其久，通其政教，不可以倦。无为而成，使民不可以烦也。巳成而明，照察有功。○朝，直遥反。炤，音照，本亦作照。重意：是天道也。中庸：天之道也。"
                },
                {
                    "paragraph": "公曰：寡人惷愚冥烦，子志之心也。",
                    "zhushu": "志读为识，识，知也。冥烦者，言不能明理此事，子之心所知也。欲其要言使易行。○惷，始容反，徐昌容反，又汤邦反，一音丁绛反，字林丑凶反，又日绛反，愚也。冥，莫亭反，徐亡定反。志，依注音识，徐音试。易，以豉反。"
                },
                {
                    "paragraph": "孔子蹴然辟席而对曰：仁人不过乎物，孝子不过乎物，是故仁人之事亲也如事天，事天如事亲，是故孝子成身。",
                    "zhushu": "蹴然，敬貌。物，犹事也。事亲、事天，孝敬同也。孝经曰：事父孝，故事天明。㪯无过事，以孝事亲，是所以成身。○蹴，子六反，又在育反。辟，音避。"
                },
                {
                    "paragraph": "公曰：寡人既闻此言也，无如后罪何？",
                    "zhushu": "既闻此言也者，欲勤行之也，无柰后日过于事之罪，何为谦辞？"
                },
                {
                    "paragraph": "孔子对曰：君之及此言也，是臣之福也。",
                    "zhushu": "善哀公及此言。此言，善言也。"
                }
            ]
        },
        {
            "name": "仲尼燕居第二十八",
            "paragraphs": [
                {
                    "paragraph": "仲尼燕居第二十八",
                    "zhushu": "陆曰：郑云：善其不倦，燕居犹使三子侍，言及于礼。著其字，言可法也。退朝而处曰燕居。",
                    "type": 1
                },
                {
                    "paragraph": "仲尼燕居，子张、子贡、言游侍，纵言至于礼。",
                    "zhushu": "言游，言偃子游也。纵言，泛说事。○燕，于见反。泛，芳剑反。"
                },
                {
                    "paragraph": "子曰：居女三人者，吾语女礼，使女以礼周流，无不徧也。",
                    "zhushu": "居女三人者，女三人且坐也。使之坐。凡与尊者言，更端则起。○女，音汝，后同，本亦作汝。语，鱼据反，下及注语女皆同。徧，音遍。重言：子曰：居，吾语女。礼乐记：居，吾语女。"
                },
                {
                    "paragraph": "子贡越席而对曰：敢问何如？",
                    "zhushu": "对，应也。重言：敢问何如二，一见乐记。"
                },
                {
                    "paragraph": "子曰：敬而不中礼谓之野；恭而不中礼谓之给；勇而不中礼谓之逆。子曰：给夺慈仁。",
                    "zhushu": "夺，犹乱也。巧言足恭之人，似慈仁，实鲜仁。特言是者，感子贡也。子贡辩，近于给。○中，丁仲反，下同。给，音急，徐渠急反，又其劫反，下同。足，将注反，又如字。鲜，仙浅反。近，附近之近。"
                },
                {
                    "paragraph": "子曰：师，尔过，而商也不及。子产犹众人之母也，能食之，不能教也。",
                    "zhushu": "过与不及，言敏钝不同，俱违礼也。众人之母，言子产慈仁，多不矜庄，又与子张相反。子产尝以其乘车済冬涉者，而车梁不成，是慈仁亦违礼。○食，音嗣。敏颊，徒逊反。乘，縄证反，又如字。"
                },
                {
                    "paragraph": "子贡越席而对曰：敢问将何以为此中者也？子曰：礼乎礼！夫礼，所以制中也。",
                    "zhushu": "礼乎礼，唯有礼也。"
                },
                {
                    "paragraph": "子贡退，言游进曰：敢问礼也者，领恶而全好者与？子曰：然。",
                    "zhushu": "领，犹治也。好，善也。○与，音余，下无相与同。"
                },
                {
                    "paragraph": "然则何如？子曰：郊社之义，所以仁鬼神也；尝禘之礼，所以仁昭穆也；馈奠之礼，所以仁死丧也；射郷之礼，所以仁郷党也；食飨之礼，所以仁宾客也。",
                    "zhushu": "仁，犹存也。凡存此者，所以全善之道也。郊社、尝禘、馈奠，存死之善者也。射郷、食飨，存生之善者也。郊有后稷，社有句龙。○昭穆，上遥反。穆，亦作缪，音同。食飨，音嗣，注同。句，古侯反。重意：郊社之义，所以仁鬼神也。中庸三十一篇：郊社之礼，所以事上帝也。尝禘之礼，所以仁昭穆也。中庸：宗庙之礼，所以事昭穆也。"
                },
                {
                    "paragraph": "子曰：明乎郊社之义，尝禘之礼，治国其如指诸掌而巳乎！是故以之居处有礼，故长幼辨也；以之闺门之内有礼，故三族和也；以之朝廷有礼，故官爵序也；以之田猎有礼，故戎事闲也；以之军旅有礼，故武功成也。是故宫室得其度量，鼎得其象，味得其时，乐得其节，车得其式，鬼神得其飨，丧纪得其哀，辨说得其党，官得其体，政事得其施。加于身而错于前，凡众之动得其宜。",
                    "zhushu": "治国指诸掌，言易知也。郊社尝禘，尊卑之事，有治国之象焉。辨，别也。三族，父、子、孙也。凡言得者，得法于礼也。量，豆、区、斗、斛也。味，酸苦之属也。四时有所多，及献所宜也。式，谓载也，所载有尊卑。辨礼之说，谓礼乐之官教学者。党，类也。體，尊卑异而合同。○长，丁丈反，后皆同。量，音谅，注及下同。错，七故反，本又作措，后同。易，以豉反。别，彼列反，下其别同。区，乌侯反。重意：明乎郊社之义，尝禘之礼，治国其如指诸掌而已乎？中庸：明乎郊社之礼，禘尝之义，治国其如示诸掌乎？"
                },
                {
                    "paragraph": "子曰：礼者何也？即事之治也。君子有其事，必有其治。治国而无礼，譬犹瞽之无相与，伥伥乎其何之？譬如终夜有求于幽室之中，非烛何见？若无礼，则手足无所错，耳目无所加，进退揖让无所制。是故以之居处，长幼失其别，闺门三族失其和，朝廷官爵失其序，田猎戎事失其策，军旅武功失其制，宫室失其度量，鼎失其象，味失其时，乐失其节，车失其式，鬼神失其飨，丧纪失其哀，辨说失其党，官失其体，政事失其施。加于身而错于前，凡众之动失其宜。如此，则无以祖洽于众也。",
                    "zhushu": "凡言失者，无礼故也。策，谋也。祖，始也。洽，合也。言失礼无以为众倡始，无以合和众。○治，直吏反，下其治、治国并同。瞽，音古。相，息亮反。伥，敕良反，无见貌。策，初革反。为众，于伪反，又如字。倡，尺亮反。"
                },
                {
                    "paragraph": "子曰：慎听之，女三人者，吾语女礼犹有九焉，大飨有四焉。苟知此矣，虽在𤱶亩之中，事之圣人巳。两君相见，揖让而入门，入门而县兴。揖让而升堂，升堂而乐阕，下管象武，夏籥序兴。陈其荐俎，序其礼乐，备其百官，如此而后君子知仁焉。行中规，还中矩，和鵉中采齐，客出以雍，彻以振羽。是故君子无物而不在礼矣。入门而金作，示情也；升歌清庙，示德也；下而管象，示事也。是故古之君子，不必亲相与言也，以礼乐相示而巳。",
                    "zhushu": "犹有九焉，吾所欲语女余有九也。但大飨有四，大飨，谓飨诸侯来朝者也。四者，谓金再作，升歌清庙，下管象也。事之，谓立置于位也。圣人巳者，是圣人也。县㒷，金作也。金再作者，献主君又作也。下，谓堂下也。象武，武舞也。夏籥，文舞也。序，更也。堂下吹管，舞文武之乐更起也。知仁焉，知礼乐所存也。采齊、雍、振羽，皆乐章也。振羽，振鹭及雍。金作，示情也。宾主人各以情相示也。金性内明，象人情也。示，徳也，相示以德也。清庙，颂文王之徳，示事也，相示以事也。武，象武王之大事也。○畎，古犬反。县，音玄，注同。阕，苦穴反。籥，音药。中，丁仲反，下同。还，音旋。齐，本又作荠，在细、在私二反。注同。更，音庚，下同。鹭，音路。重意：行中规，旋中矩。玉藻十二篇：周旋中规，折旋中矩。"
                },
                {
                    "paragraph": "子曰：礼也者，理也；乐也者，节也。君子无理不动，无节不作。不能诗，于礼缪；不能乐，于礼素；薄于德，于礼虚。",
                    "zhushu": "缪，误也。素，犹质也。歌诗所以通礼意也，作乐所以同成礼文也，崇德，所以实礼行也。王制曰：乐正崇四术，立四教，顺先王诗、书、礼、乐以造士。春秋教以礼、乐，冬夏教以诗、书。王大子、王子、群后之大子，卿大夫元士之适子、国之俊选，皆造焉，则古之人皆知诸侯之礼乐。○缪，音谬，注同。行，下孟反，又如字。夏，户嫁反。大子，音泰，下大子、下文大乎同。适，丁历反。选，宣面反。造，才早反，徐又七到反。"
                },
                {
                    "paragraph": "子曰：制度在礼，文为在礼，行之其在人乎？",
                    "zhushu": "文为，文章所为。"
                },
                {
                    "paragraph": "子贡越席而对曰：敢问夔其穷与？",
                    "zhushu": "见其不达于礼。○夔，求龟反。与，音余。"
                },
                {
                    "paragraph": "子曰：古之人与？古之人也。达于礼而不达于乐，谓之素；达于乐而不达于礼，谓之偏。夫䕫达于乐而不达于礼，是以传于此名也，古之人也。",
                    "zhushu": "素与徧，俱不备耳。䕫达于乐，传世名。此贤人也，非不能，非所谓穷。○传，丈专反，注同。"
                },
                {
                    "paragraph": "子张问政，子曰：师乎！前，吾语女乎？君子明于礼乐，举而错之而巳。",
                    "zhushu": "言礼乐足以为政也。错，犹施行也。子曰师乎绝句。"
                },
                {
                    "paragraph": "子张复问，子曰：师，尔以为必铺几筵，升降、酌献酬酢，然后谓之礼乎？尔以为必行缀兆，兴羽籥，作钟鼓，然后谓之乐乎？言而履之，礼也；行而乐之，乐也。君子力此二者，以南面而立，夫是以天下太平也，诸侯朝，万物服体，而百官莫敢不承事矣。礼之所兴，众之所治也，礼之所废，众之所乱也。目巧之室，则有奥阼，席则有上下，车则有左右，行则有随，立则有序，古之义也。室而无奥阼，则乱于堂室也；席而无上下，则乱于席上也；车而无左右，则乱于车也；行而无随，则乱于涂也；立而无序，则乱于位也。昔圣帝、明王、诸侯，辨贵贱、长幼、远近、男女、外内，莫敢相逾越，皆由此涂出也。",
                    "zhushu": "服體，體服也。谓万物之符长皆来为瑞应也。众之所治，众之所以治也。众之所乱，众之所以乱也。目巧，谓但用巧目善意作室，不由法度，犹有奥阼宾主之处也。自目巧以下，古今常事，不可废改也。○复，扶又反。铺，普胡反，徐音孚。楽之，音洛，又音岳。治，直吏反，注同。奥，字又作奥，乌报反。阼，才故反。符长，丁丈反，隐义云：符谓甘露醴泉之属。长谓麟凤五灵之属。应，应对之应，徐于甑反。处，昌虑反。重意：南面而立，夫是以而天下太平也。礼器十篇：垩人南面而立，而天下大治。大传十六篇：垩人南面而治天下。"
                },
                {
                    "paragraph": "三子者既得闻此言也于夫子，昭然若发蒙矣。",
                    "zhushu": "乃晓礼楽不可废改之意也。○昭，章遥反，徐之绍反，明也。蒙，音蒙。矣，本亦无矣字。"
                }
            ]
        },
        {
            "name": "孔子间居第二十九",
            "paragraphs": [
                {
                    "paragraph": "孔子间居第二十九",
                    "zhushu": "陆曰：间，音闲。郑云：名孔子间居者，善其倦而不衰，使一子侍，为之说诗。著其氏，言可法也。退燕避人曰间居。",
                    "type": 1
                },
                {
                    "paragraph": "孔子间居，子夏侍，子夏曰：敢问诗云：“凯弟君子，民之父母”，何如斯可谓民之父母矣？",
                    "zhushu": "凯弟，楽易也。○凯，本又作恺，又作岂，丘在反，住同。弟，本作悌，徒礼反，注同。乐，音洛。易，以豉反，重意：大学四十二篇：此之谓民之父母。"
                },
                {
                    "paragraph": "孔子曰：夫民之父母乎，必达于礼乐之原，以致五至而行三无，以横于天下，四方有败，必先知之，此之谓民之父母矣。",
                    "zhushu": "原，犹本也。横，充也。败，谓祸烖也。○烖，音灾。重言：必先知之三，中庸三十一篇一。互注：书泰誓：元后作民父母。供范：天子作民父母，以为天下王。"
                },
                {
                    "paragraph": "子夏曰：民之父母，既得而闻之矣，敢问何谓五至？孔子曰：志之所至，诗亦至焉；诗之所至，礼亦至焉。礼之所至，乐亦至焉；乐之所至，哀亦至焉，哀乐相生，是故正明目而视之，不可得而见也；倾耳而听之，不可得而闻也。志气塞乎天地，此之谓五至。",
                    "zhushu": "凡言至者，至于民也。志，谓恩意也。言君恩意至于民，则其诗亦至也。诗，谓好恶之情也。自此以下，皆谓民之父母者，善推其所有以与民共之。人耳不能闻，目不能见，行之在胸心也。塞，满也。○哀乐，音洛，旧音岳。顷耳，音倾。好恶，并如字，一音上呼报反，下乌路反。"
                },
                {
                    "paragraph": "子夏曰：五至既得而闻之矣，敢问何谓三无？孔子曰：无声之乐，无体之礼，无服之丧，此之谓三无。子夏曰：三无既得略而闻之矣，敢问何诗近之？",
                    "zhushu": "于意未察，求其类于诗。诗长人情。○近，附近之近。长，丁丈反。"
                },
                {
                    "paragraph": "孔子曰：夙夜其命宥密，",
                    "zhushu": "互注：诗：昊天云云。"
                },
                {
                    "paragraph": "无声之乐也。威仪逮逮，不可选也，无体之礼也。",
                    "zhushu": "互注：诗邶柏舟：威仪逮逮，不可选也。"
                },
                {
                    "paragraph": "凡民有丧，匍匐救之，无服之丧也。",
                    "zhushu": "诗读其为基，声之误也。基，谋也。密，静也。言君夙夜谋为政教以安民，则民乐之，此非有钟鼓之声也。逮逮，安和之貌也。言君之威仪安和逮逮然，则民傚之，此非有升降揖让之礼也。救之，赒恤之，言君于民有丧，有以赒恤之，则民傚之，此非有衰绖之服。○其命，依注音基。宥，音又。逮，大计反，注同。选，宣面反。匍，音扶，又音蒲。匐，音服，又蒲北反。傚，胡孝反。赒，音周。衰，七雷反。绖，大结反。重言：二，檀弓上一，匍作扶。又问丧篇：匍匐而哭之。"
                },
                {
                    "paragraph": "子夏曰：言则大矣，美矣，盛矣，言尽于此而巳乎？孔子曰：何为其然也？君子之服之也，犹有五起焉。",
                    "zhushu": "言尽于此乎，意以为说未尽也。服，犹习也。君子习读此诗，起此之义，其说有五也。"
                },
                {
                    "paragraph": "子夏曰：何如？孔子曰：无声之乐，气志不违；无体之礼，威仪迟迟；无服之丧，内恕孔悲。无声之乐，气志既得；无体之礼，威仪翼翼；无服之丧，施及四国。无声之乐，气志既从；无体之礼，上下和同；无服之丧，以畜万邦。",
                    "zhushu": "互注：诗节南山：式讹尔心，以畜万邦。"
                },
                {
                    "paragraph": "无声之乐，日闻四方；无体之礼，日就月将。",
                    "zhushu": "互注：诗敬之：日就月将，学有缉熙于光明。"
                },
                {
                    "paragraph": "无服之丧，纯德孔明。无声之乐，气志既起；无体之礼，施及四海；无服之丧，施于孙子。",
                    "zhushu": "不违者，民不违君之气志也。孔，甚也。施，易也。从，顺也。畜，孝也，使万邦之民竞为孝也。就，成也。将，大也。使民之效礼，日有所成，至月则大矣。起，犹行也。○施及，以豉反，下同。畜，许六反。闻，音问，下令闻并注同。施，易也，并以豉反。互注：诗皇矣：既受帝祉，施于孙子。"
                },
                {
                    "paragraph": "子夏曰：三王之德，参于天地，敢问何如斯可谓参天地矣？孔子曰：奉三无私，以劳天下。",
                    "zhushu": "三王，谓禹、汤、文王也。参天地者，其德与天地为三也。劳，劳来。○劳，力报反，注及下同。来，力代反。"
                },
                {
                    "paragraph": "子夏曰：敢问何谓三无私？孔子曰：天无私覆，地无私载，日月无私照。奉斯三者以劳天下，此之谓三无私。其在诗曰：帝命不违，至于汤齐。汤降不迟，圣敬日齐。昭假迟迟，上帝是祗。帝命式于九围，是汤之德也。",
                    "zhushu": "帝，天帝也。诗读汤齐为汤跻。跻，升也。降，下也。齐，庄也。昭，明也。假，至也。祗，敬也。式，用也。九围，九州之界也。此诗云：殷之先君，其为政不违天之命。至于汤升为君，又下天之政教甚疾，其圣敬日庄严，其明道至于民，迟迟然安和。天是用敬之命之。用事于九州，谓使王也。是汤之德者，是汤奉天无私之德也。○炤，音照，本亦作照。汤齐，依注音跻，亦作跻，子兮反，诗如字。日，人实反。齊，侧皆反，注齊庄同。诗作跻，子弓反。假，音格，注同。迟，直私反。祗，诸夷反。使王，于况反，下王天下、王功皆同。"
                },
                {
                    "paragraph": "天有四时，春、秋、冬、夏，风、雨、霜、露，无非教也。地载神气，神气风霆，风霆流形，庶物露生，无非教也。",
                    "zhushu": "言天之施化収杀，地之载生万物，此非有所私也，无非教者，皆人君所当奉行以为政教。○神气风霆，音廷，绝句。风霆流形，绝句。"
                },
                {
                    "paragraph": "清明在躬，气志如神。耆欲将至，有开必先。天降时雨，山川出云。其在诗曰：嵩髙惟岳，峻极于天。惟岳降神，生甫及申。惟申及甫，惟周之翰。四国于蕃，四方于宣，此文武之德也，",
                    "zhushu": "清明在躬，气志如神，谓圣人也。耆欲将至，谓其王天下之期将至也。神有以开之，必先为之生贤知之辅佐，若天将降时雨，山川为之先出云矣。峻，髙大也。翰，干也。言周道将㒷，五岳为之生贤辅佐，仲山甫及申伯为周之干臣，天下之蕃卫，宣德于四方，以成其王功，此文武之德也。是文王、武王奉天地无私之德也。此宣王诗也。文、武之时，其德如此，而诗无以言之，取类以明之。○耆欲，市志反，注同。嵩，息忠反。岳，音岳。峻，私俊反。翰，胡旦反，徐音寒。蕃，方袁反。为之，于伪反，下川为、岳为皆同。贤知，音智。重言：峻极于天二，中庸一。"
                },
                {
                    "paragraph": "三代之王也，必先其令闻。诗云：明明天子，令闻不巳，三代之德也。",
                    "zhushu": "令，善也。言以名德善闻，天乃命之王也。不巳，不倦止也。"
                },
                {
                    "paragraph": "弛其文德，恊此四国，大王之德也。",
                    "zhushu": "弛，施也。协，和也。大王，文王之祖，周道将㒷，始有令闻。○弛，徐式氏反，一音式支反，注同，皇作弛。大音泰，注同。弛施，如字，皇本作施，布也。"
                },
                {
                    "paragraph": "子夏蹶然而起，负墙而立，曰：弟子敢不承乎？",
                    "zhushu": "承，奉承不失队也。起负墙者，所问竟，辟后来者。○蹶，居卫反，徐音厥。队，直媿反。辟音避，重意：文王世子八云：终则负墙。"
                }
            ]
        },
        {
            "name": "坊记第三十",
            "paragraphs": [
                {
                    "paragraph": "坊记第三十",
                    "zhushu": "陆曰：坊，音防。徐扶访反，经文皆同。郑云：名坊记者，以其记六艺之义，所以坊人之失也。",
                    "type": 1
                },
                {
                    "paragraph": "子言之：君子之道，辟则坊与，坊民之所不足者也",
                    "zhushu": "。民所不足，谓仁义之道也。失道，则放辟邪侈也。○辟，匹亦反，注同，旧芳益反，徐又音譬。与，音余。邪，似嗟反。侈，昌氏反，又尺氏反。"
                },
                {
                    "paragraph": "大为之坊，民犹逾之。",
                    "zhushu": "言严其禁，尚不能止，况不禁乎？"
                },
                {
                    "paragraph": "故君子礼以坊德，刑以坊淫，命以坊欲。",
                    "zhushu": "命，谓教令。"
                },
                {
                    "paragraph": "子云：小人贫斯约，富斯骄，约斯盗，骄斯乱。",
                    "zhushu": "约，犹穷也。○乔，音骄，本亦作骄，下同。"
                },
                {
                    "paragraph": "礼者，因人之情而为之节文，以为民坊者也。故圣人之制富贵也，使民富不足以骄，贫不至于约，贵不慊于上，故乱益亡。",
                    "zhushu": "此节文者，谓农有田里之差，士有爵命之级，慊，恨不满之貌也。慊，或为嫌。○慊，口簟反。级，音给。"
                },
                {
                    "paragraph": "子云：贫而好乐，富而好礼，众而以宁者，天下其几矣。",
                    "zhushu": "言如此者寡也。宁，安也。大族众家，恒多作乱。○好，呼报反，下同。乐，音洛，又音岳。几，居岂反，又音讥。"
                },
                {
                    "paragraph": "诗云：民之贪乱，宁为荼毒。",
                    "zhushu": "言民之贪为乱者，安其荼毒之行，恶之也。○荼，音徒。行，下孟反。恶，乌路反，下犹恶皆同。"
                },
                {
                    "paragraph": "故制国不过千乘，都城不过百雉，家富不过百乘。以此坊民，诸侯犹有畔者。",
                    "zhushu": "古者方十里，其中六十四井，出兵车一乘，此兵赋之法也。成国之赋千乘。雉，度名也。髙一丈，长三丈为雉。百雉为长三百丈，方五百步。子男之城方五里。百雉者，此谓大都，三国之一。○乘，绳证反，下注同。髙，古报反。长，直亮反，下同。重言：以此坊民十四，并见本篇。互注：左隐元年𥙊仲曰：都城过百雉，国之害也。先王之制，大都不过参国之一，中五之一，小九之一。"
                },
                {
                    "paragraph": "子云：夫礼者，所以章疑别微，以为民坊者也。故贵贱有等，衣服有别，朝廷有位，则民有所让。",
                    "zhushu": "位，朝位也。○别，彼列反，下同。朝，直遥反，下皆同。"
                },
                {
                    "paragraph": "子云：天无二日，土无二王，家无二主，尊无二上，示民有君臣之别也。春秋不称楚、越之王丧。礼，君不称天，大夫不称君，恐民之惑也。",
                    "zhushu": "楚、越之君僣号称王，不称其丧，谓不书葬也。春秋传曰：吴、楚之君不书葬，辟其僣号也。臣者天君，称天子为天王，称诸侯不言天公，辟王也。大夫有臣者，称之曰主，不言君，辟诸侯也。此者皆为使民疑惑，不知孰者尊也。周礼曰：主友之雠，视从父昆弟。○僣，子念反，下同。辟，音避，下同。皆为，于伪反。重言：天无二日，士无二王三，一见曽子问第七，一见丧服四十九。尊无二上二，曽子问。"
                },
                {
                    "paragraph": "诗云：相彼盍旦，尚犹患之。",
                    "zhushu": "盍旦，夜鸣求旦之鸟也，求不可得也。人犹恶其欲反昼夜而乱晦明，况于臣之僣君，求不可得之类，乱上下，惑众也。○相，息亮反。盍，音渴，徐苦盖反，注同。"
                },
                {
                    "paragraph": "子云：君不与同姓同车，与异姓同车不同服，示民不嫌也。以此坊民，民犹得同姓以弑其君。",
                    "zhushu": "同姓者，谓先王、先公子孙有継及之道者也。其非此则无嫌也。仆右恒朝服，君则各以时事，唯在军同服尔。○弑音试，本又作弑。"
                },
                {
                    "paragraph": "子云：君子辞贵不辞贱，辞富不辞贫，则乱益亡。",
                    "zhushu": "亡，无也。子云，自此以下，本或作子曰。"
                },
                {
                    "paragraph": "故君子与其使食浮于人也，宁使人浮于食。",
                    "zhushu": "食谓禄也，在上曰浮，禄胜巳则近贪，巳胜禄则近廉。○近，附近之近。"
                },
                {
                    "paragraph": "子云：觞酒豆肉，让而受恶，民犹犯齿。祍席之上，让而坐下，民犹犯贵。朝廷之位，让而就贱，民犹犯君。",
                    "zhushu": "犯。犹僣也。齿，年也。礼，六十以上，笾豆有加，贵秩异者。○觞音伤。祍，而审反，又而鸩反。上，时掌反。"
                },
                {
                    "paragraph": "诗云：民之无良，相怨一方。受爵不让，至于巳斯亡。",
                    "zhushu": "良，善也。言无善之人，善遥相怨，贪爵禄，好得无让，以至亡巳。○好，呼报反。"
                },
                {
                    "paragraph": "子云：君子贵人而贱己，先人而后己，则民作让，故称人之君曰君，自称其君曰寡君。",
                    "zhushu": "寡君，犹言少德之君，言之谦。"
                },
                {
                    "paragraph": "子云：利禄先死者而后生者，则民不偝；先亡者而后存者，则民可以托。",
                    "zhushu": "言不偷于死亡，则于生存信。○偝音佩，下及注同。偷音偷，夲亦作偷。"
                },
                {
                    "paragraph": "诗云：先君之思，以畜寡人。",
                    "zhushu": "此卫夫人定姜之诗也。定姜无子，立庶子衎，是为献公畜孝也。献公无礼于定姜，定姜作诗，言献公当思先君定公，以孝于寡人。○畜，许六反，注同，毛诗作勗。定姜之诗，此是鲁诗，毛诗为庄姜。衎，苦旦反。"
                },
                {
                    "paragraph": "以此坊民，民犹偝死而号无告。",
                    "zhushu": "死者见偝，其家之老弱号呼称𡨚，无所告，无理也。○号，户羔反，注同。𡨚，于袁反。"
                },
                {
                    "paragraph": "子云：有国家者，贵人而贱禄，则民兴让；尚技而贱车，则民兴艺。",
                    "zhushu": "言人君贵尚贤者能者，而不吝于班禄赐车服，则让道兴。贤者能者，人所服也。技，犹艺也。○技，其绮反，注同。吝，力刃反，又力镇反。"
                },
                {
                    "paragraph": "故君子约言，小人先言。",
                    "zhushu": "言人尚德不尚言也。约与先互言耳。君子约则小人多矣，小人先则君子后矣。易曰：君子以多识前言往行，以畜其德。○行，下孟反。畜，敕六反。"
                },
                {
                    "paragraph": "子云：上酌民言，则下天上施。上不酌民言，则犯也；下不天上施，则乱也。",
                    "zhushu": "酌，犹取也。取众民之言以为政教，则得民心。得民心则恩泽所加，民受之如天矣，言其尊。○施，始豉反，下同。重言：则乱也三，二出表记三十二。"
                },
                {
                    "paragraph": "故君子信让以涖百姓，则民之报礼重。",
                    "zhushu": "涖，临也。报礼重者，犹言能死其难。○涖音利，又音类。难，乃旦反。"
                },
                {
                    "paragraph": "诗云：先民有言，询于刍荛。",
                    "zhushu": "先民，谓上古之君也。询，谋也。刍荛，下民之事也。言古之人君将有政教，必谋之于庶民乃施之。○询音荀。刍，初俱反。荛，如遥反。"
                },
                {
                    "paragraph": "子云：善则称人，过则称己，则民不争。善则称人，过则称己，则怨益亡。诗云：尔卜尔筮，履无咎言。",
                    "zhushu": "尔，汝也。履，礼也。言女郷卜筮，然后与我为礼，则无各恶之言矣。言恶在巳，彼过浅。○争，争斗之争。履，如字，毛诗作體。女，音汝，下及下文皆同。向，许亮反，本亦作郷。重言：善则称人，过则称巳四，一见𥙊义，三见本篇。又过则称巳七，本篇五，𥙊义二。"
                },
                {
                    "paragraph": "子云：善则称人，过则称已，则民让善。诗云：考卜惟王，度是镐京。惟龟正之，武王成之。",
                    "zhushu": "度，谋也。镐京，镐宫也。言武王卜而谋居此镐邑，龟则出吉兆正之，武王筑成之，此臣归美于君。○度，徒洛反，注同，毛诗作宅。镐，胡老反。"
                },
                {
                    "paragraph": "子云：善则称君，过则称己，则民作忠。君陈曰：尔有嘉谋嘉猷，入告尔君于内，女乃顺之于外，曰：此谋此猷，惟我君之徳。於乎，是惟良显哉。",
                    "zhushu": "君陈，盖周公之子，伯禽弟也，名篇在尚书，今亡。嘉，善也。猷，道也。於乎，是惟良𩔰哉！美君之德。○于，音乌，下火吴反，注同。重言：则民作忠二，一见表记三十一。"
                },
                {
                    "paragraph": "子云：善则称亲，过则称己，则民作孝。大誓曰：予克纣，非予武，惟朕文考无罪。纣克予，非朕文考有罪，惟予小子无良。",
                    "zhushu": "大誓，尚书篇名也。克，胜也。非予武，非我武功也。文考，文王也。无罪，则言有德也。无良，无功善也。此武王誓众以我纣之辞也。今大誓无此章，则其篇散亡。○大，音泰，本亦作泰，注同。重言：则民作孝二，下文一。"
                },
                {
                    "paragraph": "子云：君子弛其亲之过，而敬其羙。",
                    "zhushu": "弛，犹弃忘也。孝子不藏识父母之过。○弛，式氏反，注同。"
                },
                {
                    "paragraph": "论语曰：三年无改于父之道，可谓孝矣",
                    "zhushu": "。不以巳善駮亲之过。○驳，邦角反。重言：可谓孝矣五，下文二，𥙊义二。"
                },
                {
                    "paragraph": "髙宗云：三年其惟不言，言乃讙。",
                    "zhushu": "髙宗，殷王武丁也。名篇，在尚书。三年不言，有父小乙丧之时也。讙，当为欢，声之误也。其既言，天下皆欢喜，乐其政教也。○讙，依注音欢，火官反。乐，音洛。"
                },
                {
                    "paragraph": "子云：从命不忿，微谏不倦，劳而不怨，可谓孝矣。",
                    "zhushu": "微谏不倦者，子于父母尚和顺，不用鄂鄂。论语曰：事父母几谏。见志不从，又敬不违。内则日：父母有过，下气怡色，柔声以谏。谏若不入，起敬起孝，说则复谏。此所谓不倦。○鄂，五各反，本又作谔。说，音悦。复，扶又反。重意：微谏不倦。内则篇：悦则复谏。𥙊义篇：谏而不逆，劳正不怨，三见𥙊义。"
                },
                {
                    "paragraph": "诗云：孝子不匮。",
                    "zhushu": "匮，乏也。孝子无乏止之时。○匮，其媿反。互注：左隐元年云云，君子曰：颕考叔，纯孝也，爱其母，施及庄公。诗曰：孝子不匮，永锡尓类。其是之谓乎。"
                },
                {
                    "paragraph": "子云：睦于父母之党，可谓孝矣，",
                    "zhushu": "睦，厚也。党，犹亲也。"
                },
                {
                    "paragraph": "故君子因睦以合族。",
                    "zhushu": "合族，谓与族人燕，与族人食。"
                },
                {
                    "paragraph": "诗云：此令兄弟，绰绰有𥙿。不令兄弟，交相为瘉。",
                    "zhushu": "令，善也。绰绰，宽容貌也。交，犹更也。瘉，病也。○绰，昌灼反。𥙿，羊树反。瘉，羊主反。更，古衡反。"
                },
                {
                    "paragraph": "子云：于父之执，可以乘其车，不可以衣其衣，君子以广孝也。",
                    "zhushu": "父之执，与父执志同者也。可以乘其车。车于身差远也。谓令与巳位等。○衣，于既反。差，初卖反。"
                },
                {
                    "paragraph": "子云：小人皆能养其亲，君子不敬，何以辨？",
                    "zhushu": "辨，别也。○飬，羊尚反。"
                },
                {
                    "paragraph": "子云：父子不同位，以厚敬也。",
                    "zhushu": "同位，尊卑䓁，为其相䙝。○为，于伪反，下专为同。䙝，息列反，重意：曲礼：王父子不同席。"
                },
                {
                    "paragraph": "书云：厥辟不辟，忝厥祖。",
                    "zhushu": "厥，其也。辟，吾也。忝，辱也。为君不君，与臣子相䙝，则辱先祖矣。君父之道，宜尊严。○厥辟不辟，并必亦反，注同。"
                },
                {
                    "paragraph": "子云：父母在，不称老，言孝不言慈，闺门之内，戏而不叹。",
                    "zhushu": "孝上施，言慈，则嫌下流也。戏，谓𡦗子言笑者也。孟子曰：舜年五十而不失其𡦗子之心。叹，谓有忧戚之声也。○𡦗，而注反。"
                },
                {
                    "paragraph": "君子以此坊民，民犹有薄于孝而厚于慈。子云：长民者，朝廷敬老，则民作孝。",
                    "zhushu": "长民，谓天子、诸侯也。○长，丁丈反，注及下事长同。"
                },
                {
                    "paragraph": "子云：𥙊祀之有尸也，宗庙之有主也，示民有事也。修宗庙，敬祀事，教民追孝也。",
                    "zhushu": "有事，有所尊事。"
                },
                {
                    "paragraph": "以此坊民，民犹忘其亲。",
                    "zhushu": ""
                },
                {
                    "paragraph": "子云：敬则用𥙊器。",
                    "zhushu": "𥙊器，笾、豆、簋、铏之属也。有敬事于宾客则用之，谓飨食也。盘盂之属，为燕器。○簋音轨。铏音刑。食音嗣，下文食礼同。盘，步干反。盂音于。"
                },
                {
                    "paragraph": "故君子不以菲废礼，不以美没礼。",
                    "zhushu": "言不可以其薄不及礼而不行礼，亦不可以其美过礼而去礼。礼主敬，废灭之是不敬。○菲，芳鬼反，薄也。去，起吕反。"
                },
                {
                    "paragraph": "故食礼，主人亲馈则客𥙊，主人不亲馈，则客不𥙊。故君子苟无礼，虽美不食焉。易曰：东邻杀牛，不如西邻之禴𥙊，寔受其福。",
                    "zhushu": "东邻，谓纣国中也。西邻，谓文王国中也。此辞在既済。既済，离下坎上，离为牛，坎为豕。西邻禴𥙊，则用豕。与言杀牛而凶，不如杀豕受福。喻奢而慢，不如俭而敬也。春秋传曰：黍稷非馨，明德惟馨。信矣。○馈，其位反。禴音药。寔，时力反，易作实。与音余。重言：主人亲馈则客𥙊，主人不亲馈则客不𥙊二，一见曲礼：主人亲馈，则拜而食，主人不亲馈，则不拜而食。"
                },
                {
                    "paragraph": "诗云：既醉以酒，既饱以德。",
                    "zhushu": "言君子飨燕，非专为酒肴，亦以观威仪，讲德美。○肴，户交反。"
                },
                {
                    "paragraph": "以此示民，民犹争利而忘义。",
                    "zhushu": ""
                },
                {
                    "paragraph": "子云：七日戒，三日齐，承一人焉以为尸，过之者趋走，以教敬也。",
                    "zhushu": "戒，谓散齊也。承，犹事也。○齊，侧皆反，注同。散，悉但反。"
                },
                {
                    "paragraph": "醴酒在室，醍酒在堂，澄酒在下，示民不淫也。",
                    "zhushu": "淫，犹贪也。澄酒，清酒也。三酒尚质不尚味。○醍，音體。重言：醴酒在室，醍酒在堂，澄酒在下。礼运：元酒在室，醴酒在户，澄酒在下。"
                },
                {
                    "paragraph": "尸饮三，众宾饮一，示民有上下也。",
                    "zhushu": "上下，犹尊卑也。主人、主妇、上宾献尸，乃后主人降，洗爵献宾。重言：示民有上下也二，下文一。"
                },
                {
                    "paragraph": "因其酒肉，聚其宗族，以教民睦也。",
                    "zhushu": "言𥙊有酒肉，群昭群穆皆至而献酬之，咸有荐俎。○昭，常遥反。"
                },
                {
                    "paragraph": "故堂上观乎室，堂下观乎上，",
                    "zhushu": "谓𥙊时粛敬之威仪也。"
                },
                {
                    "paragraph": "诗云：礼仪卒度，笑语卒获。",
                    "zhushu": "卒，尽也。获，得也。言在庙中者，不失其礼仪，皆欢喜得其节也。○度，如字，法度也，徐涂洛反。"
                },
                {
                    "paragraph": "子云：宾礼每进以让，丧礼每加以远；浴于中霤，饭于牖下，小敛于户内，大敛于阼，殡于客位，祖于庭，葬于墓，所以示远也。",
                    "zhushu": "远之所以崇敬也。阼或为堂。○𩅸，力救反。饭，扶晚反。牖音酉。重言：饭于牖下至所以示远也二，一见檀弓上弟三，示字作即。"
                },
                {
                    "paragraph": "殷人吊于圹，周人吊于家，示民不偕也。",
                    "zhushu": "既葬，哀而哭踊，于是吊之。○圹，苦晃反。"
                },
                {
                    "paragraph": "子云：死，民之卒事也，吾从周。",
                    "zhushu": "周于送死尤备。重言：吾从周三，一见檀弓上，一见中庸三十一。"
                },
                {
                    "paragraph": "以此坊民，诸侯犹有薨而不葬者。",
                    "zhushu": ""
                },
                {
                    "paragraph": "子云：升自客阶，受吊于宾位，教民追孝也。",
                    "zhushu": "谓反哭时也。既葬矣，犹不由阼阶，不忍即父位也。"
                },
                {
                    "paragraph": "未没丧，不称君，示民不争也。故鲁春秋记晋丧曰：杀其君之子奚齐及其君卓，",
                    "zhushu": "没，终也。春秋传曰：诸侯于其封内三年称子，至其臣子，逾年则谓之君矣。奚齊与卓子，皆献公之子也。献公卒，其年奚齐杀，明年而卓子杀矣。○争，争阃之争，下民争同。杀，音弑，注及下同，一音如字。卓，敕角反，注同。"
                },
                {
                    "paragraph": "以此坊民，子犹有弑其父者。",
                    "zhushu": "弑父，不子之甚。"
                },
                {
                    "paragraph": "子云：孝以事君，弟以事长，示民不贰也。故君子有君不谋仕，唯卜之日称二君。",
                    "zhushu": "不贰，不自贰于尊者也。自贰，谓若郑叔段者也。君子有君，谓君之子父在者也。不谋仕，嫌迟为政也。卜之日，谓君有故而为之卜也。二，当为贰，唯卜之时，辞得曰君之贰某尔。晋惠公获于秦，命其大夫归择立君，曰：其卜贰圉也。○弟，音悌。郑段，徒乱反，本亦云郑叔段也。迟，直志反。而为，于伪反。圉，鱼吕反，晋惠公太子怀公名。"
                },
                {
                    "paragraph": "丧父三年，丧君三年，示民不疑也。",
                    "zhushu": "不疑于君之尊也。君无骨肉之亲，不重其服，至尊不明。"
                },
                {
                    "paragraph": "父母在，不敢有其身，不敢私其财，示民有上下也。",
                    "zhushu": "身及财皆当统于父母也。有，犹专也。重意：父母在，不敢有其身，不敢私其财。曲礼上：不许友以死，不有私财。又内则篇：子妇无私货。"
                },
                {
                    "paragraph": "故天子四海之内无客礼，莫敢为主焉。故君适其臣，升自阼阶，即位于堂，示民不敢有其室也。",
                    "zhushu": "臣亦统于君。"
                },
                {
                    "paragraph": "父母在，馈献不及车马，示民不敢专也。",
                    "zhushu": "车马，家物之重者。○馈，本又作餽，音同。"
                },
                {
                    "paragraph": "以此坊民，民犹忘其亲而贰其君。",
                    "zhushu": ""
                },
                {
                    "paragraph": "子云：礼之先币帛也，欲民之先事而后禄也。",
                    "zhushu": "此礼谓所执之挚以见者也。既相见，乃奉币帛以修好也。或云：礼之先辞而后币帛。○贽，音至。见，贤遍反。好，呼报反。"
                },
                {
                    "paragraph": "先财而后礼，则民利；",
                    "zhushu": "财，币帛也。利，犹贪也。重意：郷饮酒四十四：先礼而后财，财则民作敬。聘义四十八：轻财重礼，则民作让矣。"
                },
                {
                    "paragraph": "无辞而行情，则民争。",
                    "zhushu": "辞，辞让也。情，主利欲也。"
                },
                {
                    "paragraph": "故君子于有馈者，弗能见，则不视其馈。",
                    "zhushu": "馈，遗也。不能见，谓有疾也。不视，犹不内也。○遗，于季反，下遗民同。内，音纳，又如字。"
                },
                {
                    "paragraph": "易曰：不耕获，不菑畬，凶。",
                    "zhushu": "言必先种之乃得获，若先菑乃得畬也，安有无事而取利者乎？田一岁曰菑，二𡻕曰畬，三𡻕曰新田。○获，户郭反。菑，侧其反。畬，音余。"
                },
                {
                    "paragraph": "以此坊民，民犹贵禄而贱行。",
                    "zhushu": "行，犹事也。言务得其禄，不务其事。○行，下孟反，注同。"
                },
                {
                    "paragraph": "子云：君子不尽利以遗民。",
                    "zhushu": "不与民争利也。"
                },
                {
                    "paragraph": "诗云：彼有遗秉，此有不敛穧，伊寡妇之利。",
                    "zhushu": "言获者之遗余，捃拾所以为利。○穧，子赐反，又才计反。捃，君运反。拾，音十。"
                },
                {
                    "paragraph": "故君子仕则不稼，田则不渔，食则不力珍，大夫不坐羊，士不坐犬。",
                    "zhushu": "食时，谓食四时之膳也。力，犹务也。天子诸侯有秩膳。古者杀牲，食其肉，坐其皮，不坐犬羊，是不无故杀之。"
                },
                {
                    "paragraph": "诗云：采葑采菲，无以下体。德音莫违，及尔同死。",
                    "zhushu": "葑，蔓菁也。陈、宋之间谓之葑。菲，䔰类也。下體，谓其根也。采葑菲之菜者，采其叶而可食，无以其根美则并取之，苦则弃之。并取之，是尽利也。此诗故亲今疏者，言人之交，当如采葑采菲，取其善而巳。君子不求备于一人，能如此，则德美之音不离令名，我愿与女同死矣。论语曰：故旧无大故，则不弃也。○葑，芳容反。菲，芳尾反。蔓，音万，徐音蛮。菁，音精，又子丁反。葍，音富，又音福。并，必政反，又如字，下同。离，力智反。女，音汝。"
                },
                {
                    "paragraph": "以此坊民，民犹忘义而争利，以亡其身。",
                    "zhushu": ""
                },
                {
                    "paragraph": "子云：夫礼，坊民所淫，章民之别，使民无嫌，以为民纪者也，",
                    "zhushu": "淫，犹贪也。章，明也。嫌，嫌疑也。"
                },
                {
                    "paragraph": "故男女无媒不交，无币不相见，恐男女之无别也，",
                    "zhushu": "重男女之会，所以远别之于禽兽也。有币者必有媒，有媒者不必有币。仲春之月，会男女之时，不必待币。○媒音梅，注同，重意：男女无媒不交，无币不相见。曲礼上：男女非有行媒，不相知名；非受币，不交不亲。"
                },
                {
                    "paragraph": "以此坊民，民犹有自献其身。",
                    "zhushu": "献，犹进也。"
                },
                {
                    "paragraph": "诗云：伐柯如之何？匪斧不克。取妻如之何？匪媒不得。艺麻如之何？横从其亩。取妻如之何？必告父母。",
                    "zhushu": "伐柯，伐木以为柯也。克，能也。艺，犹树也。横从，横行治其田也。言取妻之法必有媒，如伐柯之必湏斧也。取妻之道，必告父母，如树麻，当先易治其田。○柯，古何反，斧柄。取，七树反，后皆同。从，子容反，注同。横行治其田，本亦作游行治其田。易，以豉反。"
                },
                {
                    "paragraph": "子云：取妻不取同姓，以厚别也。",
                    "zhushu": "厚，犹远也。○不取，如字，又七树反。○重言：见曲礼。"
                },
                {
                    "paragraph": "故买妾不知其姓，则卜之。",
                    "zhushu": "妾言买者，以其贱，同之于众物也。士庶之妾恒多凡庸，有不知其姓者。重言：见曲礼。"
                },
                {
                    "paragraph": "以此坊民，鲁春秋犹去夫人之姓曰吴，其死曰孟子卒。",
                    "zhushu": "吴，大伯之后，鲁同姓也，昭公取焉。去姫曰吴而巳。至其死，亦畧云孟子卒，不书夫人某氏薨，孟子盖其且字。○去，起吕反，注同。大，音泰。"
                },
                {
                    "paragraph": "子云：礼，非𥙊，男女不交爵。",
                    "zhushu": "交爵，谓相献酢。"
                },
                {
                    "paragraph": "以此坊民，阳侯犹杀缪侯而窃其夫人，",
                    "zhushu": "同姓也。以贪夫人之色，至杀君而立，其国未闻。○杀，音试，注同，一音如字。缪，音穆。"
                },
                {
                    "paragraph": "故大飨废夫人之礼。",
                    "zhushu": "大飨，飨诸侯来朝者也。夫人之礼，使人摄。○朝，直遥反。"
                },
                {
                    "paragraph": "子云：寡妇之子，不有见焉，则弗友也，君子以辟远也。",
                    "zhushu": "有见，谓暏其才艺也，同志为友。○见，贤遍反，注及下同。辟，音避。远，于万反，下远色同。重言：寡妇之子，不有见焉，则弗友也二，曲礼上下二句云：非有见焉，弗与为友。"
                },
                {
                    "paragraph": "故朋友之交，主人不在，不有大故，则不入其门。",
                    "zhushu": "大故，丧病。"
                },
                {
                    "paragraph": "以此坊民，民犹以色厚于德。子云：好德如好色。",
                    "zhushu": "此句似不足。论语曰：未见好德如好色，疾时人厚于色之甚，而薄于德也。○好，呼报反，下及注同。"
                },
                {
                    "paragraph": "诸侯不下渔色。",
                    "zhushu": "谓不内取于国中也。内取国中为下渔色。昏礼始纳采，谓采择其可者也。国君而内取，象捕鱼然，中网取之，是无所择。○捕，蒲布反。中网，丁仲反。"
                },
                {
                    "paragraph": "故君子远色以为民纪。故男女授受不亲，",
                    "zhushu": "不亲者，不以手相与也。内则曰：非𥙊非丧，不相授器。其相授，则女受以篚。其无篚，则皆坐奠之，而后取之。○篚，音匪。重意：曲礼上：男女不杂坐，不亲受。"
                },
                {
                    "paragraph": "御妇人则进左手；",
                    "zhushu": "御者在右，前左手，则身微背之。重意：曲礼上：仆御妇人，则进左手。"
                },
                {
                    "paragraph": "姑、姊妹、女子子巳嫁而反，男子不与同席而坐；",
                    "zhushu": "女子十年而不出也。嫁及成人，可以出矣，犹不与男子共席而坐，远别。重言：二，一见曲礼上。"
                },
                {
                    "paragraph": "寡妇不夜哭；",
                    "zhushu": "嫌思人道。"
                },
                {
                    "paragraph": "妇人疾，问之，不问其疾。",
                    "zhushu": "嫌媚，畧之也，问増损而巳。"
                },
                {
                    "paragraph": "以此坊民，民犹淫泆而乱于族。",
                    "zhushu": "乱族，犯非妃匹也。○泆，音逸，本又作佚，同。妃匹，音配，一音如字。"
                },
                {
                    "paragraph": "子云：昏礼，壻亲迎，见于舅姑，舅姑承子以授壻，恐事之违也。",
                    "zhushu": "舅姑，妻之父母也。妻之父为外舅，妻之母为外姑。父戒女曰：夙夜无违命。母戒女曰：母违宫事。○迎，鱼敬反。重意：见于舅姑，昏义賛：见于舅姑。"
                },
                {
                    "paragraph": "以此坊民，妇犹有不至者。",
                    "zhushu": "不至，不亲夫以孝舅姑也。春秋成公九年：春二月，伯姫帰于宋。夏五月，季孙行父如宋致女。是时宋共公不亲迎，恐其有违而致之也。○父，音甫。"
                }
            ]
        },
        {
            "name": "中庸第三十一",
            "paragraphs": [
                {
                    "paragraph": "中庸第三十一",
                    "zhushu": "陆曰：郑云：以其记中和之为用也。庸，用也。孔子之孙子思作之，以昭明圣祖之德也。",
                    "type": 1
                },
                {
                    "paragraph": "天命之谓性，率性之谓道，修道之谓教。",
                    "zhushu": "天命，谓天所命生人者也，是谓性命。木神则仁，金神则义，火神则礼，水神则信，土神则知。孝经说日：性者，生之质命，人所禀受度也。率，循也。循性行之。是谓道。修，治也。治而广之，人放效之，是曰教。○率，所律反。知音智，下知者、大知皆同。放，方往反。效，胡教反。"
                },
                {
                    "paragraph": "道也者，不可须臾离也，可离非道也。",
                    "zhushu": "道，犹道路也。出入动作由之，离之恶乎从也。○离，力智反，下及注同。恶音乌。"
                },
                {
                    "paragraph": "是故君子戒慎乎其所不睹，恐惧乎其所不闻。",
                    "zhushu": "小人间居为不善，无所不至也。君子则不然，虽视之无人，听之无声，犹戒慎恐惧自修正，是其不须臾离道。○睹，丁古反。恐，匡勇反，注同。间音闲，下同。"
                },
                {
                    "paragraph": "莫见乎隐，莫显乎微，故君子慎其独也。",
                    "zhushu": "慎独者，慎其间居之所为。小人于隐者，动作言语，自以为不见睹，不见闻，则必肆尽其情也。若有占听之者，是为𩔰见，甚于众人之中为之。○见，䝨遍反，注𩔰见同，一音如字。占，敕廉反。重言：故君子谨其独也四，一见礼器第十篇，二见大学四十二篇。"
                },
                {
                    "paragraph": "喜怒哀乐之未发，谓之中，发而皆中节，谓之和。中也者，天下之大本也；和也者，天下之达道也。",
                    "zhushu": "中为大本者，以其含喜怒哀乐，礼之所由生，政教自此出也。○楽音洛，注同。中，丁仲反，下注为之中同。重言中也者，天下之大本也。篇未至诚立天下之大本。"
                },
                {
                    "paragraph": "致中和，天地位焉，万物育焉。",
                    "zhushu": "致，行之至也。位，犹正也。育，生也，长也。○长，丁丈反，重言：万物育焉二，一见楽记十九。"
                },
                {
                    "paragraph": "仲尼曰：君子中庸，小人反中庸。君子之中庸也，君子而时中；小人之中庸也，小人而无忌惮也。",
                    "zhushu": "庸，常也，用中为常道也。反中庸者，所行非中庸，然亦自以为中庸也。君子而时中者，其容貌君子，而又时节其中也。小人而无忌惮，其容貌小人，反以无畏难为常行，是其反中庸也。○小人之中庸也，王肃本作小人之反中庸也。忌惮，徒旦反，忌，畏也。惮，难也。难，乃旦反。行，下孟反。"
                },
                {
                    "paragraph": "子曰：中庸其至矣乎！民鲜能久矣！",
                    "zhushu": "鲜，罕也。言中庸为道至美，顾人罕能久行。○中庸其至矣乎，一本作中庸之为德，其至矣乎。鲜，息浅反，下及注同。罕，呼但反，希，少也。"
                },
                {
                    "paragraph": "子曰：道之不行也，我知之矣，知者过之，愚者不及也。道之不明也，我知之矣，贤者过之，不肖者不及也。人莫不饮食也，鲜能知味也。",
                    "zhushu": "罕知其味，谓愚者所以不及也。过与不及，使道不行，唯礼能为之中。○知音智，下文大知也、予知、注有知皆同。肖音笑，下同。重言：贤者过之，不肖者不及也。丧服四制四十九：贤者不得过，不肖者不得不及。○鲜能知味也。大学四十二：食而不知其味。"
                },
                {
                    "paragraph": "子曰：道其不行矣夫！",
                    "zhushu": "闵无明君教之。○夫音扶。"
                },
                {
                    "paragraph": "子曰：舜其大知也与！舜好问而好察迩言，隐恶而扬善，执其两端，用其中于民，其斯以为舜乎！",
                    "zhushu": "迩，近也。近言而善，易以进人，察而行之也。两端，过与不及也。用其中于民，贤与不肖皆能行之也。斯，此也。其德如此，乃号为舜。舜之言充也。○与音余，下强与皆同。好，呼报反，下同。易，以豉反。"
                },
                {
                    "paragraph": "子曰：人皆曰予知，驱而纳诸罟擭陷阱之中，而莫之知辟也。人皆曰予知，择乎中庸而不能期月守也。",
                    "zhushu": "予，我也。言凢人自谓有知，人使之入罟，不知辟也。自谓择中庸而为之，亦不能久行。言其实愚又无恒。○罟音古，罔之愡名。擭，胡化反，尚书传云：捕兽机槛。陷，陷没之陷。阱，才性反，本或作穽，同。阱，穿地陷兽也。说文云：穽，或为阱字也。辟音避，注知辟、辟害皆同。期音基。"
                },
                {
                    "paragraph": "子曰：回之为人也，择乎中庸，得一善，则拳拳服膺而弗失之矣。",
                    "zhushu": "拳拳，奉持之貌。○拳音权，又起阮反，徐羌权反。膺，徐音应，又于陵反。奉，芳勇反。"
                },
                {
                    "paragraph": "子曰：天下国家可均也，爵禄可辞也，白刃可蹈也，中庸不可能也。",
                    "zhushu": "言中庸难为之难。蹈，音悼，又徒报反。"
                },
                {
                    "paragraph": "子路问强。",
                    "zhushu": "强，勇者所好也。○强，其良反，下同。好，呼报反。"
                },
                {
                    "paragraph": "子曰：南方之强与？北方之强与？抑而强与？",
                    "zhushu": "言三者所以为强者异也。抑，辞也，而之言女也，谓中国也。○女音汝，下抑女同。"
                },
                {
                    "paragraph": "宽柔以教，不报无道，南方之强也，君子居之。",
                    "zhushu": "南方以舒缓为强，不报凡道，谓犯而不校也。○校，交孝反，报也。"
                },
                {
                    "paragraph": "祍金革，死而不厌，北方之强也，而强者居之。",
                    "zhushu": "祍，犹席也。北方以刚猛为强。○祍，而审反，又而鸩反。厌，于艳反。"
                },
                {
                    "paragraph": "故君子和而不流，强哉矫！中立而不倚，强哉矫！国有道，不变塞焉，强哉矫！国无道，至死不变，强哉矫！",
                    "zhushu": "此柳女之强也。流，犹移也。塞，犹实也。国有道，丕変以趋时；国无道，不変以辟害。有道、无道，一也。矫，强貌。塞，或为色。○矫，居表反，下同。倚，依彼反，徐其蚁反。"
                },
                {
                    "paragraph": "子曰：素隐行怪，后世有述焉，吾弗为之矣。",
                    "zhushu": "素，读如攻城攻其所傃之傃。傃，犹郷也。言方郷辟害，隐身而行诡谲以作后世名也。弗为之矣，耻之也。○傃音素。卿，本又作向，许亮反，下皆同。诡，久委反，下同。谲音臾。"
                },
                {
                    "paragraph": "君子遵道而行，半涂而废，吾弗能巳矣。",
                    "zhushu": "废，犹罢止也。弗能巳矣。汲汲行道，不为时人之隐行。○汲音急。隐行，下孟反。"
                },
                {
                    "paragraph": "君子依乎中庸，遯世不见知而不悔，唯圣者能之。",
                    "zhushu": "言隐者当如此也，唯舜为能如此。○遯，本又作遁，同徒顿反。"
                },
                {
                    "paragraph": "君子之道费而隐。",
                    "zhushu": "言可隐之节也。费，犹佹也。道不费则仕。○费，本又作拂，同扶弗反，徐音弗，注同。"
                },
                {
                    "paragraph": "夫妇之愚，可以与知焉；及其至也，虽圣人亦首所不知焉。夫妇之不肖，可以能行焉；及其至也，虽圣人亦有所不能焉。",
                    "zhushu": "与，读为賛者皆与之与。言匹夫匹妇愚耳。亦可以其与有所知，可以其能有所行者，以其知行之极也。圣人有不能如此。舜好察迩言，由此故与。○以与音预，注皆与之与，以其与同。好，呼报反。故与音余。重言：其至也三，又见下文。"
                },
                {
                    "paragraph": "天地之大也，人犹有所憾。",
                    "zhushu": "憾，恨也。天地至大，无不覆载，人尚有所恨焉，况于圣人能尽备之乎？○憾，本又作感，胡暗反，注同。"
                },
                {
                    "paragraph": "故君子语大，天下莫能载焉；语小，天下莫能破焉。",
                    "zhushu": "语，犹说也。所说大事，谓先王之道也。所说小事，谓若愚不肖夫妇之知行也。圣人尽兼行。"
                },
                {
                    "paragraph": "诗云：鸢飞戾天，鱼跃于渊。言其上下察也。",
                    "zhushu": "察，犹著也。言圣人之德至于天则鸢飞戾天，至于地则鱼跃于渊，是其著明于天地也。○鸢，悦专反，字又作鸢。戾，力计、吕结二反。跃，羊灼反。著，张虑反，下同。"
                },
                {
                    "paragraph": "君子之道，造端乎夫妇，及其至也，察乎天地。",
                    "zhushu": "夫妇，谓匹夫匹妇之所知所行。○造，在老反。"
                },
                {
                    "paragraph": "子曰：道不远人。人之为道而远人，不可以为道。",
                    "zhushu": "言道即不远于人，人不能行也。"
                },
                {
                    "paragraph": "诗云：伐柯伐柯，其则不远。执柯以伐柯，睨而视之，犹以为远。",
                    "zhushu": "则，法也。言持柯以伐木，将以为柯。近以柯为尺寸之法，此法不远人，人尚远之，明为道不可以远。○柯，古何反。睨，徐音诣，睥睨也。"
                },
                {
                    "paragraph": "故君子以人治人，改而止。",
                    "zhushu": "言人有罪过，君子以人道治之，其人改而止赦之，不责以人所不能。"
                },
                {
                    "paragraph": "忠恕违道不远，施诸已而不愿，亦勿施于人。",
                    "zhushu": "违，犹去也。"
                },
                {
                    "paragraph": "君子之道四，丘未能一焉：所求乎子，以事父，未能也；所求乎臣，以事君，未能也；所求乎弟，以事兄，未能也；所求乎朋友，先施之，未能也。",
                    "zhushu": "圣人而曰我未能，明人当勉之无巳。"
                },
                {
                    "paragraph": "庸德之行，庸言之谨，有所不足，不敢不勉，有余不敢尽；言顾行，行顾言，",
                    "zhushu": "庸，犹常也，言德常行也，言常谨也。圣人之行，实过于人，有余不敢尽，常为人法，从礼也。○行，行，皆下孟反，注圣人之行同，或一读皆如字。"
                },
                {
                    "paragraph": "君子胡不慥慥尔！",
                    "zhushu": "君子，谓众贤也。慥慥，守实，言行相应之藐。○慥，七到反。行，下孟反。应，于陵反，旧音应对之应。"
                },
                {
                    "paragraph": "君子素其位而行，不愿乎其外。素富贵，行乎富贵；素贫贱，行乎贫贱；素夷狄，行乎夷狄；素患难，行乎患难。君子无入而不自得焉。",
                    "zhushu": "傃，皆读为素。不愿乎其外，谓思不出其位也。自得，谓所郷不失其道。○难，乃旦反，下同。"
                },
                {
                    "paragraph": "在上位，不陵下；在下位，不援上，",
                    "zhushu": "援，谓牵持之也。○援音爰，注同。"
                },
                {
                    "paragraph": "正已而不求于人，则无怨。上不怨天，下不尤人。",
                    "zhushu": "无怨，人无怨之者也。论语曰：君子求诸巳，小人求诸人。○巳音纪。怨，于愿反，又于元反，下及注并同。"
                },
                {
                    "paragraph": "故君子居易以俟命，小人行险以徼幸。",
                    "zhushu": "易，犹平安也。俟命，听天任命也。险。谓倾危之道。○易，以豉反，注同。徼，古尧反。"
                },
                {
                    "paragraph": "子曰：射有似乎君子，失诸正鹄，反求诸其身。",
                    "zhushu": "反求于其身，不以怨人。画曰正，栖皮曰鹄。○正音征，注同。鹄，古毒反，注同。正、鹄，皆鸟名也。一曰正，正也。鹄，直也。大射则张皮侯而栖鹄，宾射张布侯而设正也。栖，细兮反。重言：失诸正鹄，射义四十六：发而不失正鹄者。○反求诸其身，射义：反求诸巳而巳矣。"
                },
                {
                    "paragraph": "君子之道，辟如行远必自迩，辟如登髙必自卑。",
                    "zhushu": "自，从也。迩，近也。行之以近者卑者，始以渐致之髙远。○辟音譬，下同。迩音尔。卑音婢，又如字，注同。"
                },
                {
                    "paragraph": "诗曰：妻子好合，如鼓瑟琴。兄弟既翕，和乐且耽。宜尔室家，乐尔妻帑。",
                    "zhushu": "琴瑟声相应和也。翕，合也。耽，亦乐也。古者谓子孙日帑，此诗言和室家之道，自近者始。○好，呼报反。翕，许急反。乐音洛，下及注同。耽，丁南反。帑音奴，子孙也，本又作孥，同。尚书传、毛诗笺并云：子也。杜预注左传云：妻子也。应，应对之应。和，胡卧反。"
                },
                {
                    "paragraph": "子曰：父母其顺矣乎！",
                    "zhushu": "谓其教令行，使室家顺。"
                },
                {
                    "paragraph": "子曰：鬼神之为德，其盛矣乎！视之而弗见，听之而弗闻，体物而不可遗。",
                    "zhushu": "體，犹生也。可，犹所也。不有所遗，言万物无不以鬼神之气生也。重言：视之而弗见，听之而不闻。大学四十二：视而不见，听而不闻。"
                },
                {
                    "paragraph": "使天下之人齐明盛服，以承祭祀。洋洋乎如在其上，如在其左右。",
                    "zhushu": "明，犹洁也。洋洋，人想思其傍僾之貌。○齊，侧皆反，本亦作斋。洋音羊。傍，皇薄刚反，谓左右也，徐方冈反。僾，徐于恺反，又音爱。"
                },
                {
                    "paragraph": "诗曰：神之格思，不可度思，矧可射思？",
                    "zhushu": "格，来也。矧，况也。射，厌也。思皆声之助。言神之来，其形象不可亿度而知，事之尽敬而已，况可厌倦乎？○格，古百反。度，待洛反，注同。矧，诗忍反，注同。射音亦。厌，于艳反，字又作猒，下同。尽，子忍反。"
                },
                {
                    "paragraph": "夫微之显，诚之不可揜如此夫。",
                    "zhushu": "言神无形而著，不言而诚。○揜，音掩，于检反。此夫音扶。著，张虑反。"
                },
                {
                    "paragraph": "子曰：舜其大孝也与！德为圣人，尊为天子，富有四海之内。宗庙飨之，子孙保之。",
                    "zhushu": "保，安也。○与音余。重言：德为圣人至子孙保之二，一见下文。"
                },
                {
                    "paragraph": "故大德必得其位，必得其禄，必得其名，必得其寿。",
                    "zhushu": "名，令闻也。○闻音问，下令闻同。"
                },
                {
                    "paragraph": "故天之生物，必因其材而笃焉。",
                    "zhushu": "材，谓其质性也。笃，厚也。言善者天厚其福，恶者天厚其毒，皆由其本而为之。"
                },
                {
                    "paragraph": "故栽者培之，倾者覆之。",
                    "zhushu": "栽，读如文王初载之载。栽，犹殖也。培，益也。今时人名草木之殖曰栽，筑墙立板亦曰栽。栽，或为兹，覆，败也。○栽，依注音灾，将才反，注同，植也。培，蒲回反。覆，芳伏反。载之载，并音灾，本或作烖，同。"
                },
                {
                    "paragraph": "诗曰：嘉乐君子，宪宪令德。宜民宜人，受禄于天。保佑命之，自天申之。故大德者必受命。",
                    "zhushu": "宪宪，兴盛之貌。保，安也。佑，助也。○嘉，户嫁反，诗本作假，音同。假，嘉也。皇音加，善也。宪音𩔰，注同，一音如字。佑音祐，下注同。"
                },
                {
                    "paragraph": "子曰：无忧者，其唯文王乎！以王季为父，以武王为子。父作之，子述之。",
                    "zhushu": "圣人以立法度为大事，子能述成之，则何忧乎？尧、舜之父子，则有凶顽，禹、汤之父子，则寡令闻。父子相成，唯有文王。"
                },
                {
                    "paragraph": "武王纉大王、王季、文王之绪，壹戎衣而有天下，身不失天下之显名。尊为天子，富有四海之内。宗庙飨之，子孙保之。",
                    "zhushu": "纉，継也。绪，业也。戎，兵也。衣，读如殷，声之误也。齐人言殷声如衣，虞、夏、殷、周氏者多矣，今姓有衣者，殷之胄与？壹戎殷者，壹用兵伐殷也。○纉，徐音纂，哉管反。大音泰，下及注大王皆同。壹戎衣，依注衣作殷，于巾反，谓一用兵伐殷也。尚书依字读，谓一著戎衣而天下大定。胄与，直救反，下音余。"
                },
                {
                    "paragraph": "武王末受命，周公成文、武之德，追王大王、王季，上祀先公以天子之礼。斯礼也，达乎诸侯、大夫及士、庶人。父为大夫，子为士，葬以大夫，祭以士。父为士，子为大夫，葬以士，𥙊以大夫。期之丧，达乎大夫，三年之丧，达乎天子，父母之丧，无贵贱，一也。",
                    "zhushu": "末犹老也。追王大王、王季者，以王迹起焉。先公组绀以上至后稷也。斯礼达于诸侯、大夫、士、庶人者，谓葬之从死者之爵，祭之用生者之禄也。言大夫葬以大夫，士葬以士，则追王者改葬之矣。期之丧达于大夫者，谓旁亲所降在大功者，其正统之期，天子诸侯犹不降也。大夫所降，天子诸侯绝之不为服，所不臣乃服之也。承葬、𥙊说、期三年之丧者，明子事父以孝，不用其尊卑变。○未，亡遏反。追王，于况反，注追王同。期音基，注同。组音祖。绀，古暗反。组绀，大王之父也，亦曰诸盩。盩音置留反。以上，时掌反。不为服，于伪反。重意：天子之礼，达乎诸侯、大夫及士、庶人，王制：自天子达于庶人。大学：自天子以至于庶人。○父为士，子为大夫，二一见丧服小记。"
                },
                {
                    "paragraph": "子曰：武王、周公，其达孝矣乎！夫孝者，善继人之志，善述人之事者也。春秋修其祖庙，陈其宗器，设其裳衣，荐其时食。",
                    "zhushu": "修，谓扫粪也。宗器，𥙊器也。裳衣，先祖之遗衣服也，设之当以授尸也。时食，四时祭也。○扫，悉报反。粪，弗运反，本亦作粪，亦作拚，同。"
                },
                {
                    "paragraph": "宗庙之礼，所以序昭穆也；序爵，所以辨贵贱也；序事，所以辨贤也；旅酬下为上，所以逮贱也；燕毛，所以序齿也。",
                    "zhushu": "序，犹次也。爵，谓公、卿、大夫、士也。事，谓荐羞也。以辨䝨者，以其事别所能也，若司徒羞牛，宗伯共鸡牲矣。文王世子曰：宗庙之中，以爵为位，崇德也。宗人授事以官，尊贤也。旅酬下为上者，谓若特牲馈食之礼，宾弟子，兄弟之子各举觯于其长也。逮贱者，宗庙之中以有事为荣也。燕，谓既祭而燕也。燕以发色为坐，祭时尊尊也。至燕亲亲也。齿，亦年也。○昭穆，常遥反。穆，又作缪，音同。遝，本又作逮，同音代。燕，于见反，注并同。别，彼列反。共音恭。馈，其位反。觯音至。长，丁丈反，下谓长同。重意宗庙之礼，所以序昭穆也。仲尼燕居二十八禘尝之礼，所以仁昭穆也。"
                },
                {
                    "paragraph": "践其位，行其礼，奏其乐，敬其所尊，爱其所亲，事死如事生，事亡如事存，孝之至也。",
                    "zhushu": "践，犹升也。其者，其先祖也。践，或为纉。○重言：事死如事生二，一见𥙊义二十四。　　○孝之至也。一见𥙊义。"
                },
                {
                    "paragraph": "郊社之礼，所以事上帝也；宗庙之礼，所以祀乎其先也。",
                    "zhushu": "社，𥙊也。神不言后土者，省文。○省，色领反。○重意：郊社之礼，所以事上帝也。仲尼燕居：郊社之义，所以仁鬼神也。"
                },
                {
                    "paragraph": "明乎郊社之礼，禘尝之义，治国其如示诸掌乎。",
                    "zhushu": "示，读如置诸河于之置。置，置也。物而在掌中，易为知力者也。序爵、辨贤，尊尊、亲亲，治国之要。○示，依注音置，之豉反。易，以豉反。知力音智，本亦无力字。治之要，治，音直吏反，一本作治国之要，治则如字。重意：明乎郊社之礼，褅尝之义，治国其如示诸掌乎？仲尼燕居云：明乎郊社之义，禘尝之礼，治国其如指诸掌而巳乎。"
                },
                {
                    "paragraph": "○哀公问政。子曰：文武之政，布在方策。其人存，则其政举；其人亡，则其政息。",
                    "zhushu": "方，版也。策，简也。息犹灭也。○方策，初革反。版音板，本亦作板。"
                },
                {
                    "paragraph": "人道敏政，地道敏树。",
                    "zhushu": "敏，犹勉也。树，谓殖草木也。人之无政，若地无草木矣。敏，或为谋。"
                },
                {
                    "paragraph": "夫政也者，蒲卢也。",
                    "zhushu": "蒲卢，蜾蠃，谓土蜂也。诗曰：螟蛉有子，蜾蠃负之。螟蛉，桑虫也。蒲卢取桑虫之子去而变化之，以成为已子，政之于百姓，若蒲卢之于桑虫然。○蒲卢，并如字。尔雅云：蜾蠃，蒲卢，即今之细腰蜂也，一名蠮螉。蜾音果。螺，力果反，本亦作蠃，音同。蜂，芳封反，字亦作蠭，同。螟，莫瓶反。蛉音零。已音纪。"
                },
                {
                    "paragraph": "故为政在人，",
                    "zhushu": "在于得贤人也。"
                },
                {
                    "paragraph": "取人以身，修身以道，修道以仁。",
                    "zhushu": "取人以身，言明君乃能得人。"
                },
                {
                    "paragraph": "仁者，人也，亲亲为大；义者，宜也，尊贤为大。亲亲之杀，尊贤之等，礼所生也。",
                    "zhushu": "人也，读如相人偶之人，以人意相存问之言。○杀，色界反，徐所例反。重言：仁者人也二，一见表记三十二。"
                },
                {
                    "paragraph": "在下位不获乎上，民不可得而治矣。",
                    "zhushu": "此句其属在下，著脱误重在此。○治，直吏反，一音如字。脱音夺。重，直用反。重言：在下位不获乎上，民不可得而治矣二，下文一。"
                },
                {
                    "paragraph": "故君子不可以不修身；思修身，不可以不事亲；思事亲，不可以不知人；思知人，不可以不知天。",
                    "zhushu": "言修身乃知孝，知孝乃知人，知人乃知贤不肖，知贤不肖乃知天命所保佑。"
                },
                {
                    "paragraph": "天下之达道五，所以行之者三：曰君臣也，父子也，夫妇也，昆弟也，朋友之交也，五者天下之达道也。知、仁、勇，三者天下之达德也，所以行之者一也。",
                    "zhushu": "达知。"
                },
                {
                    "paragraph": "骈",
                    "zhushu": "常行，百王所不变也。○智下近乎知，注言有知皆同，重言：所以行之者一也二，一见下文。"
                },
                {
                    "paragraph": "或生而知之，或学而知之，或困而知之，及其知之，一也。",
                    "zhushu": "困而知之，谓长而见礼义之事，已临之而有不足，乃始学而知之，此达道也。○长，丁丈反。己音纪。"
                },
                {
                    "paragraph": "或安而行之，或利而行之，或勉强而行之，及其成功，一也。",
                    "zhushu": "利，谓贪荣名也。勉强，耻不若人。○强，其两反，注同。"
                },
                {
                    "paragraph": "子曰：好学近乎知，力行近乎仁，知耻近乎勇。知斯三者，则知所以修身；知所以修身，则知所以治人；知所以治人，则知所以治天下国家矣。",
                    "zhushu": "言有知、有仁、有勇，乃知修身，则修身以此三者为基。○好，呼报反。近，附近之近，下同。行，皇如字，徐下孟反。"
                },
                {
                    "paragraph": "凢为天下国家有九经，曰：修身也，尊贤也，亲亲也，敬大臣也，体群臣也，子庶民也，来百工也，柔远人也，怀诸侯也。",
                    "zhushu": "体，犹接幼也。子，犹爱也。远人，蕃国之诸侯也。○子，如字，徐将吏反，下句放此。蕃，方元反。重言：凢为天下国家有九经二，下文一。○尊贤也二，一见文王世子第八。又𥙊义二十四：教不伐，以尊贤也。○亲亲也二，一见下文，一见大传十六。"
                },
                {
                    "paragraph": "修身则道立，尊贤则不惑，亲亲则诸父昆弟不怨，敬大臣则不眩，体群臣则士之报礼重，子庶民则百姓劝，来百工则财用足，柔远人则四方归之，怀诸侯则天下畏之。",
                    "zhushu": "不惑，谋者良也。不眩，所任明也。○眩，贤遍反。"
                },
                {
                    "paragraph": "齐明盛服，非礼不动，所以修身也；去䜛远色，贱货而贵德，所以劝贤也；尊其位，重其禄，同其好恶，所以劝亲亲也；官盛任使，所以劝大臣也；虫信重禄，所以劝士也；时使薄敛，所以劝百姓也；日省月试，既廪称事，所以劝百工也；送往迎来，嘉善而矜不能，所以柔远人也；继绝世，举废国，治乱持危，朝聘以时，厚往而薄来，所以怀诸侯也。",
                    "zhushu": "同其好恶，不特有所好恶于同姓，虽恩不同，义必同也。尊重其禄位，所以贵之，不必授以官守，天官不可私也。官盛任使，大臣皆有属官所任使，不亲小事也。忠信重禄，有忠信者，重其禄也。时使，使之以时。日省月试，考校其成功也。既，读为饩。饩廪，稍食也。槀人职曰：乘其事，考其弓弩，以下上其食。○齐，侧皆反。去，起吕反。远，于万反。好恶，上呼报反，下乌路反，又并如字，注同。敛，力验反。既，依注音饩，许气反。廪，彼锦反，一本又力锦反。称，尺证反。朝，直遥反。槀，苦报反，一音古老反。上，时掌反。重意：所以劝百姓也。文王世子：所以體百姓也。"
                },
                {
                    "paragraph": "凢为天下国家有九经，所以行之者一也。凢事豫则立，不豫则废。言前定则不跲，事前定则不困，行前定则不疚，道前定则不穷。",
                    "zhushu": "一，谓当豫也。跲，踬也。疚，病也，人不能病之。○跲，其劫反，皇音给。行，下孟反。疚音救。踬，徐音致。"
                },
                {
                    "paragraph": "在下位不获乎上，民不可得而治矣。",
                    "zhushu": "获，得也。言臣不得于君，则不得居位治民。"
                },
                {
                    "paragraph": "获乎上有道，不信乎朋友，不获乎上矣；信乎朋友有道，不顺乎亲，不信乎朋友矣；顺乎亲有道，反诸身不诚，不顺乎亲矣；诚身有道，不明乎善，不诚乎身矣。",
                    "zhushu": "言知善之为善，乃能行诚○重意：反诸身不诚，不顺乎亲矣。哀公问：能敬其身，则能成其身矣。"
                },
                {
                    "paragraph": "诚者，天之道也；诚之者，人之道也。诚者，不勉而中，不思而得，从容中道，圣人也。诚之者，择善而固执之者也。",
                    "zhushu": "言诚者，天性也。诚之者，学而诚之者也。因诚，身说有大至诚。○中，丁仲反，又如字，下中道同。从，七容反。重言：天之道也。哀公问二十七：是天道也。○人之道也二，下文一。"
                },
                {
                    "paragraph": "博学之，审问之，慎思之，明辨之，笃行之。有弗学，学之弗能弗措也；有弗问，问之弗知弗措也；有弗思，思之弗得弗措也；有弗辨，辨之弗明弗措也；有弗行，行之弗笃弗措也。人一能之，已百之；人十能之，已千之。果能此道矣，虽愚必明，虽柔必强。",
                    "zhushu": "此劝人学诚其身也。果，犹决也。○措，七路反，下及注皆同，置也。强，其良反。"
                },
                {
                    "paragraph": "自诚明，谓之性；自明诚，谓之教。诚则明矣，明则诚矣。",
                    "zhushu": "自，由也。由至诚而有明德，是圣人之性者也。由明德而有至诚，是贤人学以成之也。有至诚则必有明德，有明德则必有至诚。"
                },
                {
                    "paragraph": "唯天下至诚，为能尽其性；能尽其性，则能尽人之性；能尽人之性，则能尽物之性；能尽物之性，则可以賛天地之化育；可以賛天地之化育，则可以与天地参矣。",
                    "zhushu": "尽性者，谓顺理之，使不失其所也。賛，助也。育，生也。助天地之化生，谓圣人受命在王位，致大平。○大音泰。"
                },
                {
                    "paragraph": "其次致曲，曲能有诚，诚则形，形则著，著则明，明则动，动则变，变则化，唯天下至诚为能化。",
                    "zhushu": "其次，谓自明诚者也。致，至也。曲，犹小小之事也。不能尽性，而有至诚于有义焉而巳。形，谓人见其功也。尽性之诚，人不能见也。著，形之太者也。明，著之显者也。动，动人心也。变，改恶为善也。变之久，则化而性善也。"
                },
                {
                    "paragraph": "至诚之道，可以前知。国家将兴，必有祯祥；国家将亡，必有妖孽。见乎蓍龟，动乎四体。祸福将至，善，必先知之；不善，必先知之。故至诚如神。",
                    "zhushu": "可以前知者，言天不欺至诚者也。前，亦先也。祯祥、妖孽、蓍龟之占，虽其时有小人愚王，皆为至诚能知者出也。四体，谓龟之四足。春占后左，夏占前左，秋占前右，冬占后右。○祯音贞。妖，于骄反，左传云：地反物为妖。说文作妖，云：衣服、歌谣、草木之怪谓之䄏。孽，鱼列反，说文作𧕏，云：禽兽虫蝗之怪谓之蠥。见乎，贤通反，下不见、注著见同。一本乎作于。蓍音尸，注同。为，于伪反。○重言：必先知之三。一见孔子闲居二十九。"
                },
                {
                    "paragraph": "诚者自成也，而道自道也。",
                    "zhushu": "言人能至诚，所以自成也。有道艺，所以自道达。○自道，音导，注自道同。"
                },
                {
                    "paragraph": "诚者，物之终始，不诚无物。",
                    "zhushu": "物，万物也，亦事也。大人无诚，万物不生；小人无诚，则事不成。"
                },
                {
                    "paragraph": "是故君子诚之为贵。",
                    "zhushu": "言贵至诚。"
                },
                {
                    "paragraph": "诚者，非自成已而巳也，所以成物也。成己，仁也；成物，知也。性之德也，合外内之道也，",
                    "zhushu": "以至诚成巳，则仁道立，以至诚成物，则知弥博，此五性之所以为德也。外内所须而合也。外内，犹上下。○知音智，注同。"
                },
                {
                    "paragraph": "故时措之宜也。",
                    "zhushu": "时措，言得其时而用也。"
                },
                {
                    "paragraph": "故至诚无息。不息则久，久则征，征则悠远，悠远则博厚，博厚则髙明。",
                    "zhushu": "征，犹效验也。此言至诚之德既著于四方，其髙厚日以广大也。征，或为彻。"
                },
                {
                    "paragraph": "博厚，所以载物也；髙明，所以覆物也；悠久，所以成物也。博厚配地，髙明配天，悠久无疆。",
                    "zhushu": "后言悠久者，言至诚之德既至博厚髙明，配乎天地，又欲其长久行之。○疆，居良反。"
                },
                {
                    "paragraph": "如此者，不见而章，不动而变，无为而成。天地之道，可壹言而尽也。",
                    "zhushu": "言其德化与天地相似，可一言而尽，要在至诚。"
                },
                {
                    "paragraph": "其为物不贰，则其生物不测。",
                    "zhushu": "言至诚无贰，乃能生万物多无数也。○不贰，本亦作㒃，音二。"
                },
                {
                    "paragraph": "天地之道，博也，厚也，髙也，明也，悠也，久也。",
                    "zhushu": "此言其著见成功也。"
                },
                {
                    "paragraph": "今夫天，斯昭昭之多，及其无穷也，日月星辰系焉，万物覆焉。今夫地，一撮土之多，及其广厚，载华岳而不重，振河海而不泄，万物载焉。今夫山，一卷石之多，及其广大，草木生之，禽兽居之，寳藏兴焉。今夫水，一勺之多，及其不测，鼋鼍、蛟龙、鱼鼈生焉，货财殖焉。",
                    "zhushu": "此言天之髙明，本生昭昭；地之博厚，本由撮土；山之广大，本起卷石；水之不测，本从一勺。皆合少成多，自小致大，为至诚者，亦如此乎？昭昭，犹耿耿，小明也。振，犹収也。卷，犹区也。○失音扶，下同。昭，章遥反，注同，本亦作炤，同。撮，七活反。华岳户化，户瓜反，本亦作山岳。泄，息列反。卷，李音权，又羌权反，范，羌阮反，注同。藏，才浪反。勺，徐市若反。鼋音元。鼍，徒何，一音直丹反。鲛音交，本又作蛟。鼈，必列反。耿，公逈反，又公顶反，旧音孔顶反。区，羌俱反。"
                },
                {
                    "paragraph": "诗曰：惟天之命，於穆不巳。盖曰天之所以为天也。於乎不显，文王之德之纯。盖曰文王之所以为文也，纯亦不巳。",
                    "zhushu": "天所以为天，文王所以为文，皆由行之无巳，为之不止，如天地山川之云也。易曰：君子以顺德，积小以成髙大，是与。○於穆，上音乌，下於乎亦同。乎，好奴反。慎如字，一本又作顺。与音余。"
                },
                {
                    "paragraph": "大哉！圣人之道！洋洋乎发育万物，峻极于天。",
                    "zhushu": "育，生也。峻，髙大也。○洋音羊。峻，思闰反。重言：峻拯于天二，一见孔子闲居。"
                },
                {
                    "paragraph": "优优大哉！礼仪三百，威仪三千，待其人然后行。故曰：苟不至德，至道不凝焉。",
                    "zhushu": "言为政在人，政由礼也。疑，犹成也。○优，于求反，倡，优也。疑，本又作疑，鱼澄反。"
                },
                {
                    "paragraph": "故君子尊德性而道问学，致广大而尽精微，极髙明而道中庸。温故而知新，敦厚以崇礼。",
                    "zhushu": "德性，谓性至诚者。道，犹由也。问学，学诚者也。广大，犹博厚也。温，读如燖温之温，谓故学之孰矣，后时习之谓之温。○燖音寻。"
                },
                {
                    "paragraph": "是故居上不骄，为下不倍。国有道，其言足以兴；国无道，其默足以容。",
                    "zhushu": "兴，谓起在位也。骄，本亦作乔，音娇。倍，音佩。默，亡北反。"
                },
                {
                    "paragraph": "诗曰：既明且哲，以保其身。其此之谓与！",
                    "zhushu": "保，安也。○哲，陟列反，徐本作知，音智。与音余。"
                },
                {
                    "paragraph": "子曰：愚而好自用，贱而好自专，生乎今之世，反古之道。如此者，烖及其身者也。",
                    "zhushu": "反古之道，谓晓一孔之人，不知今王之新政可从。○好，呼报反，下同。烖音灾。"
                },
                {
                    "paragraph": "非天子，不议礼，不制度，不考文。",
                    "zhushu": "此天下所共行，天子乃能一之也。礼，谓人所服行也。度，国家宫室及车舆也。文，书名也。"
                },
                {
                    "paragraph": "今天下车同轨，书同文，行同伦。",
                    "zhushu": "今，孔子谓其时。○行，下孟反。"
                },
                {
                    "paragraph": "虽有其位，苟无其德，不敢作礼乐焉；虽有其德，苟无其位，亦不敢作礼乐焉。",
                    "zhushu": "言作礼楽者，必圣人在天子之位。"
                },
                {
                    "paragraph": "子曰：吾说夏礼，𣏌不足征也；吾学殷礼，有宋存焉；吾学周礼，今用之，吾从周。",
                    "zhushu": "征，犹明也。吾能说夏礼，顾𣏌之君不足与明之也。吾从周，行今之道。○𣏌音起，重言：吾从周三，檀弓一、坊记。"
                },
                {
                    "paragraph": "王天下有三重焉，其寡过矣乎！",
                    "zhushu": "三重，三王之礼。○王，于况反，又如字。"
                },
                {
                    "paragraph": "上焉者，虽善无征，无征不信，不信民弗从；下焉者，虽善不尊，不尊不信，不信民弗从。",
                    "zhushu": "上，谓君也。君虽善，善无明征，则其善不信也。下，谓臣也，臣虽善，善而不尊君，则其善亦不信也。征，或为证。"
                },
                {
                    "paragraph": "故君子之道，本诸身，征诸庶民，考诸三王而不缪，建诸天地而不悖，质诸鬼神而无疑，百世以俟圣人而不惑。质诸鬼神而无疑，知天也；百世以俟圣人而不惑，知人也。",
                    "zhushu": "知天、知人，谓知其道也。鬼神，从天地者也。易曰：故知鬼神之情状，与天地相似，圣人则之，百世同道。○征，或为证。缪音谬。悖，布内反，后同。"
                },
                {
                    "paragraph": "是故君子动而世为天下道，行而世为天下法，言而世为天下则。远之则有望，近之则不厌。",
                    "zhushu": "用其法度，想思若其将来也。○远，如字，又于万反。近，如字，又附近之近。厌，于艶反，后皆同。"
                },
                {
                    "paragraph": "诗曰：在彼无恶，在此无射。庶几夙夜，以永终誉。君子未有不如此而蚤有誉于天下者也。",
                    "zhushu": "射，厌也。永，长也。○射音亦，注同。蚤音早。"
                },
                {
                    "paragraph": "仲尼祖述尧舜，宪章文武，上律天时，下袭水土。",
                    "zhushu": "此以春秋之义说孔子之德。孔子曰：吾志在春秋，行在孝经。二经固足以明之。孔子祖述尧舜之道而制春秋，而断以文王、武王之法度。春秋传曰：君子曷为为春秋？拨乱世，反诸正，莫近诸春秋。其诸君子楽道尧舜之道与？未不亦楽乎尧舜之知君子也。又曰：是子也，继文王之体，守文王之法度。文王之法，无求而求，故讥之也。又曰：王者孰谓？谓文王也。此孔拜兼包尧、舜、文、武之盛德，而著之春秋，以俟后圣者也。律，述也。述天时，谓编年四时具也。袭，因也。因水土，谓记诸夏之事，山川之异。○行，下孟反。断，丁乱反。曷为，于伪反，又如字。拨，半未反。近，附近之近，又如字。与，音余。编，必绵反，又甫连反。"
                },
                {
                    "paragraph": "辟如天地之无不持载，无不复帱；辟如四时之错行，如日月之代明。万物并育而不相害，道并行而不相悖，小德川流，大德敦化，此天地之所以为大也。",
                    "zhushu": "圣人制作，其徳配天地，如此唯五始可以当焉。帱，亦覆也。小德川流，浸润萌牙，喻诸侯也。大德敦化，厚生万物，喻天子也。○帱，或作焘。辟音譬，下同。帱，徒报反。错，七各反。当，丁浪反，又丁郎反。浸，子鸩反。焘，徒报反。"
                },
                {
                    "paragraph": "唯天下至圣，为能聪明叡知，足以有临也；宽𥙿温柔，足以有容也；发强刚毅，足以有执也；齐庄中正，足以有敬也；文理密察，足以有别也。",
                    "zhushu": "言德不如此，不可以君天下也。盖伤孔子有其德而无其命。○叡音锐。知音智，下圣知同。齐，侧皆反。别，彼列反。"
                },
                {
                    "paragraph": "漙博渊泉，而时出之。",
                    "zhushu": "言其临下普徧，思虑深重，非得其时，不出政教。○溥，音普。徧，音遍。思，息嗣反，又如字。"
                },
                {
                    "paragraph": "溥博如天，渊泉如渊。见而民莫不敬，言而民莫不信，行而民莫不说。是以声名洋溢乎中国，施及蛮貃。舟车所至，人力所通，天之所覆，地之所载，日月所照，霜露所队，凢有血气者，莫不尊亲，故曰配天。",
                    "zhushu": "如天，取其运照不已也。如渊，取其清深不测也。尊亲，尊而亲之。○见，贤遍反。说音悦。施，以豉反。貉，本又作貃，武伯反，说文云：北方人也。队，直类反。"
                },
                {
                    "paragraph": "唯天下至诚，为能经纶天下之大经，立天下之大本，知天地之化育。",
                    "zhushu": "至诚，性至诚，谓孔子也。大经，谓六艺而指春秋也。大本，孝经也。论，本又作纶，同音伦。"
                },
                {
                    "paragraph": "夫焉有所倚？肫肫其仁，渊渊其渊，浩浩其天。",
                    "zhushu": "安有所倚，言无所偏倚也。故人人自以被德尤厚，似偏颇者。肫肫，读如诲尔忳忳之忳。忳忳，恳诚貌也。肫肫，或为纯纯。○焉，于虔反。倚，依绮、于寄二反，注同。肫，依注音之淳反。浩，胡老反。被，皮义反。颇，破河反。恳，若很反。纯纯，一音淳，又之淳反。"
                },
                {
                    "paragraph": "苟不固聪明圣知达天德者，其孰能知之？",
                    "zhushu": "言唯圣人乃能知圣人也。春秋传曰：未不亦楽乎？尧、舜之知君子。明凡人不知。"
                },
                {
                    "paragraph": "诗曰：衣锦尚䌹。恶其文之著也。故君子之道，暗然而日章；小人之道，的然而日亡。",
                    "zhushu": "言君子深远难知，小人浅近易知。人所以不知孔子，以其深远。禅为䌹，锦衣之羙，而君子以䌹表之，为其文章露见，似小人也。○䌹，本又作顈，诗作褧，同口逈反，徐口定反，一音口颍反。恶，乌路反。著，张虑反。暗，于感反，又如字。日，而一反，下同。的，丁历反。易，以豉反，下易举同。禅为，音丹。为其，于伪反。见，贤遍反。"
                },
                {
                    "paragraph": "君子之道，淡而不厌，简而文，温而理，知远之近，知风之自，知微之显，可与入德矣。",
                    "zhushu": "淡，其味似薄也。简而文，温而理，犹简而辨，直而温也。自，谓所从来也。三知者，皆言其睹未察本，探端知绪也。入德，入圣人之德。○淡，徒暂反，又大敢反，下注同。厌，于艳反。睹音睹。探音贪。"
                },
                {
                    "paragraph": "诗云：濳虽伏矣，亦孔之昭。故君子内省不疚，无恶于志。",
                    "zhushu": "孔，甚也。昭，明也。言圣人虽隐居，其德亦甚明矣。疚，病也。君子自省，身无愆病，虽不遇世，亦无损害于巳志。○昭，本又作炤，同之召反，又章遥反。疚，九又反。遯，大困反，本又作遁字，亦同。愆，起虔反。"
                },
                {
                    "paragraph": "君子所不可及也者，其唯人之所不见乎。诗云：相在尔室，尚不愧于屋漏。",
                    "zhushu": "言君子虽隐居，不失其君子之容德也。相，视也。室西北隅谓之屋漏。视女在室独居耳，犹不愧于屋漏。屋漏非有人也，况有人乎？○相，息亮反，注同。愧，本又作媿，同九位反。女音汝。"
                },
                {
                    "paragraph": "故君子不动而敬，不言而信。诗曰：奏假无言，时靡有争。",
                    "zhushu": "假，大也。此颂也。言奏大楽于宗庙之中，人皆肃敬，金声玉色，无有言者，以时太平和合，无所争也。○奏，如字，诗作鬷，子公反。假，古雅反。争，争斗之争，注同。太平，音泰。○重言：不言而信二，一见表记二十二。"
                },
                {
                    "paragraph": "是故君子不赏而民劝，不怒而民威于鈇钺。诗曰：不显惟德，百辟其刑之。",
                    "zhushu": "不显，言显也。辟，君也。此颂也。言不显乎文王之德，百君尽刑之，谓诸侯法之也。○鈇，方于反，又音斧。钺音越。辟音璧，注同。"
                },
                {
                    "paragraph": "是故君子笃恭而天下平。诗曰：予怀明德，不大声以色。",
                    "zhushu": "予，我也。怀，归也。言我归有明德者，以其不大声为严厉之色以威我也。"
                },
                {
                    "paragraph": "子曰：声色之于以化民，未也。诗曰：德輶如毛。",
                    "zhushu": "輶，轻也。言化民当以德，德之易举而用，其轻如毛耳。○未，亡葛反。輶音酉，一音由，注同。易，以豉反。"
                },
                {
                    "paragraph": "毛犹有伦。上天之载，无声无臭。至矣。",
                    "zhushu": "伦，犹比也，载读曰裁，谓生物也。言毛虽轻，尚有所比，有所比则有重，上大之造生万物，人无闻其声音，亦无知其𦤀气者，化民之德，清明如神，渊渊浩浩，然后善。○载，依注读曰裁，音灾，生也。诗音再。比，必履反，下同，或音毗志反，又必利反，皆非也。重，直勇反，又直容反。"
                }
            ]
        },
        {
            "name": "表记第三十二",
            "paragraphs": [
                {
                    "paragraph": "表记第三十二",
                    "zhushu": "陆曰：郑云：以其记君子之德见于仪表者也。",
                    "type": 1
                },
                {
                    "paragraph": "子言之：归乎！君子隐而显，不矜而庄，不厉而威，不言而信。",
                    "zhushu": "此孔子行应聘，诸矦莫能用已，心厌倦之辞也。矜，谓自尊大也。厉，谓严颜色。○矜，居陵反。应，应对之应。巳，音纪。厌，于艳反。重言：不言而信二，一见中庸。"
                },
                {
                    "paragraph": "子曰：君子不失足于人，不失色于人，不失口于人。是故君子貌足畏也，色足惮也，言足信也。",
                    "zhushu": "失，谓失其容止之节也。玉藻曰：足容重，色容庄，口容止。○惮，大旦反。"
                },
                {
                    "paragraph": "甫刑曰：敬忌而罔有择言在躬。",
                    "zhushu": "甫刑，尚书篇名。忌之言戒也，言巳外敬而心戒慎，则无有可择之言加于身也。"
                },
                {
                    "paragraph": "子曰：禓、袭之不相因也，欲民之母相渎也。",
                    "zhushu": "不相因者，以其或以裼为敬，或以袭为敬。礼盛者以袭为敬，执玉龟之属也。礼不盛者以禓为敬，受享是也。○禓、袭，思历反，下音习。母，音无，下同。渎，大木反。"
                },
                {
                    "paragraph": "子曰：𥙊极敬，不继之以乐；朝极辨，不继之以倦。",
                    "zhushu": "极，犹尽也。辨，分别政事也。𥙊义曰：𥙊之日，楽与哀半，飨之必乐，巳至必哀。○乐，音洛，注同，又音岳。朝，直遥反，下注朝聘同。倦，本又作勌，其眷反。别，彼列反。巳，音以。"
                },
                {
                    "paragraph": "子曰：君子慎以辟祸，笃以不揜，恭以远耻。",
                    "zhushu": "笃，厚也。揜，犹困迫也。○辟，音避。揜，于捡反。远，于万反。"
                },
                {
                    "paragraph": "子曰：君子庄敬日强，安肆日偷。",
                    "zhushu": "肆，犹放恣也。偷，苟且也。肆，或为亵。○日强，上人实反，下同，下其良反。肆，音四。偷，他侯反，注同。恣，咨嗣反。"
                },
                {
                    "paragraph": "君子不以一日使其躬儳焉，如不终日。",
                    "zhushu": "儳焉，可轻贱之貌也。如不终日，言人而无礼，死无时。○儳，徐在鉴反，又仕鉴反。"
                },
                {
                    "paragraph": "子曰：齐戒以事鬼神，择日月以见君，恐民之不敬也。",
                    "zhushu": "择日月以见君，谓臣在邑竟者。○齐，侧皆反。见，贤遍反，注同。竟，音境。"
                },
                {
                    "paragraph": "子曰：狎侮死焉而不畏也。",
                    "zhushu": "𢗗于无敬心也。○狎，下甲反，习也。侮，亡甫反。𢗗，时世反，又时设反。"
                },
                {
                    "paragraph": "子曰：无辞不相接也，无礼不相见也，欲民之母相䙝也。",
                    "zhushu": "辞，所以通情也。礼，谓挚也。春秋传曰：古者诸侯有朝聘之事，号辞必称先君，以相接也。○䙝，息列反。挚，音至。夲，亦作贽。"
                },
                {
                    "paragraph": "易曰：初筮告，再三渎，渎则不告。",
                    "zhushu": "渎之，言褺之。○筮，市制反。三，息暂反，又如字。"
                },
                {
                    "paragraph": "子言之：仁者，天下之表也；义者，天下之制也；报者，天下之利也。",
                    "zhushu": "报，谓礼也。礼尚往来。"
                },
                {
                    "paragraph": "子曰：以德报德，则民有所劝；以怨报怨，则民有所惩。",
                    "zhushu": "惩，谓创文。○惩，直陵反。创，初亮反，又初良反。乂，或又作艾，鱼废反，皇鱼盖反。"
                },
                {
                    "paragraph": "诗曰：无言不雠，无德不报。",
                    "zhushu": "雠，犹答也。○雠，音酬。"
                },
                {
                    "paragraph": "大甲曰：民非后，无能胥以宁；后非民，无以辟四方。",
                    "zhushu": "大甲，汤孙也。书以名篇。胥，相也。民非君，不能以相安。○大，音泰，注同。无能胥以宁，尚书作罔克胥匡以生。辟，音圣，君也。"
                },
                {
                    "paragraph": "子曰：以德报怨，则宽身之仁也；以怨报德，则刑戮之民也。",
                    "zhushu": "宽，犹爱也。爱身以息怨，非礼之正也。仁，亦当言民，声之误。○戮，音六，本或作僇，音同。"
                },
                {
                    "paragraph": "子曰：无欲而好仁者，无畏而恶不仁者，天下一人而巳矣。是故君子议道自巳，而置法以民。",
                    "zhushu": "一人而已，喻少也。自已，自尽巳所能行。○好，呼报反。恶，乌路反。重言：天下一人而巳矣二，下文一。"
                },
                {
                    "paragraph": "子曰：仁有三，与仁同功而异情。",
                    "zhushu": "三，谓安仁也，利仁也，强仁也。利仁、强仁，功虽与安仁者同，本情则异。○强，其两反，下文同。"
                },
                {
                    "paragraph": "与仁同功，其仁未可知也。与仁同过，然后其仁可知也。仁者安仁，知者利仁，畏罪者强仁。",
                    "zhushu": "功者，人所贪也，过者，人所辟也。在过之中，非其本情者，或有悔者焉。○知者，音智。辟，音避。"
                },
                {
                    "paragraph": "仁者，右也，道者，左也。仁者，人也；道者，义也。",
                    "zhushu": "右也，左也，言相须而成也。人也，谓施以人恩也。义也，谓断以事宜也。春秋传曰：执未有言舍之者，此其言舍之向也。○断，丁乱反。重言：仁者，人也二，一见中庸三十一。"
                },
                {
                    "paragraph": "厚于仁者薄于义，亲而不尊；厚于义者薄于仁，尊而不亲。",
                    "zhushu": "言仁义并行者也。仁多则人亲之，义多则人尊之。"
                },
                {
                    "paragraph": "道有至义有考。至道以王，义道以霸，考道以为无失。",
                    "zhushu": "此读当言道有全、有义、有考，字脱一有耳。有至，谓兼仁义者，有义则无仁矣。有考，考成也。能取仁义之一成之，以不失于人，非性也。○道有至义，依注读为道有至有义。王，于况反。脱音夺。"
                },
                {
                    "paragraph": "子言之：仁有数，义有长短小大。中心憯怛，爱人之仁也。率法而强之，资仁者也。",
                    "zhushu": "资，取也。数与长短小大，互言之耳。性仁义者，其数长大，取仁义者，其数短小。○数，所住反。憯，七感反。怛，丹葛反。"
                },
                {
                    "paragraph": "诗云：丰水有𦬊，武王岂不仕？诒厥孙谋，以燕翼子，武王烝哉！数世之仁也。",
                    "zhushu": "𦬊，枸檵也。仕之言事也。诒，遗也。燕，安也。烝，君也。言武王岂不念天下之事乎？如丰水之有𦬊矣，乃遗其后世之子孙以善谋，以安翼其子也。君哉武王，美之也。○丰，方弓反。𦬊，音起。诒，以之反。烝，之承反。数，色主反。枸，夲亦作苟。檵，音计。遗，于季反，下同。"
                },
                {
                    "paragraph": "国风曰：我今不阅，皇恤我后。终身之仁也。",
                    "zhushu": "阅，犹容也。皇，暇也。恤，忧也。言我今尚恐不能自容，何暇忧我后之人乎？○我今，毛诗作我躬。阅，音悦。"
                },
                {
                    "paragraph": "子曰：仁之为器重，其为道远。举者莫能胜也，行者莫能致也。取数多者，仁也。夫勉于仁者，不亦难乎？",
                    "zhushu": "取数多，言计天下之道，仁居其多。○胜，音升。数，色住反。"
                },
                {
                    "paragraph": "是故君子以义度人，则难为人；以人望人，则贤者可知巳矣。",
                    "zhushu": "言以先王成法儗度人，则难中也。当以时人相比方耳。○度，待洛反，注同。儗，鱼起反。中，丁仲反。"
                },
                {
                    "paragraph": "子曰：中心安仁者，天下一人而巳矣。大雅曰：德輶如毛，民鲜克举之。我仪图之，惟仲山甫举之，爱莫助之。",
                    "zhushu": "輏，轻也。鲜，罕也。仪，匹也。图，谋也。爱，犹惜也。言德之轻如毛耳，人皆以为重，罕能㪯行之者。作此诗者，周宣王之大臣也。言我之匹谋之，仲山甫则能㪯行之，美之也。惜乎时人无能助之者，言贤者少。○輶，音酉，一音由。鲜，息浅反，注及下并同。重言：天下一人而巳矣二，一见上文。"
                },
                {
                    "paragraph": "小雅曰：髙山仰止，景行行止。",
                    "zhushu": "仰髙勤行者，仁之次也。景，明也。有明行者，谓古贤圣也。○仰止，本亦作仰之。景行，下孟反，注明行同。行止，诗作行之。"
                },
                {
                    "paragraph": "子曰：诗之好仁如此。郷道而行，中道而废，忘身之老也。不知年数之不足也，俯焉日有孳孳，毙而后巳。",
                    "zhushu": "废，喻力拯罢顿，不能复行则止也。俯焉，勤劳之貌。毙，仆也。○好，呼报反，下同。郷，许亮反。数，色住反。强，其两反，一本作俯，音勉，本或作儳，非也。孳，音兹。毙，音弊，仆也，本又作弊。已，音以。罢，音皮。顿，如字，又徒困反。复，扶又反。仆，蒲北反，又音赴。"
                },
                {
                    "paragraph": "子曰：仁之难成久矣。人人失其所好，",
                    "zhushu": "言仁道不成，人所由不得其志。○重言：仁之难成久矣二，一见下文。"
                },
                {
                    "paragraph": "故仁者之过易辞也。",
                    "zhushu": "辞，犹解说也。仁者恭俭，虽有过，不为甚矣。唯圣人无过。○易，以豉反，下同。解，古买反，徐又音蟹。"
                },
                {
                    "paragraph": "子曰：恭近礼，俭近仁，信近情，敬让以行，此虽有过，其不甚矣。夫恭寡过，情可信，俭易容也。以此失之者，不亦鲜乎？",
                    "zhushu": "言罕以此失之。○近，附近之近，下同。"
                },
                {
                    "paragraph": "诗云：温温恭人，惟德之基。子曰：仁之难成久矣，唯君子能之。",
                    "zhushu": "言能成人道者少也。"
                },
                {
                    "paragraph": "是故君子不以其所能者病人，不以人之所不能者愧人。",
                    "zhushu": "病、愧，谓罪咎之。○咎，其九反。"
                },
                {
                    "paragraph": "是故圣人之制行也，不制以巳，使民有所劝勉愧耻，以行其言。",
                    "zhushu": "以中人为制，则贤者劝勉，不及者愧耻，圣人之言乃行也。○制行，下孟反。巳，音纪。"
                },
                {
                    "paragraph": "礼以节之，信以结之，容貌以文之，衣服以移之，朋友以极之，欲民之有壹也。",
                    "zhushu": "移，读如水汜移之移。移，犹广大也。极，致也。壹，谓专心于善。○移，昌氏反，注汜移之移，移犹夫也，同，徐又怡耆反，一音以示反。汜，芳剑反。"
                },
                {
                    "paragraph": "小雅曰：不愧于天，不畏于人。",
                    "zhushu": "言人有所行，当惭怖于天人也。○怖，普故反。"
                },
                {
                    "paragraph": "是故君子服其服，则文以君子之容；有其容，则文以君子之辞；遂其辞，则实以君子之德。",
                    "zhushu": "遂，犹成也。"
                },
                {
                    "paragraph": "是故君子耻服其服而无其容，耻有其容而无其辞，耻有其辞而无其德，耻有其德而无其行。",
                    "zhushu": "无其行，谓不行其德。○行，下孟反，注无其行同。"
                },
                {
                    "paragraph": "是故君子衰绖则有哀色，端冕则有敬色，甲胄则有不可辱之色。",
                    "zhushu": "言色称其服也。○衰，七雷反。绖，田节反。胄，直又反。称，尺证反，下文并注同。"
                },
                {
                    "paragraph": "诗云：惟鹈在梁，不濡其翼。彼记之子，不称其服。",
                    "zhushu": "鹈，鹈胡，污泽也。污泽善居泥水之中，在鱼梁以不濡污其翼为才，如君子以称其服为有德。○鹈，音啼，徒兮反。鹈，鹈胡，污泽之鸟，一名淘河。濡，而朱反，记，本又作已，音同，徐纪吏反。污泽，一音乌，本又作洿，一音火故反。濡污，污辱之污。"
                },
                {
                    "paragraph": "子言之：君子之所谓义者，贵贱皆有事于天下。天子亲耕，粢盛、秬鬯，以事上帝，故诸侯勤以辅事于天子。",
                    "zhushu": "言无事而居位食禄，是不义而富且贵。○粢盛，音咨，杜预云：黍稷曰粢，在器曰盛。秬，音巨，黑黍。鬯，𠡠亮反，香酒也。重言：天子亲耕。祭统：天子亲耕于南郊。"
                },
                {
                    "paragraph": "子曰：下之事上也，虽有庇民之大德，不敢有君民之心，仁之厚也。",
                    "zhushu": "庇，覆也。无君民之心，是思不出其位。○庇，必利反，徐方至反，又音秘。"
                },
                {
                    "paragraph": "是故君子恭俭以求役仁，信让以求役礼，不自尚其事，不自尊其身，俭于位而寡于欲，让于贤，卑巳而尊人，小心而畏义，求以事君，",
                    "zhushu": "伇之言为也，求以事君者，欲成其忠臣之名也。"
                },
                {
                    "paragraph": "得之自是，不得自是，以听天命。",
                    "zhushu": "言不易道，徼禄利也。○易音亦。徼，古尧反。"
                },
                {
                    "paragraph": "诗云：莫莫葛藟，施于条枚。凯弟君子，求福不回。",
                    "zhushu": "凯，乐也。弟，易也。言楽易之君子，其求福修德以俟之，不为回邪之行以要之，如葛藟之延蔓于条枚，是其性也。○藟音诔，力水反。施，以或反。条枚，亡回反，毛诗传云：枝曰条，干曰枚。凯，本亦作恺，又作岂，同开待反，后放此。弟如字，本又作悌，音同，注及下皆同。乐音洛，下同。易，以豉反，下同。邪，似嗟反，曲也。行，下孟反，下至下文行之浮于名也，文、注皆同。要，一遥反。蔓，音万。"
                },
                {
                    "paragraph": "其舜、禹、文王、周公之谓与？有君民之大德，有事君之小心。",
                    "zhushu": "言此德当不回也。○与，音余。"
                },
                {
                    "paragraph": "诗云：惟此文王，小心翼翼。昭事上帝，聿怀多福。厥德不回，以受方国。",
                    "zhushu": "昭，明也。上帝，天也。聿，述也。怀，至也。言述行上帝之德，以至于多福也。方，四方也。受四方之国，谓王天下。○聿，尹必反。谓王，于况反。"
                },
                {
                    "paragraph": "子曰：先王谥以尊名，节以壹惠，耻名之浮于行也。",
                    "zhushu": "谥者，行之迹也。名者，谓声誉也。言先王论行以为谥，以尊名者，使声誉可得而尊言也。壹，读为一。惠，犹善也。言声誉虽有众多者，即以其行一大善者为谥耳。在上曰浮。君子勤行成功，声誉逾行，是所耻。○谥，音示。"
                },
                {
                    "paragraph": "是故君子不自大其事，不自尚其功，以求处情；过行弗率，以求处厚；彰人之善，而羙人之功，以求下贤。",
                    "zhushu": "率，循也。过行，不复循行，犹不二过。○下，户嫁反。复，扶又反。"
                },
                {
                    "paragraph": "是故君子虽自卑而民敬尊之。",
                    "zhushu": "言谦者，所以成行立德。"
                },
                {
                    "paragraph": "子曰：后稷，天下之为烈也，岂一手一足哉？",
                    "zhushu": "烈，业也。言后稷造稼穯，天下世以为业，岂一手一足，喻用之者多无数也。"
                },
                {
                    "paragraph": "唯欲行之浮于名也，故自谓便人。",
                    "zhushu": "亦言其谦也。辟仁圣之名，云自便习于此事之人耳。○行，下孟反。便，婢面反，又婢绵反，注同。辟，音避。"
                },
                {
                    "paragraph": "子言之：君子之所谓仁者，其难乎！诗云：凯弟君子，民之父母。凯以强教之，弟以说安之。乐而母荒，有礼而亲，威庄而安，孝慈而敬。使民有父之尊，有母之亲，如此而后可以为民父母矣。非至德，其孰能如此乎？",
                    "zhushu": "有父之尊，有母之亲，谓其尊亲巳如父母。○强，其良反，徐其两反。说，音悦。母荒，音无。重言：其孰能如此乎二，下文一。"
                },
                {
                    "paragraph": "今父之亲子也，亲贤而下无能；母之亲子也，贤则亲之，无能则怜之。母，亲而不尊；父，尊而不亲。水之于民也，亲而不尊；火，尊而不亲。圡之于民也，亲而不尊；天，尊而不亲。命之于民也，亲而不尊；鬼，尊而不亲。",
                    "zhushu": "或见尊，或见亲，以其严与恩所尚异也。命，谓四时政令，所以教民勤事也。鬼，谓四时祭祀，所以训民事君也。○怜，力田反。重言：亲而不尊七，并本篇。尊而不亲四，并本篇。"
                },
                {
                    "paragraph": "子曰：夏道尊命，事鬼敬神而远之，近人而忠焉，先禄而后威，先赏而后罚，亲而不尊。",
                    "zhushu": "远鬼神，近人，谓外宗庙，内朝廷。○远，于万反，注及下同。近，附近之近，注及下同。朝，直遥反，下同。重言：近人而忠焉二，下文。"
                },
                {
                    "paragraph": "其民之敝，惷而愚，乔而野，朴而不文。",
                    "zhushu": "以本不困于刑罚，少诈谖也。敝，谓政教衰失之时也。○惷，伤容反，徐昌容反，范阳江反，又丁绛反，字林音丑降反，又丑凶反。乔，音骄。朴，普角反。谖，况袁反，诈也，忘也。"
                },
                {
                    "paragraph": "殷人尊神，率民以事神，先鬼而后礼，先罚而后赏，尊而不亲。",
                    "zhushu": "先鬼后礼，谓内宗庙，外朝廷也。礼者，君臣朝会，凢以挚，交接相施予。○以挚，音至。相苑，始豉反，下文同。"
                },
                {
                    "paragraph": "其民之敝，荡而不静，胜而无耻。",
                    "zhushu": "以本忕于鬼神虚无之事，令其心放荡无所定，困于刑罚，苟胜免而无耻也。月令曰：无作淫巧，以荡上心。○胜而，始证反。忕，音誓，与上忕于同。令其，力呈反。巧，苦教反，又如字。"
                },
                {
                    "paragraph": "周人尊礼尚施，事鬼敬神而远之，近人而忠焉，其赏罚用爵列，亲而不尊。",
                    "zhushu": "赏罚用爵列，以尊卑为差。"
                },
                {
                    "paragraph": "其民之敝，利而巧，文而不惭，贼而蔽。",
                    "zhushu": "以夲数交接，以言辞尊卑，多狱讼。○蔽，毕世反，又音弊。数，色角反。"
                },
                {
                    "paragraph": "子曰：夏道未渎辞，不求备，不大望于民，民未厌其亲。殷人未渎礼，而求备于民。周人强民，未渎神，而赏爵、刑罚穷矣。",
                    "zhushu": "未渎辞者，谓时王不尚辞，民不䙝为也。不求备，不大望，言其政宽，贡税轻也。强民，言承殷难変之敝也。赏爵刑罚穷矣，言其䌓文备设。○厌，于艳反。强，其两反，注同。税，申锐反。"
                },
                {
                    "paragraph": "子曰：虞、夏之道，寡怨于民；殷、周之道，不胜其敝。",
                    "zhushu": "胜，犹任也。言殷、周极文，民无耻而巧利，后世之政难复。○胜，音升，注同。敝，音弊。任，如金反。复，音伏。"
                },
                {
                    "paragraph": "子曰：虞、夏之质，殷、周之文，至矣。",
                    "zhushu": "言后有王者，其作质文，不能易之。○易，音亦。"
                },
                {
                    "paragraph": "虞、夏之文，不胜其质；殷、周之质，不胜其文。",
                    "zhushu": "言王者相変，质文各有所多。○胜，世正反，又音升。"
                },
                {
                    "paragraph": "子言之曰：后世虽有作者，虞舜弗可及也巳矣。君天下，生无私，死不厚其子，子民如父母，有憯怛之爱，有忠利之教，亲而尊，安而敬，威而爱，富而有礼，惠而能散。其君子尊仁畏义，耻费轻实，忠而不犯，义而顺，文而静，宽而有辨。",
                    "zhushu": "死不厚其子。言既不传位，又无以丰饶于诸臣也。耻费不为辞。费，出空言也。实，谓财货也。辨，别也，犹宽而栗也。静或为情。○憯，七感反。怛，旦达反。费，芳贵反。传，丈专反。别，彼列反，下不别同。"
                },
                {
                    "paragraph": "甫刑曰：德威惟威，德明惟明。非虞帝其孰能如此乎？",
                    "zhushu": "德所威则人皆畏之，言服罪也。德所明则人皆尊宠之，言得人也。○曰音越。威如字，威，畏也。读者亦依尚书音畏也。"
                },
                {
                    "paragraph": "子言之：事君先资其言，拜自献其身，以成其信。",
                    "zhushu": "资，谋也。献，犹进也。言臣事君，必先谋定其言，乃后亲进为君言也。"
                },
                {
                    "paragraph": "是故君有责于其臣，臣有死于其言。故其受禄不诬，其受罪益寡。",
                    "zhushu": "死其言者，竭力于其所言之事，死而不负于事。不信曰诬。○诬，音无。"
                },
                {
                    "paragraph": "子曰：事君，大言入则望大利，小言入则望小利。",
                    "zhushu": "大言可以立大事也。小言可以立小事也。入，为君受之，利，禄赏也。入，或为人。○为君，于伪反。"
                },
                {
                    "paragraph": "故君子不以小言受大禄，不以大言受小禄。",
                    "zhushu": "言臣受禄，各用其德能也。"
                },
                {
                    "paragraph": "易曰：不家食，吉。",
                    "zhushu": "此大畜彖辞也。彖曰：不家食，吉，养贤也。言君有大畜积，不与家食之而巳。必以禄贤者，贤有大小，禄有多少。○畜，敕六反，下同。彖，吐乱反。"
                },
                {
                    "paragraph": "子曰：事君不下达，不尚辞，非其人弗自。",
                    "zhushu": "不下达，不以私事自通于君也。不尚辞，不多出浮华之言也。弗自，不身与相亲。"
                },
                {
                    "paragraph": "小雅曰：靖共尔位，正直是与。神之听之，式榖以女。",
                    "zhushu": "靖，治也。尔，女也。式，用也。榖，禄也。言敬治女位之职事，正直之人乃与为伦友，神听女之所为，用禄与女。共，音恭，本亦作恭，同。女，音汝，注同。"
                },
                {
                    "paragraph": "子曰：事君远而谏，则讇也；近而不谏，则尸利也。",
                    "zhushu": "尸，谓不知人事，无辞让也。○讇，本亦作謟，𠡠捡反。"
                },
                {
                    "paragraph": "子曰：迩臣守和，宰正百官，大臣虑四方。",
                    "zhushu": "迩，近也。和，谓调和君事者也。齊景公曰：唯据与我和。宰，冢宰也。冢宰主治百官。"
                },
                {
                    "paragraph": "子曰：事君欲谏不欲陈。",
                    "zhushu": "陈，谓言其过于外也。"
                },
                {
                    "paragraph": "诗云：心乎爱矣，瑕不谓矣。中心藏之，何日忘之？",
                    "zhushu": "瑕之言胡也，谓，犹告也。○藏，如字，郑解诗作臧，云：善也。"
                },
                {
                    "paragraph": "子曰：事君难进而易退，则位有序；易进而难退，则乱也。",
                    "zhushu": "乱，谓贤否不别。○易，以豉反，下及注易绝同。重意：事君难进而易退，儒行四十一：其难进而易退也。重言：则乱也三，一见下文，一见坊记三十。"
                },
                {
                    "paragraph": "故君子三揖而进，一辞而退，以远乱也。",
                    "zhushu": "进难者，为主人之择巳也。退速者，为君子之倦也。○远，于万反。为主人，于伪反，下同。"
                },
                {
                    "paragraph": "子曰：事君三违而不出竟，则利禄也。人虽曰不要，君弗信也。",
                    "zhushu": "违，犹去也。利禄，言为贪禄留也。臣以道去君，至于三而不遂去，是贪禄。必以其强与君要也。○竟，音境。要，于遥反，注同。言为，于伪反。强，其良反，旧其两反。"
                },
                {
                    "paragraph": "子曰：事君慎始而敬终。",
                    "zhushu": "轻交易绝，君子所耻。"
                },
                {
                    "paragraph": "子曰：事君可贵可贱，可富可贫，可生可杀，而不可使为乱。",
                    "zhushu": "乱。谓违废事君之礼。"
                },
                {
                    "paragraph": "子曰：事君，军旅不辟难，朝廷不辞贱。",
                    "zhushu": "言尚忠且谦也。○不辟，音避。难，乃旦反。朝，直遥反。"
                },
                {
                    "paragraph": "处其位而不履其事，则乱也。",
                    "zhushu": "履，犹行也。"
                },
                {
                    "paragraph": "故君使其臣，得志则慎虑而从之，否则孰虑而从之，终事而退，臣之厚也。",
                    "zhushu": "使，谓使之聘问师役之属也。慎虑而从之者，此已志也，欲其必有成也。否，谓非巳志也。孰虑而从之，又计于巳利害也。终事而退，非巳志者，事成则去也。事，或为身。○慎，本亦作，古眘字。"
                },
                {
                    "paragraph": "易曰：不事王侯，髙尚其事。",
                    "zhushu": "言臣致仕而去，不复事君，而君犹髙，尚其所为之事也。大其成功也。○复，扶又反。"
                },
                {
                    "paragraph": "子曰：唯天子受命于天，士受命于君。",
                    "zhushu": "言皆有所受，不敢专也。唯，当为虽，字之误也。○唯天子，唯，音虽，出注。"
                },
                {
                    "paragraph": "故君命顺，则臣有顺命；君命逆，则臣有逆命。",
                    "zhushu": "言臣受顺则行顺，受逆则行逆，如其所受于君，则为君不易矣。○易，以豉反。"
                },
                {
                    "paragraph": "诗曰：鹊之姜姜，鹑之贲贲。人之无良，我以为君。",
                    "zhushu": "姜姜、贲贲，争斗恶貌也。良，善也。言我以恶人为君，亦使我恶，如大鸟姜姜于上，小鸟贲贲于下。○鹊，字林作鹊，说文作䧿，音七略反。姜，居良反。鹑，土伦反。贲，音奔，注同。"
                },
                {
                    "paragraph": "子曰：君子不以辞尽人，",
                    "zhushu": "不见人之言语，则以为善，言其余行或时恶也。○行，下孟反，下文并注同。"
                },
                {
                    "paragraph": "故天下有道，则行有枝叶；天下无道，则辞有枝叶。",
                    "zhushu": "行有枝叶，所以益德也。言有枝叶，是众虚华也。枝叶依干而生，言行亦由礼出。"
                },
                {
                    "paragraph": "是故君子于有丧者之侧，不能赙焉，则不问其所费；于有病者之侧，不能馈焉，则不问其所欲；有客不能馆，则不问其所舍。",
                    "zhushu": "皆辟有言而无其实。○赙，音附。费，芳贵反。馈，其位反。辟，音避，重意：君子于有丧者之侧，至不问其所舍。曲礼上云：吊丧弗能赙，不问其所费；问疾弗能遗，不问其所欲。见人弗能馆，不问其所舍。"
                },
                {
                    "paragraph": "故君子之接如水，小人之接如醴。君子淡以成，小人甘以坏。",
                    "zhushu": "水相得，合而已。酒醴相得则败。淡，无酸酢，少味也。接，或为交。○醴，徐音礼。淡，大敢反，又大暂反，徐徒阚反，注同。酸，悉官反。酢，七故反。"
                },
                {
                    "paragraph": "小雅曰：盗言孔甘，乱用是餤。",
                    "zhushu": "盗，贼也。孔，甚也。餤，进也。○餤音谈，徐本作盐，以占反。"
                },
                {
                    "paragraph": "子曰：君子不以口誉人，则民作忠。",
                    "zhushu": "誉，绳也。○誉，音余，注同。绳，市升反。左传：以绳为誉。重言：则民作忠二，坊记一。"
                },
                {
                    "paragraph": "故君子问人之寒则衣之，问人之饥则食之，称人之羙则爵之。",
                    "zhushu": "皆为有言，不可以无实。○衣，于既反。食，音似。为，于伪反。"
                },
                {
                    "paragraph": "国风曰：心之忧矣，于我归说。",
                    "zhushu": "欲归其所说忠信之人也。○说，音悦，又始锐反，注同。"
                },
                {
                    "paragraph": "子曰：口惠而实不至，怨菑及其身。",
                    "zhushu": "善言而无信，人所恶也。○菑，音灾。恶，乌路反。"
                },
                {
                    "paragraph": "是故君子与其有诺责也，宁有巳怨。",
                    "zhushu": "巳，谓不许也。言诺而不与，其怨大于不许。○巳，音以。"
                },
                {
                    "paragraph": "国风曰：言笑晏晏，信誓旦旦，不思其反。反是不思，亦巳焉哉。",
                    "zhushu": "此皆相与为昏礼而不终者也。言始合会，言笑和说，要誓甚信。今不思其本，恩之反复，反复之不思，亦巳焉哉？无如此人何，怨之深也。○晏，于谏反。信誓，本亦作天誓。旦，如字，字林亦作𢘇，亦巳，音以。说，音悦。覆、反复，并芳服反。"
                },
                {
                    "paragraph": "子曰：君子不以色亲人。情疏而貌亲，在小人则穿窬之盗也与？子曰：情欲信，辞欲巧。",
                    "zhushu": "巧，谓顺而说也。○穿，音川。窬，范羊朱反，徐音豆。与，音余。说，音悦。"
                },
                {
                    "paragraph": "子言之：昔三代明王，皆事天地之神明，无非卜筮之用，不敢以其私亵事上帝，",
                    "zhushu": "言动任卜筮也。神明，谓群神也。"
                },
                {
                    "paragraph": "是故不犯曰月，不违卜筮。",
                    "zhushu": "日月，谓冬夏至、正月及四时也。所不违者，日与牲尸也。○夏，户嫁反。重意：不违卜筮，下文：不违龟筮。"
                },
                {
                    "paragraph": "卜筮不相袭也。",
                    "zhushu": "袭，因也。大事则卜，小事则筮。○重言：卜筮不相袭也一，曲礼上。一无也字。"
                },
                {
                    "paragraph": "大事有时日，",
                    "zhushu": "大事，有事于大神，有常时常日也。"
                },
                {
                    "paragraph": "小事无时日，有筮。",
                    "zhushu": "有事于小神，无常时常日。有筮，临有事筮之。"
                },
                {
                    "paragraph": "外事用刚日，内事用柔日。",
                    "zhushu": "顺、阴阳也。阳为外，阴为内，事之外内，别乎四郊。○别，彼列反，重意：外事用刚日，内事用柔日。曲礼上：外事以刚日，内事以柔日。"
                },
                {
                    "paragraph": "不违龟筮。子曰：牲牷、礼乐、齐盛，是以无害乎鬼神，无怨乎百姓。",
                    "zhushu": "牷，犹纯也。○牷，音全，纯色也，本亦作全，注同。齐，音粢，本亦作韲。"
                },
                {
                    "paragraph": "子曰：后稷之祀易富也。其辞恭，其欲俭，其禄及子孙。",
                    "zhushu": "富之言备也。以传世之禄，共俭者之祭，易备也。○易，以豉反，注同。传，丈专反，下同。共，音恭。"
                },
                {
                    "paragraph": "诗曰：后稷兆祀，庶无罪悔，以迄于今。",
                    "zhushu": "兆，四郊之祭处也。迄，至也。言祀后稷于郊以配天，庶几其无罪悔乎？福禄传世，乃至于今。迄，许讫反。处，昌虑反，下建国之处同。"
                },
                {
                    "paragraph": "子曰：大人之器威敬。",
                    "zhushu": "言其用之尊严。"
                },
                {
                    "paragraph": "天子无筮，",
                    "zhushu": "谓征伐出师若巡守也。天子至尊，大事皆用卜也。春秋传曰：先王卜征五年，岁袭其祥。○守，手又反。"
                },
                {
                    "paragraph": "诸侯有守筮。",
                    "zhushu": "守筮，守国之筮，国有事则用之。"
                },
                {
                    "paragraph": "天子道以筮，",
                    "zhushu": "始将出，卜之，道有小事则用筮。"
                },
                {
                    "paragraph": "诸侯非其国不以筮，卜宅寝室。",
                    "zhushu": "入他国则不筮。不敢问吉凶于人之国也。诸侯受封乎天子，因国而国，唯宫室欲改易者，得卜之耳。"
                },
                {
                    "paragraph": "天子不卜处大庙。",
                    "zhushu": "卜可建国之处，吉，则宫庙吉可知。○大，音太。"
                },
                {
                    "paragraph": "子曰：君子敬则用祭器，",
                    "zhushu": "谓朝聘待宾客崇敬，不敢用燕器也。○朝，直遥反。"
                },
                {
                    "paragraph": "是以不废日月，不违龟筮，以敬事其君长。",
                    "zhushu": "用龟筮，问所贡献也。○长，丁丈反。"
                },
                {
                    "paragraph": "是以上不渎于民，下不䙝于上。",
                    "zhushu": "言上之于下以直，则下应之以正，不䙝慢也。○应，应对之应。慢，字又作慢，武谏反。"
                }
            ]
        },
        {
            "name": "缁衣第三十三",
            "paragraphs": [
                {
                    "paragraph": "缁衣第三十三",
                    "zhushu": "陆曰：郑云：善其好贤者之厚，故述其所称之诗，以为其名也。缁衣，郑诗，美武公也。刘瓛云：公孙尼子所作也。",
                    "type": 1
                },
                {
                    "paragraph": "子言之曰：为上易事也，为下易知也，则刑不烦矣。",
                    "zhushu": "言君不苛虐，臣无奸心，则刑可以措。○子言之曰，此篇二十四章，唯此一子言之，后皆作子曰。汤，以豉反，下同。苛，音何。错，七故反，本亦作惜，同。"
                },
                {
                    "paragraph": "子曰：好贤如缁衣，恶恶如巷伯，则爵不渎而民作愿，刑不试而民咸服。",
                    "zhushu": "缁衣、巷伯，皆诗篇名也。缁衣首章曰：缁衣之宜兮，敝予又改为兮。适子之馆兮，还予授子之粲兮。言此衣缁衣者，贤者也，宜长为国君。其衣敝，我愿改制，授之以新衣。是其好贤，欲其贵之甚也。巷伯六章曰：取彼䜛人，投𢌿豺虎。豺虎不食，投𢌿有北。有北不受，投𢌿有昊。此其恶恶，欲其死亡之甚也。爵不渎者，不轻爵人也。试，用也。咸，皆也。○好，呼报反，注同。缁，则其反。恶恶，上乌路反，下如字，注同。巷，户降反。巷伯，小雅篇名。愿，音愿。还，音旋。粲，七旦反。衣缁衣，上于既反，下如字。䜛人，本又依诗作譛人。投𢌿，必利反，下同。豺，仕皆反。昊，胡老反，本或作皓，同。"
                },
                {
                    "paragraph": "大雅曰：仪刑文王，万国作孚。",
                    "zhushu": "刑，法也。孚，信也。仪法文王之德而行之，则天下无不为信者也。文王为政，克明德慎罚。"
                },
                {
                    "paragraph": "子曰：夫民教之以德，齐之以礼，则民有格心；教之以政，齐之以刑，则民有遯心。",
                    "zhushu": "格，来也。遯，逃也。○格，古伯反。遯，徒逊反，亦作遁。"
                },
                {
                    "paragraph": "故君民者，子以爱之，则民亲之；信以结之，则民不倍；恭以涖之，则民有孙心。",
                    "zhushu": "涖，临也。孙，顺也。○倍，音佩，下注同。涖，音利，又音类。孙，音逊，注同。"
                },
                {
                    "paragraph": "甫刑曰：苗民匪用命，制以刑，惟作五虐之刑，曰法。是以民有恶德，而遂绝其世也。",
                    "zhushu": "甫刑，尚书篇名。匪，非也。命，谓政令也。髙辛氏之末，诸侯有三苗者作乱，其治民不用政令，专制御之以严刑，乃作五虐蚩尤之刑，以是为法，于是民皆为恶，起倍畔也。三苗由此见灭无后世。由不任德。○蚩，尺之反。畔，本或作叛，俗字，非也。任，而鸩反。"
                },
                {
                    "paragraph": "子曰：下之事上也，不从其所令，从其所行。",
                    "zhushu": "言民化行，不拘于言。○行，下孟反，注同，又如字。拘，音俱。重言：下之事上也二，下文一。"
                },
                {
                    "paragraph": "上好是物，下必有甚者矣。",
                    "zhushu": "甚者，甚于君也。○好，呼报反，下皆同。"
                },
                {
                    "paragraph": "故上之所好恶，不可不慎也，是民之表也。",
                    "zhushu": "言民之从君，如影逐表。○恶，乌路反。影，如字，一音英领反。重言：是民之表也三，下文一。"
                },
                {
                    "paragraph": "子曰：禹立三年，百姓以仁遂焉，岂必尽仁？",
                    "zhushu": "言百姓傚禹为仁，非本性能仁也。遂，犹达也。○傚，胡孝反。"
                },
                {
                    "paragraph": "诗云：赫赫师尹，民具尔瞻。甫刑云：一人有庆，兆民赖之。大雅曰：成王之孚，下土之式。",
                    "zhushu": "皆言化君也。孚，信也。式，法也。○赫，许百反，王，如字，徐于况反。"
                },
                {
                    "paragraph": "子曰：上好仁，则下之为仁争先人。故长民者章志、贞教、尊仁，以子爱百姓，民致行巳以说其上矣。",
                    "zhushu": "章，明也。贞，正也。民致行巳者，民之行皆尽巳心。○长，丁丈反。说音悦。"
                },
                {
                    "paragraph": "诗云：有梏德行，四国顺之。",
                    "zhushu": "梏，大也，直也。○梏音角，诗作斍，行，下孟反。"
                },
                {
                    "paragraph": "子曰：王言如丝，其出如纶；王言如纶，其出如綍。",
                    "zhushu": "言，言出。弥，大也。纶，今有秩、啬夫所佩也。綍，引棺索也。○纶，音伦，又古顽反，绶也。如綍，音弗，大索。啬，音色。索，悉洛反。"
                },
                {
                    "paragraph": "故大人不倡游言。",
                    "zhushu": "游，犹浮也，不可用之之言也。○倡，昌尚反。"
                },
                {
                    "paragraph": "可言也，不可行，君子弗言也；可行也，不可言，君子弗行也。则民言不危行，而行不危言矣。",
                    "zhushu": "危，犹髙也。言不髙于行，行不髙于言，言行相应也。○行、而行，皆下孟反，注及下皆同。应，应对之应。"
                },
                {
                    "paragraph": "诗云：淑慎尔止，不諐于仪。",
                    "zhushu": "淑，善也。諐，过也。言善慎女之容止，不可过于礼之威仪也。○諐，起虔反。女，音汝。"
                },
                {
                    "paragraph": "子曰：君子道人以言，而禁人以行，",
                    "zhushu": "禁，犹谨也。○道，音导。"
                },
                {
                    "paragraph": "故言必虑其所终，而行必稽其所敝，则民谨于言而慎于行。",
                    "zhushu": "稽，犹考也，议也。○稽，古兮反。"
                },
                {
                    "paragraph": "诗云：慎尔出话，敬尔威仪。",
                    "zhushu": "话，善言也。○话，胡快反。"
                },
                {
                    "paragraph": "大雅曰：穆穆文王，于缉熙敬止。",
                    "zhushu": "缉、熙，皆明也。言于明明乎敬其容止。○于，音乌，注同。缉，七入反。熙，许其反，毛诗传云：缉熙，光明也。"
                },
                {
                    "paragraph": "子曰：长民者，衣服不贰，从容有常，以齐其民，则民德壹。",
                    "zhushu": "贰，不壹也。○长，丁丈反，下君长同。贰，夲或作贷，同音二，下同。从，七凶反。"
                },
                {
                    "paragraph": "诗云：彼都人士，狐裘黄黄。其容不改，出言有章。行归于周，万民所望。",
                    "zhushu": "黄衣，则狐裘，大蜡之服也，诗人见而说焉。章，文章也。忠信为周。此诗毛氏有之，三家则亡。○黄，徐本作横，音黄。蜡，仕嫁反。说，音悦。"
                },
                {
                    "paragraph": "子曰：为上可望而知也，为下可述而志也，则君不疑于其臣，而臣不惑于其君矣。",
                    "zhushu": "志，犹知也。"
                },
                {
                    "paragraph": "尹吉曰：惟尹躬及汤，咸有壹德。",
                    "zhushu": "吉，当为告。告，古文诰，字之误也。尹告，伊尹之诰也。书序以为咸有壹德，今亡。咸，皆也。君臣皆有壹徳不贰，则无疑惑也。○吉，依注为告，音诰，羔报反。"
                },
                {
                    "paragraph": "诗云：淑人君子，其仪不忒。",
                    "zhushu": ""
                },
                {
                    "paragraph": "子曰：有国者，章义𤺺恶，以示民厚，则民情不贰。",
                    "zhushu": "章，明也。𤺺，病也。○忒，他得反，本或作贰，音二。章义，如字，尚书作善，皇云：义，善也。𤺺，丁但反。"
                },
                {
                    "paragraph": "诗云：靖共尔位，好是正直。",
                    "zhushu": ""
                },
                {
                    "paragraph": "子曰：上人疑则百姓惑，下难知则君长劳。",
                    "zhushu": "难知，有奸心也。○共，音恭，本亦作恭。好，呼报反。"
                },
                {
                    "paragraph": "故君民者，章好以示民俗，慎恶以御民之淫，则民不惑矣。",
                    "zhushu": "淫，贪侈也。孝经曰：示之以好恶，而民知禁。○好，如字，又呼报反，注同。恶，如字，又乌路反，注同。侈，昌氏反，又式氏反。"
                },
                {
                    "paragraph": "臣仪行，不重辞，不援其所不及，不烦其所不知，则君不劳矣。",
                    "zhushu": "仪，当为义，声之误也。言臣义事君则行也。重，犹尚也。援，犹引也。引君所不及，谓必使。其君所行如尧舜也。不烦以其所不知，谓必使其知，虑如圣人也。凢告谕人，当随其才以诱之。○行，如字。援，音爰，注同。知虑，音智。"
                },
                {
                    "paragraph": "诗云：上帝板板，下民卒𤺺。",
                    "zhushu": "上帝，喻君也。板板，辟也。卒，尽也。𤺺，病也。此君使民惑之诗。○板，布绾反，注同。亶，丁但反，本亦作𤺺。辟，匹亦反，字亦作僻，同。"
                },
                {
                    "paragraph": "小雅曰：匪其止共，惟王之卭。",
                    "zhushu": "匪，非也。卭，劳也。言臣不止于恭敬其职，惟使王之劳。此臣使君劳之诗也。○共，音恭，皇本作躬，云：躬，恭也。卭，其恭反。"
                },
                {
                    "paragraph": "子曰：政之不行也，教之不成也，爵禄不足劝也，刑罚不足耻也。故上不可以䙝刑而轻爵。",
                    "zhushu": "言政教所以明赏罚。○亵，息列反。"
                },
                {
                    "paragraph": "康诰曰：敬明乃罚。甫刑曰：播刑之不迪。",
                    "zhushu": "康，康叔也。作诰，尚书篇名也。播，犹施也，不，衍字耳。迪，道也。言施刑之道。○播，徐补饿反。迪，音狄。衍，延善反。"
                },
                {
                    "paragraph": "子曰：大臣不亲，百姓不宁，则忠敬不足，而富贵巳过也。大臣不治，而迩臣比矣。",
                    "zhushu": "忠敬不足，谓臣不忠于君，君不敬其臣。迩，近也。言近以见远，言大以见小，互言之，此私相亲也。○治，音值。比，毗志反，注同，亲也。见，贤遍反，下并同。"
                },
                {
                    "paragraph": "故大臣不可不敬也，是民之表也；迩臣不可不慎也，是民之道也。",
                    "zhushu": "民之道，言民循从也。"
                },
                {
                    "paragraph": "君毋以小谋大，母以远言近，母以内图外，",
                    "zhushu": "图，亦谋也。言凢谋之，当各于其党。于其党，知其过审也。大臣柄权于外，小臣执命于内，或时交争，转相陷害。○母，音无，下同。柄，音秉，兵永反。争，争斗之争。"
                },
                {
                    "paragraph": "则大臣不怨，迩臣不疾，而远臣不蔽矣。",
                    "zhushu": "疾，犹非也。○蔽，必世反。"
                },
                {
                    "paragraph": "叶公之顾命曰：母以小谋败大作，母以嬖御人疾庄后，母以嬖衔士疾庄士、大夫、卿士。",
                    "zhushu": "叶公，楚县公，叶公子髙也。临死遗书曰：顾命，小谋，小臣之谋也。大作，大臣之所为也。嬖御人，爱妾也。疾，亦非也。荘后，适夫人齊庄得礼者。嬖御士，爱臣也。庄士，亦谓士之齊庄得礼者，今为大夫、卿、士。○叶，舒涉反，注同。叶公，楚大夫沈诸梁也，字子髙，为叶县尹。僣称公也。败，补迈反。嬖，必惠反，徐甫诣反，又补弟反，字林方豉反，贱而得幸曰嬖。云便嬖爱妾。庄后，侧良反，齊庄也，下及注同。适，丁历反。齊庄，侧皆反，下同。"
                },
                {
                    "paragraph": "子曰：大人不亲其所贤，而信其所贱，民是以亲失，而教是以烦。",
                    "zhushu": "亲失，失其所当亲也。教烦由信贱也。贱者无壹德也。"
                },
                {
                    "paragraph": "诗云：彼求我则，如不我得。执我仇仇，亦不我力。",
                    "zhushu": "言君始求我，如恐不得我，既得我，持我仇仇然不坚固，亦不力用我，是不亲信我也。○仇，音求，尔雅云：雠也。"
                },
                {
                    "paragraph": "君陈曰：未见圣，若巳弗克见；既见圣，亦不克由圣。",
                    "zhushu": "克，能也。由，用也。○陈，本亦作古陈字。若巳弗克见，音纪，尚书无巳字。"
                },
                {
                    "paragraph": "子曰：小人溺于水，君子溺于口，大人溺于民，皆在其所䙝也。",
                    "zhushu": "言人不溺于所敬者，溺，谓覆没不能自理出也。○溺，乃历反。覆，芳服反。"
                },
                {
                    "paragraph": "夫水近于人而溺人，德易狎而难亲也，易以溺人；",
                    "zhushu": "言水，人之所沐浴，自㓗清者至于深渊洪波，所当畏慎也。由近人之故，或泳之游之，䙝慢而无戒心，以取溺焉。有德者亦如水矣，初时学其近者小者，以从人事，自以为可，则侮狎之。至于先王人道、性与天命，则遂扜格不入，迷惑无闻，如溺于大水矣。难亲，亲之当粛敬，如临深渊。○近，附近之近，注由近人同。易，以豉反，下同。狎，徐户甲反。清，如字，又才性反。洪，本又作鸿。泳，音诈，潜行为泳。○游，音由。侮，亡甫反。捍，胡旦反。格，户白反。重言：易以溺人三，二见下文。"
                },
                {
                    "paragraph": "口费而烦，易出难悔，易以溺人；",
                    "zhushu": "费，犹惠也。言口多空言，且烦数也。过言一出，驷马不能及，不可得悔也。口舌所覆，亦如溺矣。费，或为哱，或为悖。○费，芳费反，注同。数，色角反。覆，芳服反，又芳又反。哱，或为悖，并布内反。"
                },
                {
                    "paragraph": "夫民闭于人而有鄙心，可敬不可慢，易以溺人。",
                    "zhushu": "言民不通于人道，而心鄙诈，难卒告谕。人君敬慎以临之则可，若陵虐而慢之，分崩怨畔，君无所尊，亦如溺矣。○慢，本又作漫，音武谏反。卒，寸忽反。"
                },
                {
                    "paragraph": "故君子不可以不慎也。",
                    "zhushu": "慎所可亵，乃不溺矣。"
                },
                {
                    "paragraph": "太甲曰：毋越厥命，以自覆也。若虞机张，往省括于厥度则释。",
                    "zhushu": "越之言蹶也。厥，其也。覆，败也。言无自颠蹶女之政教，以自毁败。虞，主田猎之地者也。机，弩牙也。度，谓所拟射也。虞人之射禽，弩巳张，从机间视括，与所射参相得，乃后释弦发矢。为政亦以巳心参于群臣及万民，可乃后施也。○大，音泰。覆，芳服反，注同。括，古活反。于厥度，如字，又大各反，注同，尚书无厥字。蹶，其厥反，又纪卫反，一音厥。女，音汝。拟，鱼起反，本亦作拟。射，食亦反，下同。"
                },
                {
                    "paragraph": "兑命曰：惟口起羞，惟甲胄起兵，惟衣裳在笥，惟干戈省厥躬。",
                    "zhushu": "兑，当为说，谓殷髙宗之臣傅说也，作书以命髙宗，尚书篇名也。羞，犹辱也。衣裳，朝祭之服也。惟口起辱，当慎言语也。惟甲胄起兵，当慎军旅之事也。惟衣裳在笥，当服以为礼也。惟干戈省厥躬，当恕巳不尚害人也。○兑，依注作说，本亦作说。兵，尚书作戎。笥，司吏反。为说，音悦，下传说同。朝，直遥反。"
                },
                {
                    "paragraph": "太甲曰：天作孽，可违也；自作孽，不可以逭。",
                    "zhushu": "违，犹辟也。逭，逃也。○孽，鱼列反，下同。尚书作天作孽。犹可违也。不可以䠉，本又作逭，乎乱反，尚书作弗可逭，无以字。辟，音避。"
                },
                {
                    "paragraph": "尹吉曰：惟尹躬天见于西邑夏，自周有终，相亦惟终。",
                    "zhushu": "尹吉，亦尹诰也。天，当为先字之误。忠信为周。相，助也，谓臣也。伊尹言尹之先祖，见夏之先，君臣皆忠，惟以自终。今天绝桀者，以其自作孽。伊尹始仕于夏，此时就汤矣。夏之邑在亳西。见，或为败，邑，或为予。○吉，音诰，出注，羔报反。天，依注作先，西田反。相，息亮反。亳，步各反。"
                },
                {
                    "paragraph": "子曰：民以君为心，君以民为体。心庄则体舒，心肃则容敬。心好之，身必安之；君好之，民必欲之。心以体全，亦以体伤；君以民存，亦以民亡。",
                    "zhushu": "荘，齊庄也。○好，呼报反，下同。齊，侧皆反。重言：君好之三，二见楽记。"
                },
                {
                    "paragraph": "诗云：昔吾有先正，其言明且清。国家以宁，都邑以成，庶民以生。谁能秉国成？不自为正，卒劳百姓。",
                    "zhushu": "先正，先君长也。谁能秉国成，伤今无此人也。成，邦之八成也。谁能秉行之，不自以所为者正，尽劳来百姓忧念之者与？疾时大臣专功争美。○昔吾有先正，从此至庶民以生摠五句，今诗皆无此语，余在小雅节南山篇，或皆逸诗也。清，旧才性反，一云：此诗协韵，宜如字。上先正，当音征。谁能秉国成，毛诗无能字。劳，力报反，注劳来同，诗依字读。长，丁丈反。来，力𠕅反。与音余。"
                },
                {
                    "paragraph": "君雅曰：夏日暑雨，小民惟曰怨。资冬祈寒，小民亦惟曰怨。",
                    "zhushu": "雅，书序作牙，假借字也。君雅，周穆王司徒，作尚书篇名也。资，当为至，齐、鲁之语，声之误也。祈之言是也。齐，西偏之语也。夏日暑雨，小民怨天。至冬是寒，小民又怨天。言民恒多怨，为其君难。○雅音牙，注同，尚书作牙。夏日，户嫁反，注同，尚书无日字。资，依注音至，尚书作咨，连上句云怨咨。祈，巨依反，徐巨尸反，字林上尸反。"
                },
                {
                    "paragraph": "子曰：下之事上也，身不正，言不信，则义不壹，行无类也。",
                    "zhushu": "类，谓比式。○行，下孟反，下行有格同。比式，如字，比方法式。重言：下之事上也三，上文二。"
                },
                {
                    "paragraph": "子曰：言有物而行有格也，是以生则不可夺志，死则不可夺名。",
                    "zhushu": "物，谓事验也。格，旧法也。是故，一本作以。"
                },
                {
                    "paragraph": "故君子多闻，质而守之；多志，质而亲之；精知，略而行之。",
                    "zhushu": "质，犹少也。多志，谓博交泛爱人也。精知，孰虑于众也。精，或为清。○知，如字，一音智，注同。汜，音泛。"
                },
                {
                    "paragraph": "君陈曰：出入自尔师虞，庶言同。",
                    "zhushu": "自，由也。师、庶，皆众也。虞，度也。言出内政教，当由女众之所谋，度众言同乃行之，政教当由一也。○度，待洛反，下同。"
                },
                {
                    "paragraph": "诗云：淑人君子，其仪一也。",
                    "zhushu": ""
                },
                {
                    "paragraph": "子曰：唯君子能好其正，小人毒其正。",
                    "zhushu": "正，当为匹，字之误也。匹，谓知识朋友。○好，呼报反，下皆同。正，音匹，出注，下同。"
                },
                {
                    "paragraph": "故君子之朋友有郷，其恶有方。",
                    "zhushu": "郷，方，喻、辈类也。小人徼利，其友，无常也。○郷，许亮反，又音香，注同。辈，布内反。徼，五尧反，下同。"
                },
                {
                    "paragraph": "是故迩者不惑，而远者不疑也。",
                    "zhushu": "言其可望而知。迩。近也。"
                },
                {
                    "paragraph": "诗云：君子好仇。",
                    "zhushu": "仇，匹也。"
                },
                {
                    "paragraph": "子曰：轻绝贫贱，而重绝富贵，则好贤不坚，而恶恶不著也。人虽曰不利，吾不信也。",
                    "zhushu": "言此近徼利也。○恶恶，上乌路反，下如字。著，张虑反。近，附近之近。"
                },
                {
                    "paragraph": "诗云：朋友攸摄，摄以威仪。",
                    "zhushu": "攸，所也。言朋友以礼义相摄。正，不以贫富贵贱之利也。"
                },
                {
                    "paragraph": "子曰：私惠不归德，君子不自留焉。",
                    "zhushu": "私惠，谓不以公礼相庆贺，时以小物相周遗也。言其物不可以为德，则君子不以身留此人也。相惠以䙝渎邪辟之物，是为不归于德。帰，或为怀。○遗，于季反。邪，似嗟反，徐以车反。辟，匹亦反。"
                },
                {
                    "paragraph": "诗云：人之好我，示我周行。",
                    "zhushu": "行，道也。言示我以忠信之道。○行，户刚反，又如字。"
                },
                {
                    "paragraph": "子曰：苟有车，必见其轼；苟有衣，必见其敝。人苟或言之，必闻其声；苟或行之，必见其成。",
                    "zhushu": "言凢人举事，必有后验也。见其轼，谓载也。敝，败衣也。衣或在内，新时不见。○轼，音式。敝，郑婢世反，败也。庾必世反，隐蔽也。人苟或言之，一本无人字。不见，如字，又贤遍反。"
                },
                {
                    "paragraph": "葛覃曰：服之无射。",
                    "zhushu": "射，厌也。言巳愿采葛以为君子之衣，令君子服之无厌，言不虚也。○覃，徒南反。射，音亦，注同。厌，于艳反，后皆同。令，力呈反。"
                },
                {
                    "paragraph": "子曰：言从而行之，则言不可饰也；行从而言之，则行不可节也。",
                    "zhushu": "从，犹随也。○行从，下孟反，下则行、下注以行同。"
                },
                {
                    "paragraph": "故君子寡言而行，以成其信，则民不得大其美而小其恶。",
                    "zhushu": "以行为验，虚言无益于善也。寡，当为顾，声之误也。○寡，音顾，出注。"
                },
                {
                    "paragraph": "诗云：白圭之玷，尚可磨也。斯言之玷，不可为也。",
                    "zhushu": "玷，缺也。言圭之缺，尚可磨而平之；言之缺，无如之何。○玷，丁簟反，又丁念反，下及注同。磨，莫何反。"
                },
                {
                    "paragraph": "小雅曰：允也君子，展也大成。",
                    "zhushu": "允，信也。展，诚也。"
                },
                {
                    "paragraph": "君奭曰：昔在上帝，周田观文王之德，其集大命于厥躬。",
                    "zhushu": "奭，召公名也。作尚书篇名也。古文“周田观文王之德”为“割申劝宁王之德”，今博士读为厥乱劝宁王之德。三者皆异，古文似近之。割之言盖也，言文王有诚信之德，天盖申劝之，集大命于其身，谓命之使王天下也。○奭，音释。周田观文，依注读为割申劝宁。召，尚照反，本亦作邵。近，附近之近。王，于况反。"
                },
                {
                    "paragraph": "子曰：南人有言曰：人而无恒，不可以为卜筮。古之遗言与？龟筮犹不能知也，而况于人乎？",
                    "zhushu": "恒，常也。不可为卜筮。言卦兆不能见其情，定其吉凶也。○与，音余。"
                },
                {
                    "paragraph": "诗云：我龟既厌，不我告犹。",
                    "zhushu": "犹，道也。言䙝而用之，龟厌之，不告以吉凶之道也。"
                },
                {
                    "paragraph": "兑命曰：爵无及恶德，民立而正事。纯而𥙊祀，是为不敬。事烦则乱，事神则难。",
                    "zhushu": "恶德，无恒之德。纯，犹皆也。言君𥙊祀，赐诸臣爵，毋与恶德之人也。民将立以为正，言倣傚之疾。事皆如是，而以祭祀，是不敬鬼神也。恶德之人使事烦，事烦则乱，使事鬼神，又难以得福也。纯，或为烦。○兑，音悦。毋，音无。倣，方往反。傚，户教反。"
                },
                {
                    "paragraph": "易曰：不恒其德，或承之羞。恒其德侦，妇人吉，夫子凶。",
                    "zhushu": "羞，犹辱也。傎，问也。问正为侦。妇人，从人者也。以问正为常德则吉。男子当专行干事，而以问正为常德，是亦无恒之人也。○侦，音贞，周易作贞。干，古半反。"
                }
            ]
        },
        {
            "name": "奔丧第三十四",
            "paragraphs": [
                {
                    "paragraph": "奔丧第三十四",
                    "zhushu": "陆曰：郑云：奔丧者，居于他邦，闻丧奔归之礼。实曲礼之正篇也。",
                    "type": 1
                },
                {
                    "paragraph": "奔丧之礼，始闻亲丧，以哭答使者，尽哀。问故，又哭，尽哀。",
                    "zhushu": "亲，父母也。以哭答使者，惊怛之哀无辞也。问故，问亲丧所由也。虽非父母，闻丧而哭，其礼亦然也。○奔丧，此正字也，说文云：从哭亡，亡亦声也。哭，空木反。使，色吏反，注同。怛，都达反。"
                },
                {
                    "paragraph": "遂行。日行百里，不以夜行。",
                    "zhushu": "虽有哀戚，犹辟害也。昼夜之分，别于昏明。哭则遂行者，不为位。○辟音避。分，扶问反，又方云反。别，彼列反。"
                },
                {
                    "paragraph": "唯父母之丧，见星而行，见星而舍。",
                    "zhushu": "侵晨冒昏，弥益促也。言唯著异也。○冒，亡北反，又亡报反。著，张虑反。"
                },
                {
                    "paragraph": "若未得行，则成服而后行。",
                    "zhushu": "谓以君命有为者也。成丧服，得行则行。○为，于伪反，一音如字。"
                },
                {
                    "paragraph": "过国至竟，哭尽哀而止。",
                    "zhushu": "感此念亲，○竟音境，下同。"
                },
                {
                    "paragraph": "哭辟市朝，",
                    "zhushu": "为惊众也。○辟音避。朝，直遥反。为，于伪反。"
                },
                {
                    "paragraph": "望其国竟哭。",
                    "zhushu": "斩衰者也。自是哭且遂行。○衰，七雷反，后皆同。"
                },
                {
                    "paragraph": "至于家，入门左，升自西阶，殡东。西面坐，哭尽哀，括发祖。",
                    "zhushu": "括发𥘵者，去饰也。未成服者，素委貌，深衣。已成服者，固自丧服矣。○括，古活反。𥘵，徒旱反。去，羌吕反。○重言：括发𥘵，下文互出，檀弓上下“祖括发”二。"
                },
                {
                    "paragraph": "降，堂东即位，西郷哭，成踊，",
                    "zhushu": "巳殡者位在下。○郷，许亮反，下西郷同。○重言：降堂东即位，西郷哭，成踊。重见下文。"
                },
                {
                    "paragraph": "袭绖于序东，绞带，反位，拜宾，成踊，",
                    "zhushu": "袭，服衣也。不于又哭乃绖者，发丧巳逾日，节于是可也。其未小敛而至，与在家同耳。不散带者，不见尸柩。凢拜宾者，就其位。既拜，反位，哭踊。○绞，古卯反，又下同，徐户交反。成踊，音勇。散，悉但反。"
                },
                {
                    "paragraph": "送宾，反位。有宾后至者，则拜之，成踊，送宾皆如初。众主人兄弟皆出门，出门哭止，阖门，相者告就次。",
                    "zhushu": "次，倚庐也。○阖，户腊反。相，息亮反，下相者皆同。倚，于绮反，重言：有宾后至者，则拜之，成踊，送宾皆如初，见下文。"
                },
                {
                    "paragraph": "于又哭，括发，𥘵，成踊。于三哭，犹括发，𥘵，成踊。",
                    "zhushu": "又哭，至明日朝也。三哭，又其明日朝也。皆升堂，括发𥘵，如始至，必又哭。三哭者，象小敛、大敛时也。杂记曰：士三踊，其夕哭从朝。夕哭不括发，不𥘵，不踊，不以为数。○不以数也，色主反，本亦作不以为数。数，色具反。重言：括发𥘵成踊，重见下文。"
                },
                {
                    "paragraph": "三日成服，拜宾送宾皆如初。",
                    "zhushu": "三日，三哭之明日也。既哭，成其服。丧服，杖于序东。"
                },
                {
                    "paragraph": "奔丧者非主人，则主人为之拜宾、送宾。奔丧者自齐衰以下，入门左，中庭北面，哭尽哀，免麻于序东，即位，𥘵，与主人哭，成踊。",
                    "zhushu": "不升堂哭者，非父母之丧，统于主人也。麻，亦绖带也。于此言麻者，明所奔丧虽有轻者，不全丧所，无改服也。凢𥘵者于位，袭于序东。𥘵、袭不相因位。此麻乃𥘵，变于为父母也。○为，于伪反，注变于为父、下注为母皆同。齐音咨，下同。免音问，下及注皆同。重言：入门左三，下文一。"
                },
                {
                    "paragraph": "于又哭，三哭，皆免袒。有宾，则主人拜宾送宾。",
                    "zhushu": "又哭、三哭，亦入门左，中庭北面，如始至时也。"
                },
                {
                    "paragraph": "丈夫妇人之待之也，皆如朝夕哭位，无变也。",
                    "zhushu": "待奔丧者无变，嫌宾客之也。于宾客以哀变为敬，此骨肉哀则自哀矣。于此乃言待之，明奔丧者至三哭，犹不以序入也。"
                },
                {
                    "paragraph": "奔母之丧，西面哭尽哀，括发袒，降堂东即位，西郷哭，成踊，袭免绖于序东，拜宾送宾，皆如奔父之礼。于又哭，不括发。",
                    "zhushu": "为母于又哭而免，轻于父也。其也则同。○而免，本或作而不免者，非。"
                },
                {
                    "paragraph": "妇人奔丧，升自东阶，殡东，西面坐，哭尽哀。东髽，即位，与主人拾踊。",
                    "zhushu": "妇人，谓姑、姊妹、女子子也。东阶，东面阶也。妇人入者由闱门。东髽，髽于东序，不髽于房，变于在室者也。去纚大紒曰髽。拾，更也。主人与之更踊，宾客之。○髽，侧瓜反。拾，其劫反，注同。闱音违，旧音晖。去，起吕反。纚，色买、所绮二反。紒音计。更音庚，下同。"
                },
                {
                    "paragraph": "奔丧者不及殡，先之墓，北面坐，哭尽哀。主人之待之也，即位于墓左，妇人墓右，成踊尽哀，括发，东即主人位。绖绞带，哭成踊，拜宾，反位成踊，相者告事毕。",
                    "zhushu": "主人之待之，谓在家者也。哭于墓，为父母则𥘵。告事毕者，于此后无事也。○相，㤙亮反，下同。为，于伪反。重言：相者告事毕，互见下文。"
                },
                {
                    "paragraph": "遂冠，归入门左，北面，哭尽哀，括发袒，成踊。东即位，拜宾成踊。宾出，主人拜送。有宾后至者，则拜之成踊，送宾如初。众主人兄弟皆出门，出门哭止，相者告就次。于又哭，括发成踊。于三哭，犹括发成踊。三日成服，于五哭，相者告事毕。",
                    "zhushu": "又哭，三哭不𥘵者，哀戚已久，杀之也。逸奔丧礼说不及殡曰：于又哭，犹括发，即位，不𥘵，告事毕者，五哭而不复哭也。成服之朝为四哭，此谓既期乃后归至者也。其未期犹朝夕哭，不止于五哭。○冠音官。𥘵音但。杀，色界反，下哀杀同。复，扶又反。期，音基，下同。○重言：遂冠归二，下文一。"
                },
                {
                    "paragraph": "为母所以异于父者，壹括发，其余免以终事，他如奔父之礼。",
                    "zhushu": "壹括发，谓归入门哭时也。于此乃言为母，异于父者，明及殡、不及殡，其异者同。○为，于伪反，注及下为父同。"
                },
                {
                    "paragraph": "齐衰以下，不及殡，先之墓，西面，哭尽哀，",
                    "zhushu": "不北面者，亦统于主人。"
                },
                {
                    "paragraph": "免麻于东方，即位，与主人哭，成踊，袭。有宾，则主人拜宾、送宾。宾有后至者，拜之如初，相者告事毕，",
                    "zhushu": "不言𥘵言袭者，容齊衰亲者或𥘵可。"
                },
                {
                    "paragraph": "遂冠，归，入门左，北面哭，尽哀，免𥘵，成踊，东即位，拜宾，成踊。宾出，主人拜送。于又哭，免𥘵，成踊。于三哭，犹免𥘵，成踊。三日成服，于五哭，相者告事毕。",
                    "zhushu": "为父于又哭，括发而不𥘵。此又哭、三哭皆言𥘵，𥘵，衍字也。"
                },
                {
                    "paragraph": "闻丧不得奔丧，哭尽哀，问故，又哭尽哀。乃为位，括发𥘵，成踊，袭绖，绞带，即位，",
                    "zhushu": "闻父母丧而不得奔。谓以君命有事。不然者，不得为位。位有鄼列之处，如于家朝夕哭位矣。不于又哭乃绖者，丧至于此逾日，节于是可也。○鄼，子短反。处，昌虑反，下之处同。"
                },
                {
                    "paragraph": "拜宾，反位，成踊。宾出，主人拜送于门外，反位。若有宾后至者，拜之，成踊，送宾如初。于又哭，括发𥘵，成踊。于三哭，犹括发𥘵，成踊。三日成服，于五哭，拜宾、送宾如初。",
                    "zhushu": "不言就次者，当从其事，不可以丧服废公职也。其在官亦告就次。言五哭者，以迫公事，五日哀杀，亦可以止。"
                },
                {
                    "paragraph": "若除丧而后归，则之墓，哭成踊，东括发𥘵，绖，拜宾，成踊。送宾，反位，又哭尽哀，遂除。于家不哭。",
                    "zhushu": "东，东即主人位，如不及殡者也。遂除，除于墓而归。"
                },
                {
                    "paragraph": "主人之待之也，无变于服，与之哭，不踊。",
                    "zhushu": "无変于服，自若时服也。亦即位于墓左，妇人墓右。"
                },
                {
                    "paragraph": "自齐衰以下，所以异者免麻。凢为位，非亲丧，齐衰以下皆即位，哭尽哀，而东免绖，即位，𥘵成踊，",
                    "zhushu": "谓无君事，又无故，可得奔丧，而以巳私未奔者也。父母之丧，则不为位，其哭之，不离闻丧之处。齐衰以下，更为位而哭，皆可行乃行。○离，力智反。"
                },
                {
                    "paragraph": "袭，拜宾，反位，哭，成踊，送宾，反位，相者告就次，三日五哭卒，主人出送宾，众主人、兄弟皆出门，哭止，相者告事毕。成服，拜宾。",
                    "zhushu": "卒。犹止也。三日五哭者，始闻丧，讫夕为位，乃出就次，一哭也，与明日、又明日之朝夕而五哭。不五朝哭，而数朝、夕，备五哭而止，亦为急奔丧，巳私事当毕，亦明日乃成服。凢云五哭者，其后有宾，亦与之哭而拜之。○之朝，朝旦也，下同。数，色主反。为，于伪反。"
                },
                {
                    "paragraph": "若所为位家远，则成服而往。",
                    "zhushu": "谓所当奔者，外丧也。外丧缓而道远，成服乃行，容待赍也。○赍，子西反，资粮也，一音咨。"
                },
                {
                    "paragraph": "齐衰望郷而哭，大功望门而哭，小功至门而哭，缌麻即位而哭。",
                    "zhushu": "奔丧哭，亲疏远近之差也。差，初佳反，又初宜反，下同。"
                },
                {
                    "paragraph": "哭父之党于庙，母妻之党于寝，师于庙门外，朋友于寝门外，所识于野张帷。",
                    "zhushu": "此因五服闻丧而哭，列人恩诸所当哭者也。党，谓族类无服者也。逸奔丧礼曰：哭父族与母党于庙，妻之党于寝，朋友于寝门外，壹哭而已，不踊。言壹哭而已，则不为位矣。"
                },
                {
                    "paragraph": "凢为位不奠。",
                    "zhushu": "以其精神不存乎是。"
                },
                {
                    "paragraph": "哭天子九，诸侯七，卿大夫五，士三。",
                    "zhushu": "此臣闻君丧而未奔，为位而哭，尊卑日数之差也。士亦有属吏，贱不得君臣之名。"
                },
                {
                    "paragraph": "大夫哭诸侯，不敢拜宾。",
                    "zhushu": "谓哭其旧君，不敢拜宾，辟为主。○辟，音避。"
                },
                {
                    "paragraph": "诸臣在他国，为位而哭，不敢拜宾。",
                    "zhushu": "谓大夫、士使于列国。○使，色吏反。"
                },
                {
                    "paragraph": "与诸侯为兄弟，亦为位而哭。",
                    "zhushu": "族亲昏姻在异国者。"
                },
                {
                    "paragraph": "凢为位者壹𥘵。",
                    "zhushu": "谓于礼正，可为位而哭也。始闻丧，哭而𥘵，其明日则否。父母之丧自若，三𥘵也。"
                },
                {
                    "paragraph": "所识者吊，先哭于家，而后之墓，皆为之成踊，从主人北面而踊。",
                    "zhushu": "从主人而踊。拾踊也。北面，自外来便也。主人墓左西面。○为，于伪反，下注名为同。拾，其劫反。便，婢面反。"
                },
                {
                    "paragraph": "凢丧，父在，父为主；",
                    "zhushu": "与宾客为礼，宜使尊者。"
                },
                {
                    "paragraph": "父没，兄弟同居，各主其丧。",
                    "zhushu": "各为其妻、子之丧为主也。祔则宗子主之。○祔，音附。"
                },
                {
                    "paragraph": "亲同，长者主之；",
                    "zhushu": "父母没，如昆弟之丧，宗子主之。○长，丁丈反。如，若也。"
                },
                {
                    "paragraph": "不同，亲者主之。",
                    "zhushu": "从父昆弟之丧。"
                },
                {
                    "paragraph": "闻远兄弟之丧，既除丧而后闻丧，免𥘵成踊，拜宾则尚左手。",
                    "zhushu": "小功、缌麻不税者也。虽不服，犹免𥘵。尚左手，吉拜也。逸奔丧礼曰：凢拜，吉丧皆尚左手。○税，吐外反。"
                },
                {
                    "paragraph": "无服而为位者，唯嫂叔及妇人降而无服者麻。",
                    "zhushu": "虽无服，犹吊服加麻，𥘵免，为位哭也。正言嫂叔，尊嫂也。兄公于弟之妻则不能也。妇人降而无服，族姑、姊妹嫁者也。逸奔丧礼曰：无服𥘵免为位者，唯嫂与叔。凢为其男子服，其妇人降而无服者，麻。○嫂，悉早反。凢为，于伪反，下注同。重意：无服而为位者，唯嫂叔。檀弓上：子思之哭嫂也，为位。"
                },
                {
                    "paragraph": "凢奔丧，有大夫至，𥘵，拜之，成踊而后袭。于士，袭而后拜之。",
                    "zhushu": "主人𥘵降哭，而大夫至，因拜之。不敢成巳礼，乃礼尊者。或曰：大夫后至者，𥘵，拜之，谓之成踊。"
                }
            ]
        },
        {
            "name": "问丧第三十五",
            "paragraphs": [
                {
                    "paragraph": "问丧第三十五",
                    "zhushu": "陆曰：郑云：问丧者，善其问，以知居丧之礼所由也。",
                    "type": 1
                },
                {
                    "paragraph": "亲始死，鸡斯，徒跣，扱上祍，交手哭。恻怛之心，痛疾之意，伤肾，乾肝、焦肺，水浆不入口，三日不举火，故邻里为之糜粥以饮食之。",
                    "zhushu": "亲，父母也。鸡斯，当为笄纚，声之误也。亲始死，去冠，二日乃去䈂纚，括发也。今时始丧者，邪巾貊头，笄纚之存象也。徒，犹空也。上衽，深衣之裳前。五藏者，肾在下，肝在中，肺在上，㪯三者之焦伤，而心脾在其中矣。五家为邻，五邻为里。○鸡斯，依注为笄纚。笄音古兮反。纚，色买反，徐所绮反。跣，悉典反。极，初洽反。祍，而鸩反，又而甚反，注同。怛，都达反。肾，市轸反。乾肝，并音干。肺，方废反。浆，本亦作𤖅，子羊反。𩞁，武皮反，本亦作糜，同。粥，之六反，字林与六反，云淖麋也。饮音荫。食音嗣。去冠，起吕反。邪，似嗟反，亦作耶。貊，亡瞎反，本亦作貊。藏，才浪反。脾，婢支反。重意：鸡斯，徒跣，扱上祍。丧大记：徒跣扱祍。"
                },
                {
                    "paragraph": "夫悲哀在中，故形变于外也，痛疾在心，故口不甘味，身不安美也。",
                    "zhushu": "言人情之中外相应。○夫音扶。应，应对之应。"
                },
                {
                    "paragraph": "三日而敛。在床曰尸，在棺曰柩，动尸举柩，哭踊无数。恻怛之心，痛疾之意，悲哀志懑气盛，故𥘵而踊之，所以动体、安心、下气也。妇人不宜𥘵，故发胸、击心、爵踊，殷殷田田，如坏墙然，悲哀痛疾之至也。故曰：辟踊哭泣，哀以送之，送形而往，迎精而反也。",
                    "zhushu": "故𥘵而踊之。言琧人制法，故使之然也。爵踊，足不绝地。辟，拊心也。哀以送之，谓葬时也。迎其精神而反，谓反哭及日中而虞也。○敛，力艳反，下同。柩，其又反。懑，亡本反，又音满，范音闷，下同。殷殷，并音隐。坏，音怪，字林作𣀩，音同。辟，婢尺反，徐扶亦反，注及下皆同。拊，芳甫反。重言：在床曰尸，在棺曰柩二，重见曲礼上。"
                },
                {
                    "paragraph": "其往送也，望望然，汲汲然，如有追而弗及也。其反哭也，皇皇然，若有求而弗得也。故其往送也如慕，其反也如疑。",
                    "zhushu": "望望，瞻望之貌也。慕者，以其亲之在前。疑者，不知神之来否。○汲音急。重言：故其往送也如慕，其反也如疑。擅弓上：其往也如慕，其退也如疑。"
                },
                {
                    "paragraph": "求而无所得之也，入门而弗见也，上堂又弗见也，入室又弗见也，亡矣，丧矣，不可复见巳矣。故哭泣辟踊，尽哀而止矣。",
                    "zhushu": "说反哭之义也。○上，时掌反。复，扶又反，又下复反、复生皆同。"
                },
                {
                    "paragraph": "心怅焉怆焉，惚焉忾焉，心绝志悲而巳矣。祭之宗庙，以鬼飨之，徼幸复反也。",
                    "zhushu": "说虞之义。○怅，敕亮反。怆，初亮反。惚音忽。忾，徐音慨，苦代反。徼，古尧反。"
                },
                {
                    "paragraph": "成圹而归，不敢入处室，居于倚庐，哀亲之在外也。寝苫枕块，哀亲之在土也。",
                    "zhushu": "言亲在外在土，孝子不忍反室自安也。入处室，或为入宫。○圹，古晃反。倚，于绮反。苫，始占反，草也。枕，之荫反。块，苦对反，又苦怪反，𡈽也。重言：居于倚庐，寝苫枕块三，一见间传三十七，一见三年问三十八，又檀弓上：寝苫枕干。"
                },
                {
                    "paragraph": "故哭泣无时，服勤三年。思慕之心，孝子之志也，人情之实也。",
                    "zhushu": "勤，谓忧劳。○重言：哭泣无时，忧勤三年二，二见下文。檀弓上：服勤至死，心丧三年。○孝子之志也三，篇末一，𥙊义一。"
                },
                {
                    "paragraph": "或问曰：死三日而后敛者，何也？",
                    "zhushu": "怪其迟也。"
                },
                {
                    "paragraph": "曰：孝子亲死，悲哀志懑，故匍匐而哭之，若将复生然，安可得夺而敛之也？故曰：三日而后敛者，以俟其生也。三日而不生，亦不生矣，孝子之心，亦益衰矣。家室之计，衣服之具，亦可以成矣；亲戚之远者，亦可以至矣。是故圣人为之断决，以三日为之礼制也。",
                    "zhushu": "匍匐，犹颠蹶，或作扶服。○匍音蒲，又音扶。匐，蒲北反，又音服。衰，色追反。为，于伪反，下注相为、为䙝同。断失，丁叚反，下古穴反。犹傎，丁年反。蹶，求月反，又九月反。○重意：故匍匐而哭之。檀弓下：孔子间居，匍匐救之。"
                },
                {
                    "paragraph": "或问曰：冠者不肉𥘵，何也？",
                    "zhushu": "怪冠衣之相为也。○冠音官。"
                },
                {
                    "paragraph": "曰：冠至尊也，不居肉𥘵之体也，故为之免以代之也。",
                    "zhushu": "言身无饰者不敢冠，冠为亵尊服。肉𥘵则著免，免状如冠而广一寸。○免音问，注及下皆同。䙝，息列反。著，张虑反，又张略反。广，古旷反。"
                },
                {
                    "paragraph": "然则秃者不免，伛者不𥘵，跛者不踊，非不悲也，身有锢疾，不可以备礼也。故曰：丧礼唯哀为主矣。女子哭泣悲哀，击胸伤心；男子哭泣悲哀，稽颡触地无容，哀之至也。",
                    "zhushu": "将踊先袒，将𥘵先免。此三疾俱不踊。不𥘵，不免，顾其所以否者，各为一耳。击胸伤心，稽颡触地，不踊者若此而可。或日男女哭踊。○秃，吐禄反，无发也。伛，于缕反，一音纡矩反，背曲也。跛，补祸反，又彼我反，足废也。锢音故。稽音启，注同。颡，桑朗反，下注同。重言：秃者不免，伛者不𥘵，跛者不踊二，一见丧服四制四十九：不免作不髽。"
                },
                {
                    "paragraph": "或问曰：免者以何为也？",
                    "zhushu": "怪本所为施也。○何为，于伪反，尽篇末文、注皆同。"
                },
                {
                    "paragraph": "曰：不冠者之所服也。礼曰：童子不缌，唯当室缌。缌者其免也，当室则免而杖矣。",
                    "zhushu": "不冠者，犹未冠也。当室，谓无父兄而主家者也。童子不杖，不杖者不免，当室则杖而免。免，冠之细别，以次成人也。缌者其免也。言免乃有缌服也。○缌音思。冠之，古乱反。"
                },
                {
                    "paragraph": "或问曰：杖者何也？",
                    "zhushu": "怪其义各异。○重言：杖者何也二，一见丧服四制四十九。"
                },
                {
                    "paragraph": "曰：竹、桐一也，故为父苴杖，苴杖，竹也；为母削杖，削杖，桐也。",
                    "zhushu": "言所以杖者义一也，顾所用异耳。○苴，七余反。削，悉若反。重言：“苴杖，竹也。削杖，桐也”二，一见丧小记十五篇。"
                },
                {
                    "paragraph": "或问曰：杖者以何为也？",
                    "zhushu": "怪所为施。"
                },
                {
                    "paragraph": "曰：孝子丧亲，哭泣无数，服勤三年，身病体羸，以杖扶病也。",
                    "zhushu": "言得杖乃能起也。数，或为时。○羸，力垂反，劣也，疲也。重意：以枝扶病也。丧服四制：妇人、童子不杖，不能病也。"
                },
                {
                    "paragraph": "则父在不敢杖矣，尊者在故也。堂上不杖，辟尊者之处也。堂上不趋，示不遽也。此孝子之志，人情之实也，礼义之经也，非从天降也，非从地出也，人情而巳矣。",
                    "zhushu": "父在不杖，谓为母丧也。尊者在不杖，辟尊者之处不杖，有事不趋，皆为其感动，使之忧戚也。○辟音避。处，昌虑反，下同。遽，其虑反。重言：堂上不趋三，一见曲礼上，一见少仪十七。○此孝子之志也，见上文，又祭统六：此孝子之心也。"
                }
            ]
        },
        {
            "name": "服问第三十六",
            "paragraphs": [
                {
                    "paragraph": "服问第三十六",
                    "zhushu": "陆曰：郑云：服问者，善其问，以有服而遭丧所変易之节也。",
                    "type": 1
                },
                {
                    "paragraph": "传曰：有从轻而重，公子之妻为其皇姑",
                    "zhushu": "；皇，君也。诸侯妾子之妻为其君姑齊衰，与为小君同，舅不厌妇也。○传，此引大传文也。从，如字，范才用反。为其，于伪反，注及下皆同。齊衰，上音咨，下七雷反，后放此。厌，于涉反，下同。"
                },
                {
                    "paragraph": "有从重而轻，为妻之父母；",
                    "zhushu": "妻齐衰而夫从缌麻，不降一等。言非服差。○差，初佳反，又初宜反，下同。"
                },
                {
                    "paragraph": "有从无服而有服，公子之妻为公子之外兄弟；",
                    "zhushu": "谓为公子之外祖父母、从母缌麻。"
                },
                {
                    "paragraph": "有从有服而无服，公子为其妻之父母。",
                    "zhushu": "凢公子厌于君，降其私亲，女君之子不降也。○重言：“有从轻而重，有从重而轻，有从无服而有服，有从有服而无服”二，重见少仪十六篇。"
                },
                {
                    "paragraph": "传曰：母出，则为继母之党服；母死，则为其母之党服。为其母之党服，则不为继母之党服。",
                    "zhushu": "虽外亲亦无二统。"
                },
                {
                    "paragraph": "三年之丧既练矣，有期之丧既葬矣，则带其故葛带，绖期之绖，服其功衰，",
                    "zhushu": "带其故葛带者，三年既练，期既葬，差相似也。绖期之葛绖，三年既练，首绖除矣。为父既练，首绖除矣。为父既练，衰七升。母既葬，衰入升。凢齐衰既葬，衰或八升，或九升。服其功衰，服粗衰。○期，音基，下及注皆同。"
                },
                {
                    "paragraph": "有大功之丧，亦如之。",
                    "zhushu": "大功之麻，変三年之谏葛，期既葬之葛带，小于练之葛带。又当有绖，亦反服其故葛带。绖期之绖，差之宜也。此虽変麻服葛，大小同耳，亦服其功衰。凢三年之丧既练，始遭齐衰，大功之丧，绖带皆麻。"
                },
                {
                    "paragraph": "小功无变也。",
                    "zhushu": "无所変于大功，齐、斩之服，不用轻累重也。○累，劣彼反，又劣伪反。"
                },
                {
                    "paragraph": "麻之有本者，变三年之葛。",
                    "zhushu": "有夲，谓大功以上也。小功以下，澡麻断本。○上，时掌反。澡，音早。断，丁管反，下文同。"
                },
                {
                    "paragraph": "既练，遇麻断本者，于免绖之，既免去绖，每可以绖必绖，既绖则去之。",
                    "zhushu": "虽元変，缘练无首绖，于有事则免绖如其伦。免无不绖，绖有不免，其无事则自若练服也。○免，音问，下及注不免者皆同。去，起吕反，下同。"
                },
                {
                    "paragraph": "小功不易丧之练冠，如免，则绖其缌、小功之绖，因其初葛带，缌之麻，不变小功之葛，小功之麻，不变大功之葛，以有本为税。",
                    "zhushu": "税亦変易也。小功以下之麻，虽与上葛同，犹不変也。此要其麻有本者，乃変上耳。杂记：日有三年之练冠，则以大功之麻易之，唯杖屦不易也。○为税，上如字，下吐外反，注及下皆同。要，一遥反。"
                },
                {
                    "paragraph": "殇长、中，变三年之葛，终殇之月筭，而反三年之葛，是非重麻，为其无卒哭之税。下殇则否。",
                    "zhushu": "谓大功之亲为殇在缌、小功者也。可以変三年之葛，正亲亲也。三年之葛，大功変既练，齐衰変既虞、卒哭，凢丧卒哭，受麻以葛，殇以麻终丧之月数，非重之而不変。为殇未成人，文不缛耳。下殇则否，言贱也。男子为大功之殇，中从上，服小功；妇人为之中从下，服缌麻。○长，丁丈反。筭，徐音蒜，悉乱反。重，直勇反，徐治龙反，注同。为，于伪反，注除为殇在缌皆同。缛音辱，繁彩饰也。"
                },
                {
                    "paragraph": "君为天子三年，夫人如外宗之为君也。",
                    "zhushu": "外宗，君外亲之妇也。其夫与诸侯为兄弟，服斩，妻从服期。诸侯为天子服斩，夫人亦从服期。丧大记：日外宗房中南面。○君为，于伪反，后音皆同。注诸侯为天子、下注亦为此三人，士为国君同。"
                },
                {
                    "paragraph": "世子不为天子服。",
                    "zhushu": "远嫌也。不服。与畿外之民同也。○远，于万反。畿音祈。"
                },
                {
                    "paragraph": "君所主，夫人妻、大子、适妇。",
                    "zhushu": "言妻，见大夫以下，亦为此三人为丧主也。○大子，音泰，下及注同。适，丁历反，下同。见，贤遍反。"
                },
                {
                    "paragraph": "大夫之适子为君、夫人、大子，如士服。",
                    "zhushu": "大夫不世子，不嫌也。士为国君斩，小君期。大子，君服斩，臣从服期。"
                },
                {
                    "paragraph": "君之母非夫人，则群臣无服，唯近臣及仆骖乘从服，唯君所服服也。",
                    "zhushu": "妾，先君所不服也。礼，庶子为后，为其母缌。言唯君所服，伸君也。春秋之义，有以小君服之者，时若小君在，则益不可。○骖，七南反。乘音剰。为，于伪反，下为其母同。伸音申。"
                },
                {
                    "paragraph": "公为卿大夫锡衰以居，出亦如之，当事则弁绖。大夫相为亦然。为其妻，往则服之，出则否。",
                    "zhushu": "弁绖，如爵弁而素加绖也。不当事则皮弁。出，谓以他事不至丧所。○锡，思历反。"
                },
                {
                    "paragraph": "凢见人无免绖，虽朝于君无免绖，唯公门有税齐衰。传曰：君子不夺人之丧，亦不可夺丧也。",
                    "zhushu": "见人，谓行求见人也。无免绖，绖重也。税，犹免也，古者说或作税。有免齊衰，谓不杖齊衰也。于公门有免齊衰，则大功有免绖也。○免绖音勉，去也。下无免绖并注皆同，徐并音问，恐非。朝，直遥反。税，吐活反，注同。说，吐活反，又始锐反。重言君子不夺人之丧，亦不可夺丧也。一见杂记下，又曾子问君子不夺人之亲，亦不可夺亲也。"
                },
                {
                    "paragraph": "传曰：罪多而刑五，丧多而服五。上附下附，列也。",
                    "zhushu": "列，等比也。○罪，本或作皋，正字也。秦始皇以其似皇字，改为罪也。上，时掌反。列，徐音例，注同，本亦作例。比，必利反。"
                }
            ]
        },
        {
            "name": "间传第三十七",
            "paragraphs": [
                {
                    "paragraph": "间传第三十七",
                    "zhushu": "陆曰：郑云：名间传者，以其记丧服之间軽重所宜也。",
                    "type": 1
                },
                {
                    "paragraph": "斩衰何以服苴？苴，恶貌也，所以首其内而见诸外也。斩衰貌若苴，齐衰貌若枲，大功貌若止，小功、缌麻容貌可也。此哀之发于容体者也。",
                    "zhushu": "有大忧者，面必深黑。止，谓不动于喜楽之事。枲，或为似。○苴，七余反。见，贤遍反。齊音咨，下同。枲，思里反。楽，音洛。"
                },
                {
                    "paragraph": "斩衰之哭，若往而不反；齐衰之哭，若往而反；大功之哭，三曲而偯；小功、缌麻，哀容可也。此哀之发于声音者也。",
                    "zhushu": "三曲，一㪯声而三折也。偯，声余从容也。○偯，于起反，说文作㥋，云：痛声。折，之设反。从，七容反。"
                },
                {
                    "paragraph": "斩衰唯而不对，齐衰对而不言，大功言而不议，小功、缌麻议而不及乐。此哀之发于言语者也。",
                    "zhushu": "议，谓陈说非时事也。○唯，于癸反，徐以水反。重意：斩衰至不及楽。丧服四制云：斩衰之丧，唯而不对；齊衰之丧，对而不言；大功之丧，言而不议；缌麻、小功之丧，议而不及楽。又杂记下：斩衰之丧，言而不语，对而不问。"
                },
                {
                    "paragraph": "斩衰三日不食，齐衰二日不食，大功三不食，小功、缌麻再不食。士与敛焉，则壹不食。故父母之丧，既殡食粥，朝一溢米，莫一溢米；齐衰之丧，疏食水饮，不食菜果；大功之丧，不食醯酱；小功、缌麻，不饮醴酒。此哀之发于饮食者也。父母之丧，既虞、卒哭，疏食水饮，不食菜果；期而小祥，食菜果；又期而大祥，有醯酱；中月而禫，禫而饮醴酒。始饮酒者，先饮醴酒；始食肉者，先食乾肉。",
                    "zhushu": "先饮醴酒，食乾肉者，不忍发御厚味。○与，音预。敛，力验反。粥，之六反。溢，音逸，刘音实，二十两也。莫，音暮。疏食，音似，下疏食同。醯，本亦作醘，呼兮反，下同。醴，音礼。期，音基，下及注皆同。中，如字，徐丁仲反。禫，大感反。重言：三日不食，朝一溢米，莫一溢米。疏食，水饮，不食菜果。又见下文及丧服大记二十一篇。○始饮酒者，先饮醴酒。始食肉者，先食乾肉二，曰见丧大记。"
                },
                {
                    "paragraph": "父母之丧，居倚庐，寝苫枕块，不说绖带；齐衰之丧，居垩室，芐翦不纳。大功之丧，寝有席；小功缌麻，床可也。此哀之发于居处者也。父母之丧，既虞卒哭，柱楣翦屏，苄翦不纳。期而小祥，居垩室，寝有席；又期而大祥，居复寝。中月而禫，禫而床。",
                    "zhushu": "芐，今之蒲苹也。○倚，于绮反。寝，本亦作寑，七审反。苫，始占反。枕，之鸩反。块，苦对反，又苦怪反。税，吐活反。芐，户嫁反。翦，子践反。床，徐仕良反。柱，知矩反，一音张炷反。楣音眉。复音伏。重言：居倚庐，寝苫枕块四，一见丧大记，一见问丧，一见三年问。又檀弓上：寝苫枕干。○居垩室二，一见丧大记二十二，又杂记上：士居垩室。"
                },
                {
                    "paragraph": "斩衰三升，齐衰四升、五升、六升，大功七升、八升、九升，小功十升、十一升、十二升，缌麻十五升去其半。有事其缕，无事其布，曰缌。此哀之发于衣服者也。",
                    "zhushu": "此齊衰多一等，大功、小功多一等。服主于受，是极列衣服之差也。○去，起吕反，下去麻同。缕，力主反。差，初佳反，后放此。"
                },
                {
                    "paragraph": "斩衰三升，既虞卒哭，受以成布六升，冠七升。为母疏衰四升，受以成布七升，冠八升。去麻服葛，葛带三重。期而小祥，练冠縓缘，要绖不除。男子除乎首，妇人除乎带。男子何为除乎首也？妇人何为除乎带也？男子重首，妇人重带。除服者先重者，易服者易轻者。又期而大祥，素缟麻衣，中月而禫，禫而纤，无所不佩。",
                    "zhushu": "葛带三重，谓男子也。五分去一而四纠之，带軽，既変，因为饰也。妇人葛绖，不葛带。旧说云：三纠之，练而带去一股，去一股，则小于小功之绖，似非也。易服，谓为后丧所変也。妇人重带，带在下體之上，妇人重之，辟男子也。其为带，犹五分绖去一耳。丧服小记曰：除成丧者，其𥙊也朝服缟冠。此素缟者，玉藻所云缟冠素纰，既祥之冠，麻衣，十五升布深衣也。谓之麻者，纯用布，无采饰也。大祥除衰杖，黑经白纬日纤。旧说：纤，冠者采缨也。无所不佩，纷悦之属，如平常也。纤或作綅。○为母，于伪反，下注为后同。重，直龙反，注三重同。縓，七恋反。缘，徐音掾，悦绢反。要，一遥反。缟，古老反，又古报反，注同。纤，息廉反，注同。去，起吕反，下同。纠，居黝反，下同。股音古。辟音避。朝，直遥反。纰，婢支反，又音綼。纬音谓。纷，芳云反。帨，始锐反。綅，徐息廉反，又音侵。重言：除服者，先重者，易服者，易轻者二，一见丧服小记十五。"
                },
                {
                    "paragraph": "易服者何为易轻者也？",
                    "zhushu": "因上说而问之。"
                },
                {
                    "paragraph": "斩衰之丧，既虞、卒哭，遭齐衰之丧，轻者包，重者特。",
                    "zhushu": "说所以易軽者之义也。既虞、卒哭，谓齊衰可易斩服之莭也。軽者可施于卑，服齊衰之麻，以包斩衰之葛，谓男子带，妇人绖也。重者宜主于尊，谓男子之绖，妇人之带，特其葛不変之也。此言包、特者，明于卑可以两施，而尊者不可贰。"
                },
                {
                    "paragraph": "既练，遭大功之丧，麻葛重。",
                    "zhushu": "此言大功可易斩服之莭也。斩衰巳练，男子除绖而带独存，妇人除带而绖独存，谓之单。单，独也。遭大功之丧，有麻绖，妇人有麻带，又皆易其軽者以麻，谓之重麻。既虞、卒哭，男子带其故葛带，绖期之葛绖。妇人绖其故葛绖，带期之葛带，谓之重葛。○重，直龙反，注及下不言重、言重者同。"
                },
                {
                    "paragraph": "齐衰之丧，既虞卒哭，遭大功之丧，麻葛兼服之。",
                    "zhushu": "此言大功可易齊衰期服之节也。兼，犹两也。不言包、特而两言者，包、特著其义。兼者明有绖有带耳。不言重者，三年之丧既练，或无绖，或无带。言重者，以明今皆有，期以下固皆有矣。两者，有麻有葛耳。葛者亦特其重，麻者亦包其轻。○著，张虑反。"
                },
                {
                    "paragraph": "斩衰之葛与齐衰之麻同，齐衰之葛与大功之麻同，大功之葛与小功之麻同，小功之葛与缌之麻同。麻同则兼服之，",
                    "zhushu": "此竟言有上服，既虞、卒哭，遭下服之差也。唯大功有変三年既练之服，小功以下，则于上皆无易焉。此言大功之葛与小功之麻同，小功之葛与缌之麻同，主为大功之殇长、中言之。○为，于伪反。长，丁丈反。"
                },
                {
                    "paragraph": "兼服之服重者，则易轻者也。",
                    "zhushu": "服重者，谓特之也。则者，则男子与妇人也。凢下服。虞、卒哭，男子反其故葛带，妇人反其故葛绖。其上服除，则固自受以下服之受矣。"
                }
            ]
        },
        {
            "name": "三年问第三十八",
            "paragraphs": [
                {
                    "paragraph": "三年问第三十八",
                    "zhushu": "陆曰：郑云：名三年问者，善其以知丧服年月所由也。",
                    "type": 1
                },
                {
                    "paragraph": "三年之丧，何也？曰：称情而立文，因以饰群别亲，迹贵贱之节，而弗可损益也，故曰无易之道也。",
                    "zhushu": "称情而立文，称人之情轻重而制其礼也。群，谓亲之党也。无易，犹不易也。○称，尺证反，注及下皆同。别，彼列反。易音亦，注同。"
                },
                {
                    "paragraph": "创巨者其日久，痛甚者其愈迟。三年者，称情而立文，所以为至痛极也。斩衰苴杖，居倚庐，食粥，寝苫枕块，所以为至痛饰也。",
                    "zhushu": "饰，情之章表也。○创音疮，初良反。巨音巨，大也。愈，徐音庾，差也。迟，徐直移反。倚，于绮反。枕块，之鸩反。重意：居倚庐，寝苫枕块四，一见丧大记二十一，一见问丧三十五，一见间传三十七。○斩衰，杖苴，前篇斩衰何以服苴？"
                },
                {
                    "paragraph": "三年之丧，二十五月而毕，哀痛未尽，思慕未忘，然而服以是断之者，岂不送死有巳，复生有节也哉。",
                    "zhushu": "复生，除丧反生者之事也。○思，如字，一音息吏反。断，丁乱反。复音伏。"
                },
                {
                    "paragraph": "凢生天地之间者，有血气之属必有知，有知之属莫不知爱其类。今是大鸟兽则失丧其群匹，越月逾时焉，则必反巡，过其故郷，翔回焉，鸣号焉，蹢躅焉，蜘蹰焉，然后乃能去之。小者至于燕雀，犹有啁噍之顷焉，然后乃能去之。故有血气之属者，莫知于人，故人于其亲也，至死不穷。",
                    "zhushu": "匹，偶也。言燕雀之恩不如大鸟兽，大鸟兽不如人。含血气之𩔗，人最有知而恩深也。于其五服之亲，念之至死无止巳。○属音蜀。丧，息浪反，又如字。巡，徐词均反。过，徐音戈，一音古卧反。号音豪，户羔反。蹢，本又作踯，直亦反，徐治革反。躅，直录反。蹢躅，不行也。踶音驰，字或作踟。蹰音厨。燕，于见反。雀，本又作爵。啁，张留反。噍，子流反。啁噍，声。顷，苦颕反。知音智。"
                },
                {
                    "paragraph": "将由夫患邪淫之人与？则彼朝死而夕忘之，然而从之，则是曽鸟兽之不若也，夫焉能相与群居而不乱乎？",
                    "zhushu": "言恶人薄于恩，死则忘之，其相与聚処，必失礼也。○由夫，音扶，下皆同。邪，似嗟反。人与，音余，下君子与同。曽，则能反。焉，于虔反。"
                },
                {
                    "paragraph": "将由夫修饰之君子与？则三年之丧，二十五月而毕，若驷之过𥐙，然而遂之，则是无穷也。",
                    "zhushu": "驷之过𥐙，喻疾也。遂之，谓不时除也。○驷音四，马也。过，古卧反，徐音戈。𥐙，本又作郤，去逆反，空隙之地也。"
                },
                {
                    "paragraph": "故先王焉为之立中制节，壹使足以成文理，则释之矣。",
                    "zhushu": "立中制节，谓服之年月也。释，犹除也，去也。○为，于伪反，下注为母同。中，如字，又丁仲反，注同。去，起吕反。"
                },
                {
                    "paragraph": "然则何以至期也？",
                    "zhushu": "言三年之义如此，则何以有降至于期也？期者，谓为人后者，父在为母也。○期音基，注及下同。"
                },
                {
                    "paragraph": "曰：至亲以期断。",
                    "zhushu": "言服之正，虽至亲，皆期而除也。○断，丁乱反，下注同。"
                },
                {
                    "paragraph": "是何也？",
                    "zhushu": "问服断于期之义也。"
                },
                {
                    "paragraph": "曰：天地则巳易矣，四时则巳变矣，其在天地之中者，莫不更始焉，以是象之也。",
                    "zhushu": "法此変易，可以期也。"
                },
                {
                    "paragraph": "然则何以三年也？",
                    "zhushu": "言法此変易可以期，何以乃三年为？"
                },
                {
                    "paragraph": "曰：加隆焉尔也，焉使倍之，故再期也。",
                    "zhushu": "言于父母，加隆其恩，使倍期也。下焉犹然。○加隆焉尔，一本作加隆为尔。焉，徐如字，一音于乾反。焉，犹然也，一云发声也，注及下同。倍，步罪反，注同。"
                },
                {
                    "paragraph": "由九月以下，何也？曰：焉使弗及也。",
                    "zhushu": "言使其恩不若父母。"
                },
                {
                    "paragraph": "故三年以为隆，缌、小功以为杀，期、九月以为间。上取象于天，下取法于地，中取则于人，人之所以群居和壹之理尽矣。",
                    "zhushu": "取象于天地，谓法其変易也。自三年以至缌，皆岁时之数也。言既象天地，又足以尽人聚居纯厚之恩也。○杀，色界反，徐所例反。重意：上取象于天，下取法于地。郊特牲篇：取则于地，取法于天。"
                },
                {
                    "paragraph": "故三年之丧，人道之至文者也，夫是之谓至隆。",
                    "zhushu": "言三年之丧丧，礼之最盛也。"
                },
                {
                    "paragraph": "是百王之所同，古今之所壹也，未有知其所由来者也。",
                    "zhushu": "不知其所从来，喻此三年之丧，前世行之久矣。"
                },
                {
                    "paragraph": "孔子曰：子生三年，然后免于父母之怀。夫三年之丧，天下之达丧也。",
                    "zhushu": "达谓自天子至于庶人。"
                }
            ]
        },
        {
            "name": "深衣第三十九",
            "paragraphs": [
                {
                    "paragraph": "深衣第三十九",
                    "zhushu": "陆曰：郑云：以其记深衣之制也。名曰深衣者，谓连衣、裳而纯之以采也。有表则谓之中衣，以素纯则曰长衣也。",
                    "type": 1
                },
                {
                    "paragraph": "古者深衣，盖有制度，以应规、矩、绳、权、衡。",
                    "zhushu": "言圣人制事，必有法度。○应，于证反。"
                },
                {
                    "paragraph": "短母见肤，",
                    "zhushu": "衣取蔽形。○母，音无，下同。见，贤遍反。"
                },
                {
                    "paragraph": "长母被土，",
                    "zhushu": "为污辱也。○被，彼义反。为，于伪反。污，污辱之污，一音乌卧反。"
                },
                {
                    "paragraph": "续祍钩边，",
                    "zhushu": "续，犹属也。祍，在裳旁者也。属连之，不殊裳前后也。钩，读如鸟喙必钩之钩，钩边，若今曲𥚑也。续，或为𥙿。○祍，而审反，又而鸩反。钩，古侯反。属音烛，下皆同。喙，许秽反。𥙿，以树反。"
                },
                {
                    "paragraph": "要缝半下，",
                    "zhushu": "三分要中，减一以益下。下宜宽也。要，或为优。○要，一淫反，注同。缝，扶用反，下注同。"
                },
                {
                    "paragraph": "袼之髙下，可以运肘，",
                    "zhushu": "肘不能不出入。袼，衣袂当掖之缝也。○袼，本亦作胳，音各，腋也。肘，竹九反，又张抑反。掖，本又作腋，音亦。重意：可以运肘。玉藻：可以回用。"
                },
                {
                    "paragraph": "袂之长短，反诎之及肘。",
                    "zhushu": "袂属幅于衣，诎而至肘，当臂中为节。臂骨上下各尺二寸，则袂肘以前尺二寸。肘，或为腕。○袂，弥世反，祛末曰袂。诎，丘勿反。腕，乌乱反。"
                },
                {
                    "paragraph": "带，下母厌髀，上母厌胁，当无骨者。",
                    "zhushu": "当骨，缓急难为中也。○厌，于甲反，徐于涉反，下同。髀，毕婢反，徐亡婢反，一音步启反。胁，许劫反。当，丁浪反，注同，又丁郎反。中，丁仲反，又如字。"
                },
                {
                    "paragraph": "制十有二幅，以应十有二月。",
                    "zhushu": "裳六幅，幅分之以为上下之杀。应，应对之应，下同。○杀，色界反，徐所例反。"
                },
                {
                    "paragraph": "袂圜以应规，",
                    "zhushu": "谓胡下也。○圜音圆。胡下，下垂日胡。"
                },
                {
                    "paragraph": "曲祫如矩以应方，",
                    "zhushu": "袷，交领也。古者方领，如今小儿衣领。○祫音劫，下注同。"
                },
                {
                    "paragraph": "负绳及踝以应直，",
                    "zhushu": "绳，谓裻与后幅相当之缝也。踝，跟也。○踝，胡瓦反。粲，音督。跟，音根。"
                },
                {
                    "paragraph": "下齐如权衡以应平。",
                    "zhushu": "齊，缉。○齊音咨，亦作𪗋，下同。缉，十入反。"
                },
                {
                    "paragraph": "故规者，行举手以为容，",
                    "zhushu": "行㪯手，谓揖让。"
                },
                {
                    "paragraph": "负绳抱方者，以直其政、方其义也。故易曰：坤六二之动，直以方也。",
                    "zhushu": "言深衣之直方，应易之文也。政，或为正。"
                },
                {
                    "paragraph": "下齐如权衡者，以安志而平心也。",
                    "zhushu": "心平志安，行乃正，或低或仰，则心有异志者与？○行，下孟反，又如字。卬音仰，本又作仰，一音五郎反。与音余。"
                },
                {
                    "paragraph": "五法巳施，故圣人服之。",
                    "zhushu": "言非法不服也。"
                },
                {
                    "paragraph": "故规矩取其无私，绳取其直，权衡取其平，故先王贵之。",
                    "zhushu": "贵此衣也。"
                },
                {
                    "paragraph": "故可以为文，可以为武，可以摈相，可以治军旅。完且弗费，善衣之次也。",
                    "zhushu": "完且弗费。言可苦衣而易有也。深衣者，用十五升布，鍜濯灰治，纯之以采，善衣，朝𥙊之服也。自士以上，深衣为之次。庶人吉服，深衣而巳。○相，息亮反。完音丸。费，芳贵反，又孚沸反，注同。苦衣，于既反。易，以豉反。鍜，丁乱反。濯音浊。纯，之允反，又之閠反，后皆同。朝，直遥反。上，时掌反。"
                },
                {
                    "paragraph": "具父母、大父母，衣纯以缋。具父母，衣纯以青。如孤子，衣纯以素。",
                    "zhushu": "尊者存，以多饰为孝。缤，画文也。三十以下无父称孤。○大父母，音泰。大父母，祖父母也。缋，胡对反。重言：衣纯以素，曲礼上：冠衣不纯素。"
                },
                {
                    "paragraph": "纯袂缘，纯边，广各寸半。",
                    "zhushu": "纯，谓缘之也。缘袂，谓其口也。缘，緆也。缘边，衣裳之侧。广各寸半，则表里共三寸矣，唯祫广二寸。○缘，悦绢反，注同。广，古扩反，注同。緆，徐音以豉反，皇音锡。案：郑注既夕礼云：饰衣领袂口曰纯，裳边侧曰綼，下曰緆也。○重言：广各寸半，玉藻：缘广寸半。"
                }
            ]
        },
        {
            "name": "投壶第四十",
            "paragraphs": [
                {
                    "paragraph": "投壶第四十",
                    "zhushu": "陆曰：郑云：投壶者，主人与客燕饮，讲论才兿之礼也。别录属吉礼，亦实曲礼之正篇也。皇云：与射为类，宜属嘉礼。或云：宜属宾礼也。",
                    "type": 1
                },
                {
                    "paragraph": "投壶之礼，主人奉矢，司射奉中，使人执壶。",
                    "zhushu": "矢，所以投者也。中，士则鹿中也。射人奉之者，投壶射之类也。其奉之西阶上，北面。○投壶，壶，器名，以矢投其中，射之类。奉，音捧，芳勇反，下及注皆同，徐音如字，下奉中同。"
                },
                {
                    "paragraph": "主人请曰：某有枉矢哨壶，请以乐宾，宾曰：子有旨酒嘉肴，某既赐矣，又重以乐，敢辞。",
                    "zhushu": "燕饮酒，既脱屦升坐。主人乃请投壶也。否则或射，所谓燕射也。枉、哨，不正貌，为谦辞。○枉，纡往反。哨，七笑反，徐又以救反。枉哨，不正貌。王粛云：枉，不直，哨，不正也。乐宾，音洛，下同。一读下以乐，音岳，言投壶以乐。肴，户交反。重，直用反，下及注同。税，本亦作脱，吐活反。请，七井反，下文同。"
                },
                {
                    "paragraph": "主人曰：枉矢哨壶，不足辞也，敢固以请。宾曰：某既赐矣，又重以乐，敢固辞。",
                    "zhushu": "固之言如故也。言如故辞者，重辞也。"
                },
                {
                    "paragraph": "主人曰：枉矢哨壶，不足辞也，敢固以请。宾曰：某固辞，不得命，敢不敬从。",
                    "zhushu": "不得命，不以命见许。○重意。某固辞不得命，敢不敬从。杂记一干，固辞不获命，敢不敬从。"
                },
                {
                    "paragraph": "宾再拜受。主人般还，曰：辟。",
                    "zhushu": "宾再拜受。拜受矢也。主人既辟，进授矢两楹之间也。○般，步干反，下同。还，音旋，下同。辟，音避，徐扶亦反，注及下同。"
                },
                {
                    "paragraph": "主人阼阶上拜送。宾般还，曰：辟。",
                    "zhushu": "拜送，送矢也。辟亦于其阶上。"
                },
                {
                    "paragraph": "巳拜，受矢，进即两楹间，退反位，揖宾就筵。",
                    "zhushu": "主人既拜送矢，又自受矢。进即两楹间者，言将有事于此也。退乃揖宾即席，欲与阶进，明为偶也。宾席、主人席，皆南郷。间相去如射物。○郷，许亮反。"
                },
                {
                    "paragraph": "司射进度壶，间以二矢半，反位，设中，东面，执八筭，兴。",
                    "zhushu": "度壶，度其所设之処也。壶去坐二矢半，则堂上去宾席，主人席邪行各七尺也。反位，西阶上位也。设中，东面，既设中，亦实八筭于中，横委其余于中西，执筭而立，以请宾俟投。○度，徒洛反，注同。以二矢半，一本无此四字，依注则有。筭，悉乱反，下皆同。処，昌虑反。坐，才卧反，又如字，下同。邪，似嗟反。"
                },
                {
                    "paragraph": "请宾曰：顺投为入，比投不释，胜饮不胜者，正爵既行，请为胜者立马，一马从二马，三马既立，请庆多马。请主人亦如之。",
                    "zhushu": "请，犹告也。顺投，矢本入也。比投，不拾也。胜饮不胜，言以能养不能也。正爵，所以正礼之爵也。或以罚，或以庆。马，胜筭也。谓之马者，若云技兿如此，任为将帅乘马也。射、投壶皆所以习武，因为乐。○比，毗志反，频也，徐扶质反，注同。胜饮，上乃证反，下于鸩反，注及下同。为，于伪反。胜者立马，俗本或此句下有马从二马五字，误。拾，其劫反，下文及注皆同。技，其绮反。任，而林反。将，子匠反。帅，色𩔗反。乐。音洛。"
                },
                {
                    "paragraph": "命弦者曰：请奏貍首，间若一。大师曰：诺。",
                    "zhushu": "弦，鼓瑟者也。貍首，诗篇名也，今逸。射义所云：诗曰：曾孙侯氏是也。间若一者，投壶当以为志取节焉。○貍，吏持反。间，间厕之间，注同。大，音泰。"
                },
                {
                    "paragraph": "左右告矢具，请拾投。有入者，则司射坐而释一筭焉。宾党于右，主党于左。",
                    "zhushu": "拾，更也。告矢具，请更投者，司射也。司射东面立，释筭则坐。以南为右，北为左也。巳投者退，各反其位。○更，古衡反，下同。"
                },
                {
                    "paragraph": "卒投，司射执筭曰：左右卒投，请数。二筭为纯，一纯以取，一筭为奇，遂以奇筭告曰：某贤于某若干纯。奇则曰奇，钧则曰左右钧。",
                    "zhushu": "卒，巳也。宾主之党毕巳投，司射又谓数其所释左右筭，如数射筭。一纯以取，实于左手，十纯则缩而委之，每委异之，有余则横诸纯下。一筭为奇，奇则缩诸纯下。兼敛左筭，实于左手，一纯以委，十则异之，其他如右获。毕，则司射执奇筭以告于宾与主人也。若告云某贤于某者，未斥主党胜与，宾党胜与，以胜为贤，尚技艺也。钧，犹等也。等则左右手各执一筭以告。○数，色主反，注同。为纯，音全，下及注同。郑注仪礼如字，云：纯，全也。奇，纪宜反，下同。遂以奇筭告。一本此句上更有胜者同射五字，误。钧，居旬反。缩，色六反，直也。其它，音他。𨢩与，音余，下胜与同。技，其绮反。"
                },
                {
                    "paragraph": "命酌曰：请行觞。酌者曰：诺。",
                    "zhushu": "司射又请于宾与主人，以行正爵。酌者，胜党之弟子。○觞，失羊反，字或作胜，同。"
                },
                {
                    "paragraph": "当饮者皆跪奉觞曰：赐灌。胜者跪曰：敬养。",
                    "zhushu": "酌者亦酌奠于豊上。不胜者坐取，乃退而跪饮之。灌，犹饮也。言赐灌者，服而为尊敬辞也。周礼曰：以灌宾客。赐灌敬养。各与其偶于西阶上，如饮射爵。○跪，其委反。奉，芳勇反，下注奉觞同。灌，古乱反。养，羊尚反，注同。饮，于鸩反，下饮不胜同。"
                },
                {
                    "paragraph": "正爵既行，请立马，马各直其筭，一马从二马，以庆。庆礼曰：三马既备，请庆多马。宾主皆曰：诺。",
                    "zhushu": "饮不胜者毕，司射又请为胜者立马，当其所释筭之前。三立马者，投壶如射，亦三而止也。三者，一党不必三胜。其一胜者井其马于𠕅胜者以庆之，明一胜不得庆也。饮庆爵者，偶亲酌，不使弟子，无豊。○直，如字，又持吏反。为，于伪反。"
                },
                {
                    "paragraph": "正爵既行，请彻马。",
                    "zhushu": "投壶礼毕，可以去其胜筭也。既彻马，无筭爵乃行。○去，起吕反。"
                },
                {
                    "paragraph": "筭多少视其坐。",
                    "zhushu": "筭用当视坐投壶者之众寡为数也。投壶者人四矢，亦人四筭。○坐，如字，又才卧反，注同。"
                },
                {
                    "paragraph": "筹，室中五扶，堂上七扶，庭中九扶。",
                    "zhushu": "筹，矢也。铺四指曰扶，一指按寸。春秋传曰：肤寸而合。投壶者或于室，或于堂，或于庭，其礼亵，随晏早之宜，无常処。○筹，直由反。扶，芳于反，下及注同。铺，普乌反，又芳夫反。䙝，息列反。処，昌虑反。"
                },
                {
                    "paragraph": "筭长尺二寸，",
                    "zhushu": "其莭三扶可也。或曰：筭长尺有握。握，素也。○长，直亮反，注同。"
                },
                {
                    "paragraph": "壶，颈修七寸，腹修五寸，口径二寸半，容斗五升。壶中实小豆焉，为其矢之跃而出也。壶去席二矢半。",
                    "zhushu": "修，长也。腹容斗五升，三分益一，则为二斗，得圜囷之象，积三百二十四寸也。以腹修五寸约之，所得求其圜周。圜周二尺七寸有奇，是为腹径九寸有余也。实以小豆，取其滑且坚。○颈，吉井反，又九领反，徐其声反。为，于伪反。跃，羊略反。圜，音圆。囷，去伦反。奇，纪宜反。滑，乎八反。"
                },
                {
                    "paragraph": "矢以柘若棘，母去其皮。",
                    "zhushu": "取其坚且重也。旧说云：矢大七分，或言去其皮莭。○柘，止夜反，木名。母，音无，下皆同。去，起吕反，注同。"
                },
                {
                    "paragraph": "鲁令弟子辞曰：母幠，母敖，母偝立，母逾言。偝立、逾言，有常爵。薜令弟子辞曰：母怃，母敖，母偝立，母逾言。若是者浮。",
                    "zhushu": "弟子，宾党。主党，年稺者也。为其立堂下相䙝慢，司射戒令之。记鲁、薛者，礼衰乖异，不知孰是也。幠，敖，慢也。偝立，不正郷前也。逾言，远谈语也。常爵，常所以罚人之爵也。浮，亦谓是也。晏子春秋曰：酌者奉觞而进曰：君令浮。晏子时以罚梁丘据。浮或作匏，或作符，俞，或为遥。○怃，好吾反，下同，敖也。敖，五报反，旧五羔反，敖，慢也。偝音佩，徐符代反，旧又蒲来反。浮，缚谋反，罚也。稺，直吏反。为，于伪反。敖，五报反，又五羔反，下同。傲也，五报反。郷，许亮反。据，本又作処，同音据。匏，薄交反。"
                },
                {
                    "paragraph": "鼓：○□○○□□○□○○□半○□○□○○○□□○□○鲁鼓○□○○○□□○□○○□□○□○○□□○半○□○○○□□○薜鼓。",
                    "zhushu": "此鲁、薛击鼓之莭也。圜者击鼙，方者击鼓。古者㪯事，鼓各有莭，闻其莭则知其事矣。○圜音员。鼙，薄迷反，郑呼为鼓也，其声下，其音榻榻然。榻音吐腊反。□方鼓，郑呼为鼓也，其声髙，其音镗镗然。镗音吐郎反。"
                },
                {
                    "paragraph": "取半以下为投壶礼，尽用之为射礼。",
                    "zhushu": "投壶之鼓，半射节者。投壶，射之细也。射，谓燕射。"
                },
                {
                    "paragraph": "司射、庭长及冠士立者，皆属宾党，乐人及使者、童子，皆属主党，",
                    "zhushu": "庭长，司正也。使者，主人所使荐羞者。乐人，国子能为乐者，此皆与于投壶。○长，丁丈反，注同。冠，古乱反。与，音预。"
                },
                {
                    "paragraph": "鲁鼓：○□○○□□○○半○□○○□○○○○□○□○，薜鼓：○□○○○○□○□○□○○○□○□○○□○半○□○□○○○○□○。",
                    "zhushu": "此二者，记两家之异，故兼列之。"
                }
            ]
        },
        {
            "name": "儒行第四十一",
            "paragraphs": [
                {
                    "paragraph": "儒行第四十一",
                    "zhushu": "陆曰：行，音下孟反。郑云：以其记有道徳之所行。儒之言优也，和也，言能安人，能服人也。此注云儒行之作，盖孔子自卫初反鲁之时也。",
                    "type": 1
                },
                {
                    "paragraph": "鲁哀公问于孔子曰：夫子之服，其儒服与？",
                    "zhushu": "哀公馆孔子，见其服与士大夫异，又与庶人不同，疑为儒服而问之。○服与，音余。"
                },
                {
                    "paragraph": "孔子对曰：丘少居鲁，衣逢掖之衣；长居宋，冠章甫之冠。丘闻之也，君子之学也博，其服也郷，丘不知儒服。",
                    "zhushu": "逢，犹大也。大掖之衣，大袂禅衣也。此君子有道兿者所衣也。孔子生鲁，长而之宋而冠焉。宋，其祖所出也。衣少所居之服，冠长所居之冠，是之谓郷。言不知儒服，非哀公意不在于儒，乃今问其服。庶人禅衣，袂一尺二寸，祛尺二寸。○少，诗照反，注同。衣，于既反，注所衣也。衣少所居同。逢掖，上如字，下音亦。长，丁丈反，注同。冠章，古乱反，注而冠焉、冠长所居同。章甫，殷冠也。单衣，本亦作禅，音丹。祛，去居反。"
                },
                {
                    "paragraph": "哀公曰：敢问儒行？孔子对曰：遽数之不能终其物，悉数之乃留，更仆未可终也。",
                    "zhushu": "遽，莸，卒也。物，犹事也。留，久也。仆，大仆也。君燕朝，则正位。掌摈相。更之者，为久将倦，使之相代。○行，下孟反，下力行同。遽，其据反，急也。数，色主反，下同。更，古衡反，代也，注同，一音加孟反。卒，七忽反。大，音泰。朝，直遥反。摈，必慎反。相，息亮反。为，于伪反，下为孔子同。"
                },
                {
                    "paragraph": "哀公命席，",
                    "zhushu": "为孔子布席于堂，与之坐也。君适其臣，升自阼阶，所在如主。"
                },
                {
                    "paragraph": "孔子侍曰：儒有席上之珍以待聘，夙夜强学以待问，怀忠信以待举，力行以待取，其自立有如此者。",
                    "zhushu": "席，犹铺陈也。铺陈往古尧、舜之善道，以待见问也。大问曰聘，㪯，见㪯用也。取，进取位也。○铺，普吾反，又音孚，下同。重言其自立有如此者二，一见下文。"
                },
                {
                    "paragraph": "儒有衣冠中，动作慎，其大让如慢，小让如伪，大则如威，小则如愧，其难进而易退也，粥粥若无能也，其容貌有如此者。",
                    "zhushu": "中，中间，谓不严厉也。如慢、如伪，言之不愊怛也。如威、如愧，如有所畏。○慢，音慢。易，以豉反，下险易同。粥，徐本作𢐮，章六反，卑谦貌，一音羊六反。愊，普力反，一音逼，谓愊怛也。怛，丹达反，惊怛也。本或作恨者，非。重言其难进而易退也。表记二十二：事君难进而易退。"
                },
                {
                    "paragraph": "儒有居处齐难，其坐起恭敬，言必先信，行必中正，道涂不争险易之利，冬夏不争阴阳之和，爱其死以有待也，养其身以有为也，其备豫有如此者。",
                    "zhushu": "齊难，齊庄可畏难也。行不争道，止不选処，所以远斗讼。○齊，侧皆反，注同。难，乃旦反，注同。行，皇如字，旧下孟反。夏，户嫁反。为，于伪反。処，昌虑反。远，于万反。"
                },
                {
                    "paragraph": "儒有不寳金玉，而忠信以为寳；不祈土地，立义以为土地；不祈多积，多文以为富；难得而易禄也，易禄而难畜也。非时不见，不亦难得乎？非义不合，不亦难畜乎？先劳而后禄，不亦易禄乎？其近人有如此者。",
                    "zhushu": "祈，犹求也。立义以为土地，以义自居也。难畜，难以非义久留也。劳，犹事也。积，或为货。○积，子赐反，又如字。易，以豉反，又如字。畜，许六反。见，贤遍反。近，附近之近，下可近同。重意。先劳而后禄，坊记：欲民先事而后禄也。"
                },
                {
                    "paragraph": "儒有委之以货财，淹之以乐好，见利不亏其义；劫之以众，沮之以兵，见死不更其守；鸷虫攫搏，不程勇者；引重鼎，不程其力；往者不悔，来者不豫；过言不再，流言不极；不断其威，不习其谋，其特立有如此者。",
                    "zhushu": "淹，谓浸渍之劫。劫，胁也。沮，谓恐怖之也。鸷虫，猛鸟猛兽也。字从鸟，鸷省声也。程。犹量也。重鼎，大鼎也。搏猛引重，不量勇力堪之与否，当之则往也。虽有负者，后不悔也。其所未见，亦不豫备，平行自若也。不再，犹不更也。不极，不问所从出也。不断其威，常可畏也。不习其谋，口及则言。不豫其说而顺也。断，或为継。○淹，于廉反。乐，五孝反，又音岳。好，呼报反。劫，居业反。沮，在吕反，注同。鸷，与挚同，音至。攫，俱缚反，一音九碧反。搏，音博。程，音呈。断，音短，直卵反，绝也，又丁乱反，注同。浸，子鸩反。渍，才赐反。胁，许劫反。恐，曲勇反。怖，普路反。省，所景反。量，音亮，又音良，下同。更，居孟反。"
                },
                {
                    "paragraph": "儒有可亲而不可劫也，可近而不可迫也，可杀而不可辱也，其居处不淫，其饮食不溽，其过失可微辨而不可面数也，其刚毅有如此者。",
                    "zhushu": "淫，谓倾邪也。恣滋味为溽，溽之言欲也。○溽，音辱。数，所具反。毅，鱼既反。邪，似嗟反。"
                },
                {
                    "paragraph": "儒有忠信以为甲胄，礼义以为干橹，戴仁而行，抱义而处，虽有暴政，不更其所。其自立有如此者。",
                    "zhushu": "甲，铠。胄，兜鍪也。干橹，小楯、大楯也。○胄，直又反。橹，音鲁。载，音戴，本亦作戴。铠，开代反。兜，丁侯反。鍪，莫侯反。小楯，时准反，又音允，徐辞尹反。"
                },
                {
                    "paragraph": "儒有一亩之宫，环堵之室，筚门圭窬，蓬户瓮牖，易衣而出，并日而食，上答之，不敢以疑；上不答，不敢以謟，其仕有如此者。",
                    "zhushu": "言贫穷屈道，仕为小官也。宫，为墙垣也。环堵，面一堵也。五版为堵，五堵为雉。筚门，荆竹织门也。圭窬，门旁窬也。穿墙为之，如圭矣。并日而食，二日用一日食也。上答之，谓君应用其言。○堵，音睹，方丈为堵。筚，徐音毕，杜预云：柴门也。圭窬，徐音豆，说文云：穿木户也。郭璞、王苍解话云：门旁小窬也。音臾，左传作窦。杜预云：圭窬，小户也，上锐下方，状如圭形也。蓬，步红反。蓬户，以蓬为户也。瓮，乌贡反。牖，音酉，以瓮为牖。并，必政反，注同。日，而一反。謟，本又作讇，敕检反。穿，音川。应，应对之应。"
                },
                {
                    "paragraph": "儒有今人与居，古人与稽，今世行之，后世以为楷。适弗逢世，上弗援，下弗推，䜛謟之民，有比党而危之者，身可危也，而志不可夺也。虽危，起居竟信其志，犹将不忘百姓之病也，其忧思有如此者。",
                    "zhushu": "稽，犹合也。古人与合，则不合于今人也。援，犹引也，取也。推，犹进也，㪯也。危，欲毁害之也。起居，犹㪯事动作。信，读如屈伸之伸，假借字也，犹图也。信，或为身。○稽，古奚反，注同。楷，苦骇反，法式也。援，音爰，注下同。推，昌谁反，注同。䜛，仕咸反。比，毗志反，徐扶至反。信，依注为伸，音申。思，息嗣反。"
                },
                {
                    "paragraph": "儒有博学而不穷，笃行而不倦，幽居而不淫，上通而不困，礼之以和为贵，忠信之美，优游之法，举贤而容众，毁方而瓦合，其宽𥙿有如此者。",
                    "zhushu": "不穷，不止也。幽居，谓独处时也。上通，谓仕道达于君也。既仕则不困于道徳不足也。忠信之美，美忠信者也。优游之法，法和柔者也。毁方而瓦合，去巳之大圭角，下与众人小合也。必瓦合者，亦君子为道不远人。○行，下孟反。上，时掌反，又如字，注同。𥙿，羊树反。去，起吕反。远，于万反，又如字。"
                },
                {
                    "paragraph": "儒有内称不辟亲，外举不辟怨，程功积事，推贤而进达之，不望其报，君得其志，苟利国家，不求富贵。其举贤援能有如此者。",
                    "zhushu": "君得其志者，君所欲为，贤臣成之。○辟，音避，下同。怨，于元反，又于愿反。推贤而进达之，旧至此绝句，皇以达之连下为句。"
                },
                {
                    "paragraph": "儒有闻善以相告也，见善以相示也，爵位相先也，患难相死也，久相待也，远相致也。其任举有如此者。",
                    "zhushu": "相先，犹相让也。久相待，谓其友久在下位不升，巳则待之乃进也。远相致者，谓巳得明君而仕，友在小国不得志，则相致远也。○难，乃旦反。㪯，如字，徐音据。"
                },
                {
                    "paragraph": "儒有澡身而浴德，陈言而伏，静而正之，上弗知也，粗而翘之，又不急为也。不临深而为髙，不加少而为多，世治不轻，世乱不沮，同弗与，异弗非也。其特立独行有如此者。",
                    "zhushu": "粗，犹疏也，微也。君不知己有善言正行，则观色缘事而微翘发其意使知之，又必舒而脱脱焉。巳为之疾，则君纳之速。君纳之速，怪妬所由生也。不临深而为髙，临众不以己位尊自振贵也。不加少而为多，谋事不以巳小胜自矜大也。世治不轻，不以贤者并众，不自重爱也。世乱不沮，不以道衰废坏巳志也。○澡，音早。静，如字，徐本作诤，音争。粗，本亦作粗，七奴反。翘，祈饶反。治，直吏反，注同。沮，徐在吕反，注同。行，下孟反，注及下注同，又如字。脱，并吐外反。妬，丁路反。坏，乎怪反，又音怪。重意不临深而为髙。曲礼：上不临深，不登髙。"
                },
                {
                    "paragraph": "儒有上不臣天子，下不事诸侯，慎静而尚宽，强毅以与人，博学以知服，近文章，砥厉廉隅，虽分国如锱铢，不臣不仕，其规为有如此者。",
                    "zhushu": "强毅以与人，彼来辨言行而不正，不苟屈以顺之也。博学以知服，不用巳之知，胜于先世贤知之所言也。虽分国如锱铢，言君分国以禄之，视之轻如锱铢矣。八两曰锱。近，附近之近。砥，音脂，又音旨。厉，力世反。分，如字。锱，测其反，说文云：六铢。铢，音殊，说文云：权分十黍之重。贤知，音智。"
                },
                {
                    "paragraph": "儒有合志同方，营道同术，并立则乐，相下不厌，久不相见，闻流言不信，其行本方立义，同而进，不同而退，其交友有如此者。",
                    "zhushu": "同方同术，等志行也。闻流言不信，不信其友所行如毁谤也。○并，如字，又步顶反，本亦作并。乐，音洛，又音岳，下，户嫁反。厌，于艳反。行，皇音衡，又下孟反。本方，绝句，立义，绝句。志行，下孟反，下儒行同。谤，补浪反。"
                },
                {
                    "paragraph": "温良者，仁之本也；敬慎者，仁之地也；宽𥙿者，仁之作也；孙接者，仁之能也；礼节者，仁之貌也；言谈者，仁之文也；歌乐者，仁之和也；分散者，仁之施也。儒皆兼此而有之，犹且不敢言仁也，其尊让有如此者。",
                    "zhushu": "此兼上十有五儒，盖圣人之儒行也。孔子嫌若斥巳，假仁以为说，仁，圣之次也。○孙，音逊。接，似辄反，又如字。分，方云反，徐扶问反。施，始豉反。斥，音尺。"
                },
                {
                    "paragraph": "儒有不陨获于贫贱，不充诎于富贵，不慁君王，不累长上，不闵有司，故曰儒。",
                    "zhushu": "陨获，困迫失志之貌也。充诎，喜失节之貌。慁，犹辱也。累，犹系也。闵，病也。言不为天子、诸侯、卿大夫、群吏所困廹而违道，孔子自谓也。充，或为统，闵，或为文。○陨，于敏反。获，本又作获，同户郭反，注同。诎，求勿反，注同，徐音丘勿反。慁，胡困反，注同。累，力伪反，注同，一音力追反。长，丁丈反。闵，本亦作愍，武谨反。不为，于伪反。"
                },
                {
                    "paragraph": "今众人之命儒也妄，常以儒相诟病。",
                    "zhushu": "妄之言无也，言今世名儒，无有常人，遭人名为儒，而以儒靳故相戏，此哀公轻儒之所由也。诟病，犹耻辱也。○命儒，命名也。妄，郑音亡，亡，无也，王音忘尚反，虚妄也。诟，徐音遘，又呼𠉀反。靳，居觐反，杜预云：戏而相媿为靳也。"
                },
                {
                    "paragraph": "孔子至舍，哀公馆之，闻此言也，言加信，行加义，终𣳚吾世，不敢以儒为戏。",
                    "zhushu": "儒行之作，盖孔子自卫初反鲁时也。孔子歸至其舍，哀公就而礼馆之，问儒服而遂问儒行，乃始斍焉。言没世不敢以儒为戏，当时服。○行加，下孟反，注同。"
                }
            ]
        },
        {
            "name": "大学第四十二",
            "paragraphs": [
                {
                    "paragraph": "大学第四十二",
                    "zhushu": "陆曰：郑云：大学者，以其记博学可以为政也。",
                    "type": 1
                },
                {
                    "paragraph": "大学之道，在明明德，在亲民，在止于至善。知止而后有定，定而后能静，静而后能安，安而后能虑，虑而后能得。物有本末，事有终始，知所先后，则近道矣。",
                    "zhushu": "明明德，谓顕明其至德也。止，犹自处也。得，谓得事之宜也。○大，旧音泰，刘直带反。近，附近之近。"
                },
                {
                    "paragraph": "古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意；欲诚其意者，先致其知，",
                    "zhushu": "知，谓知善恶吉凶之所终始也。○其知，如字，徐音智，下致知同。"
                },
                {
                    "paragraph": "致知在格物。",
                    "zhushu": "格，来也。物，犹事也。其知于善深，则来善物。其知于恶深，则来恶物。言事缘人所好来也。此致或为至。○格，古百反。好，呼报反。"
                },
                {
                    "paragraph": "物格而后知至，知至而后意诚，意诚而后心正，心正而后身修，身修而后家齐，家齐而后国治，国治而后天下平。自天子以至于庶人，壹是皆以修身为本。其本乱而末治者否矣，其所厚者薄，而其所薄者厚，未之有也，此谓知本，此谓知之至也。",
                    "zhushu": "壹是，专行是也。○治国治，并直吏反，下同。重言未之有也，下文檀弓、射义各一重意。自天子以至于庶人，王制第五。自天子达于庶人。中庸三十一：天子之礼，达乎诸侯、大夫及士、庶人。"
                },
                {
                    "paragraph": "所谓诚其意者，毋自欺也，如恶恶臭，如好好色，此之谓自谦，故君子必慎其独也。小人间居为不善，无所不至，见君子而后厌然，揜其不善而著其善。人之视己，如见其肺肝然，则何益矣？此谓诚于中，形于外，故君子必慎其独也。",
                    "zhushu": "谦，读为慊，慊之言厌也。厌，读为黡。黡，闭藏貌也。○毋，音无。恶恶，上乌路反，下如字。臭，昌救反。好好，上呼报反，下如字。谦，依注读为慊，徐苦簟反。间，音闲。厌，读为黡，乌斩反，又乌簟反。揜，于检反。著，张虑反，注同。肺，芳废反。肝，音干。言厌，于琰反，一音于涉反。重言，故君子必谨其独也四，本篇二：一见礼器第十篇，一见中庸三十一篇。"
                },
                {
                    "paragraph": "曽子曰：十目所视，十手所指，其严乎！富润屋，德润身，心广体胖，故君子必诚其意。",
                    "zhushu": "严乎，言可畏敬也。胖，犹大也。三者，言有实于内，顕见于外。○胖，步丹反，注及下同。见，贤遍反。"
                },
                {
                    "paragraph": "诗云：瞻被淇奥，菉竹猗猗。有斐君子，如切如磋，如琢如磨，瑟兮僴兮，赫兮喧兮。有斐君子，终不可諠兮。如切如磋者，道学也；如琢如磨者，自修也；瑟兮僴兮者，恂憟也；赫兮喧兮者，威仪也。有斐君子，终不可諠兮者，道盛德至善，民之不能忘也。",
                    "zhushu": "此心广體胖之诗也。澳，隈崖也。菉竹猗猗，喻美盛。斐，有文章貌也。諠，忘也。道，犹言也。恂，字或作峻，读如严峻之峻，言其容貌严栗也。民不能忘，以其意诚而德著也。○淇音其。澳，本亦作奥，于六反，本又作澳，一音乌报反。菉音绿。猗，于宜反。斐，芳尾反，一音匪，文章貌。磋，七何反。琢，丁角反。摩，本亦作磨，未何反，尔雅云：骨曰切。象曰磋，玉曰琢，石曰磨。僴，下板反，又胡板反。赫，许百反。喧，本亦作咺，况晚反。諠，许袁反，诗作谖，或作喧，音同。恂，依注音峻，思俊反，一音思旬反。栗，利悉反。澳，于六反。隈，乌回反。"
                },
                {
                    "paragraph": "诗云：於戏前王不忘。君子贤其贤而亲其亲，小人乐其乐而利其利，此以没世不忘也。",
                    "zhushu": "圣人既有亲贤之德，其政又有乐利于民，君子小人各有以思之。○于音乌，下于缉熙同。戏，好胡反，徐、范音羲。乐其乐，并音岳，又音洛，注同。"
                },
                {
                    "paragraph": "康诰曰：克明德。大甲曰：顾諟天之明命。帝典曰：克明峻德。皆自明也。",
                    "zhushu": "皆自明，明徳也。克，能也。顾，念也。諟，犹正也。帝典、尧典，亦尚书篇名也。峻，大也。諟，或为题。○诰，古报反。大音泰。顾諟，上音故，本又作顾，同，下音是。峻，徐音俊，又私俊反。题，徐徒兮反。"
                },
                {
                    "paragraph": "汤之盘铭曰：苟日新，日日新，又日新。康诰曰：作新民。诗曰：周虽旧邦，其命惟新。是故君子无所不用其极。",
                    "zhushu": "盘铭，刻戒于盘也。极，犹尽也。君子日新其徳，常尽心力，不有余也。○盘，步干反。铭，徐音冥，亡丁反。"
                },
                {
                    "paragraph": "诗云：邦畿千里，惟民所止。诗云：缗蛮黄鸟，止于丘隅。子曰：于止，知其所止，可以人而不如鸟乎？",
                    "zhushu": "于止，于鸟之所止也。就而观之，知其所止，知鸟择岺蔚安闲而止処之耳。言人亦当择礼义乐土而自止处也。论语曰：里仁为美，择不处仁，焉得知？○畿，音祈，又作几，音同。缗蛮，音绵，一音亡巾反，毛诗作绵，传云：绵蛮，小鸟貌。岑，仕金反。蔚音欎，又音尉。间音闲。处，齿渚反。乐音洛。焉，于虔反。知音智。"
                },
                {
                    "paragraph": "诗云：穆穆文王，于缉熙敬止。为人君，止于仁；为人臣，止于敬；为人子，止于孝；为人父，止于慈；与国人交，止于信。",
                    "zhushu": "缉熙，光明也。此美文王之德光明，敬其所以自止处。○缉，七入反。熙，许其反。"
                },
                {
                    "paragraph": "子曰：听讼，吾犹人也，必也使无讼乎！无情者不得尽其辞，大畏民志，",
                    "zhushu": "情，犹实也，无实者多虚诞之辞。圣人之聴讼，与人同耳。必使民无实者不敢尽其辞，大畏其心志，使诚其意不敢讼。○吾听讼，似用反，犹人也，论语作听讼吾犹人也。毋讼，音无。诞，音但。"
                },
                {
                    "paragraph": "此谓知本。",
                    "zhushu": "本，谓诚其意也。"
                },
                {
                    "paragraph": "所谓修身在正其心者，身有所忿懥，则不得其正；有所恐惧，则不得其正；有所好乐，则不得其正；有所忧患，则不得其正。心不在焉，视而不见，听而不闻，食而不知其味，此谓修身在正其心。",
                    "zhushu": "懥，怒貌也，或作懫，或为懥。○忿，弗粉反。懥，敕值反，范音稚，徐丁四反，又音勚。恐，丘勇反。好，呼报反，下故好而　知同。乐，徐五孝反，一音岳。愤，音致。懥，音致，又得计反。重意：视而不见，听而不闻，中庸：视之而弗见，听之而弗闻。○食而不知其味，中庸：鲜能知味也。"
                },
                {
                    "paragraph": "所谓齐其家在修其身者，人之其所亲爱而辟焉，之其所贱恶而辟焉，之其所畏敬而辟焉，之其所哀矜而辟焉，之其所敖惰而辟焉，故好而知其恶，恶而知其美者，天下鲜矣。故谚有之曰：人莫知其子之恶，莫知其苗之硕。此谓身不修不可以齐其家。",
                    "zhushu": "之，适也。譬，犹喻也。言适彼而以心度之，曰：吾何以亲爱此人，非以其有德美与？吾何以敖惰此人，非以其志行薄与？反以喻己，则身修与否可自知也。鲜，罕也。人莫知其子之恶，犹爱而不察。硕，大也。○辟，音譬，下及注同，谓譬喻也。贱恶，乌路反，下恶而知同。敖，五报反。惰，徒卧反。其恶恶，上如字，下乌路反。鲜，仙善反，注同。谚，鱼変反，俗语也。度，徒洛反。与，音余，下薄与同。行，下孟反。"
                },
                {
                    "paragraph": "所谓治国必先齐其家者，其家不可教而能教人者，无之。故君子不出家而成教于国，孝者，所以事君也；弟者，所以事长也；慈者，所以使众也。康诰曰：如保赤子。心诚求之，虽不中，不远矣。未有学养子而后嫁者也。",
                    "zhushu": "养子者，推心为之，而中于赤子之耆欲也。○弟，音悌。长，丁丈反，下长长并注同。中，丁仲反，注同。耆欲，时志反。"
                },
                {
                    "paragraph": "一家仁，一国兴仁；一家让，一国兴让；一人贪戾，一国作乱。其机如此。此谓一言偾事，一人定国。",
                    "zhushu": "一家、一人，谓人君也。戾之言利也。机，殷动所由也。偾，犹覆败也。春秋传曰：登戾之。又曰：郑伯之车偾于済。戾，或为吝，偾，或为犇。○戾，力计反。贲，徐音奋，本又作偾，注同。覆，芳福反。済，子礼反。犇，音奔。"
                },
                {
                    "paragraph": "尧、舜率天下以仁，而民从之；桀、纣率天下以暴，而民从之。其所令反其所好，而民不从。",
                    "zhushu": "言民化君行也。君若好货而禁民淫于财利，不能止也。○好，呼报反，注同。行，下孟反，或如字。重意：而民从之，表记：则民从之。"
                },
                {
                    "paragraph": "是故君子有诸已而后求诸人，无诸巳而后非诸人。所藏乎身不恕，而能喻诸人者，未之有也。故治国在齐其家。",
                    "zhushu": "有于巳，谓有仁让也。无于巳，谓无贪戾也。"
                },
                {
                    "paragraph": "诗云：桃之夭夭，其叶蓁蓁。之子于归，宜其家人。宜其家人，而后可以教国人。诗云：宜兄宜弟。宜兄宜弟，而后可以教国人。诗云：其仪不忒，正是四国。其为父子兄弟足法，而后民法之也。此谓治国在齐其家。",
                    "zhushu": "夭夭、蓁蓁，美盛貌。之子者，是子也。○夭，于骄反。蓁，音臻。忒，他得反。"
                },
                {
                    "paragraph": "所谓平天下在治其国者，上老老而民兴孝，上长长而民兴弟，上恤孤而民不倍，是以君子有絜矩之道也。",
                    "zhushu": "老老、长长，谓尊老敬长也。恤，忧也。民不倍，不相倍弃也。絜，犹结也，挈也。矩，法也。君子有挈法之道，谓常执而行之，动作不失之。倍，或作偝，矩，或作巨。○弟，音悌。倍，音佩，注同。絜，音结。拒之，音矩，本或作矩。偝弃，音佩，本亦作倍，下同。挈也，苦结反。巨，音拒，本或作拒，其吕反。"
                },
                {
                    "paragraph": "所恶于上，毋以使下；所恶于下，毋以事上；所恶于前，毋以先后；所恶于后，毋以从前；所恶于右，毋以交于左；所恶于左，毋以交于右，此之谓絜矩之道。",
                    "zhushu": "絜矩之道，善持其所有，以恕于人耳。治国之要尽于此。○恶，乌路反，下皆同。毋，音无，下同。重意：所恶于上，毋以使下；所恶于下，毋以事上。祭统二十五篇：所不安于上，则不以使下；所恶于下，则不以事上。"
                },
                {
                    "paragraph": "诗云：乐只君子，民之父母。民之所好好之，民之所恶恶之，此之谓民之父母。",
                    "zhushu": "言治民之道无他，取于己而巳。○只，音䋋。好好，皆呼报反。重意：此之谓民之父母。孔子间居二十九：斯可谓民之父母矣。"
                },
                {
                    "paragraph": "诗云：节彼南山，维石岩岩，赫赫师尹，民具尔瞻。有国者不可以不慎辟，则为天下僇矣。",
                    "zhushu": "岩岩，喻师尹之髙严也。师尹，天子之大臣为政者也。言民皆视其所行而则之，可不慎其德乎？邪辟失道，则有大刑。○节，徐音截，前切反，又音如字。巌，五衔反。辟，匹亦反，注同。僇，音六。行，下孟反，又如字。邪，似嗟反。"
                },
                {
                    "paragraph": "诗云：殷之未丧师，克配上帝，仪监于殷，峻命不易。道得众则得国，失众则失国。是故君子先慎乎德。有德此有人，有人此有土，有土此有财，有财此有用。德者，本也；财者，末也，外本内末，争民施夺。是故财聚则民散，财散则民聚。是故言悖而出者，亦悖而入；货悖而入者，亦悖而出。",
                    "zhushu": "师，众也。克，能也。峻，大也。言殷王帝乙以上，未失其民之时，徳亦有能配天者，谓天享其祭祀也。及纣为恶，而民怨神怒，以失天下。监视殷时之事，天之大命，持之诚不易也。道，犹言也。用，谓国用也。施夺，施其劫夺之情也。悖，犹逆也，言君有逆命，则民有逆辞也。上贪于利，则下人侵畔。老子曰：多藏以厚亡。○丧，息浪反。峻，恤俊反。易，以豉反，注同。争，争斗之争。施，如字。悖，布内反，下同。上，时掌反。藏，才浪反。"
                },
                {
                    "paragraph": "康诰曰：惟命不于常。道善则得之，不善则失之矣。",
                    "zhushu": "于，于也。天命不于常，言不专祐一家也。○专祐，音又。"
                },
                {
                    "paragraph": "楚书曰：楚国无以为寳，惟善以为寳。",
                    "zhushu": "楚书，楚昭王时书也。言以善人为宝。时，谓观射父、昭奚恤也。○射父，食亦反，又食夜反。父音甫。"
                },
                {
                    "paragraph": "舅犯曰：亡人无以为寳，仁亲以为寳。",
                    "zhushu": "舅犯，晋文公之舅狐偃也。亡人，谓文公也。时辟骊姬之䜛，亡在翟，而献公薨，秦穆公使子顕吊，因劝之复国，舅犯为之对此辞也。仁亲，犹言亲爱仁道也，明不因丧规利也。○辟音避。骊，力宜反，本又作丽，亦作㛤，同。翟音狄。顕，许遍反。为之，于伪反。"
                },
                {
                    "paragraph": "秦誓曰：若有一个臣，断断兮无它技，其心休休焉，其如有容焉。人之有技，若已有之，人之彦圣，其心好之，不啻若自其口出，寔能容之，以能保我子孙𥠖民，尚亦有利哉？人之有技，𡝭疾以恶之，人之彦圣，而违之俾不通，寔不能容，以不能保我子孙𥠖民，亦曰殆哉！",
                    "zhushu": "秦誓，尚书篇名也。秦穆公伐郑，为晋所败于殽，还誓其群臣而作此篇也。断断，诚一之貌也。它技，异端之技也。有技，才艺之技也。若己有之，不啻若自其口出，皆乐人有善之甚也。美士为彦。𥠖，众也。尚，庶几也。𡝭，妬也。违，犹戾也。俾，使也。佛戾贤人所为，使功不通于君也。殆，危也。彦，或作盘。○一个，古贺反，一读作介，音界。臣此所引与尚书文小异。断，丁乱反。无它，音他。技，其绮反，下及注同。休休，许蚪反，尚书传曰：乐善也。郑注尚书云：宽容貌。何休注公羊云：美大之貌。好，呼报反。啻音试，诗豉反。𡝭，莫报反，尚书作冒，音同，谓覆蔽也。恶，乌路反，下能恶人同。俾，本又作卑，必尔反。败，必迈反。殽，户交反。乐，音岳，又音洛。妬，丁路反。佛戾，上扶弗反，下力计反。"
                },
                {
                    "paragraph": "唯仁人放流之，迸诸四夷，不与同中国。此谓唯仁人为能爱人，能恶人。",
                    "zhushu": "放去恶人媢嫉之类者，独仁人能之，如舜放四罪而天下咸服。○迸，比孟反，又逼诤反。诤，音争斗之争。皇云：迸，犹屏也。去，丘吕反。"
                },
                {
                    "paragraph": "见贤而不能举，举而不能先，命也；见不善而不能退，退而不能远，过也。",
                    "zhushu": "命，读为慢，声之误也。㪯贤而不能使君以先巳，是轻慢于㪯人也。○命，依注音慢，武谏反。远，于万反。"
                },
                {
                    "paragraph": "好人之所恶，恶人之所好，是谓拂人之性，菑必逮夫身。",
                    "zhushu": "拂、禉佹也。逮，及也。○好，呼报反，下皆同。恶，乌路反，下同。拂，扶弗反，注同。菑，音哉，下同。逮，音代，一音大计反。夫，音扶。佹，九委反。"
                },
                {
                    "paragraph": "是故君子有大道，必忠信以得之，骄泰以失之。",
                    "zhushu": "道，行所由。"
                },
                {
                    "paragraph": "生财有大道，生之者众，食之者寡，为之者疾，用之者舒，则财恒足矣。",
                    "zhushu": "是不务禄不肖，而勉民以农也。○肖，音笑。"
                },
                {
                    "paragraph": "仁者以财发身，不仁者以身发财。",
                    "zhushu": "发，起也。言仁人有财，则务于施与以起身，成其令名。不仁之人有身，贪于聚敛以起财，务成富。○施，始豉反。予，由汝反。"
                },
                {
                    "paragraph": "未有上好仁而下不好义者也，未有好义其事不终者也，未有府库财非其财者也。",
                    "zhushu": "言君行仁道，则其臣必义，以义㪯事无不成者，其为诚然，如己府库之财为己有也。"
                },
                {
                    "paragraph": "孟献子曰：畜马乘，不察于鸡豚；伐氷之家，不畜牛羊；百乘之家，不畜聚敛之臣，与其有聚敛之臣，宁有盗臣。此谓国不以利为利，以义为利也。",
                    "zhushu": "孟献子，鲁大夫仲孙蔑也。畜马乘，谓以士初试为大夫也。伐氷之家，卿大夫以上，丧祭用氷，百乘之家，有采地者也。鸡豚牛羊，民之所畜养以为财利者也。国家利义不利财，盗臣损财耳，聚敛之臣乃损义。论语曰：季氏富于周公，而求也为之聚敛，非吾徒也。小子鸣鼓而攻之可也。○畜，许六反，下同。乘，徐绳证反，下及注同。蔑，莫结反。以上，时掌反。采，七代反，本亦作菜。为之，于伪反。"
                },
                {
                    "paragraph": "长国家而务财用者，必自小人矣。",
                    "zhushu": "言务聚财为己用者，必忘义，是小人所为也。○长，丁丈反。"
                },
                {
                    "paragraph": "彼为善之，小人之使为国家，菑害并至。虽有善者，亦无如之何矣。",
                    "zhushu": "彼，君也，君将欲以仁义善其政，而使小人治其国家之事，患难猥至，虽云有善，不能救之，以其恶之已著也。○难，乃旦反。猥，乌罪反。捄，音救，本亦作救。著，张虑反。"
                },
                {
                    "paragraph": "此谓国不以利为利，以义为利也。",
                    "zhushu": ""
                }
            ]
        },
        {
            "name": "冠义第四十三",
            "paragraphs": [
                {
                    "paragraph": "冠义第四十三",
                    "zhushu": "陆曰：冠，音古乱反。郑云：名冠义者，以其记冠礼成人之义。",
                    "type": 1
                },
                {
                    "paragraph": "凢人之所以为人者，礼义也。礼义之始，在于正容体，齐颜色、顺辞令。",
                    "zhushu": "言人为礼，以此三者为始。"
                },
                {
                    "paragraph": "容体正、颜色齐、辞令顺，而后礼义备，以正君臣、亲父子、和长幼。",
                    "zhushu": "言三始既备，乃可求以三行也。○长，丁丈反，下同。行，下孟反。重言：以正君臣，亲父子，和长幼二，后见聘义。礼运第九：以正君臣，以笃父子。"
                },
                {
                    "paragraph": "君臣正、父子亲，长幼和，而后礼义立。",
                    "zhushu": "立，犹成也。"
                },
                {
                    "paragraph": "故冠而后服备，服备而后容体正、颜色齐、辞令顺。",
                    "zhushu": "言服未备者，未可求以三始也。童子之服，采衣、紒。○冠，古乱反，除下文玄冠及注缁布冠、玄冠以外并同。紒，音计。"
                },
                {
                    "paragraph": "故曰：冠者，礼之始也。是故古者圣王重冠。",
                    "zhushu": ""
                },
                {
                    "paragraph": "古者冠礼，筮日筮宾，所以敬冠事；敬冠事，所以重礼；重礼，所以为国本也。",
                    "zhushu": "国以礼为本。○筮，市志反。蓍日筮。重，直用反，后同。重言：冠者礼之始也二，一见下文。又下篇：夫礼始于冠。○礼之始也，曲礼上：礼之质也。下篇：礼之本也。"
                },
                {
                    "paragraph": "故冠于阼，以著代也。醮于客位，三加弥尊，加有成也。",
                    "zhushu": "阼，谓主人之北也。适子冠于阼，若不醴，则醮用酒于客位，敬而成之也。户西为客位。庶子冠于房户外，又因醮焉，不代父也。冠者初加缁布冠，次加皮弁，次加爵弁，每加益尊，所以益成也。○阼，才故反。著，张虑反。醮，子笑反。弥音弥。适音嫡。醴音礼，重言：以著代也，又出昏义四十四。"
                },
                {
                    "paragraph": "巳冠而字之，成人之道也。",
                    "zhushu": "字，所以相尊也。重言：冠而字之，重见郊特牲。成人之道也二，一见𥙊义四十四。"
                },
                {
                    "paragraph": "见于母，母拜之；见于兄弟，兄弟拜之，成人而与为礼也。玄冠玄端，奠摰于君，遂以摰见于郷大夫、郷先生，以成人见也。",
                    "zhushu": "郷先生，同郷老而致仕者，服玄冠玄端，异于朝也。○见，贤遍反，下皆同。击，本亦作䞇，同音至。乡大夫、郷先生，并音香，注同。朝，直遥反。"
                },
                {
                    "paragraph": "成人之者，将责成人礼焉也。责成人礼焉者，将责为人子、为人弟、为人臣、为人少者之礼行焉。将责四者之行于人，其礼可不重与？",
                    "zhushu": "言责人以大礼者，巳接之，不可以苟。少，诗照反。之行，下孟反，下同。与，音余。"
                },
                {
                    "paragraph": "故孝、弟、忠顺之行立，而后可以为人，可以为人，而后可以治人也。故圣王重礼。故曰：冠者，礼之始也，嘉事之重者也。是故古者重冠，重冠故行之于庙。行之于庙者，所以尊重事，尊重事而不敢擅重事，不敢擅重事，所以自卑而尊先祖也。",
                    "zhushu": "嘉事，嘉礼也。宗伯掌五礼，有吉礼，有凶礼，有宾礼，有军礼，有嘉礼，而冠属嘉礼。周礼曰：以昏冠之礼，亲成男女也。○弟，音悌。治，直吏反。擅，市战反。重言：冠者礼之始也二，篇首一。○圣王重礼，下篇昏义：圣王重之。"
                }
            ]
        },
        {
            "name": "昏义第四十四",
            "paragraphs": [
                {
                    "paragraph": "昏义第四十四",
                    "zhushu": "陆曰：郑云：昏义者，以其记娶妻之义，内教之所由成也。",
                    "type": 1
                },
                {
                    "paragraph": "昏礼者，将合二姓之好，上以事宗庙，而下以继后世也，故君子重之。是以昏礼、纳采、问名、纳吉、纳征、请期，皆主人筵几于庙，而拜迎于门外，入，揖让而升，听命于庙，所以敬慎重正昏礼也。",
                    "zhushu": "听命，谓主人听使者所传壻家之命。○昏者，一本作昏礼者，㛰礼用昏，故经典多止作昏字。合，如字，徐音阁。好，呼报反。采，十在反，采，择也。请，徐音情，又如字。筵，音延。使，色吏反。传，直专反。重意：将合二姓之好，上以事宗庙，而下以継后世也。哀公问：合二姓之好，以継先圣之后，以为天地宗庙社稷之主。"
                },
                {
                    "paragraph": "父亲醮子而命之迎，男先于女也。子承命以迎，主人筵几于庙，而拜迎于门外。壻执鴈入，揖让升堂，再拜奠鴈，盖亲受之于父母也。降，出，御妇车，而壻授绥，御轮三周，先俟于门外。妇至，壻揖妇以入。共牢而食，合卺而酳，所以合体、同尊卑，以亲之也。",
                    "zhushu": "酌而无酬酢曰醮。醮之礼如冠醮与，其异者于寝耳。壻御妇车轮三周，御者代之。壻自乘其车，先道之帰也。共牢而食，合卺而酳，成妇之义。○醮，子妙反。迎，鱼敬反，下以迎同。先，悉荐反。子承命，本或作子承父命，误。壻，本又作智，悉计反。女之夫也，依字从士，从胥，俗从知，下作耳。奠，大见反。绥音虽。合，徐音合，又如字。卺，徐音谨。破瓢为巵也。说文作 ，云蠡也。字林几敏反。以此卺为警身有所承。说文云：读若赤舄几。酳，徐音胤，又仕觐反。酢音昨。如冠，古乱反，下文始于冠同。与音余。道音导。重意：御妇车而壻授绥。郊特牲：胥亲御授绥。重言：共牢而食同尊卑二，一见郊特牲。"
                },
                {
                    "paragraph": "敬慎重正，而后亲之，礼之大体，而所以成男女之别，而立夫妇之义也。男女有别，而后夫妇有义；夫妇有义，而后父子有亲；父子有亲，而后君臣有正。故曰：昏礼者，礼之本也。",
                    "zhushu": "言子受气性纯则孝，孝则忠也。○别，彼列反，下同。重意：所以成男女之别。经解二十六篇：所以明男女之别也。重言：男女有别四，郊特牲、丧小记、大传各一。○礼之本也二，礼器一；冠义：礼之始也。"
                },
                {
                    "paragraph": "夫礼始于冠，本于昏，重于丧𥙊，尊于朝聘，和于射郷，此礼之大体也。",
                    "zhushu": "始，犹根也。本，犹干也。郷，郷饮酒。○朝聘，直遥反，下匹政反。重意：夫礼始于冠，冠义：冠者礼之始也。"
                },
                {
                    "paragraph": "夙兴，妇沐浴以俟见。质明，赞见妇于舅姑，执笲枣、栗、段、修以见。赞醴妇，妇𥙊脯醢𥙊醴，成妇礼也。",
                    "zhushu": "成其为妇之礼也。赞体妇，当作礼，声之误也。○沐，音木。浴，音欲。见，贤遍反，下及生同。笲，音烦，一音皮彦反，器名。以苇若竹为之，其形如筥，衣之以青缯，以盛枣栗、腵修之属。枣，音早，尔雅云：棘实谓之枣。俗作，误。段修，丁乱反，本又作腶，或作锻，同。修，脯也。加姜桂曰腶修。何休云：妇执服修者，取其断。断自修饰也。赞醴，依注作礼。醢，音海。重意：賛妇见舅姑，内则篇：妇事舅姑。"
                },
                {
                    "paragraph": "舅姑入室，妇以特豚馈，明妇顺也。",
                    "zhushu": "以馈明妇顺者，供养之礼，主于孝顺。○妇以特豚馈，其位反，一本无妇字。供，俱用反。养，羊尚反。"
                },
                {
                    "paragraph": "厥明，舅姑共飨妇，以一献之礼，奠酬，舅姑先降自西阶，妇降自阼阶，以著代也。",
                    "zhushu": "言既献也，而授之以室事也。降者，各还其燕寝。妇见及馈飨于适寝。昏礼不言厥明，此言之者，容大夫以上礼多，或异日。○适，丁历反。上，时掌反。重言：舅姑先降自西阶，妇降自阼阶二，郊特牲一，无先字。○以著代也三，郊特牲一，冠义一。"
                },
                {
                    "paragraph": "成妇礼，明妇顺，又申之以著代，所以重责妇顺焉也。妇顺者，顺于舅姑，和于室人，而后当于夫，以成丝麻布帛之事，以审守委积盖藏。",
                    "zhushu": "室人，谓女妐、女叔、诸妇也。当，犹称也。后言称夫者，不顺舅姑，不和室人，虽有善者，犹不为称夫也。○当，丁浪反，一音丁郎反，下注同，下注和当亦同。委，于伪反。积，子赐反。藏，才浪反。犹称，尺证反，下同。"
                },
                {
                    "paragraph": "是故妇顺备而后内和理，内和理而后家可长久也，故圣王重之。",
                    "zhushu": "顺备者，行和当，事成审也。○行，下孟反。重意：故圣王重之。冠义，故圣王重礼。"
                },
                {
                    "paragraph": "是以古者妇人先嫁三月，祖庙未毁，教于公宫；祖庙既毁，教于宗室。教以妇德、妇言、妇容、妇功。教成，𥙊之，牲用鱼，芼之以苹藻，所以成妇顺也。",
                    "zhushu": "谓与天子诸侯同姓者也。嫁女者，必就尊者教成之。教成之者，女师也。祖庙，女所出之祖也。公，君也。宗室，宗子之家也。妇德，贞顺也。妇言，辞令也。妇容，婉娩也。妇功，丝麻也。𥙊之，𥙊其所出之祖也。鱼、苹、藻，皆水物。阴，类也。鱼为俎实，苹、藻为羹莱。𥙊无牲牢，告事耳，非正𥙊也。其齐盛用黍。云君使有司告之宗子之家，若其祖庙巳毁，则为坛而告焉。○先，悉荐反。芼，莫报反。苹，音频。藻，音早，毛诗传云：苹，大萍。藻，聚藻。诗笺云：苹之言宾，藻之言早。婉，纡免反。娩，音晚，诗笺云：婉娩，贞顺貌，又音挽。齊，音咨。坛，徒丹反。"
                },
                {
                    "paragraph": "古者天子后立六宫、三夫人、九嫔、二十七世妇、八十一御妻，以听天下之内治，以明章妇顺，故天下内和而家理。天子立六官、三公、九卿、二十七大夫、八十一元士，以听天下之外治，以明章天下之男教，故外和而国治。故曰：天子听男教，后听女顺；天子理阳道，后治阴德；天子听外治，后听内职。教顺成俗，外内和顺，国家理治，此之谓盛德。",
                    "zhushu": "天子六寝，而六宫在后，六官在前，所以承副施外内之政也。三夫人以下百二十人，周制也。三公以下百二十人，以夏时也。合而言之，取其相应，有象天数也。内治，妇学之法也。阴徳，谓主阴事、阴令也。○嫔，毗人反。治，直吏反，下及注除后治阴德皆同。应，如字，音应对之应。重言：此之谓盛德二，一见聘义四十八。"
                },
                {
                    "paragraph": "是故男教不修，阳事不得，适见于天，日为之食；妇顺不修，阴事不得，适见于天，月为之食。是故日食则天子素服，而修六官之职，荡天下之阳事；月食则后素服而修六宫之职，荡天下之阴事。故天子之与后，犹日之与月，阴之与阳，相须而后成者也。",
                    "zhushu": "适之言责也。食者，见道有亏伤也。荡，荡涤，去秽恶也。○适，直革反，下注同。见，贤遍反，下及注同。日为，于伪反，下文皆同。荡，徒浪反。涤，直历反，又杜亦反。去，起吕反。秽，纡废反。"
                },
                {
                    "paragraph": "天子修男教，父道也；后修女顺，母道也。故曰：天子之与后，犹父之与母也。故为天王服斩衰，服父之义也；为后服资衰，服母之义也。",
                    "zhushu": "父母者，施教令于妇子者也，故其服同。资，当为齊，声之误也。○衰，七雷反，下同。资，依注作齊，音咨，注又作齊，音同。"
                }
            ]
        },
        {
            "name": "郷饮酒义第四十五",
            "paragraphs": [
                {
                    "paragraph": "郷饮酒义第四十五",
                    "zhushu": "陆曰：郑云：郷饮酒义者，以其记郷大夫饮宾于庠序之礼，尊贤养老之义也。别录属吉礼。",
                    "type": 1
                },
                {
                    "paragraph": "郷饮酒之义，主人拜迎宾于庠门之外，入，三揖而后至阶，三让而后升，所以致尊让也。",
                    "zhushu": "庠、郷，学也。州党曰序。○庠，音详。学记云：古之教者，家有塾，党有庠，术有序，国有学。重言：入三揖而后至阶，三让而后升，所以致尊让也二，重见聘义四十八。"
                },
                {
                    "paragraph": "盥洗扬觯，所以致絜也。",
                    "zhushu": "扬，㪯也。今礼皆作腾。○盥，音管。觯，之豉反，说文云：郷饮酒用也。字林音支。絜，音结，下同。一本作致絜，敬也。"
                },
                {
                    "paragraph": "拜至，拜洗，拜受，拜送、拜既，所以致敬也。",
                    "zhushu": "拜至，谓始升时拜，拜宾至。重言：所以致敬也四，郊特牲二，聘义一。"
                },
                {
                    "paragraph": "尊让、絜敬也者，君子之所以相接也。君子尊让则不争，絜敬则不慢，不慢不争，则远于𦭶辨矣；不𦭶辨，则无暴乱之祸矣，斯君子所以免于人祸也，故圣人制之以道。",
                    "zhushu": "道，谓此礼。○争，争𦭶之争，下同。远，于万反。辨，如字，徐甫免反，下同。重言：则无暴乱之祸矣三，见下篇射义。"
                },
                {
                    "paragraph": "郷人、士、君子，尊于房户之间，宾主共之也。尊有玄酒，贵其质也。",
                    "zhushu": "郷人，郷大夫也。士，州长、党正也。君子，谓卿、大夫、士也。卿、大夫、士饮国中贤者，亦用此礼也。共尊者，人臣卑，不敢专大惠。郷人，士、君子。周礼天子六郷。郑司农云：百里内为六郷，外为六遂。司徒职云：五家为比，五比为闾，四闾为族，五族为党，五党为州，五州为郷。郷大夫，每郷郷一人；州长，每州中大夫一人；党正，每党下大夫一人；族师，每族上士一人；闾胥，每闾中士一人；比长，五家下士一人。诸侯则三郷。长，丁丈反，篇内皆同。谓卿，去京反，注同。饮，于鸩反。重言：贵其质也三，二见郊特牲。"
                },
                {
                    "paragraph": "羞出自东房，主人共之也。",
                    "zhushu": "羞，燕私可以自专也。○羞，音修。共，音恭。"
                },
                {
                    "paragraph": "洗当东荣，主人之所以自絜而以事宾也。",
                    "zhushu": "絜，犹清也。○荣，如字，屋翼也，刘音营。清，如字，皇才性反。"
                },
                {
                    "paragraph": "宾主，象天地也。介僎，象阴阳也。三宾，象三光也。让之三也，象月之三日而成魄也。四面之坐，象四时也。",
                    "zhushu": "阴阳，助天地养成万物之气也。三宾象天，三光者系于天也。古文礼僎皆作遵。○介，音戒，下放此。辅宾者，僎，音遵，辅主人者。魄，普百反，说文作霸，云月始生魄然也。坐，才卧反，又如字。"
                },
                {
                    "paragraph": "天地严凝之气，始于西南，而盛于西北，此天地之尊严气也，此天地之义气也。天地温厚之气，始于东北，而盛于东南，此天地之盛德气也，此天地之仁气也。",
                    "zhushu": "凝，犹成也。凝，鱼矜反。"
                },
                {
                    "paragraph": "主人者尊宾，故坐宾于西北，而坐介于西南以辅宾。宾者，接人以义者也，故坐于西北，",
                    "zhushu": "宾者，接人以义，言宾来以成主人之德。"
                },
                {
                    "paragraph": "主人者，接人以德厚者也，故坐于东南。而坐僎于东北，以辅主人也。",
                    "zhushu": "以僎辅主人，以其仕在官也。"
                },
                {
                    "paragraph": "仁义接，宾主有事，俎豆有数，曰圣。圣立而将之以敬，曰礼。礼以体长幼，曰德。",
                    "zhushu": "圣，通也，所以通宾主之意也。将，犹奉也。"
                },
                {
                    "paragraph": "德也者，得于身也。故曰：古之学术道者，将以得身也，是故圣人务焉。",
                    "zhushu": "术，犹艺也。得身者，谓成己令名，免于刑罚也。言学术道，则此说宾贤能之礼。"
                },
                {
                    "paragraph": "祭荐、祭酒，敬礼也。哜肺，尝礼也。啐酒，成礼也。于席末，言是席之正，非专为饮食也，为行礼也，此所以贵礼而贱财也。卒觯，致实于西阶上，言是席之上，非专为饮食也，此先礼而后财之义也。先礼而后财，则民作敬让而不争矣。",
                    "zhushu": "非专为饮食，言主于相敬以礼也。致实，谓尽酒也。酒为觞实。祭荐、𥙊酒，哜肺于席中，唯啐酒于席未也。○荐，本亦作𧄟，同。哜，才细反。肺，芳废反。啐，七内反。专为，于伪反，下及注专为同。重意：先礼而后财，则民作敬。坊记：先财而后礼，则民争利。聘义：轻财重礼，则民作让矣。"
                },
                {
                    "paragraph": "郷饮酒之礼，六十者坐，五十者立侍，以听政役，所以明尊长也。六十者三豆，七十者四豆，八十者五豆，九十者六豆，所以明养老也。民知尊长养老，而后乃能入孝弟。民入孝弟，出尊长养老，而后成教，成教而后国可安也。君子之所谓孝者，非家至而日见之也，合诸郷射，教之郷饮酒之礼，而孝弟之行立矣。",
                    "zhushu": "此说郷饮酒，谓党正国索鬼神而祭祀，则以礼属民而饮酒于序，以正齿位之礼也。其郷射，则州长春秋以礼会民，而射于州序之礼也。谓之郷者，州、党、 郷之属也。或则郷之所居州、党，郷大夫亲为主人焉，如今郡国下令长于郷射饮酒，从大守相临之礼也。○弟，音悌，下同。行，下孟反。索，色百反。属，音烛。大守，音泰，下手又反。相，息亮反。汉制，郡有大守，国有相，或息羊反，则以连下句。"
                },
                {
                    "paragraph": "孔子曰：吾观于郷，而知王道之易易也。",
                    "zhushu": "乡，郷饮酒也。易易，谓教化之本，尊贤尚齿而巳。○易易，皆以豉反，注及下易易同。"
                },
                {
                    "paragraph": "主人亲速宾及介，而众宾自从之。至于门外，主人拜宾及介，而众宾自入，贵贱之义别矣。",
                    "zhushu": "速，谓即家召之。别，犹明也。○别，彼列反，注及下注同。"
                },
                {
                    "paragraph": "三揖至于阶，三让以宾升，拜至、献酬，辞让之节繁，及介省矣。至于众宾，升受，坐祭，立饮，不酢而降，隆杀之义辨矣。",
                    "zhushu": "繁，犹盛也。小臧日省。辨，犹别也。尊者礼隆，卑者礼杀，尊卑别也。○省，所领反，徐疏幸反，注同。酢，音昨。杀，色戒反，注及下同。"
                },
                {
                    "paragraph": "工入，升歌三终，主人献之。笙入三终，主人献之。间歌三终，合乐三终，工告乐备，遂出。一人扬觯，乃立司正焉，知其能和乐而不流也。",
                    "zhushu": "工，谓乐正也。乐正既告备而降。言遂出者，自此至去，不复升也。流，犹失礼也。立司正以正礼，则礼不失可知。一人，或为二人。○笙，音生。间，间厕之间。合，如字，徐音合。复，扶又反。"
                },
                {
                    "paragraph": "宾酬主人，主人酬介，介酬众宾，少长以齿，终于沃洗者焉，知其能弟长而无遗矣。",
                    "zhushu": "遗，犹脱也，忘也。○少，诗照反。沃，于木反。弟，音悌，下弟长同。脱，徒活反，又音夺。"
                },
                {
                    "paragraph": "降，说屦，升坐，修爵无数。饮酒之节，朝不废朝，莫不废夕。宾出，主人拜送，节文终遂焉，知其能安燕而不乱也。",
                    "zhushu": "朝夕，朝莫听事也。不废之者，既朝乃饮，先夕则罢，其正也。终遂，犹充备也。○废朝，直遥反，注朝夕、既朝同。莫，音暮，下同。先，悉荐反。"
                },
                {
                    "paragraph": "贵贱明，隆杀辨，和乐而不流，弟长而无遗，安燕而不乱，此五行者，足以正身安国矣。彼国安而天下安，故曰：吾观于郷，而知王道之易易也。",
                    "zhushu": ""
                },
                {
                    "paragraph": "郷饮酒之义，立宾以象天，立主以象地，设介僎以象日月，立三宾以象三光。古之制礼也，经之以天地，纪之以日月，参之以三光，政教之本也。",
                    "zhushu": "日出于东，僎所在也。月生于西，介所在也。三光，三大辰也。天之政教，出于大辱焉。○行，下孟反。"
                },
                {
                    "paragraph": "亨狗于东方，祖阳气之发于东方也。",
                    "zhushu": "祖，犹法也。狗所以养宾，阳气主养万物。○亨，普耕反。"
                },
                {
                    "paragraph": "洗之在阼，其水在洗东，祖天地之左海也。",
                    "zhushu": "海，水之委也。○阼，才路反。委，于伪反。"
                },
                {
                    "paragraph": "尊有玄酒，教民不忘本也。",
                    "zhushu": "大古无酒，用水而已。○大，音泰。"
                },
                {
                    "paragraph": "宾必南郷，东方者春，春之为言蠢也，产万物者圣也。南方者夏，夏之为言假也，养之、长之、假之，仁也。西方者秋，秋之为言愁也，愁之以时察，守义者也。北方者冬，冬之为言中也，中者藏也。是以天子之立也，左圣，卿仁，右义，偝藏也。",
                    "zhushu": "春，犹蠢也。蠢，动生之貌也。圣之言生也。假，大也。愁，读为揫。揫，敛也。察犹察察，严杀之貌也。南郷，郷仁，贵长大万物也。察，或为杀。○郷，许亮反，下及注郷仁、南郷、东郷皆同。蠢，尺允反，蠢，动生之貌。夏，户嫁反，下同。假，古雅反，下同。愁，依注读为揫，子留反，下同。尔雅云：揫，聚也。藏，如字，下同，徐才浪反。偝，音佩。杀，如字，又色戒反。"
                },
                {
                    "paragraph": "介必东郷，介宾主也。",
                    "zhushu": "献酬之礼，主人将西，宾将南介。覸，其间也。○覸，音间，厕之间。"
                },
                {
                    "paragraph": "主人必居东方，东方者春，春之为言，蠢也，产万物者也，主人者造之，产万物者也。",
                    "zhushu": "言礼之所共，由主人出也。○共，音恭。"
                },
                {
                    "paragraph": "月者，三日则成魄，三月则成时。是以礼有三让，建国必立三卿。三宾者，政教之本，礼之大参也。",
                    "zhushu": "言礼者，阴也，大数取法于月也。○郷，去京反。参，七南反。"
                }
            ]
        },
        {
            "name": "射义第四十六",
            "paragraphs": [
                {
                    "paragraph": "射义第四十六",
                    "zhushu": "陆曰：郑云：射义者，以其记燕射、大射之礼，观德行，取其士之义也。别录属吉礼。",
                    "type": 1
                },
                {
                    "paragraph": "古者诸侯之射也，必先行燕礼；卿、大夫、士之射也，必先行郷饮酒之礼。故燕礼者，所以明君臣之义也；郷饮酒之礼者，所以明长幼之序也。",
                    "zhushu": "言别尊卑老稺，然后射，以观德行也。○长，丁丈反。别，彼列反。稺，音值。行，下孟反，下文注德行皆同。重言：燕礼者，所以明君臣之义也二，一见下篇燕义。又经解二十六：朝觐之礼，所以明君臣之义也。○郷饮酒之礼，所以明长幼之序也，重见经解。"
                },
                {
                    "paragraph": "故射者，进退周还必中礼。内志正，外体直，然后持弓矢审固。持弓矢审固，然后可以言中，此可以观德行矣。",
                    "zhushu": "内正外直，习于礼乐，有德行者也。正鹄之名，出自此也。○中，丁仲反，下同。正，音征。鹄，古毒反，徐又如字。重言：持弓矢审固，重见篇末。重意：此可以观德行矣。乐记：可以观德矣。"
                },
                {
                    "paragraph": "其节，天子以驺虞为节，诸侯以貍首为节，卿大夫以采苹为节，士以采繁为节。驺虞者，乐官备也；貍首者，乐会时也。采苹者，乐循法也。采繁者，乐不失职也。是故天子以备官为节，诸侯以时会天子为节，卿大夫以循法为节，士以不失职为节。故明乎其节之志，以不失其事，则功成而德行立，德行立，则无暴乱之祸矣，功成则国安。故曰：射者，所以观盛德也。",
                    "zhushu": "驺虞、采苹、采繁，今诗篇名。貍首逸，下云曾孙侯氏是也。乐官备者，谓驺虞曰：壹发五豝，喻得贤者多也。于嗟乎驺虞，叹仁人也。乐会时者，谓貍首曰：小大莫处，御于君所。乐循法者，谓采苹曰：于以采苹，南涧之滨。循涧以采苹，喻循法度以成君事也。乐不失职者，谓采繁曰：被之童童，夙夜在公。○驺，侧尤反，徐侧侯反。貍，力之反。貍之言不来也。首，先也。此逸诗也。郑以下所引曾孙侯氏为貍首之诗也。苹音频。繁音烦。循，徐辞均反。豝，百麻反。兽一岁曰豝。诗传云：豕牝曰豝。涧音谏，山夹水曰涧。滨音宾，涯也。被，皮义反，徐扶义反。僮音童，本亦作童，毛诗传云：竦，敬也。重言：则无暴乱之祸矣二，一见上篇郷饮酒义。"
                },
                {
                    "paragraph": "是故古者天子以射选诸侯、卿、大夫、士。射者，男子之事也，因而饰之以礼乐也。故事之尽礼乐而可数为以立德行者，莫若射，故圣王务焉。",
                    "zhushu": "选士者，先考德行，乃后决之于射。男子生而有射事，长学礼乐以饰之。○数，色角反，下同。长，丁丈反，重意。故圣王务焉。上篇是故圣人务焉。"
                },
                {
                    "paragraph": "是故古者天子之制，诸侯岁献贡士于天子，天子试之于射宫，其容体比于礼，其节比于乐，而中多者得与于𥙊；其容体不比于礼，其节不比于乐，而中少者不得与于𥙊。数与于𥙊，而君有庆；数不与于祭，而君有让。数有庆而益地，数有让而削地。故曰：射者，射为诸侯也。",
                    "zhushu": "岁献，献国事之书及计偕物也。三岁而贡士。旧说云：大国三人，次国二人，小国一人。○比，毗志反，下同，亲，合也。中，丁仲反，下同。得与，音预，下皆同。削，胥略反。偕，音皆，俱也。"
                },
                {
                    "paragraph": "是以诸侯君臣尽志于射，以习礼乐。夫君臣习礼乐而以流亡者，未之有也。",
                    "zhushu": "流，犹放也。书曰：流共工于幽州。○共，音恭。重言：未之有也，重见大学四十二篇。"
                },
                {
                    "paragraph": "故诗曰：曾孙侯氏，四正具举，大夫君子，凢以庶士，小大莫处，御于君所，以燕以射，则燕则誉。言君臣相与尽志于射，以习礼乐，则安则誉也。是以天子制之，而诸侯务焉。此天子之所以养诸侯而兵不用，诸侯自为正之具也。",
                    "zhushu": "此曽孙之诗，诸侯之射节也。四正，正爵四行也。四行者，献宾、献公、献卿、献大夫，乃后乐作而射也。莫处，无安居其官次者也。御，犹侍也。以燕以射，先行燕礼乃射也。则燕则誉，言国安则有名誉。誉或为与。"
                },
                {
                    "paragraph": "孔子射于矍相之圃，盖观者如堵墙。",
                    "zhushu": "矍相，地名也。树菜蔬曰圃。○矍，俱䌸反，注同。相，息亮反。矍相，地名。圃，音补，徐音布。观，如字，又古乱反。堵，丁古反。蔬，一本作疏，所鱼反。"
                },
                {
                    "paragraph": "射至于司马，使子路执弓矢出延射，曰：贲军之将、亡国之大夫与为人后者不入，其余皆入。盖去者半，入者半。",
                    "zhushu": "先行饮酒礼。将射，乃以司正为司马。子路执弓矢出延射，则为司射也。延，进也。出进观者，欲射者也。贲，读为偾。偾，犹覆败也。亡国，亡君之国者也。与，犹奇也。后人者，一人而巳。既有为者而往奇之，是贪财也。子路陈此三者，而观者畏其义，则或去也。延，或为誓。○贲，依注读为偾，音奋，覆败也。将，子匠反。与音预，注同。不入，一本作不得入者，非也。贲读音奔。覆，芳卜反。奇，居宜反，下同。后，如字，又音𠉀。"
                },
                {
                    "paragraph": "又使公罔之裘、序默扬觯而语。公罔之裘扬觯而语曰：幼壮孝弟，耆耋好礼，不从流俗，修身以俟死，者不，在此位也。盖去者半，处者半。序点又扬觯而语曰：好学不倦，好礼不变，旄期称道不乱，者不，在此位也。盖㢙有存者。",
                    "zhushu": "之，发声也。射毕，又使此二人㪯觯者，古者于旅也语，语谓说义理也。三十曰壮。耆耋，皆老也。流俗，失俗也。处犹留也。八十、九十曰旄，百年曰期颐。称犹言也，行也。者不，言有此行不，可以在此宾位也。序点或为徐点，壮或为将旄，期或为旄勤。今礼掦皆作腾。○公罔，人姓也，又作㘝。之裘，裘，名也；之，语助。序点，多簟反，序，姓，点，名也。觯，之豉反。弟音弟。耆音祁，巨攴反。六十日耆。耋，大结反。七十曰耋，一云八十曰耋。好，呼报反，下同。修身以俟死，绝句。者不，此二字一句，下及注皆同。旄，本又作耄，莫报反。八十、九十曰耄。期，本又作旗，音其，如字。百年曰期颐，颐，养也。称，如字。不乱，绝句。本或作而不乱。㢙音勤，又音觐，少也。期顺，以攴反。郑注曲礼云：期，要也。颐，养也。言有此行不，绝句。行音下孟反。"
                },
                {
                    "paragraph": "射之为言者，绎也，或曰舍也。绎者，各绎己之志也。故心平体正，持弓矢审固，持弓矢审固，则射中矣。故曰：为人父者，以为父鹄；为人子者，以为子鹄；为人君者，以为君鹄；为人臣者，以为臣鹄。故射者各射己之鹄。故天子之大射，谓之射侯。射侯者，射为诸侯也。射中则得为诸侯，射不中则不得为诸侯。",
                    "zhushu": "大射，将𥙊，择士之射也。以为某鹄者，将射，还视侯中之时，意日此鹄乃为某之鹄。吾中之则成人，不中之则不成人也。得为诸侯，谓有庆也。不得为诸侯，谓有让也。○绎音亦，徐音释。舍如字，旧音舍。中，丁仲反，下及注皆同。鹄，古毒反，徐如字，注同。射，食亦反，下射天地四方同。"
                },
                {
                    "paragraph": "天子将𥙊，必先习射于泽。泽者，所以择士也。巳射于泽，而后射于射宫。射中者得与于𥙊，不中者不得与于𥙊。不得与于𥙊者，有让，削以地；得与于𥙊者，有庆，益以地。进爵绌地是也。",
                    "zhushu": "泽，宫名也。士，谓诸侯朝者，诸臣及所贡士也。皆先令习射于绎，己乃射于射宫，课中否也。诸侯有庆者先进爵，有让者先削地。○与音预，下皆同。绌，敕律反。朝，直淫反。令，力呈反。巳音以。课，口卧反。"
                },
                {
                    "paragraph": "故男子生，桑弧蓬矢六，以射天地四方。天地四方者，男子之所有事也。故必先有志于其所有事，然后敢用榖也，饭食之谓也。",
                    "zhushu": "男子生，则设弧于门左，三日负之，人为之射，乃卜食子也。○桑弧，音胡，以桑木为弓。蓬，步工反。饭，扶晚反。食音嗣，注同。为，于伪反。重言：桑弧蓬矢六。以射天地四方二，一见内则十二篇，有射人以三字。"
                },
                {
                    "paragraph": "射者，仁之道也。射求正诸已，己正而后发，发而不中，则不怨胜已者，反求诸已而巳矣。",
                    "zhushu": "诸，犹于也。"
                },
                {
                    "paragraph": "孔子曰：君子无所争，必也射乎！揖让而升下，而饮，其争也君子。",
                    "zhushu": "必也射乎，言君子至于射则有争也。下，降也。饮射爵者，亦揖让而升降。胜者袒、决、遂，执张弓。不胜者袭，说决、拾，郤左手，右加弛弓于其上而升饮。君子耻之，是以射则争中。○争，争斗之争，下及注有争皆同。揖让而升下，绝句。而饮一句。𥘵，音但。决，古穴反。说，吐活反。拾，音十。郤，丘逆反，又羌略反。弛，式氏反，又始氏反。中，丁仲反，下文注同。重意：反求诸已而巳矣，中庸：反求诸其身。"
                },
                {
                    "paragraph": "孔子曰：射者何以射？何以听？循声而发，发而不失正鹄者，其唯贤者乎！若夫不肖之人，则彼将安能以中？",
                    "zhushu": "何以，言其难也。声，谓乐节也。画曰正，栖皮曰鹄。正之言正也，鹄之言梏也。梏，直也。言人正直乃能中也。发，或为射。○正，音征，注同。夫，音扶。肖，音笑。栖，音西。梏，音角，下同。○重言：何以射，何以听二，重见郊特牲。发而不失诸正鹄者，中庸：失诸正鹄。"
                },
                {
                    "paragraph": "诗云：发彼有的，以祈尔爵。祈，求也。求中以辞爵也。酒者，所以养老也，所以养病也。求中以辞爵者，辞养也。",
                    "zhushu": "发，犹射也。的，谓所射之识也。言射的必欲中之者，以求不饮女爵也。辞养，让见养也。尔，或为有。○的，丁历反。养，如字，徐羊尚反。职，音式，一音志。女，音汝。"
                }
            ]
        },
        {
            "name": "燕义第四十七",
            "paragraphs": [
                {
                    "paragraph": "燕义第四十七",
                    "zhushu": "陆曰：郑云：名燕义者，以记君与臣燕饮之礼，上下相报之义也。",
                    "type": 1
                },
                {
                    "paragraph": "古者周天子之官有庶子官。庶子官职诸侯、卿、大夫、士之庶子之卒，掌其戒令与其教治，别其等，正其位。",
                    "zhushu": "职，主也。庶子，犹诸子也。周礼诸子之官，司马之属也。卒，读皆为倅。诸子，副代父者也。戒令，致于大子之事。教治，修德学道。位，朝位也。○卒，依注音倅，七对反，又苍忽反，副也。治，直吏反，注及下同。别，彼列反。大子，音泰，后大子、太学同。朝，直遥反。"
                },
                {
                    "paragraph": "国有大事，则率国子而致于大子，唯所用之。若有甲兵之事，则授之以车甲，合其卒伍，置其有司，以军法治之，司马弗正。",
                    "zhushu": "国子，诸子也。军法，百人为卒，五人为伍。弗，不也。国子属大子，司马虽有军事，不赋也。○合，如字，徐音合。卒伍，子忽反，注同。伍，音五。弗正，音征。"
                },
                {
                    "paragraph": "凢国之政事，国子存游卒，使之修德学道，春合诸学，秋合诸射，以考其艺而进退之。",
                    "zhushu": "游卒，未仕者也。学，大学也。射，射宫也。燕礼有庶子宫，是以义载此以为说。○卒，七内反，注同。"
                },
                {
                    "paragraph": "诸侯燕礼之义，君立阼阶之东南，南郷，尔卿大夫，皆以进，定位也。君席阼阶之上，居主位也。君独升立席上，西面特立，莫敢适之义也。",
                    "zhushu": "定位者，为其始入踧踖，揖而安定也。○郷，许亮反。适，音敌，大历反，本亦作敌。为，于伪反，下文为疑同。踧，本亦作蹴，子六反。踖，子昔反，又积亦反。"
                },
                {
                    "paragraph": "设宾、主，饮酒之礼也。使宰夫为献主，臣莫敢与君亢礼也。不以公卿为宾，而以大夫为宾，为疑也，明嫌之义也。宾入中庭，君降一等而揖之，礼之也。",
                    "zhushu": "设宾主者，饮酒致欢也。宰夫，主膳食之官也。天子使膳宰为主人。公，孤也，疑自下上至之辞也。公卿尊矣，复以为宾，则尊与君大相近。○亢，苦浪反。使宰夫，本亦作使膳夫。上，时掌反。复，扶又反。大，音泰，旧他佐反。近，附近之近。"
                },
                {
                    "paragraph": "君举旅于宾，及君所赐爵，皆降，再拜稽首，升成拜，明臣礼也。君答拜之，礼无不答，明君上之礼也。臣下竭力尽能以立功于国，君必报之以爵禄，故臣下皆务竭力尽能以立功，是以国安而君宁。礼无不答，言上之不虚取于下，以上必明正道以道民，民道之而有功，然后取其什一，故上用足而下不匮也，是以上下和亲而不相怨也。和宁，礼之用也。此君臣上下之大义也。故曰：燕礼者，所以明君臣之义也。",
                    "zhushu": "言垩人制礼，因事以托政。臣再拜稽首，是其竭力也。君答拜之，是其报以禄惠也。○稽，徐本作䭫，音启。以道，音导，下同。什，音十。匮，求位反。重言：燕礼者所以明君臣之义也二，一见上萹射义。又经解二十六：朝觐之礼，所以明君臣之义也。"
                },
                {
                    "paragraph": "席小卿次上卿，大夫次小卿，士、庶子以次就位于下。献君，君举旅行酬，而后献卿；卿举旅行酬，而后献大夫；大夫举旅行酬，而后献士；士举旅行酬，而后献庶子。俎豆、牲体、荐羞，皆有等差，所以明贵贱也。",
                    "zhushu": "牲体，俎实也。荐，谓脯醢也。羞，庶羞也。○差，初佳反，又初宜反。醢，音海。重言：所以明贵贱也三。重见下篇。"
                }
            ]
        },
        {
            "name": "聘义第四十八",
            "paragraphs": [
                {
                    "paragraph": "聘义第四十八",
                    "zhushu": "陆曰：郑云：名聘义者，以其记诸侯之国交相聘问，重礼轻财之义。",
                    "type": 1
                },
                {
                    "paragraph": "聘礼，上公七介，侯伯五介，子男三介，所以明贵贱也。",
                    "zhushu": "此皆使卿出聘之介数也。大行人职日：凢诸侯之卿，其礼各下其君二等。○介，言界，下及注同。下，户嫁反。重言：所以明贵贱也二，重见前篇。"
                },
                {
                    "paragraph": "介绍而传命，君子于其所尊弗敢质，敬之至也。",
                    "zhushu": "质，谓正自相当。○传，丈专反，下同。重言：敬之至也九，礼器一，祭义五，郊特牲三。"
                },
                {
                    "paragraph": "三让而后传命，三让而后入庙门，三揖而后至阶，三让而后升，所以致尊让也。",
                    "zhushu": "此揖让主，谓宾也。三让而后传命。宾至庙门，主人请事时也。宾见主人陈摈，以大客礼当己，则三让之。不得命，乃传其君之聘命也。三让而后入庙门，让主人庙受也。小行人职曰：凢四方之使者，大客则摈，小客则受其币，听其辞。○摈，又刃反，本又作傧，下文及注皆同。说文云：摈，或傧字。使，所吏反，重意：三揖而后至阶，三让而后升，所以致尊让也。前见郷饮酒。"
                },
                {
                    "paragraph": "君使士迎于竟，大夫郊劳，君亲拜迎于大门之内而庙受，北面拜贶，拜君命之辱，所以致敬也。",
                    "zhushu": "贶，赐也。宾致命，公当楣再拜，拜聘君之恩惠，辱命来聘者也。○竟，音境。劳，力报反。拜况，本亦作贶，音同。楣，音眉。重意：拜君命之辱，曲礼上：拜君言之辱。重言：所以致敬也四，二见郊特牲十一，一见郷饮酒四十五。"
                },
                {
                    "paragraph": "敬让也者，君子之所以相接也，故诸侯相接以敬让，则不相侵陵。",
                    "zhushu": "君子之相接，宾让而主人敬也。"
                },
                {
                    "paragraph": "卿为上摈，大夫为承摈，士为绍摈。君亲礼宾，宾私面私觌，致饔饩，还圭璋，贿赠，飨、食、燕，所以明宾客君臣之大义也。",
                    "zhushu": "设大礼，则宾客之也。或不亲而使臣，则为君臣也。○觌，大历反，见也。雍，字又作饔，音同。饩，许既反。还，音旋，下及注同。璋，音章。贿，呼罪反，字林音悔。享，许两反，本又作飨。食，音嗣，下同。"
                },
                {
                    "paragraph": "故天子制诸侯，比年小聘，三年大聘，相厉以礼。使者聘而误，主君弗亲飨食也，所以愧厉之也。诸侯相厉以礼，则外不相侵，内不相陵，此天子之所以养诸侯，兵不用而诸侯自为正之具也。",
                    "zhushu": "比年小聘，所谓岁相问也。三年大聘，所谓殷相聘也。○比，必履反。使，色吏反。媿，本又作愧，音同。"
                },
                {
                    "paragraph": "以圭璋聘，重礼也。巳聘而还圭璋，此轻财而重礼之义也。诸侯相厉以轻财重礼，则民作让矣。",
                    "zhushu": "圭，瑞也，尊圭璋之类也。用之还之，皆为重礼。礼必亲之，不可以己之有遥复之也。财，谓璧琮享币也。受之为轻财者，财可遥复，重贿反币是也。○皆为，于伪反。琮，才工反。重意：诸侯相厉以轻财重礼，则民作让矣。坊记二十一萹：先财而后礼，则民争利。卿饮酒四十五：先礼而后财，则民作敬。"
                },
                {
                    "paragraph": "主国待客，出入三积，饩客于舍，五牢之具陈于内，米三十车，禾三十车，刍薪倍禾，皆陈于外。乘禽日五双，群介皆有饩牢，壹食再飨，燕与时赐无数，所以厚重礼也。",
                    "zhushu": "厚重礼。厚此聘礼也。○积，子赐反。刍，初俱反。倍，步罪反。乘，绳证反。壹食，壹又作一。食，音嗣。"
                },
                {
                    "paragraph": "古之用财者，不能均如此，然而用财如此其厚者，言尽之于礼也。尽之于礼，则内君臣不相陵，而外不相侵，故天子制之，而诸侯务焉尔。",
                    "zhushu": "不能均如此，言无则从其实也。言尽之于礼，欲令富者不得过也。"
                },
                {
                    "paragraph": "聘射之礼，至大礼也，质明而始行事，日几中而后礼成，非强有力者弗能行也。故强有力者，将以行礼也。",
                    "zhushu": "礼成，礼毕也。或曰行成。○几，徐音畿，又音基。行成，下孟反。重言：质明而始行事二，一见礼器第十。"
                },
                {
                    "paragraph": "酒清，人渴而不敢饮也；肉乾，人饥而不敢食也。日莫人倦，齐庄正齐，而不敢解惰。以成礼节，以正君臣，以亲父子，以和长幼。此众人之所难，而君子行之，故谓之有行。有行之谓有义，有义之谓勇敢。故所贵于勇敢者，贵其能以立义也；所贵于立义者，贵其有行也；所贵于有行者，贵其行礼也。故所贵于勇敢者，贵其敢行礼义也。故勇敢强有力者，天下无事，则用之于礼义；天下有事，则用之于战胜。用之于战胜则无敌，用之于礼义，则顺治。外无敌，内顺治，此之谓盛德。故圣王之贵勇敢、强有力如此也。勇敢、强有力而不用之于礼义战胜，而用之于争𦭶，则谓之乱人。刑罚行于国，所诛者乱人也。如此，则民顺治而国安也。",
                    "zhushu": "胜，克敌也，或为陈。○渴，苦葛反。乾，音干。莫，音暮。齐，侧皆反。解，佳买反。惰，徒卧反。长，丁丈反。有行、有行，并下孟反，下有行同。治，直吏反。陈，直靳反。重言：以正君臣，以亲父子，以和长幼二，一见冠义，又礼运：以正君臣，以笃父子。"
                },
                {
                    "paragraph": "子贡问于孔子曰：敢问君子贵玉而贱碈者，何也？为玉之寡而碈之多与？",
                    "zhushu": "碈，石似玉。或作玟也。○碈，武巾反，字亦作䃉，似玉之石。为，于伪反，下同。与，音余。玟，武巾反，又音救。"
                },
                {
                    "paragraph": "孔子曰：非为碈之多故贱之也，玉之寡故贵之也。夫昔者君子比德于玉焉：温润而泽，仁也；",
                    "zhushu": "色柔温润，似仁也。润，或为濡。○濡，音儒。重意：昔者君子比德于玉焉。王藻第十三：君子于玉比徳焉。"
                },
                {
                    "paragraph": "缜宻以栗，知也；",
                    "zhushu": "缜，致也。栗，坚貌。○缜，音轸，一音真。知，音智。致，直智反，本亦作致。"
                },
                {
                    "paragraph": "廉而不刿，义也；",
                    "zhushu": "刿，伤也。义者，不苟伤人也。○刿，九卫反，字林云：利伤也。又音已芮反。"
                },
                {
                    "paragraph": "垂之如队，礼也；",
                    "zhushu": "礼尚谦卑。○队，直位反，又音遂。"
                },
                {
                    "paragraph": "叩之，其声清越以长，其终诎然，乐也；",
                    "zhushu": "乐作则有声，止则无也。越，犹掦也。诎，绝止貌也。乐记曰：止如槀木。○叩，音口。诎，其勿反。槀木，苦老反，亦作槁。"
                },
                {
                    "paragraph": "瑕不揜瑜，瑜不揜瑕，忠也；",
                    "zhushu": "瑕，玉之病也。瑜，其中间美者。玉之性，善恶不相揜，似忠也。○瑕，音遐。揜，音掩。瑜，羊朱反，玉中美。"
                },
                {
                    "paragraph": "孚尹旁达，信也；",
                    "zhushu": "孚，读为浮。尹，读如竹箭之筠。浮筠，谓玉采色也。采色旁达，不有隐翳，似信也。孚，或作姇，或为扶。○孚，依注音浮。尹，依注音笋，又作筠，于贫反。翳，于计反。姇，音孚，徐芳附反。"
                },
                {
                    "paragraph": "气如白虹，天也；精神见于山川，地也；",
                    "zhushu": "精神，亦谓精气也。虹，天气也。山川，地所以通气也。○虹，音红。见，贤遍反。"
                },
                {
                    "paragraph": "圭璋特达，德也；",
                    "zhushu": "特达，谓以朝聘也。璧琮则有币，推有徳者，无所不达，不有须而成也。○朝，直遥反。"
                },
                {
                    "paragraph": "天下莫不贵者，道也。",
                    "zhushu": "道者，人无不由之。"
                },
                {
                    "paragraph": "诗云：言念君子，温其如玉。故君子贵之也。",
                    "zhushu": "言，我也。贵玉者，以其似君子也。"
                }
            ]
        },
        {
            "name": "丧服四制第四十九",
            "paragraphs": [
                {
                    "paragraph": "丧服四制第四十九",
                    "zhushu": "陆曰：郑云：以其记丧服之制，取其仁、义、礼、智四者也。别录属丧礼。",
                    "type": 1
                },
                {
                    "paragraph": "凢礼之大体，体天地，法四时，则阴阳，顺人情，故谓之礼。訾之者，是不知礼之所由生也。",
                    "zhushu": "礼之言體也，故谓之礼。言本有法则而生也。口毁曰訾。○訾，徐音紫，毁也，一音才斯反。"
                },
                {
                    "paragraph": "夫礼，吉凶异道，不得相干，取之阴阳也。",
                    "zhushu": "吉礼、凶礼异道，谓衣服、容貌及器物也。"
                },
                {
                    "paragraph": "丧有四制，变而从宜，取之四时也。有恩，有理，有节，有权，取之人情也。恩者，仁也；理者，义也；节者，礼也；权者，知也。仁义礼知，人道具矣。",
                    "zhushu": "取之四时，谓其数也。取之人情，谓其制也。○知音智，下同。"
                },
                {
                    "paragraph": "其恩厚者其服重，故为父斩衰三年，以恩制者也。",
                    "zhushu": "服莫重斩衰也。○为，于伪反，下及注同。衰，七回反，注及下同。"
                },
                {
                    "paragraph": "门内之治恩揜义，门外之治义断恩，资于事父以事君而敬同，贵贵尊尊，义之大者也。故为君亦斩衰三年，以义制者也。",
                    "zhushu": "资，犹操也。贵贵，谓为大夫、君也。尊尊，谓为天子、诸侯也。○治，直吏反，下同。揜，于捡反。断，丁乱反。操，七刀反，皇云：持也。"
                },
                {
                    "paragraph": "三日而食，三月而沐，期而练，毁不灭性，不以死伤生也。丧不过三年，苴衰不补，坟墓不培，祥之日鼓素琴，告民有终也，以节制者也。资于事父以事母而爱同。天无二日，土无二王，国无二君，家无二尊，以一治之也。故父在为母齐衰期者，见无二尊也。",
                    "zhushu": "食，食粥也。沐，谓将虞𥙊时也。补、培，犹治也。鼓，素琴，始存乐也。三年不为乐，乐必崩。○期，音基，下同。苴，七余反。坟，扶云反。培，步回反，徐扶来反。为，于伪反，下注为君同。齊，音咨。见，贤遍反。粥，之六反。"
                },
                {
                    "paragraph": "杖者何也？爵也。三日授子杖，五日授大夫杖，七日授士杖。或曰担主，或曰辅病。妇人童子不杖，不能病也。百官备，百物具，不言而事行者，扶而起；言而后事行者，杖而起。身自执事而后行者，面垢而巳。秃者不髽，伛者不𥘵，跛者不踊，老病不止酒肉，凢此八者，以权制者也。",
                    "zhushu": "五日、七日授杖，谓为君丧也。扶而起，谓天子、诸侯也。杖而起，谓大夫、士也。面垢而巳，谓庶民也。髽，妇人也。男子免而妇人髽。髽或为免。○担，是艳反，又食艳反，又余壍反。不言而事行者，扶而起，一本作扶而后起，扶，或作杖，非。垢，音苟。秃，吐木反。髽，侧瓜反。伛，纡主反。𥘵，徒旱反。跛，彼我反。免，音问，下同。重言：杖者何也二，一见问丧三十五。○秃者不髽，伛者不𥘵，跛者不踊二，一见问丧三十五。"
                },
                {
                    "paragraph": "始死，三日不怠，三月不解，期悲哀，三年忧，恩之杀也。圣人因杀以制节，",
                    "zhushu": "不怠，哭不绝声也。不解，不解衣而居，不倦息也。○解，佳买反。期，音基。之杀，色戒反。解衣，古买反。○重言：“三日不怠，三月不解，期悲哀，三年忧”二，一见杂记下二十一。"
                },
                {
                    "paragraph": "此丧之所以三年。贤者不得过，不肖者不得不及，此丧之中庸也，王者之所常行也。书曰：髙宗谅暗，三年不言，善之也。",
                    "zhushu": "谅，古作梁。楣谓之梁。暗，读如鹑䳺之䳺。暗谓庐也。庐有梁者，所谓柱楣也。○肖，音笑。谅暗，依注谅读为梁，暗读为䳺，音乌南反，下同，徐又并如字。案：徐后音是。依杜预义，郑谓卒哭之后，翦屏柱楣，故曰谅暗。暗即庐也。孔安国读为谅阴。谅，信也。阴，默也。楣，音眉。鹑，音淳。柱，知主反。重意：贤者不得过，不肖者不得不及。中庸篇：贤者过之，不肖者不及也。"
                },
                {
                    "paragraph": "王者莫不行此礼，何以独善之也？曰：髙宗者，武丁。武丁者，殷之贤王也。继世即位，而慈良于丧。当此之时，殷衰而复兴，礼废而复起，故善之。善之，故载之书中而髙之，故谓之髙宗。三年之丧，君不言。书云：髙宗谅暗，三年不言。此之谓也。然而曰言不文者，谓臣下也。",
                    "zhushu": "言不文者，谓丧事辨不所当共也。孝经说曰：言不文者，指士民也。○衰，色追反。复，扶又反，下同。文，如字，徐音问。辨，本又作辩，同皮苋反。共，音恭，重意：髙宗谅暗，三年不言。檀弓上：髙宗三年不言。"
                },
                {
                    "paragraph": "礼，斩衰之丧，唯而不对；齐衰之丧，对而不言；大功之丧，言而不议；缌、小功之丧，议而不及乐。",
                    "zhushu": "此谓与宾客也。唯而不对，侑者为之应耳。言，谓先发口也。○唯，余𥙊反，徐以水反，注同。齐，音咨，本又作齊。侑，音又。为，于伪反。应，应对之应。重言：斩衰之丧止议而不及乐二，重见间传三十七，无之丧二字。杂记下：斩衰之丧，言而不语，对而不问。"
                },
                {
                    "paragraph": "父母之丧，衰冠，绳缨，菅屦。三日而食粥，三月而沐，期十三月而练冠，三年而祥。比终兹三节者，仁者可以观其爱焉，知者可以观其理焉，强者可以观其志焉。礼以治之，义以正之，孝子、弟弟、贞妇，皆可得而察焉。",
                    "zhushu": "仁，有恩者也。理，义也。察，犹知也。○衰，七雷反。菅，音奸。屦，徐纪具反。粥，之六反。期，音基。比，必利反。知，音智，本或作智。弟弟，上音悌，下如字。"
                }
            ]
        }
    ]
}