{
    "name": "周礼",
    "author": "东汉・郑玄",
    "loadChapterCount": 1,
    "hasZhushu": true,
    "chapters": [
        {
            "name": "天官冢宰第一",
            "paragraphs": [
                {
                    "paragraph": "天官冢宰第一",
                    "zhushu": "",
                    "type": 1
                },
                {
                    "paragraph": "惟王建国，",
                    "zhushu": "建，立也。周公居摄而作六典之职，谓之周礼。营邑于土中，七年致政成王，以此礼授之，使居雒邑，治天下。司徒职曰：“日至之景尺有五寸，谓之地中，天地之所合也，四时之所交也，风雨之所会也，阴阳之所和也。然则百物阜安，乃建王国焉。”○雒，音洛，本作洛。景，京领反。下皆同。"
                },
                {
                    "paragraph": "辨方正位，",
                    "zhushu": "辨，别也。郑司农云：“别四方，正君臣之位，君南面、臣北面之属。”玄谓考工：“匠人建国，水地以县，置𣙗以县，视以景，为规识日出之景与日入之景，昼参诸日中之景，夜考之极星，以正朝夕。”是“别四方”。召诰曰：“越三日戊申，太保朝至于雒，卜宅。厥既得卜，则经营。越三日庚戌，太保乃以庶殷攻位于雒汭。越五日甲寅，位成。”正位，谓此定宫庙。○辨，方免反，又平勉反。别，彼列反。县，音玄。𣙗，鱼列反。并下同。"
                },
                {
                    "paragraph": "体国经野，",
                    "zhushu": "体犹分也。经，谓为之里数。郑司农云：“营国方九里，国中九经九纬，左祖右社，面朝后市，野则九夫为井，四井为邑之属是也。”○朝，直遥反。"
                },
                {
                    "paragraph": "设官分职，",
                    "zhushu": "郑司农云：“置冢宰、司徒、宗伯、司马、司宼、司空，各有所职而百事举。”"
                },
                {
                    "paragraph": "以为民极。",
                    "zhushu": "极，中也。令天下之人各得其中，不失其所。○令，力呈反。"
                },
                {
                    "paragraph": "乃立天官冢宰，使帅其属而掌邦治，以佐王均邦国。",
                    "zhushu": "掌，主也。邦治，王所以治邦国也。佐，犹助也。郑司农云：“邦治，谓摠六官之职也，故大宰职曰：‘掌建邦之六典，以佐王治邦国。’六官皆摠属于冢宰，故论语曰：‘君薨，百官摠己以听于冢宰。’言冢宰于百官无所不主。尔雅曰：‘冢，大也。’冢宰，大宰也。”○治，直吏反，注邦治、下治官皆同，后皆不音。大宰，音泰，后放此。"
                },
                {
                    "paragraph": "治官之属：大宰，卿一人；小宰，中大夫二人；宰夫，下大夫四人，上士八人，中士十有六人，旅下士三十有二人，",
                    "zhushu": "变冢言大，进退异名也。百官摠焉则谓之冢，列职于王则称大。冢，大之上也。山顶曰冢。旅，众也。下士，治众事者。自大宰至旅下士，转相副贰，皆王臣也。王之卿六命，其大夫四命，士以三命而下为差。"
                },
                {
                    "paragraph": "府六人，史十有二人，",
                    "zhushu": "府，治藏。史，掌书者。凡府、史，皆其官长所自辟除。○藏，才浪反，下同。长，丁丈反，下皆同。辟，必亦反。"
                },
                {
                    "paragraph": "胥十有二人，徒百有二十人。",
                    "zhushu": "此民给徭役者，若今卫士矣。胥，读如谞，谓其有才知为什长。○胥，思叙反，又思余反，下皆同。徭，音遥。",
                    "type": 2
                },
                {
                    "paragraph": "宫正，上士二人，中士四人，下士八人，府二人，史四人，胥四人，徒四十人。",
                    "zhushu": "正，长也。宫正，主宫中官之长。",
                    "type": 2
                },
                {
                    "paragraph": "宫伯，中士二人，下士四人，府一人，史二人，胥二人，徒二十人。",
                    "zhushu": "伯，长也。",
                    "type": 2
                },
                {
                    "paragraph": "膳夫，上士二人，中士四人，下士八人，府二人，史四人，胥十有二人，徒百有二十人。",
                    "zhushu": "膳之言善也。今时美物曰珍膳。膳夫，食官之长也。郑司农以诗说之曰“仲允膳夫”。",
                    "type": 2
                },
                {
                    "paragraph": "庖人，中士四人，下士八人，府二人，史四人，贾八人，胥四人，徒四十人。",
                    "zhushu": "苞之言苞也，裹肉曰苞苴。贾主市买，知物贾。○庖，扶交反。贾，音古，又音嫁，下放此。苴，子余反。物贾，音嫁。",
                    "type": 2
                },
                {
                    "paragraph": "内饔，中士四人，下士八人，府二人，史四人，胥十人，徒百人。",
                    "zhushu": "饔，割亨煎和之称。内饔所主抂内。○饔，于容反。亨，普庚反。称，尺正反。",
                    "type": 2
                },
                {
                    "paragraph": "外饔，中士四人，下士八人，府二人，史四人，胥十人，徒百人。",
                    "zhushu": "外饔所主在外。",
                    "type": 2
                },
                {
                    "paragraph": "亨人，下士四人，府一人，史二人，胥五人，徒五十人。",
                    "zhushu": "主为外内饔煑肉者。○亨，普庚反。为，于伪反。",
                    "type": 2
                },
                {
                    "paragraph": "甸师，下士二人，府一人，史二人，胥三十人，徒三百人。",
                    "zhushu": "郊外曰甸。师，犹长也。甸师，主共野物官之长。○甸，田遍反。共，音恭，下皆同。",
                    "type": 2
                },
                {
                    "paragraph": "兽人，中士四人，下士八人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "䱷人，中士二人，下士四人，府二人，史四人，胥三十人，徒三百人。",
                    "zhushu": "○䱷，音鱼，本又作鱼，亦作䰻。同，又音御。",
                    "type": 2
                },
                {
                    "paragraph": "鼈人，下士四人，府二人，史二人，徒十有六人。",
                    "zhushu": "",
                    "type": 2
                },
                {
                    "paragraph": "腊人，下士四人，府二人，史二人，徒二十人。",
                    "zhushu": "腊之言夕也。○腊，音昔。",
                    "type": 2
                },
                {
                    "paragraph": "医师，上士二人，下士四人，府二人，史二人，徒二十人。",
                    "zhushu": "医师，众医之长。",
                    "type": 2
                },
                {
                    "paragraph": "食医，中士二人。",
                    "zhushu": "食有和齐药之类。○和，胡卧反。齐，才计反。",
                    "type": 2
                },
                {
                    "paragraph": "疾医，中士八人。",
                    "zhushu": "",
                    "type": 2
                },
                {
                    "paragraph": "疡医，下士八人。",
                    "zhushu": "疡，创痈也。○疡，音羊。创，初良反。",
                    "type": 2
                },
                {
                    "paragraph": "兽医，下士四人。",
                    "zhushu": "兽，牛马之属。",
                    "type": 2
                },
                {
                    "paragraph": "酒正，中士四人，下士八人，府二人，史八人，胥八人，徒八十人。",
                    "zhushu": "酒正，酒官之长。",
                    "type": 2
                },
                {
                    "paragraph": "酒人，奄十人，女三十人，奚三百人。",
                    "zhushu": "奄，精气闭藏者，今谓之宦人。月令，仲冬“其器闳以奄”。女酒，女奴晓酒者。古者从坐男女，没入县官为奴，其少才知，以为奚，今之侍史官婢。或曰：“奚，宦女。”○奄，于检反。",
                    "type": 2
                },
                {
                    "paragraph": "浆人，奄五人，女浆十有五人，奚百有五十人。",
                    "zhushu": "女浆，女奴晓浆者。",
                    "type": 2
                },
                {
                    "paragraph": "凌人，下士二人，府二人，史二人，胥八人，徒八十人。",
                    "zhushu": "凌，冰室也。诗云：“二之日，凿冰冲冲。三之日，纳于凌阴。”○凌，力证反，或力升反。",
                    "type": 2
                },
                {
                    "paragraph": "笾人，奄一人，女笾十人，奚二十人。",
                    "zhushu": "竹曰笾。女笾，女奴之晓笾者。",
                    "type": 2
                },
                {
                    "paragraph": "醢人，奄一人，女醢二十人，奚四十人。",
                    "zhushu": "醢，豆实也。不谓之豆，此主醢，豆不尽于醢也。女醢，女奴晓醢者。○醢，呼在反。尽，津忍反。",
                    "type": 2
                },
                {
                    "paragraph": "醯人，奄二人，女醯二十人，奚四十人。",
                    "zhushu": "女醯，女奴晓醯者。○醯，呼西反。",
                    "type": 2
                },
                {
                    "paragraph": "盐人，奄二人，女盐二十人，奚四十人。",
                    "zhushu": "女盐，女奴晓盐。",
                    "type": 2
                },
                {
                    "paragraph": "幂人，奄一人，女幂十人，奚二十人。",
                    "zhushu": "以巾覆物曰幂。女幂，女奴晓幂者。○幂，莫历反。",
                    "type": 2
                },
                {
                    "paragraph": "宫人，中士四人，下士八人，府二人，史四人，胥八人，徒八十人。",
                    "zhushu": "",
                    "type": 2
                },
                {
                    "paragraph": "掌舍，下士四人，府二人，史四人，徒四十人。",
                    "zhushu": "舍，行所解止之处。○解，佳卖反。",
                    "type": 2
                },
                {
                    "paragraph": "幕人，下士一人，府二人，史二人，徒四十人。",
                    "zhushu": "幕，帷复上者。",
                    "type": 2
                },
                {
                    "paragraph": "掌次，下士四人，府四人，史二人，徒八十人。",
                    "zhushu": "次，自修正之处。",
                    "type": 2
                },
                {
                    "paragraph": "大府，下大夫二人，上士四人，下士八人，府四人，史八人，贾十有六人，胥八人，徒八十人。",
                    "zhushu": "大府，为王治藏之长，若今司农矣。",
                    "type": 2
                },
                {
                    "paragraph": "玉府，上士二人，中士四人，府二人，史二人，工八人，贾八人，胥四人，徒四十有八人。",
                    "zhushu": "工，能攻玉者。",
                    "type": 2
                },
                {
                    "paragraph": "内府，中士二人，府一人，史二人，徒十人。",
                    "zhushu": "内府，主良货贿藏在内者。",
                    "type": 2
                },
                {
                    "paragraph": "外府，中士二人，府一人，史二人，徒十人。",
                    "zhushu": "外府，主泉藏在外者。",
                    "type": 2
                },
                {
                    "paragraph": "司会，中大夫二人，下大夫四人，上士八人，中士十有六人，府四人，史八人，胥五人，徒五十人。",
                    "zhushu": "会，大计也。司会，主天下之大计，计官之长，若今尚书。○会，古外反，注同。尚，音常。",
                    "type": 2
                },
                {
                    "paragraph": "司书，上士二人，中士四人，府二人，史四人，徒八人。",
                    "zhushu": "司书，主计会之簿书。",
                    "type": 2
                },
                {
                    "paragraph": "职内，上士二人，中士四人，府四人，史四人，徒二十人。",
                    "zhushu": "职内，主入也，若今之泉所入，谓之“少内”。○少，诗照反。",
                    "type": 2
                },
                {
                    "paragraph": "职岁，上士四人，中士八人，府四人，史八人，徒二十人。",
                    "zhushu": "主岁计，以岁断。○断，丁乱反。",
                    "type": 2
                },
                {
                    "paragraph": "职币，上士二人，中士四人，府二人，史四人，贾四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司裘，中士二人，下士四人，府二人，史四人，徒四十人。",
                    "zhushu": "",
                    "type": 2
                },
                {
                    "paragraph": "掌皮，下士四人，府二人，史四人，徒四十人。",
                    "zhushu": "",
                    "type": 2
                },
                {
                    "paragraph": "内宰，下大夫二人，上士四人，中士八人，府四人，史八人，胥八人，徒八十人。",
                    "zhushu": "内宰，宫中官之长。",
                    "type": 2
                },
                {
                    "paragraph": "内小臣，奄上士四人，史二人，徒八人。",
                    "zhushu": "奄称士，异其贤。",
                    "type": 2
                },
                {
                    "paragraph": "阍人，王宫毎门四人，囿游亦如之。",
                    "zhushu": "阍人，司昏晨以启闭者。刑人墨者使守门。囿，御苑也。游，离宫也。",
                    "type": 2
                },
                {
                    "paragraph": "寺人，王之正内五人。",
                    "zhushu": "寺之言侍也。诗云“寺人孟子”。正内，路寝。",
                    "type": 2
                },
                {
                    "paragraph": "内竖，倍寺人之数。",
                    "zhushu": "竖，未冠者之官名。",
                    "type": 2
                },
                {
                    "paragraph": "九𡣕。",
                    "zhushu": "𡣕，妇也。昏义曰：“古者天子后立六宫、三夫人、九𡣕、二十七世妇、八十一御妻，以听天下之内治，以明章妇顺，故天下内和而家理也。”不列夫人于此官者，夫人之于后，犹三公之于王，坐而论妇礼，无官职。○𡣕，符真反。",
                    "type": 2
                },
                {
                    "paragraph": "世妇。",
                    "zhushu": "不言数者，君子不苟于色，有妇德者充之，无则阙。",
                    "type": 2
                },
                {
                    "paragraph": "女御，",
                    "zhushu": "昏义所谓御妻。御，犹进也，侍也。",
                    "type": 2
                },
                {
                    "paragraph": "女祝四人，奚八人，",
                    "zhushu": "女祝，女奴晓祝事者。",
                    "type": 2
                },
                {
                    "paragraph": "女史八人，奚十有六人。",
                    "zhushu": "女史，女奴晓书者。",
                    "type": 2
                },
                {
                    "paragraph": "典妇功，中士二人，下士四人，府二人，史四人，工四人，贾四人，徒二十人。",
                    "zhushu": "典，主也。典妇功者，主妇人丝枲功官之长。",
                    "type": 2
                },
                {
                    "paragraph": "典丝，下士二人，府二人，史二人，贾四人，徒十有二人。",
                    "zhushu": "",
                    "type": 2
                },
                {
                    "paragraph": "典枲，下士二人，府二人，史二人，徒二十人。",
                    "zhushu": "○枲，丝里反。",
                    "type": 2
                },
                {
                    "paragraph": "内司服，奄一人，女御二人，奚八人。",
                    "zhushu": "内司服，主宫中裁缝官之长。有女御者，以衣服进，或当于王，广其礼，使无色过。○缝，奉容反，又扶用反。",
                    "type": 2
                },
                {
                    "paragraph": "缝人，奄二人，女御八人，女工八十人，奚三十人。",
                    "zhushu": "女工，女奴晓裁缝者。○缝，扶用反。",
                    "type": 2
                },
                {
                    "paragraph": "染人，下士二人，府二人，史二人，徒二十人。",
                    "zhushu": "○染，如艳反，又而险反。",
                    "type": 2
                },
                {
                    "paragraph": "追师，下士二人，府一人，史二人，工二人，徒四人。",
                    "zhushu": "追，治玉石之名。○追，丁回反。",
                    "type": 2
                },
                {
                    "paragraph": "屦人，下士二人，府一人，史一人，工八人，徒四人。",
                    "zhushu": "",
                    "type": 2
                },
                {
                    "paragraph": "夏采。下士四人，史一人，徒四人。",
                    "zhushu": "夏采，夏翟羽色。禹贡徐州贡夏翟之羽，有虞氏以为緌。后世或无，故染鸟羽，象而用之，谓之“夏采”。○夏，户雅反，注同。翟，雉名。采，如字。翟，音狄。緌，如谁反。",
                    "type": 2
                },
                {
                    "paragraph": "大宰之职，掌建邦之六典，以佐王治邦国：一曰治典，以经邦国，以治官府，以纪万民；二曰教典，以安邦国，以教官府，以扰万民；三曰礼典，以和邦国，以统百官，以谐万民；四曰政典，以平邦国，以正百官，以均万民；五曰刑典，以诘邦国，以刑百官，以纠万民；六曰事典，以富邦国，以任百官，以生万民。",
                    "zhushu": "大曰邦，小曰国，邦之所居亦曰国。典，常也，经也，法也。王谓之“礼经”，常所秉以治天下也。邦国官府谓之礼法，常所守以为法式也。常者，其上下通名。扰，犹驯也。统，犹合也。诘，犹禁也。书曰：“度作详刑，以诘四方。”任，犹倳也。生，犹养也。郑司农云：“治典，冢宰之职，故立其官，曰使帅其属而掌邦治，以佐王均邦国；教典，司徒之职，故立其官，曰使帅其属而掌邦教，以佐王安扰邦国；礼典，宗伯之职，故立其官，曰使帅其属而掌邦礼，以佐王和邦国；政典，司马之职，故立其官，曰使帅其属而掌邦政，以佐王平邦国；刑典，司宼之职，故立其官，曰使帅其属而掌邦禁，以佐王刑邦国。此三时皆有官，唯冬无官，又无司空，以三隅反之，则事典，司空之职也。司空之篇亡，小宰职曰：‘六曰冬官，其属六十，掌邦事。’”○扰，而小反。谐，户皆反。诘，起一反。驯，似伦反。度，待洛反。倳，侧吏反，下同。"
                },
                {
                    "paragraph": "以八法治官府：一曰官属，以举邦治；二曰官职，以辨邦治；三曰官联，以会官治；四曰官常，以听官治；五曰官成，以经邦治；六曰官法，以正邦治；七曰官刑，以纠邦治；八曰官计，以弊邦治。",
                    "zhushu": "百官所居曰府。弊，断也。郑司农云：“官属谓六官，其属各六十，若今博士、大史、大宰、大祝、大乐属大常也。小宰职曰：‘以官府之六属举邦治：一曰天官，其属六十。’是也。官职，谓六官之职。小宰职曰：‘以官府之六职辨邦治：一曰治职，二曰教职，三曰礼职，四曰政职，五曰刑职，六曰事职。’官联，谓国有大事，一官不能独共，则六官共举之。联，读为连，古书连作联。联谓连事通职，相佐助也。小宰职曰：‘以官府之六联合邦治：一曰祭祀之联事，二曰宾客之联事，三曰丧荒之联事，四曰军旅之联事，五曰田役之联事，六曰敛弛之联事。’官常，谓各自领其官之常职，非连事通职所共也。官成，谓官府之成事品式也。小宰职曰：‘以官府之八成经邦治：一曰听政役以比居，二曰听师田以简稽，三曰听闾里以版图，四曰听称责以傅别，五曰听禄位以礼命，六曰听取予以书契，七曰听卖买以质剂，八曰听出入以要会。’官法，谓职所主之法度。官职主祭祀、朝觐、会同、宾客者，则皆自有其法度。小宰职曰：‘以法掌祭祀、朝觐、会同、宾客之戒具。’官刑，谓司刑所掌墨辠、劓辠、宫辠、刖辠、杀辠也。官计，谓三年则大计群吏之治而诛赏之。”玄谓官刑，司宼之职五刑，其四曰官刑，上能纠职。官计，谓小宰之六计，所以断群吏之治。○法，古“法”字。联，音连。弊，必世反，又蒲计反。断，丁乱反，下同。弛，尸氏反。比，毗志反。稽，古奚反。傅，音附。别，彼列反。剂，子随反。要，于妙反，后不音者放此。朝，直遥反，凡言“朝觐”皆同。辠，古“罪”字。劓，鱼冀反。刖，音月。"
                },
                {
                    "paragraph": "以八则治都鄙：一曰祭祀，以驭其神；二曰法则，以驭其官；三曰废置，以驭其吏；四曰禄位，以驭其士；五曰赋贡，以驭其用；六曰礼俗，以驭其民；七曰刑赏，以驭其威；八曰田役，以驭其众。",
                    "zhushu": "都之所居曰鄙。则，亦法也。典、法、则，所用异，异其名也。都鄙，公卿大夫之采邑、王子弟所食邑，周、召、毛、聃、毕、原之属在畿内者。祭祀，其先君、社稷、五祀。法则，其官之制度。废，犹退也。退其不能者，举贤而置之。禄，若今月奉也。位，爵次也。赋，口率出泉也。贡，功也，九职之功所税也。礼俗，昏姻丧纪旧所行也。郑司农云：“士，谓学士。”○驭，鱼虑反。采，音菜。聃，乃甘反。奉，符用反。率，音类，又音律。"
                },
                {
                    "paragraph": "以八柄诏王驭群臣：一曰爵，以驭其贵；二曰禄，以驭其富；三曰予，以驭其幸；四曰置，以驭其行；五曰生，以驭其福；六曰夺，以驭其贫；七曰废，以驭其罪；八曰诛，以驭其过。",
                    "zhushu": "柄，所秉执以起事者也。诏，告也，助也。爵，谓公、侯、伯、子、男、卿、大夫、士也。诗云：“诲尔序爵。”言教王以贤否之第次也。班禄所以富臣下。书曰：“凡厥正人，既富方谷。”幸，谓言行偶合于善，则有以赐予之，以劝后也。生，犹养也。贤臣之老者，王有以养之。成王封伯禽于鲁，曰“生以养周公，死以为周公后”是也。五福，一曰寿。夺，谓臣有大罪，没入家财者。六极，四曰贫。废，犹放也。舜殛鲧于羽山是也。诛，责让也。曲礼曰：“齿路马有诛。”凡言驭者，所以敺之内之于善。○行，下孟反。殛，纪力反。鲧，古本反。敺，起俱反。"
                },
                {
                    "paragraph": "以八统诏王驭万民：一曰亲亲，二曰敬故，三曰进贤，四曰使能，五曰保庸，六曰尊贵，七曰达吏，八曰礼宾。",
                    "zhushu": "统，所以合牵以等物也。亲亲，若尧亲九族也。敬故，不慢旧也。晏平仲久而敬之。贤，有善行也。能，多才艺者。保庸，安有功者。尊贵，尊天下之贵者。孟子曰：“天下之达尊者三：曰爵也，德也，齿也。”祭义曰：“先王之所以治天下者五：贵有德，贵贵，贵老，敬长，慈幼。”达吏，察举勤劳之小吏也。礼宾，宾客诸侯，所以示民亲仁善邻。"
                },
                {
                    "paragraph": "以九职任万民：一曰三农，生九谷；二曰园圃，毓草木；三曰虞衡，作山泽之材；四曰薮牧，养蕃鸟兽；五曰百工，饬化八材；六曰商贾，阜通货贿；七曰𡣕妇，化治丝枲；八曰臣妾，聚敛疏材；九曰闲民，无常职，转移执事。",
                    "zhushu": "任，犹倳也。郑司农云：“三农，平地、山、泽也。九谷，黍、稷、秫、稻、麻、大小豆、大小麦。入材，珠曰切，象曰瑳，玉曰琢，石曰磨，木曰刻，金曰镂，革曰剥，羽曰析。闲民，谓无事业者。转移为人执事，若今佣赁也。”玄谓三农，原、隰及平地。九谷无秫、大麦，而有梁、苽。树果蓏曰圃，园其樊也。虞衡，掌山泽之官，主山泽之民者。泽无水曰薮。牧，牧田在远郊，皆畜牧之地。行曰商，处曰贾。阜，盛也。金玉曰货，布帛曰贿。𡣕，妇人之美称也。尧典曰：“厘降二女𡣕于虞。”臣妾，男女贫贱之称。晋惠公卜怀公之生，曰：“将生一男一女，男为人臣，女为人妾。”生而名其男曰“圉”，女曰“妾”。及怀公质于秦，妾为宦女焉。疏材，百草根实可食者。疏不熟曰馑。○圃，布古反。毓，古育字。蕃，扶元反。饬，音敕。贾，音古。闲，音闲。秫，音述。瑳，七何反。琢，陟角反。镂，娄豆反。为人，于伪反。佣，音容。赁，女鸩反。苽，音孤，雕胡也。蓏，力果反。畜，许又反，又许六反。称，尺证反，下同。圉，鱼吕反，养马曰圉。质，诸二反。疏不，色居反，菜也。馑，其靳反。"
                },
                {
                    "paragraph": "以九赋敛财贿：一曰邦中之赋，二曰四郊之赋，三曰邦甸之赋，四曰家削之赋，五曰邦县之赋，六曰邦都之赋，七曰关市之赋，八曰山泽之赋，九曰币余之赋。",
                    "zhushu": "财，泉谷也。郑司农云：“邦中之赋，二十而税一，各有差也。币余，百二之余。”玄谓赋，口率出泉也。今之筭泉，民或谓之赋，此其旧名与？郷大夫：“以岁时登其夫家之众寡，辨其可任者。国中自七尺以及六十，野自六尺以及六十有五，皆征之。”遂师之职亦云“以征其财征”，皆谓此赋也。邦中，在城郭者。四郊去国百里，邦甸二百里，家削三百里，邦县四百里，邦都五百里。此平民也。关市、山泽，谓占会百物，币余，谓占卖国中之斥币，皆末作当增赋者，若今贾人倍筭矣。自邦中以至币余，各入其所有谷物，以当赋泉之数。毎处为一书，所待异也。○削，所教反。币，婢世反，又必世反。名与，音余。郷大夫，刘音香。处，昌虑反，后可以意求。"
                },
                {
                    "paragraph": "以九式均节财用：一曰祭祀之式，二曰宾客之式，三曰丧荒之式，四曰羞服之式，五曰工事之式，六曰币帛之式，七曰刍秣之式，八曰匪颁之式，九曰好用之式。",
                    "zhushu": "式，谓用财之节度。荒，凶年也。羞，饮食之物也。工，作器物者。币帛，所以赠劳宾客者。刍秣，养牛马禾谷也。郑司农云：“匪，分也。颁，读为班布之班，谓班赐也。”玄谓王所分赐群臣也。好用，燕好所赐予。○丧，如字。刍，初倶反。颁，音班。好，呼报反。劳，力报反。"
                },
                {
                    "paragraph": "以九贡致邦国之用：一曰祀贡，二曰𡣕贡，三曰器贡，四曰币贡，五曰材贡，六曰货贡，七曰服贡，八曰斿贡，九曰物贡。",
                    "zhushu": "𡣕，故书作宾。郑司农云：“祀贡，牺牲包茅之属。宾贡，皮帛之属。器贡，宗庙之器。币贡，绣帛。材贡，木材也。货贡，珠贝自然之物也。服贡，祭服。斿贡，羽毛。”物贡，九州之外，各以其所贵为摰，肃慎氏贡楛矢之属是也。”玄谓𡣕贡，丝枲。器贡，银、铁、石磬、丹漆也。币贡，玉、马、皮、帛也。材贡，櫄、𠏉、栝、柏、筿、簜也。货贡，金、玉、龟、贝也。服贡，絺纻也。斿，读如囿游之游。斿贡，燕好珠玑琅玕也。物贡，杂物鱼盐橘柚。○𡣕，音频，又音宾。斿，音由。挚，音至。楛，音户。櫄，敕伦反。干，古旦反。栝，古活反。筿，西了反。簜，大党反。"
                },
                {
                    "paragraph": "以九两系邦国之民：一曰牧，以地得民；二曰长，以贵得民；三曰师，以贤得民；四曰儒，以道得民；五曰宗，以族得民；六曰主，以利得民；七曰吏，以治得民；八曰友，以任得民；九曰薮，以富得民。",
                    "zhushu": "两，犹耦也，所以协耦万民。系，联缀也。牧，州长也，九州各有封域以居民也。长，诸侯也，一邦之贵，民所仰也。师，诸侯师氏，有德行以教民者。儒，诸侯保氏，有六艺以教民者。宗，继别为大宗，收族者。郑司农云：“主，谓公卿大夫，世世食采不绝，民税薄利之。”玄谓利，读如“上思利民”之利，谓以政教利之。吏，小吏在郷邑者。友，谓同井相合耦耡作者。孟子曰：“郷田同井，出入相友，守望相助，疾病相扶持，则百姓亲睦。”薮亦有虞，掌其政令，为之厉禁，使其地之民守其材物，以时入于王府，颁其余于万民。富，谓薮中材物。○系，音计。耡，音助。"
                },
                {
                    "paragraph": "正月之吉，始和布治于邦国都鄙，乃县治象之法于象魏，使万民观治象，挟日而敛之。",
                    "zhushu": "正月，周之正月。吉，谓朔日。大宰以正月朔日布王治之事于天下，至正岁，又书而县于象魏，振木铎以徇之，使万民观焉。小宰亦帅其属而往，皆所以重治法、新王事也。凡治有故，言始和者，若改造云尔。郑司农云：“象魏，阙也。故鲁灾，季桓子御公立于象魏之外，命藏象魏，曰旧章不可忘。”从甲至甲谓之挟日，凡十日。○县，音玄。挟，子协反。"
                },
                {
                    "paragraph": "乃施典于邦国，而建其牧，立其监，设其参，傅其伍，陈其殷，置其辅。",
                    "zhushu": "乃者，更申敕之。以侯伯有功德者，加命作州长，谓之牧，所谓八命作牧者。监，谓公、侯、伯、子、男各监一国。书曰：“王启监，厥乱为民。”参，谓卿三人。伍，谓夫，夫五人。郑司农云：“殷，治律。辅，为民之平也。”玄谓殷，众也，谓众士也。王制，诸侯上士二十七人，其中士、下士，各居其上之三分。辅，府史，庶人在官者。○参，七南反。傅，音附。监，古衔反。为，于伪反。"
                },
                {
                    "paragraph": "乃施则于都鄙，而建其长，立其两，设其伍，陈其殷，置其辅。",
                    "zhushu": "长，谓公卿大夫、王子弟食采邑者。两，谓两卿。不言三卿者，不足于诸侯。郑司农云：“两，谓两丞。”"
                },
                {
                    "paragraph": "乃施法于官府，而建其正，立其贰，设其攷，陈其殷，置其辅。",
                    "zhushu": "正，谓冢宰、司徒、宗伯、司马、司宼、司空也。贰，谓小宰、小司徒、小宗伯、小司马、小司宼、小司空也。考，成也，佐成事者，谓宰夫、卿师、肆师、军司马、士师也。司空亡，未闻其考。"
                },
                {
                    "paragraph": "凡治，以典待邦国之治，以则待都鄙之治，以法待官府之治，以官成待万民之治，以礼待宾客之治。",
                    "zhushu": "成，八成。礼，宾礼也。"
                },
                {
                    "paragraph": "祀五帝，则掌百官之誓戒与其具修。",
                    "zhushu": "祀五帝，谓四郊及明堂。誓戒，要之以刑，重失礼也。明堂位所谓“各扬其职，百官废职服大刑”，是其辞之略也。具，所当共。修，扫除粪洒。○要，一遥反。粪，弗运反。洒，色卖反。"
                },
                {
                    "paragraph": "前期十日，帅执事而卜日，遂戒。",
                    "zhushu": "前期，前所诹之日也。十日，容散齐七日，致齐三日。执事，宗伯、大卜之属。既卜，又戒百官以始齐。○诹，子须反，谋也。散，西但反。齐，侧皆反，下同。"
                },
                {
                    "paragraph": "及执事，眡涤濯。",
                    "zhushu": "执事，初为祭事前祭日之夕。涤濯，谓漑祭器及甑甗之属。○眡，音视，后皆同。涤，直历反。漑，古爱反。甗，鱼善反。"
                },
                {
                    "paragraph": "及纳亨，赞王牲事。",
                    "zhushu": "纳亨，纳牲将告杀，谓郷祭之晨，既杀以授亨人。凡大祭祀，君亲牵牲，大夫赞之。○亨，普庚反。郷，许亮反。"
                },
                {
                    "paragraph": "及祀之日，赞玉币爵之事。",
                    "zhushu": "日，旦明也。玉币，所以礼神，玉与币各如其方之色。爵，所以献齐酒。不用玉爵，尚质也。三者执以从王，至而授之。○齐，才计反。"
                },
                {
                    "paragraph": "祀大神示亦如之。",
                    "zhushu": "大神示，谓天地。○示，音祇。"
                },
                {
                    "paragraph": "享先王亦如之，赞玉凡、玉爵。",
                    "zhushu": "玉几，所以依神。天子左右玉几，宗庙献用玉爵。"
                },
                {
                    "paragraph": "大朝觐会同，赞玉币、玉献、玉几、玉爵。",
                    "zhushu": "助王受此四者。时见曰会，殷见曰同。大会同或于春朝，或于秋觐，举春秋则冬夏可知。玉币，诸侯享币也，其合亦如小行人所合六币云。玉献，献国珍异，亦执玉以致之。玉几，王所依也，立而设凡，优尊者。王爵，王礼诸侯之酢爵。王朝诸侯，立依前，南面，其礼之于阼阶上。○见，贤遍反，下同。酢，音昨。依，于岂反。"
                },
                {
                    "paragraph": "大丧，赞赠玉、含玉。",
                    "zhushu": "助王为之也。赠玉，既窆，所以送先王。含玉，死者口实，天子以玉。杂记曰：“舍者执璧将命曰：寡君使某含。”则诸侯含以璧。郑司农云：“含玉，璧琮。”○舍，户暗反，后同。窆，彼验反，又补赠反。"
                },
                {
                    "paragraph": "作大事，则戒于百官，赞王命。",
                    "zhushu": "助王为教令。春秋传曰：“国之大事，在祀与戎。”"
                },
                {
                    "paragraph": "王眡治朝，则赞听治。",
                    "zhushu": "治朝，在路门外，群臣治事之朝。王视之，则助王平断。"
                },
                {
                    "paragraph": "眡四方之听朝，亦如之。",
                    "zhushu": "谓王巡守在外时。○守，音狩。"
                },
                {
                    "paragraph": "凡邦之小治，则冢宰听之。待四方之宾客之小治。",
                    "zhushu": "大事决于王，小事冢宰专平。"
                },
                {
                    "paragraph": "岁终，则令百官府各正其治，受其会，",
                    "zhushu": "正，正处也。会，大计也。○会，古外反。要会、会计之会放此，余当以意求之。"
                },
                {
                    "paragraph": "听其致事，而诏王废置。",
                    "zhushu": "平其事来至者之功状而奏白王。"
                },
                {
                    "paragraph": "三岁，则大计群吏之治而诛赏之。",
                    "zhushu": "事久则听之：大无功，不徒废，必罪之；大有功，不徒置，必赏之。郑司农云：“三载考绩。”",
                    "type": 2
                },
                {
                    "paragraph": "小宰之职，掌建邦之宫刑，以治王宫之政令，凡宫之纠禁。",
                    "zhushu": "杜子春云：“宫，皆当为官。”玄谓宫刑，在王宫中者之刑。建，明布告之。纠，犹割也，察也，若今御史中丞。○宫刑，郑如字，杜作官。"
                },
                {
                    "paragraph": "掌邦之六典、八法、八则之贰，以逆邦国、都鄙、官府之治。",
                    "zhushu": "逆，迎受之。郑司农云：“贰，副也。”"
                },
                {
                    "paragraph": "执邦之九贡、九赋、九式之贰，以均财节邦用。以官府之六叙正群吏：一曰以叙正其位，二曰以叙进其治，三曰以叙作其事，四曰以叙制其食，五曰以叙受其会，六曰以叙听其情。",
                    "zhushu": "叙，秩次也，谓先尊后卑也。治，功状也。食，禄之多少。情，争讼之辞。"
                },
                {
                    "paragraph": "以官府之六属举邦治：一曰天官，其属六十，掌邦治，大事则从其长，小事则专达；二曰地官，其属六十，掌邦教，大事则从其长，小事则专达；三曰春官，其属六十，掌邦礼，大事则从其长，小事则专达；四曰夏官，其属六十，掌邦政，大事则从其长，小事则专达；五曰秋官，其属六十，掌邦刑，大事则从其长，小事则专达；六曰冬官，其属六十，掌邦事，大事则从其长，小事则专达。",
                    "zhushu": "大事从其长，若庖人、内外饔与膳夫共王之食。小事专达，若宫人、掌舍，各为一官。六官之属三百六十，象天地四时日月星辰之度数，天道备焉。前此者，成王作周官，其志有述天授位之义，故周公设官分职以法之。"
                },
                {
                    "paragraph": "以官府之六职辨邦治：一曰治职，以平邦国，以均万民，以节财用；二曰教职，以安邦国，以宁万民，以怀宾客；三曰礼职，以和邦国，以谐万民，以事鬼神；四曰政职，以服邦国，以正万民，以聚百物；五曰刑职，以诘邦国，以纠万民，以除盗贼；六曰事职，以富邦国，以养万民，以生百物。",
                    "zhushu": "怀，亦安也。宾客来，共其委积，所以安之。聚百物者，司马主九畿，职方制其贡，各以其所有。○委，于伪反，下“赒委”同。积，子赐反。"
                },
                {
                    "paragraph": "以官府之六联合邦治：一曰祭祀之联事，二曰宾客之联事，三曰丧荒之联事，四曰军旅之联事，五曰田役之联事，六曰敛弛之联事。凡小事皆有联。",
                    "zhushu": "郑司农云：“大祭祀，大宰赞玉币，司徒奉牛牲；宗伯视涤濯、涖玉鬯、省牲镬、奉玉齍；司马羞鱼牲、奉马牲；司宼奉明水火。大丧，大宰赞赠玉、含玉，司徒帅六郷之众庶，属其六纼，宗伯为上相，司马平士大夫，司宼前王。此所谓官联。”杜子春弛读为施。玄谓荒政弛力役，及国中贵者、贤者、服公事者、老者、疾者皆舍，不以力役之事。奉牲者，其司空奉豕与？○弛，尸氏反，刘本作“施”，音弛。涖，音利。鬯，敕亮反。齍，音资。属其，音烛。纼，音胤，又音引。相，息亮反。豕与，音余。"
                },
                {
                    "paragraph": "以官府之八成经邦治：一曰听政役以比居，二曰听师田以简稽，三曰听闾里以版图，四曰听称责以傅别，五曰听禄位以礼命，六曰听取予以书契，七曰听卖买以质剂，八曰听出入以要会。",
                    "zhushu": "郑司农云：“政谓军政也。役谓发兵起徒役也。比居谓伍籍也。比地为伍，因内政寄军令，以伍籍发军起役者，平而无遗脱也。简稽士卒、兵器、簿书。简，犹阅也，稽犹计也，合也。合计其士之卒伍，阅其兵器，为之要簿也。故遂人职曰：‘稽其人民，简其兵器。’国语曰：‘黄池之会，吴陈其兵，皆官师拥铎拱稽。’版，户籍。图，地图也。听人讼地者，以版图决之。司书职曰：‘邦中之版，土地之图。’称责，谓贷予。傅别谓劵书也。听讼责者，以劵书决之。傅，傅著约束于文书。别，别为两，两家各得一也。礼命，谓九赐也。书契，符书也。质剂，谓市中平贾，今时月平是也。要会，谓计最之簿书，月计曰要，岁计曰会，故宰夫职曰：‘岁终，则令群吏正岁会；月终，则令正月要。’”傅别，故书作傅辨，郑大夫读为符别，杜子春读为傅别。玄谓政谓赋也。凡其字或作政，或作正，或作征，以多言之宜从征，如孟子“交征利”云。傅别，谓为大手书于一札，中字别之。书契，谓出予受入之凡要。凡簿书之最目，狱讼之要辞，皆曰契。春秋传曰：“王叔氏不能举其契。”质剂，谓两书一札，同而别之，长曰质，短曰剂。傅别、质剂，皆今之劵书也，事异，异其名耳。礼命，礼之九命之差等。○政役，音征，又如字。比，毗志反。傅，音附。别，彼列反。要会，古外反。凡“要会”“会计”之字皆放此。著，直略反。贾，音嫁。月平，音病。"
                },
                {
                    "paragraph": "以听官府之六计，弊群吏之治：一曰廉善，二曰廉能，三曰廉敬，四曰廉正，五曰廉法，六曰廉辨。",
                    "zhushu": "听，平治也，平治官府之计有六事。弊，断也，既断以六事，又以廉为本。善，善其事，有辞誉也。能，政令行也。敬，不解于位也。正，行无倾邪也。法，守法不失也。辨，辨然不疑惑也。杜子春云：“廉辨，或为廉端。”○平治，平声。"
                },
                {
                    "paragraph": "以法掌祭祀、朝觐、会同、宾客之戒具，军旅、田役、丧荒亦如之。",
                    "zhushu": "法，谓其礼法也。戒具，戒官有事者所当共。"
                },
                {
                    "paragraph": "七事者，令百官府共其财用，治其施舍，听其治讼。",
                    "zhushu": "七事，谓先四、如之者三也。施舍，不给役者。七事，故书为小事。杜子春云：“当为七事，书亦为七事。”○共，音恭，后以意求之。治其，平声。"
                },
                {
                    "paragraph": "凡祭祀，赞王币爵之事，祼将之事。",
                    "zhushu": "又从大宰助王也。将，送也。祼送，送祼，谓赞王酌郁鬯以献尸，谓之祼。祼之言灌也，明不为饮，主以祭祀。唯人道宗庙有祼，天地大神至尊不祼，莫称焉。凡郁鬯，受，祭之，啐之，奠之。○祼，古乱反。为，于伪反。称，尺证反。啐，寸对反。"
                },
                {
                    "paragraph": "凡宾客，赞祼，凡受爵之事，凡受币之事。",
                    "zhushu": "唯祼助宗伯，其余皆助大宰。王不酌宾客而有受酢。大宗伯职曰：“大宾客则摄而载祼。”"
                },
                {
                    "paragraph": "丧荒，受其含襚币玉之事。",
                    "zhushu": "春秋传曰：“口实曰含，衣服曰襚。”凶荒有币玉者，宾客所赒委之礼。○禭，音遂。赒，音周。"
                },
                {
                    "paragraph": "月终，则以官府之叙受群吏之要，",
                    "zhushu": "主毎月之小计。"
                },
                {
                    "paragraph": "赞蒙宰受岁会。岁终，则令群吏致事。",
                    "zhushu": "使赍岁尽文书来至，若今上计。○赍，子兮反。上，时掌反，下同。"
                },
                {
                    "paragraph": "正岁，帅治官之属而观治象之法，徇以木铎，曰：“不用法者，国有常刑。”",
                    "zhushu": "正岁，谓夏之正月。得四时之正以出教令者，审也。古者将有新，今必奋木铎以警众，使明听也。木铎，木舌也。文事奋木铎，武事奋金铎。○夏，户雅反，后放此。"
                },
                {
                    "paragraph": "乃退，以宫刑宪禁于王宫，",
                    "zhushu": "宪，谓表县之，若今新有法令云。"
                },
                {
                    "paragraph": "令于百官府曰：“各修乃职，攷乃法，待乃事，以听王命。其有不共，则国有大刑。”",
                    "zhushu": "乃，犹女也。",
                    "type": 2
                },
                {
                    "paragraph": "宰夫之职，掌治朝之法，以正王及三公、六卿、大夫、群吏之位，掌其禁令，",
                    "zhushu": "治朝，在路门之外，其位司士掌焉，宰夫察其不如仪。○朝，直遥反，后皆同。"
                },
                {
                    "paragraph": "叙群吏之治，以待宾客之令，诸臣之复，万民之逆。",
                    "zhushu": "恒次叙诸吏之职事，三者之来，则应使辨理之。郑司农云：“复，请也。逆，迎受王命者。宰夫主诸臣万民之复逆，故诗人重之曰“家伯维宰”。玄谓复之言报也，反也，反报于王，谓于朝廷奏事。自下而上曰逆，逆谓上书。"
                },
                {
                    "paragraph": "掌百官府之征令，辨其八职：一曰正，掌官法以治要；二曰师，掌官成以治凡；三曰司，掌官法以治目；四曰旅，掌官常以治数；五曰府，掌官契以治藏；六曰史，掌官书以赞治；七曰胥，掌官叙以治叙；八曰徒，掌官令以征令。",
                    "zhushu": "别异诸官之八职，以备王之征召所为。正，辟于治官，则蒙宰也。治要，若岁计也。师，辟小宰、宰夫也。治凡，若月计也。司，辟上士、中士。治目，若今日计也。旅，辟下士也。治数，毎事多少异也。治藏，藏文书及器物。赞治，若今起文书草。治叙，次序。官中，如今侍曹伍伯。传吏朝也。征令，趋走给召呼。○藏，才浪反，注“治藏”同。别，彼列反。辟于，音譬，下皆同。传，直专反。"
                },
                {
                    "paragraph": "掌治法，以攷百官府、群都县鄙之治，乘其财用之出入。凡失财、用、物，辟名者，以官刑诏蒙宰而诛之；其足用、长财、善物者，赏之。",
                    "zhushu": "群都，诸采邑也。六遂五百家为鄙，五鄙为县。言县鄙而六郷、州、党亦存焉。乘，犹计也。财，泉谷也。用，货贿也。物，畜兽也。辟名，诈为书，以空作见，文书与实不相应也。官刑，在司宼五刑第四者。○辟名，芳石反，又芳益反。畜，许又反。见，贤遍反。"
                },
                {
                    "paragraph": "以式法掌祭祀之戒具与其荐羞，从大宰而眡涤濯。",
                    "zhushu": "荐，脯醢也。羞，庶羞、内羞。"
                },
                {
                    "paragraph": "凡礼事，赞小宰比官府之具。",
                    "zhushu": "比，校次之。○比，如字，又毗志反。"
                },
                {
                    "paragraph": "凡朝觐、会同、宾客，以牢礼之法掌其牢礼、委积、膳献、饮食，宾赐之飧牵，与其陈数。",
                    "zhushu": "牢礼之法，多少之差，及其时也。三牲牛羊豕具，为一牢。委积，谓牢米薪刍给宾客道用也。膳献，禽羞俶献也。饮食，燕飨也。郑司农云：“飧，夕食也。春秋传曰：‘飧有陪鼎。’牵牲，牢可牵而行者。春秋传曰：‘饩牵竭矣。’”玄谓飧，客始至所致礼。凡此礼陈数，存可见者，唯有行人、掌客及聘礼、公食大夫。○委，于伪反。积，子赐反，此二字相连，皆同。饮，于鸩反，注同。食，音嗣，注“饮食”“公食”同。飧，音孙。俶，昌六反。"
                },
                {
                    "paragraph": "凡邦之吊事，掌其戒令，与其币器财用凡所共者。",
                    "zhushu": "吊事，吊诸侯、诸臣。币，所用赙也。器，所致明器也。凡丧，始死吊而含襚，葬而赗赠，其闲加恩厚，则有赙焉。春秋讥武氏子来求赙。○赙，音附。赗，孚仲反。"
                },
                {
                    "paragraph": "大丧小丧，掌小官之戒令，帅执事而治之。",
                    "zhushu": "大丧，王、后、世子也。小丧，夫人以下。小官，士也。其大官，则蒙宰掌其戒令。治，谓共辨。○辨，簿苋反。"
                },
                {
                    "paragraph": "三公、六卿之丧，与职丧帅官有司而治之。凡诸大夫之丧，使其旅帅有司而治之。",
                    "zhushu": "旅，蒙宰下士。"
                },
                {
                    "paragraph": "岁终，则令群吏正岁会；月终，则令正月要；旬终，则令正日成，而以攷其治。治不以时举者，以告而诛之。",
                    "zhushu": "岁终，自周季冬。正，犹定也。旬，十日也。治不时举，谓违时令，失期会。○期会，如字。"
                },
                {
                    "paragraph": "正岁，则以法警戒群吏，令修宫中之职事，",
                    "zhushu": "警，敕戒之言。郑司农云：“正岁之正月，以法戒敕群吏。”"
                },
                {
                    "paragraph": "书其能者与其良者，而以告于上。",
                    "zhushu": "良，犹善也。上，谓小宰、大宰也。郑司农云：“若今时举孝廉、贤良、方正、茂才异等。”",
                    "type": 2
                },
                {
                    "paragraph": "宫正，掌王宫之戒令、纠禁。",
                    "zhushu": "纠，犹割也，察也。"
                },
                {
                    "paragraph": "以时比宫中之官府次舍之众寡，",
                    "zhushu": "时，四时。比，校次其人之在否。官府之在宫中者，若膳夫、玉府、内宰、内史之属。次，诸吏直宿，若今部署诸庐者。舍，其所居寺。○比，方履反，又毗志反，注下并同。"
                },
                {
                    "paragraph": "为之版以待，",
                    "zhushu": "郑司农云：“为官府次舍之版图也。待，待比也。”玄谓版，其人之名籍。待，待戒令及比。"
                },
                {
                    "paragraph": "夕击柝而比之。",
                    "zhushu": "夕，莫也。莫行夜以比直宿者，为其有解惰离部署。郑司农云：“柝，戒守者所击也。易曰：‘重门击柝，以待暴客。’春秋传曰：‘鲁击柝，闻于邾。’”○柝，吐各反。莫，音暮。行，下孟反。为，于伪反，下注皆同。离，力智反。"
                },
                {
                    "paragraph": "国有故，则令宿，其比亦如之。",
                    "zhushu": "郑司农云：“故，谓祸灾。令宿，宿卫王宫。春秋传曰：‘忘守必危，况有灾乎？’”玄谓故，凡非常也。文王世子曰：“公有出疆之政，庶子以公族之无事者守于公宫，正室守大庙，诸父守贵宫贵室，诸子诸孙守下宫下室。”此谓诸侯也。王之庶子职掌国子之倅，国有大事，则帅国子而致于大子，唯所用之者。令宿之事，盖亦存焉。○守，手又反，又音手，下文同。倅，七内反。"
                },
                {
                    "paragraph": "辨外内而时禁，",
                    "zhushu": "郑司农云：“分别外人、内人，禁其非时出入。”"
                },
                {
                    "paragraph": "稽其功绪，纠其德行，",
                    "zhushu": "稽，犹考也，计也。功，吏职也。绪，其志业。○行，下孟反。"
                },
                {
                    "paragraph": "几其出入，均其稍食，",
                    "zhushu": "郑司农云：“几其出入，若今时宫中有罪，禁止不得出，亦不得入，及无引籍不得入宫司马殿门也。”玄谓几，荷其衣服持操及疏数者。稍食，禄禀。○荷，呼何反，又音何。操，七曹反。数，音朔。禀，彼锦反。"
                },
                {
                    "paragraph": "去其淫怠与其奇衺之民，",
                    "zhushu": "民，宫中吏之家人也。淫，放滥也。怠，解慢也。奇衺，谲觚非常。○去，起吕反。奇，音羁，又去宜反。衺，似嗟反。谲，古穴反。"
                },
                {
                    "paragraph": "会其什伍而教之道艺。",
                    "zhushu": "五人为伍，二伍为什。会之者，使之辈作辈学相劝帅，且寄宿卫之令。郑司农云：“道，谓先王所以教道民者。艺，谓礼、乐、射、御、书、数。”○会，如字，注同。"
                },
                {
                    "paragraph": "月终，则会其稍食；岁终，则会其行事。",
                    "zhushu": "行事，吏职也。"
                },
                {
                    "paragraph": "凡邦之大事，令于王宫之官府次舍，无去守而听政令。",
                    "zhushu": "使居其处待所为。"
                },
                {
                    "paragraph": "春秋以木铎修火禁。",
                    "zhushu": "火星以春出，以秋入，因天时而以戒。"
                },
                {
                    "paragraph": "凡邦之事跸宫中庙中，则执烛。",
                    "zhushu": "郑司农读火绝之，云“禁凡邦之事跸，国有事，王当出，则宫正主禁绝行者，若今时卫士填街跸也。宫中庙中则执烛，宫正主为王于宫中庙中执烛。”玄谓事，祭事也。邦之祭社稷七祀于宫中，祭先公先王于庙中，𨽻仆掌跸止行者，宫正则执烛以为明。春秋传曰“有大事于大庙”，又曰“有事于武宫”。"
                },
                {
                    "paragraph": "大丧，则授庐舍，辨其亲疏、贵贱之居。",
                    "zhushu": "庐，倚庐也。舍，垩室也。亲者、贵者居倚庐，疏者、贱者居垩室。杂记曰：“大夫居庐，士居垩室。”○倚，于绮反。"
                },
                {
                    "paragraph": "宫伯，掌王宫之士庶子，凡在版者。",
                    "zhushu": "郑司农云：“庶子，宿卫之官。版，名籍也，以版为之，今时郷户籍谓之户版。”玄谓王宫之士，谓王宫中诸吏之适子也。庶子，其支庶也。○适，下历反。"
                },
                {
                    "paragraph": "掌其政令，行其秩叙，作其徒役之事，",
                    "zhushu": "秩，禄禀也。叙，才等也。作徒役之事，大子所用。"
                },
                {
                    "paragraph": "授八次八舍之职事。",
                    "zhushu": "卫王宫者，必居四角四中，于徼候便也。郑司农云：“庶子卫王宫，在内为次，在外为舍。”玄谓次，其宿卫所在。舍，其休沐之处。○徼，古吊反。便，婢面反。"
                },
                {
                    "paragraph": "若邦有大事作宫众，则令之。",
                    "zhushu": "谓王宫之士庶子，于邦有大事，或选当行。"
                },
                {
                    "paragraph": "月终，则均秩；岁终，则均叙，以时颁其衣裘，掌其诛赏。",
                    "zhushu": "颁，读为班。班，布也。衣裘，若今赋冬夏衣。",
                    "type": 2
                },
                {
                    "paragraph": "膳夫，掌王之食饮膳羞，以养王及后、世子。",
                    "zhushu": "食，饭也。饮，酒浆也。膳，牲肉也。羞，有滋味者。凡养之具，大略有四。○食，音嗣，注及下“食用”“公食”同。饭，扶万反。"
                },
                {
                    "paragraph": "凡王之馈，食用六谷，膳用六牲，饮用六清，羞用百有二十品，珍用八物，酱用百有二十罋。",
                    "zhushu": "进物于尊者曰馈。此馈之盛者，王举之馔也。六牲，马、牛、羊、豕、犬、鸡也。羞，出于牲及禽兽，以备滋味，谓之庶羞。公食大夫礼、内则下大夫十六，上大夫二十，其物数备焉。天子诸侯有其数，而物未得尽闻。珍，谓淳熬、淳母、炮豚、炮牂、捣珍、渍、熬、肝膋也。酱，谓醯醢也。王举，则醢人共醢六十罋，以五齑、七醢、七菹、三臡实之。醯人共齑菹醯物六十罋。郑司农云：“羞，进也。六谷，稌、黍、稷、粱、麦、苽。苽，雕胡也。六清，水、浆、醴、䣼、医、酏。”○罋，屋贡反。馔，仕眷反。尽，津忍反。淳，之纯反，下同。熬，五刀反。母，莫胡反。炮，步交反。牂，作郎反。膋，力雕反。齑，作西反。臡，奴兮反，又耳齐反。稌，音杜，又他古反。苽，古吴反。䣼，力羊反。医，于美反，又于计反。酏，以支反。"
                },
                {
                    "paragraph": "王日一举，鼎十有二，物皆有俎，",
                    "zhushu": "杀牲盛馔曰举。王日一举，以朝食也。后与王同庖。鼎十有二，牢鼎九，陪鼎三。物，谓牢鼎之实，亦九俎。"
                },
                {
                    "paragraph": "以乐侑食，膳夫授祭，品尝食，王乃食。",
                    "zhushu": "侑，犹劝也。祭，谓刌肺、脊也。礼，饮食必祭，示有所先。品者，每物皆尝之，道尊者也。○刌，寸本反。"
                },
                {
                    "paragraph": "卒食，以乐彻于造。",
                    "zhushu": "造，作也。郑司农云：“造，谓食之故所居处也。已食，彻置故处。”"
                },
                {
                    "paragraph": "王齐，日三举，",
                    "zhushu": "郑司农云：“齐必变食。”"
                },
                {
                    "paragraph": "大丧则不举，大荒则不举，大札则不举，天地有烖则不举，邦有大故则不举。",
                    "zhushu": "大荒，凶年。大札，疫疠也。天烖，日月晦食。地烖，崩动也。大故，宼戎之事。郑司农云：“大故，刑杀也。春秋传曰：‘司宼行戮，君为之不举。’”○札，侧八反，又音截。大死曰札。烖，音灾。为，于伪反。"
                },
                {
                    "paragraph": "王燕食，则奉膳赞祭。",
                    "zhushu": "燕食，谓日中与夕食。奉膳，奉朝之余膳，所祭者牢肉。"
                },
                {
                    "paragraph": "凡王祭祀，宾客食，则彻王之胙俎。",
                    "zhushu": "膳夫亲彻胙俎，胙俎最尊也。其余则其属彻之。宾客食而王有胙俎，王与宾客礼食，主人饮食之俎，皆为胙俎，见于此矣。○见，贤遍反。"
                },
                {
                    "paragraph": "凡王之稍事，设荐脯醢。",
                    "zhushu": "郑司农云：“稍事，谓非日中大举时而闲食，谓之稍事。膳夫主设荐脯醢。”玄谓稍事，有小事而饮酒。○闲，古苋反。"
                },
                {
                    "paragraph": "王燕饮酒，则为献主。",
                    "zhushu": "郑司农云：“主人当献宾，则膳夫代王为主，君不敌臣也。燕义曰：‘使宰夫为献主，臣莫敢与君亢礼。’”"
                },
                {
                    "paragraph": "掌后及世子之膳羞，",
                    "zhushu": "亦主其馔之数，不馈之耳。"
                },
                {
                    "paragraph": "凡肉修之颁赐，皆掌之。",
                    "zhushu": "郑司农云：“修，脯也。”"
                },
                {
                    "paragraph": "凡祭祀之致福者，受而膳之。",
                    "zhushu": "致福，谓诸臣祭祀，进其余肉，归胙于王。郑司农云：“膳夫受之，以给王膳。”"
                },
                {
                    "paragraph": "以挚见者亦如之。",
                    "zhushu": "郑司农云：“以羔、鴈、雉为挚见者，亦受以给王膳。”○见，贤遍反。"
                },
                {
                    "paragraph": "岁终，则会，唯王及后、世子之膳不会。",
                    "zhushu": "不会计多少，优尊者。其颁赐诸臣则计之。○会，古外反。",
                    "type": 2
                },
                {
                    "paragraph": "庖人，掌共六畜、六兽、六禽，辨其名物，",
                    "zhushu": "六畜，六牲也。始养之曰畜，将用之曰牲。春秋传曰：“十日曰牲。”郑司农云：“六兽，麋、鹿、熊、麕、野豕、兔。六禽，鴈、鹑、鷃、雉、鸠、鸽。”玄谓兽人冬献狼，夏献麋。又内则无熊，则六兽当有狼，而熊不属。六禽于禽献及六挚，宜为羔、豚、犊、麛、雉、鴈。凡鸟兽未孕曰禽。司马职曰：“大兽公之，小禽私之。”○畜，许又反。麕，居伦反，麞也。鹑，音纯。鷃，于谏反。鸽，古合反。麛，音迷，鹿子。"
                },
                {
                    "paragraph": "凡其死生鱻薧之物，以共王之膳与其荐羞之物，及后、世子之膳羞。",
                    "zhushu": "凡，计数之。荐，亦进也。备品物曰荐，致滋味乃为羞。王言荐者，味以不亵为尊。郑司农云：“鲜谓生肉，薧，谓乾肉。”○鱻，悉然反。薧，苦老反。"
                },
                {
                    "paragraph": "共祭祀之好羞，",
                    "zhushu": "谓四时所为膳食，若荆州之䱹鱼，青州之蟹胥，虽非常物，进之孝也。○好，呼报反。䱹，侧雅反。蟹，户买反。胥，息徐反。蟹，酱也。"
                },
                {
                    "paragraph": "共丧纪之庶羞，宾客之禽献。",
                    "zhushu": "丧纪，丧事之祭，谓虞祔也。禽献，献禽于宾客。献，古文为“兽”，杜子春云：“当为献。”"
                },
                {
                    "paragraph": "凡令禽献，以法授之，其出入亦如之。",
                    "zhushu": "令，令兽人也。禽兽不可久处，宾客至，将献之，庖人乃令兽人取之，必书所当献之数与之。及其来致禽，亦以此书校数之。至于献宾客，又以此书付使者，展而行之。掌客：乘禽于诸侯，各如其命之数。聘礼：乘禽于客，日如其饔饩之数，士中日则二双。○使，所吏反。乘，绳证反，下同。"
                },
                {
                    "paragraph": "凡用禽献，春行羔豚，膳膏香；夏行腒鱐，膳膏臊；秋行犊麛，膳膏腥；冬行鱻羽，膳膏膻。",
                    "zhushu": "用禽献，谓煎和之以献王。郑司农云：“膏香，牛脂也，以牛脂和之。”腒，乾雉。鱐，乾鱼。膏臊，豕膏也，以豕膏和之。杜子春云：“膏臊，大膏。膏腥，豕膏也。鲜，鱼也。羽，鴈也。膏膻，羊脂也。”玄谓膏腥，鸡膏也。羔豚，物生而肥。犊与麛，物成而充。腒、鱐，暵热而乾。鱼、鴈，水涸而性定。此八物者，得四时之气尤盛，为人食之弗胜，是以用休废之脂膏煎和膳之。牛属司徒，土也。鸡属宗伯，木也。犬属司寇，金也。羊属司马，火也。○腒，其居反。鱐，所留反。臊，素刀反。腥，音星。膻，书然反。和，胡卧反，下文同。暵，呼旱反。"
                },
                {
                    "paragraph": "岁终则会，唯王及后之膳禽不会。",
                    "zhushu": "膳禽，四时所膳禽献，加世子可以会之。",
                    "type": 2
                },
                {
                    "paragraph": "内饔，掌王及后、世子膳羞之割亨煎和之事，辨体名肉物，辨百品味之物。",
                    "zhushu": "割，肆解肉也。亨，煑也。煎和，齐以五味。体名，脊、胁、肩、臂、臑之属。肉物，胾燔之属。百品味，庶羞之属。言百，举成数。○亨，普庚反，下同。肆，托历反。齐，才细反。胾，侧吏反。膰，音燔。"
                },
                {
                    "paragraph": "王举，则陈其鼎俎，以牲体实之，",
                    "zhushu": "取于镬以实鼎，取于鼎以实俎。实鼎曰脀，实俎曰载。○脀，职升反。"
                },
                {
                    "paragraph": "选百羞、酱物、珍物以俟馈。",
                    "zhushu": "先进食之时，恒选择其中御者。"
                },
                {
                    "paragraph": "共后及世子之膳羞。",
                    "zhushu": "膳夫掌之，是乃共之。"
                },
                {
                    "paragraph": "辨腥、臊、膻、香之不可食者。牛夜鸣则庮；羊泠毛而毳，膻；犬赤股而躁，臊；鸟皫色而沙鸣，貍；豕盲眡而交睫，腥；马黑脊而般臂，蝼。",
                    "zhushu": "腥、臊、膻、香可食者，是别其不可食者，则所谓者皆臭味也。泠毛，毛长总结也。皫，失色不泽美也。沙，澌也。交睫，腥，腥当为“星”，声之误也，肉有如米者似星。般臂，臂毛有文。郑司农云：“庮，朽木臭也。蝼，蝼蛄臭也。”杜子春云：“盲眡，当为望视。”○庮，音由，徐余柳反，病也。泠，音零，又郎年反。躁，早到反。皫，芳表反。沙，如字，又所嫁反。貍，音郁。盲，亡亮反。眡，音视。睫，音接。般，音班。蝼，音楼，又音漏。澌，音西。蛄，音姑。"
                },
                {
                    "paragraph": "凡宗庙之祭祀，掌割亨之事。凡燕饮食亦如之。凡掌共羞、修、刑、膴、胖、骨、鱐，以待共膳。",
                    "zhushu": "掌共，“共”当为“具”。羞，庶羞也。修，锻脯也。胖，如脯而腥者。郑司农云：“刑膴，谓夹脊肉，或曰膺肉也。骨鱐，谓骨有肉者。”玄谓刑，铏羹也。膴，䐑肉大脔，所以祭者。骨，牲体也。鱐，乾鱼。○共羞，依注音具。膴，火吴反，又凶武反。胖，普半反。锻，丁乱反。䐑，直辄反。"
                },
                {
                    "paragraph": "凡王之好赐肉修，则饔人共之。",
                    "zhushu": "好赐，王所善而赐也。○好，呼报反。",
                    "type": 2
                },
                {
                    "paragraph": "外饔，掌外祭祀之割亨，共其脯、修、刑、膴，陈其鼎俎，实之牲体、鱼、腊。凡宾客之飧饔、飨食之事亦如之。",
                    "zhushu": "飧，客始至之礼。饔，既将币之礼。致礼于客，莫盛于饔。○食，音嗣。"
                },
                {
                    "paragraph": "邦飨耆老、孤子，则掌其割亨之事。飨士庶子亦如之。",
                    "zhushu": "孤子者，死王事者之子也。士庶子，卫王宫者，若今时之飨卫士矣。王制曰：“周人养国老于东胶，养庶老于虞庠。”"
                },
                {
                    "paragraph": "师役，则掌共其献赐脯肉之事。",
                    "zhushu": "献，谓酌其长帅。"
                },
                {
                    "paragraph": "凡小丧纪，陈其鼎俎而实之。",
                    "zhushu": "谓丧事之奠祭。",
                    "type": 2
                },
                {
                    "paragraph": "亨人，掌共鼎镬，以给水火之齐。",
                    "zhushu": "镬，所以煑肉及鱼腊之器。既孰，乃脀于鼎。齐，多少之量。○齐，才细反，注同。"
                },
                {
                    "paragraph": "职外内饔之爨亨煑，辨膳羞之物。",
                    "zhushu": "职，主也。爨，今之灶。主于其灶煑物。"
                },
                {
                    "paragraph": "祭祀，共大羹、铏羹，宾客，亦如之。",
                    "zhushu": "大羹，肉湆。郑司农云：“大羹，不致五味也。铏羹，加盐菜矣。”○湆，去及反。",
                    "type": 2
                },
                {
                    "paragraph": "甸师，掌帅其属而耕耨王藉，以时入之，以共齍盛。",
                    "zhushu": "其属，府史胥徒也。耨，芸芓也。王以孟春躬耕帝藉，天子三推，三公五推，卿诸侯九推，庶人终于千𠭇。庶人，谓徒三百人。藉之言借也。王一耕之，而使庶人芸芓终之。齍盛，祭祀所用谷也。粢，稷也。谷者稷为长，是以名云。在器曰盛。○耨，乃豆反。齍，音资。芓，音子，又音兹。推，出谁反，又他回反。"
                },
                {
                    "paragraph": "祭祀，共萧茅，",
                    "zhushu": "郑大夫云：“萧字或为莤，莤读为缩。束茅立之祭前，沃酒其上，酒渗下去，若神饮之，故谓之缩。缩，浚也。故齐桓公责楚不贡苞茅，王祭不共，无以缩酒。”杜子春读为萧，萧，香蒿也。玄谓诗所云“取萧祭脂”，郊特牲云“萧合黍稷，臭阳达于墙屋，故既荐，然后𤋲萧合馨香”。合馨香者，是萧之谓也。茅以共祭之苴，亦以缩酒，苴以藉祭。缩酒，泲酒也。醴齐缩酌。○莤，所六反。浚，荀闰反。焫，如悦反。苴，音租，又子余反。藉，在夜反。泲，子礼反。齐，才细反。"
                },
                {
                    "paragraph": "共野果蓏之荐。",
                    "zhushu": "甸在远郊之外，郊外曰野。果，桃李之属。蓏，瓜瓞之属。○蓏，力果反。瓞，大结反。"
                },
                {
                    "paragraph": "丧事，代王受眚烖。",
                    "zhushu": "粢盛者，祭祀之主也。今国遭大丧，若云此黍稷不馨，使鬼神不逞于王。既殡，大祝作祷辞授甸人，使以祷藉田之神。受眚烖，弭后殃。○𤯝，生景反。"
                },
                {
                    "paragraph": "王之同姓有辠，则死刑焉。",
                    "zhushu": "郑司农云：“正同姓有罪当刑者，断其狱于甸师之官也。文王世子曰：‘公族有死罪，则磬于甸人。’又曰：‘公族无宫刑，狱成，致刑于甸人。’又曰：‘公族无宫刑，不践其类也。刑于隐者，不与国人虑兄弟。’”○断，丁乱反。践，音翦。"
                },
                {
                    "paragraph": "帅其徒以薪蒸役外内饔之事。",
                    "zhushu": "役，为给役也。木大曰薪，小曰蒸。",
                    "type": 2
                },
                {
                    "paragraph": "兽人，掌罟田兽，辨其名物。",
                    "zhushu": "罟，罔也，以罔搏所当田之兽。"
                },
                {
                    "paragraph": "冬献狼，夏献麋，春秋献兽物。",
                    "zhushu": "狼膏聚，麋膏散，聚则温，散则凉，以救时之苦也。兽物，凡兽皆可献也，及狐狸。"
                },
                {
                    "paragraph": "时田，则守罟。",
                    "zhushu": "备兽触攫。○攫，倶缚反。"
                },
                {
                    "paragraph": "及弊田，令禽注于虞中。",
                    "zhushu": "弊，仆也，仆而田止。郑司农云：“弊田，谓春火弊，夏车弊，秋罗弊，冬徒弊。虞中，谓虞人厘所田之野，及弊田，植虞旗于其中，致禽而珥焉。兽人主令田众得禽者，置虞人所立虞旗之中，当以给四时社庙之祭。故曰‘春献禽以祭社，夏献禽以享禴，秋献禽以祀祊，冬献禽以享烝。’又曰‘大兽公之，小禽私之’。公之，谓输之于虞中。珥焉者，取左耳以致功，若斩首折馘，故春秋传曰：‘以数军实。’”○弊，如字，又蒲计反。注，之树反。仆，普卜反，又音赴。厘，音来。植，直吏反，又时力反。珥，如志反。祊，音方。"
                },
                {
                    "paragraph": "凡祭祀、丧纪、宾客，共其死兽生兽。",
                    "zhushu": "共其完者。"
                },
                {
                    "paragraph": "凡兽入于腊人，",
                    "zhushu": "当乾之。"
                },
                {
                    "paragraph": "皮毛、筋骨入于玉府。",
                    "zhushu": "给作器物。"
                },
                {
                    "paragraph": "凡田兽者，掌其政令。䲣人掌以时䲣为梁，",
                    "zhushu": "月令季冬“命渔师为梁”。郑司农云：“梁，水偃也。偃水为关空，以笱承其空。诗曰：敝笱在梁。”○偃，于建反。空，音孔，下同。"
                },
                {
                    "paragraph": "春献王鲔。",
                    "zhushu": "王鲔，鲔之大者。月令季春“荐鲔于寝庙”。"
                },
                {
                    "paragraph": "辨鱼物为鱻薧，以共王膳羞。",
                    "zhushu": "鲜，生也。薧，乾也。○薧，苦老反。"
                },
                {
                    "paragraph": "凡祭祀、宾客、丧纪，共其鱼之鱻薧。凡䲣者，掌其政令。凡䲣征，入于玉府。",
                    "zhushu": "郑司农云：“渔征，渔者之租税，渔人主收之，入于玉府。”",
                    "type": 2
                },
                {
                    "paragraph": "鼈人，掌取互物，",
                    "zhushu": "郑司农云：“互物，谓有甲㒼胡，龟鼈之属。”○互，户故反。㒼，莫干反。"
                },
                {
                    "paragraph": "以时簎鱼鼈龟蜃，凡貍物。",
                    "zhushu": "蜃，大蛤。郑司农云：“簎，谓以□刺泥中搏取之。貍物，龟鼈之属，自貍藏伏于泥中者。”玄谓貍物，亦谓鱴刀含浆之属。○簎，敕角反。蜃，上轸反。于云：“䲡类。”貍，莫皆反。□，音义。"
                },
                {
                    "paragraph": "春献鼈蜃，秋献龟鱼。",
                    "zhushu": "此其出在浅处可得之时，鱼亦谓自貍藏。"
                },
                {
                    "paragraph": "祭祀，共、蠯、蠃、蚳，以授醢人，",
                    "zhushu": "蠃，螔蝓。郑司农云：“蠯，蛤也。”杜子春云：“蠯，蜯也。蚳，蛾子。国语曰：‘虫舍蚳蝝。’”○蠯，薄佳反，又父幸反。蠃，郎戈反。蚳，直其反，蚍蜉子。螔，音夷。蝓，音由，又音榆。蜯，蒲项反，又蒲杏反。蛾，宜绮反。舍，音舍。蝝，悦全反。"
                },
                {
                    "paragraph": "掌凡邦之簎事。",
                    "zhushu": "",
                    "type": 2
                },
                {
                    "paragraph": "腊人，掌乾肉，凡田兽之脯腊膴胖之事。",
                    "zhushu": "大物解肆乾之，谓之乾肉，若今凉州乌翅矣。薄析曰脯，捶之而施姜桂曰鍜修。腊，小物全乾。○肆，敕历反。捶，之蕊反。"
                },
                {
                    "paragraph": "凡祭祀，共豆脯，荐脯、膴胖，凡腊物。",
                    "zhushu": "脯非豆实，豆当为羞，声之误也。郑司农云：“膴，膺肉。”郑大夫云：“胖读为判。”杜子春读胖为版。又云：“膴胖皆谓夹脊肉。”又云：“礼家以胖为半体。”玄谓公食大夫礼曰“庶羞皆有大者”，此据肉之所拟祭者也。又引有司曰主人亦一鱼，加膴祭于其上，此据主人拟祭者，膴与大亦一也。内则曰“麋鹿田豕麕皆有胖”，足相参正也。大者，胾之大脔。膴者，鱼之反复。膴又诂曰大，二者同矣，则是膴亦䐑肉大脔。胖宜为脯而腥，胖之言片也，析肉意也。礼固有腥腍爓，虽其有为孰之，皆先制乃亨。○豆，音羞。胖，普半反，又音版。夹，古洽反。食，音嗣。麕，京伦反。覆，芳服反。腍，而甚反。爓，徐廉反。亨，普庚反。"
                },
                {
                    "paragraph": "宾客、丧纪，共其脯腊，凡乾肉之事。",
                    "zhushu": ""
                }
            ]
        },
        {
            "name": "天官冢宰下第二",
            "paragraphs": [
                {
                    "paragraph": "天官冢宰下",
                    "zhushu": "",
                    "type": 1
                },
                {
                    "paragraph": "医师，掌医之政令，聚毒药以共医事。",
                    "zhushu": "毒药，药之辛苦者。药之物恒多毒。孟子曰：“若药不瞑眩，厥疾无瘳。”○瞑，眠见反。眩，玄见反。"
                },
                {
                    "paragraph": "凡邦之有疾病者、疕疡者造焉，则使医分而治之。",
                    "zhushu": "疕，头疡，亦谓秃也。身伤曰疡。分之者，医各有能。○疕，匹婢反，又芳鄙反。疡，音羊。造，七报反。"
                },
                {
                    "paragraph": "岁终，则稽其医事以制其食：十全为上，十失一次之，十失二次之，十失三次之，十失四为下。",
                    "zhushu": "食，禄也。全，犹愈也。以失四为下者，五则半矣，或不治自愈。○稽，古兮反，考也。后皆放此。"
                },
                {
                    "paragraph": "食医，掌和王之六食、六饮、六膳、百羞、百酱、八珍之齐。",
                    "zhushu": "和，调也。○六食，音嗣，下“食齐”同。齐，才细反，下同。"
                },
                {
                    "paragraph": "凡食齐眡春时，",
                    "zhushu": "饭宜温。○眡，音视。"
                },
                {
                    "paragraph": "羹齐眡夏时，",
                    "zhushu": "羹宜热。"
                },
                {
                    "paragraph": "酱齐眡秋时，",
                    "zhushu": "酱宜凉。"
                },
                {
                    "paragraph": "饮齐眡冬时。",
                    "zhushu": "饮宜寒。"
                },
                {
                    "paragraph": "凡和，春多酸，夏多苦，秋多辛，冬多咸，调以滑甘。",
                    "zhushu": "各尚其时味，而甘以成之，犹水火金木之载于土。内则曰：“枣、栗、饴蜜以甘之，堇堇枌、榆，娩槁，滫瀡以滑之。”○和，胡卧反。饴，以之反。堇，音谨。荁，音桓。娩，音问。槁，苦老反。滫，思酒反。瀡，相蕊反。"
                },
                {
                    "paragraph": "凡会膳食之宜，牛宜稌，羊宜黍，豕宜稷，犬宜粱，鴈宜麦，鱼宜苽。",
                    "zhushu": "会，成也，谓其味相成。郑司农云：“稌，稉也。尔雅曰：‘稌，稻。’苽，雕胡也。”○稌，音杜。苽，音孤。稉，音庚。"
                },
                {
                    "paragraph": "凡君子之食，恒放焉。",
                    "zhushu": "放，犹依也。○放，甫往反。",
                    "type": 2
                },
                {
                    "paragraph": "疾医，掌养万民之疾病。四时皆有疠疾：春时有痟首疾，夏时有痒疥疾，秋时有疟寒疾，冬时有嗽上气疾。",
                    "zhushu": "疠疾，气不和之疾。痟，酸削也。首疾，头痛也。嗽，欬也。上气，逆喘也。五行传曰：“六疠作见。”○痟，音消。痒，以掌反。疥，音介。嗽，西豆反。上，时掌反。欬，苦代反。喘，昌兖反。见，贤遍反，下同。"
                },
                {
                    "paragraph": "以五味、五谷、五药养其病，",
                    "zhushu": "养，犹治也，病由气胜负而生。攻其赢，养其不足者。五味，醯、酒、饴蜜、姜、盐之属。五谷，麻、黍、稷、麦、豆也。五药，草、木、虫、石、谷也。其治合之齐，则存乎神农、子仪之术云。○赢，音盈，后同。合，如字，又音合，下同。"
                },
                {
                    "paragraph": "以五气、五声、五色眡其死生。",
                    "zhushu": "三者，剧易之征，见于外者。五气，五藏所出气也。肺气热，心气次之，肝气凉，脾气温，肾气寒。五声，言语宫、商、角、征、羽也。五色，面貌青、赤、黄、白、黑也。察其盈虚休玉，吉凶可知。审用此者，莫若扁鹊、仓公。○易，以鼓反。藏，才浪反，下及注同。征，张里反。王，往况反。扁，蒲典反。扁鹊，魏桓侯时医人。仓公，汉文帝时人。"
                },
                {
                    "paragraph": "两之以九窍之变，参之以九藏之动。",
                    "zhushu": "两参之者，以观其死生之验。窍之变，谓开闭非常。阳窍七，阴窍二。藏之动，谓脉至与不至。正藏五，又有胃、旁胱、大肠、小肠。脉之大𠋫，要在阳明寸口。能专是者，其唯秦和乎！岐伯、榆柎，则兼彼数术者。○窍，苦吊反。榆，羊朱反。柎，音附。岐伯、榆柎，皆黄帝时医人。"
                },
                {
                    "paragraph": "凡民之有疾病者，分而治之。死终，则各书其所以，而入于医师。",
                    "zhushu": "少者曰死，老者曰终。所以，谓治之不愈之状也。医师得以制其禄，且为后治之戒。○少，诗照反。",
                    "type": 2
                },
                {
                    "paragraph": "疡医，掌肿疡、溃疡、金疡、折疡之祝药劀杀之齐。",
                    "zhushu": "肿疡，痈而上生创者。溃疡，痈而含脓血者。金疡，刃创也。折疡，踠跌者。祝，当为注，读如注病之注，声之误也。注，谓附著药。劀，刮去脓血。杀，谓以药食其恶肉。○折，时设反。祝，之树反。劀，音刮。齐，才细反。创，初良反。踠，于阮反。跌，待结反。著，猪略反。去，羌吕反。"
                },
                {
                    "paragraph": "凡疗疡，以五毒攻之，",
                    "zhushu": "止病曰疗。攻，治也。五毒，五药之有毒者。今医方有五毒之药。作之，合黄堥，置石胆、丹砂、雄黄、礜石、慈石其中，烧之三日三夜，其烟上著，以鸡羽扫取之，以注创，恶肉破，骨则尽出。○堥，音武，又音无。礜，音豫。著，直略反。"
                },
                {
                    "paragraph": "以五气养之，以五药疗之，以五味节之。",
                    "zhushu": "既刮杀而攻尽其宿肉，乃养之也。五气，当为五谷，字之误也。节，节成其药之力。○气，音谷。"
                },
                {
                    "paragraph": "凡药，以酸养骨，以辛养筋，以咸养脉，以苦养气，以甘养肉，以滑养窍。",
                    "zhushu": "以类相养也。酸，木味，木根立地中，似骨。辛，金味，金之缠合异物，似筋。咸，水味，水之流行地中，似脉。苦，火味，火出入无形，似气。甘，土味，土含载四者，似肉。滑，滑石也，凡诸滑物，通利往来，似窍。"
                },
                {
                    "paragraph": "凡有疡者，受其药焉。",
                    "zhushu": ""
                },
                {
                    "paragraph": "兽医，掌疗兽病，疗兽疡。",
                    "zhushu": "畜兽之疾病及疡，疗问医。○畜，许又反，下同。"
                },
                {
                    "paragraph": "凡疗兽病，灌而行之，以节之，以动其气，观其所发而养之。",
                    "zhushu": "疗畜兽必灌行之者，为其病状难知，灌以缓之，且强其气也。节，趋聚之节也。气，谓脉气。既行之，乃以脉视之，以知所病。○为，于伪反。聚，仕救反。"
                },
                {
                    "paragraph": "凡疗兽疡，灌而劀之，以发其恶，然后药之，养之、食之。",
                    "zhushu": "亦先攻之而后养之。○食，音嗣。"
                },
                {
                    "paragraph": "凡兽之有病者，有疡者，使疗之，死则计其数以进退之。",
                    "zhushu": "",
                    "type": 2
                },
                {
                    "paragraph": "酒正，掌酒之政令，以式法授酒材。",
                    "zhushu": "式法，作酒之法式。作酒既有米曲之数，又有功沽之巧。月令曰：“乃命大酋，秫稻必齐，曲糵必时，湛饎必洁，水泉必香，陶器必良，火齐必得。”郑司农云：“授酒材，授酒人以其材。”○沽，音古。酋，将由反。秫，音述。齐，才细反，下同。糵，鱼列反。湛，接廉反。饎，昌志反。"
                },
                {
                    "paragraph": "凡为公酒者亦如之。",
                    "zhushu": "谓郷射饮酒以公事。作酒者，亦以式法及酒材授之，使自酿之。"
                },
                {
                    "paragraph": "辨五齐之名：一曰泛齐，二曰醴齐，三曰盎齐，四曰缇齐，五曰沈齐。",
                    "zhushu": "泛者，成而滓浮泛泛然，如今宜成醪矣。醴，犹体也，成而汁滓相将，如今恬酒矣。盎，犹翁也，成而翁翁然，葱白色，如今酂白矣。缇者，成而红赤，如今下酒矣。沈者，成而滓沈，如今造清矣。自醴以上尤浊，缩酌者。盎以下差清，其象类则然，古之法式，未可尽闻。杜子春读齐皆为粢。又礼器曰：“缇酒之用，玄酒之尚。”玄谓齐者，每有祭祀，以度量节作之。○泛，芳剑反。盎，乌浪反。缇，音体。翁，呜动反，下同。酂，在何反。差，初卖反。"
                },
                {
                    "paragraph": "辨三酒之物：一曰事酒，二曰昔酒，三曰清酒。",
                    "zhushu": "郑司农云：“事酒，有事而饮也。昔酒，无事而饮也。清酒，祭祀之酒。”玄谓事酒，酌有事者之酒，其酒则今之醳酒也。昔酒，今之酋久白酒，所谓旧醳者也。清酒，今中山冬酿，接夏而成。○醳，音亦，又音昔。"
                },
                {
                    "paragraph": "辨四饮之物：一曰清，二曰医，三曰浆，四曰酏。",
                    "zhushu": "清，谓醴之泲者。医，内则所谓“或以酏为醴”。凡醴浊，酿酏为之，则少清矣。医之字，从殹从酉省也。浆，今之酨浆也。酏，今之粥。内则有黍酏。酏，饮粥稀者之清也。郑司农说以内则曰“饮重醴，稻醴清𦵩，黍醴清𦵩，粱醴清𦵩。或以酏为醴，浆、水、医”。后致饮于宾客之礼，有医酏糟。糟音声与𦵩相似，医与医亦相似，文字不同，记之者各异耳，此皆一物。○医，于己反，徐，于计反。酏，以支反。泲，子礼反，下同。酨，昨再反。粥，之六反。𦵩，音糟，下同。医，于纪反，又音亿。"
                },
                {
                    "paragraph": "掌其厚薄之齐，以共王之四饮三酒之馔，及后、世子之饮与其酒。",
                    "zhushu": "后、世子不言馔，其馈食不必具设之。五齐正用醴为饮者，取醴恬与酒味异也。其余四齐，味皆似酒。"
                },
                {
                    "paragraph": "凡祭祀，以法共五齐三酒，以实八尊。大祭三贰，中祭再贰，小祭壹贰，皆有酌数。唯齐酒不贰，皆有器量。",
                    "zhushu": "酌器，所用注尊中者，数量之多少未闻。郑司农云：“三贰，三益副之也。大祭天地，中祭宗庙，小祭五祀。齐酒不贰，为尊者质，不敢副益也。”杜子春云：“齐酒不贰，谓五齐以祭，不益也。其三酒，人所饮者，益也。弟子职曰：‘周旋而贰，唯嗛之视。’”玄谓大祭者，王服大裘、衮冕所祭也。中祭者，王服鷩冕、毳冕所祭也。小祭者，王服希冕、玄冕所祭也。三贰、再贰、一贰者，谓就三酒之尊而益之也。礼运曰：“玄酒在室，醴醆在户，粢醍在堂，澄酒在下。”澄酒是三酒也。益之者，以饮诸臣，若今常满尊也。祭祀必用五齐者，至敬不尚味，而贵多品。○贰，徐音二，下同。为，于伪反。嗛，苦簟反。鷩，必列反。毳，充芮反。希，张里反。醆，侧产反。粢，才计反。醍，音体。饮，于鸩反。"
                },
                {
                    "paragraph": "共宾客之礼酒，共后之致饮于宾客之礼医酏糟，皆使其士奉之。",
                    "zhushu": "礼酒，王所致酒也。王致酒，后致饮，夫妇之义。糟，医酏不泲者。泲曰清，不泲曰糟。后致饮无醴。医酏不清者，与王同体，屈也，亦因以少为贵。士，谓酒人、浆人、奄士。"
                },
                {
                    "paragraph": "凡王之燕饮酒，共其计，酒正奉之。",
                    "zhushu": "共其计者，献酬多少，度当足也。故书酒正无酒字。郑司农云：“正奉之，酒正奉之也。”○度，徒洛反。"
                },
                {
                    "paragraph": "凡飨士庶子，飨耆老孤子，皆共其酒，无酌数。",
                    "zhushu": "要以醉为度。"
                },
                {
                    "paragraph": "掌酒之赐颁，皆有法以行之。",
                    "zhushu": "法，尊卑之差。"
                },
                {
                    "paragraph": "凡有秩酒者，以书契授之。",
                    "zhushu": "郑司农云：“有秩酒者，给事中予之酒。秩，常也。常受酒者，国语曰：至于今秩之。”玄谓所秩者，谓考臣。王制曰：“七十不俟朝，八十月告存，九十日有秩。”"
                },
                {
                    "paragraph": "酒正之出，日入其成，月入其要，小宰听之。",
                    "zhushu": "出，谓授酒材及用酒之多少也。受用酒者，日言其计于酒正，酒正月尽言于小宰。"
                },
                {
                    "paragraph": "岁终则会，唯王及后之饮酒不会。以酒式诛赏。",
                    "zhushu": "诛赏，作酒之善恶者。",
                    "type": 2
                },
                {
                    "paragraph": "酒人，掌为五齐三酒，祭祀，则共奉之，以役世妇。",
                    "zhushu": "世妇，谓宫卿之官，掌女宫之宿戒，及祭祀，比其具。酒人共酒，因留与其奚为。世妇役，亦官联。"
                },
                {
                    "paragraph": "共宾客之礼酒、饮酒而奉之。",
                    "zhushu": "酒正使之也。礼酒，飨燕之酒。饮酒，食之酒。此谓给宾客之稍，王不亲飨燕，不亲食，而使人各以其爵，以酬币侑币致之，则从而以酒往。○亲食，音嗣。"
                },
                {
                    "paragraph": "凡事，共酒而入于酒府。",
                    "zhushu": "入于酒正之府者，是王燕饮之酒，酒正当奉之。"
                },
                {
                    "paragraph": "凡祭祀，共酒以往，",
                    "zhushu": "不言奉。小祭祀。"
                },
                {
                    "paragraph": "宾客之陈酒亦如之。",
                    "zhushu": "谓若归饔饩之酒，亦自有奉之者，以酒从往。",
                    "type": 2
                },
                {
                    "paragraph": "浆人，掌共王之六饮：水、浆、醴、凉、医、酏，入于酒府。",
                    "zhushu": "王之六饮，亦酒正当奉之。醴，醴清也。郑司农云：“凉，以水和酒也。”玄谓凉，今寒粥，若糗饭杂水也。酒正不辨水凉者，无厚薄之齐。○糗，丘酉反，又昌绍反。"
                },
                {
                    "paragraph": "共宾客之稍礼。",
                    "zhushu": "稍礼，非飧饔之礼，留闲王稍所给宾客者。浆人所给，亦六饮而已。○闲，如字，又音涧。"
                },
                {
                    "paragraph": "共夫人致饮于宾客之礼，清醴医酏糟而奉之。",
                    "zhushu": "亦酒正使之。三物有清有糟，夫人不体王，得备之。礼，饮醴用柶者糟也，不用柶者清也。○柶，音四。"
                },
                {
                    "paragraph": "凡饮共之。",
                    "zhushu": "谓非食时。",
                    "type": 2
                },
                {
                    "paragraph": "凌人，掌冰，正岁十有二月，令斩冰，三其凌。",
                    "zhushu": "正岁季冬，火星中，大寒，冰方盛之时。春秋传曰：“火星中而寒暑退。”凌，冰室也。三之者，为消释度也。故书正为政。郑司农云：“掌冰政，主藏冰之政也。”杜子春读掌冰为主冰也。政当为正，正谓夏正。三其凌，三倍其冰。"
                },
                {
                    "paragraph": "春始治鉴，",
                    "zhushu": "鉴，如甀，大口，以盛冰，置食物于中，以御温气。春而始治之，为二月将献羔而启冰。○鉴，胡暂反。甀，直伪反。盛，音成。为，于伪反。"
                },
                {
                    "paragraph": "凡外内饔之膳羞鉴焉。凡酒浆之酒醴亦如之。",
                    "zhushu": "酒醴见温气亦失味。酒浆，酒人、浆人也。"
                },
                {
                    "paragraph": "祭祀，共冰鉴。宾客，共冰。",
                    "zhushu": "不以鉴往，嫌使停膳羞。"
                },
                {
                    "paragraph": "大丧，共夷槃冰。",
                    "zhushu": "夷之言尸也。实冰于夷槃中，置之尸床之下，所以寒尸。尸之槃曰夷槃，床曰夷床，衾曰夷衾，移尸曰夷于堂，皆依尸而为言者也。汉礼器制度：“大槃广八尺，长丈二尺，深三尺，漆赤中。”○广，光旷反。长，直亮反。深，尸鸩反。漆赤中，用朱漆其中。"
                },
                {
                    "paragraph": "夏颁冰，掌事。",
                    "zhushu": "暑气盛，王以冰颁赐，则主为之。春秋传曰：“古者日在北陆而藏冰，西陆朝觌而出之。”○觌，直历反。"
                },
                {
                    "paragraph": "秋，刷。",
                    "zhushu": "刷，清也。郑司农云：“刷除冰室，当更内新冰。”玄谓秋凉，冰不用，可以清除其室。○刷，所劣反。清，如字，又才政反。",
                    "type": 2
                },
                {
                    "paragraph": "笾人，掌四笾之实。",
                    "zhushu": "笾，竹器如豆者，其容实皆四升。"
                },
                {
                    "paragraph": "朝事之笾，其实麷、蕡、白、黑、形盐、膴、鲍鱼、鱐。",
                    "zhushu": "蕡，枲实也。郑司农云：“朝事，谓清朝未食，先进寒具。口实之笾。熬麦曰䵄，麻曰蕡，稻曰白，黍曰黑。筑盐以为虎形，谓之形盐。故春秋传曰：盐虎形。”玄谓以司尊彝之职参之，朝事谓祭宗庙荐血腥之事。形盐，盐之似虎者。膴，䐑生鱼为大脔。鲍者，于𥻅室中糗乾之，出于江淮也。鱐者，析乾之，出东海。王者备物，近者腥之，远者乾之，因其宜也。今河闲以北，煑穜麦卖之，名曰逢。燕人脍鱼方寸，切其腴以啗所贵。○麷，芳弓反，又芳勇反。蕡，符云反，又蒲闷反。膴，火吴反。鱐，所求反。枲，思里反。䐑，章涉反，又直辄反。𥻅，皮逼反。穜，直龙反，又音童。"
                },
                {
                    "paragraph": "馈食之笾，其实枣、㮚、桃、乾䕩、榛实。",
                    "zhushu": "馈食，荐孰也。今吉礼存者，特牲、少牢，诸侯之大夫士祭礼也。不祼，不荐血腥，而自荐孰始，是以皆云馈食之礼。乾䕩，乾梅也，有桃诸、梅诸，是其乾者。榛，似栗而小。○䕩，音老，又力到反。榛，侧巾反。祼，古乱反。"
                },
                {
                    "paragraph": "加笾之实，蔆、芡、㮚、脯，蔆、芡、㮚、脯。",
                    "zhushu": "加笾，谓尸既食，后亚献尸所加之笾。重言之者，以四物为八笾。蔆，芰也。芡，鸡头也。栗，与馈食同。郑司农云：“蔆芡脯修。”○蔆，音陵。芡，音俭。㮚，古栗字。芰，其寄反。"
                },
                {
                    "paragraph": "羞笾之实，糗饵、粉餈。",
                    "zhushu": "羞笾，谓若少牢主人酬尸，宰夫羞房中之羞于尸，侑、主人、主妇，皆右之者。故书餈作茨。郑司农云：“糗，熬大豆与米也。粉，豆屑也。茨，字或作餈，谓乾饵饼之也。”玄谓此二物皆粉稻米、黍米所为也。合蒸曰饵，饼之曰餈。糗者，捣粉熬大豆为饵，餈之黏著以粉之耳。饵言糗，餈言粉，互相足。○饵，而志反。餈，昨资反。为饵，于伪反，下同。著，直略反。"
                },
                {
                    "paragraph": "凡祭祀，共其笾荐羞之实。",
                    "zhushu": "荐、羞，皆进也。未食未饮曰荐，既食既饮曰羞。"
                },
                {
                    "paragraph": "丧事及宾客之事，共其荐笾、羞笾。",
                    "zhushu": "丧事之笾，谓殷奠时。"
                },
                {
                    "paragraph": "为王及后、世子，共其内羞。",
                    "zhushu": "于其饮食，以共房中之羞。"
                },
                {
                    "paragraph": "凡笾事，掌之。",
                    "zhushu": "",
                    "type": 2
                },
                {
                    "paragraph": "醢人，掌四豆之实。朝事之豆，其实韭菹、醓醢，昌本、麋臡，菁菹、鹿臡，茆菹、麋臡。",
                    "zhushu": "醓，肉汁也。昌本，昌蒲根，切之四寸为菹。三臡，亦醢也。作醢及臡者，必先膊乾其肉，乃后莝之，杂以粱曲及盐，渍以美酒，涂置甀中，百日则成矣。郑司农云：“麋臡，麋骭髓醢。或曰：麋臡，酱也。有骨为臡，无骨为醢。菁菹，韭菹。”郑大夫读茆为茅。茅菹，茅初生。或曰：“茆，水草。”杜子春读茆为卯。玄谓菁，蔓菁也。茆，凫葵也。凡菹醢皆以气味相成，其状未闻。○韭，音久。菹，庄鱼反。醓，吐感反，或昌审反。臡，乃兮反。菁，作盈反。茆，音卯。麇，京伦反。膊，普博反。骭，户谏反。"
                },
                {
                    "paragraph": "馈食之豆，其实葵菹、蠃醢，脾析、蠯醢，蜃、蚳醢，豚拍、鱼醢。",
                    "zhushu": "蠃，螔蝓。蜃，大蛤。蚳，蛾子。郑司农云：“脾析，牛百叶也。蠯，蛤也。”郑大夫、杜子春皆以拍为膊，谓胁也。或曰豚拍，肩也。今河闲名豚胁声如锻镈。○蠃，力禾反。脾，婢支反。析，星历反。蠯，蒲佳反，徐薄鸡反。蜃，市轸反。拍，音搏。螔，音移。蝓，音榆，又音由。蛾，鱼绮反。膊，音博，下“镈”同。"
                },
                {
                    "paragraph": "加豆之实，芹菹、兔醢，深蒲、醓醢，箈菹、鴈醢，笋菹、鱼醢。",
                    "zhushu": "芹，楚葵也。郑司农云：“深蒲，蒲蒻入水深，故曰深蒲。或曰深蒲，桑耳。醓醢，肉酱也。箈，水中鱼衣。”故书鴈或为鹑，杜子春云：“当为鴈。”玄谓深蒲，蒲始生水中子。箈，箭萌。笋，竹萌。○芹，音勤，又音谨。箈，音迨，又秃改反，又徒来反。笋，息尹反。蒻，音若。"
                },
                {
                    "paragraph": "羞豆之实，酏食、糁食。",
                    "zhushu": "郑司农云：“酏食，以酒酏为饼。糁食，菜餗蒸。”玄谓酏，𩜾也。内则曰：“取稻米，举糔溲之，小切狼臅膏，以与稻米为𩜾。”又曰：“糁，取牛羊豕之肉，三如一，小切之，与稻米，稻米二肉一，合以为饵，煎之。”○食，音嗣，下同。糁，素感反。餗，音速。𩜾，之然反。糔，思柳反，又相早反。溲，所柳反。臅，昌蜀反。"
                },
                {
                    "paragraph": "凡祭祀，共荐羞之豆实，宾客、丧纪亦如之。为王及后、世子共其内羞。王举，则共醢六十罋，以五齐、七醢、七菹、三臡实之。",
                    "zhushu": "齐，当为“齑”。五齑，昌本、脾析、蜃、豚拍、深蒲也。七醢，醓、蠃、蠯、蚳、鱼、兔、鴈醢。七菹，韭、菁、茆、葵、芹、箈、笋菹。三臡，麋、鹿、麋臡也。凡醯酱所和，细切为齑，全物若䐑为菹。少仪曰：“麋鹿为菹，野豕为轩，皆䐑而不切。麋为辟鸡，免为宛脾，皆䐑而切之。切葱若薤实之，醯以柔之。”由此言之，则齑菹之称，菜肉通。○为，于伪反。齐，子西反，下同，又才细反。䐑，直辄反。轩，音献。皆䐑，之涉反，下同。辟，必亦反，又音檗。宛，于阮反，又于月反。称，尺证反。"
                },
                {
                    "paragraph": "宾客之礼，共醢五十罋。",
                    "zhushu": "致饔饩时。"
                },
                {
                    "paragraph": "凡事，共醢。",
                    "zhushu": "",
                    "type": 2
                },
                {
                    "paragraph": "醯人，掌共五齐七菹，凡醯物。以共祭祀之齐菹，凡醯酱之物。宾客亦如之。",
                    "zhushu": "齐菹，酱属。醯人者，皆须醯成味。○齐，子兮反，下同。"
                },
                {
                    "paragraph": "王举，则共齐菹醯物六十罋，共后及世子之酱齐菹。宾客之礼，共醯五十罋。凡事，共醯。",
                    "zhushu": "",
                    "type": 2
                },
                {
                    "paragraph": "盐人，掌盐之政令，以共百事之盐。",
                    "zhushu": "政令，谓受入教所处置，求者所当得。"
                },
                {
                    "paragraph": "祭祀，共其苦盐、散盐。",
                    "zhushu": "杜子春读苦为盬，谓出盐直用，不湅治。郑司农云：“散盐，湅治者。”玄谓散盐，䰞水为盐。○苦，音盬。散，悉但反，下同。湅，音练，下同。䰞，音煑。"
                },
                {
                    "paragraph": "宾客，共其形盐、散盐。",
                    "zhushu": "形盐，盐之似虎形。"
                },
                {
                    "paragraph": "王之膳羞，共饴盐，后及世子亦如之。",
                    "zhushu": "饴盐，盐之恬者，今戎盐有焉。"
                },
                {
                    "paragraph": "凡齐事，䰞盬以待戒令。",
                    "zhushu": "齐事，和五味之事。鬻盬，湅治之。○齐，音剂。"
                },
                {
                    "paragraph": "幂人，掌共巾幂。",
                    "zhushu": "共巾，可以覆物。○幂，莫历反。"
                },
                {
                    "paragraph": "祭祀，以疏布巾幂八尊，",
                    "zhushu": "以疏布者，天地之神尚质。"
                },
                {
                    "paragraph": "以画布巾幂六彝。",
                    "zhushu": "宗庙可以文。画者，画其云气与？○与，音余。"
                },
                {
                    "paragraph": "凡王巾，皆黼。",
                    "zhushu": "四。饮三酒皆画黼。周尚武，其用文德，则黻可。○黼，音甫。",
                    "type": 2
                },
                {
                    "paragraph": "宫人，掌王之六寝之修，",
                    "zhushu": "六寝者，路寝一，小寝五。玉藻曰：“朝，辨色始入。君日出而视朝，退适路寝听政，使人视大夫，大夫退，然后适小寝，释服。”是路寝以治事，小寝以时燕息焉。春秋书鲁庄公薨于路寝，僖公薨于小寝，是则人君非一寝明矣。"
                },
                {
                    "paragraph": "为其井匽，除其不蠲，去其恶臭，",
                    "zhushu": "井，漏井，所以受水潦。蠲，犹洁也。诗云“吉蠲为饎”。郑司农云：“匽，路厕也。”玄谓匽猪，谓霤下之池，受畜水而流之者。○匽，于建反，又音偃。蠲，音圭，又古玄反。去，起吕反。饎，尺志反。霤，力救反。畜，敕六反。"
                },
                {
                    "paragraph": "共王之沐浴。",
                    "zhushu": "沐浴，所以自洁清。○清，才性反。"
                },
                {
                    "paragraph": "凡寝中之事，埽除、执烛、共鑪炭，凡劳事。",
                    "zhushu": "劳事，劳䙝之事。"
                },
                {
                    "paragraph": "四方之舍事亦如之。",
                    "zhushu": "从王适四方及会同所舍。",
                    "type": 2
                },
                {
                    "paragraph": "掌舍，掌王之会同之舍，设梐枑再重，",
                    "zhushu": "故书枑为拒。郑司农云：“梐，榱梐也。拒，受居溜水涑槖者也。”杜子春读为梐枑，梐枑谓行马。玄谓行马再重者，以周卫有外内列。○梐，步礼反。枑，户故反。重，直龙反，下同。拒，音矩，又胡故反。榱，音衰。居，音据。涑，音漱。槖，音妬。"
                },
                {
                    "paragraph": "设车宫辕门，",
                    "zhushu": "谓王行止宿阻险之处，备非常，次车以为藩，则仰车以其辕表门。○藩，方元反。"
                },
                {
                    "paragraph": "为坛壝宫，棘门。",
                    "zhushu": "谓王行止宿，平地筑坛，又委壝土起堳埓以为宫。郑司农云：“棘门，以戟为门。”杜子春云：“棘门，或为材门。”○壝，唯季反，又羊谁反。埓，音劣。"
                },
                {
                    "paragraph": "为帷宫，设旌门。",
                    "zhushu": "谓王行昼止，有所展肆。若食息，张帷为宫，则树旌以表门。"
                },
                {
                    "paragraph": "无宫，则共人门。",
                    "zhushu": "谓王行有所逢遇，若住游观，陈列周卫，则立长大之人以表门。"
                },
                {
                    "paragraph": "凡舍事，则掌之。",
                    "zhushu": "王行所舍止。",
                    "type": 2
                },
                {
                    "paragraph": "幕人，掌帷、幕、幄、帟、绶之事。",
                    "zhushu": "王出宫，则有是事。在旁曰帷，在上曰幕。幕或在地，展陈于上。帷幕皆以布为之。四合象宫室曰幄，王所居之帐也。郑司农云：“帟，平帐也。绶，组绶，所以系帷也。”玄谓帟，王在幕若幄中，坐上承尘。幄帟皆以缯为之。凡四物者，以绶连系焉。○幄，乌学反。帟，音亦。绶，音受。"
                },
                {
                    "paragraph": "凡朝觐、会同、军旅、田役、祭祀，共其帷、幕、幄、帟、绶。",
                    "zhushu": "共之者，掌次当以张。"
                },
                {
                    "paragraph": "大丧，共帷、幕、帟、绶。",
                    "zhushu": "为宾客饰也。帷以帷堂，或与幕张之于庭。帟在柩上。"
                },
                {
                    "paragraph": "三公及卿大夫之丧，共其帟。",
                    "zhushu": "唯士无帟，王有惠则赐之。檀弓曰：“君于士有赐帟。”",
                    "type": 2
                },
                {
                    "paragraph": "掌次，掌王次之法，以待张事。",
                    "zhushu": "法，大小、丈尺。○张，音帐，又如字，下张事同。"
                },
                {
                    "paragraph": "王大旅上帝，则张毡案，设皇邸。",
                    "zhushu": "太旅上帝，祭天于圆丘。国有故而祭亦曰旅。此以旅见祀也。张毡案，以毡为床于幄中。郑司农云：“皇，羽复上。邸，后版也。”玄谓后版，屏风与染羽象凤皇羽色以为之。○邸，当礼反。"
                },
                {
                    "paragraph": "朝日、祀五帝，则张大次、小次，设重帟重案。合诸侯亦如之。",
                    "zhushu": "朝日，春分拜日于东门之外。祀五帝于四郊。次，谓幄也。大幄，初往所止居也。小幄，既接祭退俟之处。祭义曰：“周人祭日，以朝及暗，虽有强力，孰能支之？”是以退俟，与诸臣代有事焉。合诸侯于坛，王亦以时休息。重帟，复帟。重案，床重席也。郑司农云：“五帝，五色之帝。”○朝，直遥反。重，直龙反，下同。"
                },
                {
                    "paragraph": "师田，则张幕，设重帟重案。",
                    "zhushu": "不张幄者，于是临誓众，王或回顾占察。"
                },
                {
                    "paragraph": "诸侯朝觐会同，则张大次小次。",
                    "zhushu": "大次，亦初往所止居。小次，即宫待事之处。"
                },
                {
                    "paragraph": "师田，则张幕设案。",
                    "zhushu": "郑司农云：“师田，谓诸侯相与师田。”玄谓此掌次张之，诸侯从王而师田者。"
                },
                {
                    "paragraph": "孤卿有邦事，则张幕设案。",
                    "zhushu": "有邦事，谓以事从王，若以王命出也。孤，王之孤三人，副三公论道者。不言公，公如诸侯礼。从王祭祀合诸侯，张大次、小次。师田，亦张幕设案。"
                },
                {
                    "paragraph": "凡丧，王则张帟，王重，诸侯再重，孤卿大夫不重。",
                    "zhushu": "张帟，柩上承尘。"
                },
                {
                    "paragraph": "凡祭祀，张其旅幕，张尸次。",
                    "zhushu": "旅，众也。公卿以下，即位所祭祀之门外以待事，为之张大幕，尸则有幄。郑司农云：“尸次，祭祀之尸所居更衣帐。”○为，于伪反。"
                },
                {
                    "paragraph": "射则张耦次。",
                    "zhushu": "耦，倶升射者。次在洗东。大射曰：“遂命三耦取弓矢于次。”"
                },
                {
                    "paragraph": "掌凡邦之张事。",
                    "zhushu": "",
                    "type": 2
                },
                {
                    "paragraph": "大府，掌九贡、九赋、九功之贰，以受其货贿之入，颁其货于受藏之府，颁其贿于受用之府。",
                    "zhushu": "九功，谓九职也。受藏之府，若内府也。受用之府，若职内也。凡货贿皆藏以给用耳，良者以给王之用，其余以给国之用。或言受藏，或言受用，又杂言货贿，皆互文。○藏，才浪反，注同。"
                },
                {
                    "paragraph": "凡官府、都鄙之吏及执事者，受财用焉。凡颁财，以式法授之。关市之赋，以待王之膳服；邦中之赋，以待宾客；四郊之赋，以待稍秣；家削之赋，以待匪颁；邦甸之赋，以待工事；邦县之赋，以待币帛；邦都之赋，以待祭祀；山泽之赋，以待丧纪；币余之赋，以待赐予。",
                    "zhushu": "待，犹给也。此九赋之财，给九式者。膳服，即羞服也。稍秣，即刍秣也。谓之稍，稍用之物也。丧纪，即丧荒也。赐予，即好用也。郑司农云：“币余，使者有余来还也。”玄谓币余，占卖国之斥币。○秣，音末。好，呼报反，下同。使，色吏反。"
                },
                {
                    "paragraph": "凡邦国之贡以待吊用。",
                    "zhushu": "此九贡之财所给也。给吊用，给凶礼之五事。"
                },
                {
                    "paragraph": "凡万民之贡以充府库。",
                    "zhushu": "此九职之财。充，犹足。"
                },
                {
                    "paragraph": "凡式贡之余财以共玩好之用。",
                    "zhushu": "谓先给九式及吊用，足府库而有余财，乃可以共玩好，明玩好非治国之用。言式言贡，互文。"
                },
                {
                    "paragraph": "凡邦之赋用，取具焉。",
                    "zhushu": "赋用，用赋。"
                },
                {
                    "paragraph": "岁终，则以货贿之入出会之。",
                    "zhushu": "",
                    "type": 2
                },
                {
                    "paragraph": "玉府，掌王之金玉、玩好、兵器，凡良货贿之藏。",
                    "zhushu": "良，善也。此物皆式贡之余财所作，其不良，又有受而藏之者。○好，呼报反，及内府皆同。藏，才浪反。"
                },
                {
                    "paragraph": "共王之服玉、佩玉、珠玉。",
                    "zhushu": "佩玉者，王之所带者。玉藻曰：“君子于玉比德焉。天子佩白玉而玄组绶。”诗传曰：“佩玉，上有葱衡，下有双璜、冲牙，蠙珠以纳其闲。”郑司农云：“服玉，冠饰十二玉。”○蠙，薄田反。"
                },
                {
                    "paragraph": "王齐，则共食玉。",
                    "zhushu": "玉是阳精之纯者，食之以御水气。郑司农云：“王齐当食玉屑。”"
                },
                {
                    "paragraph": "大丧，共含玉，复衣裳，角枕、角柶。",
                    "zhushu": "角枕以枕尸。郑司农云：“复，招魂也。衣裳，生时服，招魂复魄于太庙，至四郊。角柶，角匕也，以楔齿。士丧礼曰：‘楔齿用角柶。’楔齿者，令可饭含。”玄谓复于四郊以绥。○含，户暗反。枕尸，之鸩反。楔，先结反。饭，扶晩反。"
                },
                {
                    "paragraph": "掌王之燕衣服、衽席、床、笫，凡䙝器。",
                    "zhushu": "燕衣服者，巾絮、寝衣、袍襗之属，皆良货贿所成。笫，箦也。郑司农云：“衽席，单席也。䙝器，清器，虎子之属。”○衽，而甚反。笫，侧美反。檡，音泽。"
                },
                {
                    "paragraph": "若合诸侯，则共珠槃、玉敦。",
                    "zhushu": "敦，槃类，珠玉以为饰。古者以槃盛血，以敦盛食。合诸侯者，必割牛耳，取其血，㰱之以盟。珠槃以盛牛耳，尸盟者执之。故书珠为夷。郑司农云：“夷槃，或为珠槃。玉敦，㰱血玉器。”○敦，音对，又丁雷反。盛，音成，下同。㰱，色洽反。"
                },
                {
                    "paragraph": "凡王之献金玉、兵器、文织、良货贿之物，受而藏之。",
                    "zhushu": "谓百工为王所作，可以献遗诸侯。古者致物于人，尊之则曰献，通行曰馈。春秋曰“齐侯来献戎捷”，尊鲁也。文织，画及绣锦。○织，音志，又如字。为，于伪反。遗，唯季反，下同。"
                },
                {
                    "paragraph": "凡王之好赐，共其货贿。",
                    "zhushu": "",
                    "type": 2
                },
                {
                    "paragraph": "内府，掌受九贡、九赋、九功之货贿、良兵、良器，以待邦之大用。",
                    "zhushu": "大用，朝觐之班赐。"
                },
                {
                    "paragraph": "凡四方之币献之金玉、齿革、兵器，凡良货贿入焉。",
                    "zhushu": "诸侯朝聘所献国珍。"
                },
                {
                    "paragraph": "凡适四方使者，共其所受之物而奉之。",
                    "zhushu": "王所以遗诸侯者。○使，所吏反。"
                },
                {
                    "paragraph": "凡王及冢宰之好赐予，则共之。",
                    "zhushu": "冢宰待四方宾客之小治，或有所善，亦赐予之。",
                    "type": 2
                },
                {
                    "paragraph": "外府，掌邦布之入出，以共百物，而待邦之用，凡有法者。",
                    "zhushu": "布，泉也。布，读为宣布之布。其藏曰泉，其行曰布，取名于水泉，其流行无不徧。入出，谓受之复出之。共百物者，或作之，或买之。待，犹给也。有法，百官之公用也。泉始盖一品，周景王铸大泉而有二品，后数变易，不复识本制。至汉，唯有五铢久行。王莽改货而异作，泉布多至十品。今存于民闲多者，有货布、大泉、货泉。货布长二寸五分，广寸，首长八分有奇，广八分；其圜好径二分半，足枝长八分，其右文曰“货”，左文曰“布”，重二十五铢，直货泉二十五。大泉径一寸二分，重十二铢，文曰“大泉”，直十五货泉。货泉径一寸，重五铢，右文曰“货”，左曰“泉”，直一也。○复，扶又反，又音服。奇，纪宜反。枝，如字。"
                },
                {
                    "paragraph": "共王及后、世子之衣服之用。凡祭祀、宾客、丧纪、会同、军旅，共其财用之币赍赐予之财用。",
                    "zhushu": "赍，行道之财用也。聘礼曰：“问几月之赍。”郑司农云：“赍或为资。今礼家定赍作资。”玄谓赍、资同耳。其字以齐次为声，从贝变易，古字亦多或。○赍，音咨。几，举岂反。"
                },
                {
                    "paragraph": "凡邦之小用，皆受焉。",
                    "zhushu": "皆来受。"
                },
                {
                    "paragraph": "岁终，则会，唯王及后之服不会。",
                    "zhushu": "",
                    "type": 2
                },
                {
                    "paragraph": "司会，掌邦之六典、八法、八则之贰，以逆邦国、都鄙、官府之治。",
                    "zhushu": "逆，受而钩考之。○会，古外反，下同。"
                },
                {
                    "paragraph": "以九贡之法致邦国之财用；以九赋之法令田野之财用；以九功之法令民职之财用；以九式之法均节邦之财用。掌国之官府、郊野、县都之百物财用，凡在书契版图者之贰，以逆群吏之治，而听其会计。",
                    "zhushu": "郊，四郊，去国百里。野，甸稍也。甸，去国二百里。稍，三百里；县，四百里；都，五百里。书，谓簿书。契，其最凡也。版，户籍也。图，土地形象，田地广狭。"
                },
                {
                    "paragraph": "以参互攷日成，以月要攷月成，以岁会攷岁成，",
                    "zhushu": "参互，谓司书之要贰，与职内之入、职岁之出。故书互为巨，杜子春读为参互。"
                },
                {
                    "paragraph": "以周知四国之治，以诏王及冢宰废置。",
                    "zhushu": "周，犹徧也。言四国者，本逆邦国之治，亦钩考以告。",
                    "type": 2
                },
                {
                    "paragraph": "司书，掌邦之六典、八法、八则、九职、九正、九事，邦中之版，土地之图，以周知入出百物，以叙其财，受其币，使入于职币。",
                    "zhushu": "九正，谓九赋、九贡。正，税也。九事，谓九式。变言之者，重其职，明本而掌之，非徒相副贰也。叙，犹比次也，谓钩考其财币所给，及其余见，为之簿书。故书受为授。郑司农云：“授，当为受，谓受财币之簿书也。”玄谓亦受录其余币，而为之簿书，使之入于职币。币物当以时用之，久藏将朽蠹。○正，音征。比，毗志反。见，贤遍反，下同。"
                },
                {
                    "paragraph": "凡上之用财用，必攷于司会。",
                    "zhushu": "上，谓王与冢宰。王虽不会，亦当知多少而阙之。司会以九式均节邦之财用。"
                },
                {
                    "paragraph": "三岁，则大计群吏之治，以知民之财。器械之数，以知田野、夫家、六畜之数，以知山林、川泽之数，以逆群吏之征令。",
                    "zhushu": "械，犹兵也。逆，受而钩考之。山林、川泽，童枯则不税。○械，户戒反。畜，许又反。"
                },
                {
                    "paragraph": "凡税敛，掌事者受法焉。及事成，则入要贰焉。",
                    "zhushu": "法，犹数也，应当税者之数。成，犹毕也。○敛，力验反。"
                },
                {
                    "paragraph": "凡邦治，攷焉。",
                    "zhushu": "考其法于司书。",
                    "type": 2
                },
                {
                    "paragraph": "职内，掌邦之赋入，辨其财用之物，而执其总，以贰官府、都鄙之财入之数，以逆邦国之赋用。",
                    "zhushu": "辨财用之物，处之，使种类相从。总，谓簿书之种别与大凡。官府之有财入，若关市之属。○种，章勇反。"
                },
                {
                    "paragraph": "凡受财者，受其贰令而书之。",
                    "zhushu": "受财，受于职内，以给公用者。贰令者，谓若今御史所写下本奏，王所可者。书之，若言某月某日某甲，诏书出某物若干，给某官某事。"
                },
                {
                    "paragraph": "及会，以逆职岁与官府财用之出，",
                    "zhushu": "亦参互钩考之。"
                },
                {
                    "paragraph": "而叙其财，以待邦之移用。",
                    "zhushu": "亦钩考，今藏中余见为之簿。移用，谓转运给他。○藏，才浪反。",
                    "type": 2
                },
                {
                    "paragraph": "职岁，掌邦之赋出，以贰官府、都鄙之财出赐之数，以待会计而攷之。",
                    "zhushu": "以贰者，亦如职内书其贰令而编存之。○编，必绵反。"
                },
                {
                    "paragraph": "凡官府、都鄙、群吏之出财用，受式法于职岁。",
                    "zhushu": "百官之公用式法多少，职岁掌出之，旧用事存焉。"
                },
                {
                    "paragraph": "凡上之赐予，以叙与职币授之。",
                    "zhushu": "叙，受赐者之尊卑。"
                },
                {
                    "paragraph": "及会，以式法赞逆会。",
                    "zhushu": "助司会钩考群吏之计。",
                    "type": 2
                },
                {
                    "paragraph": "职币，掌式法以敛官府、都鄙与凡用邦财者之币，",
                    "zhushu": "币，谓给公用之余。凡用邦财者，谓军旅。"
                },
                {
                    "paragraph": "振掌事者之余财，",
                    "zhushu": "振，犹抍也，检也。掌事，谓以王命有所作为。先言敛币，后言振财，互文。○抍，音拯。"
                },
                {
                    "paragraph": "皆辨其物而奠其录，以书楬之，以诏上之小用赐予。",
                    "zhushu": "奠，定也。故书录为禄。杜子春云：“禄当为录，定其录籍。”郑司农云：“楬之，若今时为书以著其币。”○楬，其列反。著，直略反，又张恕反。"
                },
                {
                    "paragraph": "岁终，则会其出。凡邦之会事，以式法赞之。",
                    "zhushu": "",
                    "type": 2
                },
                {
                    "paragraph": "司裘，掌为大裘，以共王祀天之服。",
                    "zhushu": "郑司农云：“大裘，黑羔裘，服以祀天，示质。”"
                },
                {
                    "paragraph": "中秋献良裘，王乃行羽物。",
                    "zhushu": "良，善也。中秋鸟兽㲝毨，因其良时而用之。郑司农云：“良裘，王所服也。行羽物，以羽物飞鸟赐群吏。”玄谓良裘，玉藻所谓黼裘与？此羽物，小鸟鹑雀之属，鹰所击者。中秋鸠化为鹰，中春鹰化为鸠，顺其始杀，与其将止，而大班羽物。○中，音仲。㲝，音毛。毨，先典反。与，音余。"
                },
                {
                    "paragraph": "季秋，献功裘，以待颁赐。",
                    "zhushu": "功裘，人功微粗，谓狐青麛裘之属。郑司农云：“功裘，卿大夫所服。”○麛，音迷。"
                },
                {
                    "paragraph": "王大射，则共虎侯、熊侯、豹侯，设其鹄。诸侯，则共熊侯、豹侯，卿大夫则共麋侯，皆设其鹄。",
                    "zhushu": "大射者，为祭祀射。王将有郊庙之事，以射择诸侯及群臣与邦国所贡之士可以与祭者。射者可以观德行，其容体比于礼，其节比于乐，而中多者，得与于祭。诸侯，谓三公及王子弟封于畿内者。卿大夫亦皆有采地焉。其将祀其先祖，亦与群臣射以择之。凡大射，各于其射宫。侯者，其所射也。以虎、熊、豹、麋之皮饰其侧，又方制之以为𦎧，谓之鹄，著于侯中，所谓皮侯。王之大射：虎侯，王所自射也；熊侯，诸侯所射；豹侯，卿大夫以下所射。诸侯之大射：熊侯，诸侯所自射；豹侯，群臣所射。卿大夫之大射：麋侯，君臣共射焉。凡此侯道，虎九十弓，熊七十弓，豹、麋五十弓。列国之诸侯大射，大侯亦九十，参七十，干五十，远尊得伸可同耳。所射正谓之侯者，天子中之，则能服诸侯，诸侯以下中之，则得为诸侯。郑司农云：“鹄，鹄毛也。方十尺曰侯，四尺曰鹄，二尺曰正，四寸曰质。”玄谓侯中之大小，取数于侯道。郷射记曰：“弓二寸以为侯中。”则九十弓者，侯中广丈八尺；七十弓者，侯中广丈四尺；五十弓者，侯中广一丈。尊卑异等，此数明矣。考工记曰：“梓人为侯，广与崇方，参分其广，而鹄居一焉。”然则侯中丈八尺者，鹄方六尺；侯中丈四尺者，鹄方四尺六寸大半寸；侯中一丈者，鹄方三尺三寸少半寸。谓之鹄者，取名于鳱鹄。鳱鹄，小鸟而难中，是以中之为俊。亦取鹄之言较，较者，直也，射所以直己志。用虎、熊、豹、麋之皮，示服猛，讨迷惑者。射者大礼，故取义众也。士不大射，士无臣，祭无所择。故书诸侯则共熊侯、虎侯。杜子春云：“虎当为豹。”○鹄，古毒反。为祭，于伪反。以与，音预，下“得与”同。比，毗志反，下同。而中，下仲反，下同。所射，食亦反，下皆同。𦎧，诸允反。著，直略反。参，素感反。干，鱼旰反，又鱼涧反。远，于万反。正，音征，下同。鳱，音干。"
                },
                {
                    "paragraph": "大丧，廞裘，饰皮车。",
                    "zhushu": "皮车，遣车之革路。故书廞为淫。郑司农云：“淫裘，陈裘也。”玄谓廞，兴也，若诗之兴，谓象似而作之。凡为神之偶衣物，必沽而小耳。○廞，许金反。遣，弃战反。兴，虚譍反，下同。○"
                },
                {
                    "paragraph": "凡邦之皮事，掌之。岁终，则会，唯王之裘与其皮事不会。",
                    "zhushu": "",
                    "type": 2
                },
                {
                    "paragraph": "掌皮，掌秋敛皮，冬敛革，春献之。",
                    "zhushu": "皮革逾岁乾久乃可用。献之，献其良者于王，以入司裘，给王用。"
                },
                {
                    "paragraph": "遂以式法颁皮革于百工，",
                    "zhushu": "式法，作物所用多少。故事。"
                },
                {
                    "paragraph": "共其毳毛为毡，以待邦事。",
                    "zhushu": "当用毡则共之。毳毛，毛细缛者。○毳，尺锐反。缛，音辱。"
                },
                {
                    "paragraph": "岁终，则会其财赍。",
                    "zhushu": "财，敛财本数及余见者。赍，所给予人以物曰赍。今时诏书或曰赍计吏。郑司农云：“赍或为资。”○见，贤遍反。",
                    "type": 2
                },
                {
                    "paragraph": "内宰，掌书版图之法，以治王内之政令，均其稍食，分其人民以居之。",
                    "zhushu": "版，谓宫中阍寺之属及其子弟录籍也。图，王及后、世子之宫中吏官府之形象也。政令，谓施阍寺者。稍食，吏禄禀也。人民，吏子弟。分之，使众者就寡，均宿卫。○"
                },
                {
                    "paragraph": "以阴礼教六宫，",
                    "zhushu": "郑司农云：“阴礼，妇人之礼。六宫后五前一，王之妃百二十人：后一人，夫人三人，𡣕九人，世妇二十七人，女御八十一人。”玄谓六宫，谓后也。妇人称寝曰宫。宫，隐蔽之言。后象王，立六宫而居之，亦正寝一，燕寝五。教者，不敢斥言之，谓之六宫，若今称皇后为中宫矣。昏礼：“母戒女曰：夙夜母违宫事。”○"
                },
                {
                    "paragraph": "以阴礼教九𡣕，",
                    "zhushu": "教以妇人之礼。不言教夫人、世妇者，举中省文。"
                },
                {
                    "paragraph": "以妇职之法教九御，使各有属以作二事，正其服，禁其奇衺，展其功绪。",
                    "zhushu": "妇职，谓织纴、组紃、缝线之事。九御，女御也，九九而御于王，因以号焉。使之九九为属，同时御，又同事也。正其服，止逾侈。奇衺，若今媚道。展，犹录也。绪，业也。故书二为三，杜子春云：“当为二。二事，谓丝枲之事。”○奇，纪宜反。衺，似嗟反。纴，女金反。组，音祖。紃，似伦反。"
                },
                {
                    "paragraph": "大祭祀，后祼献，则赞，瑶爵亦如之。",
                    "zhushu": "谓祭宗庙，王既祼而出迎牲，后乃从后祼也。祭统曰：“君执圭瓒祼尸，大宗执璋瓒亚祼。”此大宗亚祼，谓夫人不与而摄耳。献，谓王荐腥荐孰，后亦从后献也。瑶爵，谓尸卒食，王既酳尸，后亚献之，其爵以瑶为饰。○祼，古乱反。不与，音预。酳，士靳反，又音胤。"
                },
                {
                    "paragraph": "正后之服位而诏其礼乐之仪。",
                    "zhushu": "荐彻之礼，当与乐相应。位，谓房中户内及阼所立处。"
                },
                {
                    "paragraph": "赞九𡣕之礼事。",
                    "zhushu": "助九𡣕赞后之事。九𡣕者，赞后荐玉齍，荐彻豆笾。○齍，音咨。"
                },
                {
                    "paragraph": "凡宾客之祼献、瑶爵，皆赞。",
                    "zhushu": "谓王同姓及二王之后来朝觐为宾客者。祼之礼，亚王而礼宾。献，谓王飨燕，亚王献宾也。瑶爵，所以亚王酬宾也。坊记曰：“阳侯杀穆侯而窃其夫人，故大飨废夫人之礼。”"
                },
                {
                    "paragraph": "致后之宾客之礼。",
                    "zhushu": "谓诸侯来朝觐及女宾之宾客。"
                },
                {
                    "paragraph": "凡丧事，佐后使治外内命妇，正其服位。",
                    "zhushu": "使，使其属之上士。内命妇，谓九𡣕世妇、女御。郑司农云：“外命妇，卿大夫之妻，王命其夫，后命其妇。”玄谓士妻亦为命妇。"
                },
                {
                    "paragraph": "凡建国，佐后立市，设其次，置其叙，正其肆，陈其货贿，出其度、量、淳制，祭之以阴礼。",
                    "zhushu": "市朝者，君所以建国也。建国者必面朝后市，王立朝而后立市，阴阳相成之义。次，思次也。叙，介次也。陈，犹处也。度，丈尺也。量，豆区之属。郑司农云：“佐后立市者，始立市，后立之也。祭之以阴礼者，市中之社，先后所立社也。”故书淳为敦，杜子春读敦为纯。纯，谓幅广也。制，谓匹长。玄谓纯制，天子巡守礼所云“制币丈八尺，纯四𦐖”与阴礼，妇人之祭礼。○淳，诸允反，又音纯。纯，诸允反，下同。𦐖，音纸。与，音余。"
                },
                {
                    "paragraph": "中春，诏后帅外内命妇始蚕于北郊，以为祭服。",
                    "zhushu": "蚕于北郊，妇人以纯阴为尊，郊必有公桑蚕室焉。○中，音仲。"
                },
                {
                    "paragraph": "岁终，则会内人之稍食，稽其功事。",
                    "zhushu": "内人，主谓九御。"
                },
                {
                    "paragraph": "佐后而受献功者，比其小大与其粗良而赏罚之。",
                    "zhushu": "献功者，九御之属。郑司农云：“烝而献功。”玄谓典妇功曰：“及秋献功。”"
                },
                {
                    "paragraph": "会内宫之财用。",
                    "zhushu": "计夫人以下所用财。"
                },
                {
                    "paragraph": "正岁，均其稍食，施其功事，宪禁令于王之北宫，而纠其守。",
                    "zhushu": "均，犹调度也。施，犹赋也。北宫，后之六宫。谓之北宫者，系于王言之，明用王之禁令令之。守，宿卫者。○调，徒吊反。度，待洛反，或如字。"
                },
                {
                    "paragraph": "上春，诏王后帅六宫之人而生穜稑之种，而献之于王。",
                    "zhushu": "六宫之人，夫人以下，分居后之六宫者。古者使后宫藏种，以其有传类蕃孳之祥。必生而献之，示能育之，使不伤败，且以佐王耕事，共禘郊也。郑司农云：“先种后孰谓之穜，后种先孰谓之稑，王当以耕种于藉田。”玄谓诗云“黍稷穜稑”是也。夫人以下分居后之六宫者，毎宫九𡣕一人，世妇三人，女御九人；其余九𡣕三人，世妇九人，女御二十七人，从后，唯其所燕息焉。从后者，五日而沐浴，其次又上，十五日而徧云。夫人如三公，从容论妇礼。○穜，直龙反。稑，音六。种，章勇反，注“藏种”同。蕃，音烦。孳，音兹。",
                    "type": 2
                },
                {
                    "paragraph": "内小臣，掌王后之命，正其服位。",
                    "zhushu": "命，谓使令所为，或言王后，或言后，通耳。"
                },
                {
                    "paragraph": "后出入，则前驱。",
                    "zhushu": "道之。"
                },
                {
                    "paragraph": "若有祭祀、宾客、丧纪，则𢷤。诏后之礼事，相九𡣕之礼事，正内人之礼事，彻后之俎。",
                    "zhushu": "𢷤，为后传辞，有所求为。诏、相、正者，异尊卑也。俎，谓后受尸之爵，饮于房中之俎。○相，息亮反。为后，于伪反。"
                },
                {
                    "paragraph": "后有好事于四方，则使往；有好令于卿大夫，则亦如之。",
                    "zhushu": "后于其族亲所善者，使往问遗之。○好，呼报反，下同。遗，唯季反。"
                },
                {
                    "paragraph": "掌王之阴事、阴令。",
                    "zhushu": "阴事，群妃御见之事，若今掖庭令，昼漏不尽八刻，白录所记，推当御见者。阴令，王所求为于北宫。○见，贤遍反。",
                    "type": 2
                },
                {
                    "paragraph": "阍人，掌守王宫之中门之禁，",
                    "zhushu": "中门，于外内为中，若今宫阙门。郑司农云：“王有五门：外曰皐门，二曰雉门，三曰库门，四曰应门，五曰路门。路门一曰毕门。”玄谓雉门，三门也。春秋传曰：“雉门灾，及两观。”○观，古乱反。"
                },
                {
                    "paragraph": "丧服、凶器不入宫，濳服、贼器不入宫，奇服怪民不入宫。",
                    "zhushu": "丧服，衰绖也。凶器，明器也。濳服，若衷甲者。贼器，盗贼之任器。兵物皆有刻识。奇服，衣非常。春秋传曰：“尨奇无常，怪民狂易。”○衰，音崔。识，式志反。尨，亡江反。易，以豉反。"
                },
                {
                    "paragraph": "凡内人、公器、宾客，无帅则几其出入，",
                    "zhushu": "三者之出入，当须使者符节乃行。郑司农云：“公器，将持公家器出入者。几，谓无将帅引之者，则苛其出入。”○帅，色类反。苛，呼河反，又音何。"
                },
                {
                    "paragraph": "以时启闭。",
                    "zhushu": "时，漏尽。"
                },
                {
                    "paragraph": "凡外内命夫命妇出入，则为之辟。",
                    "zhushu": "辟行人，使无干也。内命夫，卿、大夫、士之在官中者。○为，于伪反。辟，婢亦反，避也。"
                },
                {
                    "paragraph": "掌埽门庭。",
                    "zhushu": "门庭，门相当之地。○埽，素报反。"
                },
                {
                    "paragraph": "大祭祀、丧纪之事，设门燎，跸宫门、庙门。",
                    "zhushu": "燎，地烛也。跸，止行者。庙在中门之外。○燎，力召反。"
                },
                {
                    "paragraph": "凡宾客亦如之。",
                    "zhushu": "",
                    "type": 2
                },
                {
                    "paragraph": "寺人，掌王之内人及女宫之戒令，相道其出入之事而纠之。",
                    "zhushu": "内人，女御也。女宫，刑女之在宫中者。纠，犹割察也。○相，息亮反。道，徒报反，后同。"
                },
                {
                    "paragraph": "若有丧纪、宾客、祭祀之事，则帅女宫而致于有司，",
                    "zhushu": "有司，谓宫卿世妇。"
                },
                {
                    "paragraph": "佐世妇治礼事。",
                    "zhushu": "世妇，二十七世妇。"
                },
                {
                    "paragraph": "掌内人之禁令，凡内人吊临于外，则帅而往，立于其前而诏相之。",
                    "zhushu": "从世妇所吊，若哭其族亲。立其前者，贱也。贱而必诏相之者，出入于王宫，不可以阙于礼。○临，良鸩反，后同。",
                    "type": 2
                },
                {
                    "paragraph": "内竖，掌内外之通令，凡小事。",
                    "zhushu": "内，后六宫。外，卿大夫也。使童竖通王内外之命给小事者，以其无与为礼，出入便疾。内外以大事闻王，则俟朝而自复。○便，婢面反。"
                },
                {
                    "paragraph": "若有祭祀、宾客、丧纪之事，则为内人跸。",
                    "zhushu": "内人，从世妇有事于庙者。内竖为六宫跸者，以其掌内小事。○为，于伪反。"
                },
                {
                    "paragraph": "王后之丧，迁于宫中，则前跸。及葬，执䙝器以从遣车。",
                    "zhushu": "丧迁者，将葬，朝于庙。䙝器，振饰颒沐之器。○遣，弃战反，后“遣车”放此。颒，呼内反。",
                    "type": 2
                },
                {
                    "paragraph": "九𡣕，掌妇学之法，以教九御妇德、妇言、妇容、妇功，各帅其属而以时御叙于王所。",
                    "zhushu": "妇德，谓贞顺。妇言，谓辞令。妇容，谓婉娩。妇功，谓丝枲。自九𡣕以下，九九而御于王所。九𡣕者，既习于四事，又备于从人之道，是以教女御也。教各帅其属者，使亦九九，相与从于王所息之燕寝。御，犹进也，劝也，进劝王息，亦相次叙。凡群妃御见之法，月与后妃其象也。卑者宜先，尊者宜后。女御八十一人，当九夕，世妇二十七人，当三夕，九𡣕九人，当一夕，三夫人当一夕，后当一夕，亦十五日而徧云。自望后反之。孔子云：“日者天之明，月者地之理。阴契制，故月上属为天，使妇从夫，放月纪。”○婉，于阮反。娩，音晚。月上，时掌反。放，方往反。"
                },
                {
                    "paragraph": "凡祭祀，赞玉齍，赞后荐，彻豆笾。",
                    "zhushu": "玉齍，玉敦，受黍稷器。后进之而不彻。故书玉为王。杜子春云：“为玉。”○齍，音咨，又祖稽反。敦，音对。"
                },
                {
                    "paragraph": "若有宾客，则从后。",
                    "zhushu": "当赞后事。"
                },
                {
                    "paragraph": "大丧，帅叙哭者亦如之。",
                    "zhushu": "亦从后。帅，犹道也。后哭，众之次叙者乃哭。",
                    "type": 2
                },
                {
                    "paragraph": "世妇，掌祭祀、宾客、丧纪之事，帅女宫而濯摡，为齍盛。",
                    "zhushu": "摡，拭也。为，犹差择。○摡，古爱反。"
                },
                {
                    "paragraph": "及祭之日，涖陈女宫之具，凡内羞之物。",
                    "zhushu": "涖，临也。内羞，房中之羞。○涖，音利。"
                },
                {
                    "paragraph": "掌吊临于卿大夫之丧。",
                    "zhushu": "王使往吊。",
                    "type": 2
                },
                {
                    "paragraph": "女御，掌御叙于王之燕寝，",
                    "zhushu": "言掌御叙，防上之专妬者。于王之燕寝，则王不就后宫息。"
                },
                {
                    "paragraph": "以岁时献功事。",
                    "zhushu": "丝枲成功之事。"
                },
                {
                    "paragraph": "凡祭祀，赞世妇。",
                    "zhushu": "助其帅，涖女宫。"
                },
                {
                    "paragraph": "大丧，掌沐浴。",
                    "zhushu": "王及后之丧。"
                },
                {
                    "paragraph": "后之丧，持翣。",
                    "zhushu": "翣，棺饰也，持而从柩车。○翣，所甲反。"
                },
                {
                    "paragraph": "从世妇而吊于卿大夫之丧。",
                    "zhushu": "从之数，盖如使者之介云。○使，所吏反。",
                    "type": 2
                },
                {
                    "paragraph": "女祝，掌王后之内祭祀，凡内祷祠之事。",
                    "zhushu": "内祭祀，六宫之中灶、门、户。祷，疾病求瘳也。祠，报福。○祷，丁考反。"
                },
                {
                    "paragraph": "掌以时招梗、禬禳之事，以除疾殃。",
                    "zhushu": "郑大夫读梗为亢，谓招善而亢恶去之。杜子春读梗为更。玄谓梗，御未至也。除灾害曰禬，禬犹刮去也。郤变异曰禳，禳，攘也。四礼唯禳其遗象，今存。○梗，古猛反，郑音亢。禬，古外反，又户外反。禳，如羊反。去，起吕反，下同。",
                    "type": 2
                },
                {
                    "paragraph": "女史，掌王后之礼职，掌内治之贰，以诏后治内政，",
                    "zhushu": "内治之法，本在内宰，书而贰之。"
                },
                {
                    "paragraph": "逆内宫，",
                    "zhushu": "钩考六宫之计。"
                },
                {
                    "paragraph": "书内令。",
                    "zhushu": "后之令。"
                },
                {
                    "paragraph": "凡后之事，以礼从。",
                    "zhushu": "亦如大史之从于王。",
                    "type": 2
                },
                {
                    "paragraph": "典妇功，掌妇式之法，以授𡣕妇及内人女功之事赍。",
                    "zhushu": "妇式，妇人事之模范。法，其用财旧数。𡣕妇，九𡣕、世妇。言“及”以殊之者，容国中妇人贤善工于事者。事赍，谓以女功之事来取丝枲。故书赍为资，杜子春读为资。郑司农云：“内人谓女御。女功事资，谓女功丝枲之事。”○赍，音咨。"
                },
                {
                    "paragraph": "凡授𡣕妇功，及秋献功，辨其苦良，比其小大而贾之，物书而楬之，",
                    "zhushu": "授，当为“受”，声之误也。国中𡣕妇所作，成即送之，不须献功时。贾之者，物不正齐，当以泉计通功。郑司农：“苦读为盬，谓分别其缣帛与布纻之粗细，皆比方其大小，书其贾数而著其物，若今时题署物。”○授，音受。苦，音古。贾，音嫁。楬，其列反。别，彼列反。纻，音伫。著，直略反。"
                },
                {
                    "paragraph": "以共王及后之用，颁之于内府。",
                    "zhushu": "",
                    "type": 2
                },
                {
                    "paragraph": "典丝，掌丝入而辨其物，以其贾楬之。",
                    "zhushu": "丝入，谓九职之𡣕妇所贡丝。"
                },
                {
                    "paragraph": "掌其藏与其出，以待兴功之时。",
                    "zhushu": "丝之贡少，藏之出之，可同官也。时者，若温煖宜缣帛，清凉宜文绣。"
                },
                {
                    "paragraph": "颁丝于外内工，皆以物授之。",
                    "zhushu": "外工，外𡣕妇也。内工，女御。"
                },
                {
                    "paragraph": "凡上之赐予，亦如之。",
                    "zhushu": "王以丝物赐人。"
                },
                {
                    "paragraph": "及献功，则受良功而藏之，辨其物而书其数，以待有司之政令，上之赐予。",
                    "zhushu": "良，当为苦，字之误。受其粗盬之功，以给有司之公用。其良功者，典妇功受之，以共王及后之用。郑司农云：“良功，丝功，缣帛。”○良，音古。"
                },
                {
                    "paragraph": "凡祭祀，共黼画组就之物。",
                    "zhushu": "以给衣服冕旒及依盥巾之属。白与黑谓之黼，采色一成曰就。○依，于岂反。盥，音管。"
                },
                {
                    "paragraph": "丧纪，共其丝纩组文之物。",
                    "zhushu": "以给线缕著，盱口綦握之属。青与赤谓之文。○纩，音旷，又古旷反。著，直略反，下同。盱，香于反。綦，音其，又音忌。握，乌学反。"
                },
                {
                    "paragraph": "凡饰邦器者，受文织丝组焉。",
                    "zhushu": "谓茵席屏风之属。○织，音志。"
                },
                {
                    "paragraph": "岁终，则各以其物会之。",
                    "zhushu": "种别为计。郑司农云：“各以其所饰之物，计会傅著之。”○会，古外反，又户外反。传，音附。",
                    "type": 2
                },
                {
                    "paragraph": "典枲，掌布、缌、缕、纻之麻、草之物，以待时颁功而授赍。",
                    "zhushu": "缌，十五升布，抽其半者。白而细疏曰纻。杂言此数物者，以著其类众多。草，葛䔛之属。故书赍作资。○䔛，苦迥反。"
                },
                {
                    "paragraph": "及献功，受苦功，以其贾楬而藏之，以待时颁。",
                    "zhushu": "其良功亦入于典。妇功，以共王及后之用。郑司农云：“苦功，谓麻功布纻。”○苦，音古。"
                },
                {
                    "paragraph": "颁衣服授之。赐予，亦如之。",
                    "zhushu": "授之，授受颁者。帛，言待有司之政今，布言班衣服，互文。"
                },
                {
                    "paragraph": "岁终，则各以其物会之。",
                    "zhushu": "",
                    "type": 2
                },
                {
                    "paragraph": "内司服，掌王后之六服：袆衣、揄狄、阙狄、鞠衣、展衣、缘衣、素沙。",
                    "zhushu": "郑司农云：“袆衣，画衣也。祭统曰：‘君卷冕立于阼，夫人副祎立于东房。’揄狄、阙狄，画羽饰。展衣，白衣也。丧大记曰：‘复者朝服，君以卷，夫人以屈狄，世妇以襢衣。’屈者，音声与阙相似，襢与展相似，皆妇人之服。鞠衣，黄衣也。素沙，赤衣也。”玄谓狄当为翟。翟，雉名。伊雒而南，素质，五色皆备成章曰翚。江淮而南，青质，五色皆备成章曰摇。王后之服，刻缯为之形而采画之，缀于衣以为文章。祎衣，画翚者，揄翟，画摇者。阙翟，刻而不画。此三者皆祭服。从王祭先王则服袆衣，祭先公则服揄翟，祭群小祀则服阙翟。今世有圭衣者，盖三翟之遗俗。鞠衣，黄桑服也，色如鞠尘，象桑叶始生。月令：“三月，荐鞠衣于上帝，告桑事。”展衣，以礼见王及宾客之服，字当为“襢”。襢之言亶，亶，诚也。诗国风曰“玼兮玼兮，其之翟也”，下云“胡然而天也，胡然而帝也”，言其德当神明。又曰“瑳兮瑳兮，其之展也”，下云“展如之人兮，邦之媛也”，言其行配君子。二者之义与礼合矣。杂记曰：“夫人复税衣揄狄。”又丧大记曰：“士妻以褖衣。”言褖者甚众，字或作“税”。此“缘衣”者，实作“褖衣”也。褖衣，御于王之服，亦以燕居。男子之褖衣黑，则是亦黑也。六服备于此矣。袆、揄，狄、展，声相近。缘，字之误也。以下推次其色，则阙狄赤，揄狄青，袆衣玄。妇人尚专一，德无所兼，连衣裳不异其色。素沙者，今之白䌸也。六服皆袍制，以白䌸为里，使之张显。今世有沙縠者，名出于此。○袆，音晖。揄，音遥。鞠，居六反，又丘六反。展衣，陟扇反。缘，或作褖，音彖。卷，古本反，下同。屈，音阙。檀，张彦反。翚，音晖。亶，丹但反。玼，音此。瑳，仓我反。展，如字。媛，音援。税，吐乱反。䌸，音绢。张，如字，又音帐。"
                },
                {
                    "paragraph": "辨外内命妇之服，鞠衣、展衣、缘衣、素沙。",
                    "zhushu": "内命妇之服：鞠衣，九𡣕也；展衣，世妇也；缘衣，女御也。外命妇者，其夫孤也，则服鞠衣；其夫卿大夫也，则服展衣；其夫士也，则服缘衣。三夫人及公之妻，其阙狄以下乎？侯伯之夫人揄狄，子男之夫人亦阙狄，唯二王后袆衣。"
                },
                {
                    "paragraph": "凡祭祀、宾客，共后之衣服；及九𡣕世妇凡命妇，共其衣服。共丧衰亦如之。",
                    "zhushu": "凡者，凡女御与外命妇也。言“及”言“凡”，殊贵贱也。春秋之义，王人虽微者，犹序乎诸侯之上，所以尊尊也。臣之命者，再命以上受服，则下士之妻不共也。外命妇，唯王祭祀、宾客，以礼佐后，得服此上服，自于其家则降焉。○衰，七雷反。上，时掌反。"
                },
                {
                    "paragraph": "后之丧，共其衣服，凡内具之物。",
                    "zhushu": "内具，纷、帨、线、纩、鞶袠之属。○帨，始锐反，佩巾。鞶，步干反。袠，陈乙反。",
                    "type": 2
                },
                {
                    "paragraph": "缝人，掌王宫之缝线之事，以役女御，以缝王及后之衣服。",
                    "zhushu": "女御裁缝王及后之衣服，则为役助之，宫中余裁缝事，则专为焉。郑司农云：“线，缕。”"
                },
                {
                    "paragraph": "丧缝棺饰焉，",
                    "zhushu": "孝子既启，见棺犹见亲之身。既载，饰而以行，遂以葬，若存时居于帷幕而加文绣。丧大记曰：“饰棺，君龙帷，三池，振容，黼荒，火三列，黻三列，素锦褚，加伪荒，纁纽六，齐五采，五贝，黼翣二，黻翣二，画翣二，皆戴圭，鱼跃拂池。君纁戴六，纁披六。”此诸侯礼也。礼器曰：“天子八翣，诸侯六翣，大夫四翣。”汉礼器制度：饰棺，天子龙、火、黼、黻，皆五列，又有龙翣二，其戴皆加璧。故书焉为马，杜子春云：“当为焉。”○褚，张吕反。伪荒，郑改伪为帷。纁，许云反。翣，所甲反。披，彼伪反。"
                },
                {
                    "paragraph": "衣翣柳之材。",
                    "zhushu": "必先缠衣其木，乃以张饰也。柳之言聚，诸饰之所聚。书曰：“分命和仲，度西曰柳谷。”故书翣柳作接橮。郑司农云：“接读为歰，橮，读为柳，皆棺饰。檀弓曰：‘周人墙置歰。’春秋传曰：‘四歰不跸。’”○衣，于既反。度，音宅。歰，所甲反。橮，音柳。"
                },
                {
                    "paragraph": "掌凡内之缝事。",
                    "zhushu": "",
                    "type": 2
                },
                {
                    "paragraph": "染人，掌染丝帛。凡染，春暴练，夏纁玄，秋染夏，冬献功。",
                    "zhushu": "暴练，练其素而暴之。故书纁作䵫。郑司农云：“䵫，读当为纁，纁，谓绛也。夏，大也，秋乃大染。”玄谓纁玄者，谓始可以染此色者。玄纁者，天地之色，以为祭服。石染当及盛暑热润，始湛研之，三月而后可用。考工记钟氏则染纁术也。染玄则史传阙矣。染夏者，染五色。谓之夏者，其色以夏狄为饰。禹贡曰“羽𤰕夏狄”，是其总名。其类有六：曰翚，曰摇，曰𠷎，曰甾，曰希，曰蹲。其毛羽五色皆备成章，染者拟以为深浅之度，是以放而取名焉。○暴，步卜反，又步落反。秋染，如琰反，注“染夏”同。夏，户雅反，后可以意求。䵫，音勋。湛，子廉反。𤰕，古犬反。𠷎，直刘反。蹲，音存，又祖混反。希，如字。放，方往反。"
                },
                {
                    "paragraph": "掌凡染事。",
                    "zhushu": ""
                },
                {
                    "paragraph": "追师，掌王后之首服，为副，编、次，追衡笄，为九𡣕，及外内命妇之首服，以待祭祀、宾客。",
                    "zhushu": "郑司农云：“追，冠名。士冠礼记曰：‘委貌，周道也；章甫，殷道也；牟追，夏后氏之道也。’追师，掌冠冕之官，故并主王后之首服。副者，妇人之首服。祭统曰：‘君卷冕立于阼，夫人副袆立于东房。’衡，维持冠者。春秋传曰：‘衡、紞、纮、綖。’”玄谓副之言覆，所以覆首为之饰，其遗象若今步繇矣，服之以从王祭祀。编，编列发为之，其遗象若今假紒矣，服之以桑也。次，次第发长短为之，所谓髲髢，服之以见王。王后之燕居，亦纚、笄、总而己。追，犹治也。诗云“追琢其璋”，王后之衡笄，皆以玉为之，唯祭服有衡，垂于副之两旁，当耳，其下以紞县瑱。诗云：“玼兮玼兮，其之翟也。鬒发如云，不屑鬄也。玉之瑱也。”是之谓也。笄，卷发者。外内命妇衣鞠衣、襢衣者服编，衣、褖衣者服次。外内命妇，非王祭祀、宾客佐后之礼，自于其家，则亦降焉。少牢馈食礼曰“主妇髲鬄衣移袂”，特牲馈食礼曰“主妇纚笄宵衣”是也。昏礼女次纯衣，摄盛服耳。主人爵弁以迎。移袂，褖衣之袂。凡诸侯夫人于其国，衣服与王后同。○追，丁回反，下同。编，步典反，又必先反。冠礼，古乱反，后同。卷，古夲反。紞，丁敢反。纮，音宏。綖，以然反。繇，以招反。紒，音计。髲，皮寄反。髢，大计反。纚，所买反，又所绮反。县，音玄。填，它见反。鬒，之忍反。鬄，大计反，下同。卷发，眷免反，刘，羌权反。衣鞠，于既反，下同。移，昌氏反，下同。纯，侧其反，又如字。"
                },
                {
                    "paragraph": "丧纪，共笄绖，亦如之。",
                    "zhushu": "",
                    "type": 2
                },
                {
                    "paragraph": "屦人，掌王及后之服屦。为赤舄、黑舄，赤繶、黄繶，青句、素屦、葛屦。",
                    "zhushu": "屦自明矣，必连言服者，著服各有屦也。复下曰舄，襌下曰屦。古人言屦以通于复，今世言屦以通于襌，俗易语反与？舄屦有絇、有繶、有纯者，饰也。郑司农云：“赤繶、黄繶，以赤黄之丝为下缘。士丧礼曰：‘夏葛屦，冬皮屦，皆繶缁纯。’礼家说繶，亦谓以采丝砾其下。”玄谓凡屦舄，各象其裳之色。士冠礼曰玄端、黑屦、青絇繶纯，素积、白屦、缁絇繶纯，爵弁、纁屦，黑絇繶纯是也。王吉服有九，舄有三等。赤舄为上，冕服之舄。诗云“王锡韩侯，玄衮赤舄”，则诸侯与王同。下有白舄、黑舄。王后吉服六，唯祭服有舄。玄舄为上，袆衣之舄也。下有青舄、赤舄，鞠衣以下皆屦耳。句，当为絇，声之误也。絇、繶纯者同色，今云赤繶、黄繶、青絇，杂互言之，明舄屦众多，反复以见之。凡舄之饰，如缋之次，赤繶者，王黑舄之饰，黄繶者，王后玄舄之饰，青絇者，王白舄之饰。言繶必有絇纯，言絇亦有繶纯，三者相将。王及后之赤舄皆黑饰，后之青舄白饰。凡屦之饰，如绣次也。黄屦白饰，白屦黑饰，黑屦青饰。絇谓之拘，著舄屦之头，以为行戒。繶，缝中紃。纯，缘也。天子诸侯吉事皆舄，其余唯服冕衣翟著舄耳。士爵弁纁屦，黑絇、繶纯，尊祭服之屦饰，从缋也。素屦者，非纯吉，有凶去饰者，言葛屦，明有用皮时。○繶，于力反。句，音劬，一姜逾反。著服，丁庶反。与，音余。絇，音劬。有纯，章允反，下同。缘，悦面反，下同。砾，音历。著舄，知略反，又直略反。紃，音巡。"
                },
                {
                    "paragraph": "辨外内命夫命妇之命屦、功屦、散屦。",
                    "zhushu": "命夫之命屦，纁屦。命妇之命屦，黄屦以下。功屦，次命屦，于孤卿大夫则白屦、黑屦，九𡣕，内子亦然。世妇、命妇以黑屦为功屦。女御、士妻，命屦而己。士及士妻，谓再命受服者。散屦，亦谓去饰。○散，素但反。"
                },
                {
                    "paragraph": "凡四时之祭祀，以宜服之。",
                    "zhushu": "祭祀而有素屦、散屦者，唯大祥时。",
                    "type": 2
                },
                {
                    "paragraph": "夏采，掌大丧，以冕服复于大祖，以乘车建绥复于四郊。",
                    "zhushu": "求之王平生常所有事之处。乘车，玉路。于大庙以冕服，不出宫也。四郊以绥，出国门，此行道也。郑司农云：“复谓始死招魂复魄。士丧礼曰：‘士死于适室，复者一人以爵弁服，升自东荣，中屋北面，招以衣，曰皐某复，三，降衣于前，受用箧，升自阼阶，以衣尸。’丧大记曰：‘复，男子称名，妇人称字，唯哭先复。’言死而哭，哭而复，冀其复反。故檀弓曰：‘复，尽爱之道也。望反诸幽，求诸鬼神之道也。’北面，求诸幽之义也。檀弓又曰：‘君复于小寝、大寝、小祖、大祖、库门、四郊。’丧大记又曰：‘复者朝服，君以卷，夫人以屈狄，大夫以玄赪，世妇以襢衣，士以爵弁，士妻以税衣。’杂记曰：‘诸侯行而死于馆，则其复如于其国；如于道，则升其乘车之左毂，以其绥复。大夫死于馆，则其复如于家；死于道，则升其乘车之左毂，以其绥复。’丧大记又曰：‘为宾则公馆复，私馆不复。’夏采天子之官，故以冕服复于大祖，以乘车建绥复于四郊，天子之礼也。大祖，始祖庙也。”故书绥为𧞸，杜子春云：“当为绥，𧞸非是也。”玄谓明堂位曰“凡四代之服器，鲁兼用之”“有虞氏之旗，夏后氏之绥”。则旌旗有是绥者，当作“緌”，字之误也。緌以旄牛尾为之，缀于橦上，所谓注旄于干首者。王祀四郊，乘玉路，建大常，今以之复，去其旒，异之于生，亦因先王有徒緌者。士冠礼及玉藻冠緌之字，故书亦多作緌者，今礼家定作蕤。○乘，绳证反。绥，而谁反，下同。适，丁历反。卷，古本反。屈，音阙。赪，敕贞反。𧞸，音维。橦，直江反。"
                }
            ]
        },
        {
            "name": "地官司徒第三",
            "paragraphs": [
                {
                    "paragraph": "地官司徒第三",
                    "zhushu": "",
                    "type": 1
                },
                {
                    "paragraph": "惟王建国，辨方正位，体国经野，设官分职，以为民极。乃立地官司徒，使帅其属而掌邦教，以佐王安扰邦国。",
                    "zhushu": "教，所以亲百姓，训五品。有虞氏五，而周十有二焉。扰，亦安也，言饶衍之。"
                },
                {
                    "paragraph": "教官之属：大司徒，卿一人。小司徒，中大夫二人。郷师，下大夫四人，上士八人，中士十有六人，旅下士三十有二人，府六人，史十有二人，胥十有二人，徒百有二十人。",
                    "zhushu": "师，长也。司徒掌六郷，郷师分而治之。二人者共三郷之事，相左右也。○郷，音香，下以意求之。长，丁丈反，后皆同。左，音佐。右，音又。",
                    "type": 2
                },
                {
                    "paragraph": "郷老，二郷则公一人。郷大夫，每郷卿一人。州长，毎州中大夫一人。党正，毎党下大夫一人。族师，毎族上士一人。闾胥，毎闾中士一人。比长，五家下士一人。",
                    "zhushu": "老，尊称也。王置六郷，则公有三人也。三公者，内与王论道，中参六官之事，外与六乡之教，其要为民，是以属之郷焉。州、党、族、闾、比，郷之属别。正、师、胥，皆长也。正之言政也，师之言帅也。胥，有才知之称。载师职曰：“以官田、牛田、赏田、牧田任远郊之地。”司勋职曰：“掌六郷之赏地。”六郷地在远郊之内，则居四同。郑司农云：“百里内为六郷，外为六遂。”○比，毗志反，又扶二反，下同。称，尺证反，下同。为民，于伪反。帅，所类反。",
                    "type": 2
                },
                {
                    "paragraph": "封人，中士四人，下士八人，府二人，史四人，胥六人，徒六十人。",
                    "zhushu": "聚土曰封，谓壝堳埒及小封疆也。○堳，音眉。埒，音劣。",
                    "type": 2
                },
                {
                    "paragraph": "鼓人，中士六人，府二人，史二人，徒二十人。",
                    "zhushu": "",
                    "type": 2
                },
                {
                    "paragraph": "舞师，下士二人，胥四人，舞徒四十人。",
                    "zhushu": "舞徒，给繇役能舞者以为之。○繇，音遥。",
                    "type": 2
                },
                {
                    "paragraph": "牧人，下士六人，府一人，史二人，徒六十人。",
                    "zhushu": "牧人，养牲于野田者。诗云：“尔牧来思，何蓑何笠，或负其糇。三十维物，尔牲则具。”○何，胡可反。",
                    "type": 2
                },
                {
                    "paragraph": "牛人，中士二人，下士四人，府二人，史四人，胥二十人，徒二百人。",
                    "zhushu": "主牧公家之牛者。诗云：“谁谓尔无牛，九十其犉。”犉者九十，其余多矣。○犉，而纯反，又而专反。",
                    "type": 2
                },
                {
                    "paragraph": "充人，下士二人，史二人，胥四人，徒四十人。",
                    "zhushu": "充，犹肥也，养系牲而肥之。",
                    "type": 2
                },
                {
                    "paragraph": "载师，上士二人，中士四人，府二人，史四人，胥六人，徒六十人。",
                    "zhushu": "载之言事也，事民而税之。禹贡曰“冀州既载”。载师者，闾师、县师、遗人、均人官之长。",
                    "type": 2
                },
                {
                    "paragraph": "闾师，中士二人，史二人，徒二十人。",
                    "zhushu": "主征六郷赋贡之税者。郷官有州、党、族、闾、比，正言闾者，征民之税宜督其亲民者。凡其赋贡入大府，谷入仓人。",
                    "type": 2
                },
                {
                    "paragraph": "县师，上士二人，中士四人，府二人，史四人，胥八人，徒八十人。",
                    "zhushu": "主天下土地人民已下之数，征野赋贡也。名曰县师者，自六郷以至邦国，县居中焉。郑司农云：“四百里曰县。”",
                    "type": 2
                },
                {
                    "paragraph": "遗人，中士二人，下士四人，府二人，史四人，胥四人，徒四十人。",
                    "zhushu": "郑司农云：“遗，读如诗曰‘弃予如遗’之遗。”玄谓以物有所馈遗。○遗，维季反，注“馈遗”同。又音维。",
                    "type": 2
                },
                {
                    "paragraph": "均人，中士二人，下士四人，府二人，史四人，胥四人，徒四十人。",
                    "zhushu": "均，犹平也，主平土地之力政者。",
                    "type": 2
                },
                {
                    "paragraph": "师氏，中大夫一人，上士二人，府二人，史二人，胥十有二人，徒百有二十人。",
                    "zhushu": "师，教人以道者之称也。保氏，司谏、司救官之长。郑司农云：“诗云：楀维师氏。”○楀，俱禹反。",
                    "type": 2
                },
                {
                    "paragraph": "保氏，下大夫一人，中士二人，府二人，史二人，胥六人，徒六十人。",
                    "zhushu": "保，安也，以道安人者也。书叙曰：“周公为师，召公为保，相成王，为左右。”圣贤兼此官也。",
                    "type": 2
                },
                {
                    "paragraph": "司谏，中士二人，史二人，徒二十人。",
                    "zhushu": "谏，犹正也，以道正人行。○行，去声。",
                    "type": 2
                },
                {
                    "paragraph": "司救，中士二人，史二人，徒二十人。",
                    "zhushu": "救，犹禁也，以礼防禁人之过者也。",
                    "type": 2
                },
                {
                    "paragraph": "调人，下士二人，史二人，徒十人。",
                    "zhushu": "调，犹和合也。",
                    "type": 2
                },
                {
                    "paragraph": "媒氏，下士二人，史二人，徒十人。",
                    "zhushu": "媒之言谋也，谋合异类，使和成者。今齐人名曲𪌊曰媒。○媒，音梅。曲，起六反。𪌊，鱼列反。",
                    "type": 2
                },
                {
                    "paragraph": "司市，下大夫二人，上士四人，中士八人，下士十有六人，府四人，史八人，胥十有二人，徒百有二十人。",
                    "zhushu": "司市，市官之长。",
                    "type": 2
                },
                {
                    "paragraph": "质人，中士二人，下士四人，府二人，史四人，胥二人，徒二十人。",
                    "zhushu": "质，平也，主平定物贾者。○贾，音嫁，下同。",
                    "type": 2
                },
                {
                    "paragraph": "廛人，中士二人，下士四人，府二人，史四人，胥二人，徒二十人。",
                    "zhushu": "故书廛为坛，杜子春读坛为廛，说云“市中空地”。玄谓廛，民居区域之称。○廛，直连反。",
                    "type": 2
                },
                {
                    "paragraph": "胥师，二十肆则一人，皆二史。贾师，二十肆则一人，皆二史。司虣，十肆则一人。司稽，五肆则一人。胥，二肆则一人。肆长，毎肆则一人。",
                    "zhushu": "自胥师以及司稽，皆司市所自辟除也。胥及肆长，市中给繇役者。胥师领群胥，贾师定物贾，司暴禁暴乱。司稽察留连不时去者。○贾，音古，下“贾八人”同。物贾，音嫁。",
                    "type": 2
                },
                {
                    "paragraph": "泉府，上士四人，中士八人，下士十有六人，府四人，史八人，贾八人，徒八十人。",
                    "zhushu": "",
                    "type": 2
                },
                {
                    "paragraph": "司门，下大夫二人，上士四人，中士八人，下士十有六人，府二人，史四人，胥四人，徒四十人。每门下士二人，府一人，史二人，徒四人。",
                    "zhushu": "司门，若今城门校尉，主王城十二门。○校，胡孝反。",
                    "type": 2
                },
                {
                    "paragraph": "司关，上士二人，中士四人，府二人，史四人，胥八人，徒八十人。毎关下士二人，府一人，史二人，徒四人。",
                    "zhushu": "关，界上之门。",
                    "type": 2
                },
                {
                    "paragraph": "掌节，上士二人，中士四人，府二人，史四人，胥二人，徒二十人。",
                    "zhushu": "节，犹信也，行者所执之信。",
                    "type": 2
                },
                {
                    "paragraph": "遂人，中大夫二人。遂师，下大夫四人，上士八人，中士十有六人，旅下士三十有二人，府四人，史十有二人，胥十有二人，徒百有二十人。",
                    "zhushu": "遂人，主六遂，若司徒之于六郷也。六遂之地，自远郊以达于畿，中有公邑、家邑、小都、大都焉。郑司农云：“遂，谓王国百里外。”"
                },
                {
                    "paragraph": "遂大夫，每遂中大夫一人。县正，毎县下大夫一人。鄙师，毎鄙上士一人。酂长，毎酂中士一人。",
                    "zhushu": "○酂，作管反。"
                },
                {
                    "paragraph": "里宰，每里下士一人。邻长，五家则一人。",
                    "zhushu": "县、鄙、酂、里、邻，遂之属别也。",
                    "type": 2
                },
                {
                    "paragraph": "旅师，中士四人，下士八人，府二人，史四人，胥八人，徒八十人。",
                    "zhushu": "主敛县师所征野之赋谷者也。旅，犹处也。六遂之官，里宰之师也。正用里宰者，亦敛民之税，宜督其亲民。",
                    "type": 2
                },
                {
                    "paragraph": "稍人，下士四人，史二人，徒十有二人。",
                    "zhushu": "主为县师令都鄙丘甸之政也。距王城三百里曰稍。家邑、小都、大都，自稍以出焉。○为，于伪反。甸，绳正反，又如字。",
                    "type": 2
                },
                {
                    "paragraph": "委人，中士二人，下士四人，府二人，史四人，徒四十人。",
                    "zhushu": "主敛甸稍刍薪之赋，以共委积者也。○委，乌伪反。",
                    "type": 2
                },
                {
                    "paragraph": "土均，上士二人，中士四人，下士八人，府二人，史四人，胥四人，徒四十人。",
                    "zhushu": "均，犹平也，主平土地之政令者也。",
                    "type": 2
                },
                {
                    "paragraph": "草人，下士四人，史二人，徒十有二人。",
                    "zhushu": "草，除草。",
                    "type": 2
                },
                {
                    "paragraph": "稻人，上士二人，中士四人，下士八人，府二人，史四人，胥十人，徒百人。",
                    "zhushu": "",
                    "type": 2
                },
                {
                    "paragraph": "土训，中士二人，下士四人，史二人，徒八人。",
                    "zhushu": "郑司农云：“训，读为驯，谓以远方土地所生异物告道王也。尔雅云：训，道也。”玄谓能训说土地善恶之势。○训，如字，司农音驯，似遵反。",
                    "type": 2
                },
                {
                    "paragraph": "诵训，中士二人，下士四人，史二人，徒八人。",
                    "zhushu": "能训说四方所诵习及人所作为久时事。",
                    "type": 2
                },
                {
                    "paragraph": "山虞，毎大山中士四人，下士八人，府二人，史四人，胥八人，徒八十人；中山下士六人，史二人，胥六人，徒六十人；小山下士二人，史一人，徒二十人。",
                    "zhushu": "处，度也，度知山之大小及所生者。○度，徒洛反。",
                    "type": 2
                },
                {
                    "paragraph": "林衡，每大林麓下士十有二人，史四人，胥十有二人，徒百有二十人；中林麓，如中山之虞；小林麓如小山之虞。",
                    "zhushu": "衡，平也，平林麓之大小及所生者。竹木生平地曰林，山足曰麓。○麓，音鹿。",
                    "type": 2
                },
                {
                    "paragraph": "川衡，毎大川下士十有二人，史四人，胥十有二人，徒百有二十人；中川下士六人，史二人，胥六人，徒六十人。小川下士二人，史一人，徒二十人。",
                    "zhushu": "川，流水也。禹贡曰：“九川涤源。”",
                    "type": 2
                },
                {
                    "paragraph": "泽虞，毎大泽大薮，中士四人，下士八人，府二人，史四人，胥八人，徒八十人；中泽中薮如中川之衡；小泽小薮如小川之衡。",
                    "zhushu": "泽，水所钟也。水希曰薮。禹贡曰：“九泽既陂。”尔雅有八薮。○薮，素口反。",
                    "type": 2
                },
                {
                    "paragraph": "迹人，中士四人，下士八人，史二人，徒四十人。",
                    "zhushu": "迹之言迹，知禽兽处。",
                    "type": 2
                },
                {
                    "paragraph": "卝人，中士二人，下士四人，府二人，史二人，胥四人，徒四十人。",
                    "zhushu": "卝之言矿也，金玉未成器曰矿。○卝，虢猛反。矿，虢猛反。",
                    "type": 2
                },
                {
                    "paragraph": "角人，下士二人，府一人，徒八人。",
                    "zhushu": "",
                    "type": 2
                },
                {
                    "paragraph": "羽人，下士二人，府一人，徒八人。",
                    "zhushu": "",
                    "type": 2
                },
                {
                    "paragraph": "掌葛，下士二人，府一人，史一人，胥二人，徒二十人。",
                    "zhushu": "",
                    "type": 2
                },
                {
                    "paragraph": "掌染草，下士二人，府一人，史二人，徒八人。",
                    "zhushu": "染草，蓝、蒨、象斗之属。○蒨，千见反。",
                    "type": 2
                },
                {
                    "paragraph": "掌炭，下士二人，史二人，徒二十人。",
                    "zhushu": "",
                    "type": 2
                },
                {
                    "paragraph": "掌荼，下士二人，府一人，史一人，徒二十人。",
                    "zhushu": "荼，茅莠。○荼，音徒。",
                    "type": 2
                },
                {
                    "paragraph": "掌蜃，下士二人，府一人，史一人，徒八人。",
                    "zhushu": "蜃，大蛤。月令“孟冬，雉入大水为蜃”。○蜃，上忍反。蛤，古答反。",
                    "type": 2
                },
                {
                    "paragraph": "囿人，中士四人，下士八人，府二人，胥八人，徒八十人。",
                    "zhushu": "囿，今之苑。",
                    "type": 2
                },
                {
                    "paragraph": "场人，每场下士二人，府一人，史一人，徒二十人。",
                    "zhushu": "场，筑地为墠，季秋除圃中为之。诗云：“九月筑场圃，十月纳禾稼。”○墠，音善。",
                    "type": 2
                },
                {
                    "paragraph": "廪人，下大夫二人，上士四人，中士八人，下士十有六人，府八人，史十有六人，胥三十人，徒三百人。",
                    "zhushu": "藏米曰廪。廪人，舍人、仓人、司禄官之长。○廪，力甚反。",
                    "type": 2
                },
                {
                    "paragraph": "舍人，上士二人，中士四人，府二人，史四人，胥四人，徒四十人。",
                    "zhushu": "舍，犹宫也，主平宫中用谷者也。",
                    "type": 2
                },
                {
                    "paragraph": "仓人，中士四人，下士八人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "司禄，中士四人，下士八人，府二人，史四人，徒四十人。",
                    "zhushu": "主班禄。",
                    "type": 2
                },
                {
                    "paragraph": "司稼，下士八人，史四人，徒四十人。",
                    "zhushu": "种谷曰稼，如嫁女以有所生。",
                    "type": 2
                },
                {
                    "paragraph": "舂人，奄二人，女舂抌二人，奚五人。",
                    "zhushu": "女舂抌，女奴能舂与抌者。抌，抒曰也。诗云：“或舂或抌。”○奄，于检反。抌，音由，又音揄。抒，时女反。",
                    "type": 2
                },
                {
                    "paragraph": "饎人，奄二人，女饎八人，奚四十人。",
                    "zhushu": "郑司农云：“饎人，主炊官也。”特牲馈食礼曰：“主妇视饎爨。”故书饎作𩟄。○饎，尺志反，注𩟄同。",
                    "type": 2
                },
                {
                    "paragraph": "槀人，奄八人，女槀，毎奄二人，奚五人。",
                    "zhushu": "郑司农云：“槀，读为犒师之犒。主穴食者，故谓之犒。”○槀，苦报反。",
                    "type": 2
                },
                {
                    "paragraph": "大司徒之职，掌建邦之土地之图与其人民之数，以佐王安扰邦国。",
                    "zhushu": "土地之图，若今司空郡国舆地图。"
                },
                {
                    "paragraph": "以天下土地之图，周知九州之地域广轮之数，辨其山林、川泽、丘陵、坟衍、原隰之名物，",
                    "zhushu": "周，犹徧也。九州：扬、荆、豫、青、兖、雍、幽、冀、并也。轮，从也。积石曰山，竹木曰林，注渎曰川，水钟曰泽。土髙曰丘，大阜曰陵，水崖曰坟，下平曰衍，髙平曰原，下湿曰隰。名物者，十等之名与所生之物。○广，古旷反。坟，扶云反。雍，于用反。从，子容反。"
                },
                {
                    "paragraph": "而辨其邦国都鄙之数，制其畿疆而沟封之，设其社稷之壝而树之田主，各以其野之所宜木，遂以名其社与其野。",
                    "zhushu": "千里曰畿。疆，犹界也。春秋传曰：“吾子疆理天下。”沟，穿地为阻固也。封，起土界也。社稷，后土及田正之神。壝，坛与堳埒也。田主，田神。后土、田正之所依也，诗人谓之田祖。所宜木，谓若松、柏、栗也。若以松为社者，则名松社之野，以别方面。○壝，维癸反。别，彼列反，下同。"
                },
                {
                    "paragraph": "以土会之法，辨五地之物生：一曰山林，其动物宜毛物，其植物宜皂物，其民毛而方。二曰川泽，其动物宜鳞物，其植物宜膏物，其民黑而津。三曰丘陵，其动物宜羽物，其植物宜核物，其民专而长。四曰坟衍，其动物宜介物，其植物宜荚物，其民晳而瘠。五曰原隰，其动物宜裸物，其植物宜丛物，其民丰肉而庳。",
                    "zhushu": "会，计也。以土计贡税之法，因别此五者也。毛物，貂、狐、貒、貉之属，缛毛者也。鳞物，鱼、龙之属。津，润也。羽物，翟、雉之属。核物，李、梅之属。专，圜也。介物，龟、鼈之属，水居陆生者。荚物，荠荚、王棘之属。晳，白也。瘠，臞也。裸物，虎、豹、貔、𧴁之属，浅毛者。丛物，萑苇之属。丰，犹厚也。庳，犹短也。杜子春读生为性。郑司农云：“植物，根生之属。早物，柞栗之属，今世间谓柞实为皂斗。膏物，谓杨柳之属，理致且白如膏。”玄谓“膏”当为“櫜”，字之误也。莲芡之实有櫜韬。○会，古外反。早，音皂。核，音核。专，音团。荚，音颊。裸，力果反。肉，如字，又而树反。庳，音婢。貒，吐官反。貉，胡洛反。圜，音圆，又音团。臞，音衢。貔，音毗。𧴁，敕宜反。萑，音九。柞，子洛反。櫜，古毛反。"
                },
                {
                    "paragraph": "因此五物者民之常，而施十有二教焉：一曰以祀礼教敬，则民不苟；二曰以阳礼教让，则民不争；三曰以阴礼教亲，则民不怨；四曰以乐礼教和，则民不乖；五曰以仪辨等，则民不越；六曰以俗教安，则民不愉；七曰以刑教中，则民不虣；八曰以誓教恤，则民不怠；九曰以度教节，则民知足；十曰以世事教能，则民不失职；十有一曰以贤制爵，则民慎德；十有二曰以庸制禄，则民兴功。",
                    "zhushu": "阳礼，谓郷射、饮酒之礼也。阴礼，谓男女之礼。昏姻以时，则男不旷，女不怨。仪，谓君南面，臣北面，父坐子伏之属。俗，谓土地所生习也。愉，谓朝不谋夕。恤，谓灾危相忧。民有凶患，忧之则民不解怠。度，谓宫室车服之制。世事，谓士农工商之事。少而习焉，其心安焉，因教以能，不易其业。慎德，谓矜其善德，劝为善也。庸，功也。爵以显贤，禄以赏功。故书仪或为义，杜子春读为仪，谓九仪。○愉，音偷。虣，音暴。解，佳卖反。"
                },
                {
                    "paragraph": "以土宜之法辨十有二土之名物，以相民宅而知其利害，以阜人民，以蕃鸟兽，以毓草木，以任土事。",
                    "zhushu": "十二土，分野十二邦，上系十二次，各有所宜也。相，占视也。阜，犹盛也。蕃，蕃息也。育，生也。任，谓就地所生，因民所能。○相，息亮反。毓，音育。分，扶问反。"
                },
                {
                    "paragraph": "辨十有二壤之物而知其种，以教稼穑树艺。",
                    "zhushu": "壤，亦土也，变言耳。以万物自生焉则言土，土，犹吐也。以人所耕而树艺焉则言壤，壤，和缓之貌。诗云“树之榛栗”。又曰“我艺黍稷”。艺，犹莳也。○种，章勇反。榛，侧人反。莳，时至反。"
                },
                {
                    "paragraph": "以土均之法辨五物九等，制天下之地征，以作民职，以令地贡，以敛财赋，以均齐天下之政。",
                    "zhushu": "均，平也。五物，五地之物也。九等，骍刚赤缇之属。征，税也。民职，民九职也。地贡，贡地所生，谓九谷。财，谓泉榖。赋，谓九赋及军赋。○骍，虽营反。缇，音低。"
                },
                {
                    "paragraph": "以土圭之法测土深，正日景，以求地中。日南则景短、多暑；日北则景长、多寒；日东则景夕、多风；日西则景朝、多阴。",
                    "zhushu": "土圭，所以致四时日月之景也。测，犹度也，不知广深，故曰测。故书求为救，杜子春云：“当为求。”郑司农云：“测土深，谓南北东西之深也。日南，谓立表处大南，近日也。日北，谓立表处大北，远日也。景夕，谓日跌景乃中，立表处大东，近日也。景朝，谓日未中而景中，立表处大西，远日也。”玄谓昼漏半而置土圭，表阴阳，审其南北。景短于土圭，谓之日南，是地于日为近南也。景长于土圭，谓之日北，是地于日为近北也。东于土圭，谓之日东，是地于日为近东也。西于土圭，谓之日西，是地于日为近西也。如是则寒暑阴风偏而不和，是未得其所求。凡日景于地，千里而差一寸。○深，尺鸩反。景，如字，作影，非，下同。度，待洛反，下同。远日，于万反。跌，待结反。"
                },
                {
                    "paragraph": "日至之景尺有五寸，谓之地中，天地之所合也，四时之所交也，风雨之所会也，阴阳之所和也，然则百物阜安，乃建王国焉，制其畿方千里而封树之。",
                    "zhushu": "景尺有五寸者，南戴日下万五千里，地与星辰四游升降于三万里之中，是以半之，得地之中也。畿方千里，取象于日一寸为正。树，树木沟上，所以表助阻固也。郑司农云：“土圭之长尺有五寸，以夏至之日，立八尺之表，其景适与土圭等，谓之地中。今颍川阳城地为然。”"
                },
                {
                    "paragraph": "凡建邦国，以土圭土其地而制其域。诸公之地，封疆方五百里，其食者半；诸侯之地，封疆方四百里，其食者参之一；诸伯之地，封疆方三百里，其食者参之一；诸子之地，封疆方二百里，其食者四之一；诸男之地，封疆方百里，其食者四之一。",
                    "zhushu": "上其地，犹言度其地。郑司农云：“土其地，但为正四方耳。其食者半，公所食租税得其半耳。其半皆附庸小国也，属天子。参之一者亦然。故鲁颂曰：‘锡之山川，土田附庸。奄有龟蒙，遂荒大东，至于海邦。’论语曰：‘季氏将伐颛臾，孔子曰：先王以为东蒙主，且在邦域之中，是社稷之臣。’此非七十里所能容。然则方五百里、四百里，合于鲁颂、论语之言。诸子诸男食者四之一，适方五十里，独此与今五经家说合耳。”玄谓其食者半、参之一、四之一者，土均均邦国地贡轻重之等，其率之也，公之地以一易，侯伯之地以再易，子男之地以三易，必足其国礼俗、丧纪、祭祀之用，乃贡其余，若今度支经用，余为司农谷矣。大国贡重，正之也。小国贡轻，字之也。凡诸侯为牧正帅长及有德者，乃有附庸，为其有禄者当取焉。公无附庸，侯附庸九同，伯附庸七同，子附庸五同，男附庸三同，进则取焉，退则归焉。鲁于周法不得有附庸，故言锡之也。地方七百里者，包附庸，以大言之也。附庸二十四，言得兼此四等矣。○疆，居良反，下同。颛，之宣反。㬰，音榆。率，音律，又音类。正之，音征。字，如字，一音兹。"
                },
                {
                    "paragraph": "凡造都鄙，制其地域而封沟之，以其室数制之，不易之地家百畮，一易之地家二百畮，再易之地家三百畮。",
                    "zhushu": "都鄙，王子弟、公卿大夫采地，其界曰都。鄙，所居也。王制曰：“天子之县内，方百里之国九，七十里之国二十有一，五十里之国六十有三。”此盖夏时采地之数，周未闻矣。春秋传曰：“迁郑焉而鄙留。”城郭之宅曰室。诗云：“嗟我妇子，曰为改岁，入此室处。”以其室数制之，谓制丘甸之属。王制曰：“凡居民，量地以制邑，度地以居民，地邑民居，必参相得。”郑司农云：“不易之地，岁种之，地美，故家百畮。一易之地，休一岁乃复种，地薄，故家二百畮。再易之地，休二岁乃复种，故家三百畮。”○畮，古𠭇字。甸，常证反。复，扶又反。"
                },
                {
                    "paragraph": "乃分地职，奠地守，制地贡，而颁职事焉，以为地法而待政令。",
                    "zhushu": "分地职，分其九职所宜也。定地守，谓衡麓虞𠋫之属。制地贡，谓九职所税也。颁职事者，分命使各为其所职之事。○奠，音定。"
                },
                {
                    "paragraph": "以荒政十有二聚万民：一曰散利，二曰薄征，三曰缓刑，四曰弛力，五曰舍禁，六曰去几，七曰眚礼，八曰杀哀，九曰蕃乐，十曰多昏，十有一曰索鬼神，十有二曰除盗贼。",
                    "zhushu": "荒，凶年也。郑司农云：“救饥之政，十有二品。散利，贷种食也。薄征，轻租税也。弛力，息繇役也。去几，关市不几也。眚礼，掌客职所谓‘凶荒杀礼’者也。多昏，不备礼而娶，昏者多也。索鬼神，求废祀而修之，云汉之诗所谓‘靡神不举，靡爱斯牲’者也。除盗贼，急其刑以除之，饥馑则盗贼多，不可不除也。”杜子春读蕃乐为藩乐，谓闭藏乐器而不作。玄谓去几，去其税耳。舍禁，若公无禁利。眚礼，谓杀吉礼也。杀哀，谓省凶礼。○弛，式氏反。舍，音舍。去，羌吕反。眚，所景反。杀，所界反。蕃，方袁反，余文注皆音烦。种，章勇反。"
                },
                {
                    "paragraph": "以保息六养万民：一曰慈幼，二曰养老，三曰振穷，四曰恤贫，五曰宽疾，六曰安富。",
                    "zhushu": "保息，谓安之使蕃息也。慈幼，谓爱幼少也。产子三人与之母，二人与之饩，十四以下不从征。养老，七十养于郷，五十异粻之属。振穷，抍捄天民之穷者也。穷者有四：曰矜，曰寡，曰孤，曰独。恤贫，贫无财业，禀贷之。宽疾，若今癃不可事，不筭卒，可事者半之也。安富，平其繇役，不专取。○抍，音拯。矜，古顽反。"
                },
                {
                    "paragraph": "以本俗六安万民：一曰媺宫室，二曰族坟墓，三曰联兄弟，四曰联师儒，五曰联朋友，六曰同衣服。",
                    "zhushu": "本，犹旧也。媺，善也。谓约椓攻坚，风雨攸除，各有攸宇。族，犹类也。同宗者，生相近，死相迫。联，犹合也。兄弟，昏姻嫁娶也。师儒，郷里教以道艺者。同师曰朋，同志曰友。同，犹齐也。民虽有富者，衣服不得独异。○媺，音美。㭬，陟角反。"
                },
                {
                    "paragraph": "正月之吉，始和，布教于邦国都鄙，乃县教象之法于象魏，使万民观教象，挟日而敛之。乃施教法于邦国都鄙，使之各以教其所治民。",
                    "zhushu": "正月之吉，周正月朔日也。司徒以布五教，至正岁又书教法而县焉。○县，音玄。挟，子协反。"
                },
                {
                    "paragraph": "令五家为比，使之相保；五比为闾，使之相受；四闾为族，使之相葬；五族为党，使之相救；五党为州，使之相赒；五州为郷，使之相宾。",
                    "zhushu": "此所以劝民者也。使之者，皆谓立其长而教令使之。保，犹任也。救，救凶灾也。宾，宾客其贤者。故书受为授，杜子春云：“当为受，谓民移徒所到则受之，所去则出之。”又云：“赒当为纠，谓纠其恶。”玄谓受者，宅舍有故，相受寄托也。赒者，谓礼物不备，相给足也。闾，二十五家，族，百家，党，五百家，州，二千五百家，郷，万二千五百家。○比，毗志反，下同。赒，音周。"
                },
                {
                    "paragraph": "颁职事十有二于邦国都鄙，使以登万民：一曰稼穑，二曰树艺，三曰作材，四曰阜蕃，五曰饬材，六曰通财，七曰化材，八曰敛材，九曰生材，十曰学艺，十有一曰世事，十有二曰服事。",
                    "zhushu": "郑司农云：“稼穑，谓三农生九谷也。树艺，谓园圃毓草木。作材，谓虞衡作山泽之材。阜蕃，谓薮牧养蕃鸟兽。饬材，谓百工饬化八材。通财，谓商贾阜通货贿。化材，谓𡣕妇化治丝枲。敛材，谓臣妾聚敛疏材。生材，谓闲民无常职，转移执事。学艺，谓学道艺。世事，谓以世事教能，则民不失职。服事，谓为公家服事者。”玄谓生材，养竹木者。○饬，音敕。贾，音古。闲，音闲。"
                },
                {
                    "paragraph": "以郷三物教万民而宾兴之：一曰六德，知、仁、圣、义、忠、和；二曰六行，孝、友、睦、婣、任、恤；三曰六艺，礼、乐、射、御、书、数。",
                    "zhushu": "物，犹事也。兴，犹举也。民三事教成，郷大夫举其贤者、能者，以饮酒之礼宾客之，既则献其书于王矣。知，明于事。仁，爱人以及物。圣，通而先识。义，能断时宜。忠，言以中心。和，不刚不柔。善于父母为孝，善于兄弟为友。睦，亲于九族。姻，亲于外亲。任，信于友道。恤，振忧贫者。礼，五礼之义。乐，六乐之歌舞。射，五射之法。御，五御之节。书，六书之品。数，九数之计。○行，下孟反。婣，音因。"
                },
                {
                    "paragraph": "以郷八刑纠万民：一曰不孝之刑，二曰不睦之刑，三曰不婣之刑，四曰不弟之刑，五曰不任之刑，六曰不恤之刑，七曰造言之刑，八曰乱民之刑。",
                    "zhushu": "纠，犹割察也。不弟，不敬师长。造言，讹言惑众。乱民，乱名改作，执左道以乱政也。郑司农云：“任，谓朋友相任，恤，谓相忧。”○弟，音悌。"
                },
                {
                    "paragraph": "以五礼防万民之伪而教之中，",
                    "zhushu": "礼所以节止民之侈伪，使其行得中。郑司农云：“五礼，谓吉、凶、宾、军、嘉。”"
                },
                {
                    "paragraph": "以六乐防万民之情而教之和。",
                    "zhushu": "乐所以荡正民之情思，使其心应和也。郑司农云：“六乐，谓云门、咸池、大韶、大夏、大濩、大武。”○思，悉吏反。濩，音护。"
                },
                {
                    "paragraph": "凡万民之不服教而有狱讼者，与有地治者听而断之，其附于刑者，归于士。",
                    "zhushu": "不服教，不厌服于十二教，贪冒者也。争罪曰狱，争财曰讼。有地治者，谓郷州及治都鄙者也。附，丽也。士，司宼、士师之属。郑司农云：“与有地治者听而断之，与其地部界所属吏共听断之。士，谓五断刑之官。春秋传曰：‘士荣为大士。’或谓归于圜土，圜土，谓狱也，狱城圜。”○断，丁乱反。厌，于涉反，或于验反。"
                },
                {
                    "paragraph": "祀五帝，奉牛牲，羞其肆。",
                    "zhushu": "牛能任载，地类也。奉，犹进也。郑司农云：“羞，进也。肆，陈骨体也。”玄谓进所肆解骨体，士丧礼曰“肆解去蹄”。○肆，托历反。注“肆解”，司农音四，注“肆陈”同。"
                },
                {
                    "paragraph": "享先王亦如之。大宾客，令野修道委积。",
                    "zhushu": "令，令遗人使为之也。少曰委，多曰积，皆所以给宾客。"
                },
                {
                    "paragraph": "大丧，帅六郷之众庶，属其六引，而治其政令。",
                    "zhushu": "众庶，所致役也。郑司农云：“六引，谓引丧车索也。六郷主六引，六遂主六绋。”○引，如字，又音胤。绋，音弗。"
                },
                {
                    "paragraph": "大军旅，大田役，以旗致万民，而治其徒庶之政令。",
                    "zhushu": "旗，画熊虎者也。征众，刻日树旗，期于其下。"
                },
                {
                    "paragraph": "若国有大故，则致万民于王门，令无节者不行于天下。",
                    "zhushu": "大故，谓王崩及宼兵也。节，六节，有节乃得行，防奸私。"
                },
                {
                    "paragraph": "大荒、大札，则令邦国移民、通财，舍禁、弛力、薄征、缓刑。",
                    "zhushu": "大荒，大凶年也。大札，大疫病也。移民，辟灾就贱，其有守不可移者，则输之谷。春秋定五年夏，归粟于蔡是也。○札，侧八反。"
                },
                {
                    "paragraph": "岁终，则令教官正治而致事。",
                    "zhushu": "岁终，自周季冬也。教官，其属六十。正治，明处其文书。致事，上其计簿。○上，时掌反。簿，蒲户反。"
                },
                {
                    "paragraph": "正岁，令于教官曰：“各共尔职，修乃事，以听王命。其有不正，则国有常刑。”",
                    "zhushu": "正岁，夏正月朔日。"
                },
                {
                    "paragraph": "小司徒之职，掌建邦之教法，以稽国中及四郊都鄙之夫家九比之数，以辨其贵贱、老幼、癈疾。凡征役之施舍，与其祭祀、饮食、丧纪之禁令。",
                    "zhushu": "稽，犹考也。夫家，犹言男女也。郑司农云：“九比，谓九夫为井。”玄谓九比者，冢宰职出九赋者之人数也。贵，谓为卿大夫。贱，谓占会贩卖者。废疾，谓癃病也。施，当为弛。○比，毗志反，下皆同。施，式氏反。"
                },
                {
                    "paragraph": "乃颁比法于六郷之大夫，使各登其郷之众寡，六畜、车辇，辨其物，以岁时入其数，以施政教，行征令。",
                    "zhushu": "登，成也，成，犹定也。众寡，民之多少。物，家中之财。岁时入其数，若今四时言事。○畜，许又反，后皆同。"
                },
                {
                    "paragraph": "及三年，则大比，大比则受邦国之比要，",
                    "zhushu": "大比，谓使天下更简阅民数及其财物也。受邦国之比要，则亦受郷遂矣。郑司农云：“五家为比，故以比为名，今时八月案比是也。要，谓其簿。”"
                },
                {
                    "paragraph": "乃会万民之卒伍而用之。五人为伍，五伍为两，四两为卒，五卒为旅，五旅为师，五师为军。以起军旅，以作田役，以比追胥，以令贡赋。",
                    "zhushu": "用，谓使民事之。伍、两、卒、旅、师、军，皆众之名。两，二十五人；卒，百人；旅，五百人；师，二千五百人；军，万二千五百人。此皆先王所因农事而定军令者也。欲其恩足相恤，义足相救，服容相别，音声相识。作，为也。役，功力之事。追，逐宼也。春秋庄十八年夏，公追戎于济西。胥，伺捕盗贼也。贡，𡣕妇百工之物。赋，九赋也。郷之田制与遂同。○卒，子忽反。别，彼列反。"
                },
                {
                    "paragraph": "乃均土地，以稽其人民，而周知其数。上地家七人，可任也者家三人；中地家六人，可任也者二家五人；下地家五人，可任也者家二人。",
                    "zhushu": "均，平也。周，犹徧也。一家男女七人以上，则授之以上地，所养者众也。男女五人以下，则授之以下地，所养者寡也。正以七人、六人、五人为率者，有夫有妇，然后为家，自二人以至于十，为九等，七、六、五者为其中。可任，谓丁强任力役之事者。出老者一人，其余男女强弱相半，其大数。○徧，音遍。以上，时掌反。"
                },
                {
                    "paragraph": "凡起徒役，毋过家一人，以其余为羡，唯田与追胥竭作。",
                    "zhushu": "郑司农云：“羡，饶也。田，谓猎也。追，追宼贼也。竭作，尽行。”○毋，音无。羡，鈆面反。"
                },
                {
                    "paragraph": "凡用众庶，则掌其政教与其戒禁，听其辞讼，施其赏罚，诛其犯命者。",
                    "zhushu": "命，所以誓告之。"
                },
                {
                    "paragraph": "凡国之大事，致民；大故，致余子。",
                    "zhushu": "大事，谓戎事也。大故，谓灾宼也。郑司农云：“国有大事，当征召会聚百姓，则小司徒召聚之。余子，谓羡也。”玄谓余子，卿大夫之子，当守于王宫者也。"
                },
                {
                    "paragraph": "乃经土地而井牧其田野，九夫为井，四井为邑，四邑为丘，四丘为甸，四甸为县，四县为都，以任地事而令贡赋，凡税敛之事。",
                    "zhushu": "此谓造都鄙也。采地制井田，异于郷遂，重立国，小司徒为经之，立其五沟五涂之界，其制似井之字，因取名焉。孟子曰：“夫仁政必自经界始。经界不正，井地不均，贡禄不平，是故暴君奸吏必慢其经界。经界既正，分田制禄可坐而定也。”郑司农云：“井牧者，春秋传所谓井衍沃、牧隰皐者也。”玄谓隰皐之地，九夫为牧，二牧而当一井。今造都鄙，授民田，有不易，有一易，有再易，通率二而当一，是之谓井牧。昔夏少康在虞思，有田一成，有众一旅，一旅之众而田一成，则井牧之法，先古然矣。九夫为井者，方一里，九夫所治之田也。此制小司徒经之，匠人为之沟洫，相包乃成耳。邑丘之属相连比以出田税，沟洫为除水害。四井为邑，方二里。四邑为丘，方四里。四丘为甸，甸之言乘也，读如衷甸之甸。甸方八里，旁加一里，则方十里，为一成，积百井九百夫。其中六十四井，五百七十六夫，出田税；三十六井，三百二十四夫，治洫。四甸为县，方二十里。四县为都，方四十里。四都方八十里，旁加十里，乃得方百里，为一同也。积万井，九万夫。其四千九十六井，三万六千八百六十四夫，出田税；二千三百四井，二万七百三十六夫，治洫；三千六百井，三万二千四百夫，治浍。井田之法，备于一同。今止于都者，采地食者皆四之一。其制三等：百里之国凡四都，一都之田税入于王；五十里之国凡四县，一县之田税入于王；二十五里之国凡四甸，一甸之田税入于王。地事，谓农、牧、衡、虞也。贡，谓九榖山泽之材也。赋，谓出车徒，给繇役也。司马法曰：“六尺为步，步百为畮，畮百为夫，夫三为屋，屋三为井，井十为通。通为匹马，三十家，土一人，徒二人。通十为成，成百井，三百家，革车一乘，土十人，徒二十人。十成为终，终千井，三千家，革车十乘，士百人，徒二百人。十终为同，同方百里，万井，三万家，革车百乘，士千人，徒二千人。”○甸，绳证反。洫，况逼反。为除，于伪反。乘，绳证反，下同。浍，古外反。"
                },
                {
                    "paragraph": "乃分地域而辨其守，施其职而平其政。",
                    "zhushu": "分地域，谓建邦国、造都鄙、制郷遂也。辨其守，谓衡虞之属。职，谓九职也。政，税也。政，当作征。故书域为邦，杜子春云：“当为域。”○政，音征。"
                },
                {
                    "paragraph": "凡小祭祀，奉牛牲，羞其肆。",
                    "zhushu": "小祭祀，王玄冕所祭。○肆，托历反。"
                },
                {
                    "paragraph": "小宾客，令野修道委积。",
                    "zhushu": "小宾客，诸侯之使臣。○使，所吏反。"
                },
                {
                    "paragraph": "大军旅，帅其众庶。",
                    "zhushu": "帅，帅而致于大司徒。"
                },
                {
                    "paragraph": "小军旅，巡役，治其政令。",
                    "zhushu": "巡役，小力役之事则巡行之。○行，下孟反。"
                },
                {
                    "paragraph": "大丧，帅邦役，治其政教。",
                    "zhushu": "丧役，正棺、引窆、复土。○窆，彼验反，又补邓反。复，音福，一音服。"
                },
                {
                    "paragraph": "凡建邦国，立其社稷，正其畿疆之封。",
                    "zhushu": "畿，九畿。"
                },
                {
                    "paragraph": "凡民讼，以地比正之；",
                    "zhushu": "郑司农云：“以田畔所与比，正断其讼。”○断，下乱反。"
                },
                {
                    "paragraph": "地讼，以图正之。",
                    "zhushu": "地讼，争疆界者。图，谓邦国本图。"
                },
                {
                    "paragraph": "岁终，则攷其属官之治成而诛赏，",
                    "zhushu": "治成，治事之计。"
                },
                {
                    "paragraph": "令群吏正要会而致事。正岁，则帅其属而观教法之象，徇以木铎，曰：“不用法者，国有常刑。”令群吏宪禁令，修法纠职，以待邦治。",
                    "zhushu": "宪，表县之。"
                },
                {
                    "paragraph": "及大比六郷四郊之吏，平教治，正政事，攷夫屋及其众寡、六畜、兵器，以待政令。",
                    "zhushu": "四郊之吏，吏在四郊之内主民事者。夫三为屋，屋三为井，出地贡者，三三相任。",
                    "type": 2
                },
                {
                    "paragraph": "郷师之职，各掌其所治郷之教，而听其治。",
                    "zhushu": "听，谓平察之。"
                },
                {
                    "paragraph": "以国比之法，以时稽其夫家众寡，辨其老幼、贵贱、癈疾、马牛之物，辨其可任者与其施舍者，掌其戒令纠禁，听其狱讼。",
                    "zhushu": "施舍，谓应复免，不绐繇役。○复，音福。"
                },
                {
                    "paragraph": "大役，则帅民徒而至，治其政令；既役，则受州里之役要，以攷司空之辟，以逆其役事。",
                    "zhushu": "而至，至作部曲也。既，已也。役要，所遣民徒之数。辟，功作章程。逆，犹钩考也。郑司农云：“辟，法也。”○辟，婢亦反。"
                },
                {
                    "paragraph": "凡邦事，令作秩叙。",
                    "zhushu": "事，功力之事。秩，常也。叙，犹次也。事有常次，则不逼匮。"
                },
                {
                    "paragraph": "大祭祀，羞牛牲，共茅蒩。",
                    "zhushu": "杜子春云：“蒩当为菹，以茅为菹，若葵菹也。”郑大夫读蒩为藉，谓祭前藉也。易曰：“藉用白茅，无咎。”玄谓蒩，士虞礼所谓“苴𠚶茅长五寸，束之”者是也。祝设于几东席上，命佐食取黍稷，祭于苴，三，取肤祭，祭如初。此所以承祭，既祭，盖束而去之。守祧职云“既祭藏其隋”是与。○蒩，子都反，又子余反。菹，侧鱼反。𠚶，音忖。隋，吁恚反，又音粹。"
                },
                {
                    "paragraph": "大军旅会同，正治其徒役与其輂辇，戮其犯命者。",
                    "zhushu": "輂，驾马。辇，人挽行。所以载任器也，止以为蕃营。司马法曰：“夏后氏谓辇曰余车，殷曰胡奴车，周曰辎辇。辇一斧、一斤、一凿、一梩、一锄。周辇加二版、二筑。”又曰：“夏后氏二十人而辇，殷十八人而辇，周十五人而辇。”故书辇作连。郑司农云：“连读为辇。”○輂，九玉反。挽，音晚。梩，里其反。"
                },
                {
                    "paragraph": "大丧用役，则帅其民而至，遂治之。",
                    "zhushu": "治，谓监督其事。"
                },
                {
                    "paragraph": "及葬，执纛以与匠师御匶而治役。",
                    "zhushu": "匠师，事官之属，其于司空，若郷师之于司徒也。郷师主役，匠师主众匠，共主葬引。杂记曰：“升正柩，诸侯执綍五百人，四綍皆䘖枚。司马执铎，左八人，右八人，匠人执翿以御柩。”天子六引，礼依此云。郑司农云：“翿，羽葆幢也。尔雅曰：‘纛，翳也。’以指麾挽柩之役，正其行列进退。”○纛，桃报反，又音毒。匶，音旧。綍，音弗。翿，音桃，又徒报反。"
                },
                {
                    "paragraph": "及窆，执斧以涖匠师。",
                    "zhushu": "匠师，主丰碑之事，执斧以涖之，使戒其事。故书涖作立。郑司农云：“窆，谓葬下棺也。春秋传曰‘日中而塴’，礼记所谓封者。立，读为涖，涖，谓临视之。”○塴，补邓反。封，彼验反。"
                },
                {
                    "paragraph": "凡四时之田，前期，出田法于州里，简其鼓铎、旗物、兵器，修其卒伍。",
                    "zhushu": "田法，人徒及所当有。"
                },
                {
                    "paragraph": "及期，以司徒之大旗致众庶，而陈之以旗物，辨郷邑而治其政令刑禁，巡其前后之屯而戮其犯命者，断其争禽之讼。",
                    "zhushu": "司徒致众庶者，以熊虎之旗，此又以之，明为司徒致之。大夫致众，当以鸟隼之旟。陈之以旗物，以表正其行列。辨，别异也。故书巡作述。屯，或为臀。郑大夫读屯为课殿，杜子春读为在后曰殿，谓前后屯兵也。玄谓前后屯，车徒异部也。今书多为屯，从屯。○断，丁乱反。为，于伪反，下同。隼，虽允反。别，彼列反。殿，都遍反。"
                },
                {
                    "paragraph": "凡四时之征令有常者，以木铎徇于市朝。",
                    "zhushu": "征令有常者，谓田狩及正月命修封疆，二月命雷且发声。"
                },
                {
                    "paragraph": "以岁时巡国及野，而赒万民之囏阨，以王命施惠。",
                    "zhushu": "岁时者，随其事之时，不必四时也。囏阨，饥乏也。郑司农云：“赒，读为周急之周。”○囏，古艰字。"
                },
                {
                    "paragraph": "岁终，则攷六郷之治，以诏废置。正岁，稽其郷器，比共吉凶二服，闾共祭器，族共丧器，党共射器，州共宾器，郷共吉凶礼乐之器。",
                    "zhushu": "吉服者，祭服也；凶服者，吊服也，比长主集为之。祭器者，簠簋鼎俎之属，闾胥主集为之。丧器者，夷槃、素俎、楬豆、輁轴之属，族师主集为之。此三者，民所以相共也。射器者，弓矢楅中之属，党正主集为之，为州长或时射于此党也。宾器者，尊俎笙瑟之属，州长主集为之，为郷大夫或时宾贤能于此州也。吉器，若闾祭器者也；凶器，若族丧器者也；礼乐之器，若州党宾射之器者。郷大夫备集此四者，为州、党、族、闾有故而不共也。此郷器者，旁使相共，则民无废事；上下相补，则礼行而教成。○楬，苦瞎反。轶，九勇反。轴，音逐。楅，音福，又音逼。"
                },
                {
                    "paragraph": "若国大比，则攷教、察辞、稽器、展事，以诏诛赏。",
                    "zhushu": "考教，视贤能以知道艺与不。察辞，视吏言事，知其情实不。展，犹整具。",
                    "type": 2
                },
                {
                    "paragraph": "郷大夫之职，各掌其郷之政教禁令。",
                    "zhushu": "郑司农云：“万二千五百家为郷。”"
                },
                {
                    "paragraph": "正月之吉，受教法于司徒，退而颁之于其郷吏，使各以教其所治，以攷其德行，察其道艺。",
                    "zhushu": "其郷吏，州长以下。○行，下孟反。"
                },
                {
                    "paragraph": "以岁时登其夫家之众寡，辨其可任者。国中自七尺以及六十，野自六尺以及六十有五，皆征之。其舍者，国中贵者、贤者、能者、服公事者、老者、疾者皆舍。以岁时入其书。",
                    "zhushu": "登，成也，定也。国中，城郭中也。晚赋税而早免之，以其所居复多役少。野早赋税而晩免之，以其复少役多。郑司农云：“征之者，给公上事也。舍者，谓有复除舍不收役事也。贵者，谓若今宗室及关内侯皆复也。服公事者，谓若今吏有复除也。老者，谓若今八十、九十复羡卒也。疾者，谓若今癃不可事者复之。”玄谓入其书者，言于大司徒。○复，音福，下同。"
                },
                {
                    "paragraph": "三年则大比，攷其德行道艺，而兴贤者、能者，郷老及郷大夫帅其吏与其众寡，以礼礼宾之。",
                    "zhushu": "贤者，有德行者。能者，有道艺者。众寡，谓郷人之善者无多少也。郑司农云：“兴贤者，谓若今举孝廉。兴能者，谓若今举茂才。宾，敬也，宾所举贤者能者。”玄谓变“举”言“兴”者，谓合众而尊宠之，以郷饮酒之礼礼而宾之。"
                },
                {
                    "paragraph": "厥明，郷老及郷大夫、群吏献贤能之书于王，王再拜受之，登于天府，内史贰之。",
                    "zhushu": "厥，其也，其宾之明日也。献，犹进也。王拜受之，重得贤者。王上其书于天府。天府，掌祖庙之宝藏者。内史副写其书者，当诏王爵禄之时。○上，时掌反。藏，才浪反。"
                },
                {
                    "paragraph": "退而以郷射之礼五物询众庶：一曰和，二曰容，三曰主皮，四曰和容，五曰兴舞。",
                    "zhushu": "以，用也。行郷射之礼，而以五物询于众民。郑司农云：“询，谋也。问于众庶，宁复有贤能者。和，谓闺门之内行也。”容，谓容貌也。主皮，谓善射，射所以观士也。故书舞为无。杜子春读和容为和颂，谓能为乐也。无读为舞，谓能为六舞。玄谓和载六德，容包六行也。庶民无射礼，因田猎分禽则有主皮。主皮者，张皮射之，无侯也。主皮、和容、兴舞，则六艺之射与礼乐与？当射之时，民必观焉，因询之也。孔子射于矍相之圃，盖观者如堵墙。射至于司马，使子路执弓矢出誓射者，又使公罔之裘序点扬觯而语，询众庶之仪若是乎。○复，扶又反，下同。射之，音石。乐与，音余。矍，俱缚反。相，息亮反。堵，音睹。觯，支豉反。"
                },
                {
                    "paragraph": "此谓使民兴贤，出使长之；使民兴能，入使治之。",
                    "zhushu": "言是乃所谓使民自举贤者，因出之而使之长民，教以德行道艺于外也。使民自举能者，因入之而使之治民之贡赋田役之事于内也。言为政以顺民为本也。书曰：“天聪明自我民聪明，天明威自我民明威。”老子曰：“圣人无常心，以百姓心为心。”如是则古今未有遗民而可为治。"
                },
                {
                    "paragraph": "岁终，则令六郷之吏皆会政致事。",
                    "zhushu": "会，计也。致事，言其岁尽文书。"
                },
                {
                    "paragraph": "正岁，令群吏攷法于司徒，以退，各宪之于其所治。国大询于众庶，则各帅其郷之众寡而致于朝。",
                    "zhushu": "大询者，询国危，询国迁，询立君。郑司农云：“大询于众庶，洪范所谓谋及庶民。”"
                },
                {
                    "paragraph": "国有大故，则令民各守其闾，以待政令。",
                    "zhushu": "使民皆聚于闾胥所治处。"
                },
                {
                    "paragraph": "以旌节辅令，则达之。",
                    "zhushu": "民虽以征令行，其将之者无节，则不得通。"
                },
                {
                    "paragraph": "州长，各掌其州之教治政令之法。",
                    "zhushu": "郑司农云：“二千五百家为州。论语曰：‘虽州里行乎哉！’春秋传曰：‘郷取一人焉以归，谓之夏州。’”"
                },
                {
                    "paragraph": "正月之吉，各属其州之民而读法，以攷其德行道艺而劝之，以纠其过恶而戒之。",
                    "zhushu": "属，犹合也，聚也。因聚众而劝戒之者，欲其善。"
                },
                {
                    "paragraph": "若以岁时祭祀州社，则属其民而读法，亦如之。春秋以礼会民而射于州序。",
                    "zhushu": "序，州党之学也。会民而射，所以正其志也。射义曰：“射之为言绎也。绎者，各绎己之志。”○会，如字。"
                },
                {
                    "paragraph": "凡州之大祭祀、大丧，皆涖其事。",
                    "zhushu": "大祭祀，谓州社稷也。大丧，郷老、郷大夫于是卒者也。涖，临也。"
                },
                {
                    "paragraph": "若国作民而师田行役之事，则帅而致之，掌其戒令与其赏罚。",
                    "zhushu": "致之，致之于司徒也。掌其戒令赏罚，则是于军因为师帅。"
                },
                {
                    "paragraph": "岁终，则会其州之政令。正岁，则读教法如初。",
                    "zhushu": "虽以正月读之，至正岁犹复读之，因此四时之正重申之。"
                },
                {
                    "paragraph": "三年大比，则大攷州里，以赞郷大夫废兴。",
                    "zhushu": "废兴，所废退，所兴进也。郑司农云：“赞，助也。”",
                    "type": 2
                },
                {
                    "paragraph": "党正，各掌其党之政令教治。",
                    "zhushu": "郑司农云：“五百家为党。论语曰：‘孔子于郷党。’又曰：‘阙党童子。’”"
                },
                {
                    "paragraph": "及四时之孟月吉日，则属民而读邦法，以纠戒之。",
                    "zhushu": "以四孟之月朔日读法者，弥亲民者于教亦弥数。○数，所角反。"
                },
                {
                    "paragraph": "春秋祭禜，亦如之。",
                    "zhushu": "禜，谓雩禜水旱之神，盖亦为坛位，如祭社稷云。○禜，荣敬反。"
                },
                {
                    "paragraph": "国索鬼神而祭祀，则以礼属民而饮酒于序，以正齿位。壹命齿于郷里，再命齿于父族，三命而不齿。",
                    "zhushu": "国索鬼神而祭祀，谓岁十二月大蜡之时，建亥之月也。正齿位者，郷饮酒义所谓“六十者坐，五十者立侍。六十者三豆，七十者四豆，八十者五豆，九十者六豆”是也。必正之者，为民三时务农，将阙于礼，至此农𥐙而教之尊长养老，见孝弟之道也。党正饮酒礼亡，以此事属于郷饮酒之义，微失少矣。凡射饮酒，此郷民虽为郷大夫，必来观礼，郷饮酒、郷射记“大夫乐作不入，士既旅不入”是也。齿于郷里者，以年与众宾相次也。齿于父族者，父族有为宾者，以年与之相次。异姓虽有老者，居于其上。不齿者，席于尊东，所谓遵。○蜡，仕诈反。为，于伪反。𥐙，去逆反。弟，音悌。"
                },
                {
                    "paragraph": "凡其党之祭祀、丧纪、昏冠、饮酒，教其礼事，掌其禁戒。",
                    "zhushu": "其党之民。○冠，古乱反。"
                },
                {
                    "paragraph": "凡作民而师田行役，则以其法治其政事。",
                    "zhushu": "亦于军因为旅帅。"
                },
                {
                    "paragraph": "岁终，则会其党政，帅其吏而致事。正岁，属民读法而书其德行道艺。",
                    "zhushu": "书，记之。"
                },
                {
                    "paragraph": "以岁时涖校比。",
                    "zhushu": "涖，临也。郑司农云：“校比，族师职所谓‘以时属民，而校登其族之夫家众寡，辨其贵贱、老幼、癈疾可任者，及其六畜车辇。’如今小案比。”"
                },
                {
                    "paragraph": "及大比，亦如之。",
                    "zhushu": "",
                    "type": 2
                },
                {
                    "paragraph": "族师，各掌其族之戒令政事。",
                    "zhushu": "政事，邦政之事。郑司农云：“百家为族。”"
                },
                {
                    "paragraph": "月吉，则属民而读邦法，书其孝弟睦婣有学者。",
                    "zhushu": "月吉，毎月朔日也。故书上句或无“事”字，杜子春云：“当为正月吉。书亦或为戒令政事，月吉则属民而读邦法。”"
                },
                {
                    "paragraph": "春秋祭酺，亦如之。",
                    "zhushu": "酺者，为人物烖害之神也。故书酺或为步，杜子春云：“当为酺。”玄谓校人职又有冬祭马步，则未知此世所云蝝螟之酺与？人鬼之步与？盖亦为坛位如雩禜云。族长无饮酒之礼，因祭酺而与其民以长幼相献酬焉。○酺，音步，或音蒲。校，户教反。蝝，悦全反。螟，觅经反，下同。禜，荣敬反。"
                },
                {
                    "paragraph": "以邦比之法，帅四闾之吏，以时属民而校，登其族之夫家众寡，辨其贵贱、老幼、癈疾可任者，及其六畜车辇。",
                    "zhushu": "登，成也，定也。"
                },
                {
                    "paragraph": "五家为比，十家为联；五人为伍，十人为联；四闾为族，八闾为联。使之相保相受，刑罚庆赏相及相共，以受邦职，以役国事，以相葬埋。",
                    "zhushu": "相共，犹相救、相赒。○葬，如字，又才郎反。埋，莫皆反。"
                },
                {
                    "paragraph": "若作民而师田行役，则合其卒伍，简其兵器，以鼓铎旗物帅而至，掌其治令、戒禁、刑罚。",
                    "zhushu": "亦于军因为卒长。"
                },
                {
                    "paragraph": "岁终，则会政致事。",
                    "zhushu": "",
                    "type": 2
                },
                {
                    "paragraph": "闾胥，各掌其闾之征令。",
                    "zhushu": "郑司农云：“二十五家为闾。”"
                },
                {
                    "paragraph": "以岁时各数其闾之众寡，辨其施含。凡春秋之祭祀、役政、丧纪之数，聚众庶。既比，则读法，书其敬敏任恤者。",
                    "zhushu": "祭祀，谓州社、党禜、族酺也。役，田役也。政若州射党饮酒也。丧纪，大丧之事也。四者及比，皆会聚众民，因以读法以敕戒之。故书既为暨，杜子春读政为征，暨为既。○各数，色主反。政，如字，杜音征。会，如字。暨，其器反。"
                },
                {
                    "paragraph": "凡事，掌其比觵挞罚之事。",
                    "zhushu": "觵挞者，失礼之罚也。觵用酒，其爵以兕角为之。挞，扑也。故书或言“觵挞之罚事”。杜子春云：“当言觵挞罚之事。”○觵，古横反。挞，吐达反。扑，普卜反。",
                    "type": 2
                },
                {
                    "paragraph": "比长，各掌其比之治。五家相受相和亲，有辠奇衺，则相及。",
                    "zhushu": "衺，犹恶也。○治，直吏反。衺，似嗟反。"
                },
                {
                    "paragraph": "徒于国中及郊，则从而授之。",
                    "zhushu": "徙，谓不便其居也。或国中之民出徙郊，或郊民入徙国中，皆从而付所处之吏，明无罪恶。"
                },
                {
                    "paragraph": "若徙于他，则为之旌节而行之。",
                    "zhushu": "徙于他，谓出居异郷也。授之者有节乃达。"
                },
                {
                    "paragraph": "若无授无节，则唯圜土内之。",
                    "zhushu": "郷中无授，出郷无节，过所则呵问。系之圜土，考辟之也。圜土者，狱城也。狱必圜者，规主仁，以仁心求其情。古之治狱，闵于出之。",
                    "type": 2
                },
                {
                    "paragraph": "封人，掌设王之社壝，为畿封而树之。",
                    "zhushu": "壝，谓坛及堳埒也。畿上有封，若今时界矣。不言稷者，稷，社之细也。"
                },
                {
                    "paragraph": "凡封国，设其社稷之壝，封其四疆。",
                    "zhushu": "封国，建诸侯，立其国之封。"
                },
                {
                    "paragraph": "造都邑之封域者亦如之。令社稷之职。",
                    "zhushu": "将祭之时，令诸有职事于社稷者也。郊持牲曰：“唯为社事，单出里；唯为社田，国人毕作；唯为社丘，乘共粢盛。”所以报本反始也。○为，于伪反，下同。单，音丹。乘，绳证反。"
                },
                {
                    "paragraph": "凡祭祀，饰其牛牲，设其楅衡，置其絼，共其水稾，",
                    "zhushu": "饰，谓刷治洁清之也。郑司农云：“楅衡，所以楅持牛也。”絼，著牛鼻绳，所以牵牛者，今时谓之雉，与古者名同，皆谓夕牲时也。杜子春云：“楅衡所以持牛，令不得抵触人。”玄谓楅设于角，衡设于鼻，如椵状也。水稾，给杀时洗荐牲也。絼字当以豸为声。○楅，音福。絼，持忍反。稾，古老反。著，直略反。椵，音加。豸，直氏反。"
                },
                {
                    "paragraph": "歌舞牲及毛炮之豚。",
                    "zhushu": "谓君牵牲入时，随歌舞之，言其肥香以歆神也。毛炮豚者，爓去其毛而炮之，以备八珍。郑司农云：“封人主歌舞其牲，云博硕肥腯。”○炮，薄交反。爓，似盐反。去，起吕反。腯，徒忽反。"
                },
                {
                    "paragraph": "凡丧纪、宾客、军旅、大盟，则饰其牛牲。",
                    "zhushu": "大盟，会同之盟。",
                    "type": 2
                },
                {
                    "paragraph": "鼓人，掌教六鼓四金之音声，以节声乐，以和军旅，以正田役。",
                    "zhushu": "音声，五声合和者。"
                },
                {
                    "paragraph": "教为鼓而辨其声用，",
                    "zhushu": "教为鼓，教系鼓者大小之数，又别其声所用之事。○别，彼列反。"
                },
                {
                    "paragraph": "以雷鼓鼓神祀，",
                    "zhushu": "雷鼓，八面鼓也。神祀，祀天神也。"
                },
                {
                    "paragraph": "以灵鼓鼓社祭，",
                    "zhushu": "灵鼓，六面鼓也。社祭，祭地祇也。"
                },
                {
                    "paragraph": "以路鼓鼓鬼享，",
                    "zhushu": "路鼓，四面鼓也。鬼享，享宗庙也。○享，许丈反，又虚让反。"
                },
                {
                    "paragraph": "以鼖鼓鼓军事，",
                    "zhushu": "大鼓谓之鼖，鼖鼓长八尺。○鼖，扶云反。"
                },
                {
                    "paragraph": "以鼛鼓鼓役事，",
                    "zhushu": "鼛鼓长丈二尺。○鼛，音羔。"
                },
                {
                    "paragraph": "以晋鼓鼓金奏，",
                    "zhushu": "晋鼓长六尺六寸。金奏，谓乐作击编钟。"
                },
                {
                    "paragraph": "以金錞和鼓，",
                    "zhushu": "錞，錞于也，圜如碓头，大上小下，乐作鸣之，与鼓相和。○錞，音淳。碓，音对，又直追反。"
                },
                {
                    "paragraph": "以金镯节鼓，",
                    "zhushu": "镯，钲也，形如小钟，军行鸣之，以为鼓节。司马职曰：“军行鸣镯。”○镯，直角反。钲，音征。"
                },
                {
                    "paragraph": "以金铙止鼓，",
                    "zhushu": "铙，如铃，无舌有秉，执而鸣之，以止击鼓。司马职曰：“鸣铙且郤。”○铙，女交反。"
                },
                {
                    "paragraph": "以金铎通鼓。",
                    "zhushu": "铎，大铃也，振之以通鼓。司马职曰：“司马振铎。”○铎，待洛反。"
                },
                {
                    "paragraph": "凡祭祀百物之神，鼓兵舞帗舞者。",
                    "zhushu": "兵，谓干戚也。帗，列五采缯为之，有秉，皆舞者所执。○帗，音弗。"
                },
                {
                    "paragraph": "凡军旅，夜鼓鼜，",
                    "zhushu": "鼜，夜戒守鼓也。司马法曰：“昏鼓四通为大鼜，夜半三通为晨戒，旦明五通为发眗。”○鼜，于历反。昫，休具反。"
                },
                {
                    "paragraph": "军动，则鼓其众，",
                    "zhushu": "动且行。"
                },
                {
                    "paragraph": "田役亦如之。救日月，则诏王鼓。",
                    "zhushu": "救日月食，王必亲击鼓者，声大异。春秋传曰：“非日月之眚不鼓。”○眚，生领反。"
                },
                {
                    "paragraph": "大丧，则诏大仆鼓。",
                    "zhushu": "始崩及窆时也。",
                    "type": 2
                },
                {
                    "paragraph": "舞师，掌教兵舞，帅而舞山川之祭祀；教帗舞，帅而舞社稷之祭祀；教羽舞，帅而舞四方之祭祀；教皇舞，帅而舞旱暵之事。",
                    "zhushu": "羽，析白羽为之，形如帗也。四方之祭祀，谓四望也。旱暵之事，谓雩也。暵，热气也。郑司农云：“皇舞，蒙羽舞，书或为䍿，或为义。”玄谓皇，祈五采羽为之，亦如帗。○暵，呼但反。䍿，音皇。"
                },
                {
                    "paragraph": "凡野舞，则皆教之。",
                    "zhushu": "野舞，谓野人欲学舞者。"
                },
                {
                    "paragraph": "凡小祭祀，则不兴舞。",
                    "zhushu": "小祭祀，王玄冕所祭者。兴，犹作也。",
                    "type": 2
                },
                {
                    "paragraph": "牧人，掌牧六牲而阜蕃其物，以共祭祀之牲牷。",
                    "zhushu": "六牲，谓牛、马、羊、豕、犬、鸡。郑司农云：“牷，纯也。”玄谓牷，体完具。○蕃，音烦。拴，音全。"
                },
                {
                    "paragraph": "凡阳祀，用骍牲毛之；阴祀，用黝牲毛之；望祀，各以其方之色牲毛之。",
                    "zhushu": "骍牲，赤色。毛之，取纯毛也。阴祀，祭地北郊及社稷也。望祀，五岳、四镇、四渎也。郑司农云：“阳祀，春夏也。黝读为幽。幽，黑也。”玄谓阳祀，祭天于南郊及宗庙。○黝，于纠反，又音幽。"
                },
                {
                    "paragraph": "凡时祀之牲，必用牷物。",
                    "zhushu": "时祀，四时所常祀，谓山川以下至四方百物。"
                },
                {
                    "paragraph": "凡外祭毁事，用尨可也。",
                    "zhushu": "外祭，谓表貉及王行所过山川用事者。故书毁为甈、尨作龙。杜子春云：“甈当为毁，龙当为尨。尨谓杂色不纯，毁谓副辜侯禳毁除殃咎之属。”○尨，亡江反。貉，莫霸反。甈，丘例反。副，普逼反。辜，音孤。禳，如羊反。"
                },
                {
                    "paragraph": "凡祭祀，共其牺牲，以授充人系之。",
                    "zhushu": "牺牲，毛羽完具也。授充人者，当殊养之。周景王时，宾起见雄鸡自断其尾，曰“鸡惮其为牺”。"
                },
                {
                    "paragraph": "凡牲不系者，共奉之。",
                    "zhushu": "谓非时而祭祀者。",
                    "type": 2
                },
                {
                    "paragraph": "牛人，掌养国之公牛，以待国之政令。",
                    "zhushu": "公，犹官也。"
                },
                {
                    "paragraph": "凡祭祀，共其享牛、求牛，以授职人而刍之。",
                    "zhushu": "郑司农云：“享牛，前祭一日之牛也。求牛，祷于鬼神，祈求福之牛也。”玄谓享，献也。献神之牛，谓所以祭者也。求，终也。终事之牛，谓所以绎者也。宗庙有绎者，孝子求神非一处。职，读为樴，樴谓之杙，可以系牛。樴人者，谓牧人、充人与刍、牲之刍。牛人择于公牛之中，而以授养之。○职，音特，或余式反，又之式反，注樴同。绎，音亦。杙，余式反。"
                },
                {
                    "paragraph": "凡宾客之事，共其牢礼积膳之牛；",
                    "zhushu": "牢礼，飧饔也。积，所以给宾客之用，若司仪职曰“主国五积”者也。膳，所以闲礼宾客，若掌客云“殷膳大牢”。○积，去声。飧，音孙。"
                },
                {
                    "paragraph": "飨食、宾射，共其膳羞之牛；",
                    "zhushu": "羞，进也，所进宾之膳。燕礼，小臣请执幂者与羞膳者，至献宾而膳宰设折俎。王之膳羞亦犹此。"
                },
                {
                    "paragraph": "军事，共其犒牛；",
                    "zhushu": "郑司农云：“犒师之牛。”○犒，苦报反。"
                },
                {
                    "paragraph": "丧事，共其奠牛。",
                    "zhushu": "谓殷奠、遣奠也。丧所荐馈曰奠。○遣，弃战反。"
                },
                {
                    "paragraph": "凡会同、军旅、行役，共其兵车之牛，与其牵徬，以载公任器。",
                    "zhushu": "牵徬，在辕外挽牛也。人御之，居其前曰牵，居其旁曰徬。任，犹用也。○徬，薄浪反。"
                },
                {
                    "paragraph": "凡祭祀，共其牛牲之互与其盆簝，以待事。",
                    "zhushu": "郑司农云：“互，谓福衡之属。盆、簝，皆器名。盆所以盛血，簝受肉笼也。”玄谓互，若今屠家县肉格。○互，音护。簝，音老。盛，音成。",
                    "type": 2
                },
                {
                    "paragraph": "充人，掌系祭祀之牲牷。祀五帝，则系于牢，刍之三月。",
                    "zhushu": "牢，闲也。必有闲者，防禽兽触啮。养牛羊曰刍。三月，一时，节气成。"
                },
                {
                    "paragraph": "享先王，亦如之。凡散祭祀之牲，系于国门，使养之。",
                    "zhushu": "散祭祀，谓司中、司命、山川之属。国门，谓城门司门之官。郑司农云：“使养之，使守门者养之。”○散，素但反。"
                },
                {
                    "paragraph": "展牲，则告牲；",
                    "zhushu": "郑司农云：“展，具也。具牲，若今时选牲也。充人主以牲牷告展牲者也。”玄谓展牲，若今夕牲也。特牲馈食之礼曰：“宗人视牲告充，举兽尾告备。”近之。"
                },
                {
                    "paragraph": "硕牲，则赞。",
                    "zhushu": "赞，助也。君牵牲入，将致之，助持之也。春秋传曰：“故奉牲以告曰，博硕肥腯。”"
                }
            ]
        },
        {
            "name": "地官司徒下第四",
            "paragraphs": [
                {
                    "paragraph": "地官司徒下第四",
                    "zhushu": "",
                    "type": 1
                },
                {
                    "paragraph": "载师，掌任土之法，以物地事，授地职，而待其政令。",
                    "zhushu": "任土者，任其力势所能生育，且以制贡赋也。物，物色之，以知其所宜之事，而授农牧衡虞，使职之。"
                },
                {
                    "paragraph": "以廛里任国中之地，以场圃任园地，以宅田、士田、贾田任近郊之地，以官田、牛田、赏田、牧田任远郊之地，以公邑之田任甸地，以家邑之田任稍地，以小都之田任县地，以大都之田任畺地。",
                    "zhushu": "故书廛或作坛，郊或为蒿，稍或作削。郑司农云：“坛读为廛。廛，市中空地未有肆，城中空地未有宅者。民宅曰宅。宅田者，以备益多也。士田者，士大夫之子得而耕之田也。贾田者，吏为县官卖财与之田。官田者，公家之所耕田。牛田者，以养公家之牛。赏田者，赏赐之田。牧田者，牧六畜之田。”司马法曰：“王国百里为郊，二百里为州，三百里为野，四百里为县，五百里为都。”杜子春云：“蒿读为郊。五十里为近郊，百里为远郊。”玄谓廛里者，若今云邑居里矣。𠎷，民居之区域也。里，居也。圃，树果蓏之属，季秋于中为场。樊圃谓之园。宅田，致仕者之家所受田也。士相见礼曰：“宅者在邦，则曰市井之臣；在野，则曰草茅之臣。”士读为仕。仕者亦受田，所谓圭田也。孟子曰：“自卿以下，必有圭田，圭田五十畮。”贾田，在市贾人其家所受田也。官田，庶人在官者其家所受田也。牛田、牧田，畜牧者之家所受田也。公邑，谓六遂余地，天子使大夫治之，自此以外皆然。二百里、三百里，其大夫如州长。四百里、五百里，其大夫如县正。是以或谓二百里为州，四百里为县云。遂人亦监焉。家邑，大夫之采地。小都，卿之采地。大都，公之采地，王子弟所食邑也。畺，五百里王畿界也。皆言任者，地之形实不方平如图，受田邑者，远近不得尽如制，其所生育赋贡，取正于是耳。以廛里任国中，而遂人职授民田，夫一廛，田百畮，是廛里不谓民之邑居在都城者与？凢王畿内方千里，积百同，九百万夫之地也。有山陵、林麓、川泽、沟渎、城郭、宫室、涂巷，三分去一，余六百万夫。又以田不易、一易、再易，上中下相通，定受田者三百万家也。远郊之内，地居四同，三十六万夫之地也。三分去一，其余二十四万夫。六郷之民七万五千家，通不易、一易、再易，一家受二夫，则十五万夫之地，其余九万夫。廛里也，场圃也，宅田也，士田也，贾田也，官田也，牛田也，赏田也，牧田也，九者亦通受一夫焉，则半农人也，定受田十二万家也。食货志云：“农民户一人已受田，其家众男为余夫，亦以口受田如比。士工商家受田，五口乃当农夫一人。”今余夫在遂地之中，如此则士工商以事入在官，而余夫以力出耕公邑。甸稍县都合居九十六同，八百六十四万夫之地，城郭宫室差少，涂巷又狭，于三分所去六而存一焉，以十八分之十三率之，则其余六百二十四万夫之地，通上中下六家而受十三夫，定受田二百八十八万家也。其在甸七万五千家为六遂，余则公邑。○廛，直连反。场，直良反。圃，布古反。贾，音古。畺，居良反。吏为，于伪反。蓏，力果反。监，古衔反。与，音余。比，方二反。率，音律，又音类。"
                },
                {
                    "paragraph": "凡任地，国宅无征，园廛二十而一，近郊十一，远郊二十而三，甸稍县都皆无过十二，唯其漆林之征二十而五。",
                    "zhushu": "征，税也。言征者，以共国政也。郑司农云：“任地，谓任土地以起税赋也。国宅，城中宅也。无征，无税也。”故书漆林为桼林，杜子春云：“当为漆林。”玄谓国宅，凡官所有宫室，吏所治者也。周税轻近而重远，近者多役也。园廛亦轻之者，廛无谷，园少利也。古之宅必树，而畺埸有瓜。○桼，音七。埸，音亦。"
                },
                {
                    "paragraph": "凡宅不毛者，有里布；凡田不耕者，出屋粟；凡民无职事者，出夫家之征，",
                    "zhushu": "郑司农云：“宅不毛者，谓不树桑麻也。里布者，布参印书，广二寸，长二尺，以为币，贸易物。诗云‘抱布贸丝’，抱此布也。或曰：布，泉也。春秋传曰：‘买之百两一布。’又廛人职：‘掌敛市之次布、儳布、质布、罚布、廛布。’孟子曰：‘廛无夫里之布，则天下之民皆说而愿为其民矣。’故曰宅不毛者有里布，民无职事出夫家之征，欲令宅树桑麻，民就四业，则无税赋以劝之也。故孟子曰：‘五畮之宅，树之以桑，则五十者可以衣帛。不知言布参印书者何，见旧时说也。’”玄谓宅不毛者罚以一里二十五家之泉，空田者罚以三家之税粟，以共吉凶二服及丧器也。民虽有闲无职事者，犹出夫税、家税也。夫税者，百畮之税。家税者，出士徒车辇，给繇役。○儳，刘音䜛，又才鉴反。衣，于既反。闲，音闲。"
                },
                {
                    "paragraph": "以时征其赋。",
                    "zhushu": "",
                    "type": 2
                },
                {
                    "paragraph": "闾师，掌国中及四郊之人民、六畜之数，以任其力，以待其政令，以时征其赋。",
                    "zhushu": "国中及四郊，是所主数六郷之中，自廛里至远郊也。掌六畜数者，农事之本也。赋，谓九赋及九贡。"
                },
                {
                    "paragraph": "凡任民，任农以耕事，贡九谷；任圃以树事，贡草木；任工以饬材事，贡器物；任商以市事，贡货贿；任牧以畜事，贡鸟兽；任𡣕以女事，贡布帛；任衡以山事，贡其物；任虞以泽事，贡其物。",
                    "zhushu": "贡草木，谓葵韭果蓏之属。○饬，音敕。畜，许又反。"
                },
                {
                    "paragraph": "凡无职者，出夫布。",
                    "zhushu": "独言无职者，掌其九赋。"
                },
                {
                    "paragraph": "凡庶民不畜者，祭无牲；不耕者，祭无盛；不树者，无椁；不蚕者，不帛；不绩者，不衰。",
                    "zhushu": "掌罚其家事也。盛，黍稷也。椁，周棺也。不帛，不得衣帛也。不衰，丧不得衣衰也。皆所以耻不勉。○衰，七回反。",
                    "type": 2
                },
                {
                    "paragraph": "县师，掌邦国、都鄙、稍甸、郊里之地域，而辨其夫家、人民、田莱之数，及其六畜车辇之稽。三年大比，则以攷群吏，而以诏废置。",
                    "zhushu": "郊里，郊所居也。自邦国以及四郊之内，是所主数周天下也。莱，休不耕者。郊内谓之易，郊外谓之莱。善言近。○比，毗志反，后放此。"
                },
                {
                    "paragraph": "若将有军旅、会同、田役之戒，则受法于司马，以作其众庶及马牛车辇，会其车人之卒伍，使皆备旗鼓兵器，以帅而至。",
                    "zhushu": "受法于司马者，知所当征众寡。○卒，子忽反。"
                },
                {
                    "paragraph": "凡造都邑，量其地，辨其物，而制其域，",
                    "zhushu": "物，谓地所有也。名山大泽不以封。○量，音良。"
                },
                {
                    "paragraph": "以岁时征野之赋贡。",
                    "zhushu": "野，谓甸、稍、县、都也。所征赋贡，与闾师同。",
                    "type": 2
                },
                {
                    "paragraph": "遗人，掌邦之委积，以待施惠。郷里之委积，以恤民之囏阨；门关之委积，以养老孤；郊里之委积，以待宾客；野鄙之委积，以待羁旅；县都之委积，以待凶荒。",
                    "zhushu": "委积者，廪人、仓人计九谷之数足国用，以其余共之，所谓余法用也。职内邦之移用，亦如此也，皆以余财共之。少曰委，多曰积。郷里，郷所居也。艰阨，犹困乏也。门关以养老孤，人所出入，易以取饩廪也。羁旅，过行寄止者。待凶荒，谓邦国所当通给者也。故书艰阨作槿阨、羁作寄。杜子春云：“槿阨当为艰阨，寄当为羁。”○遗，唯季反，又音遂。施，式豉反，后同。易，以豉反。"
                },
                {
                    "paragraph": "凡宾客、会同、师役，掌其道路之委积。凡国野之道，十里有庐，庐有饮食；三十里有宿，宿有路室，路室有委；五十里有市，市有𠋫馆，𠋫馆有积。",
                    "zhushu": "庐，若今野𠋫，徒有庌也。宿，可止宿；若今亭，有室矣。𠋫馆，楼可以观望者也。一市之闲，有三庐一宿。○庌，音雅。"
                },
                {
                    "paragraph": "凡委积之事，巡而比之，以时颁之。",
                    "zhushu": "",
                    "type": 2
                },
                {
                    "paragraph": "均人，掌均地政，均地守，均地职，均人民牛马车辇之力政。",
                    "zhushu": "政，读为征。地征，谓地守、地职之税也。地守，衡虞之属。地职，农圃之属。力征，人民则治城郭、涂巷、沟渠，牛马车辇则转委积之属。○政，音征，下同。"
                },
                {
                    "paragraph": "凡均力政，以岁上下，丰年则公旬用三日焉，中年则公旬用二日焉，无年则公旬用一日焉。",
                    "zhushu": "丰年，人食四鬴之岁也。人食三鬴为中岁，人食二鬴为无岁，岁无赢储也。公，事也。旬，均也，读如“㽦㽦原隰”之㽦。易“坤为均”，今书亦有作旬者。○上，时掌反。鬴，房甫反。㽦，音均，又舒均反，又音旬，又常纯反。"
                },
                {
                    "paragraph": "凶札则无力政，无财赋，",
                    "zhushu": "无力政，恤其劳也。无财赋，恤其乏困也。财赋，九赋也。"
                },
                {
                    "paragraph": "不收地守、地职，不均地政。",
                    "zhushu": "不收山泽及地税，亦不平计地税也。非凶札之岁当收税，乃均之耳。"
                },
                {
                    "paragraph": "三年大比，则大均。",
                    "zhushu": "有年无年，大平计之。若久不修，则数或阙。",
                    "type": 2
                },
                {
                    "paragraph": "师氏，掌以媺诏王。",
                    "zhushu": "告王以善道也。文王世子曰：“师也者，教之以事而谕诸德者也。”"
                },
                {
                    "paragraph": "以三德教国子：一曰至德，以为道本；二曰敏德，以为行本；三曰孝德，以知逆恶。教三行：一曰孝行，以亲父母；二曰友行，以尊贤良；三曰顺行，以事师长。",
                    "zhushu": "德行，内外之称。在心为德，施之为行。至德，中和之德。覆焘，持载含容者也。孔子曰：“中庸之为德，其至矣乎。”敏德，仁义顺时者也。说命曰：“敬孙务时敏，厥修乃来。”孝德，尊祖爱亲，守其所以生者也。孔子曰：“武王、周公，其达孝矣乎！夫孝者，善继人之志，善述人之事者也。”孝在三德之下，三行之上。德有广于孝，而行莫尊焉。国子，公卿大夫之子弟，师氏教之，而世子亦齿焉，学君臣、父子、长幼之道。○行，下孟反，下同。知，音智。称，尺证反。"
                },
                {
                    "paragraph": "居虎门之左，司王朝。",
                    "zhushu": "虎门，路寝门也。王日视朝于路寝门外，画虎焉以明勇猛，于守宜也。司，犹察也。察王之视朝，若有善道可行者，则当前以诏王。○朝，直遥反。"
                },
                {
                    "paragraph": "掌国中失之事，以教国子弟。",
                    "zhushu": "教之者，使识旧事也。中，中礼者也。失，失礼者也。故书中为得。杜子春云：“当为得，记君得失，若春秋是也。”○中，丁仲反，注同。"
                },
                {
                    "paragraph": "凡国之贵游子弟学焉。",
                    "zhushu": "贵游子弟，王公之子弟。游，无官司者。杜子春云：“游当为犹，言虽贵犹学。”"
                },
                {
                    "paragraph": "凡祭祀、宾客、会同、丧纪、军旅，王举则从。",
                    "zhushu": "举，犹行也。故书举为与，杜子春云：“当为与，谓王与会同、丧纪之事。”○从，才用反。与，音预，下同。"
                },
                {
                    "paragraph": "听治亦如之。",
                    "zhushu": "谓王举于野外以听朝。"
                },
                {
                    "paragraph": "使其属帅四夷之隷，各以其兵服守王门之外，且跸。",
                    "zhushu": "兵服，旃布弓剑不同也。门外，中门之外。跸，止行人不得迫王宫也。故书隷或作肆，郑司农云：“读为隷。”○跸，音毕。"
                },
                {
                    "paragraph": "朝在野外，则守内列。",
                    "zhushu": "内列，蕃营之在内者也。其属亦帅四夷之隷守之，如守王宫。",
                    "type": 2
                },
                {
                    "paragraph": "保氏，掌谏王恶。",
                    "zhushu": "谏者，以礼义正之。文王世子曰：“保也者，慎其身以辅翼之，而归诸道者也。”"
                },
                {
                    "paragraph": "而养国子以道，乃教之六艺：一曰五礼，二曰六乐，三曰五射，四曰五驭，五曰六书，六曰九数。乃教之六仪：一曰祭祀之容，二曰宾客之容，三曰朝廷之容，四曰丧纪之容，五曰军旅之容，六曰车马之容。",
                    "zhushu": "养国子以道者，以师氏之德行审谕之，而后教之以艺仪也。五礼，吉、凶、宾、军、嘉也。六乐，云门、大咸、大韶、大夏、大濩、大武也。郑司农云：“五射，白矢、参连、剡注、襄尺、井仪也。五驭，鸣和鸾、逐水曲、过君表、舞交衢、逐禽左。六书，象形、会意、转注、处事、假借、谐声也。九数，方田、粟米、差分、少广、商功、均输、方程、赢不足、旁要。今有重差、夕桀、句股也。祭祀之容，穆穆皇皇；宾客之容，严恪矜庄；朝廷之容，济济跄跄；丧纪之容，涕涕翔翔；军旅之容，阚阚仰仰；车马之容，颠颠堂堂。”玄谓祭祀之容，齐齐皇皇；宾客之容，穆穆皇皇；朝廷之容，济济翔翔；丧纪之容，累累颠颠；军旅之容，暨暨詻詻；车马之容，匪匪翼翼。○驭，音御。行，下孟反。剡，羊冉反。注，之树反。襄，音让。差，初佳反，又初宜反。重，直龙反。夕桀，音的，又祥易反。严，如字，又音俨。阚，呼槛反。仰，五刚反。齐皇，上子礼反，又音齐；下于况反，又音往。累颠，上律悲反，下音田，又如字。路，五格反。匪，芳非反。"
                },
                {
                    "paragraph": "凡祭祀、宾客、会同、丧纪、军旅，王举则从。听治亦如之。使其属守王闱。",
                    "zhushu": "闱，宫中之巷门。○闱，音韦。",
                    "type": 2
                },
                {
                    "paragraph": "司谏，掌纠万民之德而劝之朋友，正其行而强之道艺，巡问而观察之，以时书其德行道艺，辨其能而可任于国事者，",
                    "zhushu": "朋友，相切磋以善道也。强，犹劝也。学记曰：“强而弗抑则易。”巡问，行问民闲也。可任于国事，任吏职。○强，其丈反。易，以豉反。"
                },
                {
                    "paragraph": "以攷郷里之治，以诏废置，以行赦宥。",
                    "zhushu": "因巡问劝强万民，而考郷里吏民罪过，以告王所当罪不。○行，下孟反。",
                    "type": 2
                },
                {
                    "paragraph": "司救，掌万民之衺恶过失而诛让之，以礼防禁而救之。",
                    "zhushu": "衺恶，谓侮慢长老、语言无忌，而未丽于罪者。过失，亦由衺恶酗蒏好讼，若抽拔兵器，误以行伤害人，丽于罪者。诛，诛责也。古者重刑，且责怒之，未即罪也。○救，如字，又音拘。衺，似嗟反。酗，况付反。蒏，音咏。好，呼报反。"
                },
                {
                    "paragraph": "凡民之有衺恶者，三让而罚，三罚而士加明刑，耻诸嘉石，役诸司空。",
                    "zhushu": "罚，谓挞击之也。加明刑者，去其冠饰，而书其衺恶之状，著之背也。嘉石，朝士所掌，在外朝之门左，使坐焉以耻辱之。既而役诸司空，使事官作之也。坐役之数，存于司宼。○去，起吕反。著，直略反。"
                },
                {
                    "paragraph": "其有过失者，三让而罚，三罚而归于圜土。",
                    "zhushu": "圜土，狱城也。过失近罪，昼日任之以事而收之，夜藏于狱，亦加明刑以耻之。不使坐嘉石，其罪已著，未忍刑之。"
                },
                {
                    "paragraph": "凡岁时有天患民病，则以节巡国中及郊野，而以王命施惠。",
                    "zhushu": "天患，谓烖害也。节，旌节也。施惠，赒恤之。",
                    "type": 2
                },
                {
                    "paragraph": "调人，掌司万民之难而谐和之。",
                    "zhushu": "难，相与为仇雠。谐，犹调也。○难，乃旦反，下同。"
                },
                {
                    "paragraph": "凡过而杀伤人者，以民成之，",
                    "zhushu": "过，无本意也。成，平也。郑司农云：“以民成之，谓立证佐成其罪也。一说以郷里之民共和解之，春秋传曰‘惠伯成之’之属。”○共和，并如字。"
                },
                {
                    "paragraph": "鸟兽亦如之。",
                    "zhushu": "过，失杀伤人之畜产者。○畜，许又反。"
                },
                {
                    "paragraph": "凡和难，父之雠辟诸海外，兄弟之雠辟诸千里之外，从父兄弟之雠不同国，君之雠眡父，师长之雠眡兄弟，主友之雠眡从父兄弟。",
                    "zhushu": "和之使辟于此，不得就而仇之。九夷、八蛮、六戎、五狄，谓之四海。主，大夫君也。春秋传曰：“晋荀偃卒而视不可含，宣子盥而抚之曰：事吴敢不如事主。”○辟，音避。从，才用反。眡，音视。盥，音管。"
                },
                {
                    "paragraph": "弗辟，则与之瑞节而以执之。",
                    "zhushu": "瑞节，玉节之剡圭也。和之而不肯辟者，是不从王命也。王以剡圭使调人执之，治其罪。"
                },
                {
                    "paragraph": "凡杀人有反杀者，使邦国交雠之。",
                    "zhushu": "反，复也。复杀之者，此欲除害弱敌也。邦国交雠之，明不和，诸侯得者即诛之。郑司农云：“有反杀者，谓重杀也。”"
                },
                {
                    "paragraph": "凡杀人而义者，不同国，令勿雠，雠之则死。",
                    "zhushu": "义，宜也，谓父母兄弟师长尝辱焉而杀之者，如是为得其宜，虽所杀者人之父兄，不得雠也，使之不同国而已。"
                },
                {
                    "paragraph": "凡有鬭怒者，成之；不可成者，则书之，先动者诛之。",
                    "zhushu": "鬭怒，辩讼者也。不可成，不可平也。书之，记其姓名，辩本也。郑司农云：“成之，谓和之也。和之，犹今二千石以令解仇怨，后复相报，移徙之，此其类也。”玄谓上言“立证佐成其罪”，似非。○复，扶又又反，下同。",
                    "type": 2
                },
                {
                    "paragraph": "媒氏，掌万民之判。",
                    "zhushu": "判，半也。得耦为合，主合其半，成夫妇也。丧服传曰：“夫妻判合。”郑司农云：“主万民之判合。”"
                },
                {
                    "paragraph": "凡男女，自成名以上，皆书年月日名焉。",
                    "zhushu": "郑司农云：“成名，谓子生三月，父名之。”○上，时掌反。"
                },
                {
                    "paragraph": "令男三十而娶，女二十而嫁。",
                    "zhushu": "二三者，天地相承覆之数也。易曰：“参天两地而奇数焉。”○奇，于岂反。"
                },
                {
                    "paragraph": "凡娶判妻入子者，皆书之。",
                    "zhushu": "书之者，以别未成昏礼者。郑司农云：“入子者，谓嫁女者也。”玄谓言入子者，容媵姪娣不聘之者。○别，彼列反。"
                },
                {
                    "paragraph": "中春之月，令会男女，",
                    "zhushu": "中春，阴阳交，以成昏礼，顺天时也。"
                },
                {
                    "paragraph": "于是时也，奔者不禁。",
                    "zhushu": "重天时，权许之也。"
                },
                {
                    "paragraph": "若无故而不用令者，罚之。",
                    "zhushu": "无故，谓无丧祸之变也。有丧祸者娶，得用非中春之月。杂记曰：“已虽小功，既卒哭，可以冠子娶妻。”○冠，古唤反。"
                },
                {
                    "paragraph": "司男女之无夫家者而会之。",
                    "zhushu": "司，犹察也。无夫家，谓男女之鳏寡者。"
                },
                {
                    "paragraph": "凡嫁子娶妻，入币纯帛，无过五两。",
                    "zhushu": "纯，实缁字也。古缁以才为声。纳币用缁，妇人阴也。凡于娶礼，必用其类。五两，十端也。必言两者，欲得其配合之名。十者，象五行十日相成也。士大夫乃以玄纁束帛，天子加以谷圭，诸侯加以大璋。杂记曰：“纳币一束，束五两，两五寻。”然则毎端二丈。○纯，侧其反。"
                },
                {
                    "paragraph": "禁迁葬者与嫁殇者。",
                    "zhushu": "迁葬，谓生时非夫妇，死既葬，迁之使相从也。殇，十九以下未嫁而死者。生不以礼相接，死而合之，是亦乱人伦者也。郑司农云：“嫁殇者，谓嫁死人也，今时娶会是也。”"
                },
                {
                    "paragraph": "凡男女之阴讼，听之于胜国之社；其附于刑者，归之于士。",
                    "zhushu": "阴讼，争中冓之事以触法者。胜国，亡国也。亡国之社，奄其上而栈其下，使无所通，就之以听阴讼之情，明不当宣露。其罪不在赦宥者，直归士而刑之，不复以听。士，司宼之属。诗云：“墙有茨，不可埽也。中冓之言，不可道也。所可道也，言之丑也。”○冓，古候反。栈，士板反，或士谏反。",
                    "type": 2
                },
                {
                    "paragraph": "司市，掌市之治教、政刑、量度、禁令，",
                    "zhushu": "量，豆、区、斗、斛之属。度，丈尺也。○区，乌侯反。"
                },
                {
                    "paragraph": "以次叙分地而经市，",
                    "zhushu": "次，谓吏所治舍，思次、介次也，若今市亭然。叙，肆行列也。经，界也。○行，户刚反，下同。"
                },
                {
                    "paragraph": "以陈肆辨物而平市，",
                    "zhushu": "陈，犹列也。辨物，物异肆也，肆异则市平。"
                },
                {
                    "paragraph": "以政令禁物靡而均市，",
                    "zhushu": "物靡者，易售而无用，禁之则市均。郑司农云：“靡，谓侈靡也。”○易，以豉反。售，受又反。"
                },
                {
                    "paragraph": "以商贾阜财而行市，",
                    "zhushu": "通物曰商，居卖物曰贾。阜，犹盛也。郑司农云：“布，谓泉也。”○贾，音古，下同。"
                },
                {
                    "paragraph": "以量度成贾而征儥，",
                    "zhushu": "征，召也。儥，买也。物有定贾，则买者来也。○贾，音嫁，下同。成贾、定贾、奠物贾、其贾、平、大贾、小贾、贾贱、恒贾、故贾，凡十二音嫁，余音古。儥，音育，或音笛。"
                },
                {
                    "paragraph": "以质剂结信而止讼，",
                    "zhushu": "质剂，谓两书一札而别之也。若今下手书，言保物要还矣。郑司农云：“质剂，月平。”○剂，子随反。平，皮命反。"
                },
                {
                    "paragraph": "以贾民禁伪而除诈，",
                    "zhushu": "贾民，胥师、贾师之属。必以贾民为之者，知物之情伪与实诈。○贾，音嫁，或音古。"
                },
                {
                    "paragraph": "以刑罚禁虣而去盗，",
                    "zhushu": "刑罚，宪、徇、扑。○虣，薄报反。去，起吕反。扑，普卜反。"
                },
                {
                    "paragraph": "以泉府同货而敛賖。",
                    "zhushu": "同，共也。同者，谓民货不售，则为敛而买之，民无货，则賖贳而予之。○賖，伤蛇反。为，于伪反。贳，音世。"
                },
                {
                    "paragraph": "大市，曰𢈈而市，百族为主；朝市，朝时而市，商贾为主；夕市，夕时而市，贩夫贩妇为主。",
                    "zhushu": "日𢈈，昳中也。市，杂聚之处。言主者，谓其多者也。百族必容来去，商贾家于市城，贩夫贩妇朝资夕卖，因其便而分为三时之市，所以了物极众。郑司农云：“百族，百姓也。”○𢈈，音侧，又作昃。贩，方万反。"
                },
                {
                    "paragraph": "凡市入，则胥执鞭度守门，市之群吏平肆展成奠贾，上旌于思次以令市，市师涖焉，而听大治大讼；胥师、贾师涖于介次，而听小治小讼。",
                    "zhushu": "凡市入，谓三时之市，市者入也。胥，守门察伪诈也。必执鞭度，以威正人众也。度，谓殳也，因刻丈尺耳。群吏，胥师以下也。平肆，平卖物者之行列，使之正也。展之言整也。成，平也，会平成市物者也。奠，读为定，整敕会者，使定物贾，防诳豫也。上旌者，以为众望也，见旌则知当市也。思次，若今市亭也。市师，司市也。介次，市亭之属别，小者也。故书涖作立。杜子春云：“奠，当为定。”郑司农云：“思，辞也。次，市中𠋫楼也。立当为涖。涖，视也。”玄谓思当为司字，声之误也。○奠，音定，又田见反。上，时掌反。殳，音殊。"
                },
                {
                    "paragraph": "凡万民之期于市者，辟布者，量度者，刑戮者，各于其地之叙。",
                    "zhushu": "期，谓欲卖买期决于市也。量度者，若今处斗斛及丈尺也。故书辟为辞。郑司农云：“辞布，辞讼泉物者也。”玄谓辟布，市之群吏考实诸泉入及有遗忘。"
                },
                {
                    "paragraph": "凡得货贿六畜者亦如之，三日而举之。",
                    "zhushu": "得遗物者，亦使置其地，货于货之肆，马于马之肆，则主求之易也。三日而无识认者，举之没入官。"
                },
                {
                    "paragraph": "凡治市之货贿、六畜、珍异，亡者使有，利者使阜，害者使亡，靡者使微。",
                    "zhushu": "利，利于民，谓物实厚者。害，害于民，谓物行沽者。使有、使阜，起其贾以征之也。使亡、使微，抑其贾以郤之也。侈靡细好，使富民好奢，微之而已。郑司农云：“亡者使有，无此物则开利其道，使之有。”○物行，遐孟反，又如字。沽，音古。郤，起略反。"
                },
                {
                    "paragraph": "凡通货贿，以玺节出入之。",
                    "zhushu": "玺节，印章，如今斗检封矣，使人执之以通商。以出货贿者，王之司市也；以内货贿者，邦国之司市也。"
                },
                {
                    "paragraph": "国凶荒札丧，则市无征而作布。",
                    "zhushu": "有灾害，物贵，市不税，为民之乏困也。金铜无凶年，因物贵，大铸泉以饶民。"
                },
                {
                    "paragraph": "凡市伪饰之禁，在民者十有二，在商者十有二，在贾者十有二，在工者十有二。",
                    "zhushu": "郑司农云：“所以俱十有二者，工不得作，贾不得粥，商不得资，民不得畜。”玄谓王制曰：“用器不中度，不粥于市；兵车不中度，不粥于市；布帛精粗不中数，幅广狭不中量，不粥于市；奸色乱正色，不粥于市；五谷不时、果实未熟，不粥于市；木不中伐，不粥于市；禽兽鱼鼈不中杀，不粥于市。”亦其类也。于四十八则未闻数十二焉。○贾，音古。粥，音育，下同。中，丁仲反，下同。闻数，色主反。"
                },
                {
                    "paragraph": "市刑，小刑宪罚，中刑徇罚，大刑扑罚，其附于刑者，归于士。",
                    "zhushu": "徇，举以示其地之众也。扑，挞也。郑司农云：“宪罚，播其肆也。”故书附为柎，杜子春云：“当为附。”○柎，方符反，又音附。"
                },
                {
                    "paragraph": "国君过市则刑人赦，夫人过市罚一幕，世子过市罚一帟，命夫过市罚一盖，命妇过市罚一帷。",
                    "zhushu": "谓诸侯及夫人、世子过其国之市，大夫、内子过其都之市也。市者，人之所交利而行刑之处，君子无故不游观焉。若游观，则施惠以为说也。国君则赦其刑人，夫人、世子、命夫、命妇则使之出罚，异尊卑也。所罚，谓宪、徇、扑也。必罚幕、帟、盖、帷，市者众也。此四物者，在众之用也。此王国之市，而说国君以下过市者，诸侯之于其国，与王同，以其足以互明之。○幕，音莫。帟，音亦。观，古乱反，下同，或音官。为说，如字。"
                },
                {
                    "paragraph": "凡会同师役，市司帅贾师而从，治其市政，掌其卖儥之事。",
                    "zhushu": "市司，司市也。儥，买也。会同师役必有市者，大众所在，来物以备之。",
                    "type": 2
                },
                {
                    "paragraph": "质人，掌成市之货贿、人民、牛马、兵器、珍异，",
                    "zhushu": "成，平也。会者平物贾而来，主成其平也。人民，奴婢也。珍异，四时食物。"
                },
                {
                    "paragraph": "凡卖儥者质剂焉，大市以质，小市以剂。",
                    "zhushu": "郑司农云：“质剂，月平贾也。质大贾，剂小贾。”玄谓质剂者，为之劵藏之也。大市，人民马牛之属，用长劵；小市，兵器珍异之物，用短劵。"
                },
                {
                    "paragraph": "掌稽市之书契，同其度量，壹其淳制，巡而攷之，犯禁者举而罚之。",
                    "zhushu": "稽，犹考也，治也。书契，取子市物之劵也。其劵之象，书两札刻其侧。杜子春云：“淳当为纯，纯谓幅广，制谓匹长也，皆当中度量。”玄谓淳读如淳尸盥之淳。○淳，音准。广，光旷反。长，直亮反。中，丁仲反。淳尸，章纯反。"
                },
                {
                    "paragraph": "凡治质剂者，国中一旬，郊二旬，野三旬，都三月，邦国朞。期内听，期外不听。",
                    "zhushu": "谓赍劵契者来讼也，以期内来则治之，后期则不治，所以绝民之好讼，且息文书也。郊，远郊也。野，甸稍也。都，小都、大都。○好，呼报反。",
                    "type": 2
                },
                {
                    "paragraph": "廛人，掌敛市絘布、总布、质布、罚布、廛布，而入于泉府。",
                    "zhushu": "布，泉也。郑司农云：“絘布，列肆之税布。”杜子春云：“总当为儳，谓无肆立持者之税也。”玄谓总读如租㥎之𥡥。布，谓守斗斛铨衡者之税也。质布者，质人所罚犯质剂者之泉也。罚布者，犯布令者之泉也。廛布者，货贿诸物邸舍之税。○絘，音次。总，音䜛，又音摠。𥡥，音摠。"
                },
                {
                    "paragraph": "凡屠者，敛其皮角筋骨，入于玉府。",
                    "zhushu": "以当税，给作器物也。其无皮角及筋骨不中用，亦税之。"
                },
                {
                    "paragraph": "凡珍异之有滞者，敛而入于膳府。",
                    "zhushu": "故书滞或作廛。郑司农云：“谓滞货不售者，官为居之。货物沈滞于廛中不决，民待其直以给丧疾，而不可售贾贱者也。廛，谓市中之地未有肆而可居以畜藏货物者也。孟子曰：‘市廛而不征，法而不廛，则天下之商皆说而愿藏于其市矣。’谓货物贮藏于市中而不租税也，故曰廛而不征。其有货物久滞于廛而不售者，官以法为居取之，故曰法而不廛。”玄谓滞读如沈滞之滞。珍异，四时食物也。不售而在廛，久则将瘦臞腐败，为买之入膳夫之府，所以纾民事而官不失实。○为，于伪反。畜，敕六反。贮，知吕反。藏，如字。",
                    "type": 2
                },
                {
                    "paragraph": "胥师，各掌其次之政令，而平其货贿，宪刑禁焉。",
                    "zhushu": "宪，表县之。○县，音玄。"
                },
                {
                    "paragraph": "察其诈伪、饰行、儥慝者，而诛罚之，",
                    "zhushu": "郑司农云：“儥，卖也。慝，恶也。谓行且卖奸伪恶物者。”玄谓饰行、儥慝，谓使人行卖恶物于市，巧饰之，令欺诳买者。○饰行，下孟反。慝，他得反。"
                },
                {
                    "paragraph": "听其小治小讼而断之。",
                    "zhushu": "",
                    "type": 2
                },
                {
                    "paragraph": "贾师，各掌其次之货贿之治，辨其物而均平之，展其成而奠其贾，然后令市。",
                    "zhushu": "辨，别也。○贾，音古，下同。奠，音定。"
                },
                {
                    "paragraph": "凡天患，禁贵儥者，使有恒贾。",
                    "zhushu": "恒，常也。谓若贮米谷棺木，而睹久雨疫病者贵卖之，因天灾害阨民，使之重困。"
                },
                {
                    "paragraph": "四时之珍异亦如之。",
                    "zhushu": "荐宗庙之物。"
                },
                {
                    "paragraph": "凡国之卖儥，各帅其属而嗣掌其月。",
                    "zhushu": "儥，买也。故书卖为买。郑司农云：“谓官有所斥卖。贾师帅其属而更相代直月，为官卖之，均劳逸。”○更，音庚。为官，于伪反。"
                },
                {
                    "paragraph": "凡师役会同，亦如之。",
                    "zhushu": "",
                    "type": 2
                },
                {
                    "paragraph": "司虣，掌宪市之禁令，禁其鬭嚻者，与其虣乱者，出入相陵犯者，以属游饮食于市者。",
                    "zhushu": "嚻，讙也。郑司农云：“以属游饮食，群饮食者。”○嚻，五羔反，又许骄反。"
                },
                {
                    "paragraph": "若不可禁，则搏而戮之。",
                    "zhushu": "○搏，音博，下同。",
                    "type": 2
                },
                {
                    "paragraph": "司稽，掌巡市，而察其犯禁者，与其不物者而搏之。",
                    "zhushu": "不物，衣服视占不与众同，及所操物不如品式。"
                },
                {
                    "paragraph": "掌执市之盗贼以徇，且刑之。",
                    "zhushu": "",
                    "type": 2
                },
                {
                    "paragraph": "胥，各掌其所治之政，执鞭度而巡其前，掌其坐作出入之禁令，袭其不正者。",
                    "zhushu": "作，起也。坐起禁令，当市而不得空守之属。故书袭为习，杜子春云：“当为袭，谓掩捕其不正者。”"
                },
                {
                    "paragraph": "凡有罪者，挞戮而罚之。",
                    "zhushu": "罚之使出布。",
                    "type": 2
                },
                {
                    "paragraph": "肆长，各掌其肆之政令，陈其货贿，名相近者相远也，实相近者相尔也，而平正之。",
                    "zhushu": "尔，亦近也。倶是物也，使恶者远善，善自相近。郑司农云：“谓若珠玉之属，俱名为珠，倶名为玉，而贾或百万，或数万，恐农夫愚民见欺，故别异令相远，使贾人不得杂乱以欺人。”○远，于万反。数，色主反。别，彼列反。贾，音古。"
                },
                {
                    "paragraph": "敛其总布，掌其戒禁。",
                    "zhushu": "杜子春云：“总当为儳。”",
                    "type": 2
                },
                {
                    "paragraph": "泉府，掌以市之征布，敛市之不售，货之滞于民用者，以其贾买之，物楬而书之，以待不时而买者。买者各从其抵，都鄙从其主，国人、郊人从其有司，然后予之。",
                    "zhushu": "故书滞为瘅。杜子春云：“瘅当为滞。”郑司农云：“物楬而书之，物物为揃书，书其贾，楬著其物也。不时买者，谓急求者也。抵，故贾也。主者，别治大夫也。然后予之，为封符信，然后予之。”玄谓抵实柢字，柢，本也，本谓所属吏主有司是也。○楬，音竭。抵，音帝，又都礼反。瘅，音旦，又丁佐反。揃，音笺，又仓廉反。著，直略反。"
                },
                {
                    "paragraph": "凡賖者，祭祀无过旬日，丧纪无过三月。",
                    "zhushu": "郑司农云：“賖，贳也。以祭祀丧纪，故从官贳买物。”"
                },
                {
                    "paragraph": "凡民之贷者，与其有司辨而授之，以国服为之息。",
                    "zhushu": "有司，其所属吏也。与之别其贷民之物，定其贾以与之。郑司农云：“贷者，谓从官借本贾也，故有息，使民弗利，以其所贾之国所出为息也。假令其国出丝絮，则以丝絮偿；其国出絺葛，则以絺葛偿。”玄谓以国服为之息，以其于国服事之税为息也。于国事受园廛之田而贷万泉者，则朞出息五百。王莽时，民贷以治产业者，但计赢所得受息，无过岁什一。○贷，音特，注除贷民外皆同。本贾，音嫁。所贾，音古。偿，时亮反。"
                },
                {
                    "paragraph": "凡国之财用取具焉。岁终，则会其出入而纳其余。",
                    "zhushu": "会，计也。纳，入也。入余于职币。○会，古外反，后放此。",
                    "type": 2
                },
                {
                    "paragraph": "司门，掌授管键，以启闭国门，",
                    "zhushu": "郑司农云：“键读为蹇。管谓籥也。键谓牡。”○键，其展反，又音蹇。"
                },
                {
                    "paragraph": "几出入不物者，正其货贿。凡财物犯禁者举之，",
                    "zhushu": "不物，衣服视占不与众同及所操物不如品式者。正，读为征，征，税也。犯禁，谓商所不资者，举之没入官。○正，音征。"
                },
                {
                    "paragraph": "以其财养死政之老与其孤。",
                    "zhushu": "财，所谓门关之委积也。死政之老，死国事者之父母也。孤，其子。"
                },
                {
                    "paragraph": "祭祀之牛牲系焉，监门养之。",
                    "zhushu": "监门，门徒。○系，音计。监，古衔反。"
                },
                {
                    "paragraph": "凡岁时之门，受其余。",
                    "zhushu": "郑司农云：“受祭门之余。”"
                },
                {
                    "paragraph": "凡四方之宾客造焉，则以告。",
                    "zhushu": "造，犹至也。告，告于王而止客以俟逆。○造，七到反。",
                    "type": 2
                },
                {
                    "paragraph": "司关，掌国货之节，以联门市。",
                    "zhushu": "货节，谓商本所发司市之玺节也。自外来者，则案其节而书其货之多少，通之国门，国门通之司市。自内出者，司市为之玺节，通之国门，国门通之关门。参相联以检猾商。"
                },
                {
                    "paragraph": "司货贿之出入者，掌其治禁与其征廛。",
                    "zhushu": "征廛者，货贿之税与所止邸舍也。关下亦有邸客舍，其出布如市之廛。"
                },
                {
                    "paragraph": "凡货不出于关者，举其货，罚其人。",
                    "zhushu": "不出于关，谓从私道出辟税者，则没其财而挞其人。○辟，音避。"
                },
                {
                    "paragraph": "凡所达货贿者，则以节传出之。",
                    "zhushu": "商或取货于民间，无玺节者至关，关为之玺节及传出之。其有玺节，亦为之传。传，如今移过所文书。○传，张恋反。"
                },
                {
                    "paragraph": "国凶札，则无关门之征，犹几。",
                    "zhushu": "郑司农云：“凶，谓凶年饥荒也。札，谓疾疫死亡也。越人谓死为札。春秋传曰‘札瘥夭昏’。无关门之征者，出入关门无租税。犹几，谓无租税犹苛察，不得令奸人出入。孟子曰：‘关几而不征，则天下之行旅皆说而愿出于其涂。’”○札，侧八反。瘥，才何反。苛，呼多反，又音何。"
                },
                {
                    "paragraph": "凡四方之宾客敂关，则为之告。",
                    "zhushu": "谓朝聘者也。敂关，犹谒关人也。郑司农说以国语曰：“周之秩官有之曰：敌国宾至，关尹以告，行理以节逆之。”○敂，音叩。为，于伪反。"
                },
                {
                    "paragraph": "有外内之送令，则以节传出内之。",
                    "zhushu": "有送令，谓奉贡献及文书，以常事往来。环人之职，所送迎通宾客。来至关，则为之节与传以通之。",
                    "type": 2
                },
                {
                    "paragraph": "掌节，掌守邦节而辨其用，以辅王命。",
                    "zhushu": "邦节者，珍圭、牙璋、谷圭、琬圭、琰圭也。王有命，则别其节之用，以授使者。辅王命者，执以行为信。○别，彼列反，下同。使，所吏反，下同。"
                },
                {
                    "paragraph": "守邦国者用玉节，守都鄙者用角节。",
                    "zhushu": "谓诸侯于其国中，公卿六夫、王子弟于其采邑，有命者亦自有节以辅之。玉节之制，如王为之，以命数为小大。角用犀角，其制未闻。"
                },
                {
                    "paragraph": "凡邦国之使节，山国用虎节，土国用人节，泽国用龙节，皆金也，以英荡辅之。",
                    "zhushu": "使节，使卿大夫聘于天子、诸侯，行道所执之信也。土，平地也。山多虎，平地多人，泽多龙，以金为节，铸象焉。必自以其国所多者，于以相别，为信明也。今汉有铜虎符。杜子春云：“荡当为帑，谓以函器盛此节。或曰：英荡，画函。”○荡，如字，又吐党反。盛，音成。"
                },
                {
                    "paragraph": "门关用符节，货贿用玺节，道路用旌节，皆有期以反节。",
                    "zhushu": "门关，司门、司关也。货贿者，主通货贿之官，谓司市也。道路者，主治五涂之官，谓郷遂大夫也。凡民远出至于邦国，邦国之民若来入，由门者司门为之节，由关者司关为之节，其商则司市为之节，其以征令及家徙，则郷遂大夫为之节。唯时事而行，不出关，不用节也。变司市言货贿者，玺节主以通货贿，货贿非必由市，或资于民家焉。变郷遂言道路者，容公邑及小都大都之吏皆主治五涂，亦有民也。符节者，如今宫中诸官诏符也。玺节者，今之印章也。旌节，今使者所拥节是也。将送者执此节以送行者，皆以道里日时课，如今邮行有程矣，以防容奸，擅有所通也。凡节有法式，藏于掌节。○邮，音尤。"
                },
                {
                    "paragraph": "凡通达于天下者，必有节，以传辅之。",
                    "zhushu": "必有节，言远行无有不得节而出者也。辅之以传者，节为信耳，传说所赍操及所适。"
                },
                {
                    "paragraph": "无节者，有几则不达。",
                    "zhushu": "圜土内之。",
                    "type": 2
                },
                {
                    "paragraph": "遂人，掌邦之野，",
                    "zhushu": "郊外曰野。此野谓甸、稍、县、都。"
                },
                {
                    "paragraph": "以土地之图经田野，造县鄙形体之法。五家为邻，五邻为里，四里为酂，五酂为鄙，五鄙为县，五县为遂，皆有地域沟树之。使各掌其政令刑禁，以岁时稽其人民，而授之田野，简其兵器，教之稼穑。",
                    "zhushu": "经、形体，皆谓制分界也。邻、里、酂、鄙、县、遂，犹郊内比、闾、旅、党、州、郷也。郑司农云：“田野之居，其比伍之名与国中异制，故五家为邻。”玄谓异其名者，示相变耳。遂之军法，追胥起徒役，如六郷。○酂，作管反，后同。分，扶问反，又如字，下“分制”同。比，毗志反，下同。追，如字。"
                },
                {
                    "paragraph": "凡治野，以下剂致甿，以田里安甿，以乐昏扰甿，以土宜教甿稼穑，以兴耡利甿，以时器劝甿，以强予任甿，以土均平政。",
                    "zhushu": "变民言甿，异外内也。甿，犹懵，懵，无知貌也。致，犹会也。民虽受上田、中田、下田，及会之，以下剂为率，谓可任者家二人。乐昏，劝其昏姻，如媒氏会男女也。扰，顺也。时器，铸作耒耜钱镈之属。强予，谓民有余力，复予之田，若余夫然。政，读为征。土均，掌均平其税。郑大夫读耡为藉，杜子春读耡为助，谓起民人令相佐助。○甿，音萌。耡，助鉏二音。强，音强。政，音征。懵，莫崩反。会，古外反。率，音律，又音类。钱，音翦，又音践。镈，音博。复，扶又反。"
                },
                {
                    "paragraph": "辨其野之土，上地、中地、下地，以颁田里。上地，夫一廛，田百畮，莱五十畮，余夫亦如之；中地，夫一廛，田百畮，莱百畮，余夫亦如之；下地，夫一廛，田百畮，莱二百畮，余夫亦如之。",
                    "zhushu": "莱，谓休不耕者。郑司农云：“户计一夫一妇而赋之田，其一户有数口者，余夫亦受此田也。廛，居也。扬子云有田一廛，谓百畮之居也。”玄谓廛，城邑之居，孟子所云“五畮之宅，树之以桑麻”者也。六遂之民奇受一廛，虽上地犹有莱，皆所以饶远也。王莽时，城郭中宅不树者为不毛，出三夫之布。○畮，音𠭇。莱，音来。数，色主反。奇，居宜反。"
                },
                {
                    "paragraph": "凡治野，夫闲有遂，遂上有径；十夫有沟，沟上有畛；百夫有洫，洫上有涂；千夫有浍，浍上有道；万夫有川，川上有路，以达于畿。",
                    "zhushu": "一夫，二邻之田。百夫，一酂之田。千夫，二鄙之田。万夫，四县之田。遂、沟、洫、浍，皆所以通水于川也。遂，广深各二尺，沟倍之，洫倍沟。浍，广二寻，深二仞。径、畛、涂、道、路，皆所以通车徒于国都也。径容牛马，畛容大车，涂容乘车一轨，道容二轨，路容三轨。都之野涂与环涂同可也。万夫者，方三十三里少半里，九而方一同。以南畮图之，则遂从沟横，洫从浍横，九浍而川，周其外焉。去山陵、林麓、川泽、沟渎、城郭、宫室、涂巷三分之制，其余如此，以至于畿，则中虽有都鄙，遂人尽主其地。○畛，之忍反，或音真。洫，况域反。浍，古外反。乘，绳证反。从，子容反，下同。去，起吕反。尽，津忍反。"
                },
                {
                    "paragraph": "以岁时登其夫家之众寡，及其六畜车辇，辨其老幼癈疾与其施舍者，以颁职作事，以令贡赋，以令师田，以起政役。",
                    "zhushu": "登，成也，犹定也。夫家，犹言男女也。施读为弛。职，谓民九职也。分其农、牧、衡、虞之职，使民为其事也。载师职云“以物地事，授地职”，互言矣。贡，九贡也。赋，九赋也。政役，出士徒役。○施，式氏反，下施舍同。政，音征。"
                },
                {
                    "paragraph": "若起野役，则令各帅其所治之民而至，以遂之大旗致之，其不用命者诛之。",
                    "zhushu": "役，谓师田，若有功作也。遂之大旗，熊、虎。"
                },
                {
                    "paragraph": "凡国祭祀，共野牲，令野职。",
                    "zhushu": "共野牲，入于𢪛人以待事也。野职，薪炭之属。"
                },
                {
                    "paragraph": "凡宾客，令修野道而委积。",
                    "zhushu": "委积于庐宿市。"
                },
                {
                    "paragraph": "大丧，帅六遂之役而致之，掌其政令。及葬，帅而属六綍，及窆，陈役。",
                    "zhushu": "致役，致于司徒，给墓上事及竁也。綍，举棺索也。葬举棺者，谓载与说时也。用綍旁六执之者，天子其干人与？陈役者，主陈列之耳，匠师帅监之，郷师以斧涖焉。大丧之正棺、殡、启、朝及引，六郷役之；载及窆，六遂役之，亦即远相终始也。郑司农云：“窆，谓下棺时，遂人主陈役也。礼记谓之封，春秋谓之塴，皆葬下棺也，声相似。”○属，音烛。綍，音弗。竁，昌绢反，穿也，本作窆。与说，始锐反。人与，音余。朝，直遥反。封，彼验反，或如字。塴，补邓反。"
                },
                {
                    "paragraph": "凡事，致野役，而师田作野民，帅而至，掌其政治禁令。",
                    "zhushu": "○治，直吏反，下治讼皆同。",
                    "type": 2
                },
                {
                    "paragraph": "遂师，各掌其遂之政令戒禁，以时登其夫家之众寡、六畜、车辇，辨其施舍与其可任者。经牧其田野，辨其可食者，周知其数而任之，以征财征。作役事，则听其治讼，",
                    "zhushu": "施读亦弛也。经牧，制田界与井也。可食，谓今年所当耕者也。财征，赋税之事。"
                },
                {
                    "paragraph": "巡其稼穑，而移用其民，以救其时事。",
                    "zhushu": "移用其民，使转相助，救时急事也。四时耕耨敛艾芟地之宜，晚早不同，而有天期地泽风雨之急。○艾，音刈。"
                },
                {
                    "paragraph": "凡国祭祀，审其誓戒，共其野牲，",
                    "zhushu": "审，亦听也。"
                },
                {
                    "paragraph": "入野、职野赋于玉府。",
                    "zhushu": "民所入货贿，以当九职、九赋，中玉府之用者。"
                },
                {
                    "paragraph": "宾客，则巡其道修，庀其委积。",
                    "zhushu": "巡其道修，行治道路也。故书庀为比。郑司农云：“比读为庀。庀，具也。”○庀，匹尔反，下同。"
                },
                {
                    "paragraph": "大丧，使帅其属以幄帟先，道野役；及窆抱磨，共丘笼及蜃车之役。”",
                    "zhushu": "使以幄帟先者，大宰也，其余司徒也。幄帟先，所以为葬窆之闲先张神坐也。道野役，帅以至墓也。丘笼之役，竁复土也，其器曰笼。蜃车，柩路也。柩路载柳，四轮迫地而行，有似于蜃，因取名焉。行至圹乃说，更复载以龙輴。蜃，礼记或作槫，或作辁。役，谓执綍者。郑司农云：“抱磨，磨下车也。”玄谓磨者，适历执綍者名也。遂人主陈之，而遂师以名行校之。○磨，音历。笼，力董反。蜃，市轸反。为，于伪反。复土，音服，或音福。说，始锐反，或吐活反。輴，敕伦反。槫，市专反。辁，市专反。适，音的。"
                },
                {
                    "paragraph": "军旅田猎，平野民，掌其禁令，比叙其事而赏罚。",
                    "zhushu": "平，谓正其行列部伍也。郑司农云：“比读为庀。”○比，匹尔反。行，户刚反。",
                    "type": 2
                },
                {
                    "paragraph": "遂大夫，各掌其遂之政令。以岁时稽其夫家之众寡、六畜、田野，辨其可任者与其可施舍者，以教稼穑，以稽功事，掌其政令戒禁，听其治讼。",
                    "zhushu": "施读亦为弛。功事，九职之事，民所以为功业。"
                },
                {
                    "paragraph": "令为邑者，岁终则会政致事。",
                    "zhushu": "不言其遂之吏而言为邑者，容公邑及卿大夫王子弟之采邑。政令戒禁，遂大夫亦施焉。"
                },
                {
                    "paragraph": "正岁，简稼器，修稼政。",
                    "zhushu": "简，犹阅也。稼器，耒耜镃其之属。稼政，孟春之月令所云皆修封疆，审端经术，善相丘陵阪险原隰土地所宜，五谷所殖，以教道民，必躬亲之。○术，音遂。相，息亮反。道，音导。"
                },
                {
                    "paragraph": "三岁大比，则帅其吏而兴甿，明其有功者，属其地治者。",
                    "zhushu": "兴甿，举民贤者、能者，如六郷之为也。兴，犹举也。属，犹聚也。又因举吏治有功者，而聚敕其余以职事。○比，毗志反，下同。属，音烛。"
                },
                {
                    "paragraph": "凡为邑者，以四达戒其功事，而诛赏废兴之。",
                    "zhushu": "四达者，治民之事。大通者有四：夫家众寡也，六畜车辇也，稼穑耕耨也，旗鼓兵革也。",
                    "type": 2
                },
                {
                    "paragraph": "县正，各掌其县之政令征比，以颁田里，以分职事，掌其治讼，趋其稼事而赏罚之。",
                    "zhushu": "征，征召也。比，案比。○趋，如字，又仓苟反，又音促。"
                },
                {
                    "paragraph": "若将用野民师田、行役、移执事，则帅而至，治其政令。",
                    "zhushu": "移执事，移用其民。郑司农云：“谓转相佐助。”"
                },
                {
                    "paragraph": "既役，则稽功会事而诛赏。",
                    "zhushu": "",
                    "type": 2
                },
                {
                    "paragraph": "鄙师，各掌其鄙之政令、祭祀。",
                    "zhushu": "祭祀，祭禜也。○禜，音咏。"
                },
                {
                    "paragraph": "凡作民，则掌其戒令。",
                    "zhushu": "作民，谓起役也。"
                },
                {
                    "paragraph": "以时数其众庶，而察其媺恶而诛赏。",
                    "zhushu": "时，四时也。○数，色主反。媺，音美。"
                },
                {
                    "paragraph": "岁终，则会其鄙之政而致事。",
                    "zhushu": ""
                },
                {
                    "paragraph": "酂长，各掌其酂之政令，以时校登其夫家，比其众寡，以治其丧纪祭祀之事。",
                    "zhushu": "校，犹数也。"
                },
                {
                    "paragraph": "若作其民而用之，则以旗鼓兵革帅而至。若岁时简器，与有司数之。",
                    "zhushu": "简器，简稼器也，兵器亦存焉。有司，遂大夫。"
                },
                {
                    "paragraph": "凡岁时之戒令皆听之，趋其耕耨，稽其女功。",
                    "zhushu": "听之，受而行之也。女功，丝枲之事。",
                    "type": 2
                },
                {
                    "paragraph": "里宰，掌比其邑之众寡，与其六畜、兵器，治其政令。",
                    "zhushu": "邑，犹里也。"
                },
                {
                    "paragraph": "以岁时合耦于耡，以治稼穑，趋其耕耨，行其秩叙，以待有司之政令，而征敛其财赋。",
                    "zhushu": "考工记曰：“耜广五寸，二耜为耦。”此言两人相助耦而耕也。郑司农云：“耡读为藉。”杜子春云：“耡读为助，谓相佐助也。”玄谓耡者，里宰治处也，若今街弹之室。于此合耦，使相佐助，因放而为名。季冬之月令：“命农师计耦耕事，修耒耜，具田器。”是其岁时与？合人耦，则牛耦亦可知也。秩叙，受耦相佐助之次第。○街，音佳。弹，如字，一音丹。",
                    "type": 2
                },
                {
                    "paragraph": "邻长，掌相纠相受，",
                    "zhushu": "相纠，相举察。"
                },
                {
                    "paragraph": "凡邑中之政相赞。",
                    "zhushu": "长短，使相补助。"
                },
                {
                    "paragraph": "徙于他邑，则从而授之。",
                    "zhushu": "从，犹随也。授，犹付也。",
                    "type": 2
                },
                {
                    "paragraph": "旅师，掌聚野之耡粟、屋粟、闲粟。",
                    "zhushu": "野，谓远郊之外也。耡粟，民相助作，一井之中所出九夫之税粟也。屋粟，民有田不耕，所罚三夫之税粟。闲粟，闲民无职事者所出一夫之征粟。○闲，音闲。"
                },
                {
                    "paragraph": "而用之，以质剂致民，平颁其兴积，施其惠，散其利，而均其政令。",
                    "zhushu": "而读为若，声之误也。若用之，谓恤民之艰阨，委积于野，如遗人于郷里也。以质剂致民，案入税者名，会而贷之。兴积，所兴之积，谓三者之粟也。平颁之，不得偏颇有多少。县官征聚物曰兴，今云“军兴”是也。是粟县师征之，旅师敛之而用之。以赒衣食曰惠，以作事业曰利。均其政令者，皆以国服为之息。○而，音若。积，子赐反。"
                },
                {
                    "paragraph": "凡用粟，春颁而秋敛之。",
                    "zhushu": "困时施之，饶时收之。"
                },
                {
                    "paragraph": "凡新甿之治皆听之，使无征役，以地之媺恶为之等。",
                    "zhushu": "新甿，新徙来者也。治，谓有所求乞也。使无征役，复之也。王制曰：“自诸侯来徙于家，期不从政。”以地美恶为之等，七人以上授以上地，六口授以中地，五口以下授以下地，与旧民同。旅师掌敛地税，而又施惠散利，是以属用新民焉。○复，音福。期，音基。上，时掌反。",
                    "type": 2
                },
                {
                    "paragraph": "稍人，掌令丘乘之政令。",
                    "zhushu": "丘乘，四丘为甸。甸读与“惟禹敶之”之敶同，其训曰乘，由是改云。是掌令都鄙修治井邑、丘甸、县都之沟涂。云丘甸者，举中言之。沟涂之人名，井别邑异，则民之家数存焉。○乘，绳证反。注丘乘曰乘，丘甸并为甸，甸读禹敶之敶，皆同音。"
                },
                {
                    "paragraph": "若有会同、师田、行役之事，则以县师之法作其同徒、輂辇，帅而以至，治其政令，以听于司马。",
                    "zhushu": "有军旅、会同、田役之戒，县师受法于司马，邦国、都鄙、稍甸、郊里，唯司马所调。以其法作其众庶及马牛车辇，会其车人之卒伍，使皆备旗鼓兵器，以帅而至，是以书令之耳。其所调若在家邑、小都、大都，则稍人用县师所受司马之法作之，帅之以致于司马也。同徒，司马所调之同。凡用役者，不必一时，皆徧以人数调之，使劳逸递焉。○輂，居录反。调，徒吊反，下同。递，徒礼反，又音弟。"
                },
                {
                    "paragraph": "大丧，帅蜃车与其役以至，掌其政令，以听于司徒。",
                    "zhushu": "蜃车及役，遂人共之。稍人者，野监，是以帅而致之。既夕礼曰：“既正柩，宾出，遂匠纳车于阶闲。”则天子以至于士，柩路皆从遂来。",
                    "type": 2
                },
                {
                    "paragraph": "委人，掌敛野之赋，敛薪刍，凡疏材、木材，凡畜聚之物。",
                    "zhushu": "野，谓远郊以外也。所敛野之赋，谓野之园圃山泽之赋也。凡疏材，草木有实者也。凡畜聚之物，瓜瓠、葵芋，御冬之具也。野之农赋，旅师敛之。工商、𡣕妇，遂师以入玉府。其牧，则遂师又以共野牲。○赋敛，力艳反。畜，音蓄。芋，于附反。"
                },
                {
                    "paragraph": "以稍聚待宾客，以甸聚待羁旅，",
                    "zhushu": "聚，凢畜聚之物也。故书羁作奇，杜子春云：“当为羁。”○聚，俗𥙿反，下同。"
                },
                {
                    "paragraph": "凡其余聚，以待颁赐。",
                    "zhushu": "余，当为余，声之误也。余，谓县都畜聚之物。"
                },
                {
                    "paragraph": "以式法共祭祀之薪蒸木材。宾客，共其刍薪；丧纪，共其薪蒸木材；军旅，共其委积薪刍凡疏材；共野委兵器，与其野囿财用，",
                    "zhushu": "式法，故事之多少也。薪蒸，给炊及燎，粗者曰薪，细者曰蒸。木材，给张事。委积薪刍者，委积之薪刍也。军旅又有疏材以助禾粟。野委，谓庐宿止之薪刍也。其兵器，谓守卫陈兵之器也。野囿之财用者，苑囿藩萝之材。○萝，音罗。"
                },
                {
                    "paragraph": "凡军旅之宾客馆焉。",
                    "zhushu": "馆，舍也。必舍此者，就牛马之用。",
                    "type": 2
                },
                {
                    "paragraph": "土均，掌平土地之政，以均地守，以均地事，以均地贡，",
                    "zhushu": "政，读为征。所平之税，邦国都鄙也。地守，虞衡之属。地事，农圃之职。地贡，诸侯之九贡。○政，音征。"
                },
                {
                    "paragraph": "以和邦国都鄙之政令刑禁与其施舍，礼俗、丧纪、祭祀，皆以地媺恶为轻重之法而行之，掌其禁令。",
                    "zhushu": "施读为弛也。礼俗，邦国都鄙民之所行，先王旧礼也。君子行礼，不求变俗，随其土地厚薄，为之制丰省之节耳。礼器曰：“礼也者，合于天时，设于地财，顺于鬼神，合于人心，理万物。”○为，于伪反。",
                    "type": 2
                },
                {
                    "paragraph": "草人，掌土化之法以物地，相其宜而为之种。",
                    "zhushu": "土化之法，化之使美，若汜胜之术也。以物地，占其形色为之种，黄白宜以种禾之属。○相，息亮反。种，章勇反，注除种禾以外并同。泛，音泛。"
                },
                {
                    "paragraph": "凡粪种，骍刚用牛，赤缇用羊，坟壤用麋，渴泽用鹿，咸潟用貆，勃壤用狐，埴垆用豕，强㯺用蕡，轻爂用犬。",
                    "zhushu": "凡所以粪种者，皆谓煑取汁也。赤缇，縓色也。渴泽，故水处也。潟，卤也。貆，貒也。勃壤，粉解者。埴垆，黏疏者。强㯺，强坚者。轻爂，轻脃者。故书骍为挈、坟作蚠。杜子春挈读为骍，谓地色赤而土刚强也。郑司农云：“用牛，以牛骨汁渍其种也，谓之粪种。坟壤，多蚠鼠也。壤，白色。蕡，麻也。”玄谓坟壤，润解。粪，粉运反。缇，音低，又他奚反，或吐弟反。坟，符粉反。麋，音眉。渴，其列反。潟，音昔。貆，呼丸反，又喜元反。埴，时力反。垆，音卢。强，其两反。㯺，呼览反。蕡，扶云反。爂，孚照反，又妇尧反。縓，七绢反。卤，音鲁。貒，他官反。解，胡买反。蚠，符粉反。",
                    "type": 2
                },
                {
                    "paragraph": "稻人，掌稼下地，",
                    "zhushu": "以水泽之地种谷也。谓之稼者，有似嫁女相生。"
                },
                {
                    "paragraph": "以潴畜水，以防止水，以沟荡水，以遂均水，以列舍水，以浍写水，以涉扬其芟作田。",
                    "zhushu": "郑司农云猪防以春秋传曰“町原防，规偃猪”。以列舍水，列者非一，道以去水也。以涉扬其芟，以其水写，故得行其田中，举其芟钩也。杜子春读荡为和荡，谓以沟行水也。玄谓偃猪者，畜流水之陂也。防，猪旁隄也。遂，田首受水小沟也。列，田之畦㽟也。浍，田尾去水大沟。作，犹治也。开遂舍水于列中，因涉之，扬去前年所芟之草，而治田种稻。○畜，敕六反。荡，如字，又吐党反。列，禄计反。浍，古外反。写，如字，又殇故反。芟，所衔反。町，徒顶反。去，起吕反。畦，音圭，又下圭反。㽟，音劣。"
                },
                {
                    "paragraph": "凡稼泽，夏以水殄草而芟荑之。",
                    "zhushu": "殄，病也，绝也。郑司农说芟夷以春秋传曰“芟夷蕰崇之”。今时谓禾下麦为夷下麦，言芟刈其禾，于下种麦也。玄谓将以泽地为稼者，必于夏六月之时，大雨时行，以水病绝草之后生者，至秋水涸，芟之，明年乃稼。○荑，音夷。蕰，纡粉反。"
                },
                {
                    "paragraph": "泽草所生，种之芒种。",
                    "zhushu": "郑司农云：“泽草之所生，其地可种芒种。芒种，稻麦也。”○芒种，章勇反。"
                },
                {
                    "paragraph": "旱暵，共其雩敛。",
                    "zhushu": "稻人共雩敛，稻急水者也。郑司农云：“雩事所发敛。”○暵，呼但反。敛，力验反。"
                },
                {
                    "paragraph": "丧纪，共其苇事。",
                    "zhushu": "苇以闉圹，御湿之物。○闉，音因。"
                },
                {
                    "paragraph": "土训掌道地图，以诏地事。",
                    "zhushu": "道，说也。说地图，九州形势山川所宜，告王以施其事也。若云荆、扬地宜稻，幽、并地宜麻。"
                },
                {
                    "paragraph": "道地慝，以辨地物而原其生，以诏地求。",
                    "zhushu": "地慝，若障蛊然也。辨其物者，别其所有所无。原其生，生有时也。以此二者告王之求也。地所无及物未生，则不求也。郑司农云：“地慝，地所生恶物害人者，若虺蝮之属。”○慝，他得反。"
                },
                {
                    "paragraph": "王巡守，则夹王车。",
                    "zhushu": "巡狩，行视所守也。天子以四海为守。",
                    "type": 2
                },
                {
                    "paragraph": "诵训，掌道方志，以诏观事。",
                    "zhushu": "说四方所识久远之事，以告王观博古。所识若鲁有大庭氏之库，殽之二陵。"
                },
                {
                    "paragraph": "掌道方慝，以诏辟忌，以知地俗。",
                    "zhushu": "方慝，四方言语所恶也。不辟其忌，则其方以为苟于言语也。知地俗，博事也。郑司农云：“以诏辟忌，不违其俗也。曲礼曰：‘君子行礼，不求变俗。’”○辟，音避。恶，乌路反。"
                },
                {
                    "paragraph": "王巡守，则夹王车。",
                    "zhushu": "",
                    "type": 2
                },
                {
                    "paragraph": "山虞，掌山林之政令，物为之厉，而为之守禁。",
                    "zhushu": "物为之厉，每物有蕃界也。为之守禁，为守者设禁令也。守者，谓其地之民占伐林木者也。郑司农云：“厉，遮列守之。”○为守，于伪反，下同。"
                },
                {
                    "paragraph": "仲冬斩阳木，仲夏斩阴木。",
                    "zhushu": "郑司农云：“阳木，春夏生者。阴木，秋冬生者，若松栢之属。”玄谓阳木，生山南者；阴木，生山北者。冬斩阳，夏斩阴，坚濡调。○濡，如兖反，又音柔。"
                },
                {
                    "paragraph": "凡服耜，斩季材，以时入之。",
                    "zhushu": "季，犹稺也。服与耜宜用稺材，尚柔刃也。服，牝服，车之材。○刃，以慎反。"
                },
                {
                    "paragraph": "令万民时斩材，有期日。",
                    "zhushu": "时斩材，斩材之时也。有期日，入出有日数，为久尽物。"
                },
                {
                    "paragraph": "凡邦工入山林而抡材，不禁。",
                    "zhushu": "抡，犹择也。不禁者，山林国之有，不拘日也。"
                },
                {
                    "paragraph": "春秋之斩木，不入禁。",
                    "zhushu": "非冬夏之时，不得入所禁之中斩木也。斩四野之木可。"
                },
                {
                    "paragraph": "凡窃木者，有刑罚。",
                    "zhushu": "窃，盗也。"
                },
                {
                    "paragraph": "若祭山林，则为主而修除且跸。",
                    "zhushu": "为主，主辨护之也。修除，治道路场坛。"
                },
                {
                    "paragraph": "若大田猎，则莱山田之野，及弊田，植虞旗于中，致禽而珥焉。",
                    "zhushu": "莱，除其草莱也。弊田，田者止也。植，犹树也。田止树旗，令获者皆致其禽而校其耳，以知获数也。山虞有旗，以其主山，得画熊虎，其仞数则短也。郑司农云：“珥者，取禽左耳以效功也。大司马职曰：获者取左耳。”○植，时力反，又音值。珥，如志反。",
                    "type": 2
                },
                {
                    "paragraph": "林衡，掌巡林麓之禁令，而平其守，",
                    "zhushu": "平其守者，平其地之民，守林麓之部分。○麓，音鹿。分，扶问反。"
                },
                {
                    "paragraph": "以时计林麓而赏罚之。",
                    "zhushu": "计林麓者，计其守之功也。林麓蕃茂，民不盗窃则有赏，不则罚之。○蕃，扶袁反。"
                },
                {
                    "paragraph": "若斩木材，则受法于山虞，而掌其政令。",
                    "zhushu": "法万民入出时日之期。",
                    "type": 2
                },
                {
                    "paragraph": "川衡，掌巡川泽之禁令，而平其守，以时舍其守，犯禁者执而诛罚之。",
                    "zhushu": "舍其守者，时案视守者，于其舍申戒之。"
                },
                {
                    "paragraph": "祭祀、宾客，共川奠。",
                    "zhushu": "川奠，笾豆之实，鱼鱐蜃蛤之属。○奠，音电。鱐，所留反。",
                    "type": 2
                },
                {
                    "paragraph": "泽虞，掌国泽之政令，为之厉禁，使其地之人守其财物，以时入之于玉府，颁其余于万民。",
                    "zhushu": "其地之人占取泽物者，因以部分使守之。以时入之于玉府，谓皮角珠贝也。入之以当邦赋，然后得取其余以自为也。入出亦有时日之期。○当，丁浪反，后同。为，于伪反。"
                },
                {
                    "paragraph": "凡祭祀、宾客，共泽物之奠。",
                    "zhushu": "泽物之奠，亦笾豆之实，芹、茆、蔆芡之属。○芹，音勤。茆，音卯。"
                },
                {
                    "paragraph": "丧纪，共其苇蒲之事。",
                    "zhushu": "苇以闉圹，蒲以为席。"
                },
                {
                    "paragraph": "若大田猎，则莱泽野。及弊田，植虞旌以属禽。",
                    "zhushu": "属禽，犹致禽而珥焉。泽虞有旌，以其主泽，泽鸟所集，故得注析羽。",
                    "type": 2
                },
                {
                    "paragraph": "迹人，掌邦田之地政，为之厉禁而守之。",
                    "zhushu": "田之地，若今苑也。"
                },
                {
                    "paragraph": "凡田猎者受令焉。",
                    "zhushu": "令，谓时与处也。"
                },
                {
                    "paragraph": "禁麛卵者与其毒矢射者。",
                    "zhushu": "为其夭物且害心多也。麛，麋鹿子。○麛，音迷。",
                    "type": 2
                },
                {
                    "paragraph": "卝人，掌金玉锡石之地，而为之厉禁以守之。",
                    "zhushu": "锡，鈏也。○卝，革猛反。鈏，以忍反，又常忍反。"
                },
                {
                    "paragraph": "若以时取之，则物其地图而授之，",
                    "zhushu": "物地，占其形色，知咸淡也。授之，教取者之处。○淡，直览反。"
                },
                {
                    "paragraph": "巡其禁令。",
                    "zhushu": "行其禁，明其令。",
                    "type": 2
                },
                {
                    "paragraph": "角人，掌以时征齿角凡骨物于山泽之农，以当邦赋之政令。",
                    "zhushu": "山泽出齿角骨物，大者犀象，其小者麋鹿。"
                },
                {
                    "paragraph": "以度量受之，以共财用。",
                    "zhushu": "骨入漆浣者，受之以量。其余以度度所中。○浣，户玩反。度度，上如字，下待洛反。",
                    "type": 2
                },
                {
                    "paragraph": "羽人，掌以时征羽翮之政于山泽之农，以当邦赋之政令。",
                    "zhushu": "翮，羽本。○翮，户革反。"
                },
                {
                    "paragraph": "凡受羽，十羽为审，百羽为抟，十抟为䌸。",
                    "zhushu": "审、抟、䌸，羽数束名也。尔雅曰：“一羽谓之箴，十羽谓之䌸，百羽谓之緷。”其名音相近。一羽则有名，盖失之矣。○抟，除转反，又徒端反。䌸，古本反，又除转反。箴，之林反。繟，古夲反，又音浑。",
                    "type": 2
                },
                {
                    "paragraph": "掌葛，掌以时征絺绤之材于山农，凡葛征，征草贡之材于泽农，以当邦赋之政令，",
                    "zhushu": "草贡出泽，䔛纻之属可缉绩者。○䔛，苦迥反。缉，七入反。"
                },
                {
                    "paragraph": "以权度受之。",
                    "zhushu": "以知轻重长短也。故书受或为授。杜子春云：“当为受。”",
                    "type": 2
                },
                {
                    "paragraph": "掌染草，掌以春秋敛染草之物，",
                    "zhushu": "染草，茅搜、橐芦、豕首、紫茢之属。○茅，如字，又音妺。搜，所留反。茅搜，蒨也。橐，音托。茢，音列。"
                },
                {
                    "paragraph": "以权量受之，以待时而颁之。",
                    "zhushu": "权量，以知轻重多少。时，染夏之时。○染，如琰反。",
                    "type": 2
                },
                {
                    "paragraph": "掌炭，掌灰物炭物之征令，以时入之。",
                    "zhushu": "灰炭，皆山泽之农所出也。灰给澣练，炭之所共多。"
                },
                {
                    "paragraph": "以权量受之，以共邦之用，凡炭灰之事。",
                    "zhushu": "",
                    "type": 2
                },
                {
                    "paragraph": "掌荼，掌以时聚荼，以共丧事。",
                    "zhushu": "共丧事者，以著物也。既夕礼曰：“茵著用荼。”"
                },
                {
                    "paragraph": "征野疏材之物，以待邦事，凡畜聚之物。",
                    "zhushu": "荼，茅莠，疏材之类也，因使掌焉。征者，征于山泽，入于委人。○畜，敕六反。莠，音秀，又音酉。",
                    "type": 2
                },
                {
                    "paragraph": "掌蜃，掌敛互物蜃物，以共闉圹之蜃。",
                    "zhushu": "互物，蚌蛤之属。闉，犹塞也。将井椁，先塞下以蜃御湿也。郑司农说以春秋传曰“始用蜃炭”言僭天子也。○互，户故反。蚌，蒲项反。"
                },
                {
                    "paragraph": "祭祀，共蜃器之蜃，",
                    "zhushu": "饰祭器之属也。鬯人职曰：“凡四方山川用蜃器。”春秋：定十四年秋，天王使石尚来归脤。脤之器以蜃饰，因名焉。郑司农云：“蜃可以白器，令色白。”○器，如字，刘薄霸反。"
                },
                {
                    "paragraph": "共白盛之蜃。",
                    "zhushu": "盛，犹成也，谓饰墙使白之蜃也。今东莱用蛤，谓之义灰云。",
                    "type": 2
                },
                {
                    "paragraph": "囿人，掌囿游之兽禁，",
                    "zhushu": "囿游，囿之离宫小苑观处也。养兽以宴乐视之。禁者，其蕃卫也。郑司农云：“囿游之兽，游牧之兽。”○观，古乱反。"
                },
                {
                    "paragraph": "牧百兽。",
                    "zhushu": "备养众物也。今掖庭有鸟兽，自熊、虎、孔雀，至于狐、狸、凫、鹤备焉。"
                },
                {
                    "paragraph": "祭祀、丧纪、宾客，共其生兽、死兽之物。",
                    "zhushu": "",
                    "type": 2
                },
                {
                    "paragraph": "场人，掌国之场圃，而树之果蓏、珍异之物，以时敛而藏之。",
                    "zhushu": "果，枣李之属。蓏，瓜瓠之属。珍异，蒲桃、枇杷之属。"
                },
                {
                    "paragraph": "凡祭祀、宾客，共其果蓏，享亦如之。",
                    "zhushu": "享，纳牲。○享，许丈反。刘凡享皆音向，后放此。",
                    "type": 2
                },
                {
                    "paragraph": "廪人，掌九谷之数，以待国之匪颁、赒赐、稍食。",
                    "zhushu": "匪，读为分。分颁，谓委人之职诸委积也。赒赐，谓王所赐予，给好用之式也。稍食，禄廪。○匪，音分，亦如字。颁，音班。食，音嗣。好，呼报反。"
                },
                {
                    "paragraph": "以岁之上下数邦用，以知足否，以诏谷用，以治年之凶丰。",
                    "zhushu": "数，犹计也。○上，时掌反。数，色主反。"
                },
                {
                    "paragraph": "凡万民之食食者，人四鬴，上也；人三鬴，中也；人二鬴，下也。",
                    "zhushu": "此皆谓一月食米也。六斗四升曰鬴。"
                },
                {
                    "paragraph": "若食不能人二鬴，则令邦移民就谷，诏王杀邦用。",
                    "zhushu": "就谷，就都鄙之有者。杀，犹减也。○杀，所界反。"
                },
                {
                    "paragraph": "凡邦有会同师役之事，则治其粮与其食。",
                    "zhushu": "行道曰粮，谓糒也。止居曰食，谓米也。○糒，音备。"
                },
                {
                    "paragraph": "大祭祀，则共其接盛。",
                    "zhushu": "接，读为“壹扱再祭”之扱，扱以受舂人舂之。大祭祀之谷，藉田之收藏于神仓者也，不以给小用。○接，初洽反，又初辄反。",
                    "type": 2
                },
                {
                    "paragraph": "舍人，掌平宫中之政，分其财守，以法掌其出入。",
                    "zhushu": "政，谓用谷之政也。分其财守者，计其用谷之数，分送宫正、内宰，使守而颁之也。而行出于廪人，其有空缺，则计之还入。"
                },
                {
                    "paragraph": "凡祭祀，共簠簋，实之，陈之。",
                    "zhushu": "方曰簠，圆曰簋，盛黍、稷、稻、梁器。○簠，音甫，或音蒲，又方于反。"
                },
                {
                    "paragraph": "宾客，亦如之，共其礼，车米、筥米、刍禾。",
                    "zhushu": "礼，致饔饩之礼。○筥，姜吕反，又音吕。"
                },
                {
                    "paragraph": "丧纪，共饭米、熬谷。",
                    "zhushu": "饭，所以实口，不忍虚也。君用粱，大夫用稷，士用稻，皆四升，实者唯盈。熬谷者，错于棺旁，所以惑蚍蜉也。丧大记曰：“熬，君四种八筐，大夫三种六筐，士二种四筐，加鱼腊焉。”○饭，扶晩反。熬，五羔反。错，七故反。蚍，鼻夷反。蜉，音孚。种，章勇反。"
                },
                {
                    "paragraph": "以岁时县穜稑之种，以共王后之春献种。",
                    "zhushu": "县之者，欲其风气燥达也。郑司农云：“春王当耕于藉，则后献其种也。后献其种，见内宰职。”○县，音玄，下同。穜，直龙反。稑，音六。见，贤遍反。"
                },
                {
                    "paragraph": "掌米粟之出入，辨其物。",
                    "zhushu": "九谷六米别为书。"
                },
                {
                    "paragraph": "岁终，则会计其政。",
                    "zhushu": "政，用谷之多少。",
                    "type": 2
                },
                {
                    "paragraph": "仓人，掌粟入之藏，",
                    "zhushu": "九谷尽藏焉，以粟为主。"
                },
                {
                    "paragraph": "辨九谷之物，以待邦用。若谷不足，则止余法用；有余，则藏之，以待凶而颁之。",
                    "zhushu": "止，犹杀也。杀余法用，谓道路之委积，所以丰优宾客之属。"
                },
                {
                    "paragraph": "凡国之大事，共道路之谷积、食饮之具。",
                    "zhushu": "大事，谓丧、戎。",
                    "type": 2
                },
                {
                    "paragraph": "司禄。",
                    "zhushu": "阙。",
                    "type": 2
                },
                {
                    "paragraph": "司稼，掌巡邦野之稼，而辨穜稑之种，周知其名与其所宜地，以为法，而县于邑闾。",
                    "zhushu": "周，犹徧也。徧知种所宜之地，县以示民，后年种谷用为法也。○种，章勇反。"
                },
                {
                    "paragraph": "巡野观稼，以年之上下出敛法。",
                    "zhushu": "敛法者，丰年从正，凶荒则损，若今十伤二三，实除减半。○敛，力验反。"
                },
                {
                    "paragraph": "掌均万民之食，而赒其急，而平其兴。",
                    "zhushu": "均，谓度其多少。赒，廪其艰阨。兴，所征赋。○度，待洛反。"
                },
                {
                    "paragraph": "舂人，掌共米物，",
                    "zhushu": "米物，言非一米。"
                },
                {
                    "paragraph": "祭祀，共其齍盛之米。",
                    "zhushu": "齍盛，谓黍、稷、稻、粱之属，可盛以为簠簋实。○齍，音资。"
                },
                {
                    "paragraph": "宾客，共其牢礼之米。",
                    "zhushu": "谓可以实筐筥。"
                },
                {
                    "paragraph": "凡飨食，共其食米。",
                    "zhushu": "飨有食米，则飨礼兼燕与食。○飨食，音嗣。"
                },
                {
                    "paragraph": "掌凡米事。",
                    "zhushu": "",
                    "type": 2
                },
                {
                    "paragraph": "𩟄人，掌凡祭祀，共盛，",
                    "zhushu": "炊而共之。○𩟄，昌志反。"
                },
                {
                    "paragraph": "共王及后之六食。",
                    "zhushu": "六食，六谷之饭。"
                },
                {
                    "paragraph": "凡宾客，共其簠簋之实。",
                    "zhushu": "谓致飧饔。○飧，音孙。"
                },
                {
                    "paragraph": "飨食，亦如之。",
                    "zhushu": "",
                    "type": 2
                },
                {
                    "paragraph": "犒人，掌共外内朝穴食者之食。",
                    "zhushu": "外朝，司宼断狱弊讼之朝也。今司徒府中有百官朝会之殿，云天子与丞相旧决大事焉，是外朝之存者与？内朝，路门外之朝也。穴食者，谓留治文书，若今尚书之属，诸直上者。○犒，苦报反。穴，音氄。之食，音嗣。断，丁乱反。弊，必世反。"
                },
                {
                    "paragraph": "若飨耆老、孤子、士庶子，共其食。",
                    "zhushu": "士庶子，卿大夫、士之子弟宿卫王宫者。"
                },
                {
                    "paragraph": "掌豢祭祀之犬。",
                    "zhushu": "养犬豕曰豢。不于𩟄人言者，共至尊。虽其潘㳕戋余，不可亵也。○豢，音患，又芳袁反。㳕，鲁旦反。戋，音残。"
                }
            ]
        },
        {
            "name": "春官宗伯第五",
            "paragraphs": [
                {
                    "paragraph": "春官宗伯第五",
                    "zhushu": "",
                    "type": 1
                },
                {
                    "paragraph": "惟王建国，辨方正位，体国经野，设官分职，以为民极。乃立春官宗伯，使帅其属而掌邦礼，以佐王和邦国。",
                    "zhushu": "礼，谓曲礼五：吉、凶、宾、军、嘉，其别三十有六。郑司农云：“宗伯，主礼之官。故书尧典曰：帝曰：‘咨！四岳，有能典朕三礼？’佥曰：‘伯夷。’帝曰：‘俞，咨伯，汝作秩宗。’宗官又主鬼神，故国语曰：‘使名姓之后，能知四时之生，牺牲之物，玉帛之类，采服之宜，彝器之量，次主之度，屏摄之位，坛场之所，上下之神，祇氏姓之所出，而率旧典者为之宗。’春秋禘于大庙，跻僖公，而传曰‘夏父弗忌为宗人’，又曰‘使宗人衅夏献其礼’。礼特牲曰：‘宗人升自西阶，视壶濯及豆笾。’然则唐虞历三代，以宗官典国之礼与其祭祀，汉之大常是也。”",
                    "type": 2
                },
                {
                    "paragraph": "礼官之属：大宗伯，卿一人；小宗伯，中大夫二人；肆师，下大夫四人；上士八人，中士十有六人，旅下士三十有二人，府六人，史十有二人，胥十有二人，徒百有二十人。",
                    "zhushu": "肆，犹陈也。肆师佐宗伯，陈列祭祀之位及牲器粢盛。",
                    "type": 2
                },
                {
                    "paragraph": "郁人，下士二人，府一人，史一人，徒八人。",
                    "zhushu": "郁，郁金香草，宜以和鬯。○郁，于物反。",
                    "type": 2
                },
                {
                    "paragraph": "鬯人，下士二人，府一人，史一人，徒八人。",
                    "zhushu": "鬯，酿秬为酒，芬香条畅于上下也。秬如黑黍，一稃二米。○鬯，敕亮反。秬，其许反，李其虚反。稃，音孚。",
                    "type": 2
                },
                {
                    "paragraph": "鸡人，下士一人，史一人，徒四人。",
                    "zhushu": "",
                    "type": 2
                },
                {
                    "paragraph": "司尊彝，下士二人，府四人，史二人，胥二人，徒二十人。",
                    "zhushu": "彝，亦尊也。郁鬯曰彝。彝，法也，言为尊之法也。",
                    "type": 2
                },
                {
                    "paragraph": "司凡筵，下士二人，府二人，史一人，徒八人。",
                    "zhushu": "筵，亦席也。铺陈曰筵，藉之曰席，然其言之筵、席通矣。○铺，普吴反，又音孚。",
                    "type": 2
                },
                {
                    "paragraph": "天府，上士一人，中士二人，府四人，史二人，胥二人，徒二十人。",
                    "zhushu": "府，物所藏。言天者，尊此所藏，若天物然。",
                    "type": 2
                },
                {
                    "paragraph": "典瑞，中士二人，府二人，史二人，胥一人，徒十人。",
                    "zhushu": "瑞，节信也。典瑞，若今符玺郎。",
                    "type": 2
                },
                {
                    "paragraph": "典命，中士二人，府二人，史二人，胥一人，徒十人。",
                    "zhushu": "命，谓王迁秩群臣之书。",
                    "type": 2
                },
                {
                    "paragraph": "司服，中士二人，府二人，史一人，胥一人，徒十人。",
                    "zhushu": "",
                    "type": 2
                },
                {
                    "paragraph": "典祀，中士二人，下士四人，府二人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "守祧，奄八人；女祧，毎庙二人，奚四人。",
                    "zhushu": "远庙曰祧，周为文王、武王庙，迁主藏焉。奄，如今之宦者。女祧，女奴有才知者。天子七庙，三昭三穆。奚，女奴也。○祧，他尧反。奄，于检反，刘于验反。为，于伪反。知，音智。昭，上招反。",
                    "type": 2
                },
                {
                    "paragraph": "世妇，毎宫卿二人，下大夫四人，中士八人，女府二人，",
                    "zhushu": "",
                    "type": 2
                },
                {
                    "paragraph": "女史二人，奚十有六人。",
                    "zhushu": "世妇，后宫官也。王后六宫，汉始太长秋、詹事、中少府、大仆亦用士八人。女府、女史，女奴有才知者。○少，诗照反。",
                    "type": 2
                },
                {
                    "paragraph": "内宗，凡内女之有爵者。",
                    "zhushu": "内女，王同姓之女，谓之内宗。有爵，其嫁于大夫及士者。凡，无常数之言。",
                    "type": 2
                },
                {
                    "paragraph": "外宗，凡外女之有爵者。",
                    "zhushu": "外女，王诸姑姊妹之女，谓之外宗。",
                    "type": 2
                },
                {
                    "paragraph": "冢人，下大夫二人，中士四人，府二人，史四人，胥十有二人，徒百有二十人。",
                    "zhushu": "冢，封土为丘珑，象冢而为之。",
                    "type": 2
                },
                {
                    "paragraph": "墓大夫，下大夫二人，中士八人，府二人，史四人，胥二十人，徒二百人。",
                    "zhushu": "墓，冢茔之地，孝子所思慕之处。○茔，音营。",
                    "type": 2
                },
                {
                    "paragraph": "职丧，上士二人，中士四人，下士八人，府二人，史四人，胥四人，徒四十人。",
                    "zhushu": "职，主也。",
                    "type": 2
                },
                {
                    "paragraph": "大司乐，中大夫四人；",
                    "zhushu": "大司乐，乐官之长。",
                    "type": 2
                },
                {
                    "paragraph": "乐师，下大夫四人，上士八人，下士十有六人，府四人，史八人，胥八人，徒八十人。",
                    "zhushu": "",
                    "type": 2
                },
                {
                    "paragraph": "大胥，中士四人；小胥，下士八人，府二人，史四人，徒四十人。",
                    "zhushu": "胥，有才知之称。礼记文王世子曰：“小乐正学干，大胥佐之。”○称，尺证反。",
                    "type": 2
                },
                {
                    "paragraph": "大师，下大夫二人；小师，上士四人；瞽蒙，上瞽四十人，中瞽百人，下瞽百有六十人；眡瞭，三百人，府四人，史八人，胥十有二人，徒百有二十人。",
                    "zhushu": "凡乐之歌，必使瞽蒙为焉。命其贤知者以为大师、小师。晋杜蒯云：“旷也，大师也。”眡，读如虎眡之眡。瞭，目明者。郑司农云：“无目眹谓之瞽，有目眹而无见谓之蒙，有目无眸子谓之瞍。”○蒙，音蒙。眡，音视。瞭，音了，明也。杜，如字，又音屠。蒯，苦怪反。眹，直忍反。瞍，素口反，无目也。字林云“目有眹无珠子也”。",
                    "type": 2
                },
                {
                    "paragraph": "典同，中士二人，府一人，史一人，胥二人，徒二十人。",
                    "zhushu": "同，阴律也。不以阳律名官者，因其先言耳。书曰：“协时月正日，同律度量衡。”大师职曰：“执同律以听军声。”",
                    "type": 2
                },
                {
                    "paragraph": "磬师，中士四人，下士八人，府四人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "钟师，中士四人，下士八人，府二人，史二人，胥六人，徒六十人。",
                    "zhushu": "",
                    "type": 2
                },
                {
                    "paragraph": "笙师，中士二人，下士四人，府二人，史二人，胥一人，徒十人。",
                    "zhushu": "",
                    "type": 2
                },
                {
                    "paragraph": "镈师，中士二人，下士四人，府二人，史一人，胥二人，徒二十人。",
                    "zhushu": "镈，如钟而大。○镈，音博。",
                    "type": 2
                },
                {
                    "paragraph": "韎师，下士二人，府一人，史一人，舞者十有六人，徒四十人。",
                    "zhushu": "郑司农说以明堂位曰“韎，东夷之乐，读如味食饮之味”。杜子春读韎为“菋荎著”之菋。玄谓读如“韎韐”之韎。○韎，莫拜反，又音妹。味，如字。菋，莫戒反，又音味。荎，直基反，又音姪。著，直居反，又张虑反。韐，古治反。",
                    "type": 2
                },
                {
                    "paragraph": "旄人，下士四人，舞者众寡无数，府二人，史二人，胥二人，徒二十人。",
                    "zhushu": "旄，旄牛尾，舞者所持以指麾。",
                    "type": 2
                },
                {
                    "paragraph": "籥师，中士四人，府二人，史二人，胥二人，徒二十人。",
                    "zhushu": "籥，舞者所吹。春秋：“宣八年，壬午，犹绎，万入去籥。”传曰：“去其有声者，废其无声者。”诗云：“左手执籥，右手秉翟。”○籥，余若反。去，起吕反。",
                    "type": 2
                },
                {
                    "paragraph": "籥章，中士二人，下士四人，府一人，史一人，胥二人，徒二十人。",
                    "zhushu": "籥章，吹籥以为诗章。",
                    "type": 2
                },
                {
                    "paragraph": "鞮鞻氏，下士四人，府一人，史一人，胥二人，徒二十人。",
                    "zhushu": "鞻，读为屦。鞮屦，四夷舞者所屝也。今时倡蹋鼓沓行者，自有屝。○鞮，丁兮反，履也。鞻，九具反。鞮，革履也。鞻者，靲鞻。屝，房味反。蹋，徒腊反。沓，他答反。",
                    "type": 2
                },
                {
                    "paragraph": "典庸器，下士四人，府四人，史二人，胥八人，徒八十人。",
                    "zhushu": "庸，功也。郑司农云：“庸器，有功者铸器铭其功。春秋传曰：‘以所得于齐之兵，作林钟而铭鲁功焉。’”",
                    "type": 2
                },
                {
                    "paragraph": "司干，下士二人，府二人，史二人，徒二十人。",
                    "zhushu": "干，舞者所持，谓楯也。春秋传曰：“万者何？干舞也。”○楯，食允反。",
                    "type": 2
                },
                {
                    "paragraph": "大卜，下大夫二人；卜师，上士四人；卜人，中士八人，下士十有六人，府二人，史二人，胥四人，徒四十人。",
                    "zhushu": "问龟曰卜。大卜，卜筮官之长。",
                    "type": 2
                },
                {
                    "paragraph": "龟人，中士二人，府二人，史二人，工四人，胥四人，徒四十人。",
                    "zhushu": "工，取龟攻龟。",
                    "type": 2
                },
                {
                    "paragraph": "菙氏，下士二人，史一人，徒八人。",
                    "zhushu": "燋焌用荆菙之类。○菙，时髓反。燋，哉灼反。焌，音俊，又子寸反。",
                    "type": 2
                },
                {
                    "paragraph": "占人，下士八人，府一人，史二人，徒八人。",
                    "zhushu": "占蓍龟之卦兆吉凶。○蓍，音尸。",
                    "type": 2
                },
                {
                    "paragraph": "簭人，中士二人，府一人，史二人，徒四人。",
                    "zhushu": "问蓍曰筮，其占易。",
                    "type": 2
                },
                {
                    "paragraph": "占梦，中士二人，史二人，徒四人。眡祲，中士二人，史二人，徒四人。",
                    "zhushu": "祲，阴阳气相侵，渐成祥者。鲁史梓慎云：“吾见赤黑之祲。”○祲，子鸩反，李且衽反。",
                    "type": 2
                },
                {
                    "paragraph": "大祝，下大夫二人，上士四人；",
                    "zhushu": "大祝，祝官之长。",
                    "type": 2
                },
                {
                    "paragraph": "小祝，中士八人，下士十有六人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "丧祝，上士二人，中士四人，下士八人，府二人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "甸祝，下士二人，府一人，史一人，徒四人。",
                    "zhushu": "甸之言田也，田狩之祝。○甸，音电，后不音者同。",
                    "type": 2
                },
                {
                    "paragraph": "诅祝，下士二人，府一人，史一人，徒四人。",
                    "zhushu": "诅，谓祝之使沮败也。○诅，侧虑反。祝，之又反。",
                    "type": 2
                },
                {
                    "paragraph": "司巫，中士二人，府一人，史一人，胥一人，徒十人。",
                    "zhushu": "司巫，巫宫之长。",
                    "type": 2
                },
                {
                    "paragraph": "男巫，无数。女巫，无数。其师，中士四人，府二人，史四人，胥四人，徒四十人。",
                    "zhushu": "巫，能制神之处位次主者。",
                    "type": 2
                },
                {
                    "paragraph": "大史，下大夫二人，上士四人；",
                    "zhushu": "大史，史官之长。",
                    "type": 2
                },
                {
                    "paragraph": "小史，中士八人，下士十有六人；府四人，史八人，胥四人，徒四十人。",
                    "zhushu": "",
                    "type": 2
                },
                {
                    "paragraph": "冯相氏，中士二人，下士四人，府二人，史四人，徒八人。",
                    "zhushu": "冯，乘也。相，视也。世登髙台，以视天文之次序。天文属大史。月令曰：“乃命大史守典奉法，司天日月星辰之行，宿离不贷。”○冯，音凭。相，息亮反。宿，息就反，一音夙。离，力计反。贷，吐得反，或音二。",
                    "type": 2
                },
                {
                    "paragraph": "保章氏，中士二人，下士四人，府二人，史四人，徒八人。",
                    "zhushu": "保，守也，世守天文之变。",
                    "type": 2
                },
                {
                    "paragraph": "内史，中大夫一人，下大夫二人，上士四人，中士八人，下士十有六人，府四人，史八人，胥四人，徒四十人。",
                    "zhushu": "",
                    "type": 2
                },
                {
                    "paragraph": "外史，上士四人，中士八人，下士十有六人，胥二人，徒二十人。",
                    "zhushu": "",
                    "type": 2
                },
                {
                    "paragraph": "御史，中士八人，下士十有六人，其史百有二十人，府四人，胥四人，徒四十人。",
                    "zhushu": "御，犹侍也，进也。其史百有二十人，以掌赞书人多也。",
                    "type": 2
                },
                {
                    "paragraph": "巾车，下大夫二人，上士四人，中士八人，下士十有六人，府四人，史八人，工百人，胥五人，徒五十人。",
                    "zhushu": "巾，犹衣也。巾车，车官之长。○巾，如字，又居觐反。衣，于既反。",
                    "type": 2
                },
                {
                    "paragraph": "典路，中士二人，下士四人，府二人，史二人，胥二人，徒二十人。",
                    "zhushu": "路，王之所乘车。",
                    "type": 2
                },
                {
                    "paragraph": "车仆，中士二人，下士四人，府二人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司常，中士二人，下士四人，府二人，史二人，胥四人，徒四十人。",
                    "zhushu": "司常，主王旌旗。",
                    "type": 2
                },
                {
                    "paragraph": "都宗人，上士二人，中士四人，府二人，史四人，胥四人，徒四十人。",
                    "zhushu": "都，谓王子弟所封及公卿所食邑。",
                    "type": 2
                },
                {
                    "paragraph": "家宗人，如都宗人之数。",
                    "zhushu": "家，谓大夫所食采邑。",
                    "type": 2
                },
                {
                    "paragraph": "凡以神士者无数，以其艺为之贵贱之等。",
                    "zhushu": "以神士者，男巫之俊，有学问才知者。艺，谓礼、乐、射、御、书、数。髙者为上士，次之为中士，又次之为下士。",
                    "type": 2
                },
                {
                    "paragraph": "大宗伯之职，掌建邦之天神、人鬼、地示之礼，以佐王建保邦国。",
                    "zhushu": "建，立也。立天神、地祇、人鬼之礼者，谓祀之，祭之，享之。礼，吉礼是也。保，安也。所以佐王立安邦国者，主谓凶礼、宾礼、军礼、嘉礼也。自吉礼于上，承以立安邦国者，互以相成，明尊鬼神，重人事。○示，音祇。下“神示、地示”之例皆倣此，下卷亦然。享，许丈反，凡后不音者同。"
                },
                {
                    "paragraph": "以吉礼事邦国之鬼神示。",
                    "zhushu": "事，谓祀之、祭之、享之。故书吉或为告。杜子春云：“书为告礼者，非是，当为吉礼，书亦多为吉礼。”吉礼之别十有二。"
                },
                {
                    "paragraph": "以禋祀祀昊天上帝，以实柴祀日、月、星、辰，以槱燎祀司中、司命、飌师、雨师，",
                    "zhushu": "禋之言烟，周人尚臭，烟，气之臭闻者。槱，积也。诗曰：“芃芃棫朴，薪之槱之。”三祀皆积柴实牲体焉，或有玉帛，燔燎而升烟，所以报阳也。郑司农云：“昊天，天也。上帝，玄天也。昊天上帝，乐以云门。实柴，实牛柴上也。故书实柴或为宾柴。司中，三能三阶也。司命，文昌宫星。风师，箕也。雨师，毕也。”玄谓昊天上帝，冬至于圆丘所祀天皇大帝。星，谓五纬。辰，谓日月所会十二次。司中、司命，文昌第五、第四星，或曰中能、上能也。祀五帝亦用实柴之礼云。○禋，音因，又音烟。槱，羊九反。燎，良召反。飌，音风。芃，薄工反，又房逢反。棫，音域。朴，音卜。能，他来反，下同。圜，于权反。"
                },
                {
                    "paragraph": "以血祭祭社稷、五祀、五岳，以貍沈祭山林、川泽，以疈辜祭四方百物。",
                    "zhushu": "不言祭地，此皆地祇，祭地可知也。阴祀自血起，贵气臭也。社稷，土谷之神，有德者配食焉。共工氏之子曰句龙，食于社。有厉山氏之子曰柱，食于稷。汤迁之而祀弃。故书祀作禩、疈为罢。郑司农云：“禩当为祀，书亦或作祀。五祀，五色之帝于王者宫中，曰五祀。罢辜，披磔牲以祭，若今时磔狗祭以止风。”玄谓此五祀者，五官之神在四郊，四时迎五行之气于四郊，而祭五德之帝，亦食此神焉。少昊氏之子曰重，为句芒，食于木；该为蓐收，食于金；修及熙为玄冥，食于水。颛顼氏之子曰黎，为祝融、后土，食于火土。五岳，东曰岱宗，南曰衡山，西曰华山，北曰恒山，中曰嵩髙山。不见四窦者，四窦，五岳之匹，或省文。祭山林曰埋，川泽曰沈，顺其性之舍藏。疈，疈牲胸也。疈而磔之，谓磔禳及蜡祭。郊特牲曰：“八蜡以记四方，四方年不顺成，八蜡不通，以谨民财也。”又曰：“蜡之祭也，主先啬而祭司啬也，祭百种以报啬也。飨农及邮表畷、禽兽，仁之至，义之尽也。”○貍，亡皆反，又莫拜反。沈，如字，又直荫反。疈，孚逼反，一又方麦反。共音恭。句，古侯反，下同。厉如字。本或作烈。禩音祀。罢，如字，又芳皮反。磔，张格反。食此，音嗣。下“食宗族”同。少昊，诗照反，下“少昊”同。重，直龙反。该，古来反。蓐音辱。不见，贤遍反。此内不音者同。窦音独。夲亦作渎，下同。省，所景反。磔攘，如羊反。蜡，士诈反。种，章勇反。邮，有牛反。畷音缀，井田闲道。左思吴都赋云“畛畷无数”。又陟劣反。"
                },
                {
                    "paragraph": "以肆献祼享先王，以馈食享先王，以祠春享先王，以禴夏享先王，以尝秋享先王，以烝冬享先王。",
                    "zhushu": "宗庙之祭，有此六享。肆、献、祼、馈食在四时之上，则是祫也，褅也。肆者，进所解牲体，谓荐孰时也。献，献醴，谓荐血腥也。祼之言灌，灌以郁鬯，谓始献尸求神时也。郊特牲曰：“魂气归于天，形魄归于地，故祭所以求诸阴阳之义也。殷人先求诸阳，周人先求诸阴。”灌是也。祭必先灌，乃后荐腥、荐孰。于祫逆言之者，与下共文明六享俱然。祫言肆献祼，禘言馈食者，著有黍稷，互相备也。鲁礼，三年丧毕，而祫于大祖，明年春，禘于群庙。自尔以后，率五年而再殷祭，一祫一禘。○肆，他历反，解骨体。祼，古乱反。禴，余若反。烝，之承反。祫，户夹反。率五，音律，又音类。"
                },
                {
                    "paragraph": "以凶礼哀邦国之忧，",
                    "zhushu": "哀，谓救患分烖。凶礼之别有五。"
                },
                {
                    "paragraph": "以丧礼哀死亡，",
                    "zhushu": "哀，谓亲者服焉，疏者含襚。○含，户暗反。襚音遂。"
                },
                {
                    "paragraph": "以荒礼哀凶札，",
                    "zhushu": "荒，人物有害也。曲礼曰：“岁凶，年谷不登，君膳不祭肺，马不食谷，驰道不除，祭事不县，大夫不食梁，士饮酒不乐。”札，读为截，谓疫厉。○札，如字，又音截。县，音玄。"
                },
                {
                    "paragraph": "以吊礼哀祸烖，",
                    "zhushu": "祸烖，谓遭水火。宋大水，鲁庄公使人吊焉，曰：“天作淫雨，害于粢盛，如何不吊？”廏焚，孔子拜郷人为火来者，拜之，士一，大夫再。亦相吊之道。○为，于伪反，下“荀偃为”同。"
                },
                {
                    "paragraph": "以禬礼哀围败，",
                    "zhushu": "同盟者合会财货，以更其所丧。春秋襄三十年冬，会于澶渊，宋烖故，是其类。○禬，户外反，又古外反。更，音庚，下同。丧，息浪反。澶，善然反。"
                },
                {
                    "paragraph": "以恤礼哀寇乱。",
                    "zhushu": "恤，忧也，邻国相忧。兵作于外为寇，作于内为乱。"
                },
                {
                    "paragraph": "以宾礼亲邦国：",
                    "zhushu": "亲，谓使之相亲附。宾礼之别有八。"
                },
                {
                    "paragraph": "春见曰朝，夏见曰宗，秋见曰觐，冬见曰遇，时见曰会，殷见曰同。",
                    "zhushu": "此六礼者，以诸侯见王为文。六服之内，四方以时分来，或朝春，或宗夏，或觐秋，或遇冬，名殊礼异，更递而徧。朝，犹朝也，欲其来之早。宗，尊也，欲其尊王。觐之言勤也，欲其勤王之事。遇，偶也，欲其若不期而俱至。时见者，言无常期，诸侯有不顺服者，王将有征讨之事，则既朝觐，王为坛于国外，合诸侯而命事焉。春秋传曰“有事而会，不协而盟”是也。殷，犹众也。十二岁王如不巡守，则六服尽朝，朝礼既毕，王亦为坛，合诸侯以命政焉。所命之政，如王巡守。殷见，四方四时分来，终岁则徧。○曰朝，直遥反，注下不出者皆同。递，音弟。徧，音遍，下同。犹朝，张遥反。"
                },
                {
                    "paragraph": "时聘曰问，殷覜曰视。",
                    "zhushu": "时聘者，亦无常期，天子有事乃聘之焉。竟外之臣，既非朝岁，不敢渎为小礼。殷覜，谓一服朝之岁，以朝者少，诸侯乃使卿以大礼众聘焉。一服朝在元年、七年、十一年。○覜，他吊反，又他尧反。竟，音境。"
                },
                {
                    "paragraph": "以军礼同邦国：",
                    "zhushu": "同，谓威其不恊僭差者。军礼之别有五。○僭，子念反。差，初佳反，又初宜反。"
                },
                {
                    "paragraph": "大师之礼，用众也；",
                    "zhushu": "用其义勇。"
                },
                {
                    "paragraph": "大均之礼，恤众也；",
                    "zhushu": "均其地政、地守、地职之赋，所以忧民。"
                },
                {
                    "paragraph": "大田之礼，简众也；",
                    "zhushu": "古者因田习兵，阅其车徒之数。"
                },
                {
                    "paragraph": "大役之礼，任众也；",
                    "zhushu": "筑宫邑，所以事民力强弱。"
                },
                {
                    "paragraph": "大封之礼，合众也。",
                    "zhushu": "正封疆沟涂之固，所以合聚其民。○疆，居良反。"
                },
                {
                    "paragraph": "以嘉礼亲万民：",
                    "zhushu": "嘉，善也。所以因人心所善者而为之制。嘉礼之别有六。"
                },
                {
                    "paragraph": "以饮食之礼亲宗族兄弟，",
                    "zhushu": "亲者，使之相亲。人君有食宗族饮酒之礼，所以亲之也。文王世子曰：“族食世降一等。”大传曰：“系之以姓而弗别，缀之以食而弗殊，百世而昏姻不通者，周道然也。”○别，彼列反。"
                },
                {
                    "paragraph": "以昏冠之礼亲成男女，",
                    "zhushu": "亲其恩，成其性。○冠，古乱反。"
                },
                {
                    "paragraph": "以宾射之礼亲故旧朋友，",
                    "zhushu": "射礼，虽王，亦立宾主也。王之故旧朋友，为世子时共在学者。天子亦有友诸侯之义。武王誓曰“我友邦冢君”是也。司寇职有议故之辟、议宾之辟。"
                },
                {
                    "paragraph": "以飨燕之礼亲四方之宾客，",
                    "zhushu": "宾客，谓朝聘者。"
                },
                {
                    "paragraph": "以脤膰之礼亲兄弟之国，",
                    "zhushu": "脤膰，社稷宗庙之肉，以赐同姓之国，同福禄也。兄弟，有共先王者。鲁定公十四年，天王使石尚来归脤。○脤，上忍反。膰，音烦。"
                },
                {
                    "paragraph": "以贺庆之礼亲异姓之国。",
                    "zhushu": "异姓，王昏姻甥舅。"
                },
                {
                    "paragraph": "以九仪之命正邦国之位：",
                    "zhushu": "毎命异仪，贵贱之位乃正。春秋传曰：“名位不同，礼亦异数。”"
                },
                {
                    "paragraph": "壹命受职，",
                    "zhushu": "始见命为正吏，谓列国之士，于子、男为大夫。王之下士亦一命。郑司农云：“受职，治职事。”○见命，如字，下“士相见”同。"
                },
                {
                    "paragraph": "再命受服，",
                    "zhushu": "郑司农云：“受服，受祭衣服，为上士。”玄谓此受玄冕之服。列国之大夫再命，于子、男为卿。卿大夫自玄冕而下，如孤之服。王之中士亦再命，则爵弁服。"
                },
                {
                    "paragraph": "三命受位，",
                    "zhushu": "郑司农云：“受下大夫之位。”玄谓此列国之卿，始有列位于王，为王之臣也。王之上士亦三命。"
                },
                {
                    "paragraph": "四命受器，",
                    "zhushu": "郑司农云：“受祭器为上大夫。”玄谓此公之孤，始得有祭器者也。礼运曰：“大夫具官，祭器不假，声乐皆具，非礼也。”王之下大夫亦四命。"
                },
                {
                    "paragraph": "五命赐则，",
                    "zhushu": "郑司农云：“则者，法也，出为子、男。”玄谓则，地未成国之名。王之下大夫四命，出封加一等，五命，赐之以方百里、二百里之地者，方三百里以上为成国。王莽时以二十五成为则，方五十里，合今俗说子、男之地，独刘子骏等识古有此制焉。"
                },
                {
                    "paragraph": "六命赐官，",
                    "zhushu": "郑司农云：“子、男入为卿，治一官也。”玄谓此王六命之卿赐官者，使得自置其臣，治家邑如诸侯。春秋襄十八年冬，晋侯以诸侯围齐，荀偃为君祷河，既陈齐侯之罪，而曰：“曾臣彪将率诸侯以讨焉，其官臣偃实先后之。”○彪，甫休反。先，悉荐反，下先时同。后，胡豆反。"
                },
                {
                    "paragraph": "七命赐国，",
                    "zhushu": "王之卿六命，出封加一等者。郑司农云：“出就侯伯之国。”"
                },
                {
                    "paragraph": "八命作牧，",
                    "zhushu": "谓侯伯有功德者，加命得专征伐于诸侯。郑司农云：“一州之牧。王之三公亦八命。”"
                },
                {
                    "paragraph": "九命作伯。",
                    "zhushu": "上公有功德者，加命为二伯，得征五侯九伯者。郑司农云：“长诸侯为方伯。”"
                },
                {
                    "paragraph": "以玉作六瑞，以等邦国：",
                    "zhushu": "等，犹齐等也。"
                },
                {
                    "paragraph": "王执镇圭，",
                    "zhushu": "镇，安也，所以安四方。镇圭者，盖以四镇之山为瑑饰，圭长尺有二寸。○瑑，直转反。"
                },
                {
                    "paragraph": "公执桓圭，",
                    "zhushu": "公，二王之后及王之上公。双植谓之桓。桓，宫室之象，所以安其上也。桓圭，盖亦以桓为瑑饰，圭长九寸。"
                },
                {
                    "paragraph": "侯执信圭，伯执躬圭，",
                    "zhushu": "信当为身，声之误也。身圭、躬圭，盖皆象以人形为瑑饰，文有粗缛耳，欲其慎行以保身。圭皆长七寸。○信，音身。缛，音辱。行，下孟反。"
                },
                {
                    "paragraph": "子执谷璧，男执蒲璧。",
                    "zhushu": "谷所以养人。蒲为席，所以安人。二玉盖或以谷为饰，或以蒲为瑑饰。璧皆径五寸。不执圭者，未成国也。"
                },
                {
                    "paragraph": "以禽作六挚，以等诸臣：",
                    "zhushu": "挚之言至，所执以自致。○挚，音至。夲或作贽。"
                },
                {
                    "paragraph": "孤执皮帛，卿执羔，大夫执鴈，士执雉，庶人执鹜，工商执鸡。",
                    "zhushu": "皮帛者，束帛而表以皮为之饰。皮，虎豹皮。帛，如今璧色缯也。羔，小羊，取其群而不失其类。鴈，取其𠋫时而行。雉，取其守介而死，不失其节。鹜，取其不飞迁。鸡，取其守时而动。曲礼曰“饰羔鴈者以缋”，谓衣之以布而又画之者。自雉以下，执之无饰。士相见之礼，卿大夫饰挚以布，不言缋，此诸侯之臣与天子之臣异也。然则天子之孤饰挚以虎皮，公之孤饰挚以豹皮与？此孤、卿、大夫、士之挚，皆以爵，不以命数。凡挚无庭实。○鹜，音木。介音界。缋，胡对反。衣，于既反。与，音余。"
                },
                {
                    "paragraph": "以玉作六器，以礼天地四方：",
                    "zhushu": "礼，谓始告神时荐于神坐，书曰“周公植璧秉圭”是也。○植，音值，又时力反。"
                },
                {
                    "paragraph": "以苍璧礼天，以黄琮礼地，以青圭礼东方，以赤璋礼南方，以白琥礼西方，以玄璜礼北方，",
                    "zhushu": "此礼天以冬至，谓天皇大帝在北极者也。礼地以夏至，谓神在昆仑者也。礼东方以立春，谓苍精之帝，而大昊、句芒食焉。礼南方以立夏，谓赤精之帝，而炎帝、祝融食焉。礼西方以立秋，谓白精之帝，而少昊、蓐收食焉。礼北方以立冬，谓黑精之帝，而颛顼、玄冥食焉。礼神者必象其类：璧圜，象天；琮八方，象地；圭锐，象春物初生；半圭曰璋，象夏物半死；琥猛，象秋严；半璧曰璜，象冬闭藏，地上无物，唯天半见。○琮，才宗反。璋，音章。琥，音虎。璜，音黄。昆，音昆。仑，鲁门反。"
                },
                {
                    "paragraph": "皆有牲币，各放其器之色。",
                    "zhushu": "币以从爵，若人饮酒有酬币。○放，方往反。"
                },
                {
                    "paragraph": "以天产作阴德，以中礼防之；以地产作阳德，以和乐防之。",
                    "zhushu": "郑司农云：“阴德，谓男女之情，天性生而自然者。过时则奔随，先时则血气未定。圣人为制其中，令民三十而娶，女二十而嫁，以防其淫泆，令无失德。情性隐而不露，故谓之阴德。阳德谓分地利以致富。富者之失，不骄奢则吝啬，故以和乐防之。乐所以涤荡邪秽，道人之正性者也。一说：地产谓土地之性各异，若齐性舒缓，楚性急悍，则以和乐防其失，令无失德，乐所以移风易俗者也。此皆露见于外，故谓之阳德。阳德阴徳不失其正，则民和而物各得其理，故曰以谐万民，以致百物。”玄谓天产者动物，谓六牲之属；地产者植物，谓九谷之属。阴德，阴气在人者。阴气虚，纯之则劣，故食动物，作之使动，过则伤性，制中礼以节之。阳德，阳气在人者。阳气盈，纯之则躁，故食植物，作之使静，过则伤性，制和乐以节之。如是，然后阴阳平，情性和，而能育其类。○为制，于伪反。"
                },
                {
                    "paragraph": "以礼乐合天地之化，百物之产，以事鬼神，以谐万民，以致百物。",
                    "zhushu": "礼济虚，乐损盈，并行则四者乃得其和。能生非类曰化，生其种曰产。○种，章勇反。"
                },
                {
                    "paragraph": "凡祀大神，享大鬼，祭大示，帅执事而卜日，宿，眡涤濯，涖玉鬯，省牲镬，奉玉齍，诏大号，治其大礼，诏相王之大礼。",
                    "zhushu": "执事，诸有事于祭者。宿，申戒也。涤，濯漑祭器也。玉，礼神之王也，始涖之，祭又奉之。镬，烹牲器也。大号，六号之大者，以诏大祝，以为祝辞。治，犹简习也。豫简习大礼，至祭，当以诏相王。群臣礼为小礼。故书涖作立，郑司农读为涖。涖，视也。○省，息井反，后“省牲镬”皆同。镬，户郭反。齍，音咨，下同。诏相，息亮反，后“诏相”皆放此。"
                },
                {
                    "paragraph": "若王不与祭祀，则摄位。",
                    "zhushu": "王有故，代行其祭事。○与，音预，下同。"
                },
                {
                    "paragraph": "凡大祭祀，王后不与，则摄而荐豆笾，彻。",
                    "zhushu": "荐彻豆笾，王后之事。"
                },
                {
                    "paragraph": "大宾客，则摄而载果。",
                    "zhushu": "载，为也。果，读为祼。代王祼宾客以鬯，君无酌臣之礼，言为者，摄酌献耳，拜送则王也。郑司农云：“王不亲为主。”○果，音祼，小宗伯职放此。"
                },
                {
                    "paragraph": "朝觐会同，则为上相。大丧，亦如之。王哭诸侯，亦如之。",
                    "zhushu": "相，诏王礼也。出接宾曰𢷤，入诏礼曰相。相者五人，卿为上𢷤。大丧，王后及世子也。哭诸侯者，谓薨于国，为位而哭之。檀弓曰：“天子之哭诸侯也，爵弁绖，䌶衣。”○䌶，侧其反。"
                },
                {
                    "paragraph": "王命诸侯，则傧。",
                    "zhushu": "傧，进之也。王将出命，假祖庙，立依前，南郷。傧者进，当命者延之，命使登。内史由王右以策命之。降，再拜稽首，登，受策以出。此其略也。诸侯爵禄其臣，则于祭焉。○假，音格，至也。依，于岂反。郷，许亮反。"
                },
                {
                    "paragraph": "国有大故，则旅上帝及四望。",
                    "zhushu": "故，谓凶烖。旅，陈也，陈其祭事以祈焉，礼不如祀之备也。上帝，五帝也。郑司农云：“四望，日、月、星、海。”玄谓四望，五岳、四镇、四渎。"
                },
                {
                    "paragraph": "王大封，则先告后土，",
                    "zhushu": "后土，土神也，黎所食者。"
                },
                {
                    "paragraph": "乃颁祀于邦国、都家、郷邑。",
                    "zhushu": "颁，读为班，班其所当祀及其礼。都家之郷邑，谓王子弟及公卿大夫所食采地。○颁，音班。",
                    "type": 2
                },
                {
                    "paragraph": "小宗伯之职，掌建国之神位，右社稷，左宗庙。",
                    "zhushu": "库门内、雉门外之左右。故书位作立。郑司农云：“立读为位，古者立、位同字。”古文春秋经“公即位”为“公即立”。"
                },
                {
                    "paragraph": "兆五帝于四郊，四望、四类亦如之。",
                    "zhushu": "兆，为坛之营域。五帝：苍曰灵威仰，大昊食焉；赤曰赤熛怒，炎帝食焉；黄曰含枢纽，黄帝食焉；白曰白招拒，少昊食焉；黑曰汁光纪，颛顼食焉。黄帝亦于南郊。郑司农云：“四望，道气出入。四类，三皇、五帝、九皇、六十四民咸祀之。”玄谓四望，五岳、四镇、四窦。四类，日、月、星、辰，运行无常，以气类为之位。兆日于东郊，兆月与风师于西郊，兆司中、司命于南郊，兆雨师于北郊。○仰，如字，又五郎反。熛，必消反。枢，昌朱反。纽，女九反。拒，居禹反。汁，音叶，又子集反。"
                },
                {
                    "paragraph": "兆山川、丘陵、坟衍，各因其方。",
                    "zhushu": "顺其所在。"
                },
                {
                    "paragraph": "掌五礼之禁令与其用等。",
                    "zhushu": "用等，牲器尊卑之差。郑司农云：“五礼，吉、凶、军、宾、嘉。”"
                },
                {
                    "paragraph": "辨庙祧之昭穆，",
                    "zhushu": "祧，迁主所藏之庙。自始祖之后，父曰昭，子曰穆。○昭，常遥反。"
                },
                {
                    "paragraph": "辨吉凶之五服、车旗、宫室之禁。",
                    "zhushu": "五服，王及公、卿、大夫、士之服。"
                },
                {
                    "paragraph": "掌三族之别，以辨亲疏。其正室皆谓之门子，掌其政令。",
                    "zhushu": "三族，谓父、子、孙，人属之正名。丧服小记曰：“亲亲以三为五，以五为九。”正室，适子也，将代父当门者也。政令，谓役守之事。○适，丁历反。"
                },
                {
                    "paragraph": "毛六牲，辨其名物，而颁之于五官，使共奉之。",
                    "zhushu": "毛，择毛也。郑司农云：“司徒主牛，宗伯主鸡，司马主马及羊，司寇主犬，司空主豕。”○毛六，戚如字，又莫报反。"
                },
                {
                    "paragraph": "辨六齍之名物与其用，使六宫之人共奉之。",
                    "zhushu": "齍，读为粢。六粢，谓六谷：黍、稷、稻、梁、麦、苽。○苽，音孤。"
                },
                {
                    "paragraph": "辨六彝之名物，以待果将。",
                    "zhushu": "六彝：鸡彝、鸟彝、斝彝、黄彝、虎彝、蜼彝。果，读为祼。○斝，音假，又音嫁。蜼，音诔，又以水反。"
                },
                {
                    "paragraph": "辨六尊之名物，以待祭祀宾客。",
                    "zhushu": "待者，有事则给之。郑司农云：“六尊，献尊、象尊、壶尊、著尊、大尊、山尊。”○献，素何反。著，直略反。大，音泰。"
                },
                {
                    "paragraph": "掌衣服、车旗、宫室之赏赐。",
                    "zhushu": "王以赏赐有功者。书曰：“车服以庸。”"
                },
                {
                    "paragraph": "掌四时祭祀之序事与其礼。",
                    "zhushu": "序事，卜日、省牲、视涤濯饔爨之事，次序之时。"
                },
                {
                    "paragraph": "若国大贞，则奉玉帛以诏号。",
                    "zhushu": "号，神号、币号。郑司农云：“大贞，谓卜立君、卜大封。”"
                },
                {
                    "paragraph": "大祭祀，省牲，眡涤濯。祭之日，逆齍，省镬，告时于王，告备于王。",
                    "zhushu": "逆齍，受饎人之盛以入。省镬，视亨腥孰，时荐陈之晚早。备，谓馔具。○饎，昌志反。亨，普庚反，又普孟反。"
                },
                {
                    "paragraph": "凡祭祀、宾客，以时将瓒果，",
                    "zhushu": "将，送也，犹奉也。祭祀以时奉而授王，宾客以时奉而授宗伯。天子圭瓒，诸侯璋瓉。○瓒，才但反。"
                },
                {
                    "paragraph": "诏相祭祀之小礼。凡大礼，佐大宗伯。",
                    "zhushu": "小礼，群臣之礼。"
                },
                {
                    "paragraph": "赐卿大夫士爵，则傧。",
                    "zhushu": "赐，犹命也。傧之如命诸侯之仪。春秋文元年，天王使毛伯来锡公命。传曰：“锡者何？赐也。命者何？加我服也。”"
                },
                {
                    "paragraph": "小祭祀，掌事，如大宗伯之礼。大宾客，受其将币之赍。",
                    "zhushu": "谓所赍来贡献之财物。○赍，子兮反。"
                },
                {
                    "paragraph": "若大师，则帅有司而立军社，奉主车。",
                    "zhushu": "有司，大祝也。王出军，必先有事于社及迁庙，而以其主行。社主曰军社，迁主曰祖。春秋传曰：“军行祓社衅鼓，祝奉以从。”曾子问曰：“天子巡守，以迁庙主行，载于齐车，言必有尊也。”书曰：“用命赏于祖，不用命戮于社。”社之主，盖用石为之。奉，谓将行。○祓，孚物反。从，才用反。齐车，侧皆反。"
                },
                {
                    "paragraph": "若军将有事，则与祭有司将事于四望。",
                    "zhushu": "军将有事，将与敌合战也。郑司农云：“则与祭，谓军祭表祃军社之属，小宗伯与其祭事。”玄谓与祭有司，谓大祝之属，盖司马之官实典焉。○与，音预。注“则与、与其祭”“与祭”“与执事”同。"
                },
                {
                    "paragraph": "若大甸，则帅有司而馌兽于郊，遂颁禽。",
                    "zhushu": "甸读曰田。有司，大司马之属。馌，馈也，以禽馈四方之神于郊，郊有群臣之兆。颁禽，谓以予群臣。诗传曰：“禽虽多，择取三十焉，其余以予大夫、士，以习射于泽宫而分之。”○甸，音田，出注，下“甸役”同。馌，于辄反。"
                },
                {
                    "paragraph": "大烖，及执事祷祠于上下神示。",
                    "zhushu": "执事，大祝及男巫、女巫也。求福曰祷，得求曰祠。讄曰：“祷尔于上下神祇。”郑司农云：“小宗伯与执事共祷祠。”○讄，音诔。"
                },
                {
                    "paragraph": "王崩，大肆，以秬鬯渳，",
                    "zhushu": "郑司农云：“大肆，大浴也。”杜子春读渳为泯，以秬鬯浴尸。玄谓大肆，始陈尸伸之。○渳，亡婢反，又音泯。"
                },
                {
                    "paragraph": "及执事涖大敛、小敛，帅异族而佐。",
                    "zhushu": "执事，大祝之属。涖，临也。亲敛者，盖事官之属为之。丧大记曰：“小敛，衣十九称，君、大夫、士一也。大敛，君百称，大夫五十称，士三十称。”异族佐敛，疏者可以相助。○敛，力验反，下及注同。称，尺证反。"
                },
                {
                    "paragraph": "县衰冠之式于路门之外，",
                    "zhushu": "制色宜齐同。○县，音玄。衰，七雷反。"
                },
                {
                    "paragraph": "及执事眡葬献器，遂哭之。",
                    "zhushu": "执事，盖梓匠之属。至将葬，献明器之材，又献素、献成，皆于殡门外。王不亲哭，有官代之。"
                },
                {
                    "paragraph": "卜葬兆，甫竁，亦如之。",
                    "zhushu": "兆，墓茔域。甫，始也。郑大夫读竁皆为穿，杜子春读竁为毳，皆谓葬穿圹也。今南阳名穿地为竁，声如腐脃之脃。○竁，昌绢反，又昌锐反，又音穿。"
                },
                {
                    "paragraph": "既葬，诏相丧祭之礼。",
                    "zhushu": "丧祭，虞祔也。檀弓曰：“葬日虞，弗忍一日离也。是日也，以虞易奠。卒哭曰成事。是日也，以吉祭易丧祭。明日，祔于祖父。”○离，力知反。"
                },
                {
                    "paragraph": "成葬而祭墓，为位。",
                    "zhushu": "成葬，丘已封也。天子之冢，盖不一日而毕。位，坛位也。先祖形体托于此地，祀其神以安之。冢人职曰：“大丧既有日，请度甫竁，遂为之尸。”"
                },
                {
                    "paragraph": "凡王之会同、军旅、甸役之祷祠，肄仪为位。",
                    "zhushu": "肄，习也。故书肄为肆、仪为义。杜子春读肆当为肄，义为仪，若今时肄司徒府也。小宗伯主其位。"
                },
                {
                    "paragraph": "国有祸烖，则亦如之。",
                    "zhushu": "谓有所祷祈。"
                },
                {
                    "paragraph": "凡天地之大烖，类社稷宗庙，则为位。",
                    "zhushu": "祷祈礼轻。类者，依其正礼而为之。"
                },
                {
                    "paragraph": "凡国之大礼，佐大宗伯。凡小礼，掌事，如大宗伯之仪。",
                    "zhushu": "",
                    "type": 2
                },
                {
                    "paragraph": "肆师之职，掌立国祀之礼，以佐大宗伯。",
                    "zhushu": "佐，助也。"
                },
                {
                    "paragraph": "立大祀，用玉帛、牲牷；立次祀，用牲币；立小祀，用牲。",
                    "zhushu": "郑司农云：“大祀，天地。次祀，日月星辰。小祀，司命己下。”玄谓：大祀，又有宗庙；次祀，又有社稷、五祀、五岳；小祀，又有司中、风师、雨师、山川、百物。○牷，音全。"
                },
                {
                    "paragraph": "以岁时序其祭祀，及其祈珥。",
                    "zhushu": "序，第次其先后大小。故书祈为几，杜子春读几当为祈，珥当为饵。玄谓祈当为“进禨”之禨，珥当为衈。禨衈者，衅礼之事。杂记曰：“成庙则衅之。饔人举羊升屋，自中，中屋南面，刲羊，血流于前，乃降。门夹室皆用鸡，其衈皆于屋下。割鸡，用当门夹、室中室。”然则是禨谓羊血也。小子职曰“掌珥于社稷，祈于五祀”是也。亦谓其宫兆始成时也。春秋僖十九年夏，“邾人执鄫子，用之”。传曰：“用之者何？盖叩其鼻以衈社也。”○祈及注“禨”同，巨既反，或巨依反。珥，而志反，注“衈”同。刲，苦圭反。"
                },
                {
                    "paragraph": "大祭祀，展牺牲，系于牢，颁于职人。",
                    "zhushu": "展，省阅也。职，读为樴，樴，可以系牲者。此职人，谓充人及监门人。○职，之弋反，又音弋，注“樴”同。监，古衔反。"
                },
                {
                    "paragraph": "凡祭祀之卜日，宿为期，诏相其礼，眡涤濯，亦如之。",
                    "zhushu": "宿，先卜祭之夕。"
                },
                {
                    "paragraph": "祭之日，表齍盛，告絜，展器陈，告备；及果，筑䰞。相治小礼，诛其慢怠者。",
                    "zhushu": "粢，六谷也，在器曰盛。陈，陈列也。果筑䰞者，所筑䰞以祼也。故书表为剽，剽、表皆谓徽识也。郑司农云：“筑煮，筑香草煮以为鬯。”○果，古乱反，下同。䰞，音煮。相，息亮反，下“相其礼”及注同。剽，芳遥反。识，式志反，又昌志反。"
                },
                {
                    "paragraph": "掌兆中、庙中之禁令。",
                    "zhushu": "兆，坛茔域。"
                },
                {
                    "paragraph": "凡祭祀礼成，则告事毕。大宾客，涖筵几，筑䰞，",
                    "zhushu": "此王所以礼宾客。"
                },
                {
                    "paragraph": "赞果将。",
                    "zhushu": "酌郁鬯，授大宗伯载祼。"
                },
                {
                    "paragraph": "大朝觐，佐傧。",
                    "zhushu": "为承傧。"
                },
                {
                    "paragraph": "共设匪罋之礼。",
                    "zhushu": "设于宾客之馆。公食大夫礼曰：“若不亲食，使大夫以侑币致之。豆实实于罋，簋实实于筐。”“匪”，其“筐”字之误与？礼不亲飨，则以酬币致之，或者匪以致飨。○罋，于贡反。食，音嗣，下同。误与，音余，下“侯与”同。"
                },
                {
                    "paragraph": "飨食，授祭，",
                    "zhushu": "授宾祭肺。"
                },
                {
                    "paragraph": "与祝侯禳于畺及郊。",
                    "zhushu": "侯禳，小祝职也。畺五百里，远郊百里，近郊五十里。"
                },
                {
                    "paragraph": "大丧，大渳以鬯，则筑鬻。",
                    "zhushu": "筑香草，煑以为鬯，以浴尸。香草，郁也。"
                },
                {
                    "paragraph": "令外内命妇序哭。",
                    "zhushu": "序，使相次秩。"
                },
                {
                    "paragraph": "禁外内命男女之衰不中法者，且授之杖。",
                    "zhushu": "外命男，六郷以出也。内命男，朝廷卿大夫士也。其妻为外命女。丧服，为夫之君齐衰不杖。内命女，王之三夫人以下。不中法，违升数与裁制者。郑司农云：“三日授子杖，五日授大夫杖，七日授士杖，此旧说也。丧大记曰：‘君之丧，三日，子、夫人杖，五日既殡，授大夫、世妇杖。’无七日授士杖文。”玄谓授杖日数，王丧依诸侯与？七日授士杖，四制云。○衰，七雷反。中，丁仲反。为夫，于伪反，下“为取”同。"
                },
                {
                    "paragraph": "凡师甸，用牲于社宗，则为位。",
                    "zhushu": "社，军社也。宗，迁主也。尚书传曰：“王升舟入水，鼓钟亚，观台亚，将舟亚，宗庙亚。”故书位为涖。杜子春云：“涖当为位，书亦或为位。宗谓宗庙。”○甸，音田，下“大甸”同。"
                },
                {
                    "paragraph": "类造上帝，封于大神，祭兵于山川，亦如之。",
                    "zhushu": "造，犹即也。为兆以类礼，即祭上帝也。类礼，依郊祀而为之者。封，谓坛也。大神，社及方岳也。山川，盖军之所依止。大传曰：“牧之野，武王之大事也。既事而退，柴于上帝，祈于社，设奠于牧室。”○造，七报反。"
                },
                {
                    "paragraph": "凡师不功，则助牵王车。",
                    "zhushu": "助，助大司马也。故书功为工。郑司农“工”读为“功”。古者工与功同字，谓师无功，肆师助牵之，恐为敌所得。"
                },
                {
                    "paragraph": "凡四时之大甸猎，祭表貉，则为位。",
                    "zhushu": "貉，师祭也。貉，读为十百之百。于所立表之处，为师祭造军法者，祷气势之增倍也。其神盖蚩蚘，或曰黄帝。○貉，莫驾反，又音陌。后“表貉”皆同。蚘，音尤。"
                },
                {
                    "paragraph": "尝之日，涖卜来岁之芟；",
                    "zhushu": "芟，芟草，除田也。古之始耕者，除田种谷。尝者，尝新谷。此芟之功也。卜者，问后岁宜芟不。诗云：“载芟载柞，其耕泽泽。”○芟，色衔反。柞，侧百反。"
                },
                {
                    "paragraph": "狝之日，涖卜来岁之戒；",
                    "zhushu": "秋田为狝，始习兵，戒不虞也。卜者，问后岁兵寇之备。○狝，思浅反。"
                },
                {
                    "paragraph": "社之日，涖卜来岁之稼。",
                    "zhushu": "社祭土，为取财焉。卜者，问后岁稼所宜。"
                },
                {
                    "paragraph": "若国有大故，则令国人祭。",
                    "zhushu": "大故，谓水旱凶荒。所令祭者。社及禜酺。○禜，音咏。酺，音蒲，又音步。"
                },
                {
                    "paragraph": "岁时之祭祀亦如之。",
                    "zhushu": "月令仲春“命民社”，此其一隅。"
                },
                {
                    "paragraph": "凡卿大夫之丧，相其礼。",
                    "zhushu": "相其适子。"
                },
                {
                    "paragraph": "凡国之大事，治其礼仪，以佐宗伯。",
                    "zhushu": "治，谓如今毎事者更奏白王，礼也。故书仪为义。郑司农云：“义读为仪。”古者书仪但为义，今时所谓义为谊。"
                },
                {
                    "paragraph": "凡国之小事，治其礼仪而掌其事，如宗伯之礼。",
                    "zhushu": "",
                    "type": 2
                },
                {
                    "paragraph": "郁人，掌祼器。",
                    "zhushu": "祼器，谓彝及舟与瓉。"
                },
                {
                    "paragraph": "凡祭祀宾客之祼事，和郁鬯以实彝而陈之。",
                    "zhushu": "筑郁金，煑之以和鬯酒。郑司农云：“郁，草名，十叶为贯，百二十贯为筑，以煑之鐎中，停于祭前。郁为草若兰。”○鐎，子遥反。"
                },
                {
                    "paragraph": "凡祼玉，濯之、陈之，以赞祼事，",
                    "zhushu": "祼王，谓圭瓒、璋瓒。"
                },
                {
                    "paragraph": "诏祼将之仪与其节。",
                    "zhushu": "节，谓王奉玉送祼早晏之时。"
                },
                {
                    "paragraph": "凡祼事，沃盥。大丧之渳，共其肆器；",
                    "zhushu": "肆器，陈尸之器。丧大记曰：“君设大盘，造冰焉；大夫设夷盘，造冰焉；士并瓦盘，无冰。设床襢策，有枕。”此之谓肆器。天子亦用夷盘。○造，七报反，下同。并，薄冷反。襢，章善反，又音但。笫，侧几反。"
                },
                {
                    "paragraph": "及葬，共其祼器，遂貍之。",
                    "zhushu": "遣奠之彝与瓒也，貍之于祖庙阶闲，明奠终于此。○貍，亡皆反。遣，弃载反。"
                },
                {
                    "paragraph": "大祭祀，与量人受举斝之卒爵而饮之。",
                    "zhushu": "斝，受福之嘏，声之误也。王酳尸，尸嘏王，此其卒爵也。少牢馈食礼：“主人受嘏诗怀之，卒爵，执爵以兴，出。宰夫以笾受啬黍，主人尝之，乃还献祝。”此郁人受王之卒爵，亦王出房时也。必与量人者，郁人赞祼尸，量人制从献之脯㸋，事相成。○斝、嘏，并古雅反。酳，俟吝反。㸋，音烦。",
                    "type": 2
                },
                {
                    "paragraph": "鬯人，掌共秬鬯而饰之。",
                    "zhushu": "秬鬯，不和郁者。饰之，谓设巾。"
                },
                {
                    "paragraph": "凡祭祀，社壝用大罍，",
                    "zhushu": "壝，谓委土为墠坛，所以祭也。大罍，瓦罍。○壝，唯癸反。罍，音雷，或郎追反。墠，音善。"
                },
                {
                    "paragraph": "禜门用瓢赍，",
                    "zhushu": "禜，谓营酂所祭。门，国门也。春秋传曰：“日月星辰之神，则雪霜风雨之不时，于是乎禜之；山川之神，则水旱疫疠之不时，于是乎禜之。”鲁庄二十五年秋，大水，鼓用牲于门。故书瓢作剽。郑司农读剽为瓢，杜子春读赍为粢。瓢，谓瓠蠡也。粢，盛也。玄谓赍读为齐，取甘瓠割去柢，以齐为尊。○禜，音咏。赍，在兮反，又音资。酂，作管反。剽，匹召反。蠡，力兮反，或郎戈反。柢，音帝。"
                },
                {
                    "paragraph": "庙用修，凡山川四方用蜃，凡祼事用槪，凡疈事用散。",
                    "zhushu": "祼当为埋，字之误也。故书蜃或为谟。杜子春云：“谟当为蜃，书亦或为蜃。蜃，水中蜃也。”郑司农云：“修、谟、槪、散，皆器名。”玄谓庙用修者，谓始禘时，自馈食始。修、蜃、概、散，皆漆尊也。修，读曰卣，卣，中尊，谓献象之属。尊者彝为上，罍为下。蜃，画为蜃形。蚌曰合浆，尊之象。槪，尊以朱带者。无饰曰散。○修，羊久反，又音由。祼，音埋。槪，古爱反。疈，孚逼反。散，素旱反，下同。献，素何反。蚌，步项反。曰合，音含。"
                },
                {
                    "paragraph": "大丧之大渳，设斗，共其衅鬯。",
                    "zhushu": "斗，所以沃尸也。衅尸以鬯酒，使之香美者。郑司农云：“衅读为徽。”○斗，音主。"
                },
                {
                    "paragraph": "凡王之齐事，共其秬鬯。",
                    "zhushu": "给淬浴。○淬，七内反。"
                },
                {
                    "paragraph": "凡王吊临，共介鬯。",
                    "zhushu": "以尊适卑曰临。春秋传曰：“照临弊邑。”郑司农云：“鬯，香草，王行吊丧被之，故曰介。”玄谓曲礼曰：“摰，天子鬯。”王至尊，介为执致之以礼于鬼神与？檀弓曰：“临诸侯，畛于鬼神，曰有天王某父。”此王适四方，舍诸侯祖庙，祝告其神之辞，介于是进鬯。○被，普皮反，又皮寄反。为执，于伪反。与，音余。畛，之忍反，致也。",
                    "type": 2
                },
                {
                    "paragraph": "鸡人掌共鸡牲，辨其物。",
                    "zhushu": "物，谓毛色也。辨之者，阳祀用骍，阴祀用黝。○黝，于纠反。"
                },
                {
                    "paragraph": "大祭祀，夜嘑旦以嘂百官。",
                    "zhushu": "夜，夜漏未尽，鸡鸣时也。呼旦，以警起百官，使夙兴。○嘑，火吴反。嘂，古吊反。"
                },
                {
                    "paragraph": "凡国之大宾客、会同、军旅、丧纪，亦如之。凡国事为期，则告之时。",
                    "zhushu": "象鸡知时也。告其有司主事者。少牢曰：“宗人朝服北面白：‘请祭期。’主人曰：‘比于子。’宗人曰：‘旦明行事。’”告时者，至此且明而告之。○比，毗志反。"
                },
                {
                    "paragraph": "凡祭祀，面禳衅，共其鸡牲。",
                    "zhushu": "衅，衅庙之属。衅庙以羊，门、夹室皆用鸡。郑司农云：“面禳，四面禳也。衅读为徽。”○禳，如羊反。",
                    "type": 2
                },
                {
                    "paragraph": "司尊彝，掌六尊、六彝之位，诏其酌，辨其用与其实。",
                    "zhushu": "位，所陈之处。酌，泲之使可酌，各异也。用，四时祭祀所用亦不同。实，郁及醴齐之属。○泲，子礼反，下同。齐，才计反，下除“齐语”“齐人”并同。"
                },
                {
                    "paragraph": "春祠、夏禴，祼用鸡彝、鸟彝，皆有舟。其朝践用两献尊，其再献用两象尊，皆有罍。诸臣之所昨也。秋尝、冬烝，祼用斝彝、黄彝，皆有舟。其朝献用两著尊，其馈献用两壶尊，皆有罍。诸臣之所昨也。凡四时之闲祀，追享、朝享，祼用虎彝、蜼彝，皆有舟。其朝践用两大尊，其再献用两山尊，皆有罍，诸臣之所昨也。",
                    "zhushu": "祼，谓以圭瓒酌郁鬯，始献尸也。后于是以璋瓒酌亚祼。郊特牲曰：“周人尚臭，灌用鬯臭，郁合鬯，臭阴达于渊泉。灌以圭璋，用玉气也。既灌，然后迎牲，致阴气也。”朝践，谓荐血腥，酌醴，始行祭事。后于是荐朝事之豆笾，既又酌献。其变“朝践”为“朝献”者，尊相因也。朝献，谓尸卒食，王酳之。再献者，王酳尸之后，后酌亚献，诸臣为宾，又次后酌盎齐，备卒食三献也。于后亚献，内宗荐加豆笾。其变“再献”为“馈献”者，亦尊相因。馈献，谓荐孰时。后于是荐馈食之豆笾。此凡九酌，王及后各四，诸臣一，祭之正也。以今祭礼特牲、少牢言之，二祼为奠，而尸饮七矣，王可以献诸臣。祭统曰：“尸饮五，君洗玉爵献卿。”是其差也。明堂位曰：“灌用玉瓉大圭，爵用玉琖，加用璧角、璧散。”又郁人职曰：“受举斝之卒爵而饮之。”则王酳尸以玉爵也。王酳尸用玉爵，而再献者用璧角、璧散可知也。鸡彝、鸟彝，谓刻而画之为鸡、凤皇之形。皆有舟，皆有罍，言春夏秋冬及追享、朝享有之同。昨，读为酢，字之误也。诸臣献者，酌罍以自酢，不敢与王之神灵共尊。郑司农云：“舟，尊下台，若今时承槃。献读为牺。牺尊饰以翡翠。象尊，以象凤皇，或曰以象骨饰尊。明堂位曰：‘牺象，周尊也。’春秋传曰：‘牺象不出门。’尊以祼神。罍，臣之所饮也。诗曰：‘缾之罄矣，维罍之耻。’斝读为稼。稼彝，画禾稼也。黄彝，黄目尊也。明堂位曰：‘夏后氏以鸡彝，殷以斝，周以黄目。’尔雅曰：‘彝、卣、罍，器也。’著尊者，著略尊也，或曰著尊，著地无足。明堂位曰：‘著，殷尊也。’壶者，以壶为尊。春秋传曰：‘尊以鲁壶。’追享、朝享，谓禘祫也。在四时之闲，故曰闲祀。蜼，读曰‘蛇虺’之虺，或读为‘公用射隼’之隼。大尊，大古之瓦尊。山尊，山罍也。明堂位曰：‘泰，有虞氏之尊也。山罍，夏后氏之尊。’故书践作饯，杜子春云饯当为践’”。玄谓黄目，以黄金为目。郊特牲曰：“黄目，郁气之上尊也。黄者，中也；目者，气之清明者也。言酌于中而清明于外。”追享，谓追祭迁庙之主，以事有所请祷。朝享，谓朝受政于庙。春秋传曰：“闰月不告朔，犹朝于庙。”蜼，禺属，印鼻而长尾。山罍，亦刻而画之，为山云之形。○两献，素何反，下“汁献”同。斝，音稼。著，直略反。蜼，音诔，又以水反。两大，音泰。盎，乌浪反。琖，庄产反。酢，才洛反。卣，音酉，又音由。禺，音遇，又音隅。卬，鱼丈反，又五刚反，下同。"
                },
                {
                    "paragraph": "凡六彝六尊之酌，郁齐献酌，醴齐缩酌，盎齐涚酌，凡酒修酌。",
                    "zhushu": "故书缩为数，齐为齍。郑司农云：“献读为仪。仪酌，有威仪多也。涚酌者，涚拭勺而酌也。修酌者，以水洗勺而酌也。齍读皆为齐和之齐。”杜子春云：“数当为缩。齐读皆为粢。”玄谓礼运曰：“玄酒在室，醴醆在户，粢醍在堂，澄酒在下。”以五齐次之，则醆酒盎齐也。郊特牲曰：“缩酌用茅，明酌也。醆酒涚于清，汁献涚于醆酒，犹明清与醆酒于旧泽之酒也。”此言转相泲成也。献，读为“摩莎”之莎，齐语声之误也。煑郁和秬鬯，以醆酒摩莎泲之，出其香汁也。醴齐尤浊，和以明酌，泲之以茅，缩去滓也。盎齐差清，和以清酒，泲之而已。其余三齐，泛从醴，缇、沈从盎。凡酒，谓三酒也。修，读如“涤濯”之涤。涤酌，以水和而泲之，今齐人命浩酒曰涤。明酌，酌取事酒之上也。泽读曰醳。明酌、清酒、醆酒，泲之，皆以旧醳之酒。凡此四者，祼用郁齐，朝用醴齐，馈用盎齐，诸臣自酢用凡酒。唯大事于大庙，备五齐三酒。○献，素何反，又音仪。涚，舒锐反，一音雪。修酌，直历反。数，音朔，下同。齐和，胡卧反。醆，庄产反。粢，才计反。缇，音体。泽，音亦。"
                },
                {
                    "paragraph": "大丧，存奠彝，",
                    "zhushu": "存，省也，谓大遣时。奠者，朝夕乃彻也。"
                },
                {
                    "paragraph": "大旅亦如之。",
                    "zhushu": "旅者，国有大故之祭也。亦存其奠彝，则陈之，不即彻。",
                    "type": 2
                },
                {
                    "paragraph": "司几筵，掌五几五席之名物，辨其用与其位。",
                    "zhushu": "五几：左右玉、雕、彤、漆、素。五席：莞、藻、次、蒲、熊。用位，所设之席及其处。○彤，徒冬反。莞，音官，又音丸。"
                },
                {
                    "paragraph": "凡大朝觐、大飨射，凡封国命诸侯，王位设黼依，依前南郷，设莞筵纷纯，加缫席画纯，加次席黼纯，左右玉几。",
                    "zhushu": "斧谓之黼，其绣白黑采，以绛帛为质。依，其制如屏风然。于依前为王设席，左右有几，优至尊也。郑司农云：“纷读为豳，又读为和粉之粉，谓白绣也。纯读为均服之均。纯，缘也。缫读为藻率之藻。次席，虎皮为席。书顾命曰：‘成王将崩，命大保芮伯、毕公等被冕服，凭玉几。’”玄谓纷如绶，有文而狭者。缫席，削蒲蒻展之，编以五采，若今合欢矣。画，谓云气也。次席，桃枝席，有次列成文者。○依，于岂反，下同。乡，许亮反，下同。纯，章允反，又之闰反，又音均，下同。豳，彼贫反。缘，悦绢反。率，音律，下同。冯，皮冰反。"
                },
                {
                    "paragraph": "祀先王昨席，亦如之。",
                    "zhushu": "郑司农云：“昨席，于主阶设席，王所坐也。”玄谓昨读曰酢，谓祭祀及王受酢之席。尸卒食，王酳之，卒爵，祝受之，又酌授尸，尸酢王，于是席王于户内，后、诸臣致爵，乃设席。"
                },
                {
                    "paragraph": "诸侯祭祀席，蒲筵缋纯，加莞席纷纯，右雕几。",
                    "zhushu": "缋，画文也。不莞席加缫者，缫柔礝，不如莞清坚，又于鬼神宜。○缋，胡内反。礝，如兖反。"
                },
                {
                    "paragraph": "昨席莞筵纷纯，加缫席画纯。筵国宾于牖前，亦如之，左彤几。",
                    "zhushu": "昨，读亦曰酢。郑司农云：“礼记：国宾，老臣也。为布筵席于牖前。”玄谓国宾，诸侯来朝，孤卿大夫来聘。后言几者，使不蒙如也。朝者雕几，聘者彤几。"
                },
                {
                    "paragraph": "甸役则设熊席，右漆几。",
                    "zhushu": "谓王甸有司祭表貉所设席。○甸，音田。"
                },
                {
                    "paragraph": "凡丧事，设苇席，右素几，其柏席用萑黼纯，诸侯则纷纯，毎敦一几。",
                    "zhushu": "丧事，谓凡奠也。萑，如苇而细者。郑司农云：“柏席，迫地之席，苇居其上。或曰：柏席，载黍稷之席。”玄谓柏，椁字磨灭之余。椁席，藏中神坐之席也。敦读曰焘。焘，覆也。棺在殡则椁焘，即窆则加见，皆谓覆之。周礼，虽合葬及同时在殡，皆异几，体实不同。祭于庙，同几，精气合。○柏，音椁，又音迫。萑，音丸。敦，音导。藏，才浪反。"
                },
                {
                    "paragraph": "凡吉事变几，凶事仍几。",
                    "zhushu": "故书仍为乃。郑司农云：“变几，变更其质，谓有饰也。乃读为仍，仍，因也，因其质，谓无饰也。尔雅曰：‘儴、仍，因也。’书顾命曰：‘翌日乙丑，成王崩。癸酉，牖闲南向，西序东向，东序西向，皆仍几。’”玄谓吉事，王祭宗庙，祼于室，馈食于堂，绎于祊，毎事易几，神事文，示新之也。凶事，谓凡奠几，朝夕相因，丧礼略。○祊，补耕反。",
                    "type": 2
                },
                {
                    "paragraph": "天府，掌祖庙之守藏，与其禁令。",
                    "zhushu": "祖庙，始祖后稷之庙，其宝物世传守之，若鲁宝玉大弓者。○藏，才浪反。"
                },
                {
                    "paragraph": "凡国之玉镇大宝器，藏焉。若有大祭、大丧，则出而陈之，既事，藏之。",
                    "zhushu": "玉镇、大宝器，玉瑞、玉器之美者，禘祫及大丧，陈之以华国也。故书镇作瑱。郑司农云：“瑱，读为镇。书顾命曰：‘翌日乙丑，王崩。丁卯，命作册度。越七日癸酉，陈宝：赤刀、大训、弘璧、琬琰，在西序；大玉、夷玉、天球、河图，在东序；胤之舞衣、大贝、鼓、鼓，在西房；兑之戈、和之弓、垂之竹矢，在东房。’此其行事见于经。”○镇，珍忍反，又音珍。瑱，他见反。鼖，扶云反。兑，徒外反。"
                },
                {
                    "paragraph": "凡官府郷州及都鄙之治中，受而藏之，以诏王察群吏之治。",
                    "zhushu": "察，察其当黜陟者。郑司农云：“治中，谓其治职簿书之要。”○中，丁仲反，下同。"
                },
                {
                    "paragraph": "上春，衅宝镇及宝器。",
                    "zhushu": "上春，孟春也。衅，谓杀牲以血血之。郑司农云：“衅，读为徽，或曰衅鼓之衅。”"
                },
                {
                    "paragraph": "凡吉凶之事，祖庙之中沃盥，执烛。",
                    "zhushu": "吉事，四时祭也。凶事，后王丧朝于祖庙之奠。○盥，音管。"
                },
                {
                    "paragraph": "季冬，陈玉，以贞来岁之媺恶。",
                    "zhushu": "问事之正曰贞。问岁之美恶，谓问于龟，大卜职大贞之属。陈玉，陈礼神之玉。凡卜筮实问于鬼神，龟筮能出其卦兆之占耳。龟有天地四方，则玉有六器者与？言陈者，既事藏之，不必貍之也。郑司农云：“贞，问也。易曰‘师贞丈人吉’。问于丈人。国语曰：‘贞于阳卜。’”○与，音余。"
                },
                {
                    "paragraph": "若迁宝，则奉之。",
                    "zhushu": "奉，犹送也。"
                },
                {
                    "paragraph": "若祭天之司民、司禄，而献民数、谷数，则受而藏之。",
                    "zhushu": "司民，轩辕角也。司禄，文昌第六星，或曰下能也。禄之言谷也，年谷登乃后制禄。祭此二星者，以孟冬既祭之，而上民榖之数于天府。○数谷数，上所主反，下所具反。下能，他来反。",
                    "type": 2
                },
                {
                    "paragraph": "典瑞，掌玉瑞、玉器之藏，辨其名物与其用事，设其服饰。",
                    "zhushu": "人执以见曰瑞，礼神曰器。瑞，符信也。服饰，服玉之饰，谓缫藉。○藏，才浪反。见，贤遍反，下同。藉，在夜反，下同。"
                },
                {
                    "paragraph": "王晋大圭，执镇圭，缫藉五采五就，以朝日。",
                    "zhushu": "缫有五采文，所以荐玉，木为中干，用韦衣而画之。就，成也。王朝日者，示有所尊，训民事君也。天子常春分朝日，秋分夕月。觐礼曰：“拜日于东门之外。”故书镇作瑱。郑司农云：“晋，读为搢绅之搢，谓挿之于绅带之闲，若带剑也。瑱，读为镇。玉人职曰：‘大圭长三尺，杼上终葵首，天子服之。镇圭尺有二寸，天子守之。’缫，读为藻率之藻。五就，五帀也，一帀为一就。”○韦衣，于既反。杼，除汝反。"
                },
                {
                    "paragraph": "公执桓圭，侯执信圭，伯执躬圭，缫皆三采三就。子执谷璧，男执蒲璧，缫皆二采再就，以朝、觐、宗、遇、会、同于王。",
                    "zhushu": "三采，朱、白、苍。二采，朱、绿也。郑司农云：“以圭璧见于王。觐礼曰‘侯氏入门右，坐奠圭，再拜稽首’。侯氏见于天子，春曰朝，夏曰宗，秋曰觐，冬曰遇，时见曰会，殷见曰同。”○信，音身。"
                },
                {
                    "paragraph": "诸侯相见，亦如之。",
                    "zhushu": "郑司农云：“亦执圭璧以相见，故邾隐公朝于鲁，春秋传曰：‘邾子执玉髙，其容仰。’”"
                },
                {
                    "paragraph": "瑑圭、璋、璧、琮，缫皆二采一就，以覜聘。",
                    "zhushu": "璋以聘后夫人，以琮享之也。大夫众来曰覜，寡来曰聘。郑司农云：“瑑有圻鄂瑑起。”○瑑，直转反。覜，他吊反。圻，鱼斤反。鄂，鱼各反。"
                },
                {
                    "paragraph": "四圭有邸，以祀天、旅上帝。",
                    "zhushu": "郑司农云：“于中央为璧，圭著其四面，一玉俱成。尔雅曰：‘邸，本也。’圭本著于璧，故四圭有邸，圭末四出故也。或说四圭有邸，有四角也。邸，读为抵欺之抵。上帝，玄天。”玄谓祀天，夏正郊天也。上帝，五帝，所郊亦犹五帝，殊言天者，尊异之也。大宗伯职曰：“国有大故，则旅上帝及四望。”○邸，丁礼反，又音帝。著，直略反。"
                },
                {
                    "paragraph": "两圭有邸，以祀地、旅四望。",
                    "zhushu": "两圭者，以象地数二也，僢而同邸。祀地，谓所祀于北郊神州之神。○僢，昌绢反。邸，音帝。"
                },
                {
                    "paragraph": "祼圭有瓒，以肆先王，以祼宾客。",
                    "zhushu": "郑司农云：“于圭头为器，可以挹鬯祼祭，谓之瓒。故诗曰：‘恤彼玉瓒，黄流在中。’国语谓之鬯圭。以肆先王，灌先王祭也。”玄谓肆，解牲体以祭，因以为名。爵行曰祼。汉礼，瓒槃大五升，口径八寸，下有槃，口径一尺。○肆，如字，又他历反。恤，音瑟，又作邲。"
                },
                {
                    "paragraph": "圭璧以祀日月星辰。",
                    "zhushu": "圭其邸为璧，取杀于上帝。○杀，色界反，下同。"
                },
                {
                    "paragraph": "璋邸射，以祀山川，以造赠宾客。",
                    "zhushu": "璋有邸而射，取杀于四望。郑司农云：“射，剡也。”○射，食亦反。造，七报反。剡，以冉反。"
                },
                {
                    "paragraph": "土圭以致四时日月，封国则以土地。",
                    "zhushu": "以致四时日月者，度其景至不至，以知其行得失也。冬夏以致日，春秋以致月。土地，犹度地也。封诸侯以土圭度日景，观分寸长短，以制其域所封也。郑司农说以玉人职曰：“土圭尺有五寸，以致日，以土地。”以求地中，故谓之土圭。○度，待洛反，下“度地、度日”同。中，如字。"
                },
                {
                    "paragraph": "珍圭以征守，以恤凶荒。",
                    "zhushu": "杜子春云：“珍当为镇，书亦或为镇。以征守者，以征召守国诸侯，若今时征郡守以竹使符也。镇者，国之镇，诸侯亦一国之镇，故以镇圭征之也。凶荒则民有远志，不安其土，故以镇圭镇安之。”玄谓珍圭，王使之瑞节，制大小当与琬琰相依。王使人征诸侯、忧凶荒之国，则授之，执以往，致王命焉，如今时使者持节矣。恤者，闿府库振救之。凡瑞节，归又执以反命。○守，手又反。使之，所吏反，下皆同。闿，音开。"
                },
                {
                    "paragraph": "牙璋以起军旅，以治兵守。",
                    "zhushu": "郑司农云：“牙璋，瑑以为牙。牙齿，兵象，故以牙璋发兵，若今时以铜虎符发兵。”玄谓牙璋，亦王使之瑞节。兵守，用兵所守，若齐人戍遂，诸侯戌周。"
                },
                {
                    "paragraph": "璧羡以起度。",
                    "zhushu": "郑司农云：“羡，长也。此璧径长尺，以起度量。玉人职曰：‘璧羡度尺以为度。’”玄谓羡，不圜之貌，盖广径八寸，袤一尺。○袤，音茂。"
                },
                {
                    "paragraph": "驵圭、璋、璧、琮、琥、璜之渠眉，疏璧琮以敛尸。",
                    "zhushu": "郑司农云：“驵，外有捷卢也。驵，读为驵疾之驵。疏，读为沙，谓圭、璋、璧、琮、琥、璜皆为开渠为眉瑑，沙除以敛尸，令汁得流去也。”玄谓以敛尸者，于大敛焉加之也。驵读为组，与组马同，声之误也。渠眉，玉饰之沟瑑也。以组穿联六玉沟瑑之中以敛尸，圭在左，璋在首，琥在右，璜在足，璧在背，琮在腹，盖取象方明，神之也。疏：“璧琮者，通于天地。”○驵，音祖。敛，力验反。"
                },
                {
                    "paragraph": "谷圭以和难，以聘女。",
                    "zhushu": "谷圭，亦王使之瑞节。谷，善也，其饰若粟文然。难，仇雠。和之者，若春秋宣公及齐侯平莒及郯，晋侯使瑕嘉平戎于王。其聘女则以纳征焉。○难，乃旦反。郯，音谈。"
                },
                {
                    "paragraph": "琬圭以治德，以结好。",
                    "zhushu": "琬圭，亦王使之瑞节。诸侯有德，王命赐之。及诸侯使大夫来聘，既而为坛会之，使大夫执以命事焉。大行人职曰：“时聘以结诸侯之好。”郑司农云：“琬圭无锋芒，故治德以结好。”○好，呼报反。"
                },
                {
                    "paragraph": "琰圭以易行，以除慝。",
                    "zhushu": "琰圭，亦王使之瑞节。郑司农云：“琰圭有锋芒，伤害征伐诛讨之象，故以易行除慝。易恶行令为善者，以此圭责让喻告之也。”玄谓除慝，亦于诸侯使大夫来覜，既而使大夫执而命事于坛。大行人职曰：“殷覜以除邦国之慝。”○行，下孟反。慝，吐得反。"
                },
                {
                    "paragraph": "大祭祀、大旅，凡宾客之事，共其玉器而奉之。",
                    "zhushu": "玉器，谓四圭、祼圭之属。"
                },
                {
                    "paragraph": "大丧，共饭玉、含玉、赠玉。",
                    "zhushu": "饭玉，碎玉以杂米也。含玉，柱左右齻及在口中者。杂记曰“含者，执璧将命”，则是璧形而小耳。赠玉，盖璧也。赠有束帛，六币璧以帛。○饭，扶晩反。含，户暗反。柱，张注反。齻，音颠。"
                },
                {
                    "paragraph": "凡玉器出，则共奉之。",
                    "zhushu": "玉器出，谓王所好赐也。奉之，送以往，远则送于使者。"
                },
                {
                    "paragraph": "典命掌诸侯之五仪，诸臣之五等之命。",
                    "zhushu": "五仪，公、侯、伯、子、男之仪。五等，谓孤以下四命、三命、再命、一命、不命也。或言仪，或言命，互文也。故书仪作义，郑司农义读为仪。"
                },
                {
                    "paragraph": "上公九命为伯，其国家、宫室、车旗、衣服、礼仪，皆以九为节；侯伯七命，其国家、宫室、车旗、衣服、礼仪，皆以七为节；子男五命，其国家、宫室、车旗、衣服、礼仪，皆以五为节。",
                    "zhushu": "上公，谓王之三公有德者，加命为二伯。二王之后，亦为上公。国家，国之所居，谓城方也。公之城盖方九里，宫方九百步；侯、伯之城盖方七里，宫方七百步；子、男之城盖方五里，宫方五百步。大行人职则有诸侯圭藉、冕服、建常、樊缨、贰车、介、牢礼、朝位之数焉。○樊，步干反。"
                },
                {
                    "paragraph": "王之三公八命，其卿六命，其大夫四命。及其出封，皆加一等，其国家、宫室、车旗、衣服、礼仪，亦如之。",
                    "zhushu": "四命，中、下大夫也。出封，出畿内封于八州之中。加一等，襃有德也。大夫为子、男，卿为侯、伯，其在朝廷，则亦如命数耳。王之上士三命，中士再命，下士一命。"
                },
                {
                    "paragraph": "凡诸侯之适子，誓于天子，摄其君，则下其君之礼一等；未誓，则以皮帛继子男。",
                    "zhushu": "誓，犹命也。言誓者，明天子既命以为之嗣，树子不易也。春秋桓九年，曹伯使其世子射姑来朝，行国君之礼是也。公之子如侯伯而执圭，侯伯之子如子男而执璧，子男之子与未誓者，皆次小国之君，执皮帛而朝会焉，其宾之皆以上卿之礼焉。○适，丁历反。射，音亦。"
                },
                {
                    "paragraph": "公之孤四命，以皮帛眡小国之君，其卿三命，其大夫再命，其士壹命，其宫室、车旗、衣服、礼仪，各眡其命之数。侯伯之卿、大夫、士亦如之。子、男之卿再命，其大夫壹命，其士不命，其宫室、车旗、衣服、礼仪，各眡其命之数。",
                    "zhushu": "视小国之君者，列于卿大夫之位而礼如子男也。郑司农云：“九命上公，得置孤卿一人。春秋传曰：‘列国之卿，当小国之君，固周制也。’”玄谓王制曰：“大国三卿，皆命于天子，下大夫五人，上士二十七人。次国三卿，二卿命于天子，一卿命于其君，下大夫五人，上士二十七人。小国二卿，皆命于其君，下大夫五人，上士二十七人。”",
                    "type": 2
                },
                {
                    "paragraph": "司服，掌王之吉凶衣服，辨其名物与其用事。",
                    "zhushu": "用事，祭祀、视朝、甸、凶吊之事。衣服各有所用。"
                },
                {
                    "paragraph": "王之吉服，祀昊天、上帝，则服大裘而冕，祀五帝亦如之。享先王，则衮冕；享先公、飨、射，则鷩冕；祀四望、山川，则毳冕；祭社稷、五祀，则希冕；祭群小祀，则玄冕。",
                    "zhushu": "六服同冕者，首饰尊也。先公，谓后稷之后，大王之前，不窋至诸盩。飨射，飨食宾客与诸侯射也。群小祀，林泽、坟衍、四方百物之属。郑司农云：“大裘，羔裘也。衮，卷龙衣也。鷩，禆衣也。毳，罽衣也。”玄谓书曰：“予欲观古人之象，日、月、星辰、山、龙、华虫作缋，宗彝、藻、火、粉米、黼、黻希绣。”此古天子冕服十二章，舜欲观焉。华虫，五色之虫，缋人职曰“鸟兽蛇杂四时五色以章之谓”是也。希读为絺，或作黹，字之误也。王者相变，至周而以日月星辰画于旌旗，所谓三辰旗旗，昭其明也。而冕服九章，登龙于山，登火于宗彝，尊其神明也。九章：初一曰龙，次二曰山，次三曰华虫，次四曰火，次五曰宗彝，皆画以为缋；次六曰藻，次七曰粉米，次八曰黼，次九曰黻，皆希以为绣。则衮之衣五章，裳四章，凡九也。鷩画以雉，谓华虫也，其衣三章，裳四章，凡七也。毳画虎蜼，谓宗彝也，其衣三章，裳二章，凡五也。希刺粉米，无画也，其衣一章，裳二章，凡三也。玄者衣无文，裳刺黻而己，是以谓玄焉。凡冕服，皆玄衣纁裳。○鷩，必灭反。毳，昌锐反，又清岁反。希，陟里反，下同。窋，张律反。盩，直留反，或音胄。裨，婢支反。罽，居例反。缋，胡对反。刺，七亦反。"
                },
                {
                    "paragraph": "凡兵事，韦弁服；",
                    "zhushu": "韦弁，以韎韦为弁，又以为衣裳。春秋传曰“晋郤至衣韎韦之跗注”是也。今时伍伯缇衣，古兵服之遗色。○韎，音妹，又莫拜反。跗，芳符反，又音附。缇，音体，或音提。"
                },
                {
                    "paragraph": "眡朝，则皮弁服；",
                    "zhushu": "视朝，视内外朝之事。皮弁之服，十五升白布衣，积素以为裳。王受诸侯朝觐于庙，则衮冕。"
                },
                {
                    "paragraph": "凡甸，冠弁服；",
                    "zhushu": "甸，田猎也。冠弁，委貌，其服缁布衣，亦积素以为裳，诸侯以为视朝之服。诗国风曰“缁衣之宜兮”，谓王服此以田。王卒食而居则玄端。○甸，音田。"
                },
                {
                    "paragraph": "凡凶事，服弁服；",
                    "zhushu": "服弁，丧冠也。其服斩衰、齐衰。"
                },
                {
                    "paragraph": "凡吊事，弁绖服。",
                    "zhushu": "弁绖者，如爵弁而素加环绖。论语曰：“羔裘玄冠不以吊。”绖大如缌之绖，其服锡衰、缌衰、疑衰。诸侯及卿大夫亦以锡衰为吊服。丧服小记曰“诸侯吊必皮弁锡衰”，则变其冠耳。丧服旧说，以为士吊服素委貌冠，朝服，此近庶人吊服，而衣犹非也。士当事弁绖疑衰，变其裳以素耳。国君于其臣弁绖，他国之臣则皮弁。大夫士有朋友之恩，亦弁绖。故书弁作𥿋。郑司农𥿋读为弁。弁而加环绖，环绖即弁绖服。"
                },
                {
                    "paragraph": "凡丧，为天王斩衰，为王后齐衰。",
                    "zhushu": "王后，小君也。诸侯为之不杖期。为，去声，下同。"
                },
                {
                    "paragraph": "王为三公六卿锡衰，为诸侯缌衰，为大夫士疑衰。其首服皆弁绖。",
                    "zhushu": "君为臣服吊服也。郑司农云：“锡，麻之滑易者，十五升去其半，有事其布，无事其缕。缌亦十五升去其半，有事其缕，无事其布。疑衰，十四升衰。”玄谓无事其缕，哀在内；无事其布，哀在外。疑之言拟也，拟于吉。○易，以豉反。去，起吕反。下同。"
                },
                {
                    "paragraph": "大札、大荒、大烖，素服。",
                    "zhushu": "大札，疫病也。大荒，饥馑也。大烖，水火为害。君臣素服缟冠，若晋伯宗哭梁山之崩。"
                },
                {
                    "paragraph": "公之服，自衮冕而下，如王之服；侯伯之服，自鷩冕而下，如公之服；子男之服，自毳冕而下，如侯伯之服；孤之服，自希冕而下，如子男之服；卿大夫之服，自玄冕而下，如孤之服，其凶服加以大功、小功；士之服，自皮弁而下，如大夫之服，其凶服亦如之。其齐服有玄端、素端。",
                    "zhushu": "自公之衮冕至卿大夫之玄冕，皆其朝聘天子及助祭之服。诸侯非二王后，其余皆玄冕而祭于己。杂记曰：“大夫冕而祭于公，弁而祭于己。士弁而祭于公，冠而祭于己。”大夫爵弁自祭家庙，唯孤尔，其余皆玄冠，与士同。玄冠自祭其庙者，其服朝服玄端。诸侯之自相朝聘，皆皮弁服，此天子日视朝之服。丧服，天子诸侯齐斩而已，卿大夫加以大功小功，士亦如之，又加缌焉。士齐有素端者，亦为札荒有所祷请。变素服言素端者，明异制。郑司农云：“衣有𧝄裳者为端。”玄谓端者，取其正也。士之衣袂，皆二尺二寸而属幅，是广袤等也。其袪尺二寸。大夫已上侈之。侈之者，盖半而益一焉。半而益一，则其袂三尺三寸，袪尺八寸。○其齐，侧皆反，注“士齐”同。𧝄，音儒。属，音烛。广，古旷反。"
                },
                {
                    "paragraph": "凡大祭祀、大宾客，共其衣服而奉之。",
                    "zhushu": "奉，犹送也，送之于王所。"
                },
                {
                    "paragraph": "大丧，共其复衣服、敛衣服、奠衣服、廞衣服，皆掌其陈序。",
                    "zhushu": "奠衣服，今坐上魂衣也。故书廞为淫。郑司农云：“淫读为廞。廞，陈也。”玄谓廞衣服，所藏于椁中。○敛，力验反。廞，虚今反。",
                    "type": 2
                },
                {
                    "paragraph": "典祀，掌外祀之兆守，皆有域，掌其禁令。",
                    "zhushu": "外祀，谓所祀于四郊者。域，兆表之茔域。"
                },
                {
                    "paragraph": "若以时祭祀，则帅其属而修除，征役于司隷而役之。",
                    "zhushu": "属，其属，胥徒也。修除，芟埽之。征，召也。役之，作使之。"
                },
                {
                    "paragraph": "及祭，帅其属而守其厉禁而跸之。",
                    "zhushu": "郑司农云：“遮列禁人，不得令入。”○跸，音毕。",
                    "type": 2
                },
                {
                    "paragraph": "守祧，掌守先王先公之庙祧，其遗衣服藏焉。",
                    "zhushu": "庙，谓大祖之庙及三昭三穆。迁主所藏曰祧。先公之迁主，藏于后稷之庙。先王之迁主，藏于文武之庙。遗衣服，大敛之余也。故书祧作濯。郑司农：“濯读为祧。此王者之宫而有先公，谓大王以前为诸侯。”"
                },
                {
                    "paragraph": "若将祭祀，则各以其服授尸。",
                    "zhushu": "尸当服卒者之上服，以象生时。"
                },
                {
                    "paragraph": "其庙则有司修除之，其祧则守祧黝垩之。",
                    "zhushu": "庙，祭此庙也。祧，祭迁主。有司，宗伯也。修除、黝垩，互言之，有司恒主修除，守祧恒主黝垩。郑司农云：“黝读为幽。幽，黑也。垩，白也。尔雅曰：‘地谓之黝，墙谓之垩。’”○黝，于纠反，又音幽。垩，乌路反，或乌洛反。"
                },
                {
                    "paragraph": "既祭，则藏其隋与衣服。",
                    "zhushu": "郑司农云：“隋，谓神前所沃灌器名。”玄谓隋，尸所祭肺脊黍稷之属，藏之以依神。○隋，许恚反，又相恚反。",
                    "type": 2
                },
                {
                    "paragraph": "世妇，掌女宫之宿戒。及祭祀，比其具。",
                    "zhushu": "女宫，刑女给宫中事者。宿戒，当给事，豫告之齐戒也。比，次也。具，所濯槪及粢盛之爨。郑司农：“比读为庀。庀，具也。”○比，毗志反，下同，又匹氏反。"
                },
                {
                    "paragraph": "诏王后之礼事，",
                    "zhushu": "荐彻之节。"
                },
                {
                    "paragraph": "帅六宫之人共齍盛，",
                    "zhushu": "帅世妇、女御。○齍，音咨，下同。"
                },
                {
                    "paragraph": "相内外宗之礼事。",
                    "zhushu": "同姓异姓之女有爵佐后者。"
                },
                {
                    "paragraph": "大宾客之飨食，亦如之。",
                    "zhushu": "比帅诏相其事同。"
                },
                {
                    "paragraph": "大丧，比外内命妇之朝莫哭，不敬者而苛罚之。",
                    "zhushu": "苛，谴也。○莫，音暮，下同。苛，胡何反。"
                },
                {
                    "paragraph": "凡王后有𢹄事于妇人，则诏相。",
                    "zhushu": "郑司农云：“谓爵妇人。”玄谓拜，拜谢之也。丧大记曰“夫人亦拜寄公夫人于堂上”。"
                },
                {
                    "paragraph": "凡内事有达于外官者，世妇掌之。",
                    "zhushu": "主通之，使相共授。",
                    "type": 2
                },
                {
                    "paragraph": "内宗，掌宗庙之祭祀，荐加豆笾。",
                    "zhushu": "加爵之豆笾。故书为“笾豆”。郑司农云：“谓妇人所荐。”杜子春云：“当为豆笾。”"
                },
                {
                    "paragraph": "及以乐彻，则佐传豆笾。",
                    "zhushu": "佐传，佐外宗。○传，直专反。"
                },
                {
                    "paragraph": "宾客之飨食，亦如之。王后有事，则从。大丧，序哭者。",
                    "zhushu": "次序外内宗及命妇哭位。○从，才用反。"
                },
                {
                    "paragraph": "哭诸侯亦如之。凡卿大夫之丧，掌其吊临。",
                    "zhushu": "王后吊临诸侯而已，是以言掌卿大夫云。",
                    "type": 2
                },
                {
                    "paragraph": "外宗，掌宗庙之祭祀，佐王后荐玉豆，眡豆笾。及以乐彻，亦如之。",
                    "zhushu": "视，视其实。"
                },
                {
                    "paragraph": "王后以乐羞齍，则赞。",
                    "zhushu": "赞，犹佐也。"
                },
                {
                    "paragraph": "凡王后之献，亦如之。",
                    "zhushu": "献，献酒于尸。"
                },
                {
                    "paragraph": "王后不与，则赞宗伯。",
                    "zhushu": "后有故不与祭，宗伯摄其事。"
                },
                {
                    "paragraph": "小祭祀，掌事。宾客之事，亦如之。",
                    "zhushu": "小祭祀，谓在宫中。"
                },
                {
                    "paragraph": "大丧，则叙外内朝莫哭者。哭诸侯，亦如之。",
                    "zhushu": "内，内外宗及外命妇。",
                    "type": 2
                },
                {
                    "paragraph": "冢人，掌公墓之地，辨其兆域而为之图。先王之葬居中，以昭穆为左右。",
                    "zhushu": "公，君也。图，谓画其地形及丘垄所处而藏之。先王，造茔者。昭居左，穆居右，夹处东西。"
                },
                {
                    "paragraph": "凡诸侯居左右以前，卿、大夫、士居后，各以其族。",
                    "zhushu": "子孙各就其所出王，以尊卑处其前后，而亦并昭穆。"
                },
                {
                    "paragraph": "凡死于兵者，不入兆域。",
                    "zhushu": "战败无勇，投诸茔外以罚之。"
                },
                {
                    "paragraph": "凡有功者居前，",
                    "zhushu": "居王墓之前，处昭穆之中央。"
                },
                {
                    "paragraph": "以爵等为丘封之度与其树数。",
                    "zhushu": "别尊卑也。王公曰“丘”，诸臣曰“封”。汉律曰：“列侯坟髙四丈，关内侯以下至庶人各有差。”"
                },
                {
                    "paragraph": "大丧既有日，请度甫竁，遂为之尸。",
                    "zhushu": "甫，始也，请量度所始竁之处地。为尸者，成葬为祭墓地之尸也。郑司农云：“既有日，既有葬日也。始竁时，祭以告后。”上冢人为之尸。○度，待洛反，注“量度”同。"
                },
                {
                    "paragraph": "及竁，以度为丘隧，共丧之窆器。",
                    "zhushu": "隧，羡道也。度丘与羡道广袤所至。窆器，下棺丰碑之属。丧大记曰：“凡封，用綍，去碑负引，君封以衡，大夫以咸。”○窆，彼验反，又补邓反。去，起吕反。咸，古咸反。"
                },
                {
                    "paragraph": "及葬，言鸾车象人。",
                    "zhushu": "鸾车，巾车所饰遣车也，亦设鸾旗。郑司农云：“象人，谓以刍为人。言，言问其不如法度者。”玄谓言，犹语也。语之者，告当行若于生存者，于是巾车行之。孔子谓为刍灵者善，谓为俑者不仁，非作象人者，不殆于用生人乎？"
                },
                {
                    "paragraph": "及窆，执斧以涖，",
                    "zhushu": "临，下棺也。○涖，音利。"
                },
                {
                    "paragraph": "遂入藏凶器，",
                    "zhushu": "凶器，明器。"
                },
                {
                    "paragraph": "正墓位，跸墓域，守墓禁。",
                    "zhushu": "位，谓丘封所居前后也。禁，所为茔限。"
                },
                {
                    "paragraph": "凡祭墓，为尸。",
                    "zhushu": "祭墓为尸，或祷祈焉。郑司农云：“为尸，冢人为尸。”"
                },
                {
                    "paragraph": "凡诸侯及诸臣葬于墓者，授之兆，为之跸，均其禁。",
                    "zhushu": "",
                    "type": 2
                },
                {
                    "paragraph": "墓大夫，掌凡邦墓之地域，为之图。",
                    "zhushu": "凡邦中之墓地，万民所葬也。"
                },
                {
                    "paragraph": "令国民族葬，而掌其禁令，",
                    "zhushu": "族葬，各从其亲。"
                },
                {
                    "paragraph": "正其位，掌其度数，",
                    "zhushu": "位，谓昭穆也。度数，爵等之大小。"
                },
                {
                    "paragraph": "使皆有私地域。",
                    "zhushu": "古者万民墓地同处，分其地使各有区域，得以族葬后相容。"
                },
                {
                    "paragraph": "凡争墓地者，听其狱讼。",
                    "zhushu": "争墓地，相侵区域。"
                },
                {
                    "paragraph": "帅其属而巡墓厉，居其中之室以守之。",
                    "zhushu": "厉，茔限遮列处。郑司农云：“居其中之室，有官幸在墓中。”",
                    "type": 2
                },
                {
                    "paragraph": "职丧，掌诸侯之丧及卿、大夫、士凡有爵者之丧，以国之丧礼涖其禁令，序其事。",
                    "zhushu": "国之丧礼，丧服、士丧、既夕、士虞今存者，其余则亡。事，谓小敛、大敛、葬也。"
                },
                {
                    "paragraph": "凡国有司以王命有事焉，则诏赞主人。",
                    "zhushu": "有事，谓舍襚赠赗之属。诏赞者，以告主人，佐其受之。郑司农云：“凡国，谓诸侯国。有司，谓王有司也。以王命有事，职丧主诏赞王人。”玄谓凡国有司，有司从王国以王命往。○赗，芳凤反。"
                },
                {
                    "paragraph": "凡其丧祭，诏其号，治其礼。",
                    "zhushu": "郑司农云：“号，谓谥号。”玄谓告以牲号、齍号之属，当以祝之。"
                },
                {
                    "paragraph": "凡公有司之所共，职丧令之，趣其事。",
                    "zhushu": "令，令其当共物者给事之期也。有司，或言公，或言国。言国者，由其君所来。居其官曰公。谓王遣使奉命有赠之物，各从其官出，职丧当催督也。"
                }
            ]
        },
        {
            "name": "春官宗伯下第六",
            "paragraphs": [
                {
                    "paragraph": "春官宗伯下第六",
                    "zhushu": "",
                    "type": 1
                },
                {
                    "paragraph": "大司乐，掌成均之法，以治建国之学政，而合国之子弟焉。",
                    "zhushu": "郑司农云：“均，调也。乐师主调其音，大司乐主受此成事已调之乐。”玄谓董仲舒云：“成均，五帝之学。”成均之法者，其遗礼可法者。国之子弟，公卿大夫之子弟，当学者谓之国子。文王世子曰：“于成均以及取爵于上尊。”然则周人立此学之宫。"
                },
                {
                    "paragraph": "凡有道者、有德者，使教焉。死则以为乐祖，祭于瞽宗。",
                    "zhushu": "道，多才艺者。德，能躬行者。若舜命𧃍典乐教胄子是也。死则以为乐之祖，神而祭之。郑司农云：“瞽，乐人，乐人所共宗也。或曰：祭于瞽宗，祭于庙中。明堂位曰：‘瞽宗，殷学也。泮宫，周学也。’以此观之，祭于学宫中。”○泮，音判。"
                },
                {
                    "paragraph": "以乐德教国子：中、和、祗、庸、孝、友；",
                    "zhushu": "中，犹忠也。和，刚柔适也。祗，敬。庸，有常也。善父母曰孝，善兄弟曰友。"
                },
                {
                    "paragraph": "以乐语教国子：兴、道、讽、诵、言、语；",
                    "zhushu": "兴者，以善物喻善事。道，读曰导。导者，言古以剀今也。倍文曰讽，以声节之曰诵，发端曰言，答述曰语。○兴，许应反。道，音导。讽，方凤反。剀，古爱反。倍，音佩。"
                },
                {
                    "paragraph": "以乐舞教国子：舞云门、大卷、大咸、大㲈、大夏、大濩、大武。",
                    "zhushu": "此周所存六代之乐。黄帝曰云门、大卷。黄帝能成名万物，以明民共财，言其德如云之所出，民得以有族类。大咸，咸池，尧乐也，尧能襌均刑法以仪民，言其德无所不施。大㲈，舜乐也，言其德能绍尧之道也。大夏，禹乐也，禹治水传土，言其德能大中国也。大濩，汤乐也，汤以宽治民而除其邪，言其德能使天下得其所也。大武，武王乐也，武王伐纣以除其害，言其德能成武功。○大，皆音泰，又如字。卷，音权，又眷勉反。㲈，上昭反。濩，户故反。共，音恭。禅，时战反。傅，音孚，或音附。"
                },
                {
                    "paragraph": "以六律、六同、五声、八音、六舞大合乐，以致鬼神示，以和邦国，以谐万民，以安宾客，以说远人，以作动物。",
                    "zhushu": "六律，合阳声者也。六同，合阴声者也。此十二者以铜为管，转而相生。黄钟为首，其长九寸，各因而三分之，上生者益一分，下生者去一焉。国语曰：“律所以立均出度也。古之神瞽，考中声而量之以制，度律均钟。”言以中声定律，以律立钟之均。大合乐者，谓徧作六代之乐，以冬日至作之，致天神人鬼；以夏日至作之，致地祇物鬽。动物，羽裸之属。虞书云：“䕫曰：戛击鸣球，搏拊琴瑟以咏，祖考来格，虞宾在位，群后德让。下管鼗鼓，合止柷敔，笙镛以闲，鸟兽跄跄，箫韶九成，凤皇来仪。”夔又曰：“于！子击石拊石，百兽率舞，庶尹允谐。”此其于宗庙九奏效应。○说，音悦。去，起吕反。度，待洛反。鬽，眉冀反。裸，力果反，下同。"
                },
                {
                    "paragraph": "乃分乐而序之，以祭，以享，以祀。",
                    "zhushu": "分，谓各用一代之乐。"
                },
                {
                    "paragraph": "乃奏黄钟，歌大吕，舞云门，以祀天神。",
                    "zhushu": "以黄钟之钟、大吕之声为均者，黄钟，阳声之首，大吕为之合，奏之以祀天神，尊之也。天神，谓五帝及日月星辰也。王者又各以夏正月祀其所受命之帝于南郊，尊之也。孝经说曰“祭天南郊，就阳位”是也。"
                },
                {
                    "paragraph": "乃奏大蔟，歌应钟，舞咸池，以祭地示。",
                    "zhushu": "大蔟，阳声第二，应钟为之合。咸池，大咸也。地示，所祭于北郊，谓神州之神及社稷。○蔟，七豆反。"
                },
                {
                    "paragraph": "乃奏姑洗，歌南吕，舞大㲈，以祀四望。",
                    "zhushu": "姑洗，阳声第三，南吕为之合。四望，五岳、四镇、四窦。此言祀者，司中、司命、风师、雨师，或亦用此乐与？○窦，音独。与，音余。"
                },
                {
                    "paragraph": "乃奏蕤宾，歌函钟，舞大夏，以祭山川。",
                    "zhushu": "蕤宾，阳声第四，函钟为之合。函钟，一名林钟。○蕤，人谁反。函，胡南反。"
                },
                {
                    "paragraph": "乃奏夷则，歌小吕，舞大濩，以享先妣。",
                    "zhushu": "夷则，阳声第五，小吕为之合。小吕，一名中吕。先妣，姜嫄也。姜嫄履大人迹，感神灵而生后稷，是周之先母也。周立庙自后稷为始祖，姜嫄无所妃，是以特立庙而祭之，谓之閟宫。閟，神之。○中，音仲，亦如字。妃，音配。"
                },
                {
                    "paragraph": "乃奏无射，歌夹钟，舞大武，以享先祖。",
                    "zhushu": "无射，阳声之下也，夹钟为之合。夹钟，一名圜钟。先祖，谓先王、先公。○射，音亦。夹，古洽反。圜，于权反。"
                },
                {
                    "paragraph": "凡六乐者，文之以五声，播之以八音。",
                    "zhushu": "六者，言其均，皆待五声八音乃成也。播之言被也。故书播为藩。杜子春云：“藩当为播，读如后稷播百谷之播。”○被，皮寄反。"
                },
                {
                    "paragraph": "凡六乐者，一变而致羽物及川泽之示，再变而致裸物及山林之示，三变而致鳞物及丘陵之示，四变而致毛物及坟衍之示，五变而致介物及土示，六变而致象物及天神。",
                    "zhushu": "变，犹更也，乐成则更奏也。此谓大蜡索鬼神而致百物，六奏乐而礼毕。东方之祭，则用大蔟、姑洗；南方之祭，则用蕤宾；西方之祭，则用夷则、无射；北方之祭，则用黄钟为均焉。毎奏有所感，致和以来之。凡动物敏疾者，地示髙下之甚者易致，羽物既飞又走，川泽有孔窍者，蛤蟹走则迟，坟衍孔窍则小矣。是其所以舒疾之分。土示，原隰及平地之神也。象物，有象在天，所谓四灵者。天地之神，四灵之知，非德至和则不至。礼运曰：“何谓四灵？麟、凤、龟、龙，谓之四灵。龙以为畜，故鱼鲔不淰；凤以为畜，故鸟不矞；麟以为畜，故兽不狘；龟以为畜，故人情不失。”○蜡，士嫁反。易，以豉反。窍，苦吊反。蛤，古答反。分，扶问反。知，音智。畜，许又反，下同。鲔，于轨反。淰，音审。矞，休律反。狘，休越反。"
                },
                {
                    "paragraph": "凡乐，圜钟为宫，黄钟为角，大蔟为征，姑洗为羽，靁鼓、靁鼗，孤竹之管，云和之琴瑟，云门之舞，冬日至，于地上之圜丘奏之。若乐六变，则天神皆降，可得而礼矣。凡乐，函钟为宫，大蔟为角，姑洗为征，南吕为羽，灵鼓、灵鼗，孙竹之管，空桑之琴瑟，咸池之舞，夏日至，于泽中之方丘奏之。若乐八变，则地示皆出，可得而礼矣。凡乐，黄钟为宫，大吕为角，大蔟为征，应钟为羽，路鼓、路鼗，阴竹之管，龙门之琴瑟，九德之歌，九㲈之舞，于宗庙之中奏之。若乐九变，则人鬼可得而礼矣。",
                    "zhushu": "此三者，皆禘大祭也。天神则主北辰，地祇则主昆仑，人鬼则主后稷。先奏是乐以致其神，礼之以玉而祼焉，乃后合乐而祭之。大传曰：“王者必禘其祖之所自出。”祭法曰：“周人禘喾而郊稷。”谓此祭天圜丘，以喾配之。圜钟，夹钟也。夹钟生于房、心之气，房、心为大辰，天帝之明堂。函钟，林钟也。林钟生于未之气，未，坤之位，或曰天社在东井、舆鬼之外。天社，地神也。黄钟生于虚、危之气，虚、危为宗庙。以此三者为宫，用声类求之，天宫夹钟，阴声，其相生从阳数，其阳无射。无射上生中吕，中吕与地宫同位，不用也。中吕上生黄钟，黄钟下生林钟，林钟地宫，又不用。林钟上生大蔟，大蔟下生南吕，南吕与无射同位，又不用。南吕上生始洗。地宫林钟，林钟上生大蔟，大蔟不生南吕，南吕上生姑洗。人宫黄钟，黄钟下生林钟，林钟地宫，又辟之。林钟上生大蔟，大蔟下生南吕，南吕与天宫之阳同位，又辟之。南吕上生姑洗，姑洗、南吕之合，又辟之。姑洗下生应钟，应钟上生㽔宾，蕤宾地宫，林钟之阳也，又辟之。蕤宾上生大吕。凡五声，宫之所生，浊者为角，清者为征、羽。此乐无商者，祭尚柔，商，坚刚也。郑司农云：“雷鼓、雷鼗，皆谓六面有革可击者也。云和，地名也。灵鼓、灵鼗，四面。路鼓、路鼗，两面。九德之歌，春秋传所谓水、火、金、木、土、谷谓之六府，正德、利用、厚生谓之三事。六府三事谓之九功，九功之德皆可歌也，谓之九歌也。”玄谓雷鼓、雷鼗八面，灵鼓、灵鼗六面，路鼓、路鼗四面。孤竹，竹特生者。孙竹，竹枝根之未生者。阴竹，生于山北者。云和、空桑、龙门，皆山名。九㲈，读当为“大韶”，字之误。○角，如字，古音鹿。征，张里反，下同。靁，音雷。九㲈，依字，九音大，诸书所引皆依字。昆仑，各依字读。祼，古乱反。喾，苦笃反。大辰，音泰。舆，音余。辟，音避，下同。"
                },
                {
                    "paragraph": "凡乐事，大祭祀，宿县，遂以声展之。",
                    "zhushu": "叩听其声，具陈次之，以知完不。○县，音玄，下放此。"
                },
                {
                    "paragraph": "王出入，则令奏王夏；尸出入，则令奏肆夏；牲出入，则令奏昭夏。",
                    "zhushu": "三夏，皆乐章名。"
                },
                {
                    "paragraph": "帅国子而舞。",
                    "zhushu": "当用舞者帅以往。"
                },
                {
                    "paragraph": "大飨不入牲，其他皆如祭祀。",
                    "zhushu": "大飨，飨宾客也。不入牲，牲不入，亦不奏昭夏也。其他，谓王出入、宾客出入，亦奏王夏、肆夏。"
                },
                {
                    "paragraph": "大射，王出入，令奏王夏；及射，令奏驺虞。",
                    "zhushu": "驺虞，乐章名，在召南之卒章。王射以驺虞为节。○驺，侧留反。"
                },
                {
                    "paragraph": "诏诸侯以弓矢舞。",
                    "zhushu": "舞，谓执弓挟矢，揖让进退之仪。○挟，子协反，又音协。"
                },
                {
                    "paragraph": "王大食，三宥，皆令奏钟鼓。",
                    "zhushu": "大食，朔月、月半。以乐宥食时也。宥，犹劝也。○宥，音又。"
                },
                {
                    "paragraph": "王师大献，则令奏恺乐。",
                    "zhushu": "大献，献捷于祖。恺乐，献功之乐。郑司农说以春秋晋文公败楚于城濮，传曰“振旅，恺以入于晋”。"
                },
                {
                    "paragraph": "凡日月食，四镇五岳崩，大傀异烖，诸侯薨，令去乐。",
                    "zhushu": "四镇，山之重大者，谓扬州之会稽，青州之沂山，幽州之医无闾，冀州之霍山。五岳：岱在兖州，衡在荆州，华在豫州，岳在雍州，恒在幷州。傀，犹怪也。大怪异烖，谓天地奇变，若星辰奔霣及震裂为害者。去乐，藏之也。春秋传曰：“壬午犹绎，万入去籥。”万言入，则去者不入，藏之可知。○傀，九靡反，旧音怪，字林公回反，李杜回反。会，古外反。霣，于敏反。"
                },
                {
                    "paragraph": "大札，大凶，大烖，大臣死，凡国之大忧，令弛县。",
                    "zhushu": "札，疫疠也。凶，凶年也。烖，水火也。弛，释下之，若今休兵鼓之为。○札，侧八反，又音截。"
                },
                {
                    "paragraph": "凡建国，禁其淫声，过声，凶声，慢声。",
                    "zhushu": "淫声，若郑、卫也。过声，失哀乐之节。凶声，亡国之声，若桑闲濮上。慢声，惰慢不恭。"
                },
                {
                    "paragraph": "大丧，涖廞乐器，",
                    "zhushu": "涖，临也。廞，兴也。临笙师、镈师之属，兴乐器也。兴，谓作之也。○廞，许金反。兴，许应反，后放此。镈，音博。"
                },
                {
                    "paragraph": "及葬，藏乐器，亦如之。",
                    "zhushu": "",
                    "type": 2
                },
                {
                    "paragraph": "乐师，掌国学之政，以教国子小舞。",
                    "zhushu": "谓以年幼少时教之舞。内则曰：“十三舞勺，成童舞象，二十舞大夏。”○勺，章略反。"
                },
                {
                    "paragraph": "凡舞，有帗舞，有羽舞，有皇舞，有旄舞，有干舞，有人舞。",
                    "zhushu": "故书皇作䍿。郑司农云：“帗舞者，全羽；羽舞者，析羽。皇舞者，以羽冒覆头上，衣饰翡翠之羽。旄舞者，牦牛之尾。干舞者，兵舞。人舞者，手舞。社稷以帗，宗庙以羽，四方以皇，辟廱以旄，兵事以干，星辰以人舞。䍿读为皇，书亦或为皇。”玄谓帗，析五采缯，今灵星舞子持之是也。皇，杂五采羽如凤皇色，持以舞。人舞无所执，以手袖为威仪。四方以羽，宗庙以人，山川以干，旱暵以皇。○帗，音拂。䍿，音皇。析，星历反。牦，音毛，又音来，又音狸。暵，呼旦反。"
                },
                {
                    "paragraph": "教乐仪，行以肆夏，趋以采荠，车亦如之。环拜，以钟鼓为节。",
                    "zhushu": "教乐仪，教王以乐出入于大寝朝廷之仪。故书趋作跢。郑司农云：“跢当作趋，书亦或为趋。肆夏、采荠，皆乐名，或曰皆逸诗。谓人君行步，以肆夏为节，趋疾于步，则以采荠为节。若今时行礼于大学，罢出，以鼓陔为节。环，谓旋也。拜，直拜也。”玄谓行者，谓于大寝之中，趋，谓于朝廷。尔雅曰：“堂上谓之行，门外谓之趋。”然则王出既服，至堂而肆夏作，出路门而采荠作。其反，入至应门、路门亦如之。此谓步迎宾客。王如有车出之事，登车于大寝西阶之前，反降于阼阶之前。尚书传曰：“天子将出，撞黄钟之钟，右五钟皆应；入则撞蕤宾之钟，左五钟皆应。大师于是奏乐。”○趋，清须反。荠，徐私反。跢，仓付反。陔，改才反。撞，直江反。"
                },
                {
                    "paragraph": "凡射，王以驺虞为节，诸侯以貍首为节，大夫以采苹为节，士以采蘩为节。",
                    "zhushu": "驺虞、采苹、采蘩，皆乐章名，在国风召南，唯貍首在乐记。射义曰：“驺虞者，乐官备也。貍首者，乐会时也。采苹者，乐循法也。采蘩者，乐不失职也。是故天子以备官为节，诸侯以时会为节，卿大夫以循法为节，士以不失职为节。”郑司农说以大射礼曰：“乐正命大师曰：‘奏貍首，闲若一。’大师不兴，许诺，乐正反位，奏貍首以射。”貍首，曾孙。○苹，音频。蘩，音烦。"
                },
                {
                    "paragraph": "凡乐，掌其序事，治其乐政。",
                    "zhushu": "序事，次序用乐之事。"
                },
                {
                    "paragraph": "凡国之小事用乐者，令奏钟鼓。",
                    "zhushu": "小事，小祭祀之事。"
                },
                {
                    "paragraph": "凡乐成，则告备。",
                    "zhushu": "成，谓所奏一竟。书曰“箫韶九成”。燕礼曰“大师告于乐正曰，正歌备”。"
                },
                {
                    "paragraph": "诏来瞽皐舞。",
                    "zhushu": "郑司农云：“瞽当为鼓，皐当为告。呼击鼓者，又告当舞者持鼓与舞俱来也。鼓字或作瞽。诏来瞽，或曰：来，敕也。敕尔瞽，率尔众工，奏尔悲诵，肃肃雍雍，毋怠母凶。”玄谓诏来瞽，诏视瞭扶瞽者来入也。皐之言号，告国子当舞者舞。○瞭，音了。"
                },
                {
                    "paragraph": "及彻，帅学士而歌彻，",
                    "zhushu": "学士，国子也。郑司农云：“谓将彻之时自有乐，故帅学士而歌彻。”玄谓彻者歌雍，雍在周颂臣工之什。"
                },
                {
                    "paragraph": "令相。",
                    "zhushu": "令视瞭扶工。郑司农云：“告当相瞽师者，言当罢也。瞽师、盲者皆有相道之者，故师冕见，及阶曰阶也，及席曰席也，皆坐，曰某在斯，某在斯。曰相师之道与？”○相，息亮反。"
                },
                {
                    "paragraph": "飨食诸侯，序其乐事，令奏钟鼓，令相，如祭之仪。燕射，帅射夫以弓矢舞。",
                    "zhushu": "射夫，众耦也。故书燕为舞，帅为率，射夫为射矢。郑司农云：“舞当为燕，率当为帅，射矢，书亦或为射夫。”○食，音嗣，下注疏食同，凡飨食放此。"
                },
                {
                    "paragraph": "乐出入，令奏钟鼓。",
                    "zhushu": "乐出入，谓笙歌舞者及其器。"
                },
                {
                    "paragraph": "凡军大献，教恺歌，遂倡之。",
                    "zhushu": "故书倡为昌。郑司农云：“乐师主倡也。昌当为倡，书亦或为倡。”○倡，昌亮反。"
                },
                {
                    "paragraph": "凡丧，陈乐器，则帅乐官，",
                    "zhushu": "帅乐官往陈之。"
                },
                {
                    "paragraph": "及序哭，亦如之。",
                    "zhushu": "哭此乐器亦帅之。"
                },
                {
                    "paragraph": "凡乐官掌其政令，听其治讼。",
                    "zhushu": "○治，直吏反。",
                    "type": 2
                },
                {
                    "paragraph": "大胥，掌学士之版，以待致诸子。",
                    "zhushu": "郑司农云：“学士，谓卿大夫诸子学舞者。版，籍也。今时郷户籍，世谓之户版。大胥主此籍，以待当召聚学舞者。卿大夫之诸子，则案此籍以召之。汉大乐律曰：‘卑者之子不得舞宗庙之酎。除吏二千石到六百石，及关内侯到五大夫子，先取适子髙七尺已上，年二十到年三十，颜色和顺，身体修治者，以为舞人。’与古用卿大夫子同义。”○版，音板。酎，直救反。适，丁历反。"
                },
                {
                    "paragraph": "春，入学，舍采，合舞。",
                    "zhushu": "春始以学士入学宫而学之。合舞，等其进退，使应节奏。郑司农云：“舍采，谓舞者皆持芬香之采。或曰：古者士见于君，以雉为挚；见于师，以菜为挚。菜，直谓疏食菜羹之菜。或曰：学者皆人君卿大夫之子，衣服采饰。舍采者，减损解释盛服，以下其师也。月令，仲春之月上丁，命乐正习舞，释采。仲丁，又命乐正入学习乐。”玄谓舍即释也，采读为菜。始入学必释菜，礼先师也。菜，苹蘩之属。○舍，音释。采，音菜。疏，所居反。"
                },
                {
                    "paragraph": "秋，颁学，合声。",
                    "zhushu": "春使之学，秋颁其才艺所为。合声，亦等其曲折，使应节奏。○折，之设反。"
                },
                {
                    "paragraph": "以六乐之会正舞位，",
                    "zhushu": "大同六乐之节奏，正其位，使相应也。言为大合乐习之。○为，于伪反。"
                },
                {
                    "paragraph": "以序出入舞者。",
                    "zhushu": "以长幼次之，使出入不纰错。○纰，匹毗反。"
                },
                {
                    "paragraph": "比乐官，",
                    "zhushu": "比，犹校也。杜子春云：“次比乐官也。”郑大夫读比为庀。庀，具也，录具乐官。○比，如字，又毗志反。次，比也。庀，匹婢反。"
                },
                {
                    "paragraph": "展乐器。",
                    "zhushu": "展，谓陈数之。○数，所主反。"
                },
                {
                    "paragraph": "凡祭祀之用乐者，以鼓征学士。",
                    "zhushu": "击鼓以召之。文王世子曰：“大昕鼓征，所以警众。”"
                },
                {
                    "paragraph": "序宫中之事。",
                    "zhushu": "",
                    "type": 2
                },
                {
                    "paragraph": "小胥，掌学士之征令而比之，觵其不敬者。",
                    "zhushu": "比，犹校也。不敬，谓慢期不时至也。觵，罚爵也。诗云：“兕觵其觩。”○觵，古横反。"
                },
                {
                    "paragraph": "巡舞列而挞其怠慢者。",
                    "zhushu": "挞，犹抶也，抶以荆扑。○挞，吐达反。抶，敕乙反。扑，普卜反。"
                },
                {
                    "paragraph": "正乐县之位，王宫县，诸侯轩县，卿大夫判县，士特县。辨其声。",
                    "zhushu": "乐县，谓钟磬之属县于笋虡者。郑司农云：“宫县，四面县；轩县，去其一面；判县，又去其一面；特县，又去其一面。四面象宫室四面有墙，故谓之宫县。轩县三面，其形曲，故春秋传曰‘请曲县繁缨以朝’，诸侯之礼也。故曰唯器与名不可以假人。”玄谓轩县去南面，辟王也。判县，左右之合，又空北面。特县县于东方，或于阶闲而已。○笋，息允反。虡，音巨。去，起吕反，下同。繁，步干反。辟，音避。"
                },
                {
                    "paragraph": "凡县钟磬，半为堵，全为肆。",
                    "zhushu": "钟磬者，编县之，二八十六枚而在一虡，谓之堵。钟一堵，磬一堵，谓之肆。半之者，谓诸侯之卿大夫士也。诸侯之卿大夫，半天子之卿大夫，西县钟，东县磬。士亦半天子之士，县磬而己。郑司农云：“以春秋传曰：歌钟二肆。”○堵，丁古反。",
                    "type": 2
                },
                {
                    "paragraph": "大师，掌六律、六同，以合阴阳之声。阳声：黄钟，大蔟，姑洗，蕤宾，夷则，无射。阴声：大吕，应钟，南吕，函钟，小吕，夹钟。皆文之以五声：宫，商，角，征，羽。皆播之以八音：金，石，土，革，丝，木，匏，竹。",
                    "zhushu": "以合阴阳之声者，声之阴阳各有合。黄钟，子之气也，十一月建焉，而辰在星纪。大吕，丑之气也，十二月建焉，而辰在玄枵。大蔟，寅之气也，正月建焉，而辰在娵訾。应钟，亥之气也，十月建焉，而辰在析木。姑洗，辰之气也，三月建焉，而辰在大梁。南吕，酉之气也，八月建焉，而辰在寿星。蕤宾，午之气也，五月建焉，而辰在鹑首。林钟，未之气也，六月建焉，而辰在鹑火。夷则，申之气也，七月建焉，而辰在鹑尾。中吕，巳之气也，四月建焉，而辰在实沈。无射，戌之气也，九月建焉，而辰在大火。夹钟，卯之气也，二月建焉，而辰在降娄。辰与建交错贸处如表里然，是其合也。其相生，则以阴阳六体为之。黄钟，初九也，下生林钟之初六，林钟又上生大蔟之九二，大蔟又下生南吕之六二，南吕又上生姑洗之九三，姑洗又下生应钟之六三，应钟又上生蕤宾之九四，蕤宾又上生大吕之六四，大吕又下生夷则之九五，夷则又上生夹钟之六五，夹钟又下生无射之上九，无射又上生中吕之上六。同位者象夫妻，异位者象子母，所谓“律取妻而吕生子”也。黄钟长九寸，其实一籥。下生者三分去一，上生者三分益一，五下六上，乃一终矣。大吕长八寸二百四十三分寸之一百四，大蔟长八寸，夹钟长七寸二千一百八十七分寸之千七十五，姑洗长七寸九分寸之一，中吕长六寸万九千六百八十三分寸之万二千九百七十四，蕤宾长六寸八十一分寸之二十六，林钟长六寸，夷则长五寸七百二十九分寸之四百五十一，南吕长五寸三分寸之一，无射长四寸六千五百六十一分寸之六千五百二十四，应钟长四寸二十七分寸之二十。文之者，以调五声，使之相次，如锦绣之有文章。播，犹扬也。扬之以八音，乃可得而观之矣。金，钟镈也。石，磬也。土，埙也。革，鼓鼗也。丝，琴瑟也。木，柷敔也。匏，笙也。竹，管箫也。○匏，白交反。枵，虚骄反。娵，子揄反。訾，子斯反。降，户江反。贸，音茂。取，七喻反。埙，虚袁反。"
                },
                {
                    "paragraph": "教六诗：曰风，曰赋，曰比，曰兴，曰雅，曰颂。",
                    "zhushu": "教，教瞽蒙也。风，言贤圣治道之遗化也。赋之言铺，直铺陈今之政教善恶。比，见今之失，不敢斥言，取比类以言之。兴，见今之美，嫌于媚谀，取善事以喻劝之。雅，正也，言今之正者，以为后世法。颂之言诵也，容也，诵今之德，广以美之。郑司农云：“古而自有风、雅、颂之名，故延陵季子观乐于鲁，时孔子尚幼，未定诗书，而曰‘为之歌邶、鄘、卫’，曰‘是其卫风乎’，又为之歌小雅、大雅，又为之歌颂。论语曰：‘吾自卫反鲁，然后乐正，雅、颂各得其所。’时礼乐自诸侯出，颇有谬乱不正，孔子正之。曰比，曰兴，比者，比方于物也。兴者，托事于物。”○兴，虚应反。铺，普吴反，又音孚。为之，于伪反，下同。邶，步内反。"
                },
                {
                    "paragraph": "以六德为之本，",
                    "zhushu": "所教诗必有知、仁、圣、义、忠、和之道，乃后可教以乐歌。"
                },
                {
                    "paragraph": "以六律为之音。",
                    "zhushu": "以律视其人为之音，知其宜何歌。子贡见师乙而问曰：“赐也闻乐歌各有宜，若赐者宜何歌？”此问人性也。本人之性，莫善于律。"
                },
                {
                    "paragraph": "大祭祀，帅瞽登歌，令奏击拊，",
                    "zhushu": "击拊，瞽乃歌也。故书拊为付。郑司农云：“登歌，歌者在堂也。付字当为拊，书亦或为拊。乐或当击，或当拊。登歌下管，贵人声也。”玄谓拊形如鼓，以韦为之，著之以糠。○拊，音抚。"
                },
                {
                    "paragraph": "下管播乐器，令奏鼓𣌾。",
                    "zhushu": "鼓𣌾，管乃作也。特言管者，贵人气也。郑司农云：“下管，吹管者在堂下。𣌾，小鼓也。先击小鼓，乃击大鼓，小鼓为大鼓先引，故曰𣌾。𣌾，读为道引之引。”玄谓鼓𣌾，犹言击𣌾，诗云：“应𣌾县鼓。”○𣌾，音胤。引，音胤。"
                },
                {
                    "paragraph": "大飨，亦如之。大射，帅瞽而歌射节。",
                    "zhushu": "射节，王歌驺虞。"
                },
                {
                    "paragraph": "大师，执同律以听军声，而诏吉凶。",
                    "zhushu": "大师，大起军师。兵书曰：“王者行师出军之日，授将弓矢，士卒振旅，将张弓大呼，大师吹律合音。商则战胜，军士强；角则军扰多变，失士心；宫则军和，士卒同心；征则将急数怒，军士劳；羽则兵弱，少威明。”郑司农说以师旷曰：“吾骤歌北风，又歌南风，南风不竞，多死声，楚必无功。”○将，子匠反。卒，子忽反。呼，火故反。数，所角反。"
                },
                {
                    "paragraph": "大丧，帅瞽而廞，作匶，谥。",
                    "zhushu": "廞，兴也，兴言王之行，谓讽诵其治功之诗。故书廞为淫。郑司农云：“淫，陈也，陈其生时行迹，为作谥。”○行，下孟反，下同。"
                },
                {
                    "paragraph": "凡国之瞽蒙正焉。",
                    "zhushu": "从大师之政教。",
                    "type": 2
                },
                {
                    "paragraph": "小师，掌教鼓鼗，柷，敔，埙，箫，管，弦，歌。",
                    "zhushu": "教，教瞽蒙也。出音曰鼓。鼗，如鼓而小，持其柄摇之，旁耳还自击。埙，烧土为之，大如鴈卵。箫，编小竹管，如今卖饴饧所吹者。弦，谓琴瑟也。歌，依咏诗也。郑司农云：“柷，如漆筩，中有椎。敔，木虎也。埙，六空。管，如篪，六空。”玄谓管如篴而小，并两而吹之，今大予乐官有焉。○筩，音动。椎，直追反。空，音孔。箎，音驰。𥴦，音狄。并，薄冷反。"
                },
                {
                    "paragraph": "大祭祀，登歌，系拊，",
                    "zhushu": "亦自有拊击之，佐大师令奏。郑司农云：“拊者，击石。”"
                },
                {
                    "paragraph": "下管，击应鼓，",
                    "zhushu": "应，鼙也。应与𣌾及朔，皆小鼓也，其所用别未闻。"
                },
                {
                    "paragraph": "彻，歌。",
                    "zhushu": "于有司彻而歌雍。"
                },
                {
                    "paragraph": "大飨，亦如之。大丧，与廞。",
                    "zhushu": "从大师。○与，音预。"
                },
                {
                    "paragraph": "凡小祭祀、小乐事，鼓𣌾。",
                    "zhushu": "如大师。郑司农云：“𣌾，小鼓名。”"
                },
                {
                    "paragraph": "掌六乐声音之节与其和。",
                    "zhushu": "和，錞于。○和，去声。錞，音淳。",
                    "type": 2
                },
                {
                    "paragraph": "瞽蒙，掌播鼗，柷，敔，埙，箫，管，弦，歌，",
                    "zhushu": "播，谓发扬其音。"
                },
                {
                    "paragraph": "讽诵诗，世奠系，鼓琴瑟。",
                    "zhushu": "讽诵诗，谓暗读之，不依咏也。故书奠或作帝。郑司农云：“讽诵诗，主诵诗以刺君过，故国语曰‘瞍赋蒙诵’，谓诗也。”杜子春云：“帝读为定，其字为奠，书亦或为奠。世奠系，谓帝系，诸侯卿大夫世本之属是也。小史主次序先王之世，昭穆之系，述其德行。瞽蒙主诵诗，幷诵世系，以戒劝人君也。故国语曰：‘教之世，而为之昭明德而废幽昏焉，以怵惧其动。’”玄谓讽诵诗，主谓廞作柩谥时也。讽诵王治功之诗，以为谥世之面。定其系，谓书于世本也。虽不歌，犹鼓琴瑟，以播其音，美之。○奠，音定。系，户计反，注同。刺，七赐反。瞍，素口反。怵，敕律反。"
                },
                {
                    "paragraph": "掌九德、六诗之歌，以役大师。",
                    "zhushu": "役，为之使。",
                    "type": 2
                },
                {
                    "paragraph": "眡瞭，掌凡乐事播鼗，击颂磬、笙磬。",
                    "zhushu": "视瞭播鼗，又击磬。磬在东方曰笙，笙，生也。在西方曰颂，颂或作庸，庸，功也。大射礼曰：“乐人宿县于阼阶东，笙磬西面，其南笙钟，其南镈，皆南陈。”又曰：“西阶之西，颂磬东面，其南钟，其南镈，皆南陈。”○颂，众家不音，当依字，或音容。"
                },
                {
                    "paragraph": "掌大师之县。",
                    "zhushu": "大师当县则为之。"
                },
                {
                    "paragraph": "凡乐事，相瞽。",
                    "zhushu": "相，谓扶工。○相，息亮反。"
                },
                {
                    "paragraph": "大丧，廞乐器。大旅，亦如之。",
                    "zhushu": "旅，非常祭。于时乃兴造其乐器。"
                },
                {
                    "paragraph": "宾射，皆奏其钟鼓。",
                    "zhushu": "击𣌾以奏之。其登歌，大师自奏之。"
                },
                {
                    "paragraph": "鼜、恺献，亦如之。",
                    "zhushu": "恺献，献功恺乐也。杜子春读鼜为忧戚之戚，谓戒守鼓也。击鼓声疾数，故曰戚。○鼜，音戚。数，音朔。",
                    "type": 2
                },
                {
                    "paragraph": "典同掌六律、六同之和，以辨天地四方阴阳之声，以为乐器。",
                    "zhushu": "阳声属天，阴声属地，天地之声，布于四方。为，作也。故书同作铜。郑司农云：“阳律以竹为管，阴律以铜为管。竹，阳也。铜，阴也。各顺其性，凡十二律，故大师职曰：‘执同律以听军声。’”玄谓律，述气者也。同，助阳宣气，与之同，皆以铜为之。"
                },
                {
                    "paragraph": "凡声，髙声䃂，正声缓，下声肆，陂声散，险声敛，达声赢，微声韽，回声衍，侈声筰，弇声郁，薄声甄，厚声石。",
                    "zhushu": "故书䃂作硍，杜子春读䃂为铿鎗之铿。髙，谓钟形容髙也。韽，读为暗不明之暗，筰，读为行扈唶唶之唶。石，如磬石之声。郑大夫读䃂为衮冕之衮，陂读为人短罢之罢，韽读为鹑䳺之䳺。郑司农云：“钟形下当跸。正者，不髙不下，钟形上下正佣。”玄谓髙，钟形大上，上大也。髙则声上藏，衮然旋如裹。正，谓上下直正，则声缓无所动。下，谓钟形大下，下大也。下则声出去放肆。陂，读为险陂之陂，陂，谓偏侈，陂则声离散也。险，谓偏弇也，险则声敛不越也。达，谓其形微大也，达则声有余若大放也。微，谓其形微小也。韽，读为飞钻𣵀韽之韽，韽声小不成也。回，谓其形微圜也，回则其声淫衍无鸿杀也。侈，谓中央约也，侈则声迫筰出去疾也。弇，谓中央宽也，弇则声郁勃不出也。甄，读为甄燿之甄，甄犹掉也，钟微薄则声掉，钟大厚则如石，叩之无声。○䃂，古本反，或胡本反。陂，彼义反。韽，音暗，又于瞻反，又于贪反，又于感反。侈，昌氏反，又式氏反。筰，侧百反。弇，音掩，又于验反。甄，音震。硍，音艰，又苦耕反。铿，苦耕反。鎗，初衡反。唶，侧百反。罢，皮买反，或作矲，音同。桂林之闲谓人短为矲。韽，乌南反。䠋，婢李反，又孚葵反，或蒲年反。佣，敕龙反。形大，音泰，下同。钻，张林反，又其廉反。𣵀，乃结反。杀，色介反。约，如字。掉，徒吊反，又奴较反。"
                },
                {
                    "paragraph": "凡为乐器，以十有二律为之数度，以十有二声为之齐量。",
                    "zhushu": "数度，广长也。齐量，侈弇之所容。○齐，才计反。广，古旷反。长，直亮反。"
                },
                {
                    "paragraph": "凡和乐亦如之。",
                    "zhushu": "和，谓调其故器也。",
                    "type": 2
                },
                {
                    "paragraph": "磬师，掌教击磬，击编钟，",
                    "zhushu": "教，教视瞭也。磬亦编，于钟言之者，钟有不编，不编者钟师击之。杜子春读编为编书之编。"
                },
                {
                    "paragraph": "教缦乐、燕乐之钟磬。",
                    "zhushu": "杜子春读缦为怠慢之慢。玄谓缦读为缦锦之缦，谓杂声之和乐者也。学记曰：“不学操缦，不能安弦。”燕乐，房中之乐，所谓阴声也。二乐皆教其钟磬。○缦，莫半反，又音慢。操，七曹反。"
                },
                {
                    "paragraph": "凡祭祀，奏缦乐。",
                    "zhushu": "",
                    "type": 2
                },
                {
                    "paragraph": "钟师，掌金奏。",
                    "zhushu": "金奏，击金以为奏乐之节。金，谓钟及镈。"
                },
                {
                    "paragraph": "凡乐事，以钟鼓奏九夏：王夏、肆夏、昭夏、纳夏、章夏、齐夏、族夏、祴夏、骜夏。",
                    "zhushu": "以钟鼓者，先击钟，次击鼓，以奏九夏。夏，大也，乐之大歌有九。故书纳作内，杜子春云：“内当为纳。祴，读为陔鼓之陔。王出入奏王夏，尸出入奏肆夏，牲出入奏昭夏，四方宾来奏纳夏，臣有功奏章夏，夫人祭奏齐夏，族人侍奏族夏，客醉而出奏陔夏，公出入奏骜夏。肆夏，诗也。”春秋传曰：“穆叔如晋，晋侯享之，金奏肆夏三，不拜；工歌文王之三，又不拜；歌鹿鸣之三，三拜，曰：‘三夏，天子所以享元侯也，使臣不敢与闻。’肆夏与文王、鹿鸣俱称三，谓其三章也。以此知肆夏，诗也。国语曰：‘金奏肆夏、繁过、渠，天子所以享元侯。’肆夏、繁遏、渠，所谓三夏矣。”吕叔玉云：“肆夏、繁遏、渠，皆周颂也。肆夏，时迈也。繁遏，执傹也。渠，思文也。肆，遂也。夏，大也。言遂于大位，谓王位也，故时迈曰‘肆于时夏，允王保之’。繁，多也。遏，止也。言福禄止于周之多也，故执傹曰‘降福穰穰，降福简简，福禄来反’。渠，大也。言以后稷配天，王道之大也，故思文曰‘思文后稷，克配彼天’。故国语谓之曰：‘皆昭令德，以合好也。’”玄谓以文王、鹿鸣言之，则九夏皆诗篇名，颂之族类也。此歌之大者，载在乐章，乐崩亦从而亡，是以颂不能具。○齐，侧皆反。祴，音陔，古哀反。鷔，五羔反，又五到反。使，去声。与，音预。遏，于葛反。傹，音竞，诗作竞。"
                },
                {
                    "paragraph": "凡祭礼、飨食，奏燕乐。",
                    "zhushu": "以钟鼓奏之。"
                },
                {
                    "paragraph": "凡射，王奏驺虞，诸侯奏貍首，卿大夫奏采苹，士奏采蘩。",
                    "zhushu": "郑司农云：“驺虞，圣兽。”"
                },
                {
                    "paragraph": "掌鼙鼓缦乐。",
                    "zhushu": "鼓，读如庄王鼓之鼓。玄谓作缦乐，击鼙以和之。○和，胡卧反。",
                    "type": 2
                },
                {
                    "paragraph": "笙师，掌教龡竽、笙，埙，籥，箫、篪、篴、管，舂牍、应、雅，以教祴乐。",
                    "zhushu": "教，教视瞭也。郑司农云：“竽，三十六簧。笙，十三簧。篪，七空。舂牍，以竹大五六寸，长七尺，短者一二尺，其端有两空，髤画，以两手筑地。应，长六尺五寸，其中有椎。雅，状如漆筩而弇口，大二围，长五尺六寸，以羊韦鞔之，有两纽，疏画。”杜子春读篴为荡涤之涤，今时所吹五空竹篴。玄谓籥如篴，三空。祴乐，祴夏之乐。牍、应、雅教其舂者，谓以筑地。笙师教之，则三器在庭可知矣。宾醉而出，奏祴夏，以此三器筑地，为之行节，明不失礼。○龡，昌垂反。竽，音于。牍，音独。空，音孔。髤，香牛反，或七利反。鞔，莫于反。"
                },
                {
                    "paragraph": "凡祭祀、飨、射，共其钟笙之乐，",
                    "zhushu": "钟笙，与钟声相应之笙。"
                },
                {
                    "paragraph": "燕乐亦如之。大丧，廞其乐器；及葬，奉而藏之。",
                    "zhushu": "廞，兴也，兴谓作之。奉，犹送也。"
                },
                {
                    "paragraph": "大旅，则陈之。",
                    "zhushu": "陈于馔处而已，不涖其县。",
                    "type": 2
                },
                {
                    "paragraph": "镈师，掌金奏之鼓。",
                    "zhushu": "谓主击晋鼓，以奏其钟镈也。然则击镈者亦视瞭也。"
                },
                {
                    "paragraph": "凡祭祀，鼓其金奏之乐。飨食、宾射，亦如之。军大献，则鼓其恺乐。凡军之夜三鼜，皆鼓之，守鼜亦如之。",
                    "zhushu": "守鼜，备守鼓也。鼓之以鼖鼓。杜子春云：“一夜三击，备守鼜也。春秋传所谓宾将趋者，音声相似。”○鼖，扶云反。趋，左传作棷，庄九反。"
                },
                {
                    "paragraph": "大丧，廞其乐器，奉而藏之。韎师掌教韎乐。祭祀，则帅其属而舞之。",
                    "zhushu": "舞之以东夷之舞。"
                },
                {
                    "paragraph": "大飨，亦如之。",
                    "zhushu": "",
                    "type": 2
                },
                {
                    "paragraph": "旄人，掌教舞散乐，舞夷乐，",
                    "zhushu": "散乐，野人为乐之善者，若今黄门倡矣，自有舞。夷乐，四夷之乐，亦皆有声歌及舞。"
                },
                {
                    "paragraph": "凡四方之以舞仕者属焉。凡祭祀、宾客，舞其燕乐。",
                    "zhushu": "",
                    "type": 2
                },
                {
                    "paragraph": "籥师，掌教国子舞羽龡籥。",
                    "zhushu": "文舞有持羽吹籥者，所谓籥舞也。文王世子曰：“秋冬学羽籥。”诗云：“左手执籥，右手秉翟。”"
                },
                {
                    "paragraph": "祭祀，则鼓羽籥之舞。",
                    "zhushu": "鼓之者，恒为之节。"
                },
                {
                    "paragraph": "宾客、飨食，则亦如之。大丧，廞其乐器，奉而藏之。",
                    "zhushu": "",
                    "type": 2
                },
                {
                    "paragraph": "籥章，掌土鼓豳籥。",
                    "zhushu": "杜子春云：“土鼓，以瓦为匡，以革为两面，可击也。”郑司农云：“豳籥，豳国之地竹，豳诗亦如之。”玄谓豳籥，豳人吹籥之声章。明堂位曰：“土鼓、蒯桴、苇籥，伊耆氏之乐。”○豳，彼贫反。蒯，苦对反，又苦坏反。桴，音孚。"
                },
                {
                    "paragraph": "中春，昼击土鼓，龡豳诗，以逆暑。",
                    "zhushu": "豳诗，豳风七月也。吹之者，以籥为之声。七月言寒暑之事，迎气歌其类也。此风也，而言诗，诗，摠名也。迎暑以昼，求诸阳。○中，音仲，下同。"
                },
                {
                    "paragraph": "中秋夜迎寒，亦如之。",
                    "zhushu": "迎寒以夜，求诸阴。"
                },
                {
                    "paragraph": "凡国祈年于田祖，龡豳雅，击土鼓，以乐田畯。",
                    "zhushu": "祈年，祈丰年也。田祖，始耕田者，谓神农也。豳雅，亦七月也。七月又有于耜举趾、馌彼南𠭇之事，是亦歌其类。谓之雅者，以其言男女之正。郑司农云：“田畯，古之先教田者。”尔雅云：“畯，田夫也。”○乐，音洛。畯，音俊。馌，于辄反。"
                },
                {
                    "paragraph": "国祭蜡，则龡豳颂，击土鼓，以息老物。",
                    "zhushu": "故书蜡为蚕。杜子春云：“蚕当为蜡。郊特牲曰：‘天子大蜡八，伊耆氏始为蜡，岁十二月，而合聚万物而索飨之也。蜡之祭也，主先啬而祭司啬也。黄衣黄冠而祭，息田夫也。’‘既蜡而收，民息已。’”玄谓十二月，建亥之月也。求万物而祭之者，万物助天成岁事，至此为其老而劳，乃祀而老息之，于是国亦养老焉。月令“孟冬，劳农以休息之”是也。豳颂，亦七月也。七月又有“获稻作酒，跻彼公堂，称彼兕觵，万寿无疆”之事，是亦歌其类也。谓之颂者，以其言岁终人功之成。○索，色白反。为其，于伪反。劳，力报反。",
                    "type": 2
                },
                {
                    "paragraph": "鞮鞻氏，掌四夷之乐与其声歌，",
                    "zhushu": "四夷之乐，东方曰韎，南方曰任，西方曰株离，北方曰禁。诗云“以雅以南”是也。王者必作四夷之乐，一天下也。言与其声歌，则云乐者主于舞。○任，音壬。"
                },
                {
                    "paragraph": "祭祀，则龡而歌之。燕亦如之。",
                    "zhushu": "吹之，以管籥为之声。",
                    "type": 2
                },
                {
                    "paragraph": "典庸器，掌藏乐器、庸器。",
                    "zhushu": "庸器，伐国所获之器，若崇鼎、贯鼎及以其兵物所铸铭也。"
                },
                {
                    "paragraph": "及祭祀，帅其属而设笋虡，陈庸器。",
                    "zhushu": "设笋虡，视瞭当以县乐器焉。陈功器，以华国也。杜子春云：“笋读为博选之选，横者为笋，从者为鐻。”○选，胥兖反。从，子容反。鐻，音距，今作虡。"
                },
                {
                    "paragraph": "飨食、宾射，亦如之。大丧，廞笋虡。",
                    "zhushu": "廞，兴也，兴，谓作之。",
                    "type": 2
                },
                {
                    "paragraph": "司干，掌舞器。",
                    "zhushu": "舞器，羽籥之属。"
                },
                {
                    "paragraph": "祭祀，舞者既陈，则授舞器，既舞则受之。",
                    "zhushu": "既，已也。受取藏之。"
                },
                {
                    "paragraph": "宾、飨亦如之。大丧，廞舞器。及葬，奉而藏之。",
                    "zhushu": "",
                    "type": 2
                },
                {
                    "paragraph": "大卜掌三兆之法：一曰玉兆，二曰瓦兆，三曰原兆。",
                    "zhushu": "兆者，灼龟发于火，其形可占者，其象似玉、瓦、原之舋鏬，是用名之焉。上古以来，作其法可用者有三。原，原田也。杜子春云：“玉兆，帝颛顼之兆；瓦兆，帝尧之兆；原兆，有周之兆。”○舋，许靳反，又音问，依字作璺，玉之坼也，龟文似之。"
                },
                {
                    "paragraph": "其经兆之体皆百有二十，其颂皆千有二百。",
                    "zhushu": "颂，谓繇也。三法体繇之数同，其名占异耳。百二十，毎体十繇，体有五色，又重之以墨坼也。五色者，洪范所谓曰雨、曰济、曰圛、曰蟊、曰克。○繇，直又反。坼，敕白反。济，节细反。圛，音亦。蟊，音蒙，又莫遘反。"
                },
                {
                    "paragraph": "掌三易之法：一曰连山，二曰归藏，三曰周易。",
                    "zhushu": "易者，揲蓍变易之数，可占者也。名曰连山，似山出内气也。归藏者，万物莫不归而藏于其中。杜子春云：“连山，宓戏。归藏，黄帝。”○揲，时设反。"
                },
                {
                    "paragraph": "其经卦皆八，其别皆六十有四。",
                    "zhushu": "三易卦别之数亦同，其名占异也。毎卦八。别者，重之数。○重，直龙反。"
                },
                {
                    "paragraph": "掌三梦之法：一曰致梦，二曰觭梦，三曰咸陟。",
                    "zhushu": "梦者，人精神所寤可占者。致梦，言梦之所至，夏后氏作焉。咸，皆也。陟之言得也，读如“王德翟人”之德。言梦之皆得，周人作焉。杜子春云：“觭读为奇伟之奇，其字直当为奇。”玄谓觭读如“诸戎掎”之掎，掎亦得也。亦言梦之所得，殷人作焉。○觭，居绮反，注“掎”同。又纪宜反，又其宜反。陟，如字，或音得。"
                },
                {
                    "paragraph": "其经运十，其别九十。",
                    "zhushu": "运，或为緷，当为煇，是视祲所掌十煇也。王者于天，日也。夜有梦，则昼视日旁之气，以占其吉凶。凡所占者十煇，毎煇九变。此术今亡。○緷，胡本反，又音运，又音徽。煇，音运。祲，子鸩反。"
                },
                {
                    "paragraph": "以邦事作龟之八命：一曰征，二曰象，三曰与，四曰谋，五曰果，六曰至，七曰雨，八曰瘳。",
                    "zhushu": "国之大事，待蓍龟而决者有八，定作其辞，于将卜以命龟也。郑司农云：“征，谓征伐人也。象，谓灾变云物，如众赤鸟之属，有所象似。易曰‘天垂象，见吉凶’，春秋传曰‘天事恒象’，皆是也。与，谓予人物也。谋，谓谋议也。果，谓事成与不也。至，谓至不也。雨，谓雨不也。瘳，谓疾瘳不也。”玄谓征亦云行，巡守也。象，谓有所造立也，易曰“以制器者尚其象”。与，谓所与共事也。果，谓以勇决为之，若吴伐楚，楚司马子鱼卜战，令龟曰“鲋也以其属死之，楚师继之，尚大克之”吉，是也。○瘳，敕留反。鲋，音附，左传作鲂。"
                },
                {
                    "paragraph": "以八命者赞三兆、三易、三梦之占，以观国家之吉凶，以诏救政。",
                    "zhushu": "郑司农云：“以此八事，命卜筮蓍龟，参之以梦，故曰以八命者赞三兆、三易、三梦之占。春秋传曰：‘筮袭于梦，武王所用。’”玄谓赞，佐也。诏，告也。非徒占其事，吉则为，否则止，又佐明其繇之占，演其意，以视国家余事之吉凶，凶则告王救其政。○演，以善反。"
                },
                {
                    "paragraph": "凡国大贞，卜立君，卜大封，则眡髙作龟。",
                    "zhushu": "卜立君，君无冢适，卜可立者。卜大封，谓竟界侵削，卜以兵征之，若鲁昭元年秋，叔弓帅师疆郓田是也。视髙，以龟骨髙者可灼处示宗伯也。大事，宗伯涖卜，卜用龟之腹骨，骨近足者，其部髙。郑司农云：“贞，问也。国有大疑，问于蓍龟。作龟，谓凿龟令可𤑔也。”玄谓贞之为问，问于正者，必先正之，乃从问焉。易曰：“师贞，丈人吉。”作龟，谓以火灼之，以作其兆也。春灼后左，夏灼前左，秋灼前右，冬灼后右。士丧礼曰：“宗人受十人龟，示髙涖卜，受视反之。”又曰：“十人坐作龟。”○适，丁历反。竟，音境。郓，音运。令，力呈反。"
                },
                {
                    "paragraph": "大祭祀，则眡髙命龟。",
                    "zhushu": "命龟，告龟以所卜之事。不亲作龟者，大祭祀轻于大贞也。士丧礼曰：“宗人即席西面坐，命龟。”"
                },
                {
                    "paragraph": "凡小事，涖卜。",
                    "zhushu": "代宗伯。"
                },
                {
                    "paragraph": "国大迁，大师，则贞龟。",
                    "zhushu": "正龟于卜位也。士丧礼曰“十人抱龟燋，先奠龟西南”是也。又不亲命龟，亦大迁、大师轻于大祭祀也。○燋，哉约反。"
                },
                {
                    "paragraph": "凡旅，陈龟。",
                    "zhushu": "陈龟于馔处也。士丧礼曰“十人先奠龟于西塾上，南首”是也。不亲贞龟，亦以卜旅祭非常，轻于大迁、大师。"
                },
                {
                    "paragraph": "凡丧事，命龟。",
                    "zhushu": "重丧礼，次大祭祀也。士丧礼则筮宅、卜日，天子卜葬兆。凡大事，大卜陈龟、贞龟、命龟、视髙，其他以差降焉。",
                    "type": 2
                },
                {
                    "paragraph": "卜师掌开龟之四兆：一曰方兆，二曰功兆，三曰义兆，四曰弓兆。",
                    "zhushu": "开，开出其占书。经兆百二十体，此言四兆者，分之为四部，若易之二篇。书金縢曰“开籥见书”，是谓与？其云方、功、义、弓之名，未闻。○与，音余。"
                },
                {
                    "paragraph": "凡卜事，眡髙",
                    "zhushu": "示涖卜也。"
                },
                {
                    "paragraph": "扬火以作龟，致其墨。",
                    "zhushu": "扬，犹炽也。致其墨者，孰灼之，明其兆。"
                },
                {
                    "paragraph": "凡卜，辨龟之上下、左右、阴阳，以授命龟者而诏相之。",
                    "zhushu": "所卜者当各用其龟也。大祭祀、丧事，大卜命龟，则大贞，小宗伯命龟，其他卜师命龟，卜人作龟。卜人作龟，则亦辨龟以授卜师。上，仰者也。下，俯者也。左，左倪也。右，右倪也。阴，后弇也。阳，前弇也。诏相，告以其辞及威仪。○辨，如字，又皮勉反。倪，五计反。弇，于检反。",
                    "type": 2
                },
                {
                    "paragraph": "龟人掌六龟之属，各有名物：天龟曰灵属，地龟曰绎属，东龟曰果属，西龟曰靁属，南龟曰猎属，北龟曰若属，各以其方之色与其体辨之。",
                    "zhushu": "属，言非一也。色，谓天龟玄，地龟黄，东龟青，西龟白，南龟赤，北龟黑。龟俯者灵，仰者绎，前弇果，后弇猎，左倪靁，右倪若，是其体也。东龟、南龟长前后，在阳，象经也；西龟、北龟长左右，在阴，象纬也。天龟俯，地龟仰，东龟前，南龟却，西龟左，北龟右，各从其耦也。杜子春读果为裸。○绎，音亦。果，鲁火反，注裸同。靁，力胄反，又如字。"
                },
                {
                    "paragraph": "凡取龟用秋时，攻龟用春时，各以其物入于龟室。",
                    "zhushu": "六龟各异室也。秋取龟，及万物成也。攻，治也。治龟骨以春，是时乾解，不发伤也。○解，佳买反。"
                },
                {
                    "paragraph": "上春衅龟，祭祀先卜。",
                    "zhushu": "衅者，杀牲以血之，神之也。郑司农云：“祭祀先卜者，卜其日与其牲。”玄谓先卜，始用卜筮者。言祭言祀，尊焉天地之也。世本作曰“巫咸作筮”。卜，未闻其人也。是上春者，夏正建寅之月。月令孟冬云“衅祠龟策”，相互矣。秦以十月建亥为岁首，则月令秦世之书，亦或欲以岁首衅龟耳。○衅，许靳反。"
                },
                {
                    "paragraph": "若有祭事，则奉龟以往。",
                    "zhushu": "奉，犹送也。送之所当于卜。"
                },
                {
                    "paragraph": "旅亦如之，丧亦如之。",
                    "zhushu": "",
                    "type": 2
                },
                {
                    "paragraph": "菙氏，掌共燋契，以待卜事。",
                    "zhushu": "杜子春云：“燋，读为细目燋之燋，或曰如薪樵之樵，谓所𤑔灼龟之木也，故谓之燋。契，谓契龟之凿也。诗云：‘爰始爰谋，爰契我龟。’”玄谓士丧礼曰：“楚焞置于燋，在龟东。”楚焞，即契所用灼龟也。燋，谓炬，其存火。○菙，时髓反。燋，哉约反，又粗尧反，一哉益反。焞，吐敦反，又徒敦反。"
                },
                {
                    "paragraph": "凡卜，以明火爇燋，遂龡其焌契，以授卜师，遂役之。",
                    "zhushu": "杜子春云：“明火，以阳燧取火于日。焌，读为英俊之俊，书亦或为俊。”玄谓焌读如戈鐏之鐏，谓以契柱燋火而吹之也。契既然，以授卜师，用作龟也。役之，使助之。○焌，音俊，又存闷反。鐏，存闷反。柱，张主反。",
                    "type": 2
                },
                {
                    "paragraph": "占人，掌占龟，以八簭占八颂，以八卦占簭之八故，以眡吉凶。",
                    "zhushu": "占人亦占簭，言掌占龟者，筮短龟长，主于长者。以八筮占八颂，谓将卜八事，先以筮筮之。言颂者，同于龟占也。以八卦占筮之八故，谓八事不卜而徒筮之也。其非八事，则用九筮，占人亦占焉。○簭，音筮。"
                },
                {
                    "paragraph": "凡卜簭，君占体，大夫占色，史占墨，卜人占坼。",
                    "zhushu": "体，兆象也。色，兆气也。墨，兆广也。坼，兆舋也。体有吉凶，色有善恶，墨有大小，坼有微明。尊者视兆象而已，卑者以次详其余也。周公卜武王，占之曰体，王其无害。凡卜象吉，色善，墨大，坼明，则逢吉。"
                },
                {
                    "paragraph": "凡卜簭既事，则系币以比其命。岁终，则计其占之中否。",
                    "zhushu": "杜子春云：“系币者，以帛书其占，系之于龟也。”玄谓既卜筮，史必书其命龟之事及兆于策，系其礼神之币而合藏焉。书曰：“王与大夫尽弁，开金縢之书，乃得周公所自以为功，代武王之说。”是命龟书。○系，音系。比，毗志反，一必履反。中，下仲反。",
                    "type": 2
                },
                {
                    "paragraph": "簭人，掌三易，以辨九簭之名：一曰连山，二曰归藏，三曰周易。九簭之名：一曰巫更，二曰巫咸，三曰巫式，四曰巫目，五曰巫易，六曰巫比，七曰巫祠，八曰巫参，九曰巫环，以辨吉凶。",
                    "zhushu": "此九巫，读皆当为筮，字之误也。更，谓筮迁都邑也。咸，犹佥也，谓筮众心欢不也。式，谓筮制作法式也。目，谓事众筮其要所当也。易，谓民众不说，筮所改易也。比，谓筮与民和比也。祠，谓筮牲与日也。参，谓筮御与右也。环，谓筮可致师不也。○巫，皆音筮。比，毗志反。"
                },
                {
                    "paragraph": "凡国之大事，先簭而后卜。",
                    "zhushu": "当用卜者先筮之，即事有渐也。于筮之凶，则止不卜。"
                },
                {
                    "paragraph": "上春，相簭。",
                    "zhushu": "相，谓更选择其蓍也，蓍龟岁易者与？○相，息亮反。"
                },
                {
                    "paragraph": "凡国事，共簭。",
                    "zhushu": "",
                    "type": 2
                },
                {
                    "paragraph": "占梦，掌其岁时，观天地之会，辨阴阳之气，",
                    "zhushu": "其岁时，今岁四时也。天地之会，建厌所处之日辰。阴阳之气，休王前后。○厌，于琰反。王，于况反。"
                },
                {
                    "paragraph": "以日月星辰占六梦之吉凶：",
                    "zhushu": "日月星辰，谓日月之行及合辰所在。春秋昭三十一年十一月辛亥朔，日有食之。是夜也，晋赵简子梦童子倮而转以歌，旦而日食，占诸史墨。对曰：“六年及此月也，吴其入郢乎！终亦弗克。入郢必以庚辰，日月在辰尾。庚午之日，日始有适。火胜金，故弗克。”此以日月星辰占梦者。其术则今八会其遗象也。用占梦则亡。○倮，鲁火反。郢，以井反。适，直革反。"
                },
                {
                    "paragraph": "一曰正梦，",
                    "zhushu": "无所感动，平安自梦。"
                },
                {
                    "paragraph": "二曰噩梦，",
                    "zhushu": "杜子春云：“噩当为惊愕之愕，谓惊愕而梦。”○噩，五各反。"
                },
                {
                    "paragraph": "三曰思梦，",
                    "zhushu": "觉时所思念之而梦。○觉，古孝反。"
                },
                {
                    "paragraph": "四曰寤梦，",
                    "zhushu": "觉时道之而梦。○寤，五故反。"
                },
                {
                    "paragraph": "五曰喜梦，",
                    "zhushu": "喜说而梦。"
                },
                {
                    "paragraph": "六曰惧梦。",
                    "zhushu": "恐惧而梦。"
                },
                {
                    "paragraph": "季冬聘王梦，献吉梦于王，王拜而受之。",
                    "zhushu": "聘，问也。梦者，事之祥。吉凶之占，在日月星辰。季冬，日穷于次，月穷于纪，星回于天，数将几终，于是发币而问焉，若休庆之云尔。因献群臣之吉梦于王，归美焉。诗云：“牧人乃梦，众维鱼矣，旐维旟矣。”此所献吉梦。○几，如字。"
                },
                {
                    "paragraph": "乃舍萌于四方，以赠恶梦，",
                    "zhushu": "杜子春读萌为明，又云：“其字当为明，明，谓𢿛疫也。谓岁竟逐疫置四方。书亦或为明。”玄谓舍读为释，舍萌，犹释采也。古书释采、释奠多作舍字。萌，菜始生也。赠，送也。欲以新善去故恶。○舍，音释。萌，亡耕反。去，起吕反。"
                },
                {
                    "paragraph": "遂令始难𢿛疫。",
                    "zhushu": "令，令方相氏也。难，谓执兵以有难却也。方相氏蒙熊皮，黄金四目，玄衣朱裳，执戈扬盾，帅百𨽻为之𢿛疫疠鬼也。故书难或为傩，杜子春傩读为难问之难，其字当作难。月令：季春之月，命国傩，九门磔禳，以毕春气。仲秋之月，天子乃傩，以达秋气。季冬之月，命有司大傩，旁磔，出土牛，以送寒气。○难，乃多反，或乃旦反，注以意求之。磔，陟百反。",
                    "type": 2
                },
                {
                    "paragraph": "眡祲，掌十煇之法，以观妖祥，辨吉凶。",
                    "zhushu": "妖祥，善恶之徽。郑司农云：“煇，谓日光炁也。”○煇，音运。炁，音气。"
                },
                {
                    "paragraph": "一曰祲，二曰象，三曰鑴，四曰监，五曰暗，六曰瞢，七曰弥，八曰叙，九曰隮，十曰想。",
                    "zhushu": "故书弥作迷，隮作资。郑司农云：“祲，阴阳气相侵也。象者，如赤鸟也。䥴，谓日旁气四面反郷，如煇状也。监，云气临日也。暗，日月食也。瞢，日月瞢曹无光也。弥者，白虹弥天也。叙者，云有次序，如山在日上也。隮者，升气也。想者，煇光也。”玄谓鑴，读如“童子佩鑴”之鑴，谓日旁气刺日也。监，冠珥也。弥，气贯日也。隮，虹也，诗云“朝隮于西”。想，杂气有似可形想。○鑴，许规反，又思随反，或下圭反。瞢，亡邓反。隮，子兮反。郷，许亮反。煇，音运。虹，音洪，又古巷反。"
                },
                {
                    "paragraph": "掌安宅叙降，",
                    "zhushu": "宅，居也。降，下也。人见妖祥则不安，主安其居处也。次序其凶祸所下，谓禳移之。"
                },
                {
                    "paragraph": "正岁则行事，",
                    "zhushu": "占梦以季冬赠恶梦，此正月而行安宅之事，所以顺民。"
                },
                {
                    "paragraph": "岁终则弊其事。",
                    "zhushu": "弊，断也，谓计其吉凶然否多少。○弊，必世反。",
                    "type": 2
                },
                {
                    "paragraph": "大祝，掌六祝之辞，以事鬼神示，祈福祥，求永贞。一曰顺祝，二曰年祝，三曰吉祝，四曰化祝，五曰瑞祝，六曰策祝。",
                    "zhushu": "永，长也。贞，正也。求多福，历年得正命也。郑司农云：“顺祝，顺丰年也。年祝，求永贞也。吉祝，祈福祥也。化祝，弭灾兵也。瑞祝，逆时雨、宁风旱也。策祝，远罪疾也。”○六祝，之秀反，后除“太祝”“宗祝”，诸官皆同。远，于万反。"
                },
                {
                    "paragraph": "掌六祈以同鬼神示：一曰类，二曰造，三曰禬，四曰禜，五曰攻，六曰说。",
                    "zhushu": "祈，嘄也，谓为有灾变，号呼告神以求福。天神、人鬼、地祇不和，则六疠作见，故以祈礼同之。故书造作𥨫，杜子春读灶为造次之造，书亦或为造，造，祭于祖也。郑司农云：“类、造、禬、禜、攻、说，皆祭名也。类，祭于上帝，诗曰‘是类是祃’，尔雅曰：‘是类是祃，师祭也。’又曰‘乃立冢土，戎丑攸行’。尔雅曰：‘起大事，动大众，必先有事乎社而后出，谓之宜。’故曰‘大师宜于社，造于祖，设军社，类上帝’。司马法曰：‘将用师，乃告于皇天上帝、日月星辰，以祷于后土、四海神祇、山川冢社，乃造于先王，然后冢宰征师于诸侯曰：某国为不道，征之，以某年某月某日，师至某国。’禜，日月星辰山川之祭也。春秋传曰：‘日月星辰之神，则雪霜风雨之不时，于是乎禜之；山川之神，则水旱疠疫之灾，于是乎禜之。’”玄谓类、造，加诚肃，求如志。禬、禜，告之以时有灾变也。攻、说，则以辞责之。禜，如日食以朱丝萦杜。攻，如其鸣鼓然。董仲舒救日食，祝曰“炤炤大明，瀐灭无光，柰何以阴侵阳，以卑侵尊”。是之谓说也。禬，未闻焉。造、类、禬、荣，皆有牲，攻、说用币而已。○造，七报反。禬，古外反，又音会。禜，音咏。嘄，音叫，又音祷。为，于伪反。号，户羔反。呼，火故反。见，贤遍反。炤，章摇反。瀐，子廉反。"
                },
                {
                    "paragraph": "作六辞以通上下、亲疏、远近：一曰祠，二曰命，三曰诰，四曰会，五曰祷，六曰诔。",
                    "zhushu": "郑司农云：“祠当为辞，谓辞令也。命，论语所谓为命禆谌草创之。诰，谓康诰、盘庚之诰之属也。盘庚将迁于殷，诰其世臣卿大夫，道其先祖之善功，故曰以通上下亲疏远近。会，谓王官之伯，命事于会，胥命于蒲，主为其命也。祷，谓祷于天地社稷宗庙，主为其辞也。春秋传曰：铁之战，卫太子祷曰：‘曾孙蒯聩敢昭告皇祖文王、烈祖康叔、文祖襄公：郑胜乱从，晋午在难，不能治乱，使鞅讨之。蒯聩不敢自佚，备持矛焉。敢告无绝筋，无破骨，无面夷，无作三祖羞。大命不敢请，佩玉不敢爱。’若此之属。诔，谓积累生时德行以赐之命，主为其辞也。春秋传曰：‘孔子卒，哀公诔之曰：闵天不淑，不慭遗一老，俾屏余一人以在位，嬛嬛予在疚。呜呼哀哉尼父！无自律。’此皆有文雅辞令，难为者也，故大祝官主作六辞。或曰诔，论语所谓诔曰祷尔于上下神祇。”杜子春云：“诰当为告，书亦或为告。”玄谓一曰祠者，交接之辞。春秋传曰“古者诸侯相见，号辞必称先君以相接”。辞之辞也。会，谓会同盟誓之辞。祷，贺庆言福祚之辞。晋赵文子成室，晋大夫发焉。张老曰：“美哉轮焉！美哉奂焉！歌于斯，哭于斯，聚国族于斯。”文子曰：“武也得歌于斯，哭于斯，聚国族于斯，是全要领以从先大夫于九京也。”北面再拜稽首。君子谓之善颂善祷。是祷之辞。○会，如字。慭，鱼觐反。嬛，求营反。京，音原。"
                },
                {
                    "paragraph": "辨六号：一曰神号，二曰鬼号，三曰示号，四曰牲号，五曰齍号，六曰币号。",
                    "zhushu": "号，谓尊其名，更为美称焉。神号，若云皇天上帝。鬼号，若云皇祖伯某。祇号，若云后土地祇。币号，若玉云嘉玉，币云量币。郑司农云：“牲号，谓牺牲皆有名号。曲礼曰：‘牛曰一元大武，豕曰刚鬣，羊曰柔毛，鸡曰翰音。’粢号，谓黍稷皆有名号也。曲礼曰：‘黍曰香合，粱曰香萁，稻曰嘉疏。’少牢馈食礼曰‘敢用柔毛刚鬣’。士虞礼曰：“敢用洁牲刚鬣香合。”○齍，音咨。称，尺证反。"
                },
                {
                    "paragraph": "辨九祭：一曰命祭，二曰衍祭，三曰炮祭，四曰周祭，五曰振祭，六曰擩祭，七曰绝祭，八曰缭祭，九曰共祭。",
                    "zhushu": "杜子春云：“命祭，祭有所主命也。振祭，振读为慎，礼家读振为振旅之振。擩祭，擩读为虞芮之芮。”郑司农云：“衍祭，羡之道中，如今祭殇，无所主命。周祭，四面为坐也。炮祭，燔柴也。尔雅曰：‘祭天曰燔柴。’擩祭，以肝肺菹擩盐醢中以祭也。缭祭，以手从肺本，循之至于末，乃绝以祭也。绝祭，不循其本，直绝肺以祭也。重肺贱肝，故初祭绝肺以祭，谓之绝祭。至祭之末，礼杀之后，但擩肝盐中振之，拟之若祭状，弗祭，谓之振祭。特牲馈食礼曰：‘取菹擩于醢，祭于豆闲。’郷射礼曰：‘取肺坐，绝祭。’郷饮酒礼曰：‘右取肺，左却手执本，坐，弗缭，右绝末以祭。’少牢曰：‘取肝擩于盐，振祭。’”玄谓九祭皆谓祭食者。命祭者，玉藻曰“君若赐之食，而君客之，则命之祭，然后祭”是也。衍字当为延，炮字当为包，声之误也。延祭者，曲礼曰“客若降等，执食兴辞，主人兴辞于客，然后客坐，主人延客祭”是也。包，犹兼也。兼祭者，有司曰“宰夫赞者取白黑以授尸，尸受兼祭于豆祭”是也。周，犹徧也。徧祭者，曲礼曰“殽之序，徧祭之”是也。振祭、擩祭本同，不食者擩则祭之，将食者既擩必振乃祭也。绝祭、缭祭亦本同，礼多者缭之，礼略者绝则祭之。共，犹授也。王祭食，宰夫授祭。孝经说曰：“共绥执授。”○衍，音延。炮，百交反，又白交反。擩，而泉反，一而劣反。缭，音了。共，音恭。芮，人劣反，又而岁反。执食，音嗣。"
                },
                {
                    "paragraph": "辨九𢷎：一曰稽首，二曰顿首，三曰空首，四曰振动，五曰吉𢷎，六曰凶𢷎，七曰奇𢷎，八曰襃𢷎，九曰肃𢷎。以享右祭祀。",
                    "zhushu": "稽首，拜头至地也。顿首，拜头叩地也。空首，拜头至手，所谓拜手也。吉拜，拜而后稽颡，谓齐衰不杖以下者。言吉者，此殷之凶拜，周以其拜与顿首相近，故谓之吉拜云。凶拜，稽颡而后拜，谓三年服者。杜子春云：“振，读为振铎之振，动，读为哀恸之恸，奇读为奇偶之奇，谓先屈一膝，今雅拜是也。或云：奇读曰倚，倚拜，谓持节、持戟拜，身倚之以拜。”郑大夫云：“动，读为董，书亦或为董。振董，以两手相击也。奇拜，谓一拜也。襃，读为报，报拜，再拜是也。”郑司农云：“襃拜，今时持节拜是也。肃拜，但俯下手，今时撎是也。介者不拜，故曰：‘为事故，敢肃使者。’”玄谓振动，战栗变动之拜。书曰‘王动色变’。一拜，答臣下拜。再拜，拜神与尸。享，献也，谓朝献、馈献也。右，读为侑，侑劝尸食而拜。○𢷎，音拜，下同。稽，音启。动，如字，又音董，又音洞。今俀人拜，以两手相击，盖古之遗法。奇，纪宜反。襃，音报。右，音又，劝也。撎，于至反，即今之揖。"
                },
                {
                    "paragraph": "凡大禋祀、肆享、祭示，则执明水火而号祝。",
                    "zhushu": "明水火，司烜所共日月之气，以给烝享。执之如以六号祝，明此圭洁也。禋祀，祭天神也。肆享，祭宗庙也。故书祇为祊，杜子春云：“祊当为祇。”○烜，况彼反。祊，必庚反。"
                },
                {
                    "paragraph": "隋衅、逆牲、逆尸，令钟鼓，右亦如之。",
                    "zhushu": "隋衅，谓荐血也。凡血祭曰衅。既隋衅，后言逆牲，容逆鼎。右，读亦当为侑。○隋，许规反，又思悲反，后同。"
                },
                {
                    "paragraph": "来瞽，令皐舞，",
                    "zhushu": "皐，读为卒噑呼之噑。来、嗥者皆谓呼之入。○皐，音。噑，户髙反，又户报反。卒，子忽反。呼，火故反。"
                },
                {
                    "paragraph": "相尸礼。",
                    "zhushu": "延其出入，诏其坐作。○相，息亮反。"
                },
                {
                    "paragraph": "既祭，令彻。大丧，始崩，以肆鬯渳尸，相饭，赞敛，彻奠，",
                    "zhushu": "肆鬯，所为陈尸设鬯也。郑司农云：“渳尸，以鬯浴尸。”○渳，弥尔反。饭，扶晚反。敛，力验反。"
                },
                {
                    "paragraph": "言甸人读祷。付、练、祥，掌国事。",
                    "zhushu": "郑司农云：“甸人主设复梯，大祝主言问其具梯物。”玄谓言，犹语也。祷，六辞之属祷也。甸人，丧事代王受眚灾，大祝为祷辞语之，使以祷于藉田之神也。付，当为祔。祭于先王，以祔后死者。掌国事，辨护之。○付，音附。梯，他兮反。语，鱼据反。"
                },
                {
                    "paragraph": "国有大故、天烖，弥祀社稷，祷祠。",
                    "zhushu": "大故，兵寇也。天烖，疫疠水旱也。弥，犹徧也。徧祀社稷及诸所祷，既则祠之以报焉。"
                },
                {
                    "paragraph": "大师，宜于社，造于祖，设军社，类上帝。国将有事于四望，及军归献于社，则前祝。",
                    "zhushu": "郑司农说设军社，以春秋传曰所谓“君以师行，祓社衅鼓，祝奉以从”者也。则前祝，大祝自前祝也。玄谓前祝者，王出也，归也，将有事于此神，大祝居前，先以祝辞告之。○祓，芳弗反。"
                },
                {
                    "paragraph": "大会同，造于庙，宜于社，过大山川，则用事焉。反行，舍奠。",
                    "zhushu": "用事，亦用祭事告行也。王人职有宗祝以黄金勺前马之礼，是谓过大山川与？曾子问曰：“凡告必用牲币，反亦如之。”○舍，音释，一音赦。与，音余。"
                },
                {
                    "paragraph": "建邦国，先告后士，用牲币。",
                    "zhushu": "后土，社神也。"
                },
                {
                    "paragraph": "禁督逆祀命者。",
                    "zhushu": "督，正也，正王之所命，诸侯之所祀，有逆者则刑罚焉。"
                },
                {
                    "paragraph": "颁祭号于邦国都鄙。",
                    "zhushu": "祭号，六号。",
                    "type": 2
                },
                {
                    "paragraph": "小祝，掌小祭祀将事侯、禳、祷、祠之祝号，以祈福祥，顺丰年，逆时雨，宁风旱，弥烖兵，远辠疾。",
                    "zhushu": "侯之言𠋫也，𠋫嘉庆，祈福祥之属。禳，禳却凶咎，宁风旱之属。顺丰年而顺为之祝辞。逆，迎也。弥读曰敉。敉，安也。○弥，音敉。远，于万反。"
                },
                {
                    "paragraph": "大祭祀，逆齍盛，送逆尸，沃尸盥，赞隋，赞彻，赞奠。",
                    "zhushu": "隋，尸之祭也。奠，奠爵也。祭祀奠先彻后，反言之者，明所佐大祝非一。"
                },
                {
                    "paragraph": "凡事，佐大祝。",
                    "zhushu": "唯大祝所有事。"
                },
                {
                    "paragraph": "大丧，赞渳，",
                    "zhushu": "故书渳为摄。杜子春云：“当为渳。渳谓浴尸。”"
                },
                {
                    "paragraph": "设熬，置铭。",
                    "zhushu": "铭，今书或作名。郑司农云：“铭，书死者名于旌，今谓之柩。士丧礼曰：‘为铭，各以其物。亡则以缁，长半幅；赪末，长终幅，广三寸。书名于末，曰某氏某之柩。竹杠长三尺，置于西阶上。’重木置于中庭，参分庭一在南。粥余饭，盛以二鬲，县于重，幂用苇席。取铭置干重。”杜子春云：“熬谓重也。檀弓曰：‘铭，明旌也。以死者为不可别，故以其旗识之。爱之斯录之矣，敬之斯尽其道焉尔。重，主道也。殷主缀重焉，周主彻重焉。奠以素器，以主人有哀素之心也。’”玄谓熬者，棺既盖，设于其旁，所以惑蚍蜉也。丧大记曰：“熬，君四种八筐，大夫三种六筐，士二种四筐，加鱼腊焉。”士丧礼曰：“熬，黍稷各二筐，有鱼腊，馔于西坫南。”又曰：“设熬，旁一筐，乃涂。”○熬，五羔反。杠，音江。重，直龙反。粥，之六反，又音育。盛，音成。鬲，音历。别，彼列反。"
                },
                {
                    "paragraph": "及葬，设道赍之奠，分祷五祀。",
                    "zhushu": "杜子春云：“赍当为粢，道中祭也。汉仪毎街路辄祭。”玄谓赍，犹送也。送道之奠，谓遣奠也。分其牲体以祭五祀，告王去此宫中不复反，故兴祭祀也。王七祀，祀五者，司命、大厉，平生出入不以告。○赍，音咨。遣，弃战反。"
                },
                {
                    "paragraph": "大师，掌衅祈号祝。",
                    "zhushu": "郑司农云：“衅，谓衅鼓也。春秋传曰：‘君以军行，祓社衅鼓，祝奉以从。’”"
                },
                {
                    "paragraph": "有寇戎之事，则保郊，祀于社。",
                    "zhushu": "故书祀或作禩。郑司农云：“谓保守郊祭诸祀及社，无令寇侵犯之。”杜子春读禩为“祀”，书亦或为祀。玄谓保、祀互文，郊社皆守而祀之，弥烖兵。○禩，音祀。"
                },
                {
                    "paragraph": "凡外内小祭祀、小丧纪、小会同，小军旅，掌事焉。",
                    "zhushu": "",
                    "type": 2
                },
                {
                    "paragraph": "丧祝，掌大丧劝防之事。",
                    "zhushu": "郑司农云：“劝防，引柩也。”杜子春云：“防当为披。”玄谓劝，犹倡帅前引者。防谓执披备倾戏。○披，彼寄反。戏，音亏。"
                },
                {
                    "paragraph": "及辟，令启。",
                    "zhushu": "郑司农云：“辟，谓除菆涂椁也。令启，谓丧祝主命役人开之也。檀弓曰：‘天子之殡也，菆涂龙輴以椁，加斧于椁上，毕涂屋，天子之礼也。’”○菆，才官反。楯，敕伦反。"
                },
                {
                    "paragraph": "及朝，御匶，乃奠。",
                    "zhushu": "郑司农云：“朝，谓将葬，朝于祖考之庙而后行，则丧祝为御柩也。檀弓曰：‘丧之朝也，顺死者之孝心也。其哀离其室也，故至于祖考之庙而后行。殷朝而殡于祖，周朝而遂葬。’故春秋传曰：‘凡夫人不殡于庙，不祔于姑，则弗致也。’‘晋文公卒，将殡于曲沃’，就宗庙。晋宗庙在曲沃，故曰‘曲沃，君之宗也’。又曰：‘丙午，入于曲沃。丁未，朝于武宫。’”玄谓乃奠，朝庙奠。○朝，直遥反。离，力智反。"
                },
                {
                    "paragraph": "及祖，饰棺，乃载，遂御。",
                    "zhushu": "郑司农云：“祖，谓将葬祖于庭，象生时出则祖也，故曰事死如事生，礼也。檀弓曰：‘饭于牖下，小敛于户内，大敛于阼，殡于客位，祖于庭，葬于墓，所以即远也。’祖时，丧祝主饰棺。乃载，遂御之，丧祝为柩车御也。或谓及祖，至祖庙也。”玄谓祖为行始。饰棺，设柳池纽之属。其序，载而后饰，既饰，当还车郷外，丧祝御之。御之者，执翿居前，却行为节度。○饭，扶晩反。郷，许亮反。"
                },
                {
                    "paragraph": "及葬，御匶，出宫乃代。",
                    "zhushu": "丧祝二人相与更也。"
                },
                {
                    "paragraph": "及圹，说载，除饰。",
                    "zhushu": "郑司农云：“圹，谓穿中也。说载，下棺也。除饰，去棺饰也。四歰之属，令可举移安错之。”玄谓除饰，便其窆尔。周人之葬，墙置歰。○说，吐活反，又诗悦反。去，起吕反。歰，所甲反。错，七故反。便，婢面反。窆，彼验反。"
                },
                {
                    "paragraph": "小丧，亦如之。掌丧祭祝号。",
                    "zhushu": "丧祭，虞也。檀弓曰：“葬日虞，不忍一日离也。是日也，以虞易奠。卒哭曰成事，是日也，以吉祭易丧祭。”"
                },
                {
                    "paragraph": "王吊，则与巫前。",
                    "zhushu": "郑司农云：“丧祝与巫以桃厉执戈在王前。檀弓曰：‘君临臣丧，以巫祝桃茢执戈，恶之也，所以异于生也。’春秋传曰：‘楚人使公亲禭，公使巫以桃茢先祓殡，楚人弗禁，既而悔之。’君临臣丧之礼，故悔之。”○厉，音例，记作茢，黍苕穰也，音例，亦音列。"
                },
                {
                    "paragraph": "掌胜国邑之社稷之祝号，以祭祀祷祠焉。",
                    "zhushu": "胜国邑，所诛讨者。社稷者，若亳社是矣。存之者，重神也。盖奄其上而栈其下，为北牖。"
                },
                {
                    "paragraph": "凡卿、大夫之丧，掌事，而敛饰棺焉。",
                    "zhushu": "",
                    "type": 2
                },
                {
                    "paragraph": "甸祝，掌四时之田表貉之祝号，",
                    "zhushu": "杜子春读貉为“百尔所思”之百，书亦或为祃。貉，兵祭也。甸以讲武治兵，故有兵祭。诗曰“是类是祃”。尔雅曰“是类是祃，师祭也”。玄谓田者，习兵之礼，故亦祃祭，祷气埶之十百而多获。○貉，音祃。甸以，音田，下同。"
                },
                {
                    "paragraph": "舍奠于祖庙，祢亦如之。",
                    "zhushu": "舍，读为释。释奠者，告将时田，若将征伐。郑司农云：“祢，父庙。”○舍，音释，下同。"
                },
                {
                    "paragraph": "师甸，致禽于虞中，乃属禽。及郊，馌兽，舍奠于祖祢，乃敛禽。禂牲，禂马，皆掌其祝号。",
                    "zhushu": "师甸，谓起大众以田也。致禽于虞中，使获者各以其禽来致于所表之处。属禽，别其种类。馌，馈也。以所获兽馈于郊，荐于四方群兆，入又以奠于祖祢。荐，旦告反也。敛禽，谓取三十入腊人也。杜子春云：“稠，祷也。为马祷无疾，为田祷多获禽牲。诗云‘既伯既祷’。尔雅曰：‘既伯既祷，马祭也。’”玄谓禂读如伏诛之诛，今侏大字也。为牲祭，求肥充；为马祭，求肥健。○属，音烛。馌，于辄反。禂，音诛，一音祷。别，彼列反。侏，音诛。",
                    "type": 2
                },
                {
                    "paragraph": "诅祝，掌盟、诅、类、造、攻、说、禬、禜之祝号，",
                    "zhushu": "八者之辞，皆所以告神明也。盟诅主于要誓，大事曰盟，小事曰诅。"
                },
                {
                    "paragraph": "作盟诅之载辞，以叙国之信用，以质邦国之剂信。",
                    "zhushu": "载辞，为辞而载之于策，坎用牲，加书于其上也。国，谓王之国。邦国，诸侯国也。质，正也，成也。文王修德，而虞、芮质厥成。郑司农云载辞以春秋传曰：“使祝为载书。”",
                    "type": 2
                },
                {
                    "paragraph": "司巫，掌群巫之政令。若国大旱，则帅巫而舞雩。",
                    "zhushu": "雩，旱祭也。天子于上帝，诸侯于上公之神。郑司农云：“鲁僖公欲焚巫尪，以其舞雩不得雨。”○尪，乌黄反。"
                },
                {
                    "paragraph": "国有大烖，则帅巫而造巫恒。",
                    "zhushu": "杜子春云：“司巫帅巫官之属，会聚常处以待命也。”玄谓恒，久也。巫久者，先巫之故事。造之当案视所施为。"
                },
                {
                    "paragraph": "祭祀，则共匰主及道布及蒩馆。",
                    "zhushu": "杜子春云：“蒩读为鉏。匰，器名。主，谓木主也。道布，新布三尺也。鉏，藉也。馆，神所馆止也。书或为蒩馆，或为租饱。或曰：布者，以为席也。租饱，茅裹肉也。”玄谓道布者，为神所设巾。中霤礼曰：“以功布为道布，属干几也。”蒩之言藉也，祭食有当藉者。馆所以承蒩，谓若今筐也。主先匰，蒩后馆，互言之者，明共主以匰，共蒩以筐，大祝取其主、蒩，陈之，器则退也。士虞礼曰：“苴刌茅长五寸，实于筐，馔于西坫上。”又曰：“祝盥，取苴降，洗之，升，入设于几东席上，东缩。”○匰，音丹。蒩、鉏，并子都反。藉，去声。租，音緅，又音卷。饱，音苞，又音弭。刌，音忖。"
                },
                {
                    "paragraph": "凡祭事，守瘗。",
                    "zhushu": "瘗，谓若祭地祇有埋牲玉者也。守之者，以祭礼未毕，若有事然。祭礼毕则去之。○瘗，于例反。"
                },
                {
                    "paragraph": "凡丧事，掌巫降之礼。",
                    "zhushu": "降，下也。巫，下神之礼。今世或死既敛，就巫下禓，其遗礼，○音伤。",
                    "type": 2
                },
                {
                    "paragraph": "男巫，掌望祀、望衍授号，旁招以茅。",
                    "zhushu": "杜子春云：“望衍，谓衍祭也。授号，以所祭之名号授之。旁招以茅，招四方之所望祭者。”玄谓衍读为延，声之误也。望祀，谓有牲粢盛者。延，进也，谓但用币致其神。二者诅祝所授类造攻说禬禜之神号，男巫为之招○衍，音延。"
                },
                {
                    "paragraph": "冬堂赠，无方无筭。",
                    "zhushu": "故书赠为矰。杜子春云：“矰当为赠。堂赠，谓逐疫也。无方，四方为可也。无筭，道里无数，远益善也。”玄谓冬岁终，以礼送不祥及恶梦皆是也。其行必由堂始。巫与神通言，当东则东，当西则西，可近则近，可远则远，无常数。○矰，音曾。"
                },
                {
                    "paragraph": "春招弭，以除疾病。",
                    "zhushu": "招，招福也。杜子春读弭如弥兵之弥。玄谓弭读为敉，字之误也。敉，安也，安凶祸也。招、敉皆有祀衍之礼。○弥与弭同。"
                },
                {
                    "paragraph": "王吊，则与祝前。",
                    "zhushu": "巫祝前王也。故书前为先。郑司农云：“为先，非是也。”",
                    "type": 2
                },
                {
                    "paragraph": "女巫，掌岁时祓除、衅浴。",
                    "zhushu": "岁时祓除，如今三月上巳如水上之类。衅浴，谓以香薰草药沐浴。○巳，音祀。"
                },
                {
                    "paragraph": "旱暵，则舞雩。",
                    "zhushu": "使女巫舞旱祭，崇阴也。郑司农云：“求雨以女巫，故檀弓曰：岁旱，缪公召县子而问焉，曰：‘吾欲暴巫而奚若？’曰：‘天则不雨，而望之愚妇人，无乃已疏乎！’”○暵，呼旱反。"
                },
                {
                    "paragraph": "若王后吊，则与祝前。",
                    "zhushu": "女巫与祝前后，如王礼。"
                },
                {
                    "paragraph": "凡邦之大烖，歌哭而请。",
                    "zhushu": "有歌者，有哭者，冀以悲哀感神灵也。",
                    "type": 2
                },
                {
                    "paragraph": "大史，掌建邦之六典，以逆邦国之治，掌法以逆官府之治，掌则以逆都鄙之治。",
                    "zhushu": "典、则，亦法也。逆，迎也。六典、八法、八则，冢宰所建，以治百官。大史又建焉，以为王迎受其治也。大史，日官也。春秋传曰：“天子有日官，诸侯有日御。日官居卿以底日，礼也。日御不失日，以授百官于朝。”居，犹处也。言建六典以处六卿之职。"
                },
                {
                    "paragraph": "凡辨法者攷焉，不信者刑之。",
                    "zhushu": "谓邦国、官府、都鄙以法争讼来正之者。○攷，音考。"
                },
                {
                    "paragraph": "凡邦国都鄙及万民之有约剂者藏焉，以贰六官，六官之所登。",
                    "zhushu": "约剂，要盟之载辞及劵书也。贰，犹副也。藏法与约剂之书，以为六官之副。其有后事，六官又登焉。"
                },
                {
                    "paragraph": "若约剂乱，则辟法，不信者刑之。",
                    "zhushu": "谓抵冒盟誓者。辟法者，考案读其然不。○辟，婢亦反，又芳益反。"
                },
                {
                    "paragraph": "正岁年以序事，颁之于官府及都鄙。",
                    "zhushu": "中数曰岁，朔数曰年。中朔大小不齐，正之以闰，若今时作历日矣。定四时，以次序授民时之事。春秋传曰：“闰以正时，时以作事，事以厚生，生民之夲，于是乎在。”○数，所主反。"
                },
                {
                    "paragraph": "颁告朔于邦国。",
                    "zhushu": "天子班朔于诸侯，诸侯藏之祖庙，至朔，朝于庙，告而受行之。郑司农云：“颁读为班。班，布也。以十二月朔布告天下诸侯，故春秋传曰：‘不书日，官失之也。’”"
                },
                {
                    "paragraph": "闰月，诏王居门终月。",
                    "zhushu": "门，谓路寝门也。郑司农云：“月令十二月分在青阳、明堂、总章、玄堂左右之位，唯闰月无所居，居于门，故于文‘王’在‘门’谓之闰。”"
                },
                {
                    "paragraph": "大祭祀，与执事卜日。",
                    "zhushu": "执事，大卜之属。与之者，当视墨。"
                },
                {
                    "paragraph": "戒及宿之日，与群执事读礼书而协事。",
                    "zhushu": "协，合也。合谓习录所当共之事也。故书协作叶，杜子春云：“叶，协也。书亦或为协，或为汁。”"
                },
                {
                    "paragraph": "祭之日，执书以次位常。",
                    "zhushu": "谓校呼之。教其所当居之处。"
                },
                {
                    "paragraph": "辨事者攷焉，不信者诛之。",
                    "zhushu": "谓扺冒其职事。"
                },
                {
                    "paragraph": "大会同、朝觐，以书协礼事。",
                    "zhushu": "亦先习录之也。"
                },
                {
                    "paragraph": "及将币之日，执书以诏王。",
                    "zhushu": "将，送也。诏王，告王以礼事。"
                },
                {
                    "paragraph": "大师，抱天时，与大师同车。",
                    "zhushu": "郑司农云：“大出师，则大史主抱式，以知天时，处吉凶。史官主知天道，故国语曰‘吾非瞽史，焉知天道’。春秋传曰‘楚有云如众赤鸟，夹日以飞，楚子使问诸周大史’。大史主天道。”玄谓瞽即大师。大师，瞽官之长○与？大，音泰。式，音敕，俗音如字。焉，于虔反。"
                },
                {
                    "paragraph": "大迁国，抱法以前。",
                    "zhushu": "法，司空营国之法也。抱之以前，当先王至，知诸位处。○先，悉荐反。"
                },
                {
                    "paragraph": "大丧，执法以涖劝防。",
                    "zhushu": "郑司农云：“劝防，引六绋。”"
                },
                {
                    "paragraph": "遣之日，读诔。",
                    "zhushu": "遣，谓祖庙之庭大奠，将行时也。人之道终于此，累其行而读之，大师又帅瞽廞之而作谥。瞽史知天道，使共其事，言王之诔谥成于天道。○遣，弃战反。"
                },
                {
                    "paragraph": "凡丧事，攷焉。",
                    "zhushu": "为有得失。"
                },
                {
                    "paragraph": "小丧，赐谥。",
                    "zhushu": "小丧，卿大夫也。"
                },
                {
                    "paragraph": "凡射事，饰中，舍筭，执其礼事。",
                    "zhushu": "舍，读曰释。郑司农云：“中，所以盛筭也。”玄谓设筭于中，以待射时而取之，中则释之。乡射礼曰：“君国中射则皮竖中，于郊则闾中，于竟则虎中。大夫兕中，士鹿中。”天子之中未闻。○舍，音释。盛，音成。中则释，丁仲反。竟，音境。",
                    "type": 2
                },
                {
                    "paragraph": "小史，掌邦国之志，奠系世，辨昭穆。若有事，则诏王之忌讳。",
                    "zhushu": "郑司农云：“志，谓记也。春秋传所谓周志，国语所谓郑书之属是也。史官主书，故韩宣子聘于鲁，观书大史氏。系世，谓帝系、世本之属是也。小史主定之，瞽蒙讽诵之。先王死日为忌，名为讳。”故书奠为帝。杜子春云：“帝当为奠，奠读为定，书帝亦或为奠。”玄谓王有事祈祭于其庙。○奠，音定。系，户计反。"
                },
                {
                    "paragraph": "大祭祀，读礼法，史以书叙昭穆之俎簋。",
                    "zhushu": "读礼法者，大史与群执事。史，此小史也。言读礼法者，小史叙俎簋以为节。故书簋或为几。郑司农云：“几读为轨，书亦或为簋，古文也。大祭祀，小史主叙其昭穆，以其主定系世。祭祀，史主叙其昭穆，次其俎簋，故齐景公疾，欲诛于祝史。”玄谓俎簋，牲与黍稷，以书次之，校比之。○昭，之遥反，或音韶。比，毗志反。"
                },
                {
                    "paragraph": "大丧，大宾客，大会同，大军旅，佐大史。凡国事之用礼法者，掌其小事。卿大夫之丧，赐谥、读诔。",
                    "zhushu": "其读诔，亦以大史赐谥为节，事相成。"
                },
                {
                    "paragraph": "冯相氏掌十有二岁，十有二月，十有二辰，十日，二十有八星之位，辩其叙事，以会天位。",
                    "zhushu": "岁，谓大岁。岁星与日同次之月，斗所建之辰。乐说说岁星与日常应大岁月建以见，然则今历大岁非此也。岁、日、月、辰、星、宿之位，谓方面所在。辩其叙事，谓若仲春辩秩东作，仲夏辩秩南譌，仲秋辩秩西成，仲冬辩在朔易。会天位者，合此岁、日、月、辰、星、宿五者，以为时事之𠋫，若今历日大岁在某月某日某甲朔日直某也。国语曰：“王合位于三五。”孝经说曰：“故敕以天期四时，节有晩早，趣勉趣时，无失天位。”皆由此术云。○冯，音凭。相，息亮反。譌，五和反。直，音值。"
                },
                {
                    "paragraph": "冬夏致日，春秋致月，以辩四时之叙。",
                    "zhushu": "冬至，日在牵牛，景丈三尺。夏至，日在东井，景尺五寸。此长短之极，极则气至，冬无𠎝阳，夏无伏阴。春分日在娄，秋分日在角，而月弦于牵牛、东井，亦以其景知气至不。春秋冬夏气皆至，则是四时之叙正矣。",
                    "type": 2
                },
                {
                    "paragraph": "保章氏，掌天星，以志星辰日月之变动，以观天下之迁，辨其吉凶。",
                    "zhushu": "志，古文识。识，记也。星，谓五星。辰，日月所会。五星有赢、缩、圜、角，日有薄、食、晕、珥，月有亏、盈、朓、侧、匿之变。七者右行列舍，天下祸福变移所在皆见焉。○识，音志，又音试。朓，他了反。晦而月见西方。匿，女力反，又吐则反。朔而月见东方，曰侧匿。"
                },
                {
                    "paragraph": "以星土辨九州之地，所封封域皆有分星，以观妖祥。",
                    "zhushu": "星土，星所主土也。封，犹界也。郑司农说星土以春秋传曰“参为晋星”“商主大火”，国语曰“岁之所在，则我有周之分野”之属是也。玄谓大界则曰九州，州中诸国中之封域，于星亦有分焉。其书亡矣，堪舆虽有郡国所入度，非古数也。今其存可言者，十二次之分也。星纪，吴越也；玄枵，齐也；娵訾，卫也；降娄，鲁也；大梁，赵也；实沈，晋也；鹑首，秦也；鹑火，周也；鹑尾，楚也；寿星，郑也；大火，宋也；析木，燕也。此分野之妖祥，主用客星彗孛之气为象。○分，扶问反。参，所林反。娵，子须反。訾，子斯反。降，户江反。彗，似岁反，又息遂反。孛，音佩。"
                },
                {
                    "paragraph": "以十有二岁之相，观天下之妖祥。",
                    "zhushu": "岁，谓太岁，岁星与日同次之月，斗所建之辰也。岁星为阳，右行于天；大岁为阴，左行于地，十二岁而小周。其妖祥之占，甘氏岁星经，其遗象也。郑司农云：“大岁所在，岁星所居。春秋传曰‘越得岁而吴伐之，必受其凶’之属是也。”○相，息亮反。"
                },
                {
                    "paragraph": "以五云之物，辨吉凶、水旱降丰荒之祲象。",
                    "zhushu": "物，色也。视日旁云气之色。降，下也，知水旱所下之国。郑司农云：“以二至二分观云色，青为虫，白为丧，赤为兵荒，黑为水，黄为丰。故春秋传曰：‘凡分至启闭，必书云物，为备故也。’故曰凡此五物，以诏救政。”"
                },
                {
                    "paragraph": "以十有二风察天地之和，命乖别之妖祥。",
                    "zhushu": "十有二辰皆有风，吹其律以知和不，其道亡矣。春秋襄十八年，楚师伐郑，师旷曰：“吾骤歌北风，又歌南风，南风不竞，多死声，楚必无功。”是时楚师多冻，其命乖别审矣。"
                },
                {
                    "paragraph": "凡此五物者，以诏救政，访序事。",
                    "zhushu": "访，谋也。见其象则当豫为之备，以诏王救其政，且谋今岁天时占相所宜，次序其事。",
                    "type": 2
                },
                {
                    "paragraph": "内史，掌王之八枋之法，以诏王治：一曰爵，二曰禄，三曰废，四曰置，五曰杀，六曰生，七曰予，八曰夺。",
                    "zhushu": "大宰既以诏王，内史又居中贰之。○枋，兵病反。"
                },
                {
                    "paragraph": "执国法及国令之贰，以攷政事，以逆会计。",
                    "zhushu": "国法，六典、八法、八则。"
                },
                {
                    "paragraph": "掌叙事之法，受纳访，以诏王听治。",
                    "zhushu": "叙，六叙也。纳访，纳谋于王也。六叙，六曰以叙听其情。"
                },
                {
                    "paragraph": "凡命诸侯及孤卿大夫，则策命之。",
                    "zhushu": "郑司农说以春秋传曰“王命内史兴父策命晋侯为侯伯”。策，谓以简策书王命，其文曰：“王谓叔父，敬服王命，以绥四国，纠逖王慝。”晋侯三辞，从命，受策以出。"
                },
                {
                    "paragraph": "凡四方之事书，内史读之。",
                    "zhushu": "若今尚书入省事。"
                },
                {
                    "paragraph": "王制禄，则赞为之，以方出之。",
                    "zhushu": "赞为之，为之辞也。郑司农云：“以方出之，以方版书而出之。上农夫食九人，其次食八人，其次食七人，其次食六人，下农夫食五人。庶人在官者，其禄以是为差。诸侯之下士视上农夫，禄足以代其耕也。中士倍下士，上士倍中士，下大夫倍上士。卿四大夫禄，君十卿禄。”杜子春云：“方，直谓今时牍也。”玄谓王制曰：“王之三公视公侯，卿视伯，大夫视子男，元士视附庸。”"
                },
                {
                    "paragraph": "赏赐，亦如之。内史掌书王命，遂贰之。",
                    "zhushu": "副写藏之。",
                    "type": 2
                },
                {
                    "paragraph": "外史掌书外令，",
                    "zhushu": "王令下畿外。"
                },
                {
                    "paragraph": "掌四方之志，",
                    "zhushu": "志，记也。谓若鲁之春秋，晋之乘，楚之梼杌。"
                },
                {
                    "paragraph": "掌三皇五帝之书，",
                    "zhushu": "楚灵王所谓三坟、五典。"
                },
                {
                    "paragraph": "掌达书名于四方。",
                    "zhushu": "谓若尧典、禹贡，达此名使知之。或曰：古曰名，今曰字，使四方知书之文字，得能读之。"
                },
                {
                    "paragraph": "若以书使于四方，则书其令。",
                    "zhushu": "书王令以授使者。",
                    "type": 2
                },
                {
                    "paragraph": "御史，掌邦国都鄙及万民之治令，以赞冢宰。",
                    "zhushu": "王所以治之令，冢宰掌王治。"
                },
                {
                    "paragraph": "凡治者受法令焉。",
                    "zhushu": "为书写其治之法令，来受则授之。"
                },
                {
                    "paragraph": "掌赞书。",
                    "zhushu": "王有命，当以书致之，则赞为辞，若今尚书作诏文。"
                },
                {
                    "paragraph": "凡数从政者。",
                    "zhushu": "自公卿以下至胥徒凡数，及其见在空缺者。郑司农读言“掌赞书数”。书数者，经礼三百，曲礼三千，法度皆在。玄以为不辞，故改之云。○数，所主反。",
                    "type": 2
                },
                {
                    "paragraph": "巾车，掌公车之政令，辨其用与其旗物而等叙之，以治其出入。",
                    "zhushu": "公，犹官也。用，谓祀宾之属。旗物，大常以下。等叙之，以封同姓异姓之次叙。"
                },
                {
                    "paragraph": "王之五路：一曰玉路，锡，樊缨十有再就，建大常十有二斿，以祀；",
                    "zhushu": "王在焉曰路。玉路，以玉饰诸末。锡，马面当卢刻金为之，所谓镂锡也。樊，读如鞶带之鞶，谓今马大带也。郑司农云：“缨，谓当胸。士丧礼下篇曰‘马缨三就’。礼家说曰：缨当胸，以削革为之。三就，三重三匝也。”玄谓缨，今马鞅。玉路之樊及缨，皆以五采罽饰之十二就。就，成也。太常，九旗之画日月者，正幅为縿，斿则属焉。○锡，音阳。樊，步干反。斿，音留。鞶，步干反。重，直龙反。罽，居例反。縿，所衔反，又所廉反。属，音烛。"
                },
                {
                    "paragraph": "金路，钩，樊缨九就，建大旗，以宾，同姓以封；",
                    "zhushu": "金路，以金饰诸末。钩，娄颔之钩也。金路无锡有钩，亦以金为之。其樊及缨，以五采罽饰之而九成。大旗，九旗之画交龙者。以宾，以会宾客。同姓以封，谓王子母弟率以功德出封，虽为侯伯，其画服犹如上公，若鲁、卫之属。其无功德，各以亲疏食采畿内而已。故书钩为拘，杜子春读为钩。○旗，其依反。宾，如字，又方刃反。颔，户感反。率，音律，又音类。"
                },
                {
                    "paragraph": "象路，朱，樊缨七就，建大赤，以朝，异姓以封；",
                    "zhushu": "象路，以象饰诸末。象路无钩，以朱饰勒而已。其樊及缨以五采罽饰之而七成。大赤，九旗之通帛。以朝，以日视朝。异姓，王甥舅。"
                },
                {
                    "paragraph": "革路，龙勒，条缨五就，建大白，以即戎，以封四卫；",
                    "zhushu": "革路，鞔之以革而漆之，无他饰。龙，駹也。以白黑饰韦，杂色为勒。条，读为绦。其樊及缨以绦丝饰之而五成。不言樊字，盖脱尔。以此言绦，知玉路、金路、象路饰樊缨皆不用金、玉、象矣。大白，殷之旗，犹周大赤，盖象正色也。即戎，谓兵事。四卫，四方诸侯守卫者，蛮服以内。○龙，如字，又音尨。条，他刀反。鞔，莫于反。"
                },
                {
                    "paragraph": "木路，前樊鹄缨，建大麾，以田，以封蕃国。",
                    "zhushu": "木路，不挽以革，漆之而巳。前，读为缁翦之翦。翦，浅黑也。木路无龙勒，以浅黑饰韦为樊，鹄色饰韦为缨。不言就数，饰与革路同。大麾不在九旗中，以正色言之则黑，夏后氏所建。田，四时田猎。蕃国，谓九州之外夷服、镇服、蕃服。杜子春云：“鹄或为结。”○前，依注作翦，子践反。鹄，户笃反。"
                },
                {
                    "paragraph": "王后之五路：重翟，锡面朱总；厌翟，勒面缋总；安车，雕面鹥总，皆有容盖；",
                    "zhushu": "重翟，重翟雉之羽也。厌翟，次其羽使相迫也。勒面，谓以如王龙勒之韦，为当面饰也。雕者，画之，不龙其韦。安车，坐乘车，凡妇人车皆坐乘。故书朱总为䌆，鹥或作繄。郑司农云：“锡，马面锡。䌆当为总，书亦或为总。鹥读为凫鹥之鹥。鹥总者，青黑色，以缯为之，总著马勒直两耳与两镳。容，谓幨车，山东谓之裳帏，或曰潼容。”玄谓朱总、缋总，其施之如鹥总，车衡輨亦宜有焉。缋，画文也。盖，如今小车盖也。皆有容有盖，则重翟、厌翟谓蔽也。重翟，后从王祭祀所乘；厌翟，后从王宾飨诸侯所乘。安车无蔽，后朝见于王所乘，谓去饰也。诗国风硕人曰“翟蔽以朝”，谓诸侯夫人始来，乘翟蔽之车以朝见于君，盛之也。此翟蔽盖厌翟也。然则王后始来乘重翟乎？○重，直龙反。总，作动反。厌，于涉反。缋，户对反。鹥，乌兮反，又乌计反。乘，绳证反，下同，或如字。䌆，戚云检字林、苍雅及说文皆无此字，众家亦不见有音者，李音兵废反。著，直略反。镳，表骄反。幨，昌廉反。潼，音同。輨，音管，一胡瞎反。蔽，音弗，一必世反。去饰，起吕反，下“去戈”“去毛”同。"
                },
                {
                    "paragraph": "翟车，贝面，组总，有握；",
                    "zhushu": "翟车，不重不厌，以翟饰车之侧尔。贝面，具饰勒之当面也。有握，则此无盖矣，如今軿车是也，后所乘以出桑。○握，音屋，又乌学反。軿，薄经反。"
                },
                {
                    "paragraph": "辇车，组挽，有翣，羽盖。",
                    "zhushu": "辇车不言饰，后居宫中从容所乘，但漆之而已。为辁轮，人挽之以行。有翣，所以御风尘。以羽作小盖，为翳日也。故书翣为䭷，杜子春云：“当为翣，书亦或为𣰌。”○组，音祖。挽，音晚。翣，所甲反。从，七容反。辁，市专反。翳，乌帝反。䭷、𣰌，并音猎。䭷，或音毛。"
                },
                {
                    "paragraph": "王之丧车五乘：木车，蒲蔽，犬𧜀，尾櫜，疏饰，小服皆疏；",
                    "zhushu": "木车，不漆者。郑司农云：“蒲蔽，谓蠃兰车以蒲为蔽，天子丧服之车，汉仪亦然。犬𧜀，以犬皮为覆笭。”故书疏为揟，杜子春读揟为沙。玄谓蔽，车旁御风尘者。犬，白犬皮。既以皮为覆笭，又以其尾为戈戟之弢。粗布饰二物之侧为之缘，若摄服云。服，读为菔。小菔，刀剑短兵之衣。此始遭丧所乘，为君之道尚微，备奸臣也。书曰“以虎贲百人逆子钊”，亦为备焉。○乘，绳证反。𧜀，莫历反。櫜，音羔，又姑道反。蠃，鲁火反，又音果。笭，力丁反，又音冷。揟，思如反。弢，吐刀反。缘，悦绢反。菔，音服。贲，音奔。钊，古尧反，又音昭。"
                },
                {
                    "paragraph": "素车，棼蔽，犬𧜀，素饰，小服皆素；",
                    "zhushu": "素车，以白土垩车也。棼，读为薠。薠麻以为蔽，其𧜀服以素缯为缘。此卒哭所乘，为君之道益著，在车可以去戈戟。○棼，音蕡。垩，乌路反，又乌洛反。薠，音蕡。"
                },
                {
                    "paragraph": "薻车，薻蔽，鹿浅𧜀，革饰；",
                    "zhushu": "故书藻作𨎮。杜子春𨎮读为华藻之藻，直谓华藻也。玄谓薻，水草，苍色。以苍土垩车，以苍缯为蔽也。鹿浅𧜀，以鹿夏皮为覆笭，又以所治去毛者缘之。此既练所乘。○𨎮，音总，又音藻，又仓会反。"
                },
                {
                    "paragraph": "駹车，雚蔽，然𧜀，髤饰；",
                    "zhushu": "故书駹作龙，髤为软。杜子春云：“龙读为駹，软，读为桼垸之桼，直谓髤桼也。”玄谓駹车，边侧有桼饰也。雚，细苇席也，以为蔽者，漆则成籓，即吉也。然，果然也。髤，赤多黑少之色韦也。此大祥所乘。○雚，音丸。髤，香求反，音次。桼，音七。垸，胡玩反。"
                },
                {
                    "paragraph": "漆车，藩蔽，豻𧜀，雀饰。",
                    "zhushu": "漆车，黑车也。藩，今时小车藩，桼席以为之。豻，胡犬。雀，黑多赤少之色韦也。此禫所乘。○豻，五旦反。禫，直感反。"
                },
                {
                    "paragraph": "服车五乘：孤乘夏篆，卿乘夏缦，大夫乘墨车，士乘栈车，庶人乘役车。",
                    "zhushu": "服车，服事者之车。故书夏篆为夏缘。郑司农云：“夏，赤也。缘，缘色。或曰：夏篆，篆读为圭瑑之瑑。夏篆，毂有约也。”玄谓夏篆，五采画毂约也。夏缦，亦五采画，无瑑尔。墨车不画也。栈车，不革挽而漆之。役车，方箱，可载在器，以共役。○篆，直转反。缦，莫干反。栈，才产反，又仕板反。约，如字，又于貌反。"
                },
                {
                    "paragraph": "凡良车、散车不在等者，其用无常。",
                    "zhushu": "给游燕及恩惠之赐。不在等者，谓若今辎车后户之属，作之有功有沽。○散，素旱反。辎，侧其反。沽，音古。"
                },
                {
                    "paragraph": "凡车之出入，岁终则会之。",
                    "zhushu": "计其完败多少。"
                },
                {
                    "paragraph": "凡赐阙之，",
                    "zhushu": "完败不计。"
                },
                {
                    "paragraph": "毁折，入赍于职币。",
                    "zhushu": "计所伤败入其直。杜子春云：“赍读为资，资，谓财也。乘官车毁折者，入财以偿缮治之直。”○赍，音咨。偿，时让反。"
                },
                {
                    "paragraph": "大丧，饰遣车，遂廞之，行之。",
                    "zhushu": "廞，兴也，谓陈驾之。行之，使人以次举之以如墓也。遣车，一曰鸾车。○遣，弃战反。"
                },
                {
                    "paragraph": "及葬，执盖从车，持旌。",
                    "zhushu": "从车，随柩路。持盖与旌者，王平生时车建旌，雨则有盖。今蜃车无盖，执而随之，象生时有也。所执者铭旌。○从，才用反。"
                },
                {
                    "paragraph": "及墓，嘑启关，陈车。",
                    "zhushu": "关，墓门也。车，贰车也。士丧礼下篇曰：“车至道左，北面立，东上。”"
                },
                {
                    "paragraph": "小丧，共匶路与其饰。",
                    "zhushu": "柩路，载柩车也。饰，棺饰也。"
                },
                {
                    "paragraph": "岁时更续，共其弊车。",
                    "zhushu": "故书更续为受读。杜子春云：“受当为更，读当为续。更续，更受新。共其弊车，归其故弊车也。”玄谓俱受新耳。更，易其旧。续，续其不任用。共其弊车，巾车既更续之，取其弊车，共于车人，材或有中用之。○弊，婢世反。任，音壬。"
                },
                {
                    "paragraph": "大祭祀，鸣铃以应鸡人。",
                    "zhushu": "鸡人主呼旦，鸣铃以和之，声且警众。必使鸣铃者，车有和鸾相应和之象。故书铃或作軨，杜子春云：“当为铃。”○和，胡卧反，下同。警，音景。軨，音零，又音领。",
                    "type": 2
                },
                {
                    "paragraph": "典路，掌王及后之五路，辨其名物与其用说。",
                    "zhushu": "用，谓将有朝祀之事而驾之。郑司农云：“说，谓舍车也。春秋传曰：‘鸡鸣而驾，日中而说。’用，谓所宜用。”○说，书锐反，注及下同。"
                },
                {
                    "paragraph": "若有大祭祀，则出路，赞驾说。",
                    "zhushu": "出路，王当乘之。赞驾说，赞仆与趣马也。○趣，仓口反。"
                },
                {
                    "paragraph": "大丧、大宾客，亦如之。",
                    "zhushu": "亦出路当陈之。郑司农说以书顾命曰：“成王崩，康王既陈先王宝器。”又曰：“大路在宾阶面，赘路在阼阶面，先路在左塾之前，次路在右塾之前。”汉朝上计律，陈属车于庭，故曰大丧、大宾客亦如之。○赘，章锐反。属，音烛。"
                },
                {
                    "paragraph": "凡会同、军旅、吊于四方，以路从。",
                    "zhushu": "王出，于事无常，王乘一路，典路以其余路从行，亦以华国。○从，才用反。",
                    "type": 2
                },
                {
                    "paragraph": "车仆，掌戎路之萃，广车之萃，阙车之萃，苹车之萃，轻车之萃。",
                    "zhushu": "萃，犹副也。此五者皆兵车，所谓五戎也。戎路，王在军所乘也。广车，横陈之车也。阙车，所用补阙之车也。苹，犹屏也，所用对敌自蔽隐之车也。轻车，所用驰敌致师之车也。春秋传曰“公丧戎路”，又曰“其君之戎，分为二广”，则诸侯戎路、广车也。又曰“帅斿阙四十乘”。孙子八陈有苹车之陈，又曰“驰车千乘”。五者之制及萃数，未尽闻也。书曰“武王戎车三百两”。故书苹作平。杜子春云：“苹车当为軿车，其字当为萃，书亦或为萃。”○萃，七内反，下同。广，古旷反。苹，薄经反，又薄田反。轻，遣政反。陈，直刃反。屏，并领反，又薄经反。軿，薄经反。"
                },
                {
                    "paragraph": "凡师，共革车，各以其萃。",
                    "zhushu": "五戎者共其一，以为王，优尊者所乘也，而萃各从其元焉。"
                },
                {
                    "paragraph": "会同，亦如之。",
                    "zhushu": "巡守及兵车之会，则王乘戎路。乘车之会，王虽乘金路，犹共以从，不失备也。"
                },
                {
                    "paragraph": "大丧，廞革车。",
                    "zhushu": "言兴革车，则遣车不徒戎路，广、阙、苹、轻皆有焉。"
                },
                {
                    "paragraph": "大射，共三乏。",
                    "zhushu": "郑司农云：“乏，读为匮乏之乏。”",
                    "type": 2
                },
                {
                    "paragraph": "司常，掌九旗之物名，各有属，以待国事。日月为常，交龙为旗，通帛为旜，杂帛为物，熊虎为旗，鸟隼为𣄣，龟蛇为旐，全羽为旞，析羽为旌。",
                    "zhushu": "物名者，所画异物则异名也。属，谓徽识也，大传谓之徽号。今城门仆射所被及亭长著绛衣，皆其旧象。通帛，谓大赤，从周正色，无饰。杂帛者，以帛素饰其侧。白，殷之正色。全羽、析羽，皆五采系之于旞旌之上，所谓注旄于干首也。凡九旗之帛皆用绛。○旜，之然反。隼，息允反。旟，音余。旐，音兆。旞，音遂。识，式志反，又音志，又昌志反。"
                },
                {
                    "paragraph": "及国之大阅，赞司马颁旗物：王建大常，诸侯建旗，孤卿建旜，大夫士建物，师都建旗，州里建𣄣，县鄙建旐，道车载旞，斿车载旌。",
                    "zhushu": "仲冬，教大阅，司马主其礼。自王以下治民者，旗画成物之象。王画日月，象天明也。诸侯画交龙，一象其升朝，一象其下复也。孤卿不画，言奉王之政教而已。大夫士杂帛，言以先王正道佐职也。师都，六郷六遂大夫也。谓之师都，都，民所聚也。画熊虎者，郷遂出军赋，象其守猛，莫敢犯也。州里、县鄙，郷遂之官，互约言之。鸟隼，象其勇捷也。龟蛇，象其扞难辟害也。道车，象路也，王以朝夕燕出入。斿车，木路也，王以田以鄙。全羽、析羽五色，象其文德也。大阅，王乘戎路，建大常焉。玉路、金路不出。○阅，音悦。难，乃旦反。辟，音避。"
                },
                {
                    "paragraph": "皆画其象焉，官府各象其事，州里各象其名，家各象其号。",
                    "zhushu": "事、名、号者，徽识，所以题别众臣，树之于位，朝各就焉。觐礼曰：“公、侯、伯、子、男，皆就其旗而立。”此其类也。或谓之事，或谓之名，或谓之号，异外内也。三者旌旗之细也。士丧礼曰：“为铭各以其物。亡则以缁，长半幅，赪末，长终幅，广三寸，书名于末。”此盖其制也。徽识之书，则云某某之事，某某之名，某某之号，今大阅礼象而为之。兵，凶事，若有死事者，亦当以相别也。杜子春云：“画当为书。”玄谓画，画云气也。异于在国军事之饰。○亡，音无。"
                },
                {
                    "paragraph": "凡祭祀，各建其旗。",
                    "zhushu": "王祭祀之车则玉路。"
                },
                {
                    "paragraph": "会同、宾客，亦如之，置旌门。",
                    "zhushu": "宾客、朝觐、宗遇，王乘金路；巡守、兵车之会，王乘戎路，皆建其大常。掌舍职曰“为帷宫，设旌门”。"
                },
                {
                    "paragraph": "大丧，共铭旌，",
                    "zhushu": "铭旌，王则大常也。士丧礼曰“为铭各以其物”。"
                },
                {
                    "paragraph": "建廞车之旌。及葬，亦如之。",
                    "zhushu": "葬云建之，则行廞车解说之。○说，吐活反。"
                },
                {
                    "paragraph": "凡军事，建旌旗；及致民，置旗，弊之。",
                    "zhushu": "始置旗以致民，民至，仆之，诛后至者。○弊，婢世反，又薄计反。仆，薄北反，一音赴。"
                },
                {
                    "paragraph": "甸，亦如之。凡射，共获旌",
                    "zhushu": "。获旌，获者所持旌。○甸，音田。获，如字，一胡霸反。"
                },
                {
                    "paragraph": "岁时，共更旌。",
                    "zhushu": "取旧子新。",
                    "type": 2
                },
                {
                    "paragraph": "都宗人，掌都祭祀之礼。凡都祭祀，致福于国，",
                    "zhushu": "都或有山川及因国无主九皇六十四民之祀，王子弟则立其祖王之庙，其祭祀，王皆赐禽焉。主其礼者，警戒之，纠其戒具。其来致福，则帅而以造祭仆。"
                },
                {
                    "paragraph": "正都礼与其服。",
                    "zhushu": "禁，督其违失者。服，谓衣服及宫室、车旗。"
                },
                {
                    "paragraph": "若有寇戎之事，则保群神之壝。",
                    "zhushu": "守山川、丘陵、坟衍之坛域。○壝，唯癸反，又欲鬼反。"
                },
                {
                    "paragraph": "国有大故，则令祷祠；既祭，反命于国。",
                    "zhushu": "令，令都之有司也。祭，谓报塞也。反命，还白王。○祷，丁老反，一丁报反。塞，西代反。"
                },
                {
                    "paragraph": "家宗人掌家祭祀之礼，凡祭祀，致福。",
                    "zhushu": "大夫采地之所祀与都同。若先王之子孙，亦有祖庙。"
                },
                {
                    "paragraph": "国有大故，则令祷祠，反命。祭亦如之。",
                    "zhushu": "以王命令祷祠，归白王；于获福，又以王命令祭之，还又反命。"
                },
                {
                    "paragraph": "掌家礼与其衣服、宫室、车旗之禁令。",
                    "zhushu": "掌亦正也。不言寇戎保群神之壝，则都家自保之。都宗人所保者，谓王所祀明矣。",
                    "type": 2
                },
                {
                    "paragraph": "凡以神仕者，掌三辰之法，以犹鬼神示之居，辨其名物。",
                    "zhushu": "犹，图也。居，谓坐也。天者，群神之精，日、月、星、辰其著位也。以此图天神、人鬼、地祇之坐者，谓布祭众寡与其居句。孝经说郊祀之礼曰：“燔燎扫地，祭牲茧栗，或象天酒旗坐星，厨仓具黍稷布席，极敬心也。”言郊之布席，象五帝坐。礼祭宗庙，序昭穆，亦又有似虚危，则祭天圜丘象北极，祭地方泽象后妃，及社稷之席，皆有明法焉。国语曰：“古者民之精爽不携贰者，而又能齐肃中正，其知能上下比义，其圣能光远宣朗，其明能光照之，其聪能听彻之，如是则神明降之，在男曰觋，在女曰巫。是之使制神之处位次主，而为之牲器时服。”巫既知神如此，又能居以天法，是以圣人用之。今之巫祝，既暗其义，何明之见？何法之行？正神不降，或于淫厉，苟贪货食，遂诬人神，令此道灭，痛矣！○居句，纪虑反，下纪具反。茧，工典反。齐，侧皆反。知音智。觋，胡历反，又胡隔反。"
                },
                {
                    "paragraph": "以冬日至致天神人鬼，以夏日至致地示物鬽，以禬国之凶荒、民之札丧。",
                    "zhushu": "天、人，阳也。地、物，阴也。阳气升而祭鬼神，阴气升而祭地祇物鬽，所以顺其为人与物也。致人鬼于祖庙，致物鬽于墠坛，盖用祭天地之明日。百物之神曰鬽。春秋传曰“螭鬽魍魉”。杜子春云：“禬，除也。”玄谓此禬读如溃痈之溃。○鬽，眉秘反。禬，胡对反，又户外反。札，侧八反，又音截。墠，音善。螭，敕知反。"
                }
            ]
        },
        {
            "name": "夏官司马第七",
            "paragraphs": [
                {
                    "paragraph": "夏官司马第七",
                    "zhushu": "",
                    "type": 1
                },
                {
                    "paragraph": "惟王建国，辨方正位，体国经野，设官分职，以为民极。乃立夏官司马，使帅其属而掌邦政，以佐王平邦国。",
                    "zhushu": "政，正也，所以正不正者也。孝经说曰：“政者，正也，正德名以行道。”"
                },
                {
                    "paragraph": "政官之属：大司马，卿一人。小司马，中大夫二人。军司马，下大夫四人。舆司马，上士八人。行司马，中士十有六人。旅下士三十有二人。府六人，史十有六人，胥三十有二人，徒三百有二十人。",
                    "zhushu": "舆，众也。行，谓军行列。晋作六军而有三行，取名于此。"
                },
                {
                    "paragraph": "凡制军，万有二千五百人为军。王六军，大国三军，次国二军，小国一军，军将皆命卿；二千有五百人为师，师帅皆中大夫；五百人为旅，旅帅皆下大夫；百人为卒，卒长皆上士；二十五人为两，两司马皆中士；五人为伍，伍皆有长。",
                    "zhushu": "军、师、旅、卒、两、伍，皆众名也。伍一比，两一闾，卒一族，旅一党，师一州，军一乡，家所出一人。将、帅、长、司马者，其师吏也。言军将皆命卿，则凡军帅不特置，选于六官、六郷之吏。自郷以下，德任者使兼官焉。郑司农云：“王六军，大国三军，次国二军，小国一军。故春秋传有大国、次国、小国。又曰：‘成国不过半天子之军。周为六军，诸侯之大者三军可也。’诗大雅常武曰：‘赫赫明明，王命卿士，南仲大祖，大师皇父，整我六师，以修我戎。既儆既戒，惠此南国。’大雅文王曰：‘周王于迈，六师及之。’此周为六军之见于经也。春秋传曰：‘王使虢公命曲沃伯以一军为晋侯。’此小国一军之见千传也。百人为卒，二十五人为两，故春秋传曰：‘广有一卒，卒偏之两。’”○将，子匠反，凡“军将”“将帅”之类放此。帅，所类反，下皆同。卒，子忽反，后皆同。长，丁丈反，卷内不出者放此。比，毗志反。大祖，音泰，下“大师”“大仆”同。儆，京领反。广，光浪反。"
                },
                {
                    "paragraph": "一军则二府，六史，胥十人，徒百人。",
                    "zhushu": "",
                    "type": 2
                },
                {
                    "paragraph": "司勋，上士二人，下士四人，府二人，史四人，胥二人，徒二十人。",
                    "zhushu": "故书勋作勋。郑司农云：“勋读为勋。勋，功也。此官主功赏，故曰掌六郷赏地之法，以等其功。”○勋，香云反，又音训。",
                    "type": 2
                },
                {
                    "paragraph": "马质，中士二人，府一人，史二人，贾四人，徒八人。",
                    "zhushu": "质，平也，主买马，平其大小之贾直。○贾，音嫁，注及下同。",
                    "type": 2
                },
                {
                    "paragraph": "量人，下士二人，府一人，史四人，徒八人。",
                    "zhushu": "量，犹度也，谓以丈尺度地。○量，音亮，或音良，下同。度，待洛反，下同。",
                    "type": 2
                },
                {
                    "paragraph": "小子，下士二人，史一人，徒八人。",
                    "zhushu": "小子，主祭祀之小事。",
                    "type": 2
                },
                {
                    "paragraph": "羊人，下士二人，史一人，贾二人，徒八人。",
                    "zhushu": "",
                    "type": 2
                },
                {
                    "paragraph": "司爟，下士二人，徒六人。",
                    "zhushu": "故书爟为燋。杜子春云：“燋当为爟，书亦或为爟，爟为私火。”玄谓爟读如“予若观火”之观，今燕俗名汤热为观，则爟火谓热火与？○爟，古唤反。燋，哉约反，又音灼。观，古唤反，下同。与，音余。",
                    "type": 2
                },
                {
                    "paragraph": "掌固，上士二人，下士八人，府二人，史四人，胥四人，徒四十人。",
                    "zhushu": "固，国所依阻者也。国曰固，野曰险。易曰：“王公设险，以守其国。”",
                    "type": 2
                },
                {
                    "paragraph": "司险，中士二人，下士四人，史二人，徒四十人。",
                    "zhushu": "",
                    "type": 2
                },
                {
                    "paragraph": "掌疆，中士八人，史四人，胥十有六人，徒百有六十人。",
                    "zhushu": "疆，界也。",
                    "type": 2
                },
                {
                    "paragraph": "𠋫人，上士六人，下士十有二人，史六人，徒百有二十人。",
                    "zhushu": "𠋫，𠋫迎宾客之来者。",
                    "type": 2
                },
                {
                    "paragraph": "环人，下士六人，史二人，徒十有二人。",
                    "zhushu": "环，犹郤也，以勇力却敌。○环，户关反，又户串反。",
                    "type": 2
                },
                {
                    "paragraph": "挈壶氏，下士六人，史二人，徒十有二人。",
                    "zhushu": "挈，读如絜发之絜。壶，盛水器也，世主挈壶水以为漏。○挈，苦结反，一音结，又户结反。",
                    "type": 2
                },
                {
                    "paragraph": "射人，下大夫二人，上士四人，下士八人，府二人，史四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "服不氏，下士一人，徒四人。",
                    "zhushu": "服不，服不服之兽者。",
                    "type": 2
                },
                {
                    "paragraph": "射鸟氏，下士一人，徒四人。",
                    "zhushu": "○射，食亦反。",
                    "type": 2
                },
                {
                    "paragraph": "罗氏，下士一人，徒八人。",
                    "zhushu": "能以罗罔搏鸟者。郊特牲曰：“大罗氏，天子之掌鸟兽者。”",
                    "type": 2
                },
                {
                    "paragraph": "掌畜，下士二人，史二人，胥二人，徒二十人。",
                    "zhushu": "畜，谓敛而养之。○畜，许六反，又许又反。",
                    "type": 2
                },
                {
                    "paragraph": "司士，下大夫二人，中士六人，下士十有二人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "诸子，下大夫二人，中士四人，府二人，史二人，胥二人，徒二十人。",
                    "zhushu": "诸子，主公卿大夫士之子者，或曰庶子。",
                    "type": 2
                },
                {
                    "paragraph": "司右，上士二人，下士四人，府四人，史四人，胥八人，徒八十人。",
                    "zhushu": "右，谓有勇力之士，充王车右。",
                    "type": 2
                },
                {
                    "paragraph": "虎贲氏，下大夫二人，中士十有二人，府二人，史八人，胥八十人，虎士八百人。",
                    "zhushu": "不言徒，曰虎士，则虎士徒之选有勇力者。○贲，音奔，下同。",
                    "type": 2
                },
                {
                    "paragraph": "旅贲氏，中士二人，下士十有六人，史二人，徒八人。",
                    "zhushu": "",
                    "type": 2
                },
                {
                    "paragraph": "节服氏，下士八人，徒四人。",
                    "zhushu": "世为王节所衣服。○为，于伪反。",
                    "type": 2
                },
                {
                    "paragraph": "方相氏，狂夫四人。",
                    "zhushu": "方相，犹言放想，可畏怖之貌。○放，方丈反。",
                    "type": 2
                },
                {
                    "paragraph": "大仆，下大夫二人。小臣，上士四人。",
                    "zhushu": "",
                    "type": 2
                },
                {
                    "paragraph": "祭仆，中士六人。",
                    "zhushu": "",
                    "type": 2
                },
                {
                    "paragraph": "御仆，下士十有二人，府二人，史四人，胥二人，徒二十人。",
                    "zhushu": "仆，侍御于尊者之名。大仆，其长也。",
                    "type": 2
                },
                {
                    "paragraph": "隷仆，下士二人，府一人，史二人，胥四人，徒四十人。",
                    "zhushu": "此吏而曰隷，以其事亵。",
                    "type": 2
                },
                {
                    "paragraph": "弁师，下士二人，工四人，史二人，徒四人。",
                    "zhushu": "弁者，古冠之大称。委貌、缁布曰冠。○弁，皮彦反。称，尺证反。",
                    "type": 2
                },
                {
                    "paragraph": "司甲，下大夫二人，中士八人，府四人，史八人，胥八人，徒八十人。",
                    "zhushu": "甲，今之铠也。司甲，兵戈盾官之长。○铠，苦爱反。盾，常允反。",
                    "type": 2
                },
                {
                    "paragraph": "司兵，中士四人，府二人，史四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司戈盾，下士二人，府一人，史二人，徒四人。",
                    "zhushu": "戈，今时句孑戟。○句，古侯反。",
                    "type": 2
                },
                {
                    "paragraph": "司弓矢，下大夫二人，中士八人，府四人，史八人，胥八人，徒八十人。",
                    "zhushu": "司弓矢，弓弩矢箙官之长。○箙，音服。",
                    "type": 2
                },
                {
                    "paragraph": "缮人，上士二人，下士四人，府一人，史二人，胥二人，徒二十人。",
                    "zhushu": "缮之言劲也，善也。",
                    "type": 2
                },
                {
                    "paragraph": "槀人，中士四人，府二人，史四人，胥二人，徒二十人。",
                    "zhushu": "郑司农云：“槀，读为刍槀之槀，箭干谓之槀。此官主弓弩箭矢，故谓之槀人。”○稾，古老反。干，如字，又古旱反。",
                    "type": 2
                },
                {
                    "paragraph": "戎右，中大夫二人，上士二人。",
                    "zhushu": "右者，参乘。此充戎路之右，田猎亦为之右焉。○乘，绳证反。",
                    "type": 2
                },
                {
                    "paragraph": "齐右，下大夫二人。",
                    "zhushu": "充玉路、金路之右。○齐，侧皆反，下同。",
                    "type": 2
                },
                {
                    "paragraph": "道右，上士二人。",
                    "zhushu": "充象路之右。",
                    "type": 2
                },
                {
                    "paragraph": "大驭，中大夫二人。",
                    "zhushu": "驭之最尊。○驭，音御。",
                    "type": 2
                },
                {
                    "paragraph": "戎仆，中大夫二人。",
                    "zhushu": "驭言仆者，此亦侍御于车。",
                    "type": 2
                },
                {
                    "paragraph": "齐仆，下大夫二人。",
                    "zhushu": "古者王将朝觐、会同，必齐，所以敬宗庙及神明也。",
                    "type": 2
                },
                {
                    "paragraph": "道仆，上士十有二人。",
                    "zhushu": "王朝朝莫夕，主御王以与诸臣行先王之道。○朝朝，上如字，下直遥反。莫，音暮。",
                    "type": 2
                },
                {
                    "paragraph": "田仆，上士十有二人。",
                    "zhushu": "",
                    "type": 2
                },
                {
                    "paragraph": "驭夫，中士二十人，下士四十人。",
                    "zhushu": "",
                    "type": 2
                },
                {
                    "paragraph": "校人，中大夫二人，上士四人，下士十有六人。",
                    "zhushu": "",
                    "type": 2
                },
                {
                    "paragraph": "府四人，史八人，胥八人，徒八十人。",
                    "zhushu": "校之为言校也，主马者必仍校视之。校人，马官之长。○校，户教反。",
                    "type": 2
                },
                {
                    "paragraph": "趣马，下士，皂一人，徒四人。",
                    "zhushu": "趣马，趣养马者也。郑司农说以诗曰：“蹶维趣马。”○趣，七口反，又清须反。皂，才早反。趣养，清须反，又七口反、七句反。蹶，居卫反。",
                    "type": 2
                },
                {
                    "paragraph": "巫马，下士二人，医四人，府一人，史二人，贾二人，徒二十人。",
                    "zhushu": "巫马，知马祖、先牧、马社、马步之神者。马疾若有犯焉，则知之，是以使与医同职。",
                    "type": 2
                },
                {
                    "paragraph": "牧师，下士四人，胥四人，徒四十人。",
                    "zhushu": "主牧放马而养之。",
                    "type": 2
                },
                {
                    "paragraph": "廋人，下士，闲二人，史二人，徒二十人。",
                    "zhushu": "廋之言数。○廋，所求反。数，色主反。",
                    "type": 2
                },
                {
                    "paragraph": "圉师，乘一人，徒二人。圉人，良马匹二人，驽马丽一人。",
                    "zhushu": "养马曰圉，四马为乘。良，善也。丽，耦也。○圉，鱼吕反。乘，绳证反。",
                    "type": 2
                },
                {
                    "paragraph": "职方氏，中大夫四人，下大夫八人，中士十有六人，府四人，史十有六人，胥十有六人，徒百有六十人。",
                    "zhushu": "职，主也，主四方之职贡者。职方氏，主四方官之长。",
                    "type": 2
                },
                {
                    "paragraph": "土方氏，上士五人，下士十人，府二人，史五人，胥五人，徒五十人。",
                    "zhushu": "土方氏，主四方邦国之土地。",
                    "type": 2
                },
                {
                    "paragraph": "怀方氏，中士八人，府四人，史四人，胥四人，徒四十人。",
                    "zhushu": "怀，来也，主来四方之民及其物。",
                    "type": 2
                },
                {
                    "paragraph": "合方氏，中士八人，府四人，史四人，胥四人，徒四十人。",
                    "zhushu": "合方氏，主合同四方之事。",
                    "type": 2
                },
                {
                    "paragraph": "训方氏，中士四人，府四人，史四人，胥四人，徒四十人。",
                    "zhushu": "训，道也，主教道四方之民。",
                    "type": 2
                },
                {
                    "paragraph": "形方氏，中士四人，府四人，史四人，胥四人，徒四十人。",
                    "zhushu": "形方氏，主制四方邦国之形体。",
                    "type": 2
                },
                {
                    "paragraph": "山师，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "川师，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "邍师，中士四人，下士八人，府四人，史八人，胥八人，徒八十人。",
                    "zhushu": "邍，地之广平者。○邍，音原。",
                    "type": 2
                },
                {
                    "paragraph": "匡人，中士四人，史四人，徒八人。",
                    "zhushu": "匡，正也，主正诸侯以法则。",
                    "type": 2
                },
                {
                    "paragraph": "撢人，中士四人，史四人，徒八人。",
                    "zhushu": "撢人，主撢序王意，以语天下。○撢，他南反，与探同。语，鱼据反。",
                    "type": 2
                },
                {
                    "paragraph": "都司马，每都上士二人，中士四人，下士八人，府二人，史八人，胥八人，徒八十人。",
                    "zhushu": "都，王子弟所封及三公采地也。司马主其军赋。",
                    "type": 2
                },
                {
                    "paragraph": "家司马，各使其臣，以正于公司马。",
                    "zhushu": "家，卿大夫采地。正，犹听也。公司马，国司马也。卿大夫之采地，王不特置司马，各自使其家臣为司马，主其地之军赋，往听政于王之司马。王之司马其以王命来有事，则曰“国司马”。",
                    "type": 2
                },
                {
                    "paragraph": "大司马之职，掌建邦国之九法，以佐王平邦国。",
                    "zhushu": "平，成也，正也。"
                },
                {
                    "paragraph": "制畿封国，以正邦国；",
                    "zhushu": "封，谓立封于疆为界。"
                },
                {
                    "paragraph": "设仪辨位，以等邦国；",
                    "zhushu": "仪，谓诸侯及诸臣之仪。辨，别也，别尊卑之位。"
                },
                {
                    "paragraph": "进贤兴功，以作邦国；",
                    "zhushu": "兴，犹举也。作，起也。起其劝善乐业之心，使不惰废。"
                },
                {
                    "paragraph": "建牧立监，以维邦国；",
                    "zhushu": "牧，州牧也。监，监一国，谓君也。维，犹联结也。○监，一古衔反。"
                },
                {
                    "paragraph": "制军诘禁，以纠邦国；",
                    "zhushu": "诘，犹穷治也。纠，犹正也。○诘，去吉反。"
                },
                {
                    "paragraph": "施贡分职，以任邦国；",
                    "zhushu": "职，谓赋税也。任，犹事也。事以其力之所堪。"
                },
                {
                    "paragraph": "简稽郷民，以用邦国；",
                    "zhushu": "简，谓比数之。稽，犹计也。○郷，许亮反。"
                },
                {
                    "paragraph": "均守平则，以安邦国；",
                    "zhushu": "诸侯有土地者均之，尊者守大，卑者守小。则，法也。"
                },
                {
                    "paragraph": "比小事大，以和邦国。",
                    "zhushu": "比，犹亲。使大国亲小国，小国事大国，相合和也。易比象曰：“先王以建万国，亲诸侯。”○比，毗志反。"
                },
                {
                    "paragraph": "以九伐之法正邦国。",
                    "zhushu": "诸侯有违王命，则出兵以征伐之，所以正之也。诸侯之于国，如树木之有根夲，是以言伐云。"
                },
                {
                    "paragraph": "冯弱犯寡则眚之，",
                    "zhushu": "冯，犹乘陵也，言不字小而侵侮之。眚，犹人眚瘦也。王霸记曰：“四面削其地。”○冯，皮冰反。眚，所景反。瘦，所又反。"
                },
                {
                    "paragraph": "贼贤害民则伐之，",
                    "zhushu": "春秋传曰：“粗者曰侵，精者曰伐。”又曰：“有钟鼓曰伐。”则伐者，兵入其竟，鸣钟鼓以往，所以声其罪。"
                },
                {
                    "paragraph": "暴内陵外则坛之，",
                    "zhushu": "内，谓其国。外，谓诸侯。坛，读如同墠之墠。王霸记曰：“置之空墠之地。”郑司农云：“坛，读从惮之以威之惮，书亦或为墠。”玄谓置之空墠，以出其君，更立其次贤者。○坛，音善。"
                },
                {
                    "paragraph": "野荒民散则削之，",
                    "zhushu": "荒，芜也。田不治，民不附，削其地，明其不能有。"
                },
                {
                    "paragraph": "负固不服则侵之，",
                    "zhushu": "负，犹恃也。固，险可依以固者也。不服，不事大也。侵之者，兵加其竟而已，用兵浅者。诗曰：“密人不恭，敢距大邦。”"
                },
                {
                    "paragraph": "贼杀其亲则正之，",
                    "zhushu": "正之者，执而治其罪。王霸记曰：“正，杀之也。”春秋僖二十八年冬，晋人执卫侯归之于京师，坐杀其弟叔武。"
                },
                {
                    "paragraph": "放弑其君则残之，",
                    "zhushu": "放，逐也。残，杀也。王霸记曰：“残灭其为恶。”"
                },
                {
                    "paragraph": "犯令陵政则杜之，",
                    "zhushu": "令，犹命也。王霸记曰：“犯令者，违命也。”陵政者，轻政法，不循也。杜之者，杜塞使不得与邻国交通。"
                },
                {
                    "paragraph": "外内乱、鸟兽行则灭之。",
                    "zhushu": "王霸记曰：“悖人伦，外内无以异于禽兽，不可亲百姓，则诛灭去之也。”曲礼曰：“夫唯禽兽无礼，故父子聚麀。”○行，下孟反。悖，必内反。去，起吕反。"
                },
                {
                    "paragraph": "正月之吉，始和布政于邦国都鄙，乃县政象之法于象魏，使万民观政象，挟日而敛之。",
                    "zhushu": "以正月朔日布王政于天下，至正岁，又县政法之书。挟日，十日也。○县，音玄。挟，子协反。"
                },
                {
                    "paragraph": "乃以九畿之籍，施邦国之政职，方千里曰国畿，其外方五百里曰侯畿，又其外方五百里曰甸畿，又其外方五百里曰男畿，又其外方五百里曰采畿，又其外方五百里曰卫畿，又其外方五百里曰蛮畿，又其外方五百里曰夷畿，又其外方五百里曰镇畿，又其外方五百里曰蕃畿。",
                    "zhushu": "畿，犹限也。自王城以外五千里为界，有分限者九。籍，其礼差之书也。政职所共。王政之职，谓赋税也。故书畿为近。郑司农云：“近当言畿。春秋传曰：‘天子一畿，列国一同。’诗殷颂曰：‘邦畿千里，维民所止。’”○共，音恭，凡供字皆作共，后放此。"
                },
                {
                    "paragraph": "凡令赋，以地与民制之，上地食者参之二，其民可用者家三人；中地食者半，其民可用者二家五人；下地食者参之一，其民可用者家二人。",
                    "zhushu": "赋，给军用者也。令邦国之赋，亦以地之美恶、民之众寡为制，如六遂矣。郑司农云：“上地，谓肥美田也。食者参之二，假令一家有三顷，岁种二顷，休其一顷。下地食者参之一，田薄恶者所休多。”○令，平声。"
                },
                {
                    "paragraph": "中春，教振旅，司马以旗致民，平列陈，如战之陈。",
                    "zhushu": "以旗者，立旗期民于其下也。兵者，守国之备。孔子曰：“以不教民战，是谓弃之。”兵者凶事，不可空设，因搜狩而习之。凡师出曰治兵，入曰振旅，皆习战也。四时各教民以其一焉。春习振旅，兵入收众专于农。平，犹正也。○中，音仲，下放此。陈，直觐反，下皆同，余以意求之。"
                },
                {
                    "paragraph": "辨鼓铎镯铙之用，王执路鼓，诸侯执贲鼓，军将执晋鼓，师帅执提，旅帅执鼙，卒长执铙，两司马执铎，公司马执镯，",
                    "zhushu": "鼓人职曰：“以路鼓鼓鬼享，以贲鼓鼓军事，以晋鼓鼓金奏，以金铙止鼓，以金铎通鼓，以金镯节鼓。”郑司农云：“辨鼓铎镯铙之用，谓钲铎之属。镯，读如浊其源之浊。铙，读如讙哓之哓。提，读如摄提之提，谓马上鼓，有曲木提持鼓立马髦上者，故谓之提。”杜子春云：“公司马，谓五人为伍，伍之司马也。”玄谓王不执贲鼓，尚之于诸侯也。伍长谓之公司马者，虽卑同其号。○辨，如字，又方免反。镯，直角反。铙，女交反。贲，扶云反。鼙，薄兮反。讙，火官反。"
                },
                {
                    "paragraph": "以教坐作进退疾徐疏数之节。",
                    "zhushu": "习战法。○数，音朔。"
                },
                {
                    "paragraph": "遂以搜田，有司表貉，誓民，鼓，遂围禁，火弊，献禽以祭社。",
                    "zhushu": "春田为搜。有司，大司徒也，掌大田役，治徒庶之政令。表貉，立表而貉祭也。誓民，誓以犯田法之罚也。誓曰：“无干车，无自后射。立旌遂围禁，旌弊争禽而不审者，罚以假马。”禁者，虞衡守禽之厉禁也。既誓，令鼓而围之，遂搜田。火弊，火止也。春田主用火，因焚莱除陈草，皆杀而火止。献，犹致也，属也。田止，虞人植旌，众皆献其所获禽焉。诗云：“言私其豵，献肩于公。”春田主祭社者，土方施生也。郑司农云：“貉读为祃，祃谓师祭也，书亦或为祃。”○貉，莫驾反。弊，婢世反。射，食亦反。施，式豉反。"
                },
                {
                    "paragraph": "中夏，教茇舍，如振旅之陈。群吏撰车徒，读书契。辨号名之用，帅以门名，县鄙各以其名，家以号名，郷以州名，野以邑名，百官各象其事，以辨军之夜事。其他皆如振旅。",
                    "zhushu": "茇，读如莱沛之沛。茇舍，草止之也。军有草止之法。撰，读曰算。算车徒，谓数择之也。读书契，以簿书校录军实之凡要。号名者，徽识所以相别也。郷遂之属谓之名，家之属谓之号，百官之属谓之事。在国以表朝位，在军又象其制而为之，被之以备死事。帅，谓军将及师帅、旅帅至伍长也。以门名者，所被徽识如其在门所树者也。凡此言以也、象也，皆谓其制同耳。军将皆命卿，古者军将盖为营治于国门，鲁有东门襄仲，宋有桐门右师，皆上卿为军将者也。县鄙，谓县正、鄙师至邻长也。家，谓食采地者之臣也。郷以州名，亦谓州长至比长也。野，谓公邑大夫。百官，以其职从王者。此六者皆书其官与名氏焉。门则襄仲、右师明矣。郷则南郷甀、东郷为人是也。其他象此，云某某之名、某某之号、某某之事而已，未尽闻也。郷遂大夫，文错不见，以其素信于民，不为军将，或为诸帅，是以阙焉。夜事，戒夜守之事。草止者慎于夜，于是主别其部职。○茇，蒲末反。撰，息转反，又仕转反，又音算。沛，步未反，一音贝，又普贝反。数，色主反。簿，步古反，后放此。识，音志，一音试。甀，直伪反。"
                },
                {
                    "paragraph": "遂以苗田，如搜之法，车弊献禽以享礿。",
                    "zhushu": "夏田为苗，择取不孕任者，若治苗去不秀实者云。车弊，驱兽之车止也。夏田主用车，示所取物希，皆杀而车止。王制曰：“天子杀则下大绥，诸侯杀则下小绥，大夫杀则止佐车，佐车止则百姓田猎。”礿，宗庙之夏祭也。冬夏田主于祭宗庙者，阴阳始起，象神之在内。○礿，余若反。绥，而谁反。"
                },
                {
                    "paragraph": "中秋，教治兵，如振旅之陈。辨旗物之用，王载大常，诸侯载旗，军吏载旗，师都载旜，郷遂载物，郊野载旐，百官载旟，各书其事与其号焉。其他皆如振旅。",
                    "zhushu": "军吏，诸军帅也。师都，遂大夫也。郷遂，郷大夫也。或载旜，或载物，众属军吏，无所将也。郊，谓郷遂之州长、县正以下也。野，谓公邑大夫。载旐者，以其将羡卒也。百官，卿大夫也。载旟者，以其属卫王也。凡旌旗，有军众者画异物，无者帛而己。书当为画，事也，号也，皆画以云气。○书，音画。"
                },
                {
                    "paragraph": "遂以狝田，如搜田之法，罗弊，致禽以祀祊。",
                    "zhushu": "秋田为狝。狝，杀也。罗弊，罔止也。秋田主用罔，中杀者多也，皆杀而罔止。祊当为方，声之误也。秋田主祭四方，报成万物。诗曰：“以社以方。”○狝，息浅反。祊，音方。"
                },
                {
                    "paragraph": "中冬，教大阅。",
                    "zhushu": "春辨鼓铎，夏辨号名，秋辨旗物，至冬大阅，简军实。凡颁旗物，以出军之旗则如秋，以尊卑之常则如冬。司常佐司马时也。大阅备军礼，而旌旗不如出军之时，空辟实。○阅，音悦。辟，音避。"
                },
                {
                    "paragraph": "前期，群吏戒众庶修战法。",
                    "zhushu": "群吏，郷师以下。"
                },
                {
                    "paragraph": "虞人莱所田之野，为表，百步则一，为三表，又五十步为一表。田之日，司马建旗于后表之中，群吏以旗物鼓铎镯铙，各帅其民而致。质明弊旗，诛后至者。乃陈车徒如战之陈，皆坐。",
                    "zhushu": "郑司农云：“虞人莱所田之野，芟除其草莱。今车得驱驰。”诗曰：“田卒污莱。”玄谓莱，芟除可陈之处。后表之中五十步，表之中央。表，所以识正行列也。四表积二百五十步。左右之广当容三军，步数未闻。致，致之司马。质，正也。弊，什也。皆坐，当听誓。○芟，所衔反。"
                },
                {
                    "paragraph": "群吏听誓于陈前，斩牲以左右徇陈，曰“不用命者斩之”。",
                    "zhushu": "群吏，诸军帅也。陈前，南面郷表也。月令：“季秋，天子教于田猎，以习五戎。司徒搢扑，北面以誓之。”此大阅礼，实正岁之中冬，而说季秋之政，于周为中冬，为月令者失之矣。斩牲者，小子也。凡誓之大略，甘誓、汤誓之属是也。○扑，普卜反。"
                },
                {
                    "paragraph": "中军以鼙令鼓，鼓人皆三鼓，司马振铎，群吏作旗，车徒皆作。鼓行，鸣镯，车徒皆行，及表乃止；三鼓，摝铎，群吏弊旗，车徒皆坐。",
                    "zhushu": "中军，中军之将也。天子六军，三三而居一偏。群吏既听誓，各复其部曲。中军之将令鼓，鼓以作其士众之气也。鼓人者，中军之将、师帅、旅帅也。司马，两司马也。振铎以作众。作，起也。既起，鼓人击鼓以行之，伍长呜镯以节之。伍长一曰公司马。及表，自后表前至第二表也。三鼓者，鼓人也。郑司农云：“摝读如弄。”玄谓如涿鹿之鹿。掩上振之为摝。摝者，止行息气也。司马法曰：“鼓声不过阊，鼙声不过阘，铎声不过琅。”○摝，音鹿。阊，吐刚反。阘，吐猎反，又汤答反。"
                },
                {
                    "paragraph": "又三鼓，振铎，作旗，车徒皆作。鼓进，鸣镯，车骤徒趋，及表乃止，坐作如初。",
                    "zhushu": "趋者，赴敌尚疾之渐也。春秋传曰：“先人有夺人之心。”及表，自第二前至第三。○骤，仕救反，又才遘反。"
                },
                {
                    "paragraph": "乃鼓，车驰徒走，及表乃止。",
                    "zhushu": "及表，自第三前至前表。"
                },
                {
                    "paragraph": "鼓戒三阕，车三发，徒三刺。",
                    "zhushu": "鼓戒，戒攻敌。鼓壹阕，车壹转，徒壹刺，三而止，象服敌。○阕，苦穴反。"
                },
                {
                    "paragraph": "乃鼓退，鸣铙且郤，及表乃止，坐作如初。",
                    "zhushu": "铙所以止鼓。军退，卒长鸣铙以和众，鼓人为止之也。退，自前表至后表。鼓铎则同，习战之礼，出入一也。异者，废镯而鸣铙。○和，胡卧反。为，于伪反。"
                },
                {
                    "paragraph": "遂以狩田，以旌为左右和之门，群吏各帅其车徒以叙和出，左右陈车徒，有司平之。旗居卒闲以分地，前后有屯百步，有司巡其前后。险野，人为主；易野，车为主。",
                    "zhushu": "冬田为狩，言守取之，无所择也。军门曰和，今谓之垒门，立两旌以为之。叙和出，用次第出和门也。左右，或出而左，或出而右。有司平之，郷师居门，正其出入之行列也。旗，军吏所载。分地，调其部曲疏数。前后有屯百步，车徒异群相去之数也。车徒毕出和门，郷师又巡其行陈。郑司农云：“险野，人为主，人居前；易野，车为主，车居前。”○分，扶问反，又如字。易，以豉反。"
                },
                {
                    "paragraph": "既陈，乃设驱逆之车，有司表貉于陈前。",
                    "zhushu": "驱，驱出禽兽使趋田者也。逆，逆要不得令走。设此车者，田仆也。○驱，起具反，又如字。要，于遥反。"
                },
                {
                    "paragraph": "中军以鼙令鼓，鼓人皆三鼓，群司马振铎，车徒皆作，遂鼓行，徒衔枚而进，大兽公之，小禽私之，获者取左耳。",
                    "zhushu": "群司马，谓两司马也。枚如箸，衔之，有繣结项中。军法止语，为相疑惑也。进，行也。郑司农云：“大兽公之，输之于公；小禽私之，以自𢌿也。诗云：‘言私其豵，献肩于公。’一岁为豵，二岁为豝，三岁为特，四岁为肩，五岁为慎。此明其献大者于公，自取其小者。”玄谓慎读为麎。尔雅曰：“豕生三曰豵，豕牝曰豝，麋牡曰麎。”获，得也。得禽兽者取左耳，当以计功。○箸，直虑反。繣，户卦反，又胡麦反。麎，音辰，麋牝也。"
                },
                {
                    "paragraph": "及所弊，鼓皆駴，车徒皆噪，",
                    "zhushu": "郑司农云：“及所弊，至所弊之处。”玄谓至所弊之处，田所当于止也。天子诸侯搜狩有常，至其常处，吏士鼓噪，象攻敌克胜而喜也。疾雷击鼓曰駴。噪，讙也。书曰“前师乃鼓䵾噪”，亦谓喜也。○駴，胡楷反。噪，素报反。䵾，音符，又芳甫反。"
                },
                {
                    "paragraph": "徒乃弊，致禽馌兽于郊，入献禽以享烝。",
                    "zhushu": "徒乃弊，徒止也。冬田主用众，物多，众得取也。致禽馌兽于郊，聚所获禽，因以祭四方神于郊。月令“季秋，天子既田，命主祠祭禽四方”是也。入又以禽祭宗庙。○馌，于辄反。"
                },
                {
                    "paragraph": "及师，大合军，以行禁令，以救无辜，伐有罪。",
                    "zhushu": "师，所谓王巡守若会同，司马起师合军以从，所以威天下，行其政也。不言大者，未有敌，不尚武。○从，才用反，下同。"
                },
                {
                    "paragraph": "若大师，则掌其戒令，涖大卜，帅执事涖衅主及军器。",
                    "zhushu": "大师，王出征伐也。涖，临也。临大卜，卜出兵吉凶也。司马法曰：“上卜下谋，是谓参之。”主，谓迁庙之主及社主在军者也。军器，鼓铎之属。凡师即受甲，迎主于庙，及社主，祝奉以从，杀牲以血涂主及军器，皆神之。"
                },
                {
                    "paragraph": "及致，建大常，比军众，诛后至者。",
                    "zhushu": "比，或作庀。郑司农云：“致，谓聚众也。庀，具也。”玄谓致，郷师致民于司马。比，校次之也。○比，必履反，或毗志反。"
                },
                {
                    "paragraph": "及战，巡陈，眡事而赏罚。",
                    "zhushu": "事，谓战功也。○眡，音视。"
                },
                {
                    "paragraph": "若师有功，则左执律，右秉钺，以先恺乐献于社。",
                    "zhushu": "功，胜也。律所以听军声，钺所以为将威也。先，犹道也。兵乐曰恺。献于社，献功于社也。司马法曰：“得意则恺乐恺歌，示喜也。”郑司农云：“故城濮之战，春秋传曰：‘振旅恺以入于晋。’”○钺，音越。"
                },
                {
                    "paragraph": "若师不功，则厌而奉主车。",
                    "zhushu": "郑司农云：“厌，谓厌冠，丧服也。军败则以丧礼，故秦伯之败于殽也，春秋传曰：‘秦伯素服郊次，郷师而哭。’”玄谓厌，伏冠也。奉，犹送也，送主归于庙与社。○厌，于涉反，一于入反。"
                },
                {
                    "paragraph": "王吊劳士庶子，则相。",
                    "zhushu": "师败，王亲吊士庶子之死者，劳其伤者，则相王之礼。庶子，卿大夫之子从军者，或谓之庶士。○劳，老报反。相，息亮反。"
                },
                {
                    "paragraph": "大役，与虑事，属其植，受其要，以待攷而赏诛。",
                    "zhushu": "大役，筑城邑也。郑司农云：“国有大役，大司马与谋虑其事也。植，谓部曲将吏。故宋城，春秋传曰：‘华元为植巡功。’属，谓聚会之也。要者，簿书也。考，谓考校其功。”玄谓虑事者，封人也。于有役，司马与之。植，筑城桢也。属，赋丈尺与其用人数。○与，音预，又如字，注“与谋”同。属，音烛。植，直吏反。"
                },
                {
                    "paragraph": "大会同，则帅士庶子而掌其政令。",
                    "zhushu": "帅，帅以从王。"
                },
                {
                    "paragraph": "若大射，则合诸侯之六耦。",
                    "zhushu": "大射，王将祭，射于射宫，以选贤也。王射三侯，以诸侯为六耦。"
                },
                {
                    "paragraph": "大祭祀、飨食，羞牲鱼，授其祭。",
                    "zhushu": "牲鱼，鱼牲也。祭，谓尸宾所以祭也。郑司农云：“大司马主进鱼牲。”○食，音嗣。"
                },
                {
                    "paragraph": "大丧，平士大夫。",
                    "zhushu": "郑司农云：“平，一其服也。”玄谓平者，正其职与其位。"
                },
                {
                    "paragraph": "丧祭，奉诏马牲。",
                    "zhushu": "王丧之以马祭者，盖遣奠也。奉，犹送也，送之至墓，告而藏之。○遣，弃战反，后皆同。",
                    "type": 2
                },
                {
                    "paragraph": "小司马之职，掌",
                    "zhushu": "此下字脱灭，札烂文阙。汉兴，求之不得，遂无识其数者。"
                },
                {
                    "paragraph": "凡小祭祀、会同、飨射、师田、丧纪，掌其事，如大司马之法。",
                    "zhushu": "",
                    "type": 2
                },
                {
                    "paragraph": "军司马。",
                    "zhushu": "阙。",
                    "type": 2
                },
                {
                    "paragraph": "舆司马。",
                    "zhushu": "阙。",
                    "type": 2
                },
                {
                    "paragraph": "行司马。",
                    "zhushu": "阙。",
                    "type": 2
                },
                {
                    "paragraph": "司勋，掌六郷赏地之法，以等其功。",
                    "zhushu": "赏地，赏田也，在远郊之内，属六郷焉。等，犹差也，以功大小为差。"
                },
                {
                    "paragraph": "王功曰勋，",
                    "zhushu": "辅成王业，若周公。"
                },
                {
                    "paragraph": "国功曰功，",
                    "zhushu": "保全国家，若伊尹。"
                },
                {
                    "paragraph": "民功曰庸，",
                    "zhushu": "法施于民，若后稷。"
                },
                {
                    "paragraph": "事功曰劳，",
                    "zhushu": "以劳定国，若禹。"
                },
                {
                    "paragraph": "治功曰力，",
                    "zhushu": "制法成治，若咎繇。○咎，音羔。繇，音遥。"
                },
                {
                    "paragraph": "战功曰多。",
                    "zhushu": "克敌出奇，若韩信、陈平。司马法曰：“上多前虏。”"
                },
                {
                    "paragraph": "凡有功者，铭书于王之大常，祭于大烝，司勋诏之。",
                    "zhushu": "铭之言名也。生则书于王旌，以识其人与其功也。死则于烝先王祭之。诏，谓告其神以辞也。般庚告其卿大夫曰“兹予大享于先王，尔祖其从与享之”是也。今汉祭功臣于庙庭。○识，音志。般，步干反。"
                },
                {
                    "paragraph": "大功，司勋藏其贰。",
                    "zhushu": "贰，犹副也。功书藏于天府，又副于此者，以其主赏。"
                },
                {
                    "paragraph": "掌赏地之政令，",
                    "zhushu": "政令，谓役赋。"
                },
                {
                    "paragraph": "凡赏无常，轻重眡功。",
                    "zhushu": "无常者，功之大小不可豫。"
                },
                {
                    "paragraph": "凡颁赏地，参之一食，",
                    "zhushu": "郑司农云：“不以美田为采邑。”玄谓赏地之税，参分计税，王食其一也，二全入于臣。"
                },
                {
                    "paragraph": "唯加田无国正。",
                    "zhushu": "加田，既赏之，又加赐以田，所以厚恩也。郑司农云：“正，谓税也。禄田亦有给公家之赋贡，若今时侯国有司农少府钱谷矣。独加赏之田无正耳。”○正，音征。少，诗照反。",
                    "type": 2
                },
                {
                    "paragraph": "马质，掌质马，马量三物：一曰戎马，二曰田马，三曰驽马，皆有物贾。",
                    "zhushu": "此三马，买以给官府之使，无种也。郑司农曰：“皆有物贾，皆有物色及贾直。”○贾，音嫁，下同。种，章勇反，下同。"
                },
                {
                    "paragraph": "纲恶马。",
                    "zhushu": "郑司农云：“纲，读为以亢其雠之亢，书亦或为亢。亢，御也，禁也，禁去恶马不畜也。”玄谓纲，以縻索维纲狎习之。○亢，苦浪反，又音刚，下同。御，鱼吕反，下同。去，起吕反。縻，亡皮反。"
                },
                {
                    "paragraph": "凡受马于有司者，书其齿毛与其贾。马死，则旬之内更，旬之外入马耳，以其物更，其外否。",
                    "zhushu": "郑司农云：“更，谓偿也。”玄谓旬之内死者，偿以齿毛与贾，受之日浅，养之恶也。旬之外死，入马耳，偿以毛色，不以齿贾，任之过其任也。其外否者，旬之外逾二十日而死，不任用，非用者罪。○更，音庚，下同。"
                },
                {
                    "paragraph": "马及行，则以任齐其行。",
                    "zhushu": "识其所载轻重及道里，齐其劳逸，乃复用之。○复，扶又反。"
                },
                {
                    "paragraph": "若有马讼，则听之。",
                    "zhushu": "讼，谓卖买之言相负。"
                },
                {
                    "paragraph": "禁原蚕者。",
                    "zhushu": "原，再也。天文，辰为马。蚕书，蚕为龙精，月直大火，则浴其种，是蚕与马同气。物莫能两大，禁再蚕者，为伤马与？○直，音值。为伤，于伪反。",
                    "type": 2
                },
                {
                    "paragraph": "量人，掌建国之法，以分国为九州，营国城郭，营后宫，量市朝道巷门渠。造都邑亦如之。",
                    "zhushu": "建，立也。立国有旧法式，若匠人职云。分国，定天下之国分也。后，君也。言君，容王与诸侯。○朝，直遥反，下同。国分，扶问反。"
                },
                {
                    "paragraph": "营军之垒舍，量其市朝、州、涂、军社之所里，",
                    "zhushu": "军壁曰垒。郑司农云：“量其市朝州涂，还市朝而为道也。”玄谓州，一州之众。二千五百人为师，毎师一处，市也，朝也，州也，皆有道以相之。军社，社主在军者。里，居也。"
                },
                {
                    "paragraph": "邦国之地与天下之涂数，皆书而藏之。",
                    "zhushu": "书地，谓方圜山川之广狭。书涂，谓支凑之远近。"
                },
                {
                    "paragraph": "凡祭祀飨宾，制其从献脯燔之数量。",
                    "zhushu": "郑司农云：“从献者，肉殽从酒也。”玄谓燔从于献酒之肉炙也。数，多少也。量，长短也。○炙，章夜反。"
                },
                {
                    "paragraph": "掌丧祭奠竁之俎实。",
                    "zhushu": "竁亦有俎实，谓所包遣奠。士丧礼下篇曰：“藏苞筲于旁。”○竁，昌绢反。筲，所交反。"
                },
                {
                    "paragraph": "凡宰祭，与郁人受斝历而皆饮之。",
                    "zhushu": "言宰祭者，冢宰佐王祭，亦容摄祭。郑司农云：“斝，读如嫁娶之嫁。斝，器名。明堂位曰：‘爵，夏后氏以琖，殷以斝，周以爵。’”玄谓斝读如嘏尸之嘏。宰，家宰。○斝，古雅反，又音嫁。琖，侧产反。",
                    "type": 2
                },
                {
                    "paragraph": "小子，掌祭祀羞羊肆、羊殽、肉豆，",
                    "zhushu": "郑司农云：“羞，进也。羊肆，体荐全烝也。羊殽，体解节折也。肉豆者，切肉也。”玄谓肆读为鬄。羊鬄者，所谓豚解也。○肆，他历反，一余四反。折，之舌反。"
                },
                {
                    "paragraph": "而掌珥于社稷，祈于五祀。",
                    "zhushu": "故书祀作禩。郑司农云：“禩读为祀，书亦或为祀。珥社稷，以牲头祭也。”玄谓珥读为衈，祈或为刏。刏衈者，衅礼之事也。用毛牲曰刏，羽牲曰衈。衈刏社稷五祀，谓始成其宫兆时也。春官肆师职祈或作畿。秋官士师职曰：“凡刏衈则奉犬牲。”此刏衈正字与？○珥衈皆音饵，一音仍。祈刏皆音机。"
                },
                {
                    "paragraph": "凡沈辜侯禳，饰其牲，",
                    "zhushu": "郑司农云：“沈，谓祭川。尔雅曰：‘祭川曰浮沈。’辜，谓磔牲以祭也。月令曰：‘九门磔禳，以毕春气。’侯禳者，𠋫四时恶气，禳去之也。”○禳，如羊反。磔，陟格反。"
                },
                {
                    "paragraph": "衅邦器及军器。",
                    "zhushu": "邦器，谓礼乐之器及祭器之属。杂记曰：“凡宗庙之器，其名者成，则衅之以豭豚。”"
                },
                {
                    "paragraph": "凡师田，斩牲以左右徇陈。",
                    "zhushu": "示犯誓必杀之。○徇，辞俊反。"
                },
                {
                    "paragraph": "祭祀，赞羞，受彻焉。",
                    "zhushu": "",
                    "type": 2
                },
                {
                    "paragraph": "羊人，掌羊牲，凡祭祀，饰羔。",
                    "zhushu": "羔，小羊也。诗曰：“四之日其蚤，献羔祭韭。”"
                },
                {
                    "paragraph": "祭祀，割羊牲，登其首。",
                    "zhushu": "登，升也。升首，报阳也。升首于室。"
                },
                {
                    "paragraph": "凡祈珥，共其羊牲。",
                    "zhushu": "共，犹给也。"
                },
                {
                    "paragraph": "宾客，共其法羊。",
                    "zhushu": "法羊，飧饔积膳之羊。"
                },
                {
                    "paragraph": "凡沈辜、侯禳、衅积，共其羊牲。",
                    "zhushu": "积，故书为眦。郑司农云：“眦读为渍，谓衅国宝、渍军器也。”玄谓积，积柴，禋祀楢燎，实柴○积。眦，音渍。楢，羊久反，下同，又音由。"
                },
                {
                    "paragraph": "若牧人无牲，则受布于司马，使其贾买牲而共之。",
                    "zhushu": "布，泉。○贾，音古。",
                    "type": 2
                },
                {
                    "paragraph": "司爟，掌行火之政令，四时变国火，以救时疾。",
                    "zhushu": "行，犹用也。变，犹易也。郑司农说以鄹子曰：“春取榆柳之火，夏取枣杏之火，季夏取桑柘之火，秋取柞楢之火，冬取槐檀之火。”"
                },
                {
                    "paragraph": "季春出火，民咸从之。季秋内火，民亦如之。",
                    "zhushu": "火所以用陶冶，民随国而为之。郑人铸刑书，火星未出而出火，后有灾。郑司农云：“以三月本时昏，心星见于辰上，使民出火；九月夲黄昏，心星伏在戌上，使民内火。故春秋传曰：‘以出内火。’”"
                },
                {
                    "paragraph": "时则施火令。",
                    "zhushu": "焚莱之时。"
                },
                {
                    "paragraph": "凡祭祀，则祭爟。",
                    "zhushu": "报其为明之功，礼如祭爨。"
                },
                {
                    "paragraph": "凡国失火，野焚莱，则有刑罚焉。",
                    "zhushu": "野焚莱，民擅放火。",
                    "type": 2
                },
                {
                    "paragraph": "掌固，掌修城郭、沟池、树渠之固，颁其士庶子及其众庶之守，",
                    "zhushu": "树，谓枳棘之属有刺者也。众庶，民递守固者也。郑司农说树以国语曰：“城守之木，于是乎用之。”○递，待礼反，又待计反。"
                },
                {
                    "paragraph": "设其饰器，",
                    "zhushu": "兵甲之属，今城郭门之器亦然。"
                },
                {
                    "paragraph": "分其财用，均其稍食，",
                    "zhushu": "财用，国以财所给守吏之用也。稍食，禄廪。"
                },
                {
                    "paragraph": "任其万民，用其材器。",
                    "zhushu": "任，谓以其任使之也。民之材器，其所用堑筑及为藩落。"
                },
                {
                    "paragraph": "凡守者受法焉，以通守政。有移甲与其役财用，唯是得通，与国有司帅之，以赞其不足者。",
                    "zhushu": "凡守者，士庶子及他要害之守吏。通守政者，兵甲役财，难易多少，转移相给也。其他非是，不得妄离部署。国有司，掌固也。其移之者，又与掌固帅致之。赞，佐也。○凡守，去声。易，以豉反。"
                },
                {
                    "paragraph": "昼三巡之，夜亦如之。",
                    "zhushu": "巡，行也。行守者，为众庶之解惰。○行，下孟反，下同。为，于伪反。"
                },
                {
                    "paragraph": "夜三鼜以号戒。",
                    "zhushu": "杜子春云：“读鼜为造次之造，谓击鼓行夜戒守也。春秋传所谓宾将趣者与，趣与造音相近，故曰终夕与燎。”玄谓鼜，击鼜，警守鼓也。三巡之闲，又三击鼜。○鼜，音戚。造，七报反。趣，庄久反，又祖侯反，又七柱反。者与，音余。与燎，音预。"
                },
                {
                    "paragraph": "若造都邑，则治其固，与其守法。",
                    "zhushu": "都邑亦为城郭。"
                },
                {
                    "paragraph": "凡国都之竟有沟树之固，郊亦如之。",
                    "zhushu": "竟，界也。○竟，音境，下同。"
                },
                {
                    "paragraph": "民皆有职焉。",
                    "zhushu": "职，谓守与任。"
                },
                {
                    "paragraph": "若有山川，则因之。",
                    "zhushu": "山川，若殽、皐、河、汉。",
                    "type": 2
                },
                {
                    "paragraph": "司险，掌九州之图，以周知其山林、川泽之阻，而达其道路。",
                    "zhushu": "周，犹徧也。达道路者，山林之阻则开凿之，川泽之阻则桥梁之。"
                },
                {
                    "paragraph": "设国之五沟、五涂，而树之林，以为阻固，皆有守禁，而达其道路。",
                    "zhushu": "五沟，遂、沟、洫、浍、川也。五涂，径、畛、涂、道、路也。树之林，作藩落也。○守，収又反。洫，况域反。畛，之忍反。"
                },
                {
                    "paragraph": "国有故，则藩塞阻路而止行者，以其属守之，唯有节者达之。",
                    "zhushu": "有故，丧灾及兵也。闭绝要害之道，备奸寇也。",
                    "type": 2
                },
                {
                    "paragraph": "掌疆。",
                    "zhushu": "阙。",
                    "type": 2
                },
                {
                    "paragraph": "𠋫人，各掌其方之道治，与其禁令，以设𠋫人。",
                    "zhushu": "道治，治道也。国语曰“𠋫不在竟，讥不居其方也”。禁令，备奸寇也。以设𠋫人者，选士卒以为之。诗云：“彼𠋫人兮，何戈与祋。”○何，胡我反。祋，都外反。"
                },
                {
                    "paragraph": "若有方治，则帅而致于朝，及归，送之于竟。",
                    "zhushu": "方治，其方来治国事者也。春秋传曰：“晋栾盈过周，王使𠋫人出诸轘辕。”是其送之。○轘，户关反。",
                    "type": 2
                },
                {
                    "paragraph": "环人，掌致师，",
                    "zhushu": "致师者，致其必战之志。古者将战，先使勇力之士犯敌焉。春秋传曰：“楚许伯御乐伯，摄叔为右，以致晋师。许伯曰：‘吾闻致师者，御靡旌摩垒而还。’乐伯曰：‘吾闻致师者，左射以菆，代御执辔，御下，掚马掉鞅而还。’摄叔曰：‘吾闻致师者，右入垒，折馘执俘而还。’”皆行其所闻而复之。○菆，侧留反。掚，音两。"
                },
                {
                    "paragraph": "察军慝，",
                    "zhushu": "慝，阴奸也。视军中有为慝者则执之。○慝，他得反。"
                },
                {
                    "paragraph": "环四方之故，",
                    "zhushu": "郤其以事谋来侵伐者，所谓折冲御侮。"
                },
                {
                    "paragraph": "巡邦国，搏谍贼，",
                    "zhushu": "谍贼，反闻为国贼。○搏，音博，又房布反。谍，音牒。"
                },
                {
                    "paragraph": "讼敌国，",
                    "zhushu": "敌国兵来，则往之与讼曲直，若齐国佐如师。"
                },
                {
                    "paragraph": "扬军旅，",
                    "zhushu": "为之威武以观敌。诗云：“维师尚父，时维鹰扬。”"
                },
                {
                    "paragraph": "降围邑。",
                    "zhushu": "围邑欲降者，受而降之。春秋传曰：“齐人降鄣。”○降，户江反。",
                    "type": 2
                },
                {
                    "paragraph": "挈壶氏，掌挈壶以令军井，挈辔以令舍，挈畚以令粮。",
                    "zhushu": "郑司农云：“挈壶以令军井，谓为军穿井，井成，挈壶县其上，令军中士众皆望见，知此下有井。壶所以盛饮，故以壶表井。挈辔以令舍，亦县辔于所当舍止之处，使军望见，知当舍止于此。辔所以驾舍，故以辔表舍。挈畚以令粮，亦县畚于所当禀假之处，令军望见，知当禀假于此下也。畚所以盛粮之器，故以畚表禀。军中人多，车骑杂会讙嚣，号令不能相闻，故各以其物为表，省烦趋疾，于事便也。”○畚，音本。为，于伪反，下为沃同。县，音玄。禀，彼锦反。讙，呼端反。嚣，五髙反，一许骄反。省，所景反。"
                },
                {
                    "paragraph": "凡军事，县壶以序聚𣝔。凡丧，县壶以代哭者。皆以水火守之，分以日夜。",
                    "zhushu": "郑司农云：“县壶以为漏，以序聚𣝔，以次更聚击𣝔备守也。”玄谓击𣝔，两木相敲，行夜时也。代亦更也。礼，未大敛，代哭。以水守壶者，为沃漏也。以火守壶者，夜则视刻数也。分以日夜者，异昼夜漏也。漏之箭，昼夜共百刻，冬夏之闲有长短焉。大史立成法，有四十八箭。○𣝔，音托。行，下孟反。"
                },
                {
                    "paragraph": "及冬，则以火爨鼎水而沸之，而沃之。",
                    "zhushu": "郑司农云：“冬水冻，漏不下，故以火炊水，沸以沃之，谓沃漏也。”○爨，七端反。",
                    "type": 2
                },
                {
                    "paragraph": "射人，掌国之三公、孤、卿、大夫之位，三公北面，孤东面，卿大夫西面。其挚，三公执璧，孤执皮帛，卿执羔，大夫鴈。",
                    "zhushu": "位，将射，始入见君之位。不言士者，此与诸侯之宾射，士不与也。燕礼曰：“公升，即位于席，西郷，小臣纳卿大夫，卿大夫皆入门右，北面东上；士立于西方，东面北上。”大射亦云，则凡朝燕及射，臣见于君之礼同。○见，贤遍反。不与，音预。"
                },
                {
                    "paragraph": "诸侯在朝，则皆北面，诏相其法。",
                    "zhushu": "谓诸侯来朝而未归，王与之射于朝者，皆北面，从三公位，法其礼仪。"
                },
                {
                    "paragraph": "若有国事，则掌其戒令，诏相其事，",
                    "zhushu": "谓王有祭祀之事，诸侯当助其荐献者也。戒令，告以齐与期。○齐，侧皆反。"
                },
                {
                    "paragraph": "掌其治达。",
                    "zhushu": "谓诸侯因与王射及助祭，而有所治受而达之于王，王有命，又受而下之。"
                },
                {
                    "paragraph": "以射法治射仪：王以六耦射三侯，三获三容，乐以驺虞，九节五正；诸侯以四耦射二侯，二获二容，乐以貍首，七节三正；孤卿大夫以三耦射一侯，一获一容，乐以采苹，五节二正；士以三耦射豻侯，一获一容，乐以采蘩，五节二正。",
                    "zhushu": "射法，王射之礼。治射仪，谓肆之也。郑司农云：“三侯，熊、虎、豹也。容者，乏也，待获者所蔽也。九节，析羽九重，设于长杠也。正，所射也。诗云：‘终日射侯，不出正兮。’二侯，熊、豹也。豻侯，豻者，兽名也。兽有䝙、豻、熊、虎。”玄谓三侯者，五正、三正、二正之侯也。二侯者，三正、二正之侯也。一侯者，二正而已。此皆与宾射于朝之礼也。考二梓人职曰：“张五采之侯，则远国属。”远国，谓诸侯来朝者也。五采之侯，节五正之侯也。正之言正也，射者内志正，则能中焉。画五正之侯，中朱，次白，次苍，次黄，玄居外。三正，损玄黄。二正，去白苍而画以朱绿。其外之广，皆居侯中参分之一，中二尺。今儒家云：“四尺曰正，二尺曰鹄，鹄乃用皮，其大如正。”此说失之矣。大射礼豻作干，读如“宜豻宜狱”之豻。豻，胡犬也。士与士射，则以豻皮饰侯，下大夫也。大夫以上与宾射，饰侯以云气，用采各如其正。九节、七节、五节者，奏乐以为射节之差。言节者，容侯道之数也。乐记曰：“明乎其节之志，不失其事，则功成而德行立。”○耦射，音石。所射，射侯，下“射牲”及注同。获，如字。正，音征。豻，音岸。肆异四二，音重，平声。杠，音江。䝙，敕诛反。言正，音政，下“志正”“大射正”同。能中，丁仲反，注“射中”“中侯”同。去白，起吕反，下同。广，古旷反。鹄，古毒反。"
                },
                {
                    "paragraph": "若王大射，则以貍步张三侯。",
                    "zhushu": "郑司农云：“貍步，谓一举足为一步，于今为半步。”玄谓貍，善搏者也，行则止而拟度焉，其发必获，是以量侯道法之也。侯道者，各以弓为度，九节者九十弓，七节者七十弓，五节者五十弓。弓之下制长六尺，大射礼曰“大侯九十，参七十，干五十”是也。三侯者，司裘所共虎侯、熊侯、豹侯也。列国之君大射亦张三侯，数与天子同。大侯，熊侯也。参，读为糁。糁，杂也。杂者，豹鹄而麋节，下天子大夫。○搏，音博。度，待洛反。参，素感反。干，五旦反。"
                },
                {
                    "paragraph": "王射，则令去侯，立于后，以矢行告，卒，令取矢。",
                    "zhushu": "郑司农云：“射人主令人去侯所而立于后也。以矢行告，射人主以矢行髙下左右告于王也。大射礼曰：‘大射正立于公后，以矢行告于公。下曰留，上曰扬，左右曰方。’杜子春说以矢行告，告白射事于王，王则执矢也。杜子春说不与礼经合，疑非是也。卒，令取矢，谓射卒，射人令当取矢者使取矢也。”玄谓令去侯者，命负侯者去侯也。郷射曰：“司马命获者执旌以负侯。”○卒，子恤反。"
                },
                {
                    "paragraph": "祭侯，则为位，",
                    "zhushu": "祭侯，献服不，服不以祭侯。为位，为服不受献之位也。大射曰：“服不侯西北三步，北面拜受爵。”"
                },
                {
                    "paragraph": "与大史数射中，",
                    "zhushu": "射中，数射者中侯之筭也。大射曰：“司射适阶西，释弓，去扑，袭，进，由中东立于中南，北面视筭。”○数，所主反。扑，普卜反。"
                },
                {
                    "paragraph": "佐司马治射正。",
                    "zhushu": "射正，射之法仪也。"
                },
                {
                    "paragraph": "祭祀，则赞射牲，相孤卿大夫之法仪。",
                    "zhushu": "烝尝之礼有射豕者。国语曰：“禘郊之事，天子必自射其牲。”今立秋有䝙。刘云：○䝙，尺朱反。"
                },
                {
                    "paragraph": "会同、朝觐，作大夫介，凡有爵者。",
                    "zhushu": "作，读如作止爵之作。诸侯来至，王使公卿有事焉，则作大夫使之介也。有爵者，命士以上，不使贱者。○介，古拜反，下同。"
                },
                {
                    "paragraph": "大师，令有爵者乘王之倅车。",
                    "zhushu": "倅车，戌车之副。○倅，七内反，又仓爱反。"
                },
                {
                    "paragraph": "有大宾客，则作卿大夫从，",
                    "zhushu": "作者，选使从王见诸侯。○从，才用反。"
                },
                {
                    "paragraph": "戒大史及大夫介。",
                    "zhushu": "戒，戒其当行者。觐礼曰：“诸公奉箧服，加命书于其上，升自西阶，东面，大史氏右。”"
                },
                {
                    "paragraph": "大丧，与仆人迁尸，作卿大夫掌事，比其庐，不敬者苛罚之。",
                    "zhushu": "仆人，大仆也。仆人与射人俱掌王之朝位也。王崩，小敛、大敛，迁尸于室堂，朝之象也。檀弓曰：“扶君十人，师扶右，射人扶左，君薨以是举。”苛，谓诘问之。○比，毗志反。苛，音何，又呼何反。",
                    "type": 2
                },
                {
                    "paragraph": "服不氏，掌养猛兽而教扰之。",
                    "zhushu": "猛兽，虎豹、熊罴之属。扰，驯也，教习使之驯服。王者之教，无不服。○扰，而小反，又音饶。"
                },
                {
                    "paragraph": "凡祭祀，共猛兽。",
                    "zhushu": "谓中膳羞者。兽人冬献狼。春秋传曰：“熊蹯不熟。”○蹯，音烦，掌也。"
                },
                {
                    "paragraph": "宾客之事，则抗皮。",
                    "zhushu": "郑司农云：“谓宾客来朝聘，布皮帛者，服不氏主举藏之。抗，读为亢其雠之亢。”玄谓抗者，若聘礼曰：“有司二人举皮以东。”○抗，苦浪反，又公郎反。"
                },
                {
                    "paragraph": "射则赞张侯，以旌居乏而待获。",
                    "zhushu": "赞，佐也。大射礼曰：“命量人、巾车张三侯。”杜子春云：“待当为持，书亦或为持。乏，读为匮乏之乏，持获者所蔽。”玄谓待获，待射者中，举旌以获。",
                    "type": 2
                },
                {
                    "paragraph": "射鸟氏，掌射鸟。",
                    "zhushu": "鸟，谓中膳羞者，凫、鴈、鸨、鸮之属。○射，食亦反。鸨，音保。鸮，于苗反。"
                },
                {
                    "paragraph": "祭祀，以弓矢𢿛乌鸢。凡宾客、会同、军旅，亦如之。",
                    "zhushu": "乌鸢善钞盗，便污人。○𢿛，起俱反。钞，初教反。"
                },
                {
                    "paragraph": "射则取矢，矢在侯髙，则以并夹取之。",
                    "zhushu": "郑司农云：“王射，则射鸟氏主取其矢。矢在侯髙者，矢著侯髙，人手不能及，则以幷夹取之。并夹，针箭具。夹读为甲，故司弓矢职曰：‘大射、燕射，共弓矢并夹。’”○夹，音甲。著，直略反。针，其炎反。",
                    "type": 2
                },
                {
                    "paragraph": "罗氏，掌罗乌鸟。",
                    "zhushu": "乌，谓卑居鹊之属。○卑，音匹，又如字。"
                },
                {
                    "paragraph": "蜡，则作罗襦。",
                    "zhushu": "作，犹用也。郑司农云：“蜡，谓十二月大祭万物也。郊特牲曰：‘天子大蜡，谓岁十二月，合聚万物而索飨之。’襦，细宻之罗。襦，读为繻有衣袽之繻。”玄谓蜡，建亥之月，此时火伏，蛰者毕矣。豺既祭兽，可以罗网围取禽也。王制曰：“豺祭兽，然后田。”又曰：“昆虫已蛰，可以火田。”今俗放火张罗，其遗教。○𥜗，女俱反，或音须。索，色白反。"
                },
                {
                    "paragraph": "中春，罗春鸟，献鸠以养国老，行羽物。",
                    "zhushu": "春鸟，蛰而始出者，若今南郡黄雀之属。是时鹰化为鸠，鸠与春鸟变旧为新，宜以养老助生气。行，谓赋赐。○中，音仲。",
                    "type": 2
                },
                {
                    "paragraph": "掌畜，掌养鸟而阜蕃教扰之。",
                    "zhushu": "阜，犹盛也。蕃，蕃息也。鸟之可养使盛大蕃息者，谓鵞鹜之属。"
                },
                {
                    "paragraph": "祭祀，共卵鸟。",
                    "zhushu": "其卵可荐之鸟。○卵，音卵。"
                },
                {
                    "paragraph": "岁时，贡鸟物，",
                    "zhushu": "鸮、鴈之属，以四时来。"
                },
                {
                    "paragraph": "共膳献之鸟。",
                    "zhushu": "雉及鹑、鴽之属。○鴽，音如。"
                }
            ]
        },
        {
            "name": "夏官司马下第八",
            "paragraphs": [
                {
                    "paragraph": "夏官司马下第八",
                    "zhushu": "",
                    "type": 1
                },
                {
                    "paragraph": "司士，掌群臣之版，以治其政令，岁登下其损益之数，辨其年岁与其贵贱，周知邦国、都家、县鄙之数，卿大夫士庶子之数，",
                    "zhushu": "损益，谓用功过黜陟者。县鄙，郷遂之属。故书版为班。郑司农云：“班，书或为版。版，名籍。”"
                },
                {
                    "paragraph": "以诏王治。",
                    "zhushu": "告王所当进退。"
                },
                {
                    "paragraph": "以德诏爵，以功诏禄，以能诏事，以久奠食，",
                    "zhushu": "德，谓贤者。食，稍食也。贤者既爵乃禄之，能者事成乃食之。王制曰：“司马辨论官材，论进士之贤者，以告于王，而定其论。论定然后官之，任官然后爵之，位定然后禄之。”○奠，音定。乃食，音嗣。任，音壬。"
                },
                {
                    "paragraph": "唯赐无常。",
                    "zhushu": "赐多少由王，不如禄食有常品。"
                },
                {
                    "paragraph": "正朝仪之位，辨其贵贱之等。王南郷；三公北面东上；孤东面北上；卿、大夫西面北上，王族、故士、虎士在路门之右，南面东上；大仆、大右、大仆从者在路门之左，南面西上。",
                    "zhushu": "此王日祝朝事于路门外之位。王族故士，故为士，晩退留宿卫者。未尝仕，虽同族不得在王宫。大右，司右也。大仆从者，小臣、祭仆、御仆、隷仆。○郷，许亮反，下同。大，音泰，后倣此。"
                },
                {
                    "paragraph": "司士𢷤，",
                    "zhushu": "诏王出揖公卿大夫以下朝者。○𢷤，必刃反。"
                },
                {
                    "paragraph": "孤卿特揖，大夫以其等旅揖，士旁三揖，王还揖门左，揖门右。",
                    "zhushu": "特揖，一一揖之。旅，众也。大夫爵同者众揖之。公及孤、卿、大夫始入门右，皆北面东上，王揖之乃就位。群士及故士、大仆之属，发在其位。群士位东面，王西南郷而揖之。三揖者，士有上、中、下。王揖之，皆逡遁，既，复位。郑司农云：“卿、大夫、士皆君之所揖，礼、春秋传所谓三揖在下。”○遁，音巡。"
                },
                {
                    "paragraph": "大仆前，",
                    "zhushu": "前正王视朝之位。"
                },
                {
                    "paragraph": "王入，内朝皆退。",
                    "zhushu": "王入，入路门也。王入路门，内朝朝者皆退，反其官府治处也。王之外朝，则朝士掌焉。玉藻曰：“朝服以日视朝于内朝，朝，辨色始入。君日出而视之，退适路寝听政，使人视大夫，大夫退，然后适小寝。”谓诸侯也。王日视朝皮弁服，其礼则同。"
                },
                {
                    "paragraph": "掌国中之士治，凡其戒令。",
                    "zhushu": "国中，城中。"
                },
                {
                    "paragraph": "掌𢷤士者，膳其挚。",
                    "zhushu": "𢷤士，告见初为士者于王也。郑司农云：“膳其挚者，王食其所执羔鴈之挚。”玄谓膳者，入于王之膳人。○见，贤遍反。"
                },
                {
                    "paragraph": "凡祭祀，掌士之戒令，诏相其法事；及赐爵，呼昭穆而进之。",
                    "zhushu": "赐爵，神惠及下也。此所赐王之子姓兄弟。祭统曰：“凡赐爵，昭为一，穆为一，昭与昭齿，穆与穆齿。”凡群有司皆以齿，此之谓长幼有序。○相，息亮反。昭，上招反，后同。"
                },
                {
                    "paragraph": "帅其属而割牲，羞俎豆。",
                    "zhushu": "割牲，制体也。羞，进也。"
                },
                {
                    "paragraph": "凡会同，作士从，宾客亦如之。",
                    "zhushu": "作士从，谓选可使从于王者。○从，才用反。"
                },
                {
                    "paragraph": "作士适四方使，为介。",
                    "zhushu": "士使，谓自以王命使也。介，大夫之介也。春秋传曰：“天王使石尚来归脤。”○使，色吏反，又如字。"
                },
                {
                    "paragraph": "大丧，作士掌事，",
                    "zhushu": "事，谓奠敛之属。"
                },
                {
                    "paragraph": "作六军之士执披。",
                    "zhushu": "作，谓使之也。披，柩车行，所以披持棺者，有纽以结之，谓之戴。郑司农云：“披者，扶持棺险者也。天子旁十二，诸侯旁八，大夫六，士四。”玄谓结披必当棺束，于束系纽。天子、诸侯载柩三束，大夫、士二束。丧大记曰：“君纁披六，大夫披四，前纁后玄；士二披，用纁。”人君礼文，欲其数多，围数两旁言六耳，其实旁三。○披，方寄反。"
                },
                {
                    "paragraph": "凡士之有守者，令哭无去守。",
                    "zhushu": "守官不可空也。○守，手又反，下皆同。"
                },
                {
                    "paragraph": "国有故，则致士而颁其守。",
                    "zhushu": "故，非丧则兵灾。"
                },
                {
                    "paragraph": "凡邦国，三岁则稽士任，而进退其爵禄。",
                    "zhushu": "任其所掌治。",
                    "type": 2
                },
                {
                    "paragraph": "诸子，掌国子之倅，掌其戒令与其教治，辨其等，正其位。",
                    "zhushu": "故书倅为卒。郑司农云：“卒，读如物有副倅之倅。国子，谓诸侯、卿、大夫、士之子也。燕义曰：‘古者周天子之官，有庶子官。’与周官诸子职同文。”玄谓四民之业而士者亦世焉。国子者，是公卿、大夫、士之副贰。戒令，致于大子之事。教治，修德、学道也。位，朝位。○倅，七内反。大，音泰。"
                },
                {
                    "paragraph": "国有大事，则帅国子而致于大子，唯所用之。若有兵甲之事，则授之车甲，合其卒伍，置其有司，以军法治之，司马弗正。",
                    "zhushu": "军法，百人为卒，五人为伍。弗，不也。国子属大子，司马虽有军事，不赋之。○卒，子忽反，下皆同。正，音征，下“国正”同。"
                },
                {
                    "paragraph": "凡国正弗及。大祭祀，正六牲之体。",
                    "zhushu": "正，谓朼载之。"
                },
                {
                    "paragraph": "凡乐事，正舞位，授舞器。",
                    "zhushu": "位，佾处。"
                },
                {
                    "paragraph": "大丧，正群子之服位。会同、宾客，作群子从。",
                    "zhushu": "从于王。"
                },
                {
                    "paragraph": "凡国之政事，国子存游倅，使之修德学道，春合诸学，秋合诸射，以攷其艺而进退之。",
                    "zhushu": "游倅，倅之未仕者。学，大学也。射，射宫也。王制曰：“春秋教以礼乐，冬夏教以诗、书。王大子、王子、群后之大子、卿大夫元士之适子、国之俊选，皆造焉。”○适，丁历反。",
                    "type": 2
                },
                {
                    "paragraph": "司右，掌群右之政令。",
                    "zhushu": "群右，戎右、齐右、道右。○齐，侧皆反。"
                },
                {
                    "paragraph": "凡军旅、会同，合其车之卒伍，而比其乘，属其右。",
                    "zhushu": "合、比、属，谓次第相安习也。车亦有卒伍。○比，毗志反。乘，绳证反。属，音烛。"
                },
                {
                    "paragraph": "凡国之勇力之士能用五兵者属焉，掌其政令。",
                    "zhushu": "勇力之士属焉者，选右当于中。司马法曰：“弓矢围，殳矛守，戈戟助。凡五兵，长以卫短，短以救长。”○殳，音殊。",
                    "type": 2
                },
                {
                    "paragraph": "虎贲氏，掌先后王而趋以卒伍。",
                    "zhushu": "王出，将虎贲士居前后，虽群行亦有局分。○贲，音奔。先，悉荐反。后，户豆反。将，子匠反。"
                },
                {
                    "paragraph": "军旅、会同亦如之。舍则守王闲。",
                    "zhushu": "舍，王出所止宿处。闲，梐枑。○梐，薄礼反。枑，户故反。"
                },
                {
                    "paragraph": "王在国，则守王宫。",
                    "zhushu": "为周卫。"
                },
                {
                    "paragraph": "国有大故，则守王门。大丧亦如之。",
                    "zhushu": "非常之难，要在门。○难，乃旦反。"
                },
                {
                    "paragraph": "及葬，从遣车而哭。",
                    "zhushu": "遣车，王之魂魄所冯依。○从，才用反。"
                },
                {
                    "paragraph": "适四方使，则从士大夫。",
                    "zhushu": "虎士从使者。○使，所吏反。"
                },
                {
                    "paragraph": "若道路不通，有征事，则奉书以使于四方。",
                    "zhushu": "不通，逢兵寇若泥水。奉书，征师役也。春秋隐七年冬，戎伐凡伯，干楚丘以归。",
                    "type": 2
                },
                {
                    "paragraph": "旅贲氏，掌执戈盾，来王车而趋，左八人，右八人，车止则持轮。",
                    "zhushu": "夹王车者，其下士也。下士十有六人，中士为之帅焉。○盾，常准反，又音允。夹，古治反，又古协反，后倣此。"
                },
                {
                    "paragraph": "凡祭祀、会同、宾客，则服而趋。",
                    "zhushu": "服而趋，夹王车趋也。会同、宾客，王亦齐服，服衮冕，则此士之齐服，服玄端。"
                },
                {
                    "paragraph": "丧纪，则衰葛执戈盾。",
                    "zhushu": "葛，葛绖。武士尚轻。○衰，七雷反。"
                },
                {
                    "paragraph": "军旅，则介而趋。",
                    "zhushu": "介，被甲。",
                    "type": 2
                },
                {
                    "paragraph": "节服氏，掌祭祀朝觐衮冕，六人维王之大常，",
                    "zhushu": "服衮冕者，从王服也。维，维之以缕。王旌十二旒，两两以缕缀连，旁三人持之。礼，天子旌曳地。郑司农云：“维，持之。”"
                },
                {
                    "paragraph": "诸侯则四人，其服亦如之。郊祀裘冕，二人执戈送逆尸从车。",
                    "zhushu": "裘冕者，亦从尸服也。裘，大裘也。凡尸，服卒者之上服。从车，从尸车送逆之往来。春秋传曰：“晋祀夏郊，董伯为尸。”",
                    "type": 2
                },
                {
                    "paragraph": "方相氏，掌蒙熊皮，黄金四目，玄衣朱裳，执戈扬盾，帅百隷而时难，以索室𢿛疫。",
                    "zhushu": "蒙，冒也。冒熊皮者，以惊𢿛疫疠之鬼，如今魌头也。时难，四时作方相氏以难郤凶恶也。月令：“季冬，命国难。”索，瘦也。○难，乃多反。𢿛，起俱反。魌，音欺。"
                },
                {
                    "paragraph": "大丧，先匶，",
                    "zhushu": "葬使之道。○先，悉荐反。匶，音柩。"
                },
                {
                    "paragraph": "及墓，入圹，以戈击四隅，𢿛方良。",
                    "zhushu": "圹，穿地中也。方良，罔两也。天子之椁柏，黄肠为里，而表以石焉。国语曰：“木石之怪䕫罔两。”○圹，苦晃反，又音旷。方，音罔。良，音两。",
                    "type": 2
                },
                {
                    "paragraph": "大仆，掌正王之服位，出入王之大命。",
                    "zhushu": "服，王举动所当衣也。位，立处也。出大命，王之教也。入大命，群臣所奏行。"
                },
                {
                    "paragraph": "掌诸侯之复逆。",
                    "zhushu": "郑司农云：“复，谓奏事也。逆，谓受下奏。”"
                },
                {
                    "paragraph": "王眡朝，则前正位而退，入亦如之。",
                    "zhushu": "前正位而退，道王，王既立，退居路门左，待朝毕。"
                },
                {
                    "paragraph": "建路鼓于大寝之门外，而掌其政，",
                    "zhushu": "大寝，路寝也。其门外，则内朝之中，如今宫殿端门下矣。政，鼓节与早晏。"
                },
                {
                    "paragraph": "以待达穷者与遽令。闻鼓声，则速逆御仆与御庶子。",
                    "zhushu": "郑司农云：“穷，谓穷𡨚失职，则来击此鼓，以达于王，若今时上变事击鼓矣。遽，传也。若今时驿马军书当急闻者，亦击此鼓，令闻此鼓声，则速逆御仆与御庶子也。大仆主令此二官，使速逆穷遽者。”玄谓达穷者，谓司寇之属朝士，掌以肺石达穷民，听其辞以告于主。遽令，邮驿上下程品。御仆、御庶子，直事鼓所者。大仆闻鼓声，则速逆此二官，当受其事以闻。○遽，其据反。传，张恋反。急闻，如字，又音问。"
                },
                {
                    "paragraph": "祭祀、宾客、丧纪，正王之服位，诏法仪，赞王牲事。",
                    "zhushu": "诏，告也。牲事，杀割𠤎载之属。"
                },
                {
                    "paragraph": "王出入，则自左驭而前驱。",
                    "zhushu": "前驱，如今道引也。道而居左自驭，不参乘，辟王也，亦有车右焉。○乘，绳证反。辟，音避。"
                },
                {
                    "paragraph": "凡军旅田役，赞王鼓。",
                    "zhushu": "王通鼓，佐击其余面。"
                },
                {
                    "paragraph": "救日月亦如之。",
                    "zhushu": "日月食时。春秋传曰：“非日月之眚不鼓。”眚，色景反。"
                },
                {
                    "paragraph": "大丧，始崩，戒鼓传达于四方，窆亦如之。",
                    "zhushu": "戒鼓，击鼓以警众也。故书戒为骇。郑司农云：“窆，谓葬下棺也。春秋传所谓日中而傰，礼记谓之封，皆葬下棺也，音相似。窆，读如庆封汜祭之汜。”○窆，彼验反，注之封音同。又皆逋邓反。傰，补邓反。泛，芳剑反。"
                },
                {
                    "paragraph": "县丧首服之法于宫门。",
                    "zhushu": "首服之法，谓免髽笄总广狭长短之数。县其书于宫门，示四方。○县，音玄。免，音问。髽，庄瓜反。"
                },
                {
                    "paragraph": "掌三公、孤、卿之吊劳。",
                    "zhushu": "王使往。○劳，力报反，下皆同。"
                },
                {
                    "paragraph": "王燕饮，则相其法。",
                    "zhushu": "相左右。○相，息亮反，下同。"
                },
                {
                    "paragraph": "王射，则赞弓矢。",
                    "zhushu": "赞，谓授之受之。"
                },
                {
                    "paragraph": "王眡燕朝，则正位，掌𢷤相。",
                    "zhushu": "燕朝，朝于路寝之庭。王图宗人之嘉事，则燕朝。"
                },
                {
                    "paragraph": "王不眡朝，则辞于三公及孤、卿。",
                    "zhushu": "辞，谓以王不视朝之意告之。春秋传曰：“公有疾，不视朔。”",
                    "type": 2
                },
                {
                    "paragraph": "小臣，掌王之小命，诏相王之小法仪。",
                    "zhushu": "小命，时事所敕问也。小法仪，趋行拱揖之容。"
                },
                {
                    "paragraph": "掌三公及孤卿之复逆，正王之燕服位。",
                    "zhushu": "谓燕居时也。玉藻曰：“王卒食，玄端而居。”"
                },
                {
                    "paragraph": "王之燕出入，则前驱。",
                    "zhushu": "燕出入，若今游于诸观苑。○观，古唤反。"
                },
                {
                    "paragraph": "大祭祀、朝觐，沃王盥。小祭祀、宾客、飨食，宾射掌事，如大仆之法。",
                    "zhushu": "宾射，与诸侯来朝者射。○盥，音管。"
                },
                {
                    "paragraph": "掌士大夫之吊劳。凡大事，佐大仆。",
                    "zhushu": "",
                    "type": 2
                },
                {
                    "paragraph": "祭仆，掌受命于王以眡祭祀，而警戒祭祀有司，纠百官之戒具。",
                    "zhushu": "谓王有故不亲祭也。祭祀有司，有事于祭祀者。纠，谓校录所当共之牲物。"
                },
                {
                    "paragraph": "既祭，帅群有司而反命，以王命劳之，诛其不敬者。大丧，复于小庙。",
                    "zhushu": "小庙，髙祖以下也。始祖曰大庙。春秋僖八年“秋七月，禘于大庙”。"
                },
                {
                    "paragraph": "凡祭祀，王之所不与，则赐之禽，都家亦如之。",
                    "zhushu": "郑司农云：“王之所不与，谓非郊庙尊祭祀，则王不与也。则赐之禽，公卿自祭其先祖，则赐之禽也。”玄谓王所不与，同姓有先王之庙。○与，音预。"
                },
                {
                    "paragraph": "凡祭祀致福者，展而受之。",
                    "zhushu": "臣有祭事，必致祭肉于君，所谓归胙也。展，谓录视其牲体数。体数者，大牢则以牛左肩臂臑折九个，少牢则以羊左肩七个，特牲则以豕左肩五个。○胙，存故反。臑，奴报反。折，之舌反。",
                    "type": 2
                },
                {
                    "paragraph": "御仆，掌群吏之逆及庶民之复，与其吊劳。",
                    "zhushu": "群吏，府史以下。"
                },
                {
                    "paragraph": "大祭祀，相盥而登。",
                    "zhushu": "相盥者，谓奉槃授巾与？登，谓为主登牲体于俎。特牲馈食礼：“主人降盥出，举入乃𠤎载。”○奉，芳勇反。为，于伪反。"
                },
                {
                    "paragraph": "大丧，持翣。",
                    "zhushu": "翣，棺饰也。持之者，夹蜃车。○翣，所甲反。蜃，辰轸反。"
                },
                {
                    "paragraph": "掌王之燕令，",
                    "zhushu": "燕居时之令。"
                },
                {
                    "paragraph": "以序守路鼓。",
                    "zhushu": "序，更。○更，平声。",
                    "type": 2
                },
                {
                    "paragraph": "隷仆，掌五寝之埽除粪洒之事。",
                    "zhushu": "五寝，五庙之寝也。周天子七庙，唯祧无寝。诗云“寝庙绎绎”，相连貌也。前曰庙，后曰寝。汜埽曰埽，埽席前曰拚。洒，洒也。郑司农云：“洒，当为洒。”玄谓论语曰：“子夏之门人，当洒埽应对。”○埽，素报反。除，如字，又直庶反。粪，方问反。洒，所卖反。祧，敕雕反。拚，方问反。洒，所买反。"
                },
                {
                    "paragraph": "祭祀，修寝。",
                    "zhushu": "于庙祭寝，或有事焉。月令：“凡新物，先荐寝庙。”"
                },
                {
                    "paragraph": "王行，洗乘石。",
                    "zhushu": "郑司农云：“乘石，王所登上车之石也。诗云‘有扁斯石，履之卑兮’。谓上车所登之石。”○乘，如字。扁，边典反。"
                },
                {
                    "paragraph": "掌跸宫中之事。",
                    "zhushu": "宫中有事则跸。郑司农云：“跸，谓止行者清道，若今时儆跸。”○跸，音毕。"
                },
                {
                    "paragraph": "大丧，复于小寝、大寝。",
                    "zhushu": "小寝，髙祖以下庙之寝也。始祖曰大寝。",
                    "type": 2
                },
                {
                    "paragraph": "弁师，掌王之五冕，皆玄冕，朱里，延，纽，",
                    "zhushu": "冕服有六，而言五冕者，大裘之冕盖无旒，不联数也。延，冕之覆在上，是以名焉。纽，小鼻在武上，笄所贯也。今时冠卷当簪者，广袤以冠縰，其旧象与？○数，所主反。卷，起全反。簪，庄林反。袤，音茂。縰，所买反。与，音余。"
                },
                {
                    "paragraph": "五采缫十有二就，皆五采玉十有二，玉笄，朱纮。",
                    "zhushu": "缫，杂文之名也。合五采丝为之绳，垂于延之前后，各十二，所谓邃延也。就，成也。绳之毎一帀而贯五采玉，十二斿则十二玉也。毎就闲盖一寸。朱纮，以朱组为纮也。纮一条，属两端于武。缫不言皆，有不皆者。此为衮衣之冕，十二斿，则用玉二百八十八。鷩衣之冕，缫九斿，用玉二百一十六。毳衣之冕，七斿，用玉百六十八。希衣之冕，五斿，用玉百二十。玄衣之冕，三斿，用玉七十二。○缫，音早，古藻字。□，息遂反。斿，音留。属，音烛。鷩，必灭反。布，张里反。"
                },
                {
                    "paragraph": "诸侯之缫斿九就，瑉玉三采，其余如王之事。缫斿皆就，玉瑱，玉笄。",
                    "zhushu": "侯，当为公，字之误也。三采，朱、白、苍也。其余，谓延纽皆玄覆朱里，与王同也，出此则异。缫斿皆就，皆三采也。毎缫九成，则九旒也。公之冕用玉百六十二。玉瑱，塞耳者。故书瑉作璑。郑司农云：“缫当为藻。缫，古字也；藻，今字也，同物同音。璑，恶玉名。”○侯，依注音公。瑉，亡贫反。瑱，吐练反。璑，音无。"
                },
                {
                    "paragraph": "王之皮弁，会五采玉璂，象邸，玉笄。",
                    "zhushu": "故书会作䯤。郑司农云：“读如马会之会，谓以五采束发也。士丧礼曰：‘𢶒用组，乃笄。’𢶒，读与䯤同，书之异耳。说曰：‘以组束发乃著笄，谓之𢶒。’沛国人谓反紒为䯤。璂，读如綦车毂之綦。”玄谓会读如大会之会。会，缝中也。璂，读如薄借綦之綦。綦，结也。皮弁之缝中，毎贯结五采玉十二以为饰，谓之綦。诗云“会弁如星”，又曰“其弁伊綦”是也。邸，下柢也，以象骨为之。○会，古外反，并䯤、𢶒二字亦同，或户外反。璂，音其。邸，丁礼反。著，张略反。紒，音计。綦，音其。缝，扶用反。柢，丁礼反，又音帝。"
                },
                {
                    "paragraph": "王之弁绖，弁而加环绖。",
                    "zhushu": "弁绖，王吊所服也。其弁如爵弁而素，所谓素冠也。而加环绖，环绖者，大如缌之麻绖，缠而不纠。司服职曰：“凡吊事，弁绖服。”"
                },
                {
                    "paragraph": "诸侯及孤卿大夫之冕、韦弁、皮弁、弁绖，各以其等为之，而掌其禁令。",
                    "zhushu": "各以其等，缫斿玉璂如其命数也。冕则侯、伯缫七就，用玉九十八；子、男缫五就，用玉五十；缫玉皆三采；孤缫四就，用玉三十二；三命之卿缫三就，用玉十八；再命之大夫藻再就，用玉八，藻玉皆朱绿。韦弁、皮弁，则侯、伯璂饰七，子、男璂饰五，玉亦三采；孤则璂饰四，三命之卿璂饰三，再命之大夫璂饰二，玉亦二采。弁绖之弁，其辟积如冕缫之就然。庶人吊者素委貌。一命之大夫冕而无斿，士变冕为爵弁。其韦弁、皮弁之会无结饰，弁绖之弁不辟积。禁令者，不得相僭逾也。玉藻曰：“君未有命，不敢即乘服。”不言冠弁，冠弁兼于韦弁、皮弁矣。不言服弁，服弁自天子以下，无饰无等。○辟积，必亦反，又博历反。",
                    "type": 2
                },
                {
                    "paragraph": "司甲。",
                    "zhushu": "阙。",
                    "type": 2
                },
                {
                    "paragraph": "司兵，掌五兵五盾，各辨其物与其等，以待军事。",
                    "zhushu": "五盾，干橹之属，其名未尽闻也。等，谓功沽上下。郑司农云：“五兵者，戈、殳、戟、酋矛、夷矛。”"
                },
                {
                    "paragraph": "及授兵，从司马之法以颁之。及其受兵输，亦如之；及其用兵，亦如之。",
                    "zhushu": "从司马之法，令师旅卒两人数所用多少也。兵输，谓师还有司还兵也。用兵，谓出给卫守。"
                },
                {
                    "paragraph": "祭祀，授舞者兵。",
                    "zhushu": "授以朱于玉戚之属。"
                },
                {
                    "paragraph": "大丧，廞五兵。",
                    "zhushu": "故书廞为淫。郑司农云：“淫，陈也。淫读为廞。”玄谓廞，兴也，兴作明器之役器五兵也。士丧礼下篇有甲胄干笮。○廞，虚金反。兴，虚鹰反。笮，侧白反。"
                },
                {
                    "paragraph": "军事，建车之五兵。会同亦如之。",
                    "zhushu": "车之五兵，郑司农所云者是也。步卒之五兵，则无夷矛，而有弓矢。",
                    "type": 2
                },
                {
                    "paragraph": "司戈盾，掌戈盾之物而颁之。",
                    "zhushu": "分与授用。"
                },
                {
                    "paragraph": "祭祀，授旅贲殳、故士戈盾，授舞者兵亦如之。",
                    "zhushu": "亦颁之也。故士，王族故士也，与旅贲当事则卫王也。殳，如校，长寻有四尺。"
                },
                {
                    "paragraph": "军旅、会同，授贰车戈盾，建乘车之戈盾，授旅贲及虎士戈盾。",
                    "zhushu": "乘车，王所乘车也。军旅则革路，会同则金路。○乘，绳证反，后“乘马”“陪乘”“参乘”皆准此。注“所乘车”，依字。"
                },
                {
                    "paragraph": "及舍，设藩盾，行则敛之。",
                    "zhushu": "舍，止也。藩盾，盾可以藩卫者，如今之扶苏与？○与，音余。",
                    "type": 2
                },
                {
                    "paragraph": "司弓矢，掌六弓、四弩、八矢之法，辨其名物，而掌其守藏与其出入。",
                    "zhushu": "法，曲直长短之数。○守，手又反，亦如字。藏，才浪反。"
                },
                {
                    "paragraph": "中春献弓弩，中秋献矢箙。",
                    "zhushu": "弓弩成于和，矢箙成于坚。箙，盛矢器也，以兽皮为之。○中，音仲，下同。箙，音服。"
                },
                {
                    "paragraph": "及其颁之，王弓、弧弓以授射甲革、椹质者；夹弓、庾弓以授射豻侯、鸟兽者；唐弓、大弓以授学射者、使者、劳者。",
                    "zhushu": "王、弧、夹、庾、唐、大六者，弓异体之名也。往体寡，来体多，曰王、弧。往体多，来体寡，曰夹、庾。往体、来体若一，曰唐、大。甲革，革甲也。春秋传曰：“蹲甲而射之。”质，正也。树椹以为射正。射甲与椹，试弓习武也。豻侯五十步，及射鸟兽，皆近射也。近射用弱弓，则射大侯者用王、弧，射参侯者用唐、大矣。学射者弓用中，后习强弱则易也。使者、劳者弓亦用中，远近可也。劳者，勤劳王事，若晋文侯、文公受王弓矢之赐者。故书椹为鞎。郑司农云：“椹字或为鞎，非是也。圉师职曰：‘射则充椹质。’又此司弓矢职曰：‘泽共射椹质之弓矢。’言射椹质自有弓，谓主弧弓也。以此观之，言鞎质者非。”○射甲，食亦反。下以意求之。椹，张林反。夹，古洽反，又古协反。庾，师儒相传读庾，本或作庚。豻，音岸。使者，所吏反。蹲，音存，又才官反。参，素感反。易，以豉反。鞎，户根反，一音魂，或胡本反。"
                },
                {
                    "paragraph": "其矢箙皆从其弓。",
                    "zhushu": "从弓数也。毎弓者一箙百矢。"
                },
                {
                    "paragraph": "凡弩，夹、庾利攻守，唐、大利车战、野战。",
                    "zhushu": "攻城垒者与其自守者相迫近，弱弩发疾也。车战、野战，进退非强则不及。弩无王、弧，王、弧恒服弦，往体少者，使矢不疾。"
                },
                {
                    "paragraph": "凡矢，枉矢、絜矢利火射，用诸守城、车战；杀矢、鍭矢用诸近射、田猎；矰矢、茀矢用诸弋射；恒矢、庳矢用诸散射。",
                    "zhushu": "此八矢者，弓弩各有四焉。枉矢、杀矢、矰矢、恒矢，弓所用也。絜矢、鍭矢、茀矢、庳矢，弩所用也。枉矢者，取名变星，飞行有光，今之飞矛是也，或谓之兵矢。絜矢象焉。二者皆可结火以射敌、守城、车战。前于重，后微轻，行疾也。杀矢，言中则死。鍭矢象焉，鍭之言𠋫也。二者皆可以司𠋫射敌之近者及禽兽，前尤重，中深，而不可远也。结缴于矢谓之矰，矰，髙也。茀矢象焉，茀之言刜也。二者皆可以弋飞鸟，刜罗之也。前于重，又微轻，行不低也。诗云：“弋凫与鴈。”恒矢，安居之矢也。庳矢象焉。二者皆可以散射也，谓礼射及习射也。前后订，其行平也。凡矢之制：枉矢之属五分，二在前，三在后；杀矢之属参分，一在前，二在后；矰矢之属七分，三在前，四在后；恒矢之属轩輖中，所谓志也。郑司农云：“痺矢，读为人罢短之罢。”玄谓庳读如痺病之痺，痺之言伦比。○絜，苦结反，又音结。鍭，音𠋫，又音侯。矰，音增。茀，扶弗反，一孚忽反。庳，方二反。比，同。散，素旦反。中，丁仲反，下同。缴，音灼。刜，孚物反。订，音亭，又当定反。輖，音周，又丁二反。"
                },
                {
                    "paragraph": "天子之弓合九而成规，诸侯合七而成规，大夫合五而成规，士合三而成规，句者谓之弊弓。",
                    "zhushu": "体往来之衰也。往体寡，来体多，则合多；往体多，来体寡，则合少而圜。弊，犹恶也。句者恶则直者善矣。○弊，婢世反，又扶灭反。衰，初危反。圜，音圆。"
                },
                {
                    "paragraph": "凡祭祀，共射牲之弓矢。",
                    "zhushu": "射牲，示亲杀也。杀牲非尊者所亲，唯體为可。国语曰：“禘郊之事，天子必自射其牲。”"
                },
                {
                    "paragraph": "泽，共射椹质之弓矢。",
                    "zhushu": "郑司农云：“泽，泽宫也，所以习射选士之处也。”射义曰：“天子将祭，必先习射于泽。泽者，所以择士也。已射于泽，而后射于射宫，射中者得与于祭。”"
                },
                {
                    "paragraph": "大射、燕射，共弓矢如数并夹。",
                    "zhushu": "如数，如当射者之数也。每人一弓乘矢，并夹，矢籋也。○夹，音甲。乘，绳证反，四矢曰乘。籋，奴辄反，又女十反。"
                },
                {
                    "paragraph": "大丧，共明弓矢。",
                    "zhushu": "弓矢，明器之用器也。士丧礼下篇曰：“用器弓矢。”"
                },
                {
                    "paragraph": "凡师役、会同，颁弓弩各以其物，从授兵甲之仪。",
                    "zhushu": "物，弓弩矢箙之属。○从，才用反。"
                },
                {
                    "paragraph": "田弋，充笼箙矢，共矰矢。",
                    "zhushu": "笼，竹箙也。矰矢不在箙者，为其相绕乱，将用乃共之。○笼，鲁东反。为，于伪反。"
                },
                {
                    "paragraph": "凡亡矢者，弗用则更。",
                    "zhushu": "更，偿也。用而弃之则不偿。○更，音庚。",
                    "type": 2
                },
                {
                    "paragraph": "缮人，掌王之用弓、弩、矢、箙、矰、弋、抉、拾。",
                    "zhushu": "郑司农云：“抉者，所以纵弦也。拾者，所以引弦也。”诗云：“抉拾既次。”诗家说或谓抉谓引弦彄也，拾谓鞲扞也。玄谓抉，挟矢时所以持弦饰也，著右手巨指。士丧礼曰：“抉，用正玉棘若檡棘。”则天子用象骨与？韛扞著左臂里，以韦为之。○抉，古穴反。彄，苦侯反。鞲，古侯反。扞，胡旦反。挟，子协反，一音户牒反。著，丁略反，或直略反。檡，音泽。与，音余。"
                },
                {
                    "paragraph": "掌诏王射，",
                    "zhushu": "告王当射之节。"
                },
                {
                    "paragraph": "赞王弓矢之事。",
                    "zhushu": "授之，受之。"
                },
                {
                    "paragraph": "凡乘车，充其笼箙，载其弓弩，",
                    "zhushu": "充笼箙者以矢。"
                },
                {
                    "paragraph": "既射则敛之，",
                    "zhushu": "敛，藏之也。诗云：“彤弓弨兮，受言藏之。”"
                },
                {
                    "paragraph": "无会计。",
                    "zhushu": "亡败多少不计。○会，古外反，下大会同，后会计之类放此。",
                    "type": 2
                },
                {
                    "paragraph": "槀人，掌受财于职金，以赍其工。",
                    "zhushu": "赍其工者，给市财用之直。○赍，音咨，后皆同。"
                },
                {
                    "paragraph": "弓六物为三等，弩四物亦如之。",
                    "zhushu": "三等者，上中下人各有所宜。弓人职曰：“弓长六尺六寸，谓之上制，上士服之；弓长六尺三寸，谓之中制，中士服之；弓长六尺，谓之下制，下士服之。”弩及矢箙长短之制未闻。"
                },
                {
                    "paragraph": "矢八物皆三等，箙亦如之。春献素，秋献成，",
                    "zhushu": "矢箙，春作秋成。"
                },
                {
                    "paragraph": "书其等以飨工，",
                    "zhushu": "郑司农云：“书工功拙髙下之等，以制其飨食也。”玄谓飨，酒肴劳之也。上工作上等，其飨厚；下工作下等，其飨薄。"
                },
                {
                    "paragraph": "乘其事，试其弓弩，以下上其食而诛赏，",
                    "zhushu": "郑司农云：“乘，计也，计其事之成功也。故书试为考。”玄谓考之而善，则上其食；尤善，又赏之。否者反此。○试，音考。"
                },
                {
                    "paragraph": "乃入功于司弓矢及缮人。",
                    "zhushu": "功，成。"
                },
                {
                    "paragraph": "凡赍财与其出入，皆在槀人，以待会而攷之，亡者阙之。",
                    "zhushu": "皆在槀人者，所赍工之财及弓弩矢箙，出入其簿书，槀人藏之。阙，犹除也。弓弩矢箙弃亡者除之，计今见在者。",
                    "type": 2
                },
                {
                    "paragraph": "戎右，掌戎车之兵革使，",
                    "zhushu": "使，谓王使以兵，有所诛斩也。春秋传曰：“战于殽，晋梁弘御戎，莱驹为右。战之明日，襄公缚秦囚，使莱驹以戈斩之。”○使，色吏反。"
                },
                {
                    "paragraph": "诏赞王鼓，",
                    "zhushu": "既告王当鼓之节，又助击之。"
                },
                {
                    "paragraph": "传王命于陈中。",
                    "zhushu": "为王大言之也。○陈，直慎反。为，于伪反。"
                },
                {
                    "paragraph": "会同，充革车。",
                    "zhushu": "会同，王虽乘金路，犹以革路从行也。充之者，谓居左也。曲礼曰：“乘君之乘车，不敢旷左。”"
                },
                {
                    "paragraph": "盟，则以玉敦辟盟，遂役之。",
                    "zhushu": "郑司农云：“敦，器名也。辟，法也。”玄谓将㰱血者，先执其器，为众陈其载辞，使心皆开辟也。役之者，传敦血，授当㰱者。○敦，音对，又都爱反。㰱，所洽反。"
                },
                {
                    "paragraph": "赞牛耳、桃茢。",
                    "zhushu": "郑司农云：“赞牛耳，春秋传所谓执牛耳者。故书茢为灭，杜子春云：‘灭当为厉。’”玄谓尸盟者割牛耳取血，助为之。及血在敦中，以桃茢拂之，又助之也。耳者盛以珠盘，尸盟者执之。桃，鬼所畏也。茢，苕帚，所以扫不祥。○茢，音列，又音例。",
                    "type": 2
                },
                {
                    "paragraph": "齐右，掌祭祀、会同、宾客前齐车，王乘则持马，行则陪乘。",
                    "zhushu": "齐车，金路，王自整齐之车也。前之者，己驾王未乘之时。陪乘，参乘，谓车右也。齐右与齐仆同车，而有祭祀之事，则兼玉路之右，然则戎右兼田右与？○齐，侧皆反。下齐车、齐仆同。乘，绳证反，又音绳。与，音余。"
                },
                {
                    "paragraph": "凡有牲事，则前马。",
                    "zhushu": "王见牲则拱而式，居马前却行，备惊奔也。曲礼曰：“国君下宗庙，式齐牛。”",
                    "type": 2
                },
                {
                    "paragraph": "道右，掌前道车。王出入则持马陪乘，如齐车之仪，",
                    "zhushu": "道车，象路也。王行道德之车。"
                },
                {
                    "paragraph": "自车上谕命于从车，",
                    "zhushu": "自，由。"
                },
                {
                    "paragraph": "诏王之车仪。",
                    "zhushu": "顾式之属。"
                },
                {
                    "paragraph": "王式则下，前马，王下则以盖从。",
                    "zhushu": "以盖从，表尊。",
                    "type": 2
                },
                {
                    "paragraph": "大驭，掌驭玉路以祀，及犯軷，王自左驭，驭下祝，登，受辔，犯軷，遂驱之。",
                    "zhushu": "行山曰軷。犯之者，封土为山象，以菩刍棘柏为神主，既祭之，以车轹之而去，喻无险难也。春秋传曰“跋涉山川”。自，由也。王由左驭，禁制马使不行也。故书軷作罚。杜子春云：“罚当为軷。軷读为别异之别，谓祖道轹軷磔犬也。诗云：‘载谋载惟，取萧祭脂，取羝以軷。’诗家说曰：‘将出祖道，犯軷之祭也。’聘礼曰：‘乃舍軷，饮酒于其侧。’礼家说亦谓道祭。”○軷，蒲末反。祝，之又反。菩，音负，一音倍。轹，音历。磔，陟格反。羝，丁兮反。舍，音释。"
                },
                {
                    "paragraph": "及祭，酌仆，仆左执辔，右祭两轵，祭軓，乃饮。",
                    "zhushu": "故书轵为𨊻，軓为范。杜子春云：“文当如此‘左’不当重，重非是。”书亦或如子春言。又云：“𨊻当作轵，轵谓两轊也。其或言軷，亦非是。”又云：“軓当为𨊠，𨊠，谓车轼前也。或读𨊻为为簪笄之笄。”○轵，音纸。軓，音犯。𨊻，音鸡。重，直龙反。轊，音卫。"
                },
                {
                    "paragraph": "凡驭路，行以肆夏，趋以采荠。",
                    "zhushu": "凡驭路，谓五路也。肆夏、采荠，乐章也。行，谓大寝至路门。趋，谓路门至应门。○荠，才私反。"
                },
                {
                    "paragraph": "凡驭路仪，以鸾和为节。",
                    "zhushu": "舒疾之法也。鸾在衡，和在轼，皆以金为铃。",
                    "type": 2
                },
                {
                    "paragraph": "戎仆，掌驭戎车，",
                    "zhushu": "戎车，革路也，师出，王乘以自将。"
                },
                {
                    "paragraph": "掌王倅车之政，正其服。",
                    "zhushu": "倅，副也。服，谓众乘戎车者之衣服。○倅，七内反，又仓爱反。"
                },
                {
                    "paragraph": "犯軷，如王路之仪。凡巡守及兵车之会，亦如之。",
                    "zhushu": "如在军。"
                },
                {
                    "paragraph": "掌凡戎车之仪。",
                    "zhushu": "凡戎车，众之兵车也。书序曰：“武王戎车三百两。”",
                    "type": 2
                },
                {
                    "paragraph": "齐仆，掌驭金路以宾。",
                    "zhushu": "以待宾客。○宾，如字。"
                },
                {
                    "paragraph": "朝、觐、宗、遇、飨、食皆乘金路，其法仪各以其等为车送逆之节。",
                    "zhushu": "节，谓王乘车迎宾客及送相去远近之数。上公九十步，侯伯七十步，子男五十步。司仪职曰“车逆拜辱”，又曰“及出车送”。",
                    "type": 2
                },
                {
                    "paragraph": "道仆，掌驭象路以朝夕、燕出入，其法仪如齐车。",
                    "zhushu": "朝夕，朝朝莫夕。○朝夕，直遥反，注“朝夕”同。朝朝，上如字，下直遥反。莫夕，音暮。"
                },
                {
                    "paragraph": "掌贰车之政令。",
                    "zhushu": "贰，亦副。",
                    "type": 2
                },
                {
                    "paragraph": "田仆，掌驭田路以田以鄙。",
                    "zhushu": "田路，木路也。田，田猎也。鄙，循行县鄙。○行，下孟反。"
                },
                {
                    "paragraph": "掌佐车之政，",
                    "zhushu": "佐，亦副。"
                },
                {
                    "paragraph": "设驱逆之车，",
                    "zhushu": "驱，驱禽使前趋获。逆，衙还之，使不出围。○驱，如字，又起遇反。衙，又作御，同，五嫁反。"
                },
                {
                    "paragraph": "令获者植旌。",
                    "zhushu": "以告获也。植，树也。○植，直吏反，又时力反。"
                },
                {
                    "paragraph": "及献，比禽。",
                    "zhushu": "田弊，获者各献其禽。比，种物相从次数之。○比，毗志反。种，章勇反。数，所主反。"
                },
                {
                    "paragraph": "凡田，王提马而走，诸侯晋，大夫驰。",
                    "zhushu": "提，犹举也。晋，犹抑也。使人扣而举之、抑之，皆止奔也。驰，放不扣。○扣，音口。",
                    "type": 2
                },
                {
                    "paragraph": "驭夫，掌驭贰车、从车、使车，",
                    "zhushu": "贰车，象路之副也。从车，戎路、田路之副也。使车，驱逆之车。"
                },
                {
                    "paragraph": "分公马而驾治之。",
                    "zhushu": "乘调六种之马。",
                    "type": 2
                },
                {
                    "paragraph": "校人，掌王马之政，",
                    "zhushu": "政，谓差择养乘之数也。月令曰“班马政”。"
                },
                {
                    "paragraph": "辨六马之属，种马一物，戎马一物，齐马一物，道马一物，田马一物，驽马一物。",
                    "zhushu": "种，谓上善似母者。以次差之：玉路驾种马，戎路驾戎马，金路驾齐马，象路驾道马，田路驾田马，驽马给宫中之役。"
                },
                {
                    "paragraph": "凡颁良马而养乘之，乘马一师四圉；三乘为皂，皂一趣马；三皂为系，系一驭夫；六系为廏，廏一仆夫；六廏成校，校有左右。驽马三良马之数，丽马一圉，八丽一师，八师一趣马，八趣马一驭夫。",
                    "zhushu": "良，善也。善马，五路之马。郑司农云：“四匹为乘，养马为圉。故春秋传曰：‘马有圉，牛有牧。’”玄谓二耦为乘。师、趣马、驭夫、仆夫，帅之名也。趣马下士，御夫中士，则仆夫上士也。自乘至廏，其数二百一十六匹。易“乾为马”，此应乾之策也。至校变为言成者，明六马各一廏，而王马小备也。校有左右，则良马一种者，四百三十二匹，五种合二千一百六十匹。驽马三之，则为千二百九十六匹。五良一驽，凡三千四百五十六匹，然后王马大备。诗云“騋牝三千”，此谓王马之大数与？丽，耦也。驽马自圉至驭夫，凡马千二十四匹，与三良马之数不相应，“八”皆宜为“六”字之误也。师十二匹，趣马七十二匹，则驭夫四百三十二匹矣，然后而三之。既三之，无仆夫者，不驾于五路，卑之也。○八，皆音六。策，初革反。与，音余。"
                },
                {
                    "paragraph": "天子十有二闲，马六种；邦国六闲，马四种；家四闲，马二种。",
                    "zhushu": "降杀之差，每廏为一闲。诸侯有齐马、道马、田马，大夫有田马，各一闲。其驽马则皆分为三焉。○杀，所界反。"
                },
                {
                    "paragraph": "凡马，特居四之一。",
                    "zhushu": "欲其乘之性相似也。物同气则心一。郑司农云：“四之一者，三牝一牡。”"
                },
                {
                    "paragraph": "春祭马祖，执驹。",
                    "zhushu": "马祖，天驷也。孝经说曰：“房为龙马。”郑司农云：“执驹，无令近母，犹攻驹也。二岁曰驹，三岁曰駣。”玄谓执，犹拘也。春通淫之时，驹弱，血气未定，为其乘匹伤之。○駣，音肇，又音道。"
                },
                {
                    "paragraph": "夏祭先牧，颁马，攻特。",
                    "zhushu": "先牧，始养马者，其人未闻。夏通淫之后，攻其特，为其蹄啮，不可乘用。郑司农云：“攻特，谓騬之。”○蹄，大计反，又音啼，后同。騬，音缯，又音绳。"
                },
                {
                    "paragraph": "秋祭马社，臧仆。",
                    "zhushu": "马社，始乘马者。世本作曰：“相土作乘马。”郑司农云：“臧仆，谓简练驭者，令皆善也。”玄谓仆，驭五路之仆。○臧，子郎反。相，息亮反。"
                },
                {
                    "paragraph": "冬祭马步，献马，讲驭夫。",
                    "zhushu": "马步，神为灾害马者。献马，见成马于王也。驭夫，驭贰车、从车、使车者。讲，犹简习。○见，贤遍反。"
                },
                {
                    "paragraph": "凡大祭祀、朝觐、会同，毛马而颁之，",
                    "zhushu": "毛马，齐其色也。颁，授当乘之。○毛，如字，又莫报反。"
                },
                {
                    "paragraph": "饰币马，执扑而从之。",
                    "zhushu": "郑司农云：“校人主饰之也。币马，以马遗人，当币处者也。聘礼曰：‘马则北面，奠币于其前。’士丧礼下篇曰：‘荐马，缨三就，入门北面，交辔，圉人夹牵之，驭者执策立干马后。’”○扑，普卜反。遗，唯季反。"
                },
                {
                    "paragraph": "凡宾客，受其币马。",
                    "zhushu": "宾客之币马，来朝聘而享王者。"
                },
                {
                    "paragraph": "大丧，饰遣车之马，及葬，埋之。",
                    "zhushu": "言埋之，则是马涂车之刍灵。"
                },
                {
                    "paragraph": "田猎，则帅驱逆之车。",
                    "zhushu": "帅，犹将也。"
                },
                {
                    "paragraph": "凡将事于四海、山川，则饰黄驹。",
                    "zhushu": "四海，犹四方也。王巡守，过大山川，则有杀驹以祈沈礼与？玉人职有宗祝以黄金勺前马之礼。○沈，直金反，又直荫反。"
                },
                {
                    "paragraph": "凡国之使者，共其币马。",
                    "zhushu": "使者所用私觌。○使，所吏反。"
                },
                {
                    "paragraph": "凡军事，物马而颁之。",
                    "zhushu": "物马，齐其力。"
                },
                {
                    "paragraph": "等驭夫之禄，",
                    "zhushu": "驭夫，于趣马、仆夫为中，举中见上下。"
                },
                {
                    "paragraph": "宫中之稍食。",
                    "zhushu": "师圉府史以下也。郑司农云：“稍食曰禀。”",
                    "type": 2
                },
                {
                    "paragraph": "趣马，掌赞正良马，而齐其饮食，简其六节。",
                    "zhushu": "赞，佐也。佐正者，谓校人臧仆讲驭夫之时。简，差也。节，犹量也。差择王马以为六等。"
                },
                {
                    "paragraph": "掌驾说之颁，",
                    "zhushu": "用马之第次。○说，始锐反。"
                },
                {
                    "paragraph": "辨四时之居治，以听驭夫。",
                    "zhushu": "居，谓牧庌所处。治，谓执驹攻特之属。○庌，音雅，后同。",
                    "type": 2
                },
                {
                    "paragraph": "巫马，掌养疾马而乘治之，相医而药攻马疾，受财于校人。",
                    "zhushu": "乘，谓驱步以发其疾，知所疾处乃治之。相，助也。○相，息亮反。"
                },
                {
                    "paragraph": "马死，则使其贾粥之，入其布于校人。",
                    "zhushu": "布，泉也。郑司农云：“贾，谓其属官小吏贾二人。粥，卖也。”○贾，音嫁，又音古。粥，音育。",
                    "type": 2
                },
                {
                    "paragraph": "牧师，掌牧地，皆有厉禁而颁之。",
                    "zhushu": "颁马授圉者所牧处。"
                },
                {
                    "paragraph": "孟春焚牧，",
                    "zhushu": "焚牧地以除陈，生新草。"
                },
                {
                    "paragraph": "中春通淫，",
                    "zhushu": "中春，阴阳交、万物生之时，可以合马之牝牡也。月令季春“乃合累牛腾马，游牝于牧”，秦时书也。秦地寒凉，万物后动。○中，音仲。累，力追反。"
                },
                {
                    "paragraph": "掌其政令。凡田事，赞焚莱。",
                    "zhushu": "焚莱者，山泽之虞。"
                },
                {
                    "paragraph": "廋人，掌十有二闲之政教，以阜马、佚特、教駣、攻驹及祭马祖、祭闲之先牧，及执驹、散马耳、圉马。",
                    "zhushu": "九者皆有政教焉。阜，盛壮也。诗云：“四牡孔阜。”杜子春云：“佚当为逸。”郑司农云：“马三岁曰駣，二岁曰驹。散读为中散大夫之散，谓聒马耳，母令菩惊也。”玄谓逸者，用之不使甚劳，安其血气也。教駣，始乘习之也。攻驹，騬其蹄啮者。闲之先牧，先牧制闲者。散马耳，以竹括押其耳，头动摇则括中物，后遂串习，不复惊。○佚，音逸。散，素但反。聒，古活反。押，音甲。中物，丁仲反。"
                },
                {
                    "paragraph": "正校人员选。",
                    "zhushu": "校人，谓师圉也。正员选者，选择可备员者平之。"
                },
                {
                    "paragraph": "马八尺以上为龙，七尺以上为騋，六尺以上为马。",
                    "zhushu": "大小异名。尔雅曰：“騋，牝骊牡玄，驹褭骖。”郑司农云以月令曰“驾苍龙”。○牝，频忍反。骊，力知反，绝句。牡玄，绝句。褭，奴了反，又音绕。",
                    "type": 2
                },
                {
                    "paragraph": "圉师，掌教圉人养马。春除蓐、衅廏，始牧，夏庌马，冬献马。射则充椹质，茨墙则翦阖。",
                    "zhushu": "蓐，马兹也。马既出而除之。新衅焉，神之也。春秋传曰：“凡马，日中而出，日中而入。”故字庌为讶。郑司农云：“当为庌。”玄谓庌，庑也，庑所以庇马凉也。充，犹居也。茨，盖也。阖，苫也。椹质翦阖，圉人所习也。杜子春读椹为齐人言鈇椹之椹。椹质，所射者习射处。○蓐，音辱。茨，在私反。阖，户腊反。讶，五嫁反。苫，伤占反。鈇，芳扶反。所射，食亦反。",
                    "type": 2
                },
                {
                    "paragraph": "圉人，掌养马刍牧之事，以役圉师。",
                    "zhushu": "役者，圉师使令焉。"
                },
                {
                    "paragraph": "凡宾客、丧纪，牵马而入陈。",
                    "zhushu": "宾客之马，王所以赐之者。诗云：“虽无予之，路车乘马。”丧纪之马，启后所荐马。"
                },
                {
                    "paragraph": "廞马亦如之。",
                    "zhushu": "廞马，遣车之马，人捧之，亦牵而入陈。○捧，扶恭反。",
                    "type": 2
                },
                {
                    "paragraph": "职方氏，掌天下之图，以掌天下之地，辨其邦国、都鄙、四夷、八蛮、七闽、九貉、五戎、六狄之人民，与其财用、九谷、六畜之数要，周知其利害，",
                    "zhushu": "天下之图，如今司空舆地图也。郑司农云：“东方曰夷，南方曰蛮，西方曰戎，北方曰貉狄。”玄谓闽，蛮之别也。国语曰：“闽，芊蛮矣。”四、八、七、九、五、六，周之所服国数也。财用，泉谷货贿也。利，金锡竹箭之属。害，神奸，铸鼎所象百物也。尔雅曰：“九夷、八蛮、六戎、五狄，谓之四海。”○闽，亡巾反，又音文，又亡千反。汉书音义服虔音近蛮，应劭音近文。貉，孟白反。畜，许又反，下皆同。芉，亡氏反。"
                },
                {
                    "paragraph": "乃辨九州之国，使同贯利。",
                    "zhushu": "贯，事也。"
                },
                {
                    "paragraph": "东南曰扬州，其山镇曰会稽，其泽薮曰具区，其川三江，其浸五湖，其利金锡竹箭，其民二男五女，其畜宜鸟兽，其谷宜稻。",
                    "zhushu": "镇，名山安地德者也。会稽在山阴。大泽曰薮。具区、五湖在吴南。浸，可以为陂灌漑者。锡，镴也。箭，筿也。鸟兽，孔雀、鸾、䴔䴖、犀、象之属。故书箭为晋。杜子春曰：“晋当为箭，书亦或为箭。”○会，古外反。薮，素口反。区，起俱反。浸，子鸩反。镴，音腊。"
                },
                {
                    "paragraph": "正南曰荆州，其山镇曰衡山，其泽薮曰云瞢，其川江汉，其浸颍湛，其利丹银齿革，其民一男二女，其畜宜鸟兽，其谷宜稻。",
                    "zhushu": "衡山在湘南。云瞢在华容。颍，出阳城，宜属豫州，在此非也。湛，未闻。齿，象齿也。革，犀兕革也。杜子春云：“湛，读当为人名湛之湛，湛，或为淮。”○瞢，亡贡反，一音亡雄反。湛，直减反，又音沈，又唐感反。"
                },
                {
                    "paragraph": "河南曰豫州，其山镇曰华山，其泽薮曰圃田，其川荧雒，其浸波溠，其利林漆丝枲，其民二男三女，其畜宜六扰，其谷宜五种。",
                    "zhushu": "华山在华阴。圃田在中牟。荥，兖水也，出东垣，入于河，泆为荥，荥在荥阳。波，读为播。禹贡曰“荥播既都”。春秋传曰：“楚子除道梁溠，营军临随。”则溠宜属荆州，在此非也。林，竹木也。六扰，马、牛、羊、豕、犬、鸡。五种，黍、稷、菽、麦、稻。○华，如字，又胡化反。圃，布古反。荧，户扃反。溠，音诈，又庄加反。枲，思似反。扰，而小反，又音饶。播，音波。都，张鱼反。"
                },
                {
                    "paragraph": "正东曰青州，其山镇曰沂山，其泽薮曰望诸，其川淮泗，其浸沂沭，其利蒲鱼，其民二男二女，其畜宜鸡狗，其谷宜稻麦。",
                    "zhushu": "沂山，沂水所出也，在盖。望诸，明都也，在睢阳。沭，出东莞。二男二女，数等，似误也，盖当与兖州同二男三女。郑司农云：“淮或为睢，沭或为洙。”○沂，鱼祈反。沭，音述，一，余戌反。明都，禹贡作“孟猪”。"
                },
                {
                    "paragraph": "河东曰兖州，其山镇曰岱山，其泽薮曰大野，其川河、泲，其浸卢、维，其利蒲、鱼，其民二男三女，其畜宜六扰，其谷宜四种。",
                    "zhushu": "岱山在博。大野在巨野。卢维，当为雷雍，字之误也。禹贡曰：“雷夏既泽，雍沮会同。”雷夏在城阳。四种，黍、稷、稻、麦。○野，如字，又音与。泲，子礼反。卢维，上音雷，下于恭反。"
                },
                {
                    "paragraph": "正西曰雍州，其山镇曰岳山，其泽薮曰弦蒲，其川泾汭，其浸渭洛，其利玉石，其民三男二女，其畜宜牛马，其谷宜黍稷。",
                    "zhushu": "岳，吴岳也，及弦蒲在汧。泾出泾阳。汭在豳地。诗大雅公刘曰“汭㘲之即”。洛出怀德。郑司农云：“弦或为汧，蒲或为浦。”○雍，于用反。汭，如锐反。汧，口千反。㘲，弓六反。"
                },
                {
                    "paragraph": "东北曰幽州，其山镇曰医无闾，其泽薮曰貕养，其川河泲，其浸菑时，其利鱼、盐，其民一男三女，其畜宜四扰，其谷宜三种。",
                    "zhushu": "医无闾在辽东，貕养在长广，菑出莱芜，时出般阳。四扰，马、牛、羊、豕。三种，黍、稷、稻。杜子春读貕为奚。○貕，音兮。般，步千反。"
                },
                {
                    "paragraph": "河内曰冀州，其山镇曰霍山，其泽薮曰扬纡，其川漳，其浸汾潞，其利松柏，其民五男三女，其畜宜牛羊，其谷宜黍稷。",
                    "zhushu": "霍山在□。扬纡所在未闻。漳出长子。汾出汾阳。潞出归德。○纡，于于反。汾，扶文反。潞，音路。长，丁丈反，县名。"
                },
                {
                    "paragraph": "正北曰并州，其山镇曰恒山，其泽薮曰昭余祁，其川乎池、呕夷，其浸涞、易，其利布帛，其民二男三女，其畜宜五扰，其谷宜五种。",
                    "zhushu": "恒山在上曲阳。昭余祁在邬。乎池出卤城。呕夷，祁夷与？出平舒。涞出广昌。易出故安。五扰，马、牛、羊、犬、豕。五种，黍、稷、菽、麦、稻也。凡九州及山镇泽薮言曰者，以其非一，曰其大者耳。此州界，扬、荆、豫、兖、雍、冀与禹贡略同，青州则徐州地也，幽、并则青、冀之北也，无徐、梁。○乎，唤胡反，又呼哥反，又香刑反。池，徒多反，又如字。呕，乌侯反，一音驱。邬，于据反，县名。卤，音鲁。"
                },
                {
                    "paragraph": "乃辨九服之邦国，方千里曰王畿，其外方五百里曰侯服，又其外方五百里曰甸服，又其外方五百里曰男服，又其外方五百里曰采服，又其外方五百里曰卫服，又其外方五百里曰蛮服，又其外方五百里曰夷服，又其外方五百里曰镇服，又其外方五百里曰藩服。",
                    "zhushu": "服，服事天子也。诗云“侯服于周”。"
                },
                {
                    "paragraph": "凡邦国千里，封公以方五百里则四公，方四百里则六侯，方三百里则七伯，方二百里则二十五子，方百里则百男，以周知天下。",
                    "zhushu": "以此率徧知四海九州邦国多少之数也。方千里者，为方百里者百，以方三百里之积，以九约之，得十一有奇。云“七伯”者，字之误也。周九州之界，方七千里，七七四十九，方千里者四十九，其一为畿内，余四十八，八州各有方千里者六。周公变殷汤之制，虽小国，地皆方百里。是毎事言“则”者，设法也。设法者，以待有功而大其封。一州之中，以其千里封公，则可四；又以其千里封侯，则可六；又以其千里封伯，则可十一；又以其千里封子，则可二十五；又以其千里封男，则可百。公侯伯子男，亦不是过也。州二百一十国，以男备其数焉。其余以为附庸。四海之封，黜陟之功，亦如之。虽有大国，爵称子而己。郑司农云：“此制亦见大司徒职曰：‘诸公之地方五百里，诸侯之地方四百里，诸伯之地方三百里，诸子之地方二百里，诸男之地方百里。’”○率，音律，又音类。奇，纪宜反。见，贤遍反。"
                },
                {
                    "paragraph": "凡邦国，小大相维，",
                    "zhushu": "大国比小国，小国事大国，各有属相维联也。"
                },
                {
                    "paragraph": "王设其牧，",
                    "zhushu": "选诸侯之贤者为牧，使牧理之。"
                },
                {
                    "paragraph": "制其职，各以其所能。",
                    "zhushu": "牧监参伍之属。用能，所任秩次。"
                },
                {
                    "paragraph": "制其贡，各以其所有。",
                    "zhushu": "国之地物所有。"
                },
                {
                    "paragraph": "王将巡守，则戒于四方，曰：“各修平乃守，攻乃职事，无敢不敬戒，国有大刑。”",
                    "zhushu": "乃，犹女也。守，谓国竟之内。职事，所当共具。○女，音汝。"
                },
                {
                    "paragraph": "及王之所行，先道，帅其属而巡戒令。",
                    "zhushu": "先道，先由王所从道居前，行其前日所戒之令。"
                },
                {
                    "paragraph": "王殷国，亦如之。",
                    "zhushu": "殷，犹众也。十二岁王若不巡守，则六服尽朝，谓之殷国。其戒四方诸侯，与巡守同。",
                    "type": 2
                },
                {
                    "paragraph": "土方氏，掌土圭之法，以致日景。",
                    "zhushu": "致日景者，夏至景尺有五寸，冬至景丈三尺，其间则日有长短。○景，如字。"
                },
                {
                    "paragraph": "以土地相宅，而建邦国都鄙，",
                    "zhushu": "土地，犹度地。知东西南北之深，而相其可居者。宅，居也。○相，息亮反。度，待洛反。深，尸鸩反。"
                },
                {
                    "paragraph": "以辨土宜土化之法，而授任地者。",
                    "zhushu": "土宜，谓九谷稙稺所宜也。土化，地之轻重粪种所宜用也。任地者，载师之属。○稙，张力反。稺，直吏反。种，章勇反。"
                },
                {
                    "paragraph": "王巡守，则树王舍。",
                    "zhushu": "为之藩罗。",
                    "type": 2
                },
                {
                    "paragraph": "怀方氏，掌来远方之民，致方贡，致远物，而送逆之，达之以节，",
                    "zhushu": "远方之民，四夷之民也。谕德延誉以来之。远物，九州之外无贡法而至者。达民以旌节，达贡物以玺节。"
                },
                {
                    "paragraph": "治其委积、馆舍、饮食。",
                    "zhushu": "续食其往来。○续食，音嗣。",
                    "type": 2
                },
                {
                    "paragraph": "合方氏，掌达天下之道路，",
                    "zhushu": "津梁相凑，不得陷绝。○凑，采豆反。"
                },
                {
                    "paragraph": "通其财利，",
                    "zhushu": "茂迁其有无。"
                },
                {
                    "paragraph": "同其数器，",
                    "zhushu": "权衡不得有轻重。"
                },
                {
                    "paragraph": "壹其度量，",
                    "zhushu": "尺丈釜钟不得有大小。"
                },
                {
                    "paragraph": "除其怨恶，",
                    "zhushu": "怨恶，邦国相侵虐。"
                },
                {
                    "paragraph": "同其好善。",
                    "zhushu": "所好所善，谓风俗所髙尚。○好，呼报反。",
                    "type": 2
                },
                {
                    "paragraph": "训方氏，掌道四方之政事，与其上下之志，",
                    "zhushu": "道，犹言也，为王说之。四方，诸侯也。上下，君臣也。"
                },
                {
                    "paragraph": "诵四方之传道。",
                    "zhushu": "传道，世世所传说往古之事也，为王诵之，若今论圣德尧舜之道矣。故书传为傅，杜子春云：“传当作传，书亦或为传。”○传，直专反。"
                },
                {
                    "paragraph": "正岁，则布而训四方，",
                    "zhushu": "布告以教天下，使知世所善恶。"
                },
                {
                    "paragraph": "而观新物。",
                    "zhushu": "四时于新物出则观之，以知民志所好恶。志淫行辟，则当以政教化正之。○恶，乌路反。行，下孟反。辟，匹亦反。",
                    "type": 2
                },
                {
                    "paragraph": "形方氏，掌制邦国之地域，而正其封疆，无有华离之地，",
                    "zhushu": "杜子春云：“离当为杂，书亦或为杂。”玄谓华读为𠇗哨之𠇗，正之使不𠇗邪离绝。○华，苦蛙反。哨，羊售反，又且笑反。邪，似嗟反。"
                },
                {
                    "paragraph": "使小国事大国，大国比小国。”",
                    "zhushu": "比，犹亲也。易比象曰：“先王以建万国，亲诸侯。”",
                    "type": 2
                },
                {
                    "paragraph": "山师，掌山林之名，辨其物与其利害，而颁之于邦国，使致其珍异之物。",
                    "zhushu": "山林之名与物，若岱畎丝枲，峄阳孤桐矣。利，其中人用者。害，毒物及螫噬之虫兽。○畎，古犬反。螫，音释。",
                    "type": 2
                },
                {
                    "paragraph": "川师，掌川泽之名，辨其物与其利害，而颁之于邦国，使致其珍异之物。",
                    "zhushu": "川泽之名与物，若泗滨浮磬、淮夷蠙珠暨鱼，泽之萑蒲。○萑，音丸。",
                    "type": 2
                },
                {
                    "paragraph": "邍师，掌四方之地名，辨其丘陵、坟衍、邍隰之名。",
                    "zhushu": "地名，谓东原、大陆之属。○坟，扶云反。"
                },
                {
                    "paragraph": "物之可以封邑者。",
                    "zhushu": "物之，谓相其土地可以居民立邑。○相，息亮反。",
                    "type": 2
                },
                {
                    "paragraph": "匡人，掌达法则，匡邦国而观其慝，使无敢反侧，以听王命。",
                    "zhushu": "法则，八法、八则也，邦国之官府都鄙亦用焉。慝，奸伪之恶也。反侧，犹背违法度也。书曰：“无反无侧，王道正直。”○慝，他得反。背，音佩。",
                    "type": 2
                },
                {
                    "paragraph": "撢人，掌诵王志，道国之政事，以巡天下之邦国而语之，",
                    "zhushu": "道，犹言也。以王之志与政事谕说诸侯，使不迷惑。○语，鱼据反。说，如字，又尸锐反。"
                },
                {
                    "paragraph": "使万民和说而正王面。",
                    "zhushu": "面，犹郷也。使民之心晓而正郷王。○说，音悦。",
                    "type": 2
                },
                {
                    "paragraph": "都司马，掌都之士庶子及其众庶、车马、兵甲之戒令，",
                    "zhushu": "庶子，卿、大夫、士之子。车马、兵甲，备军发卒。"
                },
                {
                    "paragraph": "以国法掌其政学，",
                    "zhushu": "政，谓赋税也。学，修德学道。○政，音征，亦作正。"
                },
                {
                    "paragraph": "以听国司马。",
                    "zhushu": "听者，受行其所征为也。国司马，大司马之属皆是。"
                },
                {
                    "paragraph": "家司马亦如之。",
                    "zhushu": "大夫家臣为司马者。春秋传曰：“叔孙氏之司马鬷戾。”○鬷，子公反。戾，力计反。"
                }
            ]
        },
        {
            "name": "秋官司宼第九",
            "paragraphs": [
                {
                    "paragraph": "秋官司宼第九",
                    "zhushu": "",
                    "type": 1
                },
                {
                    "paragraph": "惟王建国，辨方正位，体国经野，设官分职，以为民极。乃立秋官司宼，使帅其属而掌邦禁，以佐王刑邦国。",
                    "zhushu": "禁，所以防奸者也。刑，正人之法。孝经说曰：“刑者，侀也。过出罪施。”"
                },
                {
                    "paragraph": "刑官之属：大司宼，卿一人；小司宼，中大夫二人；士师，下大夫四人；郷士，上士八人，中士十有六人，旅下士三十有二人；",
                    "zhushu": "士，察也，主察狱讼之事者。郑司农说以论语曰：“柳下惠为士师。”郷士，主六郷之狱。",
                    "type": 2
                },
                {
                    "paragraph": "府六人，史十有二人，胥十有二人，徒百有二十人。",
                    "zhushu": "",
                    "type": 2
                },
                {
                    "paragraph": "遂士，中士十有二人，府六人，史十有二人，胥十有二人，徒百有二十人。",
                    "zhushu": "遂士，主六遂之狱者。",
                    "type": 2
                },
                {
                    "paragraph": "县士，中士三十有二人，府八人，史十有六人，胥十有六人，徒百有六十人。",
                    "zhushu": "距王城三百里至四百里曰县。县士，主县之狱者。",
                    "type": 2
                },
                {
                    "paragraph": "方士，中士十有六人，府八人，史十有六人，胥十有六人，徒百有六十人。",
                    "zhushu": "方士，主四方都家之狱者。",
                    "type": 2
                },
                {
                    "paragraph": "讶士，中士八人，府四人，史八人，胥八人，徒八十人。",
                    "zhushu": "讶，迎也。士官之迎四方宾客。○讶，五嫁反。",
                    "type": 2
                },
                {
                    "paragraph": "朝士，中士六人，府三人，史六人，胥六人，徒六十人。",
                    "zhushu": "朝士，主外朝之法。○朝，直遥反。",
                    "type": 2
                },
                {
                    "paragraph": "司民，中士六人，府三人，史六人，胥三人，徒三十人。",
                    "zhushu": "司民，主民数。",
                    "type": 2
                },
                {
                    "paragraph": "司刑，中士二人，府一人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司刺，下士二人，府一人，史二人，徒四人。",
                    "zhushu": "刺，杀也。三讯罪定则杀之。○刺，七赐反。",
                    "type": 2
                },
                {
                    "paragraph": "司约，下士二人，府一人，史二人，徒四人。",
                    "zhushu": "约，言语之约束。○约，于妙反，一如字，下同。",
                    "type": 2
                },
                {
                    "paragraph": "司盟，下士二人，府一人，史二人，徒四人。",
                    "zhushu": "盟，以约辞告神，杀牲㰱血，明著其信也。曲礼曰：“涖牲曰盟。”○㰱，所洽反。",
                    "type": 2
                },
                {
                    "paragraph": "职金，上士二人，下士四人，府二人，史四人，胥八人，徒八十人。",
                    "zhushu": "职，主也。",
                    "type": 2
                },
                {
                    "paragraph": "司厉，下士二人，史一人，徒十有二人。",
                    "zhushu": "犯政为恶曰厉。厉士，主盗贼之兵器及其奴者。",
                    "type": 2
                },
                {
                    "paragraph": "犬人，下士二人，府一人，史二人，贾四人，徒十有六人。",
                    "zhushu": "○贾，音嫁，又音古。",
                    "type": 2
                },
                {
                    "paragraph": "司圜，中士六人，下士十有二人，府三人，史六人，胥十有六人，徒百有六十人。",
                    "zhushu": "郑司农云：“圜，谓圜土也。圜土，谓狱城也。今狱城圜。司圜职中言‘凡圜土之刑人也’，以此知圜谓圜土也。又大司宼职曰‘以圜土聚教罢民’，故司圜职曰‘掌收教罢民’。”○圜，于权反。罢，音皮。",
                    "type": 2
                },
                {
                    "paragraph": "掌囚，下士十有二人，府六人，史十有二人，徒百有二十人。",
                    "zhushu": "囚，拘也，主拘系当刑杀之者。",
                    "type": 2
                },
                {
                    "paragraph": "掌戮，下士二人，史一人，徒十有二人。",
                    "zhushu": "戮，犹辱也，既斩杀，又辱之。",
                    "type": 2
                },
                {
                    "paragraph": "司隷，中士二人，下士十有二人，府五人，史十人，胥二十人，徒二百人。",
                    "zhushu": "隷，给劳辱之役者。汉始置司隷，亦使将徒治道沟渠之役，后稍尊之，使主官府及近郡。",
                    "type": 2
                },
                {
                    "paragraph": "罪隷，百有二十人。",
                    "zhushu": "盗贼之家为奴者。",
                    "type": 2
                },
                {
                    "paragraph": "蛮隷，百有二十人。",
                    "zhushu": "征南夷所获。",
                    "type": 2
                },
                {
                    "paragraph": "闽隷，百有二十人。",
                    "zhushu": "闽，南蛮之别。○闽，亡巾反，又音文。",
                    "type": 2
                },
                {
                    "paragraph": "夷隷，百有二十人。",
                    "zhushu": "征东夷所获。",
                    "type": 2
                },
                {
                    "paragraph": "貉隷，百有二十人。",
                    "zhushu": "征东北夷所获。凡隷众矣，此其选以为役员，其余谓之隷民。○貉，孟百反。",
                    "type": 2
                },
                {
                    "paragraph": "布宪，中士二人，下士四人，府二人，史四人，胥四人，徒四十人。",
                    "zhushu": "宪，表也，主表刑禁者。",
                    "type": 2
                },
                {
                    "paragraph": "禁杀戮，下士二人，史一人，徒十有二人。",
                    "zhushu": "禁杀戮者，禁民不得相杀戮。",
                    "type": 2
                },
                {
                    "paragraph": "禁暴氏，下士六人，史三人，胥六人，徒六十人。",
                    "zhushu": "",
                    "type": 2
                },
                {
                    "paragraph": "野庐氏，下士六人，胥十有二人，徒百有二十人。",
                    "zhushu": "庐，宾客行道所舍。",
                    "type": 2
                },
                {
                    "paragraph": "蜡氏，下士四人，徒四十人。",
                    "zhushu": "蜡，骨肉腐臭，蝇虫所蜡也。月令曰“掩骼埋骴”，此官之职也。蜡，读如徂司之狙。○蜡，清预反。骼，更白反。埋，亡皆反，又作貍。骴，又作胔，似赐反。",
                    "type": 2
                },
                {
                    "paragraph": "雍氏，下士二人，徒八人。",
                    "zhushu": "雍，谓隄防止水者也。○雍，于勇反，又如字。",
                    "type": 2
                },
                {
                    "paragraph": "萍氏，下士二人，徒八人。",
                    "zhushu": "郑司农云：“萍读为蛢，或为萍号起雨之萍。”玄谓今天问萍号作萍。尔雅曰：“萍，蓱，其大者苹。”读如小子言平之平。萍氏主水禁，萍之草无根而浮，取名于其不沈溺。○萍，音平。",
                    "type": 2
                },
                {
                    "paragraph": "司寤氏，下士二人，徒八人。",
                    "zhushu": "寤，觉也，主夜觉者。○觉，音教。",
                    "type": 2
                },
                {
                    "paragraph": "司烜氏，下士六人，徒十有二人。",
                    "zhushu": "烜，火也，读如卫侯毁之毁。故书毁为垣。郑司农云：“当为烜。”○烜，音毁。",
                    "type": 2
                },
                {
                    "paragraph": "条狼氏，下士六人，胥六人，徒六十人。",
                    "zhushu": "杜子春云：“条当为涤器之涤。”玄谓涤，除也。狼，狼扈道上。○条，音涤。",
                    "type": 2
                },
                {
                    "paragraph": "修闾氏，下士二人，史一人，徒十有二人。",
                    "zhushu": "闾，谓里门。",
                    "type": 2
                },
                {
                    "paragraph": "冥氏，下士二人，徒八人。",
                    "zhushu": "郑司农云：“冥，读为冥氏春秋之冥。”玄谓冥方之冥，以绳縻取禽兽之名。○冥，如字，又莫历反。縻，亡皮反。",
                    "type": 2
                },
                {
                    "paragraph": "庶氏，下士一人，徒四人。",
                    "zhushu": "庶，读如药煑之煑，驱除毒蛊之言。书不作蛊者，字从声。○庶，音煑，又章预反。蛊，音古。",
                    "type": 2
                },
                {
                    "paragraph": "穴氏，下士一人，徒四人。",
                    "zhushu": "穴，搏蛰兽所藏者。○搏，音博。蛰，直立反。",
                    "type": 2
                },
                {
                    "paragraph": "翨氏，下士二人，徒八人。",
                    "zhushu": "翨，鸟翮也。郑司农云：“翨，读为翅翼之翅。”○翨，音翅，又吉豉反。",
                    "type": 2
                },
                {
                    "paragraph": "柞氏，下士八人，徒二十人。",
                    "zhushu": "柞，除木之名。除木者必先挍剥之。郑司农云：“柞，读为音声唶唶之唶，屋笮之笮。”○柞，侧百反。唶、笮皆同。挍，古饱反。",
                    "type": 2
                },
                {
                    "paragraph": "薙氏，下士二人，徒二十人。",
                    "zhushu": "书薙或作夷。郑司农云：“掌杀草，故春秋传曰：‘如农夫之务去草，芟夷蕴崇之。’又今俗闲谓麦下为夷下，言芟夷其麦，以其下种禾豆也。”玄谓薙，读如鬀小儿头之鬀，书或作夷，此皆翦草也，字从类耳。月令曰“烧薙行水”，非谓烧所芟草乃水之。○薙，本作雉，他计反。蕴，纡粉反。鬀，他计反。",
                    "type": 2
                },
                {
                    "paragraph": "硩蔟氏，下士一人，徒二人。",
                    "zhushu": "郑司农云：“硩，读为擿，蔟，读为爵蔟之蔟，谓巢也。”玄谓硩，古字从石，折声。○硩，他历反，又丈列反，又敕彻反。蔟，仓独反。",
                    "type": 2
                },
                {
                    "paragraph": "翦氏，下士一人，徒二人。",
                    "zhushu": "翦，断灭之言也，主除虫蠹者。诗云：“实始翦商。”",
                    "type": 2
                },
                {
                    "paragraph": "赤友氏，下士一人，徒二人。",
                    "zhushu": "赤友，犹言捇拔也，主除虫豸自埋者。○赤，如字，一采昔反。友，音跋。捇，采昔反。拔，畔末反，又蒲八反。豸，直氏反。",
                    "type": 2
                },
                {
                    "paragraph": "蝈氏，下士一人，徒二人。",
                    "zhushu": "郑司农云：“蝈读为蜮。蜮，虾蟆也。月令曰‘蝼蝈鸣’，故曰‘掌去鼃黾’。鼃黾，虾蟆属。书或为‘掌去虾蟆’。”玄谓蝈，今御所食蛙也，字从虫，国声也。蜮乃短狐与？○蝈，古获反，又音或。蜮，音或，一古获反。鼃，户蜗反。黾，莫幸反。与，音余。",
                    "type": 2
                },
                {
                    "paragraph": "壶涿氏，下士一人，徒二人。",
                    "zhushu": "壶，谓瓦鼓。涿，击之也。故书涿为独。郑司农云：“独，读为浊其源之浊，音与涿相近，书亦或为浊。”○𣵠，陟角反，又音浊。",
                    "type": 2
                },
                {
                    "paragraph": "庭氏，下士一人，徒二人。",
                    "zhushu": "庭氏，主射妖鸟，令国中絜清如庭者也。○射，食亦反。清，才性反，又如字。",
                    "type": 2
                },
                {
                    "paragraph": "衔枚氏，下士二人，徒八人。",
                    "zhushu": "衔枚，止言语嚻讙也。枚，状如箸，横衔之，为之繣结于项。○嚻，五髙反，一许骄反。讙，音欢。箸，直虑反。繣，户卦反，又胡麦反。",
                    "type": 2
                },
                {
                    "paragraph": "伊耆氏，下士一人，徒二人。",
                    "zhushu": "伊耆，古王者号，始为蜡，以息老物。此主王者之齿杖，后王识伊耆氏之旧德，而以名官与？今姓有伊耆氏。○耆，巨之反。蜡，仕诈反。",
                    "type": 2
                },
                {
                    "paragraph": "大行人，中大夫二人。",
                    "zhushu": "",
                    "type": 2
                },
                {
                    "paragraph": "小行人，下大夫四人。",
                    "zhushu": "",
                    "type": 2
                },
                {
                    "paragraph": "司仪，上士八人，中士十有六人。",
                    "zhushu": "",
                    "type": 2
                },
                {
                    "paragraph": "行夫，下士三十有二人，府四人，史八人，胥八人，徒八十人。",
                    "zhushu": "行夫，主国使之礼。○使，所吏反。",
                    "type": 2
                },
                {
                    "paragraph": "环人，中士四人，史四人，胥四人，徒四十人。",
                    "zhushu": "环，犹围也，主围宾客、任器，为之守卫。○环，户关反，又户串反。",
                    "type": 2
                },
                {
                    "paragraph": "象胥，毎翟上士一人，中士二人，下士八人，徒二十人。",
                    "zhushu": "通夷狄之言者曰象。胥，其有才知者也。此类之本名，东方曰寄，南方曰象，西方曰狄鞮，北方曰译。今摠名曰象者，周之徳先致南方也。○知，音智。鞮，丁兮反。译，音亦。",
                    "type": 2
                },
                {
                    "paragraph": "掌客，上士二人，下士四人，府一人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "掌讶，中士八人，府二人，史四人，胥四人，徒四十人。",
                    "zhushu": "讶，迎也，宾客来，主迎之。郑司农云：“讶，读为跛者讶跛者之讶。”○跛，波可反。",
                    "type": 2
                },
                {
                    "paragraph": "掌交，中士八人，府二人，史四人，徒三十有二人。",
                    "zhushu": "主交通结诸侯之好。",
                    "type": 2
                },
                {
                    "paragraph": "掌察，四方中士八人，史四人，徒十有六人。",
                    "zhushu": "",
                    "type": 2
                },
                {
                    "paragraph": "掌货贿，下士十有六人，史四人，徒三十有二人。",
                    "zhushu": "",
                    "type": 2
                },
                {
                    "paragraph": "朝大夫，毎国上士二人，下士四人，府一人，史二人，庶子八人，徒二十人。",
                    "zhushu": "此王之士也，使主都家之国治而命之朝大夫云。",
                    "type": 2
                },
                {
                    "paragraph": "都则，中士一人，下士二人，府一人，史二人，庶子四人，徒八十人。",
                    "zhushu": "都则，主都家之八则者也，当言毎都，如朝大夫及都司马云。",
                    "type": 2
                },
                {
                    "paragraph": "都士，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "家士，亦如之。",
                    "zhushu": "都家之士，主治都家吏民之狱讼，以告方士者也，亦当言毎都。",
                    "type": 2
                },
                {
                    "paragraph": "大司宼之职，掌建邦之三典，以佐王刑邦国，诘四方，",
                    "zhushu": "典，法也。诘，谨也。书曰：“王旄荒，度作详刑，以诘四方。”○诘，起吉反。旄，音冒。度，音铎。"
                },
                {
                    "paragraph": "一曰刑新国用轻典；",
                    "zhushu": "新国者，新辟地立君之国。用轻法者，为其民末习于教。○为，于伪反。"
                },
                {
                    "paragraph": "二曰刑平国用中典；",
                    "zhushu": "平国，承平守成之国也。用中典者，常行之法。"
                },
                {
                    "paragraph": "三曰刑乱国用重典。",
                    "zhushu": "乱国，篡弑叛逆之国。用重典者，以其化恶伐灭之。○篡，初患反。"
                },
                {
                    "paragraph": "以五刑纠万民：",
                    "zhushu": "刑，亦法也。纠，犹察异之。"
                },
                {
                    "paragraph": "一曰野刑，上功纠力；",
                    "zhushu": "功，农功。力，勤力。"
                },
                {
                    "paragraph": "二曰军刑，上命纠守；",
                    "zhushu": "命，将命也。守，不失部伍。"
                },
                {
                    "paragraph": "三曰郷刑，上德纠孝；",
                    "zhushu": "德，六德也。善父母为孝。"
                },
                {
                    "paragraph": "四曰官刑，上能纠职；",
                    "zhushu": "能，能其事也。职，职事修理。"
                },
                {
                    "paragraph": "五曰国刑，上愿纠暴。",
                    "zhushu": "愿，悫慎也。暴，当为恭字之误也。○愿，音愿，又音原。暴，依注作恭。悫，苦角反。"
                },
                {
                    "paragraph": "以圜土聚教罢民，",
                    "zhushu": "圜土，狱城也。聚罢民其中，困苦以教之为善也。民不愍作劳，有似于罢。○罢，音皮。愍，音敏，尚书作“昏”。"
                },
                {
                    "paragraph": "凡害人者，置之圜土而施职事焉，以明刑耻之。",
                    "zhushu": "害人，谓为邪恶己有过失丽于法者。以其不故犯法，置之圜土系教之，庶其困悔而能改也。置，置也。施职事，以所能役使之。明刑，书其罪恶于大方版，著其背。○置，之豉反，又音示。著，丁略反，一直略反。"
                },
                {
                    "paragraph": "其能改者，反于中国，不齿三年；",
                    "zhushu": "反于中国，谓舍之还于故郷里也。司圜职曰：“上罪三年而舍，中罪二年而舍，下罪一年而舍。”不齿者，不得以年次列于平民。"
                },
                {
                    "paragraph": "其不能改而出圜土者，杀。",
                    "zhushu": "出，谓逃亡。"
                },
                {
                    "paragraph": "以两造禁民讼，入束矢于朝，然后听之。",
                    "zhushu": "讼，谓以财货相告者。造，至也。使讼者两至，既两至，使入束矢乃治之也。不至，不入束矢，则是自服不直者也。必入矢者，取其直也。诗曰“其直如矢”。古者一弓百矢，束矢其百个与？○造，七报反。与，音余。"
                },
                {
                    "paragraph": "以两剂禁民狱，入钧金，三日乃致于朝，然后听之。",
                    "zhushu": "狱，谓相告以罪名者。剂，今劵书也。使狱者各赍劵书，既两劵书，使入钧金，又三日乃治之，重刑也。不劵书，不入金，则是亦自服不直有也。必入金者，取其坚也。三十斤曰钧。○剂，子随反。"
                },
                {
                    "paragraph": "以嘉石平罢民，",
                    "zhushu": "嘉石，文石也，树之外朝门左。平，成也，成之使善。"
                },
                {
                    "paragraph": "凡万民之有罪过而未丽于法，而害于州里者，桎梏而坐诸嘉石，役诸司空。重罪旬有三日坐，朞役；其次九日坐，九月役；其次七日坐，七月役；其次五日坐，五月役；其下罪三日坐，三月役。使州里任之，则宥而舍之。",
                    "zhushu": "有罪过，谓邪恶之人所罪过者也。丽，附也。未附于法，未著于法也。木抂足曰桎，在手曰梏。役诸司空，坐日讫，使给百工之役也。役月讫，使其州里之人任之，乃赦之。宥，宽也。○桎，音质。梏，古毒反。著，直略反。"
                },
                {
                    "paragraph": "以肺石达穷民，",
                    "zhushu": "肺石，赤石也。穷民，天民之穷而无告者。○肺，芳废反。"
                },
                {
                    "paragraph": "凡远近、惸独、老幼之欲有复于上而其长弗达者，立于肺石三日，士听其辞，以告于上，而罪其长。",
                    "zhushu": "无兄弟曰“惸”，无子孙曰“独”。复，犹报也。上，谓王与六卿也。报之者，若上书诣公府言事矣。长，谓诸侯若郷遂大夫。○惸，其营反。长，丁丈反。"
                },
                {
                    "paragraph": "正月之吉，始和，布刑于邦国都鄙，乃县刑象之法于象魏，使万民观刑象，挟日而敛之。",
                    "zhushu": "正月朔日，布主刑于天下，正岁又县其书，重之。○县，音玄。挟，子协反。"
                },
                {
                    "paragraph": "凡邦之大盟约，涖其盟书，而登之于天府，",
                    "zhushu": "涖，临也。天府，祖庙之藏。○约，于妙反。藏，才浪反。"
                },
                {
                    "paragraph": "大史、内史、司会及六官，皆受其贰而藏之。",
                    "zhushu": "六官，六卿之官也。贰，副也。○会，古外反，下同。"
                },
                {
                    "paragraph": "凡诸侯之狱讼，以邦典定之；",
                    "zhushu": "邦典，六典也，以六典待邦国之治。"
                },
                {
                    "paragraph": "凡卿大夫之狱讼，以邦法断之；",
                    "zhushu": "邦法，八法也，以八法待官府之治。"
                },
                {
                    "paragraph": "凡庶民之狱讼，以邦成弊之。",
                    "zhushu": "邦成，八成也，以官成待万民之治。故书弊为憋，郑司农云：“憋当为弊。邦成，谓若今时决事比也。弊之，断其狱讼也。故春秋传曰‘弊狱邢侯’。”○弊，必世反。憋，芳灭反，又卑设反。比，必利反。"
                },
                {
                    "paragraph": "大祭祀，奉大牲。",
                    "zhushu": "奉，犹进也。"
                },
                {
                    "paragraph": "若禋祀五帝，则戒之日，涖誓百官，戒于百族。",
                    "zhushu": "戒之日，卜之日也。百族，谓府史以下也。郊特牲曰：“卜之日，王立于泽，亲听誓命，受教谏之义也。献命库门之内，戒百官也；大庙之内，戒百姓也。”"
                },
                {
                    "paragraph": "及纳亨，前王。祭之日，亦如之。",
                    "zhushu": "纳亨，致牲。○亨，普庚反。"
                },
                {
                    "paragraph": "奉其明水火。",
                    "zhushu": "明水火，所取于日月者。"
                },
                {
                    "paragraph": "凡朝觐、会同，前王。大丧，亦如之。",
                    "zhushu": "大丧所前，或嗣王。"
                },
                {
                    "paragraph": "大军旅，涖戮于社。",
                    "zhushu": "社，谓社主在军者也。郑司农说以书曰：“用命赏于祖，不用命戮于社。”"
                },
                {
                    "paragraph": "凡邦之大事，使其属跸。",
                    "zhushu": "属，士师以下也。故书跸作避，杜子春云：“避当为辟，谓辟除奸人也。”玄谓跸，止行也。○跸，亦作䟆，音毕。辟，婢亦反。",
                    "type": 2
                },
                {
                    "paragraph": "小司宼之职，掌外朝之政，以致万民而询焉：一曰询国危，二曰询国迁，三曰询立君。",
                    "zhushu": "外朝，朝在雉门之外者也。国危，谓有兵宼之难。国迁，谓徙都改邑也。立君，谓无冢适，选于庶也。郑司农云：“致万民，聚万民也。询，谋也，诗曰‘询于刍荛’。书曰‘谋及庶人’。”○难，乃旦反。适，丁历反。荛，而招反。"
                },
                {
                    "paragraph": "其位：王南郷，三公及州长百姓北面，群臣西面，群吏东面。",
                    "zhushu": "群臣，卿、大夫、士也。群吏，府史也。其孤不见者，孤从群臣。卿、大夫在公后。○郷，许亮反。见，贤遍反。"
                },
                {
                    "paragraph": "小司宼𢷤以叙进而问焉，以众辅志而弊谋。",
                    "zhushu": "𢷤，谓揖之使前也。叙，更也。辅志者，尊王贤明也。○𢷤，兵刃反。更，音庚。"
                },
                {
                    "paragraph": "以五刑听万民之狱讼，附于刑，用情讯之，至于旬，乃弊之，读书则用法。",
                    "zhushu": "附，犹著也。故书附作付。讯，言也，用情理言之，冀有可以出之者。十日乃断之。王制曰：“刑者侀也，侀者成也，一成而不可变，故君子尽心焉。”郑司农云：“读书则用法，如今时读鞠已乃论之。”○讯，音信。鞠，九六反。"
                },
                {
                    "paragraph": "凡命夫命妇，不躬坐狱讼。",
                    "zhushu": "为治狱吏亵尊者也。躬，身也。不身坐者，必使其属若子弟也。丧服传曰：“命夫者，其男子之为大夫者。命妇者，其妇人之为大夫之妻者。”春秋传曰：“卫侯与元咺讼，寗武子为辅，针严子为坐，士荣为大理。”○咺，况阮反。针，其廉反。严，左传作“庄”，汉明帝名庄，改为严。"
                },
                {
                    "paragraph": "凡王之同族有罪，不即市。",
                    "zhushu": "郑司农云：“刑诸甸师氏。礼记曰：‘刑于隐者，不与国人虑兄弟。’”"
                },
                {
                    "paragraph": "以五声听狱讼，求民情：一曰辞听，",
                    "zhushu": "观其出言，不直则烦。"
                },
                {
                    "paragraph": "二曰色听，",
                    "zhushu": "观其颜色，不直则赧然。○赧，女板反。"
                },
                {
                    "paragraph": "三曰气听，",
                    "zhushu": "观其气息，不直则喘。○喘，昌兖反。"
                },
                {
                    "paragraph": "四曰耳听，",
                    "zhushu": "观其听聆，不直则惑。○聆，音零。"
                },
                {
                    "paragraph": "五曰目听。",
                    "zhushu": "观其牟子视，不直则眊然。○牟，莫侯反。眊，莫报反。"
                },
                {
                    "paragraph": "以八辟丽邦法，附刑罚：",
                    "zhushu": "辟，法也。杜子春读丽为罹。玄谓丽，附也。易曰：“日月丽乎天。”故书附作付，附，犹著也。○丽，如字，又音离。"
                },
                {
                    "paragraph": "一曰议亲之辟，",
                    "zhushu": "郑司农云：“若今时宗室有罪先请是也。”"
                },
                {
                    "paragraph": "二曰议故之辟，",
                    "zhushu": "故，谓旧知也。郑司农云：“故旧不遗，则民不愉。”○愉，他侯反。"
                },
                {
                    "paragraph": "三曰议贤之辟，",
                    "zhushu": "郑司农云：“若今时廉吏有罪先请是也。”玄谓贤，有德行者。"
                },
                {
                    "paragraph": "四曰议能之辟，",
                    "zhushu": "能，谓有道艺者。春秋传曰：“夫谋而鲜过，惠训不倦者，叔向有焉，社稷之固也，犹将十世宥之，以劝能者。今壹不免其身，以弃社稷，不亦惑平？”"
                },
                {
                    "paragraph": "五曰议功之辟，",
                    "zhushu": "谓有大勋力立功者。"
                },
                {
                    "paragraph": "六曰议贵之辟，",
                    "zhushu": "郑司农云：“若今时吏墨绶有罪先请是也。”"
                },
                {
                    "paragraph": "七曰议勤之辟，",
                    "zhushu": "谓憔悴以事国。"
                },
                {
                    "paragraph": "八曰议宾之辟。",
                    "zhushu": "谓所不臣者，三恪二代之后与？○与，音余。"
                },
                {
                    "paragraph": "以三刺断庶民狱讼之中：",
                    "zhushu": "中，谓罪正所定。○刺，七赐反。断，丁乱反，后同。"
                },
                {
                    "paragraph": "一曰讯群臣，二曰讯群吏，三曰讯万民。",
                    "zhushu": "刺，杀也。三讯罪定则杀之。讯，言也。"
                },
                {
                    "paragraph": "听民之所刺宥，以施上服下服之刑。",
                    "zhushu": "宥，宽也。民言杀，杀之；言宽，宽之。上服，劓、墨也；下服，宫、刖也。○劓，鱼器反。刖，音月。"
                },
                {
                    "paragraph": "及大比，登民数，自生齿以上，登于天府。",
                    "zhushu": "大比，三年大数民之众寡也。人生齿而体备。男八月而生齿，女七月而生齿。○比，毗志反。数，所主反。"
                },
                {
                    "paragraph": "内史、司会、冢宰贰之，以制国用。",
                    "zhushu": "人数定而九赋可知，国用乃可制耳。"
                },
                {
                    "paragraph": "小祭祀，奉犬牲。",
                    "zhushu": "奉，犹进也。"
                },
                {
                    "paragraph": "凡禋祀五帝，实镬水，纳亨亦如之。",
                    "zhushu": "纳亨，致牲也。其时镬水当以洗解牲体肉。○镬，户郭反。"
                },
                {
                    "paragraph": "大宾客，前王而辟，",
                    "zhushu": "郑司农云：“小司宼为王道辟除奸人也。若今时执金吾下至令尉奉引矣。”○辟，婢亦反。一，匹亦反。"
                },
                {
                    "paragraph": "后、世子之丧，亦如之。小师，涖戮。",
                    "zhushu": "小师，王不自出之师。"
                },
                {
                    "paragraph": "凡国之大事，使其属跸。",
                    "zhushu": "属，士师以下。"
                },
                {
                    "paragraph": "孟冬，祀司民，献民数于王，王拜受之，以图国用而进退之。",
                    "zhushu": "司民，星名，谓轩辕角也。小司宼于祀司民而献民数于王，重民也。进退，犹损益也。国用，民众则益，民寡则损。"
                },
                {
                    "paragraph": "岁终，则令群士计狱弊讼，登中于天府。",
                    "zhushu": "上其所断狱讼之数。"
                },
                {
                    "paragraph": "正岁，帅其属而观刑象，令以木铎，曰“不用法者，国有常刑”。令群士。",
                    "zhushu": "群士，遂士以下。"
                },
                {
                    "paragraph": "乃宣布于四方，宪刑禁，",
                    "zhushu": "宣，徧也。宪，表也，谓县之也。刑禁，士师之五禁。○徧，音遍。"
                },
                {
                    "paragraph": "乃命其属入会，乃致事。",
                    "zhushu": "得其属之计，乃令致之于王。○会，古外反，后“要会”之字皆放此。",
                    "type": 2
                },
                {
                    "paragraph": "士师之职，掌国之五禁之法，以左右刑罚：一曰宫禁，二曰官禁，三曰国禁，四曰野禁，五曰军禁。皆以木铎徇之于朝，书而县于门闾。",
                    "zhushu": "左右，助也。助刑罚者，助其禁民为非也。宫，王宫也。官，官府也。国，城中也。古之禁书亡矣，今宫门有符籍，官府有无故擅入，城门有离载下帷，野有田律，军有嚻讙夜行之禁，其觕可言者。○左右，去声。觕，音粗。"
                },
                {
                    "paragraph": "以五戒先后刑罚，母使罪丽于民：一曰誓，用之于军旅；二曰诰，用之于会同；三曰禁，用诸田役；四曰纠，用诸国中；五曰宪，用诸都鄙。",
                    "zhushu": "先后，犹左右也。誓、诰于书，则甘誓、汤誓、太诰、康诰之属。禁，则军礼曰“无干车”“无自后射”，此其类也。纠、宪，未有闻焉。○射，食亦反。"
                },
                {
                    "paragraph": "掌郷合州党族闾比之联，与其民人之什伍，使之相安相受，以比追胥之事，以施刑罚庆赏。",
                    "zhushu": "郷合，郷所合也。追，追宼也。胥，读如宿偦之偦，偦谓司搏盗贼也。○比追，如字。胥，如字，又思叙反。"
                },
                {
                    "paragraph": "掌官中之政令，",
                    "zhushu": "大司宼之官府中也。"
                },
                {
                    "paragraph": "察狱讼之辞，以诏司宼断狱弊讼，致邦令。",
                    "zhushu": "诏司宼，若今白听正法解也。致邦令者，以法报之。"
                },
                {
                    "paragraph": "掌士之八成：",
                    "zhushu": "郑司农云：“八成者，行事有八篇，若今时决事比。”○比，必利反。"
                },
                {
                    "paragraph": "一曰邦汋，",
                    "zhushu": "郑司农云：“汋，读如酌酒尊中之酌。国汋者，斟汋盗取国家密事，若今时刺探尚书事。”○汋，上灼反，又音灼。刺，七亦反。"
                },
                {
                    "paragraph": "二曰邦贼，",
                    "zhushu": "为逆乱者。"
                },
                {
                    "paragraph": "三曰邦谍，",
                    "zhushu": "为异国反闲。○谍，音牒。闲，去声。"
                },
                {
                    "paragraph": "四曰犯邦令，",
                    "zhushu": "干冒王教令者。○冒，音墨。"
                },
                {
                    "paragraph": "五曰挢邦令，",
                    "zhushu": "称诈以有为者。○挢，音矫。"
                },
                {
                    "paragraph": "六曰为邦盗，",
                    "zhushu": "窃取国之宝藏者。○藏，才浪反。"
                },
                {
                    "paragraph": "七曰为邦朋，",
                    "zhushu": "朋党相阿，使政不平者。故书朋作傰。郑司农云：“傰，读如朋友之朋。”"
                },
                {
                    "paragraph": "八曰为邦诬。",
                    "zhushu": "诬罔君臣，使事失实。"
                },
                {
                    "paragraph": "若邦凶荒，则以荒辩之法治之。",
                    "zhushu": "郑司农云：“辩，读为风别之别。救荒之政十有二，而士师别受其数条，是为荒别之法。”玄谓辩当为贬，声之误也。遭饥荒，则刑罚、国事有所贬损，作权时法也。朝士职曰“若邦凶荒、札丧、宼戎之故，则令邦国、都家、县鄙虑刑贬”。○辩，音贬。别，彼列反。傅别同。数，所注反。"
                },
                {
                    "paragraph": "令移民、通财、纠守、缓刑。",
                    "zhushu": "移民，就贱救困也。通财，补不足也。纠守，备盗贼也。缓刑，纾民心也。○纾，音舒。"
                },
                {
                    "paragraph": "凡以财狱讼者，正之以傅别约剂。",
                    "zhushu": "傅别，中别手书也。约剂，各所持劵也。故书别为辩。郑司农云：“傅或为符。辩，读为风别之别。若今时市买，为劵书以别之，各得其一，讼则案劵以正之。”○傅，音附。约，于妙反，又如字。"
                },
                {
                    "paragraph": "若祭胜国之社稷，则为之尸。",
                    "zhushu": "以刑官为尸，略之也。周谓亡殷之社为亳社。○亳，步各反。"
                },
                {
                    "paragraph": "王燕出入，则前驱而辟。",
                    "zhushu": "道王且辟行人。○道，音导，下同。"
                },
                {
                    "paragraph": "祀五帝，则沃尸及王盥，洎镬水。",
                    "zhushu": "洎，谓增其沃汁。○洎，其器反，或音冀。"
                },
                {
                    "paragraph": "凡刏珥，则奉犬牲。",
                    "zhushu": "珥读为衈。刏衈，衅礼之事。用牲，毛者曰刏，羽者曰衈。○刏，音禨，又音奇。珥，而志反，衈同。"
                },
                {
                    "paragraph": "诸侯为宾，则帅其属而跸于王宫；",
                    "zhushu": "谓诸侯来朝若燕飨时。"
                },
                {
                    "paragraph": "大丧亦如之。大师，帅其属而禁逆军旅者与犯师禁者而戮之。",
                    "zhushu": "逆军旅，反将命也。犯师禁，干行陈也。○将，子匠反。行，户刚反。陈，直刃反。"
                },
                {
                    "paragraph": "岁终，则令正要会。",
                    "zhushu": "定计簿。"
                },
                {
                    "paragraph": "正岁，帅其属而宪禁令于国及郊野。",
                    "zhushu": "去国百里为郊，郊外谓之野。",
                    "type": 2
                },
                {
                    "paragraph": "郷士，掌国中，",
                    "zhushu": "郑司农云：“谓国中至百里郊也。”玄谓其地则距王城百里内也。言掌国中，此主国中狱也。六郷之狱在国中。"
                },
                {
                    "paragraph": "各掌其郷之民数而纠戒之，",
                    "zhushu": "郷士八人，言各者，四人而分主三郷。"
                },
                {
                    "paragraph": "听其狱讼，察其辞，",
                    "zhushu": "察，审也。"
                },
                {
                    "paragraph": "辨其狱讼，异其死刑之罪而要之，旬而职听于朝，",
                    "zhushu": "辩、异，谓殊其文书也。要之，为其罪法之要辞，如今劾矣。十日，乃以职事治之于外朝，容其自反复。○劾，户代反。"
                },
                {
                    "paragraph": "司宼听之，断其狱、弊其讼于朝。群士司刑皆在，各丽其法以议狱讼。",
                    "zhushu": "丽，附也，各附致其法以成议也。"
                },
                {
                    "paragraph": "狱讼成，士师受中。协日刑杀，肆之三日。",
                    "zhushu": "受中，谓受狱讼之成也。郑司农云：“士师受中，若今二千石受其狱也。中者，刑罚之中也。故论语曰‘刑罚不中，则民无所措手足’。协日刑杀，协，合也，和也，和合支干善日，若今时望后利日也。肆之三日，故春秋传曰‘三日弃疾请尸’。论语曰‘肆诸市朝’。”玄谓士师既受狱讼之成，郷士则择可刑杀之日，至其时而往涖之，尸之三日乃反也。"
                },
                {
                    "paragraph": "若欲免之，则王会其期。",
                    "zhushu": "免，偤赦也。期，谓郷士职听于朝，司宼听之日，王欲赦之，则用此时亲往议之。"
                },
                {
                    "paragraph": "大祭祀、大丧纪、大军旅、大宾客，则各掌其郷之禁令，帅其属夹道而跸。",
                    "zhushu": "属，中士以下。○夹，古洽反，又古协反。"
                },
                {
                    "paragraph": "三公若有邦事，则为之前驱而辟，其丧亦如之。",
                    "zhushu": "郑司农云：“郷士为三公道也。若今时三公出城，郡督邮盗贼道也。”"
                },
                {
                    "paragraph": "凡国有大事，则戮其犯命者。",
                    "zhushu": "",
                    "type": 2
                },
                {
                    "paragraph": "遂士，掌四郊，",
                    "zhushu": "郑司农云：“谓百里外至三百里也。”玄谓其地则距王城百里以外至二百里。言掌四郊者，此主四郊狱也。六遂之狱在四郊。"
                },
                {
                    "paragraph": "各掌其遂之民数，而纠其戒令，",
                    "zhushu": "遂士十二人，言各者，二人而分主一遂。"
                },
                {
                    "paragraph": "听其狱讼，察其辞，辨其狱讼，异其死刑之罪而要之，二旬而职听于朝，司宼听之，断其狱，弊其讼于朝。群士司刑皆在，各丽其法以议狱讼。狱讼成，士师受中。协日就郊而刑杀，各于其遂，肆之三日。",
                    "zhushu": "就郊而刑杀者，遂士也。遂士择刑杀日，至其时往涖之，如郷士为之矣。言各于其遂者，四郊六遂，遂处不同。"
                },
                {
                    "paragraph": "若欲免之，则王令三公会其期。",
                    "zhushu": "令，犹命也。王欲赦之，则用遂士职听之时，命三公往议之。"
                },
                {
                    "paragraph": "若邦有大事聚众庶，则各掌其遂之禁令，帅其属而跸。",
                    "zhushu": "大事，王所亲也。"
                },
                {
                    "paragraph": "六卿若有邦事，则为之前驱而辟，其丧亦如之。凡郊有大事，则戮其犯命者。",
                    "zhushu": "",
                    "type": 2
                },
                {
                    "paragraph": "县士，掌野。",
                    "zhushu": "郑司农云：“掌三百里至四百里，大夫所食。晋韩须为公族大夫，食县。”玄谓地距王城二百里以外至三百里曰野，三百里以外至四百里曰县，四百里以外至五百里曰都。都、县、野之地，其邑非王子弟、公卿大夫之采地，则皆公邑也，谓之县，县士掌其狱焉。言掌野者，郊外曰野，大摠言之也。狱居近，野之县狱在二百里上，县之县狱在三百里上，都之县狱在四百里上。"
                },
                {
                    "paragraph": "各掌其县之民数，纠其戒令，而听其狱讼，察其辞，辨其狱讼，异其死刑之罪而要之，三旬而职听于朝。司宼听之，断其狱、弊其讼于朝，群士司刑皆在，各丽其法以议狱讼。狱讼成，士师受中。协日刑杀，各就其县，肆之三日。",
                    "zhushu": "刑杀各就其县者，亦谓县士也。"
                },
                {
                    "paragraph": "若欲免之，则王命六卿会其期。",
                    "zhushu": "期，亦谓县士职听之时。"
                },
                {
                    "paragraph": "若邦有大役聚众庶，则各掌其县之禁令。若大夫有邦事，则为之前驱而辟。其丧亦如之。凡野有大事，则戮其犯命者。",
                    "zhushu": "野，距王城二百里以外，及县都。",
                    "type": 2
                },
                {
                    "paragraph": "方士，掌都家，",
                    "zhushu": "郑司农云：“掌四百里至五百里。公所食。鲁季氏食于都。”玄谓都，王子弟及公卿之采地。家，大夫之采地。大都在畺地，小都在县地，家邑在稍地。不言掌其民数，民不纯属王。"
                },
                {
                    "paragraph": "听其狱讼之辞，辨其死刑之罪而要之，三月而上狱讼于国，",
                    "zhushu": "三月乃上要者，又变朝言国，以其自有君，异之。"
                },
                {
                    "paragraph": "司宼听其成于朝，群士司刑皆在，各丽其法以议狱讼。",
                    "zhushu": "成，平也。郑司农说以春秋传曰：“晋邢侯与雍子争鄐田，久而无成。”○鄐，许六反。"
                },
                {
                    "paragraph": "狱讼成，士师受中，书其刑杀之成，与其听狱讼者。",
                    "zhushu": "都家之吏自协日刑杀，但书其成与治狱之吏姓名，备反复有失实者。"
                },
                {
                    "paragraph": "凡都家之大事聚众庶，则各掌其方之禁令，",
                    "zhushu": "方士十六人，言各掌其方者，四人而主一方也。其方以王之事动众，则为班禁令焉。"
                },
                {
                    "paragraph": "以时修其县法。若岁终，则省之而诛赏焉。",
                    "zhushu": "县法，县师之职也。其职掌邦国、都鄙、稍甸、郊野之地域，而辨其夫家人民田莱之数，及其六畜车辇之稽。方士以四时修此法，岁终又省之，则与掌民数亦相近。"
                },
                {
                    "paragraph": "凡都家之士所上治，则主之。",
                    "zhushu": "都家之士，都士、家士也。所上治者，谓狱讼之小事，不附罪者也。主之，告于司宼，听平之。",
                    "type": 2
                },
                {
                    "paragraph": "讶士，掌四方之狱讼，",
                    "zhushu": "郑司农云：“四方诸侯之狱讼。”"
                },
                {
                    "paragraph": "谕罪刑于邦国。",
                    "zhushu": "告晓以丽罪及制刑之本意。"
                },
                {
                    "paragraph": "凡四方之有治于士者，造焉。",
                    "zhushu": "谓谳疑辨事，先来诣，乃通之于士也。士，主谓士师也。如今郡国亦时遣主者吏诣廷尉议者。○造，七报反。谳，鱼竭反。"
                },
                {
                    "paragraph": "四方有乱狱，则往而成之。",
                    "zhushu": "乱狱，谓若君臣宣淫、上下相虐者也。往而成之，犹吕步舒使治淮南狱。"
                },
                {
                    "paragraph": "邦有宾客，则与行人送逆之。入于国，则为之前驱而辟，野亦如之。居馆，则帅其属而为之跸，诛戮暴客者。客出入则道之，有治则赞之。",
                    "zhushu": "送逆，谓始来及去也。出入，谓朝觐于王时也。春秋传曰：“晋侯受策以出，出入三觐。”入国入野，自以时事。"
                },
                {
                    "paragraph": "凡邦之大事聚众庶，则读其誓禁。",
                    "zhushu": "",
                    "type": 2
                },
                {
                    "paragraph": "朝士，掌建邦外朝之法，左九棘，孤、卿、大夫位焉，群士在其后；右九棘，公、侯、伯、子、男位焉，群吏在其后；面三槐，三公位焉，州长、众庶在其后。左嘉石，平罢民焉；右肺石，达穷民焉。",
                    "zhushu": "树棘以为位者，取其赤心而外刺，象以赤心三刺也。槐之言怀也，怀来人于此，欲与之谋。群吏，谓府史也。州长，郷遂之官。郑司农云：“王有五门，外曰皐门，二曰雉门，三曰库门，四曰应门，五曰路门。路门一曰毕门。外朝在路门外，内朝在路门内。左九棘，右九棘，故易曰‘系用徽纆，置于丛棘’。”玄谓明堂位说鲁公宫曰“库门，天子皐门；雉门，天子应门”。言鲁用天子之礼，所名曰库门者，如天子皐门；所名曰雉门者，如天子应门。此名制二兼四，则鲁无皐门、应门矣。檀弓曰：“鲁庄公之丧，既葬，而绖不入库门。”言其除丧而反，由外来，是库门在雉门外必矣。如是，王五门，雉门为中门，雉门设两观，与今之宫门同。阍人几出入者，穷民盖不得入也。郊特牲讥绎于库门内，言远，当于庙门，庙在库门之内，见于此矣。小宗伯职曰：“建国之神位，右社稷，左宗庙。”然则外朝在库门之外，皐门之内与？今司徒府有天子以下大会殿，亦古之外朝哉。周天子诸侯皆有三朝，外朝一，内朝二。内朝之在路门内者，或谓之燕朝。○长，丁丈反。罢，音皮。刺，七赐反。纆，音墨。观，古乱反。"
                },
                {
                    "paragraph": "帅其属而以鞭呼趋且辟。",
                    "zhushu": "趋朝辟行人，执鞭以威之。○趋，又作“趣”，七须反，又清欲反。"
                },
                {
                    "paragraph": "禁慢朝、错立、族谈者。",
                    "zhushu": "慢朝，谓临朝不肃敬也。错立、族谈，违其位僔语也。○僔，子损反，又才官反，一音纂。"
                },
                {
                    "paragraph": "凡得获货贿、人民、六畜者，委于朝，告于士，旬而举之，大者公之，小者庶民私之。",
                    "zhushu": "俘而取之曰获。委于朝十日，待来识之者。人民，谓刑人、奴隷逃亡者。司隷职曰：“帅其民而搏盗贼。”郑司农云：“若今时得遗物及放失六畜，持诣郷亭县廷。大者公之，大物没入公家也。小者私之，小物自𢌿也。”玄谓人民之小者，未齓七岁以下。○失，音逸，又如字。齓，初谨反，又测吝反。"
                },
                {
                    "paragraph": "凡士之治有期日：国中一旬，郊二旬，野三旬，都三月，邦国朞。期内之治听，期外不听。",
                    "zhushu": "郑司农云：“谓在期内者听，期外者不听，若今时徒论决，满三月不得乞鞫。”○朞，居其反。鞫，居六反。"
                },
                {
                    "paragraph": "凡有责者，有判书以治，则听。",
                    "zhushu": "判，半分而合者，故书判为辨。郑司农云：“谓若今时辞讼，有劵书者为治之。辨读为别，谓别劵也。”玄谓古者出责之息，亦如其国服与？○为，于伪反。别，彼列反。"
                },
                {
                    "paragraph": "凡民同货财者，令以国法行之，犯令者，刑罚之。",
                    "zhushu": "郑司农云：“同货财者，谓合钱共贾者也。以国法行之，司市为节以遣之。”玄谓同货财者，富人畜积者，多时收敛之，乏时以国服之法出之，虽有腾跃，其赢不得过此。以利出者与取者，过此则罚之，若今时加贵取息坐臧。○共，如字。贾，音古。积，子赐反，又如字。出，尺遂反，又如字。"
                },
                {
                    "paragraph": "凡属责者，以其地傅而听其辞。",
                    "zhushu": "郑司农云：“谓讼地畔界者，田地町畔相比属，故谓之属责。以地傅而听其辞，以其比畔为证也。”玄谓属责，转责使人归之，而本主死亡，归受之数相抵冒者也。以其地之人相比近，能为证者来，乃受其辞为治之。○属，如字，或音烛。傅，音付。町，徒顶反。比，毗志反，下“大比”同。"
                },
                {
                    "paragraph": "凡盗贼军郷邑及家人，杀之无罪。",
                    "zhushu": "郑司农云：“谓盗贼群辈若军共攻盗郷邑及家人者，杀之无罪。若今时无故入人室宅庐舍，上人车船，牵引人欲犯法者，其时格杀之，无罪。”"
                },
                {
                    "paragraph": "凡报仇雠者，书于士，杀之无罪。",
                    "zhushu": "谓同国不相辟者，将报之，必先言之于士。○辟，音避。"
                },
                {
                    "paragraph": "若邦凶荒、札丧、宼戎之故，则令邦国、都家、县鄙虑刑贬。",
                    "zhushu": "故书虑为宪，贬为窆。杜子春云：“窆当为禁。宪，谓幡书以明之。”玄谓虑，谋也。贬，犹减也。谓当图谋援刑，且减国用，为民困也。所贬视时为多少之法。○窆，彼验反。",
                    "type": 2
                },
                {
                    "paragraph": "司民，掌登万民之数，自生齿以上，皆书于版，辨其国中与其都鄙及其郊野，异其男女，岁登下其死生。",
                    "zhushu": "登，上也。男八月、女七月而生齿。版，今户籍也。下，犹去也。毎岁更著生去死。"
                },
                {
                    "paragraph": "及三年大比，以万民之数诏司宼。司宼及孟冬祀司民之日，献其数于王，王拜受之，登于天府。内史、司会、冢宰贰之，以赞王治。",
                    "zhushu": "郑司农云：“文昌宫三能，属轩辕角，相与为体。近文昌为司命，次司中，次司禄，次司民。”玄谓司民，轩辕角也。天府，主祖庙之藏者。赞，佐也。三官以贰佐王治者，当以民多少黜陟主民之吏。○能，吐才反。",
                    "type": 2
                },
                {
                    "paragraph": "司刑，掌五刑之法，以丽万民之罪。墨罪五百，劓罪五百，宫罪五百，刖罪五百，杀罪五百。",
                    "zhushu": "墨，黥也，先刻其面，以墨窒之。劓，截其鼻也。今东西夷或以墨劓为俗，古刑人亡逃者之世类与？宫者，丈夫则割其势，女子闭于宫中，若今宦男女也。刖，断足也。周改膑作刖。杀，死刑也。书传曰：“决关梁、逾城郭而略盗者，其刑膑。男女不以义交者，其刑宫。触易君命、革舆服制度、奸轨、盗攘伤人者，其刑劓；非事而事之，出入不以道义，而诵不详之辞者，其刑墨；降畔、宼贼、劫掠、夺攘、挢虔者，其刑死。”此二千五百罪之目略也，其刑书则亡。夏刑：大辟二百，膑辟三百，宫辟五百，劓、墨各千。周则变焉，所谓“刑罚世轻世重”者也。郑司农云：“汉孝文帝十三年，除肉刑。”○劓，鱼器反，又鱼界反。刖，音月，又五刮反。黥，其京反。窒，又作𣵀，乃结反，又丁结反。断，丁管反。膑，频忍反。降，户江反。桥，居兆反。"
                },
                {
                    "paragraph": "若司宼断狱弊讼，则以五刑之法诏刑罚，而以辨罪之轻重。",
                    "zhushu": "诏刑罚者，处其所应不，如今律家所署法矣。",
                    "type": 2
                },
                {
                    "paragraph": "司刺，掌三刺、三宥、三赦之法，以赞司宼听狱讼。",
                    "zhushu": "刺，杀也，讯而有罪则杀之。宥，宽也。赦，舍也。○刺，七赐反。"
                },
                {
                    "paragraph": "壹刺曰讯群臣，再刺曰讯群吏，三刺曰讯万民。",
                    "zhushu": "讯，言。"
                },
                {
                    "paragraph": "壹宥曰不识，再宥曰过失，三宥曰遗忘。",
                    "zhushu": "郑司农云：“不识，谓愚民无所识则宥之。过失，若今律过失杀人不坐死。”玄谓识，审也。不审，若今仇雠当报甲，见乙诚以为甲而杀之者。过失，若举刃欲斫伐而轶中人者。遗忘，若闲帷薄，忘有在焉者，而以兵矢投射之。○忘，音妄。轶，待结反。中，丁仲反。闲，去声。射，食亦反。"
                },
                {
                    "paragraph": "壹赦曰幼弱，再赦曰老旄，三赦曰憃愚。",
                    "zhushu": "憃愚，生而痴騃童昏者。郑司农云：“幼弱、老旄，若今律令年未满八岁、八十以上，非手杀人，他皆不坐。”○旄，亡报反。惷，敕江反，又贞巷反，又痴用反。騃，五骇反。"
                },
                {
                    "paragraph": "以此三法者求民情，断民中，而施上服下服之罪，然后刑杀。",
                    "zhushu": "上服，杀与墨、劓。下服，宫、刖也。司约职曰：“其不信者服墨刑。”凡行刑，必先规识所刑之处，乃后行之。"
                },
                {
                    "paragraph": "司约掌邦国及万民之约剂，治神之约为上，治民之约次之，治地之约次之，治功之约次之，治器之约次之，治挚之约次之。",
                    "zhushu": "此六约者，诸侯以下至于民皆有焉。剂，谓劵书也。治者，理其相抵冒上下之差也。神约，谓命祀郊社、群望及所祖宗也。夔子不祀祝融，楚人伐之。民约，谓征税迁移，仇雠既和，若怀宗九姓在晋，殷民六族、七族在鲁、卫皆是也。地约，谓经界所至，田莱之比也。功约，谓王功、国功之属，赏爵所及也。器约，谓礼乐吉凶车服所得用也。挚约，谓玉帛禽鸟相与往来也。○约，于妙反，后同。比，毗志反，又必二反。"
                },
                {
                    "paragraph": "凡大约剂书于宗彝，小约剂书于丹图。",
                    "zhushu": "大约剂，邦国约也，书于宗庙之六彝，欲神监焉。小约剂，万民约也。丹图，未闻，或有雕器簠簋之属，有图象者与？春秋传曰：“斐豹，隷也，著于丹书。”今俗语有铁劵丹书，岂此旧典之遗言○与，音余。斐，音非，又方尾反。"
                },
                {
                    "paragraph": "若有讼者，则珥而辟藏，其不信者服墨刑。",
                    "zhushu": "郑司农云：“谓有争讼罪罚，刑书谬误不正者，为之开藏，取本刑书以正之。当开时，先祭之。”玄谓讼，讼约，若宋仲几、薛宰者也。辟藏，开府视约书。不信，不如约也。珥，读曰衈，谓杀鸡取血衅其户。○藏，才浪反，下同。为，于伪反。"
                },
                {
                    "paragraph": "若大乱，则六官辟藏，其不信者杀。",
                    "zhushu": "大乱，谓僭约，若吴、楚之君僭称王，晋文公请隧以葬者。六官辟藏，明罪大也。六官初受盟约之贰。",
                    "type": 2
                },
                {
                    "paragraph": "司盟，掌盟载之法。",
                    "zhushu": "载，盟辞也。盟者书其辞于策，杀牲取血，坎其牲，加书于上而埋之，谓之载书。春秋传曰：“宋寺人惠墙伊戾坎，用牲，加书，为世子痤与楚客盟。”○痤，才戈反。"
                },
                {
                    "paragraph": "凡邦国有疑会同，则掌其盟约之载及其礼仪，北面诏明神。既盟，则贰之。",
                    "zhushu": "有疑，不协也。明神，神之明察者，谓日月山川也。觐礼加方明于坛上，所以依之也。诏之者，读其载书以告之也。贰之者，写副当以授六官。"
                },
                {
                    "paragraph": "盟万民之犯命者，诅其不信者亦如之。",
                    "zhushu": "盟诅者，欲相与共恶之也。犯命，犯君教令也。不信，违约者也。春秋传曰：“臧纥犯门斩关以出，乃盟臧氏。”又曰：“郑伯使卒出豭，行出犬鸡，以诅射颍考叔者。”○诅，侧虑反。纥，恨发反。"
                },
                {
                    "paragraph": "凡民之有约剂者，其贰在司盟。",
                    "zhushu": "贰之者，检其自相违约。"
                },
                {
                    "paragraph": "有狱讼者，则使之盟诅。",
                    "zhushu": "不信则不敢听此盟诅，所以省狱讼。"
                },
                {
                    "paragraph": "凡盟诅，各以其地域之众庶共其牲而致焉。既盟，则为司盟共祈酒脯。",
                    "zhushu": "使其邑闾出牲来盟，已又使出酒脯，司盟为之祈明神，使不信者必凶。",
                    "type": 2
                },
                {
                    "paragraph": "职金，掌凡金、玉、锡、石、丹、青之戒令，",
                    "zhushu": "青，空青也。"
                },
                {
                    "paragraph": "受其入征者，辨其物之媺恶与其数量，楬而玺之，入其金锡于为兵器之府，入其玉石丹青于守藏之府。",
                    "zhushu": "为兵器者，攻金之工六也。守藏者，玉府、内府也。郑司农云：“受其入征者，谓主受采金、玉、锡、石、丹、青者之租税也。楬而玺之者，楬书其数量以著其物也。玺者，印也。既楬书揃其数量，又以印封之。今时之书有所表识，谓之楬橥。”○楬，音竭。玺，音徙。守，音狩。著，直略反，又张虑反。揃，音笺。识，申志反，又如字。橥，音猪。"
                },
                {
                    "paragraph": "入其要。",
                    "zhushu": "要，凡数也，入之于大府。"
                },
                {
                    "paragraph": "掌受士之金罚、货罚，入于司兵。",
                    "zhushu": "给治兵及工直也。货，泉贝也。罚，罚赎也。书曰“金作赎刑”。○赎，常戍反，一音蜀。"
                },
                {
                    "paragraph": "旅于上帝，则共其金版。飨诸侯亦如之。",
                    "zhushu": "鉼金谓之版，此版所施未闻。○版，音板。鉼，必领反。"
                },
                {
                    "paragraph": "凡国有大故而用金石，则掌其令。",
                    "zhushu": "主其取之令也。用金石者，作枪雷椎㨃之属。○枪，七羊反。雷，音诔，又为礌，郎对反。椎，直追反。㨃，宅耕反。",
                    "type": 2
                },
                {
                    "paragraph": "司厉，掌盗贼之任器、货贿，辨其物，皆有数量，贾而楬之，入于司兵。",
                    "zhushu": "郑司农云：“任器、货贿，谓盗贼所用伤人兵器及所盗财物也。入于司兵，若今时伤杀人所用兵器，盗贼赃，加责没入县官。”○贾，音嫁。"
                },
                {
                    "paragraph": "其奴，男子入于罪隷，女子入于舂槀。",
                    "zhushu": "郑司农云：“谓坐为盗贼而为奴者，输于罪隷、舂人、槀人之官也。由是观之，今之为奴婢，古之罪人也。故书曰：‘予则奴戮汝。’论语曰‘箕子为之奴’，罪隷之奴也。故春秋传曰：‘斐豹，隷也，著于丹书。请焚丹书，我杀督戎。’耻为奴，欲焚其籍也。”玄谓奴，从坐而没入县官者，男女同名。○槀，古老反。"
                },
                {
                    "paragraph": "凡有爵者与七十者与未齓者，皆不为奴。",
                    "zhushu": "有爵，谓命士以上也。齓，毁齿也，男八岁、女七岁而毁齿。毁，况伪反。",
                    "type": 2
                },
                {
                    "paragraph": "犬人，掌犬牲。凡祭祀，共犬牲，用牷物，伏、瘗亦如之。",
                    "zhushu": "郑司农云：“牷，纯也。物，色也。伏，谓伏犬，以王车轹之。瘗，谓埋祭也。尔雅曰：‘𥙊地曰瘗埋。’”○牷，音全。瘗，于例反。轹，音历。"
                },
                {
                    "paragraph": "凡几珥沈辜，用駹可也。",
                    "zhushu": "故书駹作龙。郑司农云：“几读为庪。尔雅曰：‘祭山曰庪县，祭川曰浮沈。’大宗伯职曰：‘以埋沈𥙊山川林泽，以罢辜祭四方百物。’龙读为駹，谓不纯色也。”玄谓几读为刏，珥当为衈。刏衈者，衅礼之事。○駹，亡江反。庪，九委反，又居绮反。县，音玄。罢，孚逼反。"
                },
                {
                    "paragraph": "凡相犬、牵犬者属焉，掌其政治。",
                    "zhushu": "相，谓视择知其善恶。○相，息亮反。",
                    "type": 2
                },
                {
                    "paragraph": "司圜，掌收教罢民，凡害人者，弗使冠饰而加明刑焉，任之以事而收教之。能改者，上罪三年而舍，中罪二年而舍，下罪一年而舍。其不能改而出圜土者，杀。虽出，三年不齿。",
                    "zhushu": "弗使冠饰者，著黑幪，若古之象刑与？舍，释之也。郑司农云：“罢民，谓恶人不从化，为百姓所患苦，而未入五刑者也，故曰凡害人者。不使冠饰，任之以事，若今时罚作矣。”○著，丁略反。幪，莫公反，又莫贡反。与，音余。"
                },
                {
                    "paragraph": "凡圜土之刑人也，不亏体；其罚人也，不亏财。",
                    "zhushu": "言其刑人，但加以明刑；罚人，但任之以事耳。郑司农云：“以此知其为民所苦而未入刑者也。故大司宼职曰：‘凡万民之有罪过而未丽于法，而害于州里者，桎梏而坐诸嘉石，役诸司空。’又曰‘以嘉石平罢民’。国语曰：‘罢士无伍，罢女无家。’言为恶无所容入也。”玄谓圜上所收教者。过失害人已丽于法者。",
                    "type": 2
                },
                {
                    "paragraph": "掌囚，掌守盗贼，凡囚者，上罪梏拲而桎，中罪桎梏，下罪梏，王之同族拲，有爵者桎，以待弊罪。",
                    "zhushu": "凡囚者，谓非盗贼，自以他罪拘者也。郑司农云：“拲者，两手共一木也。桎梏者，两手各一木也。”玄谓在手曰梏，在足曰桎。中罪不拲，手足各一木耳。下罪又去桎。王同族及命士以上，虽有上罪，或拲或桎而已。弊，犹断也。○梏，古毒反，参著曰梏，偏著曰桎。说文：“梏，手械也。桎，足械也。”拲，姜奉反，一居辱反，汉书音拱，一音恐。桎，之实反。"
                },
                {
                    "paragraph": "及刑杀，告刑于王，奉而适朝，士加明梏，以适市而刑杀之。",
                    "zhushu": "告刑于王，告王以今日当行刑及所刑姓名也。其死罪也，曰“某之罪在大辟”；其刑罪，则曰“某之罪在小辟”。奉而适朝者，重刑，为王欲有所赦，且当以付士。士，郷士也。郷士加明梏者，谓书其姓名及其罪于梏而著之也。囚时虽有无梏者，至于刑杀，皆设之，以适市就众也。庶姓无爵者，皆刑杀于市。○著，丁略反，又张虑反。"
                },
                {
                    "paragraph": "凡有爵者与王之同族，奉而适甸师氏，以待刑杀。",
                    "zhushu": "适甸师氏，亦由朝乃往也。待刑杀者，掌戮将自市来也。文王世子曰：“虽亲不以犯有司，正术也，所以体异姓也。刑于隐者，不与国人虑兄弟也。”",
                    "type": 2
                },
                {
                    "paragraph": "掌戮，掌斩杀贼谍而搏之。",
                    "zhushu": "斩以鈇钺，若今要斩也。杀以刀刃，若今弃市也。谍，谓奸宼反闲者。贼与谍，罪大者斩之，小者杀之。搏，当为䏝诸城上之膊，字之误也。膊，谓去衣磔之。○谍，音牒。搏，普博反，磔也。要，一遥反。闲，去声。"
                },
                {
                    "paragraph": "凡杀其亲者，焚之；杀王之亲者，辜之。",
                    "zhushu": "亲，缌服以内也。焚，烧也。易曰“焚如，死如，弃如。”辜之言枯也，谓磔之。"
                },
                {
                    "paragraph": "凡杀人者，踣诸市，肆之三日。刑盗于市。",
                    "zhushu": "踣，僵尸也。肆，犹申也，陈也。凡言刑盗，罪恶莫大焉。○踣，皮北反。僵，居良反。"
                },
                {
                    "paragraph": "凡罪之丽于法者，亦如之。唯王之同族与有爵者，杀之于甸师氏。",
                    "zhushu": "罪二千五百条，上附下附，刑五而已。于刑同科者，其刑杀之一也。"
                },
                {
                    "paragraph": "凡军旅田役斩杀刑戮，亦如之。",
                    "zhushu": "戮，谓膊、焚、辜、肆。"
                },
                {
                    "paragraph": "墨者使守门，",
                    "zhushu": "黥者无妨于禁御，○衔，音御。"
                },
                {
                    "paragraph": "劓者使守关，",
                    "zhushu": "截鼻亦无妨，以貌丑远之。○远，于万反。"
                },
                {
                    "paragraph": "宫者使守内，",
                    "zhushu": "以其人道绝也，今世或然。"
                },
                {
                    "paragraph": "刖者使守囿，",
                    "zhushu": "断足驱卫禽兽，无急行。○断，丁管反。"
                },
                {
                    "paragraph": "髠者使守积。",
                    "zhushu": "郑司农云：“髠当为完，谓但居作三年，不亏体者也。”玄谓此出五刑之中而髠者，必王之同族不宫者，宫之为翦其类，髠头而已。守积，积在隐者宜也。○髠，苦门反。积，子赐反。",
                    "type": 2
                },
                {
                    "paragraph": "司隷，掌五隷之法，辨其物而掌其政令，",
                    "zhushu": "五隷，谓罪隷、四翟之隷也。物，衣服、兵器之属。"
                },
                {
                    "paragraph": "帅其民而搏盗贼，役国中之辱事，为百官积任器，凡囚执人之事。",
                    "zhushu": "民，五隷之民也。郑司农云：“百官所当任持之器物，此官主为积聚之也。”玄谓任，犹用也。○为，于伪反。"
                },
                {
                    "paragraph": "邦有祭祀、宾客、丧纪之事，则役其烦辱之事。",
                    "zhushu": "烦，犹剧也。士丧礼下篇曰：“隷人𣵀厕。”"
                },
                {
                    "paragraph": "掌帅四翟之隷，使之皆服其邦之服，执其邦之兵，守王宫与野舍之厉禁。",
                    "zhushu": "野舍，王行所止舍也。厉，遮例也。○例，音烈。",
                    "type": 2
                },
                {
                    "paragraph": "罪隷，掌役百官府与凡有守者，掌使令之小事。",
                    "zhushu": "役，给其小役。"
                },
                {
                    "paragraph": "凡封国若家，牛助，为牵徬。",
                    "zhushu": "郑司农云：“凡封国若家，谓建诸侯、立大夫家也。牛助为牵徬，此官主为送致之也。”玄谓牛助，国以牛助转徙也。罪隷牵徬之，在前曰牵，在旁曰徬。○徬，步浪反。"
                },
                {
                    "paragraph": "其守王宫与其厉禁者，如蛮隷之事。",
                    "zhushu": "",
                    "type": 2
                },
                {
                    "paragraph": "蛮隷，掌役校人养马。其在王宫者，执其国之兵以守王宫。在野外，则守厉禁。",
                    "zhushu": "○校，户教反。",
                    "type": 2
                },
                {
                    "paragraph": "闽隷，掌役畜养鸟而阜蕃教扰之，掌子则取隷焉。",
                    "zhushu": "杜子春云：“子当为祀。”玄谓掌子者，王立世子，置臣使掌其家事，而以闽隷役之。",
                    "type": 2
                },
                {
                    "paragraph": "夷隷，掌役牧人养牛马，与鸟言。",
                    "zhushu": "郑司农云：“夷狄之人或晓鸟兽之言，故春秋传曰：‘介葛庐闻牛鸣，曰：是生三牺，皆用矣。’是以貉隷职掌与兽言。”"
                },
                {
                    "paragraph": "其守王宫者与其守厉禁者，如蛮隷之事。",
                    "zhushu": "",
                    "type": 2
                },
                {
                    "paragraph": "貉隷，掌役服不氏而养兽而教扰之，掌与兽言。",
                    "zhushu": "不言阜蕃者，猛兽不可服，又不生乳于圈槛也。○生，如字，又色敬反。乳，而树反。圏，求阮反。槛，户览反。"
                },
                {
                    "paragraph": "其守王宫者与其守厉禁者，如蛮隷之事。",
                    "zhushu": ""
                }
            ]
        },
        {
            "name": "秋官司宼下第十",
            "paragraphs": [
                {
                    "paragraph": "秋官司宼下第十",
                    "zhushu": "",
                    "type": 1
                },
                {
                    "paragraph": "布宪，掌宪邦之刑禁。正月之吉，执旌节以宣布于四方，而宪邦之刑禁，以诘四方邦国及其都鄙，达于四海。",
                    "zhushu": "宪，表也，谓县之也。刑禁者，国之五禁，所以左右刑罚者。司宼正月布刑于天下，正岁又县其书于象魏。布宪于司宼布刑，则以旌节出宣令之；于司宼县书，则亦县之于门闾及都鄙邦国。刑者，王政所重，故屡丁宁焉。诘，谨也，使四方谨行之。尔雅曰：“九夷、八蛮、六戎、五狄，谓之四海。”○诘，起吉反。县，音玄。"
                },
                {
                    "paragraph": "凡邦之大事合众庶，则以刑禁号令。",
                    "zhushu": "",
                    "type": 2
                },
                {
                    "paragraph": "禁杀戮，掌司斩杀戮者。凡伤人见血而不以告者，攘狱者，遏讼者，以告而诛之。",
                    "zhushu": "司，犹察也。察此四者，告于司宼罪之也。斩役戮，谓吏民相斩、相杀、相戮者。伤人见血，见血乃为伤人耳。郑司农云：“攘狱者，距当狱者也。遏讼者，遏止欲讼者也。”玄谓攘，犹却也。却狱者，言不受也。",
                    "type": 2
                },
                {
                    "paragraph": "禁暴氏，掌禁庶民之乱暴力正者，挢诬犯禁者，作言语而不信者，以告而诛之。",
                    "zhushu": "民之好为侵陵、称诈、谩诞，此三者亦刑所禁也。力正，以力强得正也。○桥，居表反。谩，武谏反，一亡半反。"
                },
                {
                    "paragraph": "凡国聚众庶，则戮其犯禁者以徇。凡奚隷聚而出入者，则司牧之，戮其犯禁者。",
                    "zhushu": "奚隷，女奴男奴也。其聚出入有所使。",
                    "type": 2
                },
                {
                    "paragraph": "野庐氏，掌达国道路，至于四畿。",
                    "zhushu": "达，谓巡行通之，使不陷绝也。去王城五百里曰畿。○行，下孟反。"
                },
                {
                    "paragraph": "比国郊及野之道路、宿息、井、树。",
                    "zhushu": "比，犹校也。宿息，庐之属，宾客所宿及昼止者也。井共饮食，树为蕃蔽。"
                },
                {
                    "paragraph": "若有宾客，则令守涂地之人聚𣝔之，有相翔者则诛之。",
                    "zhushu": "守涂地之人，道所出庐宿旁民也。相翔，犹昌翔观伺者也。郑司农云：“聚𣝔之，聚击𣝔以宿卫之也。有奸人相翔于宾客之侧，则诛之，不得令宼盗宾客。”○𣝔，音托。令，平声。"
                },
                {
                    "paragraph": "凡道路之舟车轚互者，叙而行之。",
                    "zhushu": "舟车轚互，谓于迫隘处也。车有轘辕、坻阁，舟有砥柱之属。其过之者，使以次叙之。○轚，音计，又古的反。隘，乌卖反。轘，户关反。坻，之尔反，又都礼反。"
                },
                {
                    "paragraph": "凡有节者及有爵者至，则为之辟。",
                    "zhushu": "辟，辟行人，亦使守涂地者。"
                },
                {
                    "paragraph": "禁野之横行径逾者。",
                    "zhushu": "皆为防奸也。横行，妄由田中。径逾，射邪趋疾，越隄渠也。○射，食亦反。邪，似嗟反。"
                },
                {
                    "paragraph": "凡国之大事，比修除道路者。",
                    "zhushu": "比校治道者名，若今次金叙大功。"
                },
                {
                    "paragraph": "掌凡道禁。",
                    "zhushu": "禁，谓若今绝蒙大巾持兵杖之属。"
                },
                {
                    "paragraph": "邦之大师，则令埽道路，且以几禁行作不时者、不物者。",
                    "zhushu": "不时，谓不夙则莫者也。不物，谓衣服操持非此常人也。几禁之者，备奸人内贼及反闲。○莫，音暮。操，七曹反。",
                    "type": 2
                },
                {
                    "paragraph": "蜡氏，掌除骴。",
                    "zhushu": "曲礼：“四足死者曰渍。”故书骴作脊。郑司农云：“脊读为渍，谓死人骨也。月今曰‘掩骼埋胔’，骨之尚有肉者也，及禽兽之骨皆是。”○蜡，清预反。骴，似赐反。渍、胔同，又作㱴。骼，古百反。"
                },
                {
                    "paragraph": "凡国之大祭祀，令州里除不蠲，禁刑者，任人及凶服者，以及郊野。大师、大宾客亦如之。",
                    "zhushu": "蠲，读如吉圭惟饎之圭。圭，絜也。刑者，黥劓之属。任人，司圜所收教罢民也。凶服，服衰绖也。此所禁除者，皆为不欲见，人所薉恶也。○蠲，古玄反，旧音圭。饎，昌志反。罢，音皮。衰，七雷反。薉，纡废反。"
                },
                {
                    "paragraph": "若有死于道路者，则令埋而置楬焉，书其日月焉，县其衣服任器于有地之官，以待其人。",
                    "zhushu": "有地之官，主此地之吏也。其人，其家人也。郑司农云：“楬，欲令其识取之，今时楬橥是也。有地之官，有部界之吏，今时郷亭是也。”○楬，音竭。"
                },
                {
                    "paragraph": "掌凡国之骴禁。",
                    "zhushu": "禁，谓孟春掩骼埋胔之属。",
                    "type": 2
                },
                {
                    "paragraph": "雍氏，掌沟渎浍池之禁，凡害于国稼者。春令为阱擭沟渎之利于民者，秋令塞阱杜擭，",
                    "zhushu": "沟、渎、浍，田闲通水者也。池，谓陂障之水道也。害于国稼，谓水潦及禽兽也。阱，穿地为𡐛，所以御禽兽，其或超逾，则陷焉，世谓之陷阱。擭，柞鄂也。坚地阱浅，则设柞鄂于其中。秋而杜塞阱擭，收刈之时，为其陷害人也。书粊誓曰：“𢾅乃擭，敜乃阱。”时秋也，伯禽以出师征徐戎。○阱，在性反。擭，胡化反。𡐛，七艳反。柞，才伯反，又在洛反。鄂，五格反，又五各反。粊，音袐。𢾅，音杜。敜，乃协反。"
                },
                {
                    "paragraph": "禁山之为苑、泽之沈者。",
                    "zhushu": "为其就禽兽鱼鼈自然之居而害之。郑司农云：“不得擅为苑囿于山也。泽之沈者，谓毒鱼水虫之属。”○苑，纡阮反。",
                    "type": 2
                },
                {
                    "paragraph": "萍氏，掌国之水禁。",
                    "zhushu": "水禁，谓水中害人之处，及入水捕鱼鼈不时。"
                },
                {
                    "paragraph": "几酒，",
                    "zhushu": "苛察沽买过多及非时者。"
                },
                {
                    "paragraph": "谨酒，",
                    "zhushu": "使民节用酒也。书酒诰曰：“有政有事无彝酒。”"
                },
                {
                    "paragraph": "禁川游者。",
                    "zhushu": "备波洋卒至沈溺也。○洋，音翔，又音羊。卒，寸忽反。",
                    "type": 2
                },
                {
                    "paragraph": "司寤氏，掌夜时。",
                    "zhushu": "夜时，谓夜晚早，若今甲乙至戌。"
                },
                {
                    "paragraph": "以星分夜，以诏夜士夜禁。",
                    "zhushu": "夜士，主行夜徼𠋫者，如今都𠋫之属。○行，下孟反。徼，古吊反。"
                },
                {
                    "paragraph": "御晨行者，禁宵行者、夜游者。",
                    "zhushu": "备其遭宼害及谋非公事。御，亦禁也，谓遏止之，无刑法也。晨，先明也。宵，定昏也。书曰：“宵中星虚。”春秋传曰：“夜中星陨如雨。”○先，悉荐反。",
                    "type": 2
                },
                {
                    "paragraph": "司烜氏，掌以夫遂取明火于日，以鉴取明水于月，以共祭祀之明齍、明烛，共明水。",
                    "zhushu": "夫遂，阳遂也。鉴，镜属，取水者，世谓之方诸。取日之火，月之水，欲得阴阳之絜气也。明烛以照馔陈，明水以为玄酒。郑司农云：“夫，发声。明齍，谓以明水滫涤粢盛黍稷。”○夫，方符反，或音符。齍，音资。"
                },
                {
                    "paragraph": "凡邦之大事，共坟烛庭燎。",
                    "zhushu": "故书坟为蕡。郑司农云：“蕡烛，麻烛也。”玄谓坟，大也。树于门外曰大烛，于门内曰庭燎，皆所以照众为明。○坟，扶云反。燎，力召反。蕡，扶云反。"
                },
                {
                    "paragraph": "中春，以木铎修火禁于国中。",
                    "zhushu": "为季春将出火也。火禁，谓用火之处及备风燥。○中，音仲。"
                },
                {
                    "paragraph": "军旅，修火禁。邦若屋诛，则为明竁焉。",
                    "zhushu": "郑司农云：“屋诛，谓夷三族。无亲属收葬者，故为葬之也。三夫为屋，一家田为一夫，以此知三家也。”玄谓屋，读如其刑剭之剭。剭诛，谓所杀不于市而以适甸师氏者也。明竁，若今楬头明书其罪法也。司烜掌明竁，则罪人夜葬与？○竁，昌绢反。剭，音屋，又音握。与，音余。",
                    "type": 2
                },
                {
                    "paragraph": "条狼氏，掌执鞭以趋辟。王出入则八人夹道，公则六人，侯伯则四人，子男则二人。",
                    "zhushu": "趋辟，趋而辟行人，若今卒辟车之为也。孔子曰：“富而可求，虽执鞭之士，吾亦为之。”言士之贱也。○趋，七须反。辟，婢亦反，又音避。卒，子忽反。辟车，必亦反。"
                },
                {
                    "paragraph": "凡誓，执鞭以趋于前，且命之。誓仆右曰杀，誓驭曰车轘，誓大夫曰敢不关，鞭五百，誓师曰三百，誓邦之大史曰杀，誓小史曰墨。",
                    "zhushu": "前，谓所誓众之行前也。有司读誓辞，则大言其刑以警所誓也。誓者，谓出军及将祭祀时也。出军之誓，誓左右及驭，则书之甘誓备矣。郊特牲说祭祀之誓曰：“十之日，王立于泽，亲听誓命，受教谏之义也。”车轘，谓车裂也。师，乐师也。大史、小史，主礼事者。郑司农云：“誓大夫曰敢不关，谓不关于君也。”玄谓大夫自受命以出，则其余事莫不复请。○轘，户串反，一音环。大，音泰。行，户刚反。复，音服。请，音情。",
                    "type": 2
                },
                {
                    "paragraph": "修闾氏，掌比国中宿互𣝔者与其国粥，而比其追胥者而赏罚之。",
                    "zhushu": "国中，城中也。粥，养也。国所游养，谓羡卒也。追，逐宼也。胥读为偦。故书互为巨。郑司农云：“宿，谓宿卫也。巨当为互，谓行马，所以障互禁止人也。𣝔，谓行夜击𣝔。”○比，毗志反。粥，音育。追，如字，又张类反。偦，音胥，又息吕反。"
                },
                {
                    "paragraph": "禁径逾者，与以兵革趋行者，与驰骋于国中者。",
                    "zhushu": "皆为其惑众。"
                },
                {
                    "paragraph": "邦有故，则令守其闾互，唯执节者不几。",
                    "zhushu": "令者，令其闾内之闾胥里宰之属。",
                    "type": 2
                },
                {
                    "paragraph": "冥氏，掌设弧张，",
                    "zhushu": "弧张，罿罦之属，所以扃绢禽兽。○冥，音觅。罿，昌容反，又上凶反。罦，音浮。扃，古荧反。绢，古犬反，一古县反，下同。"
                },
                {
                    "paragraph": "为阱擭以攻猛兽，以灵鼓𢿛之。",
                    "zhushu": "灵鼓，六面鼓。𢿛之，使惊趋阱擭。○𢿛，丘于反。"
                },
                {
                    "paragraph": "若得其兽，则献其皮、革、齿、须、备。",
                    "zhushu": "郑司农云：“须，直谓颐下须。备，谓搔也。”○搔，音爪。",
                    "type": 2
                },
                {
                    "paragraph": "庶氏，掌除毒蛊，以攻说禬之，嘉草攻之。",
                    "zhushu": "毒蛊，虫物而病害人者。贼律曰：“敢蛊人及教令者，弃市。”攻说，祈名，祈其神求去之也。嘉草，药物，其状未闻。攻之，谓熏之。郑司农云：“禬，除也。”玄谓此禬读如溃痈之溃。○庶，章预反。蛊，音古。禬，音溃。令，力呈反。去，起吕反。熏，许云反。"
                },
                {
                    "paragraph": "凡𢿛蛊，则令之比之。",
                    "zhushu": "使为之，又校次之。",
                    "type": 2
                },
                {
                    "paragraph": "穴氏，掌攻蛰兽，各以其物火之。",
                    "zhushu": "蛰兽，熊罴之属，冬藏者也。将攻之，必先烧其所食之物于穴外，以诱出之，乃可得之。"
                },
                {
                    "paragraph": "以时献其珍异皮革。",
                    "zhushu": "",
                    "type": 2
                },
                {
                    "paragraph": "翨氏，掌攻猛鸟，各以其物为媒而掎之。",
                    "zhushu": "猛鸟，鹰隼之属。置其所食之物于绢中，鸟来下则掎其脚。○掎，居绮反。隼，息允反。"
                },
                {
                    "paragraph": "以时献其羽翮。",
                    "zhushu": "○翮，户革反。",
                    "type": 2
                },
                {
                    "paragraph": "柞氏，掌攻草木及林麓。",
                    "zhushu": "林，人所养者。山足曰麓。○柞，侧百反。麓，音鹿。"
                },
                {
                    "paragraph": "夏日至，令刊阳木而火之；冬日至，令剥阴本而水之。",
                    "zhushu": "刋、剥，互言耳，皆谓斫去次地之皮。生山南为阳木，生山北为阴木。火之、水之，则使其肄不生。○刋，苦干反。肄，以四反。"
                },
                {
                    "paragraph": "若欲其化也，则春秋变其水火。",
                    "zhushu": "化，犹生也，谓时以种榖也。变其水火者，乃所火则水之，所水则火之，则其土和美。"
                },
                {
                    "paragraph": "凡攻木者，掌其政令。",
                    "zhushu": "除木有时。",
                    "type": 2
                },
                {
                    "paragraph": "薙氏，掌杀草。春始生而萌之，夏日至而夷之，秋绳而芟之，冬日至而耜之。",
                    "zhushu": "故书萌作甍。杜子春云：“甍当为萌，谓耕反其萌牙，书亦或为萌。”玄谓萌之有，以兹其斫其生者。夷之，以钩镰迫地芟之也，若今取茭矣。含实曰绳，芟其绳则实不成孰。耜之，以耜测冻土刬之。○绳，以证反。芟，所衔反。甍，音萌。兹其，音基，鉏也。镰，音廉。茭，音交。刬，初产反。"
                },
                {
                    "paragraph": "若欲其化也，则以水火变之。",
                    "zhushu": "谓以火烧其所芟萌之草，已而水之，则其土亦和美矣。月令季夏“烧薙行水，利以杀草，如以热汤”。是其一时著之。"
                },
                {
                    "paragraph": "掌凡杀草之政令。",
                    "zhushu": "",
                    "type": 2
                },
                {
                    "paragraph": "硩蔟氏，掌覆夭鸟之巢，",
                    "zhushu": "覆，犹毁也。夭鸟，恶鸣之鸟，若鸮𥸡。○覆，芳复反。夭，音妖。鸮，于骄反。𥸡，音服。"
                },
                {
                    "paragraph": "以方书十日之号，十有二辰之号，十有二月之号，十有二岁之号，二十有八星之号，县其巢上，则去之。",
                    "zhushu": "方，版也。日，谓从甲至癸。辰，谓从子至亥。月，谓从娵至荼。岁，谓从摄提格至赤奋若。星，谓从角至轸。夭鸟见此五者而去，其详未闻。○县，音玄。娵，子须反。荼，音余，又音舒，又音徒。",
                    "type": 2
                },
                {
                    "paragraph": "翦氏，掌除蠹物，以攻禜攻之，以莽草熏之，",
                    "zhushu": "蠹物，穿食人器物者，虫鱼亦是也。攻禜，祈名。莽草，药物杀虫者，以熏之则死。故书蠹为櫜，杜子春云：“櫜当为蠹。”○蠹，丁故反。禜，音咏。莽，亡荡反。櫜，古毛反。"
                },
                {
                    "paragraph": "凡庶蛊之事。",
                    "zhushu": "庶，除毒虫者。蛊，蠹之类，或熏以莽草则去。○庶，章预反。",
                    "type": 2
                },
                {
                    "paragraph": "赤犮氏，掌除墙屋，以蜃炭攻之，以灰洒毒之。",
                    "zhushu": "洒，洒也。除墙屋者，除虫豸藏逃其中者。蜃，大蛤也。捣其炭以坋之则走，淳之以洒之则死。故书蜃为晨。郑司农云：“晨当为蜃，书亦或为蜃。”○蜃，市轸反。洒，色买反，又霜寄反。豸，直氏反。坋，蒲闷反。淳，之纯反。"
                },
                {
                    "paragraph": "凡𥐙屋，除其貍虫。",
                    "zhushu": "貍虫，䗪肌蛷之属。○貍，莫皆反，又莫拜反。䗪，章夜反。蛷，音求。",
                    "type": 2
                },
                {
                    "paragraph": "蝈氏，掌去鼃黾，焚牡蘜，以灰洒之，则死。",
                    "zhushu": "牡蘜，蘜不华者。齐鲁之闲谓鼃为蝈。黾，耿黾也。蝈与耿黾尤怒鸣，为聒人耳去之。○去，起吕反。鼃，户娲反。黾，莫幸反。蘜，弓六反。"
                },
                {
                    "paragraph": "以其烟被之，则凡水虫无声。",
                    "zhushu": "杜子春云：“假令风从东方来，则于水东面为烟，令烟西行，被之水上。”○被，皮义反。",
                    "type": 2
                },
                {
                    "paragraph": "壶涿氏，掌除水虫，以炮土之鼓𢿛之，以焚石投之。",
                    "zhushu": "水虫，狐蜮之属。故书炮作泡。杜子春读炮为苞有苦叶之苞。玄谓燔之炮之炮，炮土之鼓，瓦鼓也。焚石投之，使惊去。"
                },
                {
                    "paragraph": "若欲杀其神，则以牲橭午贯象齿而沈之，则其神死，渊为陵。",
                    "zhushu": "神，谓水神龙罔象。故书橭为梓，午为五。杜子春云：“梓当为橭，橭读为枯。枯，榆木名，书或为樗。”又云：“五贯当为午贯。”○橭，音怙，又读为枯，亦音姑，山榆也。梓，音子。樗，敕居反。",
                    "type": 2
                },
                {
                    "paragraph": "庭氏，掌射国中之夭鸟。若不见其鸟兽，则以救日之弓与救月之矢夜射之。",
                    "zhushu": "不见鸟兽，谓夜来鸣呼为怪者。兽，狐狼之属。郑司农云：“救日之弓，救月之矢，谓日月食所作弓矢。”玄谓日月之食，阴阳相胜之变也。于日食则射大阴，月食则射大阳与？○射，食亦反。呼，唤故反。大，音泰，下同。"
                },
                {
                    "paragraph": "若神也，则以大阴之弓与枉矢射之。",
                    "zhushu": "神，谓非鸟兽之声，若或叫乎宋大庙譆譆出出者。大阴之弓，救月之弓，枉矢救日之矢与？不言救月之弓与救日之矢者，互言之。救日用枉矢，则救月以恒矢可知也。○譆，许其反。出，本作诎。",
                    "type": 2
                },
                {
                    "paragraph": "衔枚氏，掌司嚻。",
                    "zhushu": "察嚻讙者。为其聒乱在朝者之言语。○嚻，五羔反。讙，呼九反。"
                },
                {
                    "paragraph": "国之大祭祀，令禁无嚻。",
                    "zhushu": "令，令主祭祀者。"
                },
                {
                    "paragraph": "军旅田役，令衔枚。",
                    "zhushu": "为其言语以相误。"
                },
                {
                    "paragraph": "禁嘂呼叹呜于国中者，行歌哭于国中之道者。",
                    "zhushu": "为其惑众相感动。呜，吟也。○嘂，音叫。",
                    "type": 2
                },
                {
                    "paragraph": "伊耆氏，掌国之大祭祀，共其杖咸。",
                    "zhushu": "咸读为函。老臣虽杖于朝，事鬼神尚敬，去之，有司以此函藏之，既事乃授之。○去，起吕反。"
                },
                {
                    "paragraph": "军旅，授有爵者杖，",
                    "zhushu": "别吏卒，且以扶尊者。将军杖𨱆。○别，彼烈反。"
                },
                {
                    "paragraph": "共王之齿杖。",
                    "zhushu": "王之所以赐老者之杖。郑司农云：“谓年七十当以王命受杖者，今时亦命之为王杖。”玄谓王制曰：“五十杖于家，六十杖于郷，七十杖于国，八十杖于朝。”",
                    "type": 2
                },
                {
                    "paragraph": "大行人，掌大宾之礼及大客之仪，以亲诸侯。",
                    "zhushu": "大宾，要服以内诸侯。大客，谓其孤卿。○要，于遥反。"
                },
                {
                    "paragraph": "春朝诸侯而图天下之事，秋觐以比邦国之功，夏宗以陈天下之谟，冬遇以协诸侯之虑，时会以发四方之禁，殷同以施天下之政，",
                    "zhushu": "此六事者，以王见诸侯为文。图、比、陈、协，皆考绩之言。王者春见诸侯则图其事之可否，秋见诸侯则比其功之髙下，夏见诸侯则陈其谋之是非，冬见诸侯，则合其虑之异同。六服以其朝岁，四时分来，更迭如此而徧。时会，即时见也，无常期。诸侯有不顺服者，王将有征讨之事，则既朝，王命为坛于国外，合诸侯而发禁命事焉。禁，谓九伐之法。殷同，即殷见也。王十二岁一巡守，若不巡守则殷同。殷同者，六服尽朝，既朝，王亦命为坛于国外，合诸侯而命其政。政，谓邦国之九法。殷同，四方四时分来，岁终则徧矣。九伐、九法，皆抂司马职。司马法曰：“春以礼朝诸侯，图同事；夏以礼宗诸侯，陈同谋；秋以礼觐诸侯，比同功；冬以礼遇诸侯，图同虑；时以礼会诸侯，施同政；殷以礼宗诸侯，发同禁。”○朝，直遥反。比，毗志反。见，并贤遍反。"
                },
                {
                    "paragraph": "时聘以结诸侯之好，殷覜以除邦国之慝，",
                    "zhushu": "此二事者，亦以王见诸侯之臣使来者为文也。时聘者，亦无常期，天子有事，诸侯使大夫来聘，亲以礼见之，礼而遣之，所以结其恩好也。天子无事则已。殷頫，谓一服朝之岁也。慝，犹恶也。一服朝之岁，五服诸侯皆使卿以聘礼来覜天子，天子以礼见之，命以政禁之事，所以除其恶行。○好，呼报反。覜，通吊反。慝，吐得反。"
                },
                {
                    "paragraph": "闲问以谕诸侯之志，归脤以交诸侯之福，贺庆以赞诸侯之喜，致禬以补诸侯之烖。",
                    "zhushu": "此四者，王使臣于诸侯之礼也。闲问者，闲岁一问诸侯，谓存省之属。谕诸侯之志者，谕言语、谕书名其类也。交，或往或来者也。赞，助也。致禬，凶礼之吊礼禬礼也。补诸侯烖，有若春秋“澶渊之会，谋归宋财”。○闲，去声。脤，上忍反。禬，音会。澶，市然反。"
                },
                {
                    "paragraph": "以九仪辨诸侯之命，等诸臣之爵；以同邦国之礼，而待其宾客。",
                    "zhushu": "九仪，谓命者五，公、侯、伯、子、男也。爵者四，孤、卿、大夫、士也。"
                },
                {
                    "paragraph": "上公之礼，执桓圭九寸，缫藉九寸，冕服九章，建常九斿，樊缨九就，贰车九乘，介九人，礼九牢，其朝位宾主之闲九十步，立当车轵，𢷤者五人，庙中将币三享，王礼再祼而酢，飨礼九献，食礼九举，出入五积，三问三劳。诸侯之礼，执信圭七寸，缫藉七寸，冕服七章，建常七斿，樊缨七就，贰车七乘，介七人，礼七牢，朝位宾主之间七十步，立当前疾，𢷤者四人，庙中将币三享，王礼壹祼而酢，飨礼七献，食礼七举，出入四积，再问再劳。诸伯执躬圭，其他皆如诸侯之礼。诸子执谷璧五寸，缫藉五寸，冕服五章，建常五斿，樊缨五就，贰车五乘，介五人，礼五牢，朝位宾主之闲五十步，立当车衡，𢷤者三人，庙中将币三享，王礼壹祼不酢，飨礼五献，食礼五举，出入三积，壹问壹劳。诸男执蒲璧，其他皆如诸子之礼。",
                    "zhushu": "缫藉，以五采韦衣板，若奠玉，则以藉之。冕服，著冕所服之衣也。九章者，自山龙以下。七章者，自华虫以下。五章者，自宗彝以下也。常，旌旗也。斿，其属㡎垂者也。樊缨，马饰也，以罽饰之，每一处五采备为一就。就，成也。贰，副也。介，辅己行礼者也。礼，大礼饔饩也。三牲备为一牢。朝位，谓大门外宾下车及王车出迎所立处也。王始立六门内，交𢷤三辞，乃乘车而迎之，齐仆为之节。上公立当轵，侯伯立当疾，子男立当衡，王立当轸与？庙，受命祖之庙也。飨，设盛礼以饮宾也。问，问不恙也。劳，谓苦倦之也。皆有礼，以币致之。故书祼作果。郑司农云：“车轵，轵也。三享，三献也。祼读为灌。再灌，再饮公也。而酢，报饮王也。举，举乐也。出入五积，谓馈之刍米也。前疾，谓驷马车辕前胡下垂柱地者。”玄谓三享皆束帛加璧，庭实惟国所有。朝士仪曰：“奉国地所出重物而献之，明臣职也。”朝先享，不言朝者，朝正礼，不嫌有等也。王礼，王以郁鬯礼宾也。郁人职曰：“凡祭祀宾客之祼事，和郁鬯以实彝而陈之。”礼者，使宗伯摄酌圭瓒而祼，王既拜送爵，又摄酌璋瓒而祼，后又拜送爵，是谓再祼。再祼宾乃酢王也。礼侯伯一祼而酢者，祼宾，宾酢王而已，后不祼也。礼子男一祼不酢者，祼宾而已，不酢王也。不酢之礼，聘礼礼宾是与？九举，举牲体九饭也。出入，谓从来讫去也。毎积有牢礼米禾刍薪，凡数不同者，皆降杀。○缫，音藻。藉，在夜反。斿，音留，下同。樊，畔干反。乘，绳证反。轵，之氏反，或居氏反。𢷤，必刃反。祼，古乱反。食礼，音嗣。积，子赐反。劳，去声。信，音申，后“信圭”同。衣版，于既反。著，丁略反。属，章玉反。㡎，音杉。罽，居例反。齐，侧皆反。与，音余。饮，于鸩反。恙，羊尚反。柱，张矩反。饭，扶晩反。"
                },
                {
                    "paragraph": "凡大国之孤，执皮帛以继小国之君，出入三积，不问壹劳，朝位当车前，不交𢷤，庙中无相，以酒礼之，其他皆眡小国之君。",
                    "zhushu": "此以君命来聘者也。孤尊，既聘享，更自以其贽见，执束帛而已，豹皮表之为饰。继小国之君，言次之也。朝聘之礼，毎一国毕乃前。不交𢷤者，不使介传辞，交于王之𢷤，亲自对𢷤者也。庙中无相，介皆入门西上而立，不前相礼者，聘之介是与？以酒礼之，酒谓齐酒也，和之不用郁鬯耳。其他，谓贰车及介、牢礼、宾主之闲。𢷤者、将币、祼酢、飨食之数。○相，息亮反，又息丈反。见，贤遍反，下“壹见”同。齐，才计反。"
                },
                {
                    "paragraph": "凡诸侯之卿，其礼各下其君二等，以下及其大夫士皆如之。",
                    "zhushu": "此亦以君命来聘者也。所下其君者，介与朝位、宾主之闲也。其余则自以其爵。聘义曰：“上公七介，侯伯五介，子男三介。”是谓使卿之聘之数也。朝位则上公七十步，侯伯五十步，子男三十步与？"
                },
                {
                    "paragraph": "邦畿方千里，其外方五百里谓之侯服，岁壹见，其贡祀物；又其外方五百里谓之甸服，二岁壹见，其贡𡣕物；又其外方五百里谓之男服，三岁壹见，其贡器物；又其外方五百里谓之采服，四岁壹见，其贡服物；又其外方五百里谓之卫服，五岁壹见，其贡材物；又其外方五百里谓之要服，六岁壹见，其贡货物。",
                    "zhushu": "要服，蛮服也。此六服去王城三千五百里，相距方七千里，公、侯、伯、子、男封焉。其朝贡之岁，四方各四分趋四时而来，或朝春，或宗夏，或觐秋，或遇冬。祀贡者，牺牲之属。故书𡣕作频。郑司农云：“𡣕物，妇人所为物也。尔雅曰：‘𡣕，妇也。’”玄谓𡣕物，丝枲也。器物，尊彝之属。服物，玄纁絺纩也。材物，八材也。货物，龟贝也。"
                },
                {
                    "paragraph": "九州之外谓之蕃国，世壹见，各以其所贵宝为挚。",
                    "zhushu": "九州之外，夷服、镇服、蕃服也。曲礼曰：“其在东夷、北狄、西戎、南蛮，虽大曰子。”春秋传曰：“𣏌，伯也，以夷礼，故曰子。”然则九州之外，其君皆子男也。无朝贡之岁，父死子立，及嗣王即位，乃一来耳。各以其所贵宝为挚，则蕃国之君无执玉瑞者，是以谓其君为小宾，臣为小客。所贵宝见传者，若犬戎献白狼、白鹿是也。其余则周书王会备焉。○见，贤遍反。传，直恋反，一如字。"
                },
                {
                    "paragraph": "王之所以抚邦国诸侯者，岁徧存，三岁徧覜，五岁徧省；七岁属象胥，谕言语，协辞命；九岁属瞽史，谕书名，听声音；十有一岁达瑞节，同度量，成牢礼，同数器，修法则；十有二岁王巡守殷国。",
                    "zhushu": "抚，犹安也。存、頫、省者，王使臣于诸侯之礼，所谓闲问也。岁者，巡守之明岁以为始也。属，犹聚也。自五岁之后，遂闲岁徧省也。七岁省而召其象胥，九岁省而召其瞽史，皆聚于天子之宫，教习之也。故书协辞命作叶词命。郑司农云：“𧰼胥，译官也。叶当为汁，词当为辞，书或为叶辞命。”玄谓胥读为谞。王制曰：“五方之民，言语不通，耆欲不同，达其志，通其欲，东方曰寄，南方曰象，西方曰狄鞮，北方曰译。”此官正为象者，周始有越重译而来献，是因通言语之官为象胥云。谞，谓象之有才知者也。辞命，六辞之命也。瞽，乐师也。史，大史、小史也。书名，书之字也，古曰名，聘礼曰“百名以上”。至十一岁又徧省焉。度，丈尺也。量，豆区釜也。数器，铨衡也。法，八法也。则，八则也。达、同、成、修，皆谓赍其法式，行至则齐等之也。成，平也，平其僭逾者也。王巡守，诸侯会者各以其时之方，书曰“遂觐东后”是也。其殷国，则四方四时分来如平时。○属，章束反。译，音亦。汁，之十反，叶也，又音协。谞，思叙反。耆，市志反。鞮，丁兮反。重，直龙反。知，咅智。赍，子兮反。"
                },
                {
                    "paragraph": "凡诸侯之王事，辨其位，正其等，协其礼，宾而见之。",
                    "zhushu": "王事，以王之事来也。诗云：“莫敢不来王。”孟子曰：“诸侯有王。”○宾，一云应言𢷤。"
                },
                {
                    "paragraph": "若有大丧，则诏相诸侯之礼。",
                    "zhushu": "诏相，左右教告之也。○相，息亮反。"
                },
                {
                    "paragraph": "若有四方之大事，则受其币，听其辞。",
                    "zhushu": "四方之大事，谓国有兵宼，诸侯来告急者。礼动不虚，皆有贽币以崇敬也。受之，以其事入告王也。聘礼曰：“若有言，则以束帛如享礼。”"
                },
                {
                    "paragraph": "凡诸侯之邦交，岁相问也，殷相聘也，世相朝也。",
                    "zhushu": "小聘曰问。殷，中也。久无事，又于殷朝者及而相聘也。父死子立曰世。凡君即位，大国朝焉，小国聘焉。此皆所以习礼、考义、正刑一德，以尊天子也，必择有道之国而就修之。郑司农说殷聘以春秋传曰“孟僖子如齐殷聘”是也。",
                    "type": 2
                },
                {
                    "paragraph": "小行人，掌邦国宾客之礼籍，以待四方之使者。",
                    "zhushu": "礼籍，名位尊卑之书。使者，诸侯之臣使来者也。○使，色吏反，后同。"
                },
                {
                    "paragraph": "令诸侯春入贡，秋献功，王亲受之，各以其国之籍礼之。",
                    "zhushu": "贡，六服所贡也。功，考绩之功也。秋献之，若今计支书断于九月，其旧法。"
                },
                {
                    "paragraph": "凡诸侯入王，则逆劳于畿。",
                    "zhushu": "郑司农云：“入王，朝于王也。故春秋传曰‘宋公不王’。又曰‘诸侯有王，王有巡守’。”"
                },
                {
                    "paragraph": "及郊劳、眡馆、将币，为承而𢷤。",
                    "zhushu": "眡馆，致馆也。承，犹丞也。王使劳宾于郊，致馆于宾，至将币，使宗伯为上𢷤，皆为之丞而𢷤之。"
                },
                {
                    "paragraph": "凡四方之使者，大客则𢷤，小客则受其币而听其辞。",
                    "zhushu": "𢷤者，𢷤而见之王，使得亲言也。受其币者，受之以入告其所为来之事。"
                },
                {
                    "paragraph": "使适四方，协九仪，宾客之礼，朝、觐、宗、遇、会、同，君之礼也；存、覜、省，聘、问，臣之礼也。",
                    "zhushu": "适，之也。协，合也。"
                },
                {
                    "paragraph": "达天下之六节：山国用虎节，土国用人节，泽国用龙节，皆以金为之；道路用旌节，门关用符节，都鄙用管节，皆以竹为之。",
                    "zhushu": "此谓邦国之节也。达之者，使之四方，亦皆赍法式以齐等之也。诸侯使臣行覜聘，则以金节授之，以为行道之信也。虎、人、龙者，自其国象也。道路，谓郷遂大夫也。都鄙者，公之子弟及卿大夫之采地之吏也。凡邦国之民远出至他邦，他邦之民若来入，由国门者，门人为之节；由关者，关人为之节。其以征令及家徙，郷遂大夫及采地吏为之节。皆使人执节将之以达之，亦有期以反节。管节，如今之竹使符也。其有商者，通之以符节，如门关。门关者与市联事，节可同也，亦所以异于畿内也。凡节，有天子法式存于国。"
                },
                {
                    "paragraph": "成六瑞：王用瑱圭，公用桓圭，侯用信圭，伯用躬圭，子用谷璧，男用蒲璧。",
                    "zhushu": "成，平也。瑞，信也。皆朝见所执以为信。○瑱，刘吐电反。案：王执镇圭，宜音镇。"
                },
                {
                    "paragraph": "合六币：圭以马，璋以皮，璧以帛，琮以锦，琥以绣，璜以黼。此六物者，以和诸侯之好故。",
                    "zhushu": "合，同也。六币，所以享也。五等诸侯享天子用璧，享后用琮，其大各如其瑞，皆有庭实，以马若皮。皮，虎豹皮也。用圭璋者，二王之后也。二王后尊，故享用圭璋而特之。礼器曰“圭璋特”，义亦通于此。其于诸侯，亦用璧琮耳。子男于诸侯，则享用琥璜，下其瑞也。凡二王后、诸侯相享之玉，大小各降其瑞一等。及使卿大夫覜聘，亦如之。○琮，才宗反。琥，音虎。璜，音黄。好，呼报反。"
                },
                {
                    "paragraph": "若国札丧，则令赙补之；若国凶荒，则令赒委之；若国师役，则令槁禬之；若国有福事，则令庆贺之；若国有祸烖，则令哀吊之。凡此五物者，治其事故。",
                    "zhushu": "故书赙作傅，槁为槀。郑司农云：“赙补之，谓赙丧家，补助其不足也。若今时一室二尸，则官与之棺也。槀当为槁，谓槁师也。”玄谓师役者，国有兵宼以匮病者也，使邻国合会财货以与之。春秋定五年夏，归粟于蔡是也。宗伯职曰：“以禬礼哀围败。”祸烖，水火。○槁，苦报反。槀，古老反。"
                },
                {
                    "paragraph": "及其万民之利害为一书，其礼俗政事教治刑禁之逆顺为一书，其悖逆暴乱作慝犹犯令者为一书，其札丧凶荒厄贫为一书，其康乐和亲安平为一书。凡此五物者，每国辨异之，以反命于王，以周知天下之故。",
                    "zhushu": "慝，恶也。犹，图也。",
                    "type": 2
                },
                {
                    "paragraph": "司仪，掌九仪之宾客𢷤相之礼，以诏仪容、辞令、揖让之节。",
                    "zhushu": "出接宾曰𢷤，入赞礼曰相。以诏者，以礼告玉。"
                },
                {
                    "paragraph": "将合诸侯，则令为坛三成，宫旁一门。",
                    "zhushu": "合诸侯，谓有事而会也。为坛于国外，以命事。宫，谓壝土以为墙处，所谓为坛壝宫也。天子春帅诸侯拜日于东郊，则为坛于国东；夏礼日于南郊，则为坛于国南；秋礼山川丘陵于西郊，则为坛于国西；冬礼月四渎于北郊，则为坛于国北。既拜礼而还，加方明于坛上而祀焉，所以教尊尊也。觐礼曰“诸侯觐于天子，为宫方三百步，四门，坛十有二寻，深四尺”是也。王巡守殷国而同，则其为宫亦如此与？郑司农云：“三成，三重也。尔雅曰：‘丘一成为敦丘，再成为陶丘，三成为昆仑丘。’谓三重。”○壝，唯癸反。与，音余。敦，音顿，又都门反。"
                },
                {
                    "paragraph": "诏王仪，南郷见诸侯，土揖庶姓，时揖异姓，天揖同姓。",
                    "zhushu": "谓王既祀方明，诸侯上介皆奉其君之旗置于宫，乃诏王升坛，诸侯皆就其旗而立。诸公中阶之前，北面东上；诸侯东阶之东，西面北上；诸伯西阶之西，东面北上；诸子门东，北面东上；诸男门西，北面东上。王揖之者，定其位也。庶姓，无亲者也。土揖，推手小下之也。异姓，昏姻也。时揖，平推手也。卫将军文子曰：“独居思仁，公言言义。其闻诗也，一日三复‘白圭之玷’，是南宫縚之行也。夫子信其仁，以为异姓。”谓妻之也。天揖，推手小举之。○复，音服，或芳服反。玷，丁簟反。縚，吐刀反。行，下孟反。"
                },
                {
                    "paragraph": "及其𢷤之，各以其礼，公于上等，侯伯于中等，子男于下等。",
                    "zhushu": "谓执玉而前见于王也。𢷤之各以其礼者，谓𢷤公者五人，侯、伯四人，子、男三人也。上等、中等、下等者，谓所奠玉处也。坛三成，深四尺，则一等一尺也。坛十有二寻，方九十六尺，则堂上二丈四尺，毎等丈二尺与？诸侯各于其等奠玉，降拜，升成拜，明臣礼也。既，乃升堂授王玉。"
                },
                {
                    "paragraph": "其将币亦如之。其礼亦如之。",
                    "zhushu": "将币，享也。礼，谓以郁鬯祼之也。皆于其等之上。"
                },
                {
                    "paragraph": "王燕，则诸侯毛。",
                    "zhushu": "谓以须发坐也。朝事尊尊上爵，燕则亲亲上齿。郑司农云：“谓老者在上也。老者二毛，故曰毛。”"
                },
                {
                    "paragraph": "凡诸公相为宾，",
                    "zhushu": "谓相朝也。"
                },
                {
                    "paragraph": "主国五积，三问，皆三辞拜受，皆旅𢷤，再劳，三辞，三揖，登，拜受，拜送。",
                    "zhushu": "宾所停止则积，闲阔则问，行道则劳。其礼皆使卿大夫致之，从来至去，数如此也。三辞，辞其以礼来于外也。积问不言登，受之于庭也。郑司农云：“旅，读为旅于大山之旅，谓九人传辞，相授于上下竟，问宾从末上行，介还受，上传之。”玄谓旅读为鸿胪之胪，胪，陈之也。宾之介九人，使者七人，皆陈𢷤位，不传辞也。宾之上介出请，使者则前对，位皆当其末𢷤焉。三揖，谓庭中时也。拜送，送使者。○旅，如字，又音胪，力于反。"
                },
                {
                    "paragraph": "主君郊劳，交𢷤，三辞，车逆，拜辱，三揖三辞，拜受，车送，三还，再拜。",
                    "zhushu": "主君郊劳，备三劳而亲之也。郑司农云：“交𢷤三辞，谓宾主之𢷤者俱三辞也。车逆，主人以车迎宾于馆也。拜辱，宾拜谢辱也。”玄谓交𢷤者，各陈九介，使传辞也。车逆拜辱者，宾以主君亲来，乘车出舍门而迎之，若欲远就之然。见之则下拜，迎谢其自屈辱来也。至去又出车，若欲远送然，主君三还辞之，乃再拜送之也。车送迎之节，各以其等，则诸公九十步，立当车轵也。三辞重者，先辞辞其以礼来于外，后辞辞升堂。"
                },
                {
                    "paragraph": "致馆亦如之。",
                    "zhushu": "馆，舍也。使大夫授之，君又以礼亲致焉。"
                },
                {
                    "paragraph": "致飧如致积之礼。",
                    "zhushu": "俱使大夫，礼同也。飧，食也。小礼曰飧，大礼曰饔饩。○飧，素尊反。"
                },
                {
                    "paragraph": "及将币，交𢷤，三辞，车逆，拜辱，宾车进，答拜，三揖三让，每门止一相。及庙，唯上相入。宾三揖三让，登，再拜，授币，宾拜送币。每事如初，宾亦如之。及出，车送，三请三进，再拜，宾三还三辞，告辟。",
                    "zhushu": "郑司农云：“交𢷤，𢷤者交也。宾车进，答拜，宾上车进，主人乃答其拜也。及出车送三请，主人三请留宾也。三进，进随宾也。宾三还三辞，告辟，宾三还辞谢，言已辟去也。”玄谓既三辞，主君则乘车出大门而迎宾，见之而下拜其辱，宾车乃前下答拜也。三揖者，相去九十步，楫之使前也。至而三让，让入门也。相，谓主君𢷤者及宾之介也。谓之相者，于外传辞耳，入门当以礼诏侑也。介绍而传命者，君子于其所尊，不敢质，敬之至也。毎门止一相，弥相亲也。君入门，介拂闑，大夫中枨与闑之闲，士介拂枨，此为介鴈行相随也。止之者，绝行在后耳。宾三揖三让，让，升也。登，再拜授币，授当为受，主人拜至且受玉也。毎事如初，谓享及有言也。宾当为傧，谓以郁鬯礼宾也。上于下曰礼，敌者曰傧。礼器曰：“诸侯相朝，灌用郁鬯，无笾豆之荐。”谓此朝礼毕傧宾也。三请三进，请宾就车也。主君每一请，车一进，欲远送之也。三还三辞，主君一请者，宾亦一还一辞。○宾拜，音𢷤，下宾使者同。辟，音避，又薄历反。枨，直庚反。"
                },
                {
                    "paragraph": "致饔饩、还圭、飨食、致赠、郊送，皆如将币之仪。",
                    "zhushu": "此六礼者，惟飨食速宾耳，其余主君亲往。亲往者，宾为主人，主人为宾。君如有故，不亲飨食，则使大夫以酬币侑币致之。郑司农云：“还圭，归其玉也。故公子重耳受飧反璧。”玄谓聘以圭璋，礼也；享以璧琮，财也。已聘而还圭璋，轻财而重礼。赠，送以财，既赠又送至干郊。○还，音环，又音旋。食，音嗣。凡“飨食”皆同。"
                },
                {
                    "paragraph": "宾之拜礼，拜饔饩，拜飨食。",
                    "zhushu": "郑司农云：“宾之拜礼者，因言宾所当拜者之礼也。所当拜者，拜饔饩，拜飨食。”玄谓宾将去，就朝拜谢此三礼。三礼，礼之重者也。宾既拜，主君乃至馆赠之，去又送之于郊。"
                },
                {
                    "paragraph": "宾继主君，皆如主国之礼。",
                    "zhushu": "郑司农云：“宾继主君，复主人之礼费也，故曰皆如主国之礼。”玄谓继主君者，傧主君也。傧之者，主君郊劳、致馆、饔饩、还圭、赠、郊送之时也。如其礼者，谓玉帛皮马也。有馔陈之积者，不如也。若飨食主君及燕，亦速焉。○费，芳味反。"
                },
                {
                    "paragraph": "诸侯、诸伯、诸子、诸男之相为宾也各以其礼，相待也如诸公之仪。",
                    "zhushu": "宾主相待之仪，与诸公同也。饔饩飨食之礼则有降杀。"
                },
                {
                    "paragraph": "诸公之臣相为国客，",
                    "zhushu": "谓相聘也。"
                },
                {
                    "paragraph": "则三积，皆三辞拜受。",
                    "zhushu": "受者，受之于庭也。侯、伯之臣不致积。"
                },
                {
                    "paragraph": "及大夫郊劳，旅𢷤，三辞，拜辱，三让，登，听命，下拜，登受。宾使者，如初之仪。及退，拜送。",
                    "zhushu": "登听命，宾登堂也。宾当为傧。劳用束帛，傧用束锦。侯、伯之臣，受劳于庭。"
                },
                {
                    "paragraph": "致馆，如初之仪。",
                    "zhushu": "如郊劳也，不傧耳。侯、伯之臣致馆于庭，不言致飧者，君于聘大夫不致飧也。聘礼曰：“飧不致，宾不拜。”"
                },
                {
                    "paragraph": "及将币，旅𢷤，三辞，拜逆，客辟，三揖，毎门止一相，及庙，唯君相入，三让，客登，拜，客三辟，授币，下，出，每事如初之仪。",
                    "zhushu": "客辟，逡巡不答拜也。唯君相入，客，臣也，相不入矣。拜，主君拜客至也。客三辟，三退负序也。毎事，享及有言也。○逡，七旬反。"
                },
                {
                    "paragraph": "及礼、私面、私献，皆再拜稽首，君答拜，",
                    "zhushu": "礼，以醴礼客。私面，私觌也。既觌则或有私献者。郑司农云：“说私面以春秋传曰：‘楚公子弃疾见郑伯，以其良马私面。’”"
                },
                {
                    "paragraph": "出，及中门之外，问君，客再拜对，君拜，客辟而对；君问大夫，客对；君劳客，客再拜稽首，君答拜，客趋辟。",
                    "zhushu": "中门之外，即大门之内也。问君曰：“君不恙乎？”对曰：“使臣之来，寡君命臣于庭。”问大夫曰：“二三子不恙乎？”对曰：“寡君命使臣于庭，二三子皆在。”劳客曰：“道路悠远，客甚劳。”劳介则曰：“二三子甚劳。”问君，客再拜对者，为敬慎也。○甚劳，如字。"
                },
                {
                    "paragraph": "致饔饩如劳之礼，飨食还圭如将币之仪。",
                    "zhushu": "飨食，亦谓君不亲，而使大夫以币致之。"
                },
                {
                    "paragraph": "君馆客，客辟，介受命，遂送，客从，拜辱于朝。",
                    "zhushu": "君馆客者，客将去，就省之，尽殷勤也。遂送，君拜以送客。○从，才用反。"
                },
                {
                    "paragraph": "明日，客拜礼赐，遂行，如入之积。",
                    "zhushu": "礼赐，谓乘禽，君之加惠也。如入之积，则三积从来至去。○乘，绳证反，下“乘皮”同。"
                },
                {
                    "paragraph": "凡侯、伯、子、男之臣，以其国之爵相为客而相礼，其仪亦如之。",
                    "zhushu": "爵，卿也，大夫也，士也。"
                },
                {
                    "paragraph": "凡四方之宾客礼仪、辞命、饩牢、赐献，以二等从其爵而上下之。",
                    "zhushu": "上下，犹丰杀也。"
                },
                {
                    "paragraph": "凡宾客送逆同礼。",
                    "zhushu": "谓郊劳、郊送之属。"
                },
                {
                    "paragraph": "凡诸侯之交，各称其邦而为之币，以其币为之礼。",
                    "zhushu": "币，享币也。于大国则丰，于小国则杀。主国礼之，如其丰杀，谓贿用束纺，礼用玉帛、乘皮及赠之属。○称，尺证反。纺，芳往反。"
                },
                {
                    "paragraph": "凡行人之仪，不朝不夕，不正其主面，亦不背客。",
                    "zhushu": "谓𢷤相传辞时也。不正东郷，不正西郷，常视宾主之前却，得两郷之而已。○朝，如字，又直遥反。背，音佩。郷，许亮反。",
                    "type": 2
                },
                {
                    "paragraph": "行夫，掌邦国传遽之小事，媺恶而无礼者。凡其使也，必以旌节，虽道有难而不时，必达。",
                    "zhushu": "传遽，若今时乘传骑驿而使者也。美，福庆也。恶，丧荒也。此事之小者无礼，行夫主使之。道有难，谓遭疾病他故，不以时至也。必达，王命不可废也。其大者有礼，大小行人使之。有故，则介传命，不嫌不达。○传，张恋反。遽，其庶反。使，色吏反。难，乃旦反。"
                },
                {
                    "paragraph": "居于其国，则掌行人之劳辱事焉，使则介之。",
                    "zhushu": "使，谓大小行人也，故书曰夷使。郑司农云：“夷使，使于四夷，则行夫主为之介。”玄谓夷，发声。○焉，音夷。",
                    "type": 2
                },
                {
                    "paragraph": "环人，掌送逆邦国之通宾客，以路节达诸四方。",
                    "zhushu": "通宾客，以常事往来者也。路节，旌节也。四方，圻上。"
                },
                {
                    "paragraph": "舍则授馆，令聚𣝔，有任器，则令环之。",
                    "zhushu": "令，令野庐氏也。郑司农云：“四方人有任器者，则环人主令殉环守之。”○殉，音循。"
                },
                {
                    "paragraph": "凡门关无几，送逆及疆。",
                    "zhushu": "郑司农云：“门关不得苛留环人也。”玄谓环人送逆之，则宾客出入不见几。○苛，音何，又呼何反。",
                    "type": 2
                },
                {
                    "paragraph": "象胥，掌蛮、夷、闽、貉、戎、狄之国使，掌传王之言而谕说焉，以和亲之。",
                    "zhushu": "谓蕃国之臣来覜聘者。○闽，亡巾反，又音文。貉，亡百反。使，所吏反。"
                },
                {
                    "paragraph": "若以时入宾，则协其礼与其辞言传之。",
                    "zhushu": "以时入宾，谓其君以世一见来朝为宾者。○见，贤遍反。"
                },
                {
                    "paragraph": "凡其出入送逆之礼节、币帛、辞令，而宾相之。",
                    "zhushu": "从来至去皆为𢷤，而诏侑其礼仪。○宾，音𢷤，下同。相，息亮反。"
                },
                {
                    "paragraph": "凡国之大丧，诏相国客之礼仪而正其位。",
                    "zhushu": "客，谓诸侯使臣来吊者。"
                },
                {
                    "paragraph": "凡军旅会同，受国客币而宾礼之。",
                    "zhushu": "谓诸侯以王有军旅之事，使臣奉币来问。"
                },
                {
                    "paragraph": "凡作事，王之大事诸侯，次事卿，次事大夫，次事上士，下事庶子。",
                    "zhushu": "作，使也。郑司农云：“王之大事诸侯，使诸侯执大事也。次事卿，使卿执其次事也。次事使大夫。次事使上士，下事使庶子。”",
                    "type": 2
                },
                {
                    "paragraph": "掌客，掌四方宾客之牢礼、饩献、饮食之等数，与其政治。",
                    "zhushu": "政治，邦新杀礼之属。"
                },
                {
                    "paragraph": "王合诸侯而飨礼，则具十有二牢，庶具百物备，诸侯长十有再献。",
                    "zhushu": "飨诸侯而用王礼之数者，以公、侯、伯、子、男尽在，是兼飨之，莫敌用也。诸侯长，九命作伯者也。献公侯以下，如其命数。○敌，丁历反。"
                },
                {
                    "paragraph": "王巡守殷国，则国君膳以牲犊，令百官百牲皆具。从者，三公眡上公之礼，卿眡侯伯之礼，大夫眡子男之礼，士眡诸侯之卿礼，庶子壹眡其大夫之礼。",
                    "zhushu": "国君者，王所过之国君也。犊，茧栗之犊也，以膳天子，贵诚也。牲孕，天子不食也，祭帝不用也。凡宾客则皆角尺。令者，掌客令主国也。百牲皆具，言无有不具备。"
                },
                {
                    "paragraph": "凡诸侯之礼：上公五积，皆眡飧牵，三问皆修；群介、行人、宰、史皆有牢；飧五牢，食四十，簠十，豆四十，铏四十有二，壶四十，鼎簋十有二，牲三十有六，皆陈；饔饩九牢，其死牢如飧之陈，牵四牢，米百有二十筥，醯醢百有二十罋，车皆陈；车米眡生牢，牢十车，车秉有五䉤，车禾眡死牢，牢十车，车三秅，刍薪倍禾，皆陈；乘禽日九十双，殷膳大牢，以及归，三飨、三食、三燕，若弗酌，则以币致之；凡介、行人、宰、史，皆有飧饔饩，以其爵等为之牢礼之陈数，唯上介有禽献；夫人致礼，八壶、八豆、八笾，膳大牢，致飨大牢，食大牢；卿皆见以羔，膳大牢；侯伯四积，皆眡飧牵，再问皆修；飧四牢，食三十有二，簠八，豆三十有二，铏二十有八，壶三十有二，鼎簋十有二，腥二十有七，皆陈；饔饩七牢，其死牢如飧之陈，牵三牢，米百筥，醯醢百罋，皆陈；米三十车，禾四十车，刍薪倍禾，皆陈；乘禽日七十双，殷膳大牢，三飨、再食、再燕；凡介、行人、宰、史，皆有飧饔饩，以其爵等为之礼，唯上介有禽献；夫人致礼，八壶，八豆，八笾，膳大牢，致飨大牢；卿皆见以羔，膳特牛。子男三积，皆眡飧牵，壹问以修；飧三牢，食二十有四，簠六，豆二十有四，铏十有八，壶二十有四，鼎簋十有二，牲十有八，皆陈；饔饩五牢，其死牢如飧之陈，牵二牢，米八十筥，醯醢八十罋，皆陈；米二十车，禾三十车，刍薪倍禾，皆陈；乘禽日五十双，壹飨、壹食、壹燕；凡介、行人、宰、史，皆有飧饔饩，以其爵等为之礼，唯上介有禽献；夫人致礼，六壶，六豆，六笾，膳眡致飨；亲见卿，皆膳特牛。",
                    "zhushu": "积皆视飧牵，谓所共如飧，而牵牲以往，不杀也。不杀则无铏鼎。簠簋之实，其米实于筐，豆实实于罋。其设，筐陈干楹内，罋陈于楹外，牢陈于门西，车米禾刍薪陈于门外。壶之有无未闻。三问皆修，修，脯也。上公三问皆修。下句云“群介、行人、宰、史皆有牢”，君用修而臣有牢，非礼也。盖著脱字失处且误耳。飧，客始至，致小礼也。公、侯、伯、子、男飧皆餁一牢，其余牢则腥。食者，其庶羞美可食者也。其设，盖陈于楹外东西，不过四列。簠，稻梁器也。公十簠，堂上六，西夹东夹各二也。侯伯八簠，堂上四，西夹东夹各二。子男六簠，堂上二，西夹东夹各二。豆，菹醢器也。公四十豆，堂上十六，西夹东夹各十二。侯伯三十二豆，堂上十二，西夹东夹各十。子男二十四豆，堂上十二，西夹东夹各六。礼器曰：“天子之豆二十有六，诸公十有六，诸侯十有二，上大夫八，下大夫六。”以聘礼差之，则堂上之数与此同。铏，羹器也。公铏四十二，侯、伯二十八，子、男十八，非衰差也。二十八，书或为“二十四”，亦非也。其于衰，公又当三十，于言又为无施。礼之大数，铏少于豆，推其衰，公铏四十二，宜为三十八，盖近之矣。则公铏堂上十八，西夹东夹各十；侯、伯堂上十二，西夹东夹各八；子、男堂上十，西夹东夹各四。壶，酒器也。其设于堂夹，如豆之数。鼎，牲器也。簋，黍稷器也。鼎十有二者，餁一牢，正鼎九与陪鼎三，皆设于西阶前。簋十二者，堂上八，西夹东夹各二。合言鼎簋者，牲与黍稷俱食之主也。牲当为腥，声之误也。腥，谓腥鼎也。于侯、伯云“腥二十有七”，其故腥字也。诸侯礼盛，腥鼎有鲜鱼、鲜腊，毎牢皆九为列，设于阼阶前。公腥鼎三十六，腥四牢也；侯、伯腥鼎二十七，腥三牢也；子、男腥鼎十八，腥二牢也。皆陈，陈，列也。飧，门内之实备于是矣。亦有车米禾刍薪。公飧五牢，米二十车，禾三十车；侯、伯四牢，米禾皆二十车；子、男三牢，米十车，禾二十车。刍薪皆倍其禾。饔饩，既相见致大礼也。大者，既兼飧积，有生，有腥，有孰，余又多也。死牢如飧之陈，亦餁一牢在西，余腥在东也。牵，生牢也，陈于门西，如积也。米横陈于中庭，十为列，毎筥半斛。公侯伯子男黍梁稻皆二行，公稷六行，侯、伯稷四行，子、男二行。醯醢夹碑从陈，亦十为列，醯在碑东，醢在碑西。皆陈于门内者，于公门内之陈也。言车者，衍字耳。车米，载米之车也。聘礼曰：“十斗曰斛，十六斗曰䉤，十䉤曰秉。”每车秉有五䉤，则二十四斛也。禾，稾实并刈者也。聘礼曰：“四秉曰筥，十筥曰稯，十稯曰秅。”每车三秅，则三十稯也。稯，犹束也。米禾之秉筥，字同数异。禾之秉，手把耳。筥，读为栋梠之梠，谓一穧也。皆陈，横陈门外者也。米在门东，禾在门西。刍薪虽取数于禾，薪从米，刍从禾也。乘禽，乘行群处之禽，谓雉鴈之属，于礼以双为数。殷，中也。中又致膳，示念宾也。若弗酌，谓君有故，不亲飨食燕也。不飨则以酬币致之，不食则以侑币致之。凡介、行人、宰、史，众臣从宾者也。行人主礼，宰主贝，史主书，皆有飧饔饩，尊其君以及臣也。以其爵等为之牢礼之数陈。爵卿也，则飧二牢，饔饩五牢；大夫也，则飧大牢，饔饩三牢；士也，则飧少牢，饔饩大牢也。此降小礼，丰大礼也。以命数则参差难等，略于臣，用爵而已。夫人致礼，助君养宾也。笾豆陈于户东，壶陈于东序。凡夫人之礼，皆使下大夫致之。于子男云膳视致飨，言夫人致善于小国君以致飨之礼，则是不复飨也。飨有壶洒。卿皆见者，见于宾也。既见之，又膳之，亦所以助君养宾也。卿见又膳，此聘礼卿大夫劳宾、饩宾之类与？于子男云“亲见卿皆膳特牛”，见，读如“卿皆见”之见，言卿于小国之君，有不故造馆见者，故造馆见者乃致膳。郑司农说牵云“牲可牵行者也”，故春秋传曰“饩牵竭矣”。秅，读为秅秭麻答之秅。○铏，音刑。牲三十，牲，音星，下“牲十有八”“受牲礼”同。罋，乌弄反。䉤，素口反，又色缕反。秅，丁故反，或丈加反。食，音嗣，下同。见，贤遍反，注下除“相见”“见读”皆同。餁，而甚反。夹碑，上古洽反，下如字，在庭之中央也。衰，初危反。差，初佳反。陪鼎，音裴。行，户刚反，下皆同。从，子容反。稾，古老反。并，必政反，又必盈反。稯，子工反。梠，音吕。穧，才计反。参，初林反。差，初宜反。劳，老报反。秭，音姊，又祖礼反。"
                },
                {
                    "paragraph": "凡诸侯之卿、大夫、士为国客，则如其介之礼以待之。",
                    "zhushu": "言其特来聘问，待之礼如其为介时也。然则聘礼凡所以礼宾，是亦礼介。"
                },
                {
                    "paragraph": "凡礼宾客，国新杀礼，凶荒杀礼，札丧杀礼，祸烖杀礼，在野、在外杀礼。",
                    "zhushu": "皆为国省用爱费也。国新，新建国也。凶荒，无年也。祸烖，新有兵宼水、火也。"
                },
                {
                    "paragraph": "凡宾客死，致礼以丧用。",
                    "zhushu": "死则主人为之具而殡矣。丧用者，馈奠之物。"
                },
                {
                    "paragraph": "宾客有丧，唯刍稍之受。",
                    "zhushu": "不受飨食。飨食加也。丧，谓父母死也。客则又有君焉。刍，给牛马。稍，人禀也。其正礼飧飨饩，主人致之则受。○稍，所教反，旧，疏诏反。"
                },
                {
                    "paragraph": "遭主国之丧，不受飨食，受牲礼。",
                    "zhushu": "牲，亦当为腥，声之误也。有丧，不忍煎亨，正礼飧饔饩当孰者，腥致之也。○煎，子然反，又子贱反。",
                    "type": 2
                },
                {
                    "paragraph": "掌讶，掌邦国之等籍，以待宾客。",
                    "zhushu": "等，九仪之差数。"
                },
                {
                    "paragraph": "若将有国宾客至，则戒官修委积，与士逆宾于疆，为前驱而入。",
                    "zhushu": "官，谓牛人、羊人、舍人、委人之属。士，讶士也。既戒，乃出迎宾。"
                },
                {
                    "paragraph": "及宿，则令聚𣝔；",
                    "zhushu": "令，令野庐氏。"
                },
                {
                    "paragraph": "及委，则致积；",
                    "zhushu": "以王命致于宾。"
                },
                {
                    "paragraph": "至于国，宾入馆，次于舍门外，待事于客；",
                    "zhushu": "次，如今官府门外更衣处。待事于客，通其所求索。○索，色白反。"
                },
                {
                    "paragraph": "及将币，为前驱；",
                    "zhushu": "道之以如朝。"
                },
                {
                    "paragraph": "至于朝，诏其位，入复。及退亦如之。",
                    "zhushu": "郑司农云：“诏其位，告客以其位处也。入复，客入则掌讶出复其故位也。客退，复入迎，为之前驱至于馆也。”玄谓入复者，入告王以客至也。退亦如之，如其为前驱。○退复，扶又反。"
                },
                {
                    "paragraph": "凡宾客之治，令讶，讶治之。",
                    "zhushu": "宾客之治，谓欲正其贡赋，理国事也。以告讶，讶为如朝而理之。○为，于伪反。"
                },
                {
                    "paragraph": "凡从者出，则使人道之。",
                    "zhushu": "从者，凡介以下也。人，其属胥徒也。使道宾客之从者，营护之。○从，才用反。"
                },
                {
                    "paragraph": "及归，送亦如之。",
                    "zhushu": "如之者，送至于竟，如其前驱、聚𣝔、待事之属。"
                },
                {
                    "paragraph": "凡宾客，诸侯有卿讶，卿有大夫讶，大夫有士讶，士皆有讶。",
                    "zhushu": "此谓朝觐聘问之日，王所使迎宾客于馆之讶。"
                },
                {
                    "paragraph": "凡讶者，宾客至而往，诏相其事，而掌其治令。",
                    "zhushu": "○相，息亮反。",
                    "type": 2
                },
                {
                    "paragraph": "掌交，掌以节与币巡邦国之诸侯及其万民之所聚者，道王之德意志虑，使咸知王之好恶，辟行之，",
                    "zhushu": "节以为行信，币以见诸侯也。咸，皆也。辟，读如辟忌之辟。使皆知王之所好者而行之，知王所恶者辟而不为。○好，呼报反。恶，乌路反。辟，音避。"
                },
                {
                    "paragraph": "使和诸侯之好，",
                    "zhushu": "有欲相与修好者，则为和合之。"
                },
                {
                    "paragraph": "达万民之说。",
                    "zhushu": "说，所喜也。达者，达之于王若其国君。○说，音悦。"
                },
                {
                    "paragraph": "掌邦国之通事，而结其交好。",
                    "zhushu": "通事，谓朝觐聘问也。"
                },
                {
                    "paragraph": "以谕九税之利，九礼之亲，九牧之维，九禁之难，九戎之威。",
                    "zhushu": "谕，告晓也。九税，所税民九职也。九礼，九仪之礼。九牧，九州之牧。九禁，九法之禁。九戎，九伐之戎。○难，乃旦反。",
                    "type": 2
                },
                {
                    "paragraph": "掌察。",
                    "zhushu": "阙。",
                    "type": 2
                },
                {
                    "paragraph": "掌货贿。",
                    "zhushu": "阙。",
                    "type": 2
                },
                {
                    "paragraph": "朝大夫，掌都家之国治，",
                    "zhushu": "都家，王子弟、公卿及大夫之采地也。主其国治者，平理其来文书于朝者。"
                },
                {
                    "paragraph": "日朝以听国事故，以告其君长。",
                    "zhushu": "国事故，天子之事当施于都家者也。告其君长，使知而行之也。君，谓其国君。长，其卿大夫也。○长，丁丈反。"
                },
                {
                    "paragraph": "国有政令，则令其朝大夫。",
                    "zhushu": "使以告其都家之吏。"
                },
                {
                    "paragraph": "凡都家之治于国者，必因其朝大夫，然后听之，唯大事弗因。",
                    "zhushu": "谓以小事文书来者，朝大夫先平理之，乃以告有司也。大事者，非朝大夫所能平理。"
                },
                {
                    "paragraph": "凡都家之治有不及者，则诛其朝大夫。",
                    "zhushu": "不及，谓有稽殿之。○殿，都练反。"
                },
                {
                    "paragraph": "在军旅，则诛其有司。",
                    "zhushu": "有司，都司马、家司马。",
                    "type": 2
                },
                {
                    "paragraph": "都则。",
                    "zhushu": "阙。",
                    "type": 2
                },
                {
                    "paragraph": "都士。",
                    "zhushu": "阙。",
                    "type": 2
                },
                {
                    "paragraph": "家士。",
                    "zhushu": "阙。"
                }
            ]
        },
        {
            "name": "冬官考工记第十一",
            "paragraphs": [
                {
                    "paragraph": "冬官考工记第十一",
                    "zhushu": "",
                    "type": 1
                },
                {
                    "paragraph": "国有六职，百工与居一焉。",
                    "zhushu": "百工，司空事官之属，于天地四时之职，亦处其一也。司空，掌营城郭，建都邑，立社稷、宗庙，造宫室、车服、器械。监百工者，唐虞已上曰共工。○与，音预。监，古衔反。上，时掌反，凡言“以上”放此。共，音恭。"
                },
                {
                    "paragraph": "或坐而论道，或作而行之，或审曲面执，以饬五材，以辨民器，或通四方之珍异以资之，或饬力以长地财，或治丝麻以成之。",
                    "zhushu": "言人德能事业之不同者也。论道，谓谋虑治国之政令也。作，起也。辨，犹具也。资，取也，操也。郑司农云：“审曲面执，审察五材曲直方面形执之宜以治之，及阴阳之面背是也。春秋传曰：‘天生五材，民并用之。’谓金、木、水、火、土也。”故书资作齐。杜子春云：“齐当为资，读如冬资絺绤之资。”玄谓此五材，金、木、皮、玉、土。○执，音势。饬，音敕，下同。辨，皮苋反，注及下同。长，丁丈反，下同。操，七曹反。"
                },
                {
                    "paragraph": "坐而论道，谓之王公；",
                    "zhushu": "天子、诸侯。"
                },
                {
                    "paragraph": "作而行之，谓之士大夫；",
                    "zhushu": "亲受其职，居其官也。"
                },
                {
                    "paragraph": "审曲面执，以饬五材，以辨民器，谓之百工；",
                    "zhushu": "五材各有工，言百，众言之也。"
                },
                {
                    "paragraph": "通四方之珍异以资之，谓之商旅；",
                    "zhushu": "商旅，贩卖之客也。易曰：“至日商旅不行。”○贩，甫万反。"
                },
                {
                    "paragraph": "饬力以长地财，谓之农夫；",
                    "zhushu": "三农受夫田也。"
                },
                {
                    "paragraph": "治丝麻以成之，谓之妇功。",
                    "zhushu": "布帛，妇官之事。"
                },
                {
                    "paragraph": "粤无镈，燕无函，秦无庐，胡无弓车。",
                    "zhushu": "此四国者，不置是工也。镈，田器。诗云“痔乃钱镈”。又曰“其镈斯㨄”。郑司农云：“函，读如国君含垢之含。函，铠也。”孟子曰：“矢人岂不仁于函人哉？矢人唯恐不伤人，函人唯恐伤人。”庐读为纑，谓矛戟柄竹攒秘，或曰摩䥨之器。胡，今匈奴。○粤，音越。镈，音搏，注及后同。燕，音烟。函，户南反，后同。庐，鲁吴反，下皆同，或作芦。痔，直里反。钱，子浅反。㨄，音赵，一音大了反。垢，工口反。铠，若代反。纑，音卢。下同。攒，才官反，又音纂。秘音秘，又音笔。䥨，力庶反。"
                },
                {
                    "paragraph": "粤之无镈也，非无镈也，夫人而能为镈也；燕之无函也，非无函也，夫人而能为函也；秦之无庐也，非无庐也，夫人而能为庐也；胡之无弓车也，非无弓车也，夫人而能为弓车也。",
                    "zhushu": "言其丈夫人人皆能作是器，不须国工。粤地涂泥，多草薉，而山出金锡，铸冶之业，田器尤多。燕近强胡，习作甲胄。秦多细木，善作矜秘。匈奴无屋宅，田猎畜牧，逐水草而居，皆知为弓车。○夫人，方无反，又音扶。薉音秽。矜，其巾反，又其京反。畜，许又反。牧音木，又音茂。"
                },
                {
                    "paragraph": "知者创物。",
                    "zhushu": "谓始闿端造器物，若世本作者是也。○知音智。创，初亮反。闿音开。"
                },
                {
                    "paragraph": "巧者述之，守之世，谓之工。",
                    "zhushu": "父子世以相教。"
                },
                {
                    "paragraph": "百工之事，皆圣人之作也。",
                    "zhushu": "事无非圣人所为也。"
                },
                {
                    "paragraph": "烁金以为刃，凝土以为器，作车以行陆，作舟以行水，此皆圣人之所作也。",
                    "zhushu": "凝，坚也。故书舟作周。郑司农云：“周当为舟。”○烁，金灼反，又始灼反。"
                },
                {
                    "paragraph": "天有时，地有气，材有美，工有巧，合此四者，然后可以为良。",
                    "zhushu": "时，寒温也。气，刚柔也。良，善也。○合，如字，一音合。"
                },
                {
                    "paragraph": "材美工巧，然而不良，则不时，不得地气也。",
                    "zhushu": "不时，不得天时。"
                },
                {
                    "paragraph": "橘逾淮而北为枳，鸜鹆不逾济，貉逾汶则死，此地气然也。",
                    "zhushu": "鸜鹆，鸟也。春秋昭二十五年“有鸲鹆来巢”。传曰：“书所无也。”郑司农云：“不逾济，无妨于中国有之。貉或为猿，谓善缘木之猿也。汶水在鲁北。”○枳，吉氏反。鸜，音权。鹆，音欲。济，子礼反。貉，户各反。汶，音问。猿，音袁。"
                },
                {
                    "paragraph": "郑之刀，宋之斤，鲁之削，吴粤之剑，迁乎其地而弗能为良，地气然也。",
                    "zhushu": "去此地而作之，则不能使良也。○削，如字，一思约反，又思诏反。"
                },
                {
                    "paragraph": "燕之角，荆之干，妢胡之笴，吴粤之金锡，此材之美者也。",
                    "zhushu": "荆，荆州也。干，柘也，可以为弓弩之干。妢胡，胡子之国，在楚旁。笴，矢干也。禹贡荆州贡𥢾干枯栢及箘簬楛。故书笴为笋。杜子春云：“妢，读为焚咸丘之焚，书或为邠。妢胡，地名也。笋当为笴，笴读为稾，谓箭稾。”○妢，扶云反。笴，古老反。干，古旦反，又古早反。𥢾，敕伦反。箘，其陨反，又其转反。簬，音路。枯，音户。邠，彼贫反。"
                },
                {
                    "paragraph": "天有时以生，有时以杀；草木有时以生，有时以死；石有时以泐；水有时以凝，有时以泽，此天时也。",
                    "zhushu": "言百工之事，当审其时也。郑司农云：“泐，读如再扐而后卦之扐。泐，谓石解散也，夏时盛暑火热则然。”○泐，音勒。泽，音亦，又音释。扐，音勒。卦，如字，又俱卖反。解，音蟹。"
                },
                {
                    "paragraph": "凡攻木之工七，攻金之工六，攻皮之工五，设色之工五，刮摩之工五，抟埴之工二。",
                    "zhushu": "攻，犹治也。抟之言拍也。埴，黏土也。故书七为十，刮作捖。郑司农云：“十当为七。捖摩之工，谓玉工也。捖读为刮，其事亦是也。”○刮，古八反。抟，音团，又音慱。埴，时职反。拍，普百反。黏，女廉反。捖，音刮，又音完，一，侯管反。"
                },
                {
                    "paragraph": "攻木之工：轮、舆、弓、庐、匠、车、梓；攻金之工：筑、冶、凫、㮚、叚、桃；攻皮之工：函、鲍、韗、韦、裘；设色之工：画、缋、钟、筐、㡛；刮摩之工：玉、楖、雕、矢、磬；抟埴之工：陶、旊。",
                    "zhushu": "事官之属六十，此识其五材三十工，畧记其事耳。其曰某人者，以其事名官也。其曰某氏者，官有世功，若族有世业，以氏名官者也。庐，矛戟矜秘也。国语曰“侏儒扶庐”。梓，榎属也。故书雕或为舟。郑司农云：“轮、舆、弓、庐、匠、车、梓，此七者攻木之工，官别名也。孟子曰‘梓匠轮舆’。鲍，读为鲍鱼之鲍，书或为鞄，苍颉篇有‘鞄𦳾’。韗，读为历运之运。㡛，读为芒芒禹迹之芒。楖，读如巾栉之栉。旊，读为甫始之甫。埴，书或为植。”杜子春云：“雕或为舟者，非也。”玄谓旊，读为放于此乎之放。○㮚，古栗字。叚，丁乱反，又徒乱反。韗，况万反，又音运。缋，户对反，后同。筐，音匡。㡛，莫黄反。栉，侧笔反。旊，甫冈反，又音甫。侏，音侏。榎，古马反。鞄，匹学反，又音仆。𦳾，如兑反。芒，莫黄反，下同。放，甫罔反，下皆同。"
                },
                {
                    "paragraph": "有虞氏上陶，夏后氏上匠，殷人上梓，周人上舆。",
                    "zhushu": "官各有所尊，王者相变也。舜至质，贵陶器，甒，大瓦棺是也。禹治洪水，民降丘宅土，卑宫室，尽力乎沟洫而尊匠。汤放桀，疾礼乐之坏而尊梓。武王诛纣，疾上下失其服饰而尊舆。○甒，音武。大，音泰。卑，如字，又音婢。尽，津忍反。洫，况域反。"
                },
                {
                    "paragraph": "故一器而工聚焉者，车为多。",
                    "zhushu": "周所上也。"
                },
                {
                    "paragraph": "车有六等之数：",
                    "zhushu": "车有天地之𧰼，人在其中焉。六等之数，法易之三材六画。○画，音获。"
                },
                {
                    "paragraph": "车轸四尺，谓之一等；戈柲六尺有六寸，既建而迆，崇于轸四尺，谓之二等；人长八尺，崇于戈四尺，谓之三等；殳长寻有四尺，崇于人四尺，谓之四等；车戟常，崇于殳四尺，谓之五等；酋矛常有四尺，崇于戟四尺，谓之六等。",
                    "zhushu": "此所谓兵车也。轸，舆后横木。崇，高也。八尺曰寻，倍寻曰常。殳长丈二，戈、殳、戟、矛皆䅤车輢。郑司农云：“迆，读为倚移从风之移，谓著戈之车邪倚也。酋，发声，直谓矛。”○迆，以氏反，后同。崇，古崈字。殳，音殊，下同。长，直亮反。酋，在由反，又且州反。背䅤，初辄反，又初洽反。绮，于绮反，又于寄反，一音起寄反。倚移，于绮反，下以氏反，下放此。著，丁洛反。邪，似嗟反。"
                },
                {
                    "paragraph": "车谓之六等之数。",
                    "zhushu": "申言数也。"
                },
                {
                    "paragraph": "凡察车之道，必自载于地者始也，是故察车自轮始。",
                    "zhushu": "先视轮也。自，从也。"
                },
                {
                    "paragraph": "凡察车之道，欲其朴属而微至。不朴属，无以为完久也；不微至，无以为戚速也。",
                    "zhushu": "朴属，犹附著坚固貌也。齐人有名疾为戚者。春秋传曰：“盖以操之为已戚矣。”速，疾也，书或作数。郑司农云：“仆，读如子南仆之仆。微至，谓轮至地者少，言其圜甚，著地者微耳。著地者微则易转，故不微至无以为戚数。”○朴，普剥反，又音仆，一音扶禄反。属，章欲反，下及注同。戚，将六反，又音促，注同。著，直略反，下同。操，七曹反。数，色角反，下同。易，以豉反。"
                },
                {
                    "paragraph": "轮已崇，则人不能登也；轮已庳，则于马终古登阤也。",
                    "zhushu": "已，大也，甚也。崇，高也。齐人之言终古，犹言常也。阤，阪也。轮庳则难引。○庳，音婢。阤，文尔反，又堂何反，一音他，辀人同。大，音泰，又他饿反。阪，音反。"
                },
                {
                    "paragraph": "故兵车之轮六尺有六寸，田车之轮六尺有三寸，乘车之轮六尺有六寸。",
                    "zhushu": "此以马大小为节也。兵车，革路也。田车，木路也。乘车，玉路、金路、象路也。兵车、乘车驾国马，田车驾田马。○乘，绳证反，后乘车皆放此。"
                },
                {
                    "paragraph": "六尺有六寸之轮，轵崇三尺有三寸也，加轸与轐焉，四尺也。人长八尺，登下以为节。",
                    "zhushu": "此车之高者也。轸，舆也。郑司农云：“轵，𡸸也。轐，读为辀仆之仆，谓伏免也。”玄谓轵，毂末也。此轸与轐并七寸，田车又宜减焉。乘车之轨广，取数于此，轨广八尺，旁出舆亦七寸也。○轵，音只。轐，音卜，又音仆。𡸸，音卫。辀，之然反。仆，如字，又音卜。广，古旷反，后放此。",
                    "type": 2
                },
                {
                    "paragraph": "轮人为轮，斩三材必以其时。",
                    "zhushu": "三材，所以为毂辐牙也。斩之以时，材在阳，则中冬斩之；在阴，则中夏斩之。今世毂用杂榆，辐以檀，牙以橿也。○牙，音讶，下皆同。中，音仲，下“中夏”同。橿，居良反。"
                },
                {
                    "paragraph": "三材既具，巧者和之。",
                    "zhushu": "调其凿内而合之。○凿，在洛反，又曹报反。内，如锐反。合，音合，又如字。"
                },
                {
                    "paragraph": "毂也者，以为利转也；辐也者，以为直指也；牙也者，以为固抱也。",
                    "zhushu": "利转者，毂以无有为用也。郑司农云：“牙，读如跛者讶跛者之讶，谓轮輮也。世间或谓之罔，书或作輮。”○輮，而久反，又音柔，一而又反。"
                },
                {
                    "paragraph": "轮敝，三材不失职，谓之完。",
                    "zhushu": "敝尽而毂辐牙不动。○敝，婢世反，又伏灭反。"
                },
                {
                    "paragraph": "望而眡其轮，欲其幎尔而下迆也。进而眡之，欲其㣲至也。无所取之，取诸圜也。",
                    "zhushu": "轮，谓牙也。幎，均致貌也。进，犹行也。微至，至地者少也。非有他也，圜使之然也。郑司农云：“微至，书或作危至，故书圜或作员，当为圜。”○幎，莫历反。圜，于权反。致，直置反，下注“桢致”同。"
                },
                {
                    "paragraph": "望其幅，欲其揱尔而纤也；进而眡之，欲其肉称也，无所取之，取诸易直也。",
                    "zhushu": "揱纤，杀小貌也。肉称，弘杀好也。郑司农云：“揱，读为纷容揱参之揱。”玄谓如桑螵蛸之蛸。○揱，音箫，又色交反，又音朔，又所咸反。称，尺证反，注同。易，以豉反。杀，色界反，又色例反，下同，一音如字。参，所林反。螵，毗昭反，又平尧反。蛸，音箫。"
                },
                {
                    "paragraph": "望其毂，欲其眼也，进而眡之，欲其帱之廉也，无所取之，取诸急也。",
                    "zhushu": "眼，出大貌也。帱，幔毂之革也。革急则裹木廉隅见。郑司农云：“眼，读如限切之限。”○眼，鱼恳反。帱，音畴，下同，又音传，一音持林反，或一音蹈。幔，莫于反。裹，音果。见，贤遍反。限，鱼恳反，又如字，下同。切，如字，又苍爱反。"
                },
                {
                    "paragraph": "眡其缏，欲其蚤之正也。",
                    "zhushu": "蚤当为爪，谓辐入牙中者也。郑司农云：“绠，读为关东言饼之饼，谓轮箄也。”玄谓轮虽箄，爪牙必正也。○绠，音饼，又方善反，又姑杏反，一音补管反。蚤，音爪，下同。饼，必井反，又方顷反。箄，薄历反，又方四反，一音薄计反，下皆同。牙，音稚。"
                },
                {
                    "paragraph": "察其菑蚤不齵，则轮虽敝不匡。",
                    "zhushu": "菑，谓辐入毂中者也。菑与爪不相佹，乃后轮敝尽，不匡刺也。郑司农云：“菑，读如杂厕之厕，谓建辐也。泰山平原所树立物为菑，声胾，博立枭棋亦为菑。匡，枉也。”○菑，侧吏反，注及下皆同。齵，五沟反，一音隅。佹，九委反。刺，浴葛反，下同。胾，侧吏反。枭，古尧反。"
                },
                {
                    "paragraph": "凡斩毂之道，必矩其阴阳。",
                    "zhushu": "矩，谓刻识之也。故书矩为距。郑司农云：“当作矩，谓规矩也。”"
                },
                {
                    "paragraph": "阳也者稹理而坚，阴也者疏理而柔。是故以火养其阴，而齐诸其阳，则毂虽敝不□。",
                    "zhushu": "稹，致也。火养其阴，炙坚之也。郑司农云：“稹，读为奠祭之奠。□，当作耗。”玄谓□□暴阴柔，后必桡减，帱革暴起。○稹，之忍反，又音奠，一音真。□，好角反，又呼报反。耗，呼报反。暴，步角反，下同，又步莫反，一音蒲报反。桡，乃孝反。"
                },
                {
                    "paragraph": "毂小而长则柞，大而短则挚。",
                    "zhushu": "郑司农云：“柞，读为迫唶之唶，谓辐间柞狭也。挚读为𣙗，谓辐危𣙗也。”玄谓小而长则菑中弱，大而短则毂末不坚。○柞，庄百反。挚，鱼列反，又鱼结反。唶，庄百反。"
                },
                {
                    "paragraph": "是故六分其轮崇，以其一为之牙围，",
                    "zhushu": "六尺六寸之轮，牙围尺一寸。"
                },
                {
                    "paragraph": "参分其牙围，而漆其二。",
                    "zhushu": "不漆其践地者也。漆者七寸三分寸之一，不漆者三寸三分寸之二。令牙厚一寸三分寸之二，则内外面不漆者各一寸也。○令，力呈反，卷内皆同。厚，胡豆反，后放此。"
                },
                {
                    "paragraph": "椁其漆内而中诎之，以为之毂长，以其长为之围，",
                    "zhushu": "六尺六寸之轮，漆内六尺四寸，是为毂长三尺三寸，围径一尺三分寸之二也。郑司农云：“椁者，度两漆之内相距之尺寸也。”○中，丁仲反。诎，丘勿反。度，待洛反，下“度之”同。"
                },
                {
                    "paragraph": "以其围之阞捎其薮。",
                    "zhushu": "捎，除也。阞，三分之一也。郑司农云：“捎，读为桑螵蛸之蛸。薮，读为蜂薮之薮，谓毂空壶中也。”玄谓此薮径三寸九分寸之五。壶中，当辐菑者也。蜂薮者，犹言趋也，薮者，众辐之所趋也。○阞，音勒。捎，音箫。薮，素口反，一音仓豆反。空，音孔。趋，七住反，又七须反，下同。"
                },
                {
                    "paragraph": "五分其毂之长，去一以为贤，去三以为轵。",
                    "zhushu": "郑司农云：“贤，大穿也。轵，小穿也。”玄谓此大穿径八寸十五分寸之八，小穿径四寸十五分寸之四。大穿甚大，似误矣。大穿实五分毂长去二也，去二则得六寸五分寸之二。凡大小穿皆谓金也。今大小穿金厚一寸，则大穿穿内径四寸五分寸之二，小穿穿内径二寸十五分寸之四，如是乃与数相称也。○去，起吕反，后“去一”“去二”皆同。贤，如字，又胡眄反，注同。称，尺证反，下同。"
                },
                {
                    "paragraph": "容毂必直，陈篆必正，施胶必厚，施筋必数，帱必负干。",
                    "zhushu": "郑司农云：“读‘容’上属，曰‘轵容’。”玄谓容者，治毂为之形容也。篆，毂约也。帱负干者，革毂相应，无赢不足。○篆，直转反。数，色角反，又色柱反。约，乌孝反，又如字。"
                },
                {
                    "paragraph": "既摩，革色青白，谓之毂之善。",
                    "zhushu": "谓丸漆之，乾而以石摩平之，革色青白，善之征也。○丸，如字，又胡唤反。"
                },
                {
                    "paragraph": "参分其毂长，二在外，一在内，以置其辐。",
                    "zhushu": "毂长三尺二寸者，令辐广二寸半，则辐内九寸半，辐外一尺九寸。"
                },
                {
                    "paragraph": "凡辐，量其凿深以为辐广。",
                    "zhushu": "广深相应，则固足相任也。○量，音良，下“量其薮”同。凿，曹报反，又如字，后同。深，尸鸩反，下放此。"
                },
                {
                    "paragraph": "辐广而凿浅，则是以大扤，虽有良工，莫之能固。",
                    "zhushu": "扤，摇动貌。○扤，五骨反，或五活反。"
                },
                {
                    "paragraph": "凿深而辐小，则是固有余而强不足也。",
                    "zhushu": "言辐弱不胜毂之所任也。○强，其良反，又其尚反。胜，音升。"
                },
                {
                    "paragraph": "故竑其辐广以为之弱，则虽有重任，毂不折。",
                    "zhushu": "言力相称也。弱，菑也。今人谓蒲本在水中者为弱，是其类也。郑司农云：“竑，读如纮綖之弦，谓度之。”○竑，获耕反。"
                },
                {
                    "paragraph": "参分其辐之长而杀其一，则虽有深泥，亦弗之溓也。",
                    "zhushu": "杀，衰小之也。郑司农云：“溓读为黏，谓泥不黏著辐也。”○杀，色界反，又色例反，注同。溓，女廉反。衰，初危反，一音如字。著，直略反，下“附著”同。"
                },
                {
                    "paragraph": "参分其股围，去一以为骹围。",
                    "zhushu": "谓杀辐内数也。郑司农云：“股，谓近毂者也。骹，谓近牙者也。方言股以喻其丰，故言骹以喻其细。人胫近足者细于股，谓之骹。羊胫细者亦为骹。”○骹，胡饱反，又下教反，又苦教反。胫，刑定反。"
                },
                {
                    "paragraph": "楺辐必齐，平沈必均。",
                    "zhushu": "揉，谓以火稿之，众辐之直齐如一也。平沈，平渐也。郑司农云：“平沈，谓浮之水上无轻重。”○揉，而九反，又音柔，又奴丑反，一音而又反。槁，苦老反。渐，子濂反，下同。"
                },
                {
                    "paragraph": "直以指牙，牙得，则无槷而固；",
                    "zhushu": "得，谓倨句凿内相应也。郑司农云：“𣙗，榝也。蜀人言杀曰𣙗。”玄谓𣙗读如𣵀，从木执省声。○𣙗，鱼列反。𣵀，乃结反，一音素结反。倨句，音据。内，如税反。榝，素结反。"
                },
                {
                    "paragraph": "不得，则有𣙗，必足见也。",
                    "zhushu": "必足见，言𣙗大也。然则虽得犹有𣙗，但小耳。○见，贤遍反，注同。"
                },
                {
                    "paragraph": "六尺有六寸之轮，绠参分寸之二，谓之轮之固。",
                    "zhushu": "轮箄则车行不掉也。参分寸之二者，出于辐股凿之数也。○绠，方隷反。参，七南反，又音三。掉，徒吊反。"
                },
                {
                    "paragraph": "凡为轮，行泽者欲杼，行山者欲侔。",
                    "zhushu": "杼，谓削薄其践地者。侔，上下等。○杼，直吕反。侔，亡侯反，又莫豆反。"
                },
                {
                    "paragraph": "杼以行泽，则是刀以割涂也，是故涂不附。",
                    "zhushu": "附，著也。"
                },
                {
                    "paragraph": "侔以行山，则是抟以行石也，是故轮虽敝，不甐于凿。",
                    "zhushu": "抟，圜厚也。郑司农云：“不甐于凿，谓不动于凿中也。”玄谓甐，亦敝也。以轮之厚，石虽啮之，不能敝其凿旁使之动。○抟，徒丸反，又丈转反。甐，音吝，一音鳞。"
                },
                {
                    "paragraph": "凡揉牙，外不廉而内不挫，旁不肿，谓之用火之善。",
                    "zhushu": "廉，绝也。挫，折也。肿，瘣也。○挫，作卧反，又祖加反。瘣，故罪反。"
                },
                {
                    "paragraph": "是故规之以眡其圜也，",
                    "zhushu": "轮中规则圜矣。○中，丁仲反，下同。"
                },
                {
                    "paragraph": "萭之以眡其匡也，",
                    "zhushu": "等为萭蒌，以运轮上，轮中萭蒌，则不匡刺也。故书萭作禹。郑司农云：“读为禹，书或作矩。”○萭，姜禹反，又音俱，注同。蒌，良主反，又音流，下文同，又里俱反。"
                },
                {
                    "paragraph": "县之以眡其辐之直也，",
                    "zhushu": "轮辐三十，上下相直，从旁以绳县之，中绳则凿正辐直矣。○县，音玄，后皆同。直，音值。"
                },
                {
                    "paragraph": "水之以眡其平沈之均也，",
                    "zhushu": "平渐其轮无轻重，则斲材均矣。○斲，陟角反。"
                },
                {
                    "paragraph": "量其薮以黍，以眡其同也，",
                    "zhushu": "黍滑而齐，以量两壶，无赢不足则同。"
                },
                {
                    "paragraph": "权之以眡其轻重之侔也。",
                    "zhushu": "侔，等也。称两轮，钧石同，则等矣。轮有轻重，则引之有难易。○易，以豉反。"
                },
                {
                    "paragraph": "故可规、可萭、可水、可县、可量、可权也，谓之国工。",
                    "zhushu": "国之名工。",
                    "type": 2
                },
                {
                    "paragraph": "轮人为盖，达常围三寸，",
                    "zhushu": "围三寸，径二寸也。郑司农云：“达常，盖斗柄下入杠中也。”○杠，音江。"
                },
                {
                    "paragraph": "桯围倍之，六寸。",
                    "zhushu": "围三寸，径二寸，足以含达常。郑司农云：“桯，盖杠也。读如丹桓宫楹之楹。”○桯读为楹，音盈。"
                },
                {
                    "paragraph": "信其桯围以为部广，部广六寸，",
                    "zhushu": "广，谓径也。郑司农云：“部，盖斗也。”○信，音申。广，古矌反，又音径。下同。"
                },
                {
                    "paragraph": "部长二尺，",
                    "zhushu": "谓斗柄达常也。"
                },
                {
                    "paragraph": "桯长倍之，四尺者二。",
                    "zhushu": "杠长八尺，谓达常以下也。加达常二尺，则盖高一丈，立乘也。"
                },
                {
                    "paragraph": "十分寸之一谓之枚，",
                    "zhushu": "为下起数也。枚，一分。故书“十”与上“二”合为“二十”字。杜子春云：“当为四尺者三十分寸之一。”○为，于伪反。下“为雨”同。"
                },
                {
                    "paragraph": "部尊一枚，",
                    "zhushu": "尊，高也。盖斗上隆高，高一分也。"
                },
                {
                    "paragraph": "弓凿广四枚，凿上二枚，凿下四枚，",
                    "zhushu": "弓，盖橑也。广，大也。是为部厚一寸。○凿，才报反。撩，音老，又力报反。"
                },
                {
                    "paragraph": "凿深二寸有半，下直二枚，凿端一枚。",
                    "zhushu": "凿深对为五寸，是以不伤达常也。下直二枚者，凿空下正而上低二分也。其弓菑则挠之，平剡其下二分而内之，欲令盖之尊终平不蒙挠也。端，内题也。○空，音孔。菑，侧吏反，又音厕。挠，力教反。剡，以冉反，又才冉反。"
                },
                {
                    "paragraph": "弓长六尺谓之庇轵，五尺谓之庇轮，四尺谓之庇轮。",
                    "zhushu": "庇，覆也。故书庇作秘。杜子春云：“秘当为庇，谓覆斡也。玄谓轵，毂末也。舆广六尺六寸，两軗并六尺四寸，旁减轨内七寸，则两轵之广凡丈一尺六寸也。六尺之弓倍之，加部广，凡丈二尺六寸。有宇曲之减，可覆轵，不及斡。○庇，方二反。斡，音管。"
                },
                {
                    "paragraph": "参分弓长而楺其一。",
                    "zhushu": "参分之持长挠短，短者近部而平，长者为宇曲也。六尺之弓，近部二尺，四尺为宇曲。"
                },
                {
                    "paragraph": "参分其股围，去一以为蚤围。",
                    "zhushu": "蚤当为爪。以弓凿之广为股围，则寸六分也。爪为一寸十五分寸之一。○蚤，音爪。"
                },
                {
                    "paragraph": "参分弓长，以其一为之尊。",
                    "zhushu": "尊，高也。六尺之弓，上近部平者二尺，爪末下于部二尺。二尺为句，四尺为弦，求其股，股十二除之，面三尺几半也。○几，音祈。"
                },
                {
                    "paragraph": "上欲尊而宇欲卑，",
                    "zhushu": "上，近部平者也。隤下曰宇。○卑，音婢，下同。隤，大回反。"
                },
                {
                    "paragraph": "上尊而宇卑，则吐水疾而𩅸远。",
                    "zhushu": "盖者，主为雨设也。乘车无盖。礼所谓潦车，谓盖车与？○𩅸，力又反。潦，音老。与，音余。"
                },
                {
                    "paragraph": "盖已崇则难为门也，盖己卑是蔽目也，是故盖崇十尺。",
                    "zhushu": "十尺，其中正也。盖十尺，宇二尺，而人长八尺，卑于此，蔽人目。"
                },
                {
                    "paragraph": "良盖弗冒弗纮，殷亩而驰，不队，谓之国工。",
                    "zhushu": "队，落也。善盖者以横驰于垄上，无衣若无纮，而弓不落也。○殷，音隐。队，直类反。",
                    "type": 2
                },
                {
                    "paragraph": "舆人为车，轮崇、车广、衡长，参如一，谓之参称。",
                    "zhushu": "称，犹等也。车，舆也。衡亦长容两服。○称，尺证反，注同。"
                },
                {
                    "paragraph": "参分车广，去一以为隧。",
                    "zhushu": "兵车之队四尺四寸。郑司农云：“队，谓车舆深也，读如钻燧改火之燧。”玄谓读如邃宇之邃。○队，虽遂反，注并同，又音遂，注“燧”同。钻，作官反。"
                },
                {
                    "paragraph": "参分其隧，一在前，二在后，以楺其式。",
                    "zhushu": "兵车之式，深尺四寸三分寸之二。"
                },
                {
                    "paragraph": "以其广之半为之式崇，",
                    "zhushu": "兵车之式，高三尺三寸。"
                },
                {
                    "paragraph": "以其队之半为之较崇。",
                    "zhushu": "较，两輢上出式者。兵车自较而下凡五尺五寸。故书较作㩁，杜子春云：“当为较。”○较，古学反。輢，于绮反，又于既反，下同。㩁，音角。"
                },
                {
                    "paragraph": "六分其广，以一为之轸围。",
                    "zhushu": "轸，舆后横者也。兵车之轸围尺一寸。"
                },
                {
                    "paragraph": "参分轸围，去一以为式围；",
                    "zhushu": "兵车之式围，七寸三分寸之一。"
                },
                {
                    "paragraph": "参分式围，去一以为较围；",
                    "zhushu": "兵车之较围，四寸九分寸之八。"
                },
                {
                    "paragraph": "参分较围，去一以为轵围；",
                    "zhushu": "兵车之轵围，三寸二十七分寸之七。轵，輢之植者、衡者也，与毂末同名。○植，直吏反，下同。"
                },
                {
                    "paragraph": "参分轵围，去一以为轛围。",
                    "zhushu": "兵车之轛围，二寸八十一分寸之十四。轛，式之植者、衡者也。郑司农云：“轛，读如系缀之缀，谓车舆軨立者也。立者为轛，横者为轵。书轛或作軨。”玄谓轛者，以其乡人为名。○轛，音对，又张岁反，一音都回反。缀，张岁反。軨，音领，又音零，下同。乡，许亮反。"
                },
                {
                    "paragraph": "圜者中规，方者中矩，立者中县，衡者中水，直者如生焉，继者如附焉。",
                    "zhushu": "治材居材如此，乃善也。如生，如木从地生。如附，如附枝之弘杀也。○中，丁仲反，下皆同。杀，色界反。"
                },
                {
                    "paragraph": "凡居材，大与小无并，大倚小则摧，引之则绝。",
                    "zhushu": "并，偏邪相就也。用力之时，则大并于小者，小者强不堪则摧也。其小并于大者，小者力不堪则绝也。○居，如字，又音据。并，如字，又必政反。邪，似嗟反。"
                },
                {
                    "paragraph": "栈车欲弇，",
                    "zhushu": "为其无革鞔，不坚，易坼坏也。士乘栈车。○栈，士板反，又才产反。弇，于验反，又于检反。为，于伪反。鞔，莫浅反。易，以豉反。坼，敕臼反。"
                },
                {
                    "paragraph": "饰车欲侈。",
                    "zhushu": "饰车，谓革鞔舆也。大夫以上革鞔舆。故书侈作移，杜子春云：“当为侈。”",
                    "type": 2
                },
                {
                    "paragraph": "辀人为辀，",
                    "zhushu": "辀，车辕也。诗云：“五楘梁辀。”○辀，张畱反。楘，音木。"
                },
                {
                    "paragraph": "辀有三度，轴有三理。",
                    "zhushu": "目下事度深浅之数。"
                },
                {
                    "paragraph": "国马之辀深四尺有七寸，",
                    "zhushu": "国马，谓种马、戎马、齐马、道马，高八尺。兵车、乘车轵崇三尺有三寸，加轸与轐七寸，又并此辀深，则衡高八尺七寸也。除马之高，则余七寸，为衡颈之间也。郑司农云：“深四尺七寸，谓辕曲中。”○种，章勇反。齐，侧皆反。轐，音卜，又方木反，一音仆。"
                },
                {
                    "paragraph": "田马之辀深四尺，",
                    "zhushu": "田车轵崇三尺一寸半，并此辀深而七尺一寸半。今田马七尺，衡颈之间亦七寸，则轸与轐五寸半，则衡高七尺上寸。"
                },
                {
                    "paragraph": "驽马之辀深三尺有三寸。",
                    "zhushu": "轮轵与轸轐大小之减率寸半也。则驽马之车轵崇三尺，加轸与轐四寸，又并此辀深，则衡高六尺、七尺也。今驽马六尺，除马之高，则衡颈之间亦七寸。○减，洽斩反。率，音类，又音律，下同。"
                },
                {
                    "paragraph": "轴有三理：一者以为𡠾也，",
                    "zhushu": "无节目也。"
                },
                {
                    "paragraph": "二者以为久也，",
                    "zhushu": "坚刀也。"
                },
                {
                    "paragraph": "三者以为利也。",
                    "zhushu": "滑密。"
                },
                {
                    "paragraph": "轨前十尺，而策半之。",
                    "zhushu": "谓辀轨以前之长也。策，御者之策也。十或作七。合七为弦，四尺七寸为钩，以求其股，股则短矣，“七”非也。郑司农云：“轨，谓式前也。书或作𨊠。”玄谓轨是轨法也，谓舆下三面之材，輢式之所□持车正也。○轨，音犯，注同。𨊠，音犯。□，音树。"
                },
                {
                    "paragraph": "凡任木，",
                    "zhushu": "目车持任之材。"
                },
                {
                    "paragraph": "任正者，十分其辀之长，以其一为之围。衡任者，五分其长，以其一为之围。小于度，谓之无任。",
                    "zhushu": "任正者，谓舆下三面材，持车正者也。辀，轨前十尺与隧四尺四寸，凡丈四尺四寸，则任正之围尺四寸五分寸之二。衡任者，谓两轭之间也。兵车、乘车衡围一尺三寸五分寸之一。无任，言其不胜任。○隧，虽遂反。轭，于革反。胜，音升。"
                },
                {
                    "paragraph": "五分其轸间，以其一为之轴围。",
                    "zhushu": "轴围亦一尺三寸五分寸之一，与衡任相应。"
                },
                {
                    "paragraph": "十分其辀之长，以其一为之当兔之围。",
                    "zhushu": "辀当伏兔者也，亦围尺四寸五分寸之二，与任正者相应。"
                },
                {
                    "paragraph": "参分其兔围，去一以为颈围。",
                    "zhushu": "颈，前持衡者，围九寸十五分寸之九。"
                },
                {
                    "paragraph": "五分其颈围，去一以为踵围。",
                    "zhushu": "踵，后承轸者也，围七寸七十五分寸之五十一。"
                },
                {
                    "paragraph": "凡揉辀，欲其孙而无弧深。",
                    "zhushu": "孙，顺理也。杜子春云：“弧读为净而不污之污。”玄谓弧，木弓也。凡弓引之中参，中参深之极也。楺辀之倨句，如二可也，如三则深，伤其力。○孙，音逊，注同。弧，音胡，又音乌。污，音乌，一音纡。"
                },
                {
                    "paragraph": "今夫大车之辕摰，其登又难；既克其登，其覆车也必易。此无故，唯辕直且无挠也。",
                    "zhushu": "大车，牛车也。挚，輖也，登，上版也。克，能也。○夫，音符。挚，竹二反。覆，芳服反。易，以鼓反，下注“之易”“谕易”同。輖，音周，一音吊，或竹二反。上，时掌反。阪，音返。"
                },
                {
                    "paragraph": "是故大车平地既节轩挚之任，及其登阤，不伏其辕，必缢其牛。此无故，唯辕直且无桡也。",
                    "zhushu": "弛，阪也。故书伏作逼。杜子春云：“逼当作伏。”○缢，一臂反，又一计反。逼，音逼。"
                },
                {
                    "paragraph": "故登阤者，倍任者也，犹能以登；及其下阤也，不援其邸，必緧其牛后。此无故，唯辕直且无桡也。",
                    "zhushu": "倍任，用力倍也。故书緧作𦃈。郑司农云：“䱸读为緧，关东谓纣为緧。”𦃈，鱼字。○援，音袁。邸，丁礼反。緧，音秋。𦃈，音秋，与緧同。"
                },
                {
                    "paragraph": "是故辀欲颀典。",
                    "zhushu": "颀典，坚刃貌。郑司农云：“颀读为恳，典读为殄。驷车之辕，率尺所一䌸，恳典似谓此也。”○颀，苦狠反。典，音殄，又敕殄反，注同。"
                },
                {
                    "paragraph": "辀深则折，浅则负。",
                    "zhushu": "楺之大深，伤其力，马倚之则折也。揉之浅，则马善负之。○倚，于绮反。"
                },
                {
                    "paragraph": "辀注则利准，利准则久，和则安。",
                    "zhushu": "故书准作水。郑司农云：“注则利水，谓辕脊上两注，令水去利也。”玄谓利水重读，似非也。注则利，为辀之揉者形如注星，则利也。准则久，谓辀之在舆下者平如准，则能久也。和则安，注与准者和，人乘之则安。○准，音水，又如字，下及注皆同。重，直用反，又直龙反。"
                },
                {
                    "paragraph": "辀欲弧而无折，经而无绝。",
                    "zhushu": "揉辀大深则折也。经，亦谓顺理也。"
                },
                {
                    "paragraph": "进则与马谋，退则与人谋，",
                    "zhushu": "言进退之易，与人马之意相应。马行主于进，人则有当退时。"
                },
                {
                    "paragraph": "终日驰骋，左不楗，",
                    "zhushu": "杜子春云：“楗读为蹇。左面不便，马苦蹇；辀调善，则马不蹇也。”书楗或作劵。玄为劵，今倦字也。辀和则久驰骋，载在左者不罢倦。尊者在左。○楗，音蹇，又音倦。便，婢面反。罢，音皮。"
                },
                {
                    "paragraph": "行数千里，马不契需，",
                    "zhushu": "郑司农云：“契，读为爰契我龟之契，需，读为畏需之需，谓不伤蹄，不需道理。”○契，若结反，注同。需，音须，又乃乱反，注同。"
                },
                {
                    "paragraph": "终岁御，衣袵不敝，",
                    "zhushu": "袵，谓裳也。○袵，而甚反，又而鸩反。"
                },
                {
                    "paragraph": "此唯辀之和也。",
                    "zhushu": "和则安，是以然也。谓“进则与马谋”而下。"
                },
                {
                    "paragraph": "劝登马力，",
                    "zhushu": "登，上也。辀和劝马用力。"
                },
                {
                    "paragraph": "马力既竭，辀犹能一取焉。",
                    "zhushu": "马止，辀尚能一前取道，喻易进。"
                },
                {
                    "paragraph": "良辀环灂，自伏兔不至轨七寸，轨中有灂，谓之国辀。",
                    "zhushu": "伏兔至轨，盖如式深。兵车、乘车式深尺四寸三分寸之二。灂不至轨七寸，则是半有灂也。辀有筋胶之被，用力均者则灂远。郑司农云：“灂，读为灂酒之灂。环，谓漆沂鄂如环。”○灂，子肖反，又音在学反。被，皮寄反。沂，鱼斤反。鄂，五各反。"
                },
                {
                    "paragraph": "轸之方也，以𧰼地也；盖之圜也，以𧰼天也；轮辐三十，以𧰼日月也；盖弓二十有八，以𧰼星也；",
                    "zhushu": "轮𧰼日月者，以其运行也。日月三十日而合宿。"
                },
                {
                    "paragraph": "龙旗九斿，以𧰼大火也；",
                    "zhushu": "交龙为旗，诸侯之所建也。大火，苍龙宿之心，其属有尾，尾九星。○斿，音畱。宿，音秀，下同。"
                },
                {
                    "paragraph": "鸟𣄣七斿，以𧰼鹑火也；",
                    "zhushu": "鸟准为𣄣，州里之所建。鹑火，朱鸟宿之柳，其属有星，星七星。"
                },
                {
                    "paragraph": "熊旗六斿，以𧰼伐也；",
                    "zhushu": "熊虎为旗，师都之所建。伐属白虎宿，与参连体而六星。○伐，如字，扶废反。参，色林反。"
                },
                {
                    "paragraph": "龟虵四斿，以𧰼营室也；",
                    "zhushu": "龟虵为旐，县鄙之所建。营室，玄武宿，与东辟连体而四星。○辟，音璧。"
                },
                {
                    "paragraph": "弧旌枉矢，以𧰼弧也。",
                    "zhushu": "觐礼曰“侯氏载龙旗弧韣”。则旌旗之属皆有弧也。弧以张㡎之幅，有衣谓之韣。又为设矢𧰼，弧星有矢也。妖星有枉矢者，虵行有尾，因此云枉矢，盖画之。○韣，音独。㡎，所衔反，本又作㡎，同。为，于伪反。"
                },
                {
                    "paragraph": "攻金之工，筑氏执下齐，冶氏执上齐，凫氏为声，㮚氏为量，叚氏为镈器，桃氏为刃。",
                    "zhushu": "多锡为下齐，大刃、削杀矢、鉴燧也。少锡为上齐，钟𪔂、斧斤、戈戟也。声，钟、錞于之属。量，豆、区、鬴也。镈器，田器钱镈之属。刃，大刃刀剑之属。○齐，才细反，下及注皆同。叚，丁乱反。削，如字，又音笑，下同。燧，音遂。錞，音淳。区，鸟侯反。鬴，音辅。钱，子浅反。"
                },
                {
                    "paragraph": "金有六齐：",
                    "zhushu": "目和金之品数。"
                },
                {
                    "paragraph": "六分其金而锡居一，谓之钟𪔂之齐；五分其金而锡居一，谓之斧斤之齐；四分其金而锡居一，谓之戈戟之齐；参分其金而锡居一，谓之大刃之齐；五分其金而锡居二，谓之削杀矢之齐；金锡半，谓之鉴燧之齐。",
                    "zhushu": "鉴燧，取水火于日月之器也。鉴，亦镜也。凡金多锡，则忍白且明也。○忍，音刃。",
                    "type": 2
                },
                {
                    "paragraph": "筑氏为削，长尺博寸，合六而成规，",
                    "zhushu": "今之书刀。"
                },
                {
                    "paragraph": "欲新而无穷，",
                    "zhushu": "谓其利也。郑司农云：“常如新，无穷已。”"
                },
                {
                    "paragraph": "敝尽而无恶。",
                    "zhushu": "郑司农云：“谓锋锷俱尽，不偏索也。”玄谓刀也，脊也，其金如一，虽至敝尽，无瑕恶也。○锷，五各反。",
                    "type": 2
                },
                {
                    "paragraph": "冶氏为杀矢，刃长寸，围寸，铤十之，重三垸。",
                    "zhushu": "杀矢与戈戟异齐，而同其工，似补脱误在此也。杀矢，用诸田猎之矢也。铤，读如麦秀铤之铤。郑司农云：“铤，箭足入稾中者也。垸，量名，读为丸。”○铤，徒顶反。垸，音丸。齐，才细反。槀，古老反。"
                },
                {
                    "paragraph": "戈广二寸，内倍之，胡三之，援四之。",
                    "zhushu": "戈，今句孑戟也，或谓之鸡鸣，或谓之拥颈。内，谓胡以内接柲者也，则长四寸。胡六寸，援八寸。郑司农云：“援，直刃也。胡，其子。”○句，古侯反，下句兵同。柲，音秘。"
                },
                {
                    "paragraph": "已倨则不入，已句则不决，长内则折前，短内则不疾，",
                    "zhushu": "戈，句兵也，主于胡也。已倨，谓胡微直而邪多也，以啄人，则不入。己句，谓胡曲多也，以啄人，则创不决。胡之曲直，锋本必横，而取圜于磬折。前，谓援也，内长则援短，援短则曲于磬折，曲于磬折则引之与胡并钩。内短则拔长，援长则倨于磬折，倨于磬折则引之不疾。○邪，似嗟反。啄，丁角反。横，华孟反，又如字。折，之设反。"
                },
                {
                    "paragraph": "是故倨句外博。",
                    "zhushu": "博，广也。倨之外，胡之里也。句之外，胡之表也。广其本以除四病而便用也。俗谓之曼胡，似此。○便，婢面反。曼，莫干反。"
                },
                {
                    "paragraph": "重三锊。",
                    "zhushu": "郑司农云：“锊，量名也，读为刷。”玄谓许叔重说文解字云：“锊，锾也。”今东莱称或以大半两为钧，十钧为环，环重六两大半两。锾、锊似同矣，则三锊为一斤四两。○锊，色劣反，本又音劣，或音环。锾，户关反，又于眷反。称，尺证反。"
                },
                {
                    "paragraph": "戟广寸有半寸，内三之，胡四之，援五之，倨句中矩，与刺重三锊。",
                    "zhushu": "戟，今三锋戟也。内长四寸半，胡长六寸，援长七寸半。三锊者，胡直中矩，言正方也。郑司农云：“刺，谓援也。”玄谓刺者，著柲直前如鐏者也。戟胡横贯之，胡中矩，则援之外句磬折与？○中，丁仲反，注同。刺，七赐反，注同。著，直略反。鐏，徂闷反，又祖闷反。折与，音余。",
                    "type": 2
                },
                {
                    "paragraph": "桃氏为剑，腊广二寸有半寸，",
                    "zhushu": "腊，谓两刀。○腊，力阖反，一音猎，又鲁颊反。"
                },
                {
                    "paragraph": "两从半之。",
                    "zhushu": "郑司农云：“谓剑脊两面杀趋锷。”"
                },
                {
                    "paragraph": "以其腊广为之茎围，长倍之。",
                    "zhushu": "郑司农云：“茎，谓剑夹，人所握，镡以上也。”玄谓茎在夹中者，茎长五寸。○茎，户耕反。夹，古协反，又古洽反，下同。镡，音淫，又音寻，一音徒南反。"
                },
                {
                    "paragraph": "中其茎，设其后。",
                    "zhushu": "郑司农云：“谓穿之也。”玄谓从中以郤稍大之也。后大则于把易制。○把，音覇，又必雅反。易，以豉反。"
                },
                {
                    "paragraph": "参分其腊广，去一以为首广，而围之。",
                    "zhushu": "首围，其径一寸三分寸之二。"
                },
                {
                    "paragraph": "身长五其茎长，重九锊，谓之上制，上士服之；身长四其茎长，重七锊，谓之中制，中士服之；身长三其茎长，重五锊，谓之下制，下士服之。",
                    "zhushu": "上制长三尺，重三斤十二两；中制长二尺五寸，重二斤十四两三分两之二；下制长二尺，重二斤一两三分两之一。此今之匕首也，人各以其形貌大小带之。此士，谓国勇力之士，能用五兵者也。乐记曰：“武王克商，禆冕搢笏，而虎贲之士说剑。”○禆，婢支反，又音卑。笏，音勿。贲，音奔。说，吐活反，又诗悦反。",
                    "type": 2
                },
                {
                    "paragraph": "凫氏为钟，两栾谓之铣，",
                    "zhushu": "故书栾作乐。杜子春云：“当为栾，书亦或为栾。”铣，钟口两角。○栾，力端反。铣，先典反。"
                },
                {
                    "paragraph": "铣间谓之于，于上谓之鼓，鼓上谓之钲，钲上谓之舞，",
                    "zhushu": "此四名者，钟体也。郑司农云：“于，钟唇之上祛也。鼓，所击处。”○钲，音征。祛，去书反，又丘庶反。"
                },
                {
                    "paragraph": "舞上谓之甬，甬上谓之衡。",
                    "zhushu": "此二名者，钟柄。○甬，音勇。"
                },
                {
                    "paragraph": "钟县谓之旋，旋虫谓之干。",
                    "zhushu": "旋属钟柄，所以县之也。郑司农云：“旋虫者，旋以虫为饰也。”玄谓今时旋有蹲熊盘龙辟邪。○旋，如字，又信大反。蹲，音存。盘，畔于反。辟，必亦反。邪，似嗟反。"
                },
                {
                    "paragraph": "钟带谓之篆，篆间谓之枚，枚谓之景，",
                    "zhushu": "带，所以介其名也，介在于鼓钲舞甬衡之间，凡四。郑司农云：“枚，钟乳也。”玄谓今时钟乳侠鼓与舞，每处有九，面三十六。○篆，直转反。"
                },
                {
                    "paragraph": "于上之攠谓之隧。",
                    "zhushu": "擵，所击之处攠弊也。隧在鼓中，窐而生光，有似夫隧。○攠，音靡，又亡奇反，一莫贺反。隧，音遂。窐，鸟华反，一于蛙反，又于圭反。夫，音符。"
                },
                {
                    "paragraph": "十分其铣，去二以为钲，以其钲为之铣间，去二分以为之鼓间，以其鼓间为之舞佾，去三分以为舞广。",
                    "zhushu": "此言钲之径居铣径之八，而铣间与钲之径相应，鼓间又居铣径之六，与舞佾相应。舞佾，舞径也。舞上下促，以横为佾，从为广。舞广四分，今亦去径之二分以为之间，则舞间之方恒居铣之四也。舞间方四，则鼓间六亦其方也。鼓六，钲六，舞四，此钟口十者，其长十六也。钟之大数，以律为广，广长与环径，假设之耳。其铸之则各随钟之制为长短大小也。凡言间者，亦为从篆以介之，钲间亦当六，今时钟或无钲间。○从，子容反，下同。"
                },
                {
                    "paragraph": "以其钲之长为之甬长，",
                    "zhushu": "并衡数也。○数，色主反。"
                },
                {
                    "paragraph": "以其甬长为之围，参分其围，去一以为衡围。",
                    "zhushu": "衡居甬上，又小。"
                },
                {
                    "paragraph": "参分其甬长，二在上，一在下，以设其旋。",
                    "zhushu": "今衡居一分，则参分旋，亦二在上，一在下。以旋当甬之中央，是其正。"
                },
                {
                    "paragraph": "薄厚之所震动，清浊之所由出，侈弇之所由兴，有说。",
                    "zhushu": "说，犹意也。故书侈作移，郑司农云：“当为侈。”○说，始锐反，注同。"
                },
                {
                    "paragraph": "钟已厚则石，",
                    "zhushu": "大厚则声不发。○大，音泰，又他贺反，下同。"
                },
                {
                    "paragraph": "己薄则播，",
                    "zhushu": "大薄则声散。"
                },
                {
                    "paragraph": "侈则柞，",
                    "zhushu": "柞，读为咋咋然之咋，声大外也。○柞，侧百反，注咋同。"
                },
                {
                    "paragraph": "弇则郁，",
                    "zhushu": "声不舒扬。"
                },
                {
                    "paragraph": "长甬则震。",
                    "zhushu": "钟掉则声不正。○掉，徒吊反。"
                },
                {
                    "paragraph": "是故大钟十分其鼓间，以其一为之厚；小钟十分其钲间，以其一为之厚。",
                    "zhushu": "言若此则不石不播也。鼓钲之间同方六，而今宜异，又十分之一犹大厚，皆非也。若言鼓外钲外，则近之。鼓外二，钲外壹。○钲，音征。"
                },
                {
                    "paragraph": "钟大而短，则其声疾而短闻；",
                    "zhushu": "浅则躁，躁易竭也。○闻，音问，下同。易，以豉反。"
                },
                {
                    "paragraph": "钟小而长，则其声舒而远闻。",
                    "zhushu": "深则安，安难息。"
                },
                {
                    "paragraph": "为遂，六分其厚，以其一为之深而围之。",
                    "zhushu": "厚，钟厚。深，谓窐之也，其窐圜。故书圜或作围，杜子春云：“当为圜。”",
                    "type": 2
                },
                {
                    "paragraph": "㮚氏为量，改煎金锡则不耗，",
                    "zhushu": "消涷之精，不复减也。㮚，古文或作历。玄谓量当与钟鼎同齐，工异者大器。○冻，音练，下同。复，扶又反。减，洽斩反。齐，才细反。"
                },
                {
                    "paragraph": "不耗然后权之，",
                    "zhushu": "权，谓称分之也。虽异法，用金必齐。○称，尺证反。"
                },
                {
                    "paragraph": "权之然后准之，",
                    "zhushu": "准，故书或作水，杜子春云：“当为水。金器有孔者，水入孔中，则当重也。”玄谓准，击平正之，又当齐大小。"
                },
                {
                    "paragraph": "准之然后量之，",
                    "zhushu": "铸之于法中也。量，读如量人之量。"
                },
                {
                    "paragraph": "量之以为鬴，深尺，内方尺而圜其外，其实一鬴。",
                    "zhushu": "以其容为之名也。四升曰豆，四豆曰区，四区曰鬴。鬴，六斗四升也。鬴十则钟。方尺，积于寸，于今粟米法少二升八寸一分升之二十二，其数必容鬴，此言大方耳。圜其外者，为之唇。"
                },
                {
                    "paragraph": "其臀一寸，其实一豆。",
                    "zhushu": "故书臀作唇，杜子春云：“当为臀，谓覆之其底深一寸也。”○臀，徒门反，又徒恩反。覆，芳服反。"
                },
                {
                    "paragraph": "其耳三寸，其实一升。",
                    "zhushu": "耳在旁，可举也。"
                },
                {
                    "paragraph": "重一钧，",
                    "zhushu": "重三十斤。"
                },
                {
                    "paragraph": "其声中黄钟之宫，",
                    "zhushu": "应律之首。○中，丁仲反。"
                },
                {
                    "paragraph": "槩而不税。",
                    "zhushu": "郑司农云：“令百姓得以量而不租税。”○㮣，古爱反。"
                },
                {
                    "paragraph": "其铭曰：“时文思索，𠃔臻其极。",
                    "zhushu": "铭，刻之也。时，是也。允，信也。臻，至也。极，中也。言是文德之君，思求可以为民立法者，而作此量，信至于道之中。○索，所白反。臻，侧巾反。为，于伪反。"
                },
                {
                    "paragraph": "嘉量既成，以观四国，",
                    "zhushu": "以观示四方，使放𧰼之。○观，古乱反，又如字，注同。放，方往反。"
                },
                {
                    "paragraph": "永启厥后，兹器维则。”",
                    "zhushu": "永，长也。厥，其也。兹，此也。又长启道其子孙，使法则此器长用之。○道，音导。"
                },
                {
                    "paragraph": "凡铸金之状，",
                    "zhushu": "故书状作挫。杜子春云：“当为状，谓铸金之刑状。”"
                },
                {
                    "paragraph": "金与锡，黑浊之气竭，黄白次之；黄白之气竭，青白次之；青白之气竭，青气次之，然后可铸也。",
                    "zhushu": "消涷金锡精粗之候。",
                    "type": 2
                },
                {
                    "paragraph": "叚氏。",
                    "zhushu": "阙。",
                    "type": 2
                },
                {
                    "paragraph": "函人为甲，犀甲七属，兕甲六属，合甲五属。",
                    "zhushu": "属，读如灌注之注，谓上旅、下旅札续之数也。革坚者札长。郑司农云：“合甲，削革里肉，但取其表，合以为甲。”○属，之树反，下及注同。合，如字，旧音合，注同。"
                },
                {
                    "paragraph": "犀甲寿百年，兕甲寿二百年，合甲寿三百年。",
                    "zhushu": "革坚者又支久。"
                },
                {
                    "paragraph": "凡为甲，必先为容，",
                    "zhushu": "服者之形容也。郑司农云：“容，谓𧰼式。”"
                },
                {
                    "paragraph": "然后制革。",
                    "zhushu": "裁制札之广袤。"
                },
                {
                    "paragraph": "权其上旅与其下旅，而重若一，",
                    "zhushu": "郑司农云：“上旅，谓要以上；下旅，谓要以下。”○要，于遥反，下同。"
                },
                {
                    "paragraph": "以其长为之围。",
                    "zhushu": "围，谓札要广厚。"
                },
                {
                    "paragraph": "凡甲鍜不挚则不坚，已敝则桡。",
                    "zhushu": "郑司农云：“鍜，鍜车也。挚，谓质也。鍜革大熟，则革敝无强，曲桡也。”玄谓挚之言致。○鍜，丁乱反。挚，音至。大，音泰，又莬饿反。致，直置反，下同。"
                },
                {
                    "paragraph": "凡察革之道，眡其钻空，欲其惌也；",
                    "zhushu": "郑司农云：“惌，小孔貌。惌，读为宛彼北林之宛。”○钻，作官反。空，音孔，又如字，下同。惌，于院反。"
                },
                {
                    "paragraph": "眡其里，欲其易也；",
                    "zhushu": "无败薉也。○易，以豉反，下同。薉，音秽。"
                },
                {
                    "paragraph": "眡其朕，欲其直也；",
                    "zhushu": "郑司农云：“朕，谓革制。”○朕，直忍反。"
                },
                {
                    "paragraph": "櫜之，欲其约也；",
                    "zhushu": "郑司农云：“谓卷置櫜中也。春秋传曰：櫜甲而见子南。”○櫜，音羔，又古道反。卷脊，勉史，下同。"
                },
                {
                    "paragraph": "举而眡之，欲其丰也；",
                    "zhushu": "丰，大。"
                },
                {
                    "paragraph": "衣之，欲其无齘也。",
                    "zhushu": "郑司农云：“齘，谓如齿齘。”○衣，于既反。齘，户界反。"
                },
                {
                    "paragraph": "眡其钻空而惌，则革坚也；眡其里而易，则材更也；眡其朕而直，则制善也；櫜之而约，则周也；举之而丰，则明也；衣之无齘，则变也。",
                    "zhushu": "周，密致也。明，有光燿。郑司农云：“更，善也。变，随人身便利。”○更，音庚。便，婢面反。",
                    "type": 2
                },
                {
                    "paragraph": "鲍人之事，",
                    "zhushu": "鲍，故书或作鞄。郑司农云：“苍颉篇有鞄𦳾。”○鞄，匹学反，又音朴。颉，户结反。𦳾，人兖反。"
                },
                {
                    "paragraph": "望而眡之，欲其荼白也；",
                    "zhushu": "韦革，远视之，当如茅莠之色。○荼，音徒。莠，音酉，又音秀。"
                },
                {
                    "paragraph": "进而握之，欲其柔而滑也；",
                    "zhushu": "谓亲手烦撋之。○撋，人专反，又而垂反，或如询反。"
                },
                {
                    "paragraph": "卷而抟之，欲其无迤也；",
                    "zhushu": "郑司农云：“卷，谓为‘可卷而怀之’之卷。抟，读为‘䌸一如𤦹’之䌸，谓卷䌸韦革也。迤，读为‘既建而迆之’之迆。无迆，谓革不韗。”○抟，直转反，或除面反，下同。䌸，直转反。𤦹，他见反。韗，音亏，又许皮反。"
                },
                {
                    "paragraph": "眡其著，欲其浅也；",
                    "zhushu": "郑司农云：“谓郭韦革之札入韦革，浅缘其边也。”玄谓韦革调善者铺著之，虽厚如薄然。○著，直略反，下同。札，侧八反，又侧列反。铺，普吴反，又音孚。著之，直略反，又丁略反。"
                },
                {
                    "paragraph": "察其线，欲其藏也。",
                    "zhushu": "故书线或作综。杜子春云：“综，当为系旁泉，读为絤，谓缝革之缕。”○线，思浅反，注絤同。"
                },
                {
                    "paragraph": "革欲其荼白而疾澣之，则坚；",
                    "zhushu": "郑司农云：“韦革不欲久居水中。”○澣，户管反。"
                },
                {
                    "paragraph": "欲其柔滑而腛脂之，则需。",
                    "zhushu": "故书需作𠟺。郑司农云：“腛，读如沾渥之渥，𠟺，读为柔需之需，谓厚脂之韦革柔需。”○腛，于角反，又音屋。需，人兖反，注同。𠟺，而髓反，又人兖反。屋，于角反。"
                },
                {
                    "paragraph": "引而信之，欲其直也。信之而直，则取材正也。信之而枉，则是一方缓、一方急也。若苟一方缓一方急，则及其用之也，必自其急者先裂。若苟自急者先裂，则是以博为帴也。",
                    "zhushu": "郑司农云：“帴读为翦，谓以广为狭也。”玄谓翦者，如俴浅之俴，或者读为羊猪戋之戋。○信，音申，又音新，下皆同。帴，音践，或山箭反。俴，音践，又仕显反。戋，普见反。"
                },
                {
                    "paragraph": "卷而搏之而不迆，则厚薄序也。",
                    "zhushu": "序，舒也，谓其革均也。"
                },
                {
                    "paragraph": "眡其著而浅，则革信也。",
                    "zhushu": "信，无缩缓。"
                },
                {
                    "paragraph": "察其线而藏，则虽敝不甐。",
                    "zhushu": "甐，故书或作邻。郑司农云：“邻，读为磨而不磷之磷，谓韦革缝缕没藏于韦革中，则虽敝，缕不伤也。”○甐，音吝。注同。",
                    "type": 2
                },
                {
                    "paragraph": "韗人为皋陶，",
                    "zhushu": "郑司农云：“韗，书或为𩋃。皋陶，鼓木也。”玄谓𩋃者，以皋陶名官也。𩋃则陶，字从革。○韗，况万反，又音运。𩋃，音陶，徒刀反。"
                },
                {
                    "paragraph": "长六尺有六寸，左右端广六寸，中尺，厚三寸，",
                    "zhushu": "版中广头狭为穹隆也。郑司农云：“谓鼓木一判者，其两端广六寸，而其中央广尺也，如此乃得有腹。”○穹，起弓反，下同。"
                },
                {
                    "paragraph": "穹者三之一，",
                    "zhushu": "郑司农云：“穹，读为志无空邪之空，谓鼓木腹穹隆者，居鼓三之一也。”玄谓穹，读如穹苍之穹。穹隆者，居鼓面三分之一，则其鼓四尺者，版穹一尺三寸三分十之一也。倍之为二尺六寸三分寸之二，加鼓四尺，穹之径六尺六寸三分寸之二也。此鼓合二十板。○邪，似嗟反。"
                },
                {
                    "paragraph": "上三正。",
                    "zhushu": "郑司农云：“谓两头一平，中央一平也。”玄谓三，读当为参。正，直也。参直者，穹上一直，两端又直，各居二尺二寸，不弧曲也。此鼓两面，以六鼓差之，贾侍中云“晋鼓大而短”，近晋鼓也。以晋鼓鼓金奏。○三，音参，七南反。"
                },
                {
                    "paragraph": "鼓长八尺，鼓四尺，中围加三之一，谓之鼖鼓。",
                    "zhushu": "中围加三之一者，加于面之围以三分之一也。面四尺，其围十二尺，加以三分一四尺，则中围十六尺，径五尺三寸三分寸之一也。今亦合二十版，则版穹六寸三分之二耳。大鼓谓之鼖。以鼖鼓鼓军事。郑司农云：“鼓四尺，谓革所蒙者广四尺。”○贲，扶云反，本亦作□，又作鼖，音同。"
                },
                {
                    "paragraph": "为皋鼓，长寻有四尺，鼓四尺，倨句，磬折。",
                    "zhushu": "以皋鼓鼓役事。磬折，中曲之，不参正也。中围与鼖鼓同，以磬折为异。"
                },
                {
                    "paragraph": "凡冒鼓，必以启蛰之日。",
                    "zhushu": "启蛰，孟春之中也。蛰虫始闻雷声而动，鼓所取𧰼也。冒，蒙鼓以革。"
                },
                {
                    "paragraph": "良鼓瑕如积环。",
                    "zhushu": "革调急也。"
                },
                {
                    "paragraph": "鼓大而短，则其声疾而短闻；鼓小而长，则其声舒而远闻。",
                    "zhushu": "○闻，音问。下同。",
                    "type": 2
                },
                {
                    "paragraph": "韦氏。",
                    "zhushu": "阙。",
                    "type": 2
                },
                {
                    "paragraph": "裘氏。",
                    "zhushu": "阙。",
                    "type": 2
                },
                {
                    "paragraph": "画缋之事，杂五色，东方谓之青，南方谓之赤，西方谓之白，北方谓之黑。天谓之玄，地谓之黄。青与白相次也，赤与黑相次也，玄与黄相次也。",
                    "zhushu": "此言画缋六色所𧰼及布采之第次，缋以为衣。"
                },
                {
                    "paragraph": "青与赤谓之文，赤与白谓之章，白与黑谓之黼，黑与青谓之黻，五采备谓之绣。",
                    "zhushu": "此言刺绣采所用，绣以为裳。"
                },
                {
                    "paragraph": "土以黄，其𧰼方，天时变。",
                    "zhushu": "古人之𧰼，无天地也。为此记者，见时有之耳。子家驹曰“天子僭天”，意亦是也。郑司农云：“天时变，谓画天随四时色。”"
                },
                {
                    "paragraph": "火以圜，",
                    "zhushu": "郑司农云：“为圜形似火也。”玄谓形如半环然，在裳。○圜，音环。"
                },
                {
                    "paragraph": "山以章，",
                    "zhushu": "章读为獐。獐，山物也，在衣。齐人谓麋为獐。○獐，音章。麋，俱伦反。"
                },
                {
                    "paragraph": "水以龙，",
                    "zhushu": "龙，水物，在衣。"
                },
                {
                    "paragraph": "鸟兽虵，",
                    "zhushu": "所谓华虫也，在衣。虫之毛鳞有文采者。"
                },
                {
                    "paragraph": "杂四时五色之位以章之，谓之巧。",
                    "zhushu": "章，明也。缋绣皆用五采鲜明之，是为巧。"
                },
                {
                    "paragraph": "凡画缋之事，后素功。",
                    "zhushu": "素，白采也。后布之，为其易渍污也。不言绣，绣以丝也。郑司农说以论语“绘事后素”。○为，于伪反。易，以豉反。",
                    "type": 2
                },
                {
                    "paragraph": "钟氏染羽，以朱湛丹秫，三月而炽之，",
                    "zhushu": "郑司农云：“湛，渍也。丹秫，赤粟。”玄谓湛，读如渐车帷裳之渐。炽，炊也。羽，所以饰旌旗及王后之车。○湛，子濳反，或子鸩反，又音鸩。秫，音述。渐，子濳反，下同。"
                },
                {
                    "paragraph": "淳而渍之。",
                    "zhushu": "淳，沃也。以炊下汤沃其炽，蒸之以渍羽。渍，犹染也。○淳，章均反，注及下同。"
                },
                {
                    "paragraph": "三入为纁，五入为緅，七入为缁。",
                    "zhushu": "染纁，者，三入而成。又再染以黑，则为緅。緅，今礼俗文作“爵”，言如爵颜色也。又复再染以黑，乃成缁矣。郑司农云：“以论语曰‘君子不以绀緅饰’，又曰‘缁衣羔裘。’”尔雅曰：“一染谓之縓，再染谓之竀，三染谓之纁。”诗云：“缁衣之宜兮。”玄谓此同色耳。染布帛者，染人掌之。凡玄色者，在緅、缁之间，其六入者与？○纁，许云反。緅，侧畱反，又祖侯反。复，扶又反。绀，古暗反。縓，仓绢反，又仓乱反。竀，敕贞反，本又作䞓，亦作頳。与，音余。",
                    "type": 2
                },
                {
                    "paragraph": "筐人。",
                    "zhushu": "阙。",
                    "type": 2
                },
                {
                    "paragraph": "㡛氏涷丝，以涚水沤其丝七日，去地尺暴之。",
                    "zhushu": "故书涚作湄。郑司农云：“湄水，温水也。”玄谓涚水，以灰所泲水也。沤，渐也。楚人曰沤，齐人曰涹。○㡛，音芒。涷，音练，下同。涚，书锐反。沤，乌豆反，又音乌侯反。暴，步卜反，又步莫反，下同。湄，音眉，一音奴短反。泲，子礼反。涹，乌禾反，又于伪反，一音乃罪反。"
                },
                {
                    "paragraph": "昼暴诸日，夜宿诸井，七日七夜，是谓水涷。",
                    "zhushu": "宿诸井，县井中。"
                },
                {
                    "paragraph": "涷帛以栏为灰，渥淳其帛，实诸泽器，淫之以蜃，",
                    "zhushu": "渥，读如缯人渥官之渥，以栏木之灰，渐释其帛也。杜子春云：“淫，当为𣵀，书亦或为湛。”郑司农云：“泽器，谓滑泽之器。蜃，谓炭也。士冠礼曰：‘素积白屦，以魁拊之。’说曰：‘魁，蛤也。’周官亦有白盛之蜃。蜃，蛤也。”玄谓淫，薄粉之，令帛白。蛤，今海旁有焉。○栏，音练，又来践反，或音兰。渥，乌豆反。蜃，常轸反。缯，似陵反。菅，古颜反。湛，子濳反。冠，古乱反。屦，九具反。魁，苦回反。拊，方于反。蛤，古盍反。粉，如字，又方问反。"
                },
                {
                    "paragraph": "清其灰而盝之，而挥之，",
                    "zhushu": "清，澄也。于灰澄而出盝睎之，睎而挥去其蜃。○盝，音鹿。挥，音辉。去，起吕反。"
                },
                {
                    "paragraph": "而沃之，而盝之，而涂之，而宿之。",
                    "zhushu": "更渥淳之。"
                },
                {
                    "paragraph": "明日，沃而盝之。",
                    "zhushu": "朝更沃，至夕盝之。又更沃，至旦盝之。亦七日如沤丝也。○朝，张遥反。"
                },
                {
                    "paragraph": "昼暴诸日，夜宿诸井，七日七夜，是谓水涷。",
                    "zhushu": ""
                }
            ]
        },
        {
            "name": "冬官考工记下第十二",
            "paragraphs": [
                {
                    "paragraph": "冬官考工记下第十二",
                    "zhushu": "",
                    "type": 1
                },
                {
                    "paragraph": "玉人之事，镇圭尺有二寸，天子守之；命圭九寸，谓之桓圭，公守之；命圭七寸，谓之信圭，侯守之；命圭七寸，谓之躬圭，伯守之。",
                    "zhushu": "命圭者，王所命之圭也，朝觐执焉，居则守之。子守谷璧，男守蒲璧，不言之者，阙耳。故书或云“命圭五寸，谓之躬圭”。杜子春云：“当为七寸。”玄谓五寸者，璧文之阙乱存焉。○信，音身。朝，直遥反。下皆同。"
                },
                {
                    "paragraph": "天子执冒四寸，以朝诸侯。",
                    "zhushu": "名玉曰冒者，言德能覆盖天下也。四寸者，方以尊接卑，以小为贵。"
                },
                {
                    "paragraph": "天子用全，上公用龙，侯用瓒，伯用将。",
                    "zhushu": "郑司农云：“全，纯色也。龙，当为尨，尨谓杂色。”玄谓全，纯王也。瓒，读为𩜾□之□。龙、瓒、将，皆杂名也。卑者下尊，以轻重为差。玉多则重，石多则轻。公、侯四玉一石，伯、子、男三玉二石。○龙，莫江反。瓒，才旱反。下同。将，如字，又音阳。𩜾，之然反。□，作旦反。下，遐嫁反。"
                },
                {
                    "paragraph": "继子男执皮帛。",
                    "zhushu": "谓公之孤也。见礼次子男，贽用束帛，而以豹皮表之为饰。天子之孤，表帛以虎皮。此说玉及皮帛者，遂言见天子之用贽。○见，贤遍反，下同。"
                },
                {
                    "paragraph": "天子圭中必。",
                    "zhushu": "必，读如鹿车縪之縪，谓以组约其中央，为执之以备失队。○必，府结反，又如字。縪，府结反，又音毕。组约，如字，又阿骏反。为，于伪反。队，直类反。"
                },
                {
                    "paragraph": "四圭尺有二寸，以祀天。",
                    "zhushu": "郊天，所以礼其神也。典瑞职曰：“四圭有邸，以祀天，旅上帝。”○邸，丁礼反，又音帝，下文同。"
                },
                {
                    "paragraph": "大圭长三尺，杼上，终葵首，天子服之。",
                    "zhushu": "王所搢大圭也，或谓之珽。终葵，椎也，为椎于其杼上，明无所屈也。杼，閷也。相玉书曰：“珽玉六寸，明自炤。”○杼，直吕反。珽，他顶反。椎，直追反，下同。閷，色界反，又色例反。相，息亮反。炤，音昭。"
                },
                {
                    "paragraph": "土圭尺有五寸，以致日，以土地。",
                    "zhushu": "致日，度景至不。夏日至之景尺有五寸，冬日至之景丈有三尺。土，犹度也，建邦国以度其地而制其域。○度，待洛反，下同。"
                },
                {
                    "paragraph": "祼圭尺有二寸，有瓒，以祀庙。",
                    "zhushu": "祼之言灌也，或作淉，或作果。祼，谓始献酌奠也。瓒，如盘，其柄用圭，有流前注。○祼，古乱反。注“淉”“果”皆同。"
                },
                {
                    "paragraph": "琬圭九寸而缫，以𧰼德。",
                    "zhushu": "琬，犹圜也，王使之瑞节也。诸侯有德，王命赐之，使者执琬圭以致命焉。缫，藉也。○琬，于阮反。缫，音早。使，所吏反，下同。藉，慈夜反。"
                },
                {
                    "paragraph": "琰圭九寸，判规，以除慝，以易行。",
                    "zhushu": "凡圭，琬上寸半。琰圭，琰半以上，又半为瑑饰。诸侯有为不义，使者征之，执以为瑞节也。除慝，诛恶逆也。易行，去烦苛。○琰，余冉反。慝，吐得反。易，以豉反，又音亦。行，下孟反，注同。上，时掌反。瑑，直转反。去，起吕反。苛，音何。"
                },
                {
                    "paragraph": "璧羡度尺，好三寸，以为度。",
                    "zhushu": "郑司农云：“羡，径也。好，璧孔也。尔雅曰：‘肉倍好谓之璧，好倍肉谓之瑗，肉好若一谓之环。’”玄谓羡，犹延，其袤一尺而广狭焉。○羡，以善反，又音贱。好，呼报反，又呼老反，注同。肉，柔又、柔育二反，下同。瑗，于眷反，又于愿反。袤，音茂。"
                },
                {
                    "paragraph": "圭璧五寸，以祀日月星辰。",
                    "zhushu": "礼其神也。圭，其邸为璧，取杀于上帝。"
                },
                {
                    "paragraph": "璧琮九寸，诸侯以飨天子。",
                    "zhushu": "飨，献也。聘礼：“飨君以璧，飨夫人以琮。”○琮，才宗反。"
                },
                {
                    "paragraph": "谷圭七寸，天子以聘女。",
                    "zhushu": "纳征加于束帛。"
                },
                {
                    "paragraph": "大璋、中璋九寸，边璋七寸，射四寸，厚寸，黄金勺，青金外，朱中，鼻寸，衡四寸，有缫，天子以巡守，宗祝以前马。",
                    "zhushu": "射，琰出者也。勺，故书或作约，杜子春云：“当为勺，谓酒尊中勺也。”郑司农云：“鼻，谓勺龙头鼻也。衡，谓勺柄龙头也。”玄谓鼻，勺流也。凡流皆为龙口也。衡，古文横，假借字也。衡，谓勺径也。三璋之勺，形如圭瓒。天子巡守，有事山川，则用灌焉。于大山川则用大璋，加文饰也。于中山川用中璋，杀文饰也。于小山川用边璋，半文饰也。其祈沈以马，宗祝亦执勺以先之。礼，王过大山川，则大祝用事焉。将有事于四海山川，则校人饰黄驹。○射，食亦反，注及下同。勺，上灼反，注同。衡，音横。祈，如字，又居绮反。大，音泰。校，户教反。"
                },
                {
                    "paragraph": "大璋亦如之，诸侯以聘女。",
                    "zhushu": "亦纳征加于束帛也。大璋者，以大璋之文饰之也。亦如之者，如边璋七寸，射四寸。"
                },
                {
                    "paragraph": "瑑圭璋八寸，璧琮八寸，以覜聘。",
                    "zhushu": "瑑，文饰也。覜，视也。聘，问也。众来曰覜，特来曰聘。聘礼曰：“凡四器者，唯其所宝，以聘可也。”○覜，吐吊反。"
                },
                {
                    "paragraph": "牙璋、中璋七寸，射二寸，厚寸，以起军旅，以治兵守。",
                    "zhushu": "二璋皆有鉏牙之饰于琰侧。先言牙璋有文饰也。○鉏，侧鱼反，又徐加反。"
                },
                {
                    "paragraph": "驵琮五寸，宗后以为权。",
                    "zhushu": "驵读为组，以组系之，因名焉。郑司农云：“以为称锤，以起量。”○组，音祖。称，尺证反。锤，直伪反，又直危反。"
                },
                {
                    "paragraph": "大琮十有二寸，射四寸，厚寸，是谓内镇，宗后守之。",
                    "zhushu": "如王之镇圭也。射，其外徂牙。"
                },
                {
                    "paragraph": "驵琮七寸，鼻寸有半寸，天子以为权。",
                    "zhushu": "郑司农云：“以为权，故有鼻也。”"
                },
                {
                    "paragraph": "两圭五寸有邸，以祀地，以旅四望。",
                    "zhushu": "邸，谓之柢，有邸，僢共本也。○柢，音帝。僢，昌绢反。"
                },
                {
                    "paragraph": "瑑琮八寸，诸侯以享夫人。",
                    "zhushu": "献于所朝聘君之夫人也。"
                },
                {
                    "paragraph": "案十有二寸，枣㮚十有二列，诸侯纯九，大夫纯五，夫人以劳诸侯。",
                    "zhushu": "纯，犹皆也。郑司农云：“案，玉案也。夫人，天子夫人。”玄谓案，玉饰案也。夫人，王后也。记时诸侯僭称王，而夫人之号不别，是以同王后于夫人也。王案十二以为列，王后劳朝诸侯皆九列，聘大夫皆五列，则十有二列者，劳二王之后也。枣㮚实于器，乃加于案。聘礼曰：“夫人使下大夫劳以二竹簋方，玄被纁里，有盖，其实枣烝㮚檡，兼执之以进。”○劳，力报反，注同。被，皮寄反。"
                },
                {
                    "paragraph": "璋邸射，素功，以祀山川，以致稍饩。",
                    "zhushu": "邸射，剡而出也。致稍饩，造宾客纳禀食也。郑司农云：“素功，无瑑饰也。”饩或作气，杜子春云：“当为饩。”○造，七报反。",
                    "type": 2
                },
                {
                    "paragraph": "楖人。",
                    "zhushu": "阙。",
                    "type": 2
                },
                {
                    "paragraph": "雕人。",
                    "zhushu": "阙。",
                    "type": 2
                },
                {
                    "paragraph": "磬氏为磬，倨句一矩有半。",
                    "zhushu": "必先度一矩为句，一矩为股，而求其弦。既而以一矩有半触其弦，则磬之倨句也。磬之制有大小，此假矩以定倨句，非用其度耳。○倨，音据。句，音钩，又如字。度，待洛反。"
                },
                {
                    "paragraph": "其博为一，",
                    "zhushu": "博，谓股博也。博，广也。"
                },
                {
                    "paragraph": "股为二，鼓为三。参分其股博，去一以为鼓博；参分其鼓博，以其一为之厚。",
                    "zhushu": "郑司农云：“股，磬之上大者。鼓，其下小者，所当击者也。”玄谓股外面，鼓内面也。假令磬鼓广四寸半者，股长九寸也，鼓广二寸，长尺三寸半，厚一寸。○去，起吕反。令，力呈反。后皆同。"
                },
                {
                    "paragraph": "已上则摩其旁，",
                    "zhushu": "郑司农云：“磬声大半，则摩鑢其旁。”玄谓大上，声清也。薄而广则浊。○上，时掌反，注同。大，音泰，又他贺反，下同。鑢，音虑。"
                },
                {
                    "paragraph": "已下则摩其耑。",
                    "zhushu": "大下，声浊也。短而厚则清。○耑，音端，又音穿。",
                    "type": 2
                },
                {
                    "paragraph": "矢人为矢，鍭矢叁分，茀矢叁分，一在前，二在后。",
                    "zhushu": "叁，订之而平者，前在铁重也。司弓矢职茀当为杀。郑司农云：“一在前，谓箭槀中铁茎居叁分杀一以前。”○鍭，音候，又音侯。茀，音杀，色点反，又色例反，又音拂。订，音亭，又当定反。槀，古老反，下同。"
                },
                {
                    "paragraph": "兵矢、田矢五分二在前，三在后。",
                    "zhushu": "铁差短小也。兵矢，谓杠矢、絜矢也，此二矢亦可以田。田矢，谓矰矢。○絜，苦结反，又音结。矰，音增。"
                },
                {
                    "paragraph": "杀矢七分，三在前，四在后。",
                    "zhushu": "铁又差短小也。司弓矢职：“杀，当为茀。”○杀，依注为“茀”，又符弗反，又音拂。"
                },
                {
                    "paragraph": "叁分其长而杀其一，",
                    "zhushu": "矢槀长三尺，杀其前一尺，令趣鍭也。○杀，色界反，注下皆同。趣，七喻反，一音促。鍭，子木反，或七木反。"
                },
                {
                    "paragraph": "五分其长而羽其一。",
                    "zhushu": "羽者六寸。○羽，于付反，注及下同。"
                },
                {
                    "paragraph": "以其笴厚为之羽深。",
                    "zhushu": "笴，读为槀，谓矢干，古文假借字。厚之数未闻。○苛，古老反，下“相苛”同。"
                },
                {
                    "paragraph": "水之以辩其阴阳，",
                    "zhushu": "辩，犹正也，阴沈而阳浮。○辩，皮勉反，又方勉反。"
                },
                {
                    "paragraph": "夹其阴阳以设其比，夹其比以设其羽，",
                    "zhushu": "夹其阴阳者，弓矢比在槀两旁，弩矢比在上下，设羽于四角。郑司农云：“比，谓括也。”○夹，古洽反，又古恊反。比，毗志反，下及注同。"
                },
                {
                    "paragraph": "参分其羽以设其刃，",
                    "zhushu": "刃二寸。"
                },
                {
                    "paragraph": "则虽有疾风，亦弗之能惮矣。",
                    "zhushu": "故书惮或作但。郑司农云：“读当为惮之以威之惮，谓风不能惊惮箭也。”○惮，音怛，都达反，或直旦反，又直丹反。"
                },
                {
                    "paragraph": "刃长寸，围寸，铤十之，重三垸。",
                    "zhushu": "刃长寸，脱“二”字，铤一尺。○铤，直顶反。垸，音丸。"
                },
                {
                    "paragraph": "前弱则俯，后弱则翔，中弱则纡，中强则扬。羽丰则迟，羽杀则趮。",
                    "zhushu": "言干羽之病，使矢行不正。俯，低也。翔，回顾也。纡，曲也。扬，飞也。丰，大也。趮，旁掉也。○趮，音躁，子到反，又色到反。掉，徒吊反。"
                },
                {
                    "paragraph": "是故夹而摇之，以眡其丰杀之节也。",
                    "zhushu": "今人以指夹矢舞卫是也。○摇，羊招反。"
                },
                {
                    "paragraph": "桡之，以眡其鸿杀之称也。",
                    "zhushu": "桡榒其干。○桡，乃孝反。称，尺证反。榒，女角反。"
                },
                {
                    "paragraph": "凡相笴，欲生而抟，同抟欲重，同重节欲疏，同疏欲㮚。",
                    "zhushu": "相，犹择也。生，谓无瑕蠹也。抟，读如抟黍之抟，谓圜也。郑司农云：“欲㮚，欲其色如㮚也。”○相，息亮反，注同。抟，徒丸反。蠹，丁故反。",
                    "type": 2
                },
                {
                    "paragraph": "陶人为甗，实二鬴，厚半寸，唇寸。盆，实二鬴，厚半寸，唇寸。甑，实二鬴，厚半寸，唇寸，七穿。",
                    "zhushu": "量六斗四升曰鬴。郑司农云：“甗，无底甑。”○甗，鱼辇反，又音言，又鱼建反，又鱼□反，一音彦。鬴，音辅。"
                },
                {
                    "paragraph": "鬲，实五觳，厚半寸，唇寸。庾，实二觳，厚半寸，唇寸。",
                    "zhushu": "郑司农云：“觳，读为斛，觳受三升，聘礼记有斛。”玄谓豆实三而成觳，则觳受斗二升。庾，读如“请益与之庾”之庾。○鬲，音历。觳，音斛。",
                    "type": 2
                },
                {
                    "paragraph": "旊人为簋，实一觳，崇尺，厚半寸，唇寸。豆实三而成觳，崇尺。",
                    "zhushu": "崇，高也。豆实四升。○旊，方往反。"
                },
                {
                    "paragraph": "凡陶旊之事，髺垦薛暴不入市。",
                    "zhushu": "为其不任用也。郑司农云：“髺读为刮。薛，读为药黄蘖之蘖。暴读为剥。”玄谓髺读为跀。垦，顿伤也。薛，破裂也。暴，坟起不坚致也。○髺，音刮。垦，苦振反。薛，卜革反，又薄驳反，注同。暴，音剥，又音雹，或蒲到反。为，于伪反。任，音壬。跀，音月，或五刮反，一音兀，又五活反。坟，扶枌反。致，直致反。"
                },
                {
                    "paragraph": "器中䏝，豆中县。",
                    "zhushu": "䏝，读如车辁之辁。既拊泥而转其均，树䏝其侧，以儗度端其器也。县，县绳正豆之柄。○中，丁仲反，下同。䏝，市专反，注“辁”同。县，音玄，后皆放此。拊，音附，又方附反。树，音树。儗，疑纪反。度，待洛反。"
                },
                {
                    "paragraph": "膊崇四尺，方四寸。",
                    "zhushu": "凡器高于此，则垺不能相胜，厚于此，则火气不交，因取式焉。○垺，芳符反，又普𢌞反。胜，音升。",
                    "type": 2
                },
                {
                    "paragraph": "梓人为笋虡。",
                    "zhushu": "乐器所县，横曰笋，植曰虡。郑司农云：“笋，读为竹笋之笋。”○笋，息允反。虡，音巨。植，直吏反，又时力反。"
                },
                {
                    "paragraph": "天下之大兽五：脂者，膏者，裸者，羽者，鳞者。",
                    "zhushu": "脂，牛羊属。膏，豕属。裸者，谓虎、豹、𧴀、螭为兽浅毛者之属。羽，鸟属。鳞，龙虵之属。○裸，力果反，下同。𧴀，音毗。螭，敕知反。"
                },
                {
                    "paragraph": "宗庙之事，脂者、膏者以为牲，",
                    "zhushu": "致美味也。"
                },
                {
                    "paragraph": "裸者、羽者、鳞者以为笋虡。",
                    "zhushu": "贵野声也。"
                },
                {
                    "paragraph": "外骨、内骨，郤行、仄行、连行、纡行，以脰鸣者，以注鸣者，以旁鸣者，以翼鸣者，以股鸣者，以胸鸣者，谓之小虫之属，以为雕琢。",
                    "zhushu": "刻画祭器，博庶物也。外骨，龟属。内骨，蟞属。郤行，螾衍之属。仄行，蟹属。连行，鱼属。纡行，虵属。脰鸣，鼃黾属。注鸣，精列属。旁鸣，蜩霓属。翼鸣，发皇属。股鸣，蚣蝑动股属。胸鸣，荣原属。○郤，羌略反，又去逆反。仄，音侧。纡，乙俱反，又香于反。脰，音豆。注，陟义反，又都豆反，一音之树反。𤥨，丁角反。蟞，必灭反。螾，羊忍反。衍，如字。鼃，户娲反。黾，其幸反。蜩，音条。霓，五兮反，又五历反，又五结反。蚣，思容反。蝑，思余反，又思吕反。荣原，如字。"
                },
                {
                    "paragraph": "厚唇弇口，出目短耳，大胸燿后，大体短脰，若是者谓之裸属。恒有力而不能走，其声大而宏。有力而不能走，则于任重宜；声大而宏，则于钟宜。若是者以为钟虡，是故击其所县，而由其虡鸣。",
                    "zhushu": "燿读为哨，颀小也。郑司农云：“宏，读为纮綖之纮，谓声音大也。由，若也。”○弇，于检反。燿，所教反，又羊肖反。哨，音稍，又苏尧反。颀，音倾，一音恳。"
                },
                {
                    "paragraph": "锐喙决吻，数目顅脰，小体骞腹，若是者谓之羽属，恒无力而轻，其声清阳而远闻。无力而轻，则于任轻宜；其声清阳而远闻，于磬宜。若是者以为磬虡，故击其所县，而由其虡鸣。",
                    "zhushu": "吻，口腃也。顅，长脰貌，故书顅或作牼。郑司农云：“牼，读为鬝头无发之鬝。”○锐，况废反，一音昌锐反。决，如字，又乌穴反。吻，无愤反，又亡粉反。数，音促，又粗角反。顅，苦颜反，又楷田反，又古悭反，又户吊反。闻，音问，下同。腃，音权。牼，苦颜反，又客田反，一音工定反。鬝，苦颜反，或苦瞎反，一音枯曷反。"
                },
                {
                    "paragraph": "小首而长，搏身而鸿，若是者谓之鳞属，以为笋。",
                    "zhushu": "抟，圜也。鸿，佣也。○抟，徒丸反。佣，敕龙反。"
                },
                {
                    "paragraph": "凡攫閷援𥵼之类，必深其爪，出其目，作其鳞之而。",
                    "zhushu": "谓笋虞之兽也。深，犹藏也。作，犹起也。之而，烦𩑔也。○攫，其博反，旧居碧反，又九夫反。閷，色界反，又色例反。援，音袁。𥵼，音筮。𩑔，口忽反，又古本反，又其垦反，一音苦纥反，又音混。"
                },
                {
                    "paragraph": "深其爪，出其目，作其鳞之而，则于眡必拨尔而怒。苟拨尔而怒，则于任重宜，且其匪色必似鸣矣。",
                    "zhushu": "匪，采貌也。故书拨作废，匪作飞。郑司农云：“废读为拨，飞读为匪，以似为发。”○拨，必末反，又蒲末反。匪，芳鬼反，注下同。"
                },
                {
                    "paragraph": "爪不深，目不出，鳞之而不作，则必穨尔如委矣。苟穨尔如委，则加任焉，则必如将废措，其匪色必似不鸣矣。",
                    "zhushu": "措，犹顿也。故书措作厝，杜子春云：“当为措。”○穨，如字，又汤过反。措，七故反，注同。厝，音错，士洛反，又七故反。",
                    "type": 2
                },
                {
                    "paragraph": "梓人为饮器，勺一升，爵一升，觚三升。献以爵而酬以觚，一献而三酬，则一豆矣。",
                    "zhushu": "勺，尊升也。觚、豆，字声之误，觚当为觯，豆当为斗。○勺，土灼反，注同。觚，之豉反，下同。豆，多口反。觚豆，音孤。"
                },
                {
                    "paragraph": "食一豆肉，饮一豆酒，中人之食也。",
                    "zhushu": "一豆酒，又声之误，当为斗。"
                },
                {
                    "paragraph": "凡试梓饮器，乡衡而实不尽，梓师罪之。",
                    "zhushu": "郑司农云：“梓师罪也。衡，谓麋衡也。曲礼‘执君器齐衡’。”玄谓衡，平也。平爵乡口酒不尽，则梓人之长罪于梓人焉。○乡，许亮反，注同。长，丁丈反。",
                    "type": 2
                },
                {
                    "paragraph": "梓人为𠋫，广与崇方，参分其广而鹄居一焉。",
                    "zhushu": "崇，高也。方，犹等也。高广等者，谓侯中也。天子射礼，以九为节，侯道九十弓，弓二寸以为侯中，高广等，则天子侯中丈八尺，诸侯于其国亦然。鹄，所射也，以皮为之，各如其侯也。居侯中叁分之一，则此鹄方六尺。唯大射以皮饰候。大射者，将祭之射也。其余有宾射、燕射。○分，方云反。鹄，古笃反。射，食亦反，下同。"
                },
                {
                    "paragraph": "上两个，与其身三，下两个半之。",
                    "zhushu": "郑司农云：“两个，谓布可以维持侯者也。上方两枚与身三，设身广一丈，两个各一丈，凡为三丈。下两个半之，傅地，故短也。”玄谓个，读若齐人胁干之干。上个、下个，皆谓舌也。身，躬也。乡射礼记曰：“倍中以为躬，倍躬以为左右舌，下舌半上舌。”然则九节之侯，身三丈六尺，上个七丈二尺，下个五丈四尺。其制，身夹中，个夹身，在上下各一幅。此侯凡用布三十六丈。言上个与其身三者，明身居一分，上个倍之耳，亦为下个半上个出也。个或谓之舌者，取其出而左右也。侯制上广下狭，盖取象于人也。张臂八尺，张足六尺，是取象率焉。○个，古旦反，下及注同。傅，音附。胁，力答反。为，于伪反。率，音类，又音律。"
                },
                {
                    "paragraph": "上纲与下纲出舌寻，縜寸焉。",
                    "zhushu": "纲，所以系侯于植者也。上下皆出舌一寻者，亦人张手之节也。郑司农云：“纲，连侯绳也。縜，笼纲者。縜，读为竹中皮之縜。舌，维持侯者。”○縜，于贫反，或尤粉反，又侯大反，一音古犬反。植，直吏反。笼，鹿工反。"
                },
                {
                    "paragraph": "张皮侯而栖鹄，则春以功；",
                    "zhushu": "皮侯，以皮所饰之𠋫。司裘职曰：“王大射，则共虎侯、熊侯、豹侯，设其鹄。”谓此侯也。春读为蠢。蠢，作也，出也。天子将祭，必与诸侯群臣射，以作其容体，出其合于礼乐者，与之事鬼神焉。○捿，音西。春，出𠃔反。"
                },
                {
                    "paragraph": "张五采之侯，则远国属；",
                    "zhushu": "五采之侯，谓以五采画正之侯也。射人职曰：“以射法治射仪，王以六耦射三𠋫，三获三容，乐以驺虞，九节五正。”下曰：“若王大射，则以貍步张三侯。”明此五正之侯，非大射之侯明矣。其职又曰：“诸侯在朝，则皆北面。”远国属者，若诸侯朝会，王张此侯与之射，所谓宾射也。正之方外如鹄，内二尺。五采者，内朱，白次之，苍次之，黄次之，黑次之。其侯之饰，又以五采画云气焉。○正，音征，下同。获，如字，或音胡化反。"
                },
                {
                    "paragraph": "张兽侯，则王以息燕。",
                    "zhushu": "兽侯，画兽之侯也。乡射记曰：“凡侯，天子熊侯，白质；诸侯麋侯，赤质；大夫布侯，画以虎、豹；士布侯，画以鹿、豕。凡画者丹质。”是兽侯之差也。息者，休农息老物也。燕，谓劳使臣，若与群臣闲暇饮酒而射。○劳，力报反。使，色吏反。"
                },
                {
                    "paragraph": "祭侯之礼，以酒脯醢。",
                    "zhushu": "谓司马实爵而献获者于侯，荐脯醢折俎，获者执以祭侯。○折，之设反。"
                },
                {
                    "paragraph": "其辞曰：“惟若宁侯，",
                    "zhushu": "若，犹女也。宁，安也。谓先有功德，其鬼有神。○女，音汝，下同。"
                },
                {
                    "paragraph": "毋或若女不宁侯，不属于王所，故抗而射女，",
                    "zhushu": "或，有也。若，如也。属，犹朝会也。抗，举也，张也。○毋，音无。"
                },
                {
                    "paragraph": "强饮强食，诒女曾孙诸侯百福。”",
                    "zhushu": "诒，遗也。曾孙诸侯，谓女后世为诸侯者。○强，其丈反，下同。诒，羊之反，又羊志反。遗，唯季反。",
                    "type": 2
                },
                {
                    "paragraph": "庐人为庐器，戈秘六尺有六寸，殳长寻有四尺，车戟常，酋矛常有四尺，夷矛三寻。",
                    "zhushu": "秘，犹柄也。八尺曰寻，倍寻曰常。酋、夷，长短名。酋之言犹也，酋近夷长矣。○庐，力吴反，下同。秘，音秘。殳，音殊。酋，在由反。遒，在由反，或子由反，又慈有反。"
                },
                {
                    "paragraph": "凡兵无过三其身，过三其身，弗能用也，而无己，又以害人。",
                    "zhushu": "人长八尺，与寻齐，进退之度三寻，用兵力之极也，而无已，不徒止耳。"
                },
                {
                    "paragraph": "故攻国之兵欲短，守国之兵欲长。攻国之人众，行地远，食饮饥，且涉山林之阻，是故兵欲短；守国之人寡，食饮饱，行地不远，且不涉山林之阻，是故兵欲长。",
                    "zhushu": "言罢羸宜短兵，壮健宜长兵。○罢，音皮。羸，劣皮反。"
                },
                {
                    "paragraph": "凡兵，句兵欲无弹，刺兵欲无蜎，是故句兵椑，刺兵搏。",
                    "zhushu": "句兵，戈戟属。刺兵，矛属。故书弹或作但，蜎或作绢。郑司农云：“但，读为弹丸之弹，弹，谓掉也。绢，读为悁色之悁，悁，谓挠也。椑，读为鼓鼙。”玄谓蜎，亦掉也，谓若井中虫蜎之蜎。齐人谓柯斧柄为椑，则椑，随圜也。搏，圜也。○句，俱具反，又音钩，下同。弹，徒且反，注同。刺，七赐反，注同。蜎，于全反，又于兖反，又乌犬、乌玄二反，或巨兖反。椑，薄兮反。抟，徒丸反。掉，徒吊反。悁，乌玄反。挠，乃教反，下同。虫蜎，巨兖反。隋，他果反。圜，音圆。"
                },
                {
                    "paragraph": "𣪠兵同强，举围欲细，细则校；刺兵同强，举围欲重，重欲传人，传人则密，是故侵之。",
                    "zhushu": "改句言𣪠，容殳无刅。同强，上下同也。举，谓手所操。郑司农云：“校，读为绞而婉之绞。重欲传人，谓矛柄之大者在人手中者，侵之能敌也。”玄谓校，疾也。传，近也。密，审也，正也。人手操细以𣪠则疾，操重以刺则正。然则为矜，句兵坚者前后，刺兵坚者在前。○校，古饱反，又侯巧反。傅，音附，下及注同。操，七曹反。绞，古饱反。矜，巨巾反，下同。"
                },
                {
                    "paragraph": "凡为殳，五分其长，以其一为之被而围之。参分其围，去一以为晋围；五分其晋围，去一以为首围。凡为酋矛，参分其长，二在前、一在后而围之。五分其围，去一以为晋围；参分其晋围，去一以为刺围。",
                    "zhushu": "被，把中也。围之，圜之也，大小未闻。凡矜八觚。郑司农云：“晋谓矛戟下铜鐏也，刺谓矛刃胸也。”玄谓晋读如“王搢大圭”之搢，矜，所捷也。首，殳上鐏也。为戈戟之矜，所围如殳。夷矛，如酋矛。○被，皮义反，注同。去，起吕反，下同。晋，如字，又音箭。把，音覇。鐏，存闷反，又子闷反。捷，初洽反。"
                },
                {
                    "paragraph": "凡试庐事，置而摇之，以眡其蜎也，炙诸墙，以眡其桡之均也。横而摇之，以眡其劲也。",
                    "zhushu": "置，犹树也。炙，犹柱也。以柱两墙之间，挽而内之，本末胜负可知也。正于墙，墙歰。○置，如字，又直吏反。灸，音救。柱，知主反，下同。挽，音晩。歰，所立反。"
                },
                {
                    "paragraph": "六建既备，车不反复，谓之国工。",
                    "zhushu": "六建，五兵与人也。反复，犹轩輖。○覆，芳服反，注同。輖，音周。",
                    "type": 2
                },
                {
                    "paragraph": "匠人建国，",
                    "zhushu": "立王国若邦国者。"
                },
                {
                    "paragraph": "水地以县，",
                    "zhushu": "于四角立植，而县以水，望其高下。高下既定，乃为位，而平地。"
                },
                {
                    "paragraph": "置𣙗以县，眡以景。",
                    "zhushu": "故书𣙗或作弋。杜子春云：“𣙗当为弋，读为杙。”玄谓𣙗，古文臬假借字。于所平之地中央，树八尺之臬，以县正之，眡之以其景，将以正四方也。尔雅曰：“在墙者谓之杙，在地者谓之臬。”○𣙗，鱼列反，注臬同。弋，以职反，下杙司。"
                },
                {
                    "paragraph": "为规，识日出之景与日入之景，",
                    "zhushu": "日出日入之景，其端在东西，正也。又为规以识之者，为其难审也。自日出而画其景端，以至日入，既则为规测景，两端之内，规之规之交，乃审也。度两交之间，中屈之以指臬，则南北正。○为其，干伪反。度，待洛反。"
                },
                {
                    "paragraph": "昼参诸日中之景，夜考之极星，以正朝夕。",
                    "zhushu": "曰中之景，最短者也。极星，谓北辰。○朝，如字。",
                    "type": 2
                },
                {
                    "paragraph": "匠人营国，方九里，旁三门。",
                    "zhushu": "营，谓丈尺其大小。天子十二门，通十二子。"
                },
                {
                    "paragraph": "国中九经九纬，经涂九轨，",
                    "zhushu": "国中，城内也。经纬，谓涂也。经纬之涂，皆容方丸轨。轨，谓辙广，乘车六尺六寸，旁加七寸，凡八尺，是为辙广。九轨积七十二尺，则此涂十二步也。旁加七寸者，辐内二寸半，辐广三寸半，绠三分寸之二，金辖之间三分寸之一。○涂，音涂。绠，方颕反。辖，胡瞎反。"
                },
                {
                    "paragraph": "左祖右社，面朝后市，",
                    "zhushu": "王宫所居也。祖，宗庙。面，犹乡也，王宫当中经之涂也。○乡，许亮反。"
                },
                {
                    "paragraph": "市朝一夫。",
                    "zhushu": "方各百步。"
                },
                {
                    "paragraph": "夏后氏世室，堂修二七，广四修一，",
                    "zhushu": "世室者，宗庙也。鲁庙有世室，牲有白牝，此用先王之礼。修，南北之深也。夏度以步，令堂修十四步，其广益以四分修之一，则堂广十七步半。"
                },
                {
                    "paragraph": "五室，三四步，三四尺，",
                    "zhushu": "堂上为五室，象五行也。三四步，室方也。四三尺，以益广也。木室于东北，火室于东南，金室于西南，水室于西北，其方皆三步，其广益之以三尺。土室于中央，方四步，其广益之以四尺。此五室居堂，南北六丈，东西七丈。"
                },
                {
                    "paragraph": "九阶，",
                    "zhushu": "南面三，三面各二。"
                },
                {
                    "paragraph": "四旁两夹窻，",
                    "zhushu": "窻助户为明，毎室四户八窻。○夹，古白反，又古恊反。窻，户江反，一音忽。"
                },
                {
                    "paragraph": "白盛，",
                    "zhushu": "蜃灰也。盛之言成也，以蜃灰垩墙，所以饰成宫室。○蜃，常轸反。垩，乌路反，又乌洛反。"
                },
                {
                    "paragraph": "门堂三之二，",
                    "zhushu": "门堂，门厕之堂，取数于正堂。令堂如上制，则门堂南北九步二尺，东西十一步四尺。尔雅曰：“门侧之堂谓之塾。”○塾，音孰，又音育。"
                },
                {
                    "paragraph": "室三之一。",
                    "zhushu": "两室与门各居一分。"
                },
                {
                    "paragraph": "殷人重屋，堂修七寻，堂崇三尺，四阿重屋。",
                    "zhushu": "重屋者，王宫正堂若大寝也。其修七寻五尺、六尺，放夏周，则其广九寻七丈二尺也。五室各二寻。崇，高也。四阿，若今四柱屋。重屋，复笮也。○重，直龙反，下注同。放，方往反。复，音福。笮，侧白反。"
                },
                {
                    "paragraph": "周人明堂，度九尺之筵，东西九筵，南北七筵，堂崇一筵，五室，凡室二筵。",
                    "zhushu": "明堂者，明政教之堂。周度以筵，亦王者相改。周堂高九尺，殷三尺，则夏一尺矣，相参之数。禹卑宫室，谓此一尺之堂与？此三者或举宗庙，或举王寝，或举明堂，互言之，以明其同制。○度，直路反，又待洛反，下及注同。卑，如字，又音婢。与，音余。"
                },
                {
                    "paragraph": "室中度以几，堂上度以筵，宫中度以寻，野度以步，涂度以轨。",
                    "zhushu": "周文者，各因物宜为之数。室中举谓四璧之内。"
                },
                {
                    "paragraph": "庙门容大扃七个，",
                    "zhushu": "大扃，牛𪔂之扃，长三尺，每扃为一个，七个二丈一尺。○扃，古荧反。个，古贺反。注及下同。"
                },
                {
                    "paragraph": "闱门容小扃参个，",
                    "zhushu": "庙中之门曰闱。小扃，膷𪔂之扃，长二尺。参个，六尺。○闱，音韦，又音晖。膷，音香。"
                },
                {
                    "paragraph": "路门不容乘车之五个，",
                    "zhushu": "路门者，大寝之门。乘车广六尺六寸，五个三丈三尺。言不容者，是两门乃容之。两门乃容之，则此门半之，丈六尺五寸。"
                },
                {
                    "paragraph": "应门二彻参个。",
                    "zhushu": "正门谓之应门，谓庙门也。二彻之内八尺，三个二丈四尺。"
                },
                {
                    "paragraph": "内有九室，九𡣕居之。外有九室，九卿朝焉。",
                    "zhushu": "内，路寝之里也。外，路门之表也。九室，如今朝堂诸曹治事处。九𡣕，掌妇学之法以教九御。六卿三孤为九卿。"
                },
                {
                    "paragraph": "九分其国以为九分，九卿治之。",
                    "zhushu": "九分其国，分国之职也。三孤佐三公论道，六卿治六官之属。"
                },
                {
                    "paragraph": "王宫门阿之制五雉，宫隅之制七雉，城隅之制九雉。",
                    "zhushu": "阿，栋也。宫隅、城隅，谓角浮思也。雉长三丈，高一丈。度高以高，度广以广。○浮思，并如字。高，古报反，后放此。度，待洛反，下同。"
                },
                {
                    "paragraph": "经涂九轨，环涂七轨，野涂五轨。",
                    "zhushu": "广狭之差也。故书环或作轘，杜子春云：“当为环。环涂，谓环城之道。”○环，如字，又户串反。轘，户关反。"
                },
                {
                    "paragraph": "门阿之制以为都城之制，",
                    "zhushu": "都，四百里外距五百里，王子弟所封。其城隅高五丈，宫隅、门阿皆三丈。"
                },
                {
                    "paragraph": "宫隅之制以为诸侯之城制。",
                    "zhushu": "诸侯，畿以外也。其城隅制高七丈，宫隅、门阿皆五丈。礼器曰：“天子诸侯台门。”"
                },
                {
                    "paragraph": "环涂以为诸侯经涂，野涂以为都经涂。",
                    "zhushu": "经，亦谓城中道。诸侯环涂五轨，其野涂及都环涂、野涂皆三轨。",
                    "type": 2
                },
                {
                    "paragraph": "匠人为沟洫，",
                    "zhushu": "主通利田间之水道。○洫，况域反。"
                },
                {
                    "paragraph": "耜广五寸，二耜为耦，一耦之伐，广尺深尺，谓之𤰕。田首倍之，广二尺，深二尺，谓之遂。",
                    "zhushu": "古者耜一金，两人并发之。其垄中田𤰕，𤰕上曰伐，伐之言发也。𤰕，畎也。今之耕岐头两金，象占之耦也。田，一夫之所佃百畆，方百步地。遂者，夫间小沟，遂上亦有径。○𤰕，古犬反。并，步顶反。𤱶，古犬反，又古善反。佃，音田，又音电。"
                },
                {
                    "paragraph": "九夫为井，井间广四尺，深四尺，谓之沟。方十里为成，成间广八尺，深八尺，谓之洫。方百里为同，同间广二寻，深二仞，谓之浍。",
                    "zhushu": "此畿内采地之制。九夫为井，井者，方一里，九夫所治之田也。采地制井田，异于乡遂及公邑。三夫为屋。屋，具也。一井之中，三屋九夫，三三相具，以出赋税。共，治沟也。方十里为成，成中容一甸，甸方八里出田税，缘边一里治洫。方百里为同，同中容四都、六十四成，方八十里出田税，缘边十里治浍。采地者，在三百里、四百里、五百里之中。载师职曰：“园𢋨二十而一，近郊什一，远郊二十而三，甸稍县都皆无过十二。”谓田税也，皆就夫税之轻近重远耳。滕文公问为国于孟子，孟子曰：“夏后氏五十而贡，殷人七十而助，周人百畆而彻，其实皆什一。彻者，彻也。助者，藉也。龙子曰：‘治地莫善于助，莫不善于贡。’贡者，校数岁之中以为常。”文公又问井田，孟子曰：“请野九一而助，国中什一使自赋。卿以下必有圭田，圭田五十畆，余夫二十五畆。死徙无出乡，乡田同井，出入相友，守望相助，疾病相扶持，则百姓亲睦。方里而井，井九百畆，其中为公田。八家皆私百畆，同养公田。公事毕，然后治私事，所以别野人也。”又曰：“诗云：‘雨我公田，遂及我私。’惟助为有公田。由此观之，虽周亦助也。”鲁哀公问于有若曰：“年饥，用不足，如之何？”有若对曰：“盍彻乎？”曰：“二吾犹不足，如之何其彻也？”春秋宣公十五年秋，初税畆。传曰：“非礼也。谷出不过藉，以丰财也。”此数者也，人谓之错而疑焉。以载师职及司马法论之，周制，畿内用夏之贡法，税夫无公田。以诗、春秋、论语、孟子论之，周制，邦国用殷之助法，制公田，不税夫。贡者，自治其所受田，贡其税谷。助者，借民之力以治公田，又使收敛焉。畿内用贡法者，郷遂及公邑之吏，旦夕从民事，为其促之以公，使不得恤其私。邦国用助法者，诸侯专一国之政，为其贪暴，税民无艺。周之畿内，税有轻重。诸侯谓之彻者，通其率以什一为正。孟子云：“野九夫而税一，国中什一。”是邦国亦异外内之法耳。圭之言珪洁也，周谓之士田。郑司农说以春秋传曰“有田一成”，又曰“列国一同”。○仞，音刃。浍，古外反。𢋨，直连反。助，音筯。校，音教。数，色主反，下“此数者”同。别，彼列反。雨，于仲反。彻与，音余。为，于伪反，下“为其”“为此”同。艺，音艺。率，音律，又音类，下同。"
                },
                {
                    "paragraph": "专达于用，各载其名。",
                    "zhushu": "达，犹至也，谓浍直至于川，复无所注入。载其名者，识水所从出。"
                },
                {
                    "paragraph": "凡天下之地埶，两山之间必有川焉，大川之上必有涂焉。",
                    "zhushu": "通其壅塞。○壅，于勇反。"
                },
                {
                    "paragraph": "凡沟逆地阞，谓之不行。水属不理孙，谓之不行。",
                    "zhushu": "沟，谓造沟。阞，谓脉理。属，读为注。孙，顺也。不行，谓决溢也。禹凿龙门，播九河，为此逆阞与不理孙也。○阞，音勒。属，之树反。孙，音逊，注同。"
                },
                {
                    "paragraph": "梢沟三十里而广倍。",
                    "zhushu": "谓不垦地之沟也。郑司农云：“梢，读为桑螵蛸之蛸。蛸，谓水潄啮之沟，故三十里而广倍。”○梢，立箫反。蛸，色交反。螵，婢遥反。"
                },
                {
                    "paragraph": "凡行奠水，磬折以参伍。",
                    "zhushu": "坎为弓轮，水行欲纡曲也。郑司农云：“奠，读为停，谓行停水，沟形当如磬，直行三，折行五，以引水者疾焉。”○奠，音亭。折，之设反，后放此。"
                },
                {
                    "paragraph": "欲为渊，则句于矩。",
                    "zhushu": "大曲则流转，流转则其下成渊。"
                },
                {
                    "paragraph": "凡沟必因水埶，防必因地埶。善沟者水漱之，善防者水淫之。",
                    "zhushu": "漱，犹啮也。郑司农云：“淫，读为廞，谓水淤泥上，畱著助之为厚。”玄谓淫，读为淫液之淫。○漱，色救反，前注同。廞，许金反。淤，于据反。著，直略反。液，音亦。"
                },
                {
                    "paragraph": "凡为防，广与崇方，其閷参分去一，",
                    "zhushu": "崇，高也。方，犹等也。閷者，薄其上。○閷，色界反，又色例反，注及下同。去，起吕反。"
                },
                {
                    "paragraph": "大防外閷。",
                    "zhushu": "又薄其上，厚其下。"
                },
                {
                    "paragraph": "凡沟防，必一日先深之以为式。",
                    "zhushu": "程人功也。沟防，为沟为防也。"
                },
                {
                    "paragraph": "里为式，然后可以傅众力。",
                    "zhushu": "里，读为已，声之误也。○里，音已。傅，音附。"
                },
                {
                    "paragraph": "凡任，索约大汲其版，谓之无任。",
                    "zhushu": "故书汲作没。杜子春云：“当为汲。”玄谓约，缩也。汲，引也。筑防若墙者，以绳缩其版。大引之，言版桡也。版桡，筑之则鼓，土不坚矣。诗云：“其绳则直，缩版以载。”又曰：“约之格格，琢之橐□。”○格，音各。瑑，丁角反。槖，音托。"
                },
                {
                    "paragraph": "葺屋参分，瓦屋四分。",
                    "zhushu": "各分其修，以其一为峻。○葺，七入反，一音集，又子入反。"
                },
                {
                    "paragraph": "囷、窌、仓、城，逆墙六分。",
                    "zhushu": "逆，犹郤也。筑此四者，六分其高，郤一分以为閷。囷，圜仓。穿地曰窌。○囷，丘贫反。窌，古孝反。"
                },
                {
                    "paragraph": "堂涂十有二分。",
                    "zhushu": "谓阶前，若今今甓祴也。分其督劳之修，以一分为峻也。尔雅曰：“堂涂谓之陈。”○令，音零。甓，薄历反。械，音阶。"
                },
                {
                    "paragraph": "窦其崇三尺。",
                    "zhushu": "宫中水道。○窦，音豆。"
                },
                {
                    "paragraph": "墙厚三尺，崇三之。",
                    "zhushu": "高厚以是为率，足以相胜。○胜，音升。",
                    "type": 2
                },
                {
                    "paragraph": "车人之事，半矩谓之宣，",
                    "zhushu": "矩，法也。所法者人也。人长八尺，而夫节三：头也，腹，胫也。以三通率之，则矩二尺六寸三分寸之二。头发皓落曰宣。半矩，尺三寸三分寸之一，人头之长也，柯欘之木头取名焉。易巽为寡发。○宣，如字。胫，古定反。皓，胡老反。柯，古阿反。"
                },
                {
                    "paragraph": "一宣有半谓之欘，",
                    "zhushu": "欘，斲木，柄长二尺。尔雅曰：“句欘谓之定。”○欘，张玉反。句，音劬，又音俱。定，丁寗反，或音知。"
                },
                {
                    "paragraph": "一欘有半谓之柯，",
                    "zhushu": "伐木之柯，柄长三尺。诗云：“伐柯伐柯，其则不远。”郑司农云：“苍颉篇有柯欘。”"
                },
                {
                    "paragraph": "一柯有半谓之磬折。",
                    "zhushu": "人带以下四尺五寸，磬折立则上俯。玉藻曰：“三分带下，绅居二焉。”绅长三尺。俯，音免。"
                },
                {
                    "paragraph": "车人为耒，庇长尺有一寸，中直者三尺有三寸，上句者二尺有二寸。",
                    "zhushu": "郑司农云：“耒谓耕耒。庇，读为其颡有疪之疪，谓耒下岐。”玄谓庇读为棘刺之刺。刺，耒下前曲接耜。○耒，力对反，又音诔，或良水反。庇，音刺，七赐反，又似斯反。"
                },
                {
                    "paragraph": "自其庇，缘其外，以至于首，以弦其内，六尺有六寸，与步相中也。",
                    "zhushu": "缘外六尺有六寸，内弦六尺，应一步之尺数。耕者以田器为度宜。耜异材，不在数中。○缘，如字，又悦战反。中，如字，又丁仲反。"
                },
                {
                    "paragraph": "坚地欲直庇，柔地欲句庇。直庇则利推，句庇则利发。倨句磬折，谓之中地。",
                    "zhushu": "中地之耒，其庇与直者如磬折，则调矣，调则强六尺。○推，如字，又汤雷反。"
                },
                {
                    "paragraph": "车人为车，柯长三尺，博三寸，厚一寸有半，五分其长，以其一为之首。",
                    "zhushu": "首六寸，谓金刚𥘄头斧。柯其柄也。郑司农云：“柯长三尺，谓斧柯，因以为度。”"
                },
                {
                    "paragraph": "毂长半柯，其围一柯有半。",
                    "zhushu": "大车毂经尺五寸。"
                },
                {
                    "paragraph": "辐长一柯有半，其博三寸，厚三之一，",
                    "zhushu": "辐厚一寸也。故书博或作抟，杜子春云：“当为博。”○搏，徒丸反。"
                },
                {
                    "paragraph": "渠三柯者三。",
                    "zhushu": "渠二丈七尺，谓冈也，其径九尺。郑司农云：“渠，谓车輮，所谓牙。”○牙，五嫁反，又五家反。下同。"
                },
                {
                    "paragraph": "行泽者欲短毂，行山者欲长毂，短毂则利，长毂则安。",
                    "zhushu": "泽泥苦其大安，山险苦其大动。○大，音泰，又莬饿反，下同。"
                },
                {
                    "paragraph": "行泽者反輮，行山者仄輮。反輮则易，仄輮则完。",
                    "zhushu": "故书仄为侧。郑司农云：“反輮，谓轮輮反其本裹，需者在外。泽地多泥，柔也。侧当为仄。山地刚，多沙石。”玄谓反輮，为泥之黏，欲得心在外泽。仄輮，为沙石破碎之，欲得表里相依坚刃。○輮，人九反，又音柔。仄，音侧。易，以豉反。需，人兖反。为，于伪反。"
                },
                {
                    "paragraph": "六分其轮崇，以其一为之牙围。",
                    "zhushu": "轮高，轮俓也，牙围尺五寸。"
                },
                {
                    "paragraph": "柏车毂长一柯，其围二柯，其辐一柯，其渠二柯者三，五分其轮崇，以其一为之牙围。",
                    "zhushu": "柏车，山车。轮高六尺，牙围尺二寸。"
                },
                {
                    "paragraph": "大车崇三柯，绠寸，牝服二柯有参分柯之二，",
                    "zhushu": "大车，平地载任之车。毂车半柯者也。绠，轮簟。牝服长八尺，谓较也。郑司农云：“牝服，谓车箱。服读为负。”○绠，方颕反。牝，步忍反，又扶苑反，一，扶缅反。服，音负，诗音如字。簟，薄历反。较，音角。"
                },
                {
                    "paragraph": "羊车二柯有参分柯之一，",
                    "zhushu": "郑司农云：“羊车，谓车羊门也。”玄谓羊，善也。善车，若今定张车。较长七尺。"
                },
                {
                    "paragraph": "柏车二柯。",
                    "zhushu": "校六尺也。柏车，轮崇六尺，其绠大半寸。"
                },
                {
                    "paragraph": "凡为辕，三其轮崇，参分其长，二在前，一在后，以凿其钩，彻广六尺，鬲长六尺。",
                    "zhushu": "郑司农云：“钩，钩心。鬲，谓辕端厌牛领者。”○鬲，于革反，又音隔。厌，于甲反。",
                    "type": 2
                },
                {
                    "paragraph": "弓人为弓，取六材必以其时。",
                    "zhushu": "取干于冬，取角以秋，丝漆以夏，筯胶未闻。"
                },
                {
                    "paragraph": "六材既聚，巧者和之。",
                    "zhushu": "聚，犹具也。○聚，似主反。"
                },
                {
                    "paragraph": "干也者，以为远也；角也者，以为疾也；筋也者，以为深也；胶也者，以为和也；丝也者，以为固也；漆也者，以为受霜露也。",
                    "zhushu": "六材之力，相得而足。"
                },
                {
                    "paragraph": "凡取干之道七：柘为上，檍次之，檿桑次之，橘次之，木爪次之，荆次之，竹为下。",
                    "zhushu": "郑司农云：“檍，读为亿万之亿。尔雅曰：‘杻，檍。’又曰‘檿桑’。国语曰：‘檿弧箕箙。’”○檍，于力反，一音意，又乌克反。檿，乌簟反。杻，女丑反。箙，音服。"
                },
                {
                    "paragraph": "凡相干，欲赤黑而阳声，赤黑则乡心，阳声则远根。",
                    "zhushu": "阳，犹清也。木之类，近根者奴。○相，息亮反，下同。乡，许亮反。远，于万反，下“远于”同。"
                },
                {
                    "paragraph": "凡析干，射远者用埶，射深者用直。",
                    "zhushu": "郑司农云：“埶，谓形埶。假令木性自曲，则当反其曲以为弓，故曰审曲面埶。”玄谓曲埶则宜薄，薄则力少；直则可厚，厚则力多。○射，食亦反，下同。"
                },
                {
                    "paragraph": "居干之道，菑㮚不迆，则弓不发。",
                    "zhushu": "郑司农云：“菑，读为不菑而畬之菑。㮚，读为榛㮚之㮚，谓以锯副折干。迆，读为倚移从风之移，谓邪行绝理者，弓发之所从起。”玄谓㮚，读为裂繻之裂。○菑，侧冀反，又侧其反，一子冀反，又音厕。㮚，音裂，又如字。迆，羊氏反。畬，音余。锯，音据。副，普逼反。析，星历反。倚，于绮反。移，羊氏反，下同。邪，似嗟反。繻，音需。"
                },
                {
                    "paragraph": "凡相角，秋閷者厚，春閷者薄。稚牛之角直而泽，老牛之角紾而昔。",
                    "zhushu": "郑司农云：“紾，读为抮䌸之抮，昔，读为交错之错，谓牛角觕理错也。”玄谓昔，读履错然之错。○閷，色黠反，又色例反，下同。紾，徒展反，又尚展反。昔，七各反，下同。䌸，徒转反。觕，才苦反，又七奴反。错，七各反，又且若反。"
                },
                {
                    "paragraph": "疢疾险中，",
                    "zhushu": "牛有久病，则角里伤。"
                },
                {
                    "paragraph": "瘠牛之角无泽。",
                    "zhushu": "少润气。○瘠，在亦反。"
                },
                {
                    "paragraph": "角欲青白而丰末。",
                    "zhushu": "丰，大也。"
                },
                {
                    "paragraph": "夫角之本，蹙于𠜶而休于气，是故柔，柔故欲其埶也，白也者，埶之征也。",
                    "zhushu": "蹙，近也。休读为煦。郑司农云：“欲其形之自曲，反以为弓。”玄谓色白则埶。○夫，音扶，下皆同。蹙，子六反，又音促，又且六反。𠜶，乃老反。休，音煦，下同。煦，况付反，又音休，下同。"
                },
                {
                    "paragraph": "夫角之中，恒当弓之畏，畏也者必桡，桡故欲其坚也，青也者，坚之征也。",
                    "zhushu": "故书畏或作威。杜子春云：“当为威，威谓弓渊，角之中央与渊相当。”玄谓畏，读如秦师入隈之隈。○畏，乌回反，下同。"
                },
                {
                    "paragraph": "夫角之末，远于𠜶而不休于气，是故脆，脆故欲其柔也，丰末也者，柔之征也。",
                    "zhushu": "末之大者，𠜶气及煦之。○脆，七岁反。"
                },
                {
                    "paragraph": "角长二尺有五寸，三色不失理，谓之牛戴牛。",
                    "zhushu": "三色：本白，中青，末丰。郑司农云：“牛戴，平角直一牛。”"
                },
                {
                    "paragraph": "凡相胶，欲朱色而昔，昔也者，深瑕而泽，紾而抟廉。",
                    "zhushu": "抟，圜也。廉，瑕严利也。○抟，徒丸反。"
                },
                {
                    "paragraph": "鹿胶青白，马胶赤白，牛胶火赤，鼠胶黑，鱼胶饵，犀胶黄。",
                    "zhushu": "皆谓煑用其皮，或用角。饵，色如饵。"
                },
                {
                    "paragraph": "凡昵之类不能方。",
                    "zhushu": "郑司农云：“谓胶善戾。”故书昵或作樴。杜子春云：“樴，读为不义不昵之昵，或为䵑。䵑，黏也。”玄谓樴，脂膏䐈败之䐈。䐈，不黏也。○昵，女乙反，又音樴。樴，音职。䵑，女乙反，又音刃。䐈，音职。"
                },
                {
                    "paragraph": "凡相筋，欲小简而长，大结而泽。小简而长，大结而泽，则其为兽必剽，以为弓，则岂异于其兽。",
                    "zhushu": "剽，疾也。郑司农云：“简，读为𢵧然登陴之𢵧。”玄谓读如简札之简，谓筋修也。○剽，芳妙反，又方昭反，或扶召反，后同。𢵧，下板反，或胡简反。陴，婢支反，一蒲佳反，又房卑反。"
                },
                {
                    "paragraph": "筋欲敝之敝，",
                    "zhushu": "郑司农云：“嚼之当孰。”○敝，婢世反，又扶哲反。嚼，才略反。"
                },
                {
                    "paragraph": "漆欲测，",
                    "zhushu": "郑司农云：“测，读为恻隐之恻。”玄谓测，读如测度之测，测，犹清也。○度，待洛反。"
                },
                {
                    "paragraph": "丝欲沈，",
                    "zhushu": "如在水中时色。"
                },
                {
                    "paragraph": "得此六材之全，然后可以为良。",
                    "zhushu": "全，无瑕病。良，善也。"
                },
                {
                    "paragraph": "凡为弓，冬析干而春液角，夏治筋，秋合三材，",
                    "zhushu": "三材，胶、丝、漆。郑司农云：“液读为醳。”○液，音亦，下同。醳，音亦，一音释，下同。"
                },
                {
                    "paragraph": "寒奠体，",
                    "zhushu": "奠读为定。至冬胶坚，内之檠中，定往来体。○奠，读为定，下同。檠，音景。"
                },
                {
                    "paragraph": "氷析灂。",
                    "zhushu": "大寒中，下于檠中，复内之。○灂，于召反。复，扶又反。"
                },
                {
                    "paragraph": "冬析干则易，",
                    "zhushu": "理滑致。○易，以豉反。致，直致反，下同。"
                },
                {
                    "paragraph": "春液角则合，",
                    "zhushu": "合，读为洽。"
                },
                {
                    "paragraph": "夏治筋则不烦，",
                    "zhushu": "烦，乱。"
                },
                {
                    "paragraph": "秋合三材则合，",
                    "zhushu": "合，坚密也。"
                },
                {
                    "paragraph": "寒奠体则张不流，",
                    "zhushu": "流，犹移也。"
                },
                {
                    "paragraph": "氷析灂则审环，",
                    "zhushu": "审，犹定也。"
                },
                {
                    "paragraph": "春被弦则一年之事。",
                    "zhushu": "期岁乃可用。○被，皮寄反。"
                },
                {
                    "paragraph": "析干必伦，",
                    "zhushu": "顺其理也。"
                },
                {
                    "paragraph": "析角无邪，",
                    "zhushu": "亦正之。○邪，似嗟反。"
                },
                {
                    "paragraph": "斲目必荼。",
                    "zhushu": "郑司农云：“荼，读为舒，舒，徐也。目，干节目。”○荼，音舒，下同。"
                },
                {
                    "paragraph": "斲目不荼，则及其大修也，筋代之受病。",
                    "zhushu": "修，犹久也。"
                },
                {
                    "paragraph": "夫目也者必强，强者在内而摩其筋，夫筋之所由幨也，恒此作，",
                    "zhushu": "摩，犹隐也。故书筋或作蓟。郑司农云：“当为筋。幨，读为车幨之幨。”玄谓幨，绝起也。○幨，昌廉反，注同。"
                },
                {
                    "paragraph": "故角三液而干再液。",
                    "zhushu": "重醳治之，使相称。○重，直龙反。称，尺证反，下“各称”同。"
                },
                {
                    "paragraph": "厚其帤则木坚，簿其帤则需，",
                    "zhushu": "需，谓不充满。郑司农云：“帤，读为𥜗有衣絮之絮。帤，谓弓中禆。”○帤，女居反。需，人兖反，下注“罢需”同。𥜗，音须，又音儒。絮，女居反。禆，符攴反，又音卑。"
                },
                {
                    "paragraph": "是故厚其液而节其帤。",
                    "zhushu": "厚，犹多也。节，犹适也。"
                },
                {
                    "paragraph": "约之。不皆约，疏数必侔。",
                    "zhushu": "不皆约，𦆑之缴不相次也。皆约，则弓帤侔有均也。○数，音朔。侔，莫侯反，或亡又反。缴，音灼。"
                },
                {
                    "paragraph": "斲摰必中，胶之必均。",
                    "zhushu": "摰之言致也。中，犹均也。"
                },
                {
                    "paragraph": "斲摰不中，胶之不均，则及其大修也，角代之受病。夫怀胶于内而摩其角，夫角之所由挫，恒由此作。",
                    "zhushu": "干不均，则角蹴折也。○挫，子卧反。蹴，子六反。"
                },
                {
                    "paragraph": "凡居角，长者以次需。",
                    "zhushu": "当弓之隈也，长短各称其干，短者居箫。○隈，鸟回反。"
                },
                {
                    "paragraph": "恒角而短，是谓逆桡，引之则纵，释之则不校。",
                    "zhushu": "郑司农云：“恒，读为裻縆之縆。”玄谓恒读为𣕲，𣕲，竟也。竟其角而短于渊干，引之角纵不用力，若欲反桡然。校，疾也。既不用力，放之又不疾。○恒，古邓反，又如字，下同。校，古卯反，注及下同。裻，音督。縆，古邓反，或古登反，又居肯反。𣕲，古邓反。"
                },
                {
                    "paragraph": "恒角而达，辟如终绁，非弓之利也。",
                    "zhushu": "达，谓长于渊干，若达于箫头。绁，弓䪐。角过渊接，则送矢太疾，若见绁于䪐矣。弓有䪐者，为发弦时备顿伤。诗云：“竹䪐绲縢。”○辟，音譬，下注“变辟”同，或房赤反。绁，息列反。䪐，音秘，又补结反。为，于伪反。绲，古本反，又古魂反。縢，徒登反。"
                },
                {
                    "paragraph": "今夫茭解中有变焉，故校；",
                    "zhushu": "郑司农云：“茭，读为激发之激。茭，谓弓檠也。校，读为绞而婉之绞。”玄谓茭，谓如“齐人名手足掔为骹”之骹。茭解，谓接中也。变，谓箫臂用力异。校，疾也。○茭，古历反，又户卯反。解，户卖反，注同。茭，音交，下“茭”亦同。激，古历反。掔，乌唤反。骹，古卯反。臂，如字，下文同，一音房赤反。"
                },
                {
                    "paragraph": "于挺臂中有柎焉，故剽。",
                    "zhushu": "挺，直也。柎，侧骨。剽亦疾也。郑司农云：“剽，读为湖漂絮之漂。”○挺，敕顶反，注同，或徒冷反。柎，方辅反，下同。湖，音胡。漂，匹妙反。絮，相预反。"
                },
                {
                    "paragraph": "恒角而达，引如终绁，非弓之利。",
                    "zhushu": "重明达角之不利，变辟言引，字之误。○引，音臂。重，直用反。"
                },
                {
                    "paragraph": "挢干欲孰于火而无赢，挢角欲孰于火而无燂，引筋欲尽而无伤其力，鬻胶欲孰而水火相得，然则居旱亦不动，居湿亦不动。",
                    "zhushu": "赢，过孰也。燂，炙烂也。不动者，谓弓也。故书燂或作朕。郑司农云：“字从燂。”○挢，居兆反，一苦老反，又古了反。燂，一音濳，又音寻，或大含反。鬻，章吕反。"
                },
                {
                    "paragraph": "苟有贱工，必因角干之湿以为之柔，善者在外，动者在内，虽善于外，必动于内，虽善亦弗可以为良矣。",
                    "zhushu": "苟，愉也。湿，犹生也。○愉，吐侯反，或吐豆反。"
                },
                {
                    "paragraph": "凡为弓，方其峻而高其拊，长其畏而薄其敝，宛之无己，应。",
                    "zhushu": "宛，谓引之也。引之不休止，常应弦，言不罢需也。峻，谓箫也。郑司农云：“敝，读为蔽塞之蔽，谓弓人所握持者。”○畏，乌回反。敝，必世反，又博壻反。宛，于阮反。罢，音皮。"
                },
                {
                    "paragraph": "下柎之弓，末应将兴。",
                    "zhushu": "末，犹箫也。兴，犹动也，发也。弓柎卑，箫应弦则柎将动。○卑，音婢。"
                },
                {
                    "paragraph": "为柎而发，必动于閷，",
                    "zhushu": "閷接中。○閷，色界反，又色例反，注下同。"
                },
                {
                    "paragraph": "弓而羽閷，末应将发。",
                    "zhushu": "羽读为扈。扈，缓也。接中动则缓，缓箫应弦，则角干将发。○羽，音户。"
                },
                {
                    "paragraph": "弓有六材焉，维干强之，张如流水，",
                    "zhushu": "无难易也。○易，以豉反，下同。"
                },
                {
                    "paragraph": "维体防之，引之中参，",
                    "zhushu": "体，谓内之于檠中，定其体。防，深浅所止，谓体定张之。弦居一尺，引之又二尺。"
                },
                {
                    "paragraph": "维角䟫之，欲宛而无负弦，引之如环，释之无失体，如环。",
                    "zhushu": "负弦，辟戾也。负弦则不如环。如环，亦谓无难易。郑司农云：“䟫，读如裳距之牚之牚。”○䟫，直庚反，或之亮反，又诗尚反，注同。辟，刘必反，又匹亦反。"
                },
                {
                    "paragraph": "材美，工巧，为之时，谓之参均。角不胜干，干不胜筋，谓之参均。量其力有三均，均者三，谓之九和。",
                    "zhushu": "有三，读为又参。量其力又参均者，谓若干胜一石，加角而胜二石，被筋而胜三石，引之中三尺。假令弓力胜三石，引之中三尺，弛其弦，以绳缓擐之，毎加物一石，则张一尺。故书胜或作称。郑司农云：“当言称，谓之不参均。”玄谓不胜，无负也。○胜，音升，下注同。被，皮寄反。擐，户串反，又郭犬反。"
                },
                {
                    "paragraph": "九和之弓，角与干权，筋三侔，胶三锊，丝三邸，漆三庾，上工以有余，下工以不足。",
                    "zhushu": "权，平也。侔，犹等也。角干既平，筋三而又与角干等也。锊，锾也。邸庾轻重未闻。○侔，莫侯反。锊，色劣反，又音劣。邸，丁礼反，或丁计反。庾，羊主反。锾，音于卷反。"
                },
                {
                    "paragraph": "为天子之弓，合九而成规；为诸侯之弓，合七而成规；大夫之弓，合五而成规；士之弓，合三而成规。",
                    "zhushu": "材长则句少也。○合，如字，一音合，下同。"
                },
                {
                    "paragraph": "弓长六尺有六寸，谓之上制，上士服之；弓长六尺有三寸，谓之中制，中士服之；弓长六尺，谓之下制，下士服之。",
                    "zhushu": "人各以其形貌大小服此弓。"
                },
                {
                    "paragraph": "凡为弓，各因其君之躬志虑血气。",
                    "zhushu": "又随其人之情性。"
                },
                {
                    "paragraph": "丰肉而短，宽缓以荼，若是者为之危弓，危弓为之安矢。骨直以立，忿埶以奔，若是者为之安弓，安弓为之危矢。",
                    "zhushu": "言损赢济不足。危、奔，犹疾也。骨直，谓强毅。荼读为舒。○肉，如字，又而树反。埶，音势。"
                },
                {
                    "paragraph": "其人安，其弓安，其矢安，则莫能以速中，且不深。",
                    "zhushu": "故书速或作数。郑司农云：“字从速。速，疾也。三舒不能疾而中，言矢行短也，中又不能深。”○中，丁仲反，注下同。数，音朔。"
                },
                {
                    "paragraph": "其人危，其弓危，其矢危，则莫能以愿中。",
                    "zhushu": "愿，悫也。三疾不能悫而中，言矢行长也。长，谓过去。○愿，音愿，一音元。悫，苦角反。"
                },
                {
                    "paragraph": "往体多，来体寡，谓之夹㬰之属，利射侯与弋。",
                    "zhushu": "射远者用执夹臾之弓，合五而成规。侯非必远，顾执弓者材必薄，薄则弱，弱则矢不深中，侯不落。大夫、士射侯，矢落不获。弋，缴射也。故书与作其，杜子春云：“当为与。”○夹，古洽反，又古恊反。臾，音庾。射，食亦反，注下除“缴射”“大射”“小射”“用射”外，皆同。获，胡檗反。缴，诸若反。"
                },
                {
                    "paragraph": "往体寡，来体多，谓之王弓之属，利射革与质。",
                    "zhushu": "射深者用直，此又直焉，于射坚宜也。王弓合九而成规，弧弓亦然。革，谓干盾。质，木椹。天子射侯，亦用此弓。大射曰：“中离维纲，杨触梱复，君则释获，其余则否。”○椹，张林反。梱，苦本反。"
                },
                {
                    "paragraph": "往体来体若一，谓之唐弓之属，利射深。",
                    "zhushu": "射深用直。唐弓合七而成规，大弓亦然。春秋传曰：“盗窃寳玉大弓。”"
                },
                {
                    "paragraph": "大和无灂，其次筋角皆有灂而深，其次有灂而疏，其次角无灂。",
                    "zhushu": "大和，尤良者也。深，谓灂在中央，两边无也。角无灂，谓隈里。"
                },
                {
                    "paragraph": "合灂若背手文。",
                    "zhushu": "弓表里灂合处，若人合手背，文相应。郑司农云：“如人手背文理。”○背，补内反，注同。"
                },
                {
                    "paragraph": "角环灂，牛筋蕡灂，麋筋斥蠖灂。",
                    "zhushu": "蕡，枲实也。斥蠖，屈虫也。○环，如字，又户串反。蕡，扶文反，注同。斥，音尺。蠖，枉缚反，又于郭反。枲，丝子反。"
                },
                {
                    "paragraph": "和弓𣪠摩。",
                    "zhushu": "和，犹调也。𣪠，拂也。将用弓，必先调之、拂之、摩之。大射礼曰：“小射正授弓，大射正以袂顺左右喂，上再下一。”○上，时掌反。"
                },
                {
                    "paragraph": "覆之而角至，谓之句弓。",
                    "zhushu": "句于三射，材敝恶，不用之弓也。覆，犹察也，谓用射而察之。至，犹善也。但角譱，则矢虽疾而不能远。○覆，孚服反，下皆同。句，九具反，又音钩。譱，音善，下同。"
                },
                {
                    "paragraph": "覆之而干至，谓之侯弓。",
                    "zhushu": "射侯之弓也。干又譱，则矢疾而远。"
                },
                {
                    "paragraph": "覆之而筋至，谓之深弓。",
                    "zhushu": "射深之弓也。筋又譱，则矢既疾而远又深。"
                }
            ]
        }
    ]
}