{
    "name": "楚辭",
    "author": "战國・屈原",
    "loadChapterCount": 2,
    "chapters": [
        {
            "name": "序",
            "paragraphs": [
                {
                    "paragraph": "序",
                    "zhushu": "",
                    "type": 1
                },
                {
                    "paragraph": "隋、唐書志有皇甫遵訓參解楚辭七卷，郭璞注十卷，宋處士諸葛楚辭音一卷，劉杳草木蟲魚䟽二卷，孟奥音一卷，徐邈音一卷。始漢武帝命淮南王安爲離騷傳，其書今亡。按屈原傳云：國風好色而不淫，小雅怨誹而不亂。若離騷者，可謂兼之矣。又曰：蟬蛻於濁穢，以浮游塵埃之外，不獲世之滋垢，皭然泥而不滓。推此志，雖與日月爭光可也。班孟堅、劉勰皆以爲淮南王語，豈太史公取其語以作傳乎？漢宣帝時，九江被公能爲楚詞。隋有僧道騫者，善讀之，能爲楚聲，音韻淸切。至唐傳楚辭者，皆祖騫公之音。",
                    "zhushu": ""
                }
            ]
        },
        {
            "name": "離騷經章句第一離騷",
            "paragraphs": [
                {
                    "paragraph": "離騷經章句第一離騷",
                    "zhushu": "",
                    "type": 1
                },
                {
                    "paragraph": "離騷經者，屈原之所作也。屈原與楚同姓，仕於懷王，爲三閭大夫。三閭之職，掌王族三姓，曰昭、屈、景。",
                    "zhushu": "戰國䇿：楚有昭奚恤。元和姓纂云：屈，楚公族，𦍋姓之後。楚武王子瑕食采於屈，因氏焉。屈重、屈蕩、屈建、屈平並其後。又云：景，𦍋姓，楚有景差。漢徙大族昭、屈、景三姓於關中。"
                },
                {
                    "paragraph": "屈原序其譜屬，率其賢良，以厲國士。入則與王圖議政事，決定嫌疑；出則監察羣下，應對諸侯，謀行職脩，王甚珍之。同列大夫上官，靳尚妬害其能，共𧮂毀之，",
                    "zhushu": "史記曰：上官大夫與之同列。又曰：用事臣靳尚。"
                },
                {
                    "paragraph": "王乃䟽屈原，",
                    "zhushu": "䟽，一作逐。"
                },
                {
                    "paragraph": "屈原執履忠貞，而被䜛衺，",
                    "zhushu": "一作邪。"
                },
                {
                    "paragraph": "憂心煩亂，不知所愬，乃作離騷經。離，別也。騷，愁也。經，徑也。言已放逐離別，中心愁思，猶依道徑",
                    "zhushu": "一云陳直徑，一云陳道徑。"
                },
                {
                    "paragraph": "以風諫君也。",
                    "zhushu": "太史公曰：離騷者，猶離憂也。班孟堅曰：離，猶遭也。明已遭憂作辭也。顔師古云：憂動曰騷。余按：古人引離騷，未有言經者，盖後世之士祖述其詞，尊之爲經耳，非屈原意也。逸說非是。"
                },
                {
                    "paragraph": "故上述唐、虞、三后之制，下序桀、紂、羿、澆之敗。兾君覺悟，反於正道而還已也。是時，秦昭王使張儀譎詐懷王，令絕齊交，又使誘楚，請與俱㑹武𨵿，遂脅",
                    "zhushu": "一作脇。"
                },
                {
                    "paragraph": "與俱歸，拘留不遣，卒客死於秦。",
                    "zhushu": "史記曰：屈平旣絀。其後秦欲伐齊，齊與楚從親，惠王患之，乃令張儀詳去秦，厚弊委質事楚。詳與佯同。又曰：秦昭王與楚婚，欲與懷王㑹。屈平曰：秦，虎狼之國，不可信，不如無行。懷王卒行，入武𨵿，秦伏兵絕其後，因留懷王。然則使張儀譎詐懷王令絕齊者，乃惠王，非昭王也。"
                },
                {
                    "paragraph": "其子襄王，復用讒言，遷屈原於江南。",
                    "zhushu": "史記曰：懷王長子頃襄王立，令尹子蘭使上官大夫短屈原於頃襄王，王怒而遷之。"
                },
                {
                    "paragraph": "屈原放在草野，",
                    "zhushu": "草，一作山。"
                },
                {
                    "paragraph": "復作九章，援天引聖，以自證明，終不見省。不忍以淸白乆居濁世，遂赴汨淵，自沈而死。",
                    "zhushu": "前漢地理志：長沙有羅縣。荆州記曰：縣比帶汨水，水源出豫章艾縣界，西流注湘，㳂湘西北，去縣三十里，名爲屈潭，屈原自沈處。汨。音覓。"
                },
                {
                    "paragraph": "離騷之文，依詩取興，引𩔖譬諭，故善鳥香草，以配忠貞；惡禽臭物，以比讒佞；靈脩美人，以嫓於君；",
                    "zhushu": "嫓，配也。匹詣切。"
                },
                {
                    "paragraph": "宓妃佚女，以譬賢臣；虬龍鸞鳳，以託君子；飄風雲霓，",
                    "zhushu": "飄，一作飈。"
                },
                {
                    "paragraph": "以爲小人。其詞温而雅，其義皎而朗。",
                    "zhushu": "一作明。"
                },
                {
                    "paragraph": "凡百君子，莫不慕其淸髙，嘉其文采，哀其不遇，而𢚓其志焉。",
                    "zhushu": "𢚓，一作閔。魏文帝典論云：優游按衍，屈原尚之；窮侈極妙，相如之長也。然原據託譬喻，其意周旋，綽有餘度，長卿、子雲不能及。宋子京云：離騷爲詞賦之祖，後人爲之，如至方不能加矩，至圎不能過規矣。"
                },
                {
                    "paragraph": "帝髙陽之苗裔兮，",
                    "zhushu": "德合天地稱帝。苗，胤也。裔，末也。髙陽，顓頊有天下之號也。帝繫曰：顓頊娶于騰隍氏女，而生老僮，是爲楚先。其後熊繹事周成王，封爲楚子，居於丹陽。周幽王時，生若敖，奄征南海，北至江漢。其孫武王求尊爵於周，周不與，遂僭號稱王，始都於郢。是時生子瑕，受屈爲客卿，因以爲氏。屈原自道本與君共祖，俱出顓頊㣧末之子孫，是恩深而義厚也。𥙷曰：皇甫謐曰：髙陽都帝丘，今東郡濮陽是也。張晏曰：髙陽，所興之地名也。劉子玄史通云：作者自叙其流出於中古。離騷經首章上陳氏族，下列祖考，先述厥生，次顯名字，自叙發跡，實基於此。降及司馬相如，始以自叙爲傳。至馬遷、楊雄、班固，自叙之篇，實煩於代。"
                },
                {
                    "paragraph": "朕皇考曰伯庸。",
                    "zhushu": "朕，我也。皇，美也。父死稱考。詩曰：旣右烈考。伯庸，字也。屈原言我父伯庸，體有美德，以忠輔楚，丗有令名，以及於己。𥙷曰：蔡邕云：朕，我也。古者上下共之。咎辭與帝舜言稱朕。屈原曰朕皇考。至秦獨以爲尊稱，漢遂因之。唐五臣注文選云：古人質，與君同稱朕，又以伯庸爲屈原父名，皆非也。原爲人子，忍斥其父名乎？"
                },
                {
                    "paragraph": "攝提貞于孟陬兮，",
                    "zhushu": "太歳在寅曰攝提格。孟，始也。貞，正也。于，於也。正月爲陬。補曰：並出爾雅。陬，側鳩切。"
                },
                {
                    "paragraph": "惟庚寅吾以降。",
                    "zhushu": "庚寅，日也。降，下也。孝經曰：故親生之膝下。寅爲陽正，故男始生而立於寅。庚爲隂正，故女始生而立於庚。言巳以太歳在寅，正月始春，庚寅之日，下毋之體而生，得隂陽之正中也。𥙷曰：天問云：皆歸䠶鞠，而無害厥躬。何后益作革，而禹播降？九歎云：赴江湘之湍流兮，順波湊而下降。徐徘徊於山阿兮，飄風來之匈匈。降，乎攻切，下也。見集韻。說文曰：元氣起於子，男左行三十，女右行二十，俱立於己，爲夫婦，褢姙於己，巳爲子。十月而生，男起己至寅，女起巳至申，故男年始寅，女年始申也。淮南子注同。"
                },
                {
                    "paragraph": "皇覽揆余初度𠔃，",
                    "zhushu": "皇，皇考也。覽，觀也。揆，度也。初，始也。覽，一作鑒，一夲余下有于字。五臣云：我父鑒度我初生之法度。"
                },
                {
                    "paragraph": "肇錫余以嘉名。",
                    "zhushu": "肇，始也。錫，賜也。嘉，善也。言父伯庸觀我始生年時，度其日月，皆合天地之正中，故賜我以美善之名也。"
                },
                {
                    "paragraph": "名余曰正則𠔃，",
                    "zhushu": "正，平也。則，法也。"
                },
                {
                    "paragraph": "字余曰靈均。",
                    "zhushu": "靈，神也。均，調也。言正平可法則者，莫過於天；養物均調者，莫神於地。髙平曰原，故父伯庸名我爲平以法天，字我爲原以法地。言己上能安君，下能養民也。禮曰：子生三月，父親名之，旣冠而字之。名所以正形體、定心意也。字者所以崇仁義，序長㓜也。夫人非名不榮，非字不彰，故子生，父思善應而名字之，以表其德，觀其志也。五臣云：靈，善也。均，亦平也。言能正法，則善平理。𥙷曰：史記：屈原名平，文選以平爲字，誤矣。正則以釋名平之義，靈均以釋字原之義。名有五，屈原以德命也。禮記曰：三月之末，父執子之右手，咳而名之。又曰：旣冠以字之，成人之道也。士冠禮云：賔字之曰：昭告尓字，爰字孔嘉，字雖朋友之職，亦父命也。"
                },
                {
                    "paragraph": "紛吾旣有此内美兮，",
                    "zhushu": "紛，盛皃。五臣曰：内美，謂忠貞。"
                },
                {
                    "paragraph": "又重之以脩能。",
                    "zhushu": "脩，逺也。言己之生，内含天地之美氣，又重有絶逺之能，與衆異也。言謀足以安社稷，智足以解國患，威能制強禦，仁能懷逺人也。𥙷曰：重，儲用切，再也，非輕重之重。能，夲獸名，熊屬。故有絶人之才者謂之能。此讀若耐，叶韻。"
                },
                {
                    "paragraph": "扈江離與辟芷兮，",
                    "zhushu": "扈，被也。楚人名被爲扈。江離、芷，皆香草名。辟，幽也。芷幽而香。文選離作蘺。五臣云：扈，披也。𥙷曰：扈，音戸。左傳云：九扈爲九農正，扈民無淫者也。扈，止也。江離，說者不同。說文曰：江蘺，靡蕪。然司馬相如賦云：被以江離，糅以蘼蕪。乃二物也。本草：蘼蕪，一名江離，江離非蘼蕪也。猶杜若一名杜蘅，杜蘅非杜若也。蘼蕪，見九歌。郭璞云：江離似水薺。張勃云：江離出海水中，正青，似亂髪。郭恭義云：赤葉。未知孰是。辟，匹亦切。白芷，一名白茞，生下澤。春生，葉相對婆娑，紫色，楚人謂之葯。"
                },
                {
                    "paragraph": "紛秋蘭以爲佩。",
                    "zhushu": "紉，索也。蘭，香草也，秋而芳。佩，飾也，所以象德。故行清㓗者佩芳，德仁明者佩玉，能解結者佩觽，能決疑者佩玦，故孔子無所不佩也。言已脩身清㓗，乃取江離、辟芷，以爲衣被；紉索秋蘭，以爲佩飾；愽采衆善，以自約束也。𥙷曰紉，女鄰切。方言曰：續，楚謂之紉。說文云：繟，繩也。古者男女皆佩容𦤀。𦤀，香物也。又曰：佩帨茞蘭。則蘭芷之𩔖，古人皆以爲佩也。相如賦云：蕙圃衡蘭。顔師古云：蘭。即今澤蘭也。本草注云：蘭草、澤蘭，二物同名。蘭草，一名水香。李云都梁是也。水經云：零陵郡都梁縣西小山上有渟水，其中悉生蘭草，緑葉紫莖。澤蘭如薄荷。㣲香，荆、湘、嶺南人家多種之。此與蘭草大抵相𩔖。但蘭草生水傍，葉光潤尖長，有歧，隂小紫，花紅白色而香，五六月盛。而澤蘭生水澤中及下濕地，苗髙二三尺，葉尖，微有毛，不光潤，方莖紫節。七月、八月開花，帶紫白色，此爲異耳。詩云：士與女，方秉蕳兮。陸機云：蕳即蘭也。其莖葉似藥草。澤蘭廣而長節，節中亦髙四五尺。漢諸池苑及許昌宫中皆種之。文選云：秋蘭披涯。注云：秋蘭，香草，生水邊，秋時盛也。荀子云：蘭生深林。本草亦云：一種山蘭，生山側，似劉寄奴，葉無椏，不對生，花心微黃赤。楚詞有秋蘭、春蘭、石蘭。王逸皆曰：香草，不分别也。近時劉次莊樂府集云：離騷曰：紉秋蘭以爲佩。又曰：秋蘭𠔃靑靑，緑葉𠔃紫莖。今沅、澧所生，花在春則黃，在秋則紫，然而春黃不若秋紫之芬馥也。由是知屈原眞所謂多識草木鳥獸，而能盡究其所以情狀者歟。黃魯直蘭說云：蘭生深山叢薄之中，不爲無人而不芳，含香體㓗，平居與蕭艾同生而不殊，淸風過之，其香藹然，在室滿室，在堂滿堂，所謂含章以時發者也。然蘭蕙之才德不同，蘭似君子，蕙似士夫，槩山林中十蕙而一蘭也。離騷曰：予旣滋蘭之九畹，又樹蕙之百𠭇。招䰟：先風轉蕙泛崇蘭。以是知楚人賤蕙而貴蘭矣。蘭蕙叢出，蒔以沙石則茂，沃以湯茗則芳，是所同也。至其發華，一幹一華而香有餘者，蘭；一幹五七華而香不足者，蕙也。蕙雖不若蘭，其視椒榝則逺矣。其言蘭蕙如此，當俟愽物者。"
                },
                {
                    "paragraph": "汩余若將不及𠔃，",
                    "zhushu": "汨，去皃，疾若水流也。不，一作弗。五臣云：歳月行疾，若將追之不及。補曰：汨，越筆切。方言云：疾，行也。南楚之外曰汨。"
                },
                {
                    "paragraph": "恐年歳之不吾與。",
                    "zhushu": "言我念年命汨然流去，誠欲輔君，心中汲汲，常若不及，又恐年𡻕忽過，不與我相待，而身老耄也。𥙷曰：恐，區用切，疑也。下並同。論語曰：日月逝矣，歳不我與。"
                },
                {
                    "paragraph": "朝搴阰之木蘭𠔃，",
                    "zhushu": "搴，取也。阰，山名。𥙷曰：搴，音蹇。說文：㩃，拔取也。南楚語，引朝㩃阰之木蘭。阰，頻脂切。山在楚南。本草云：木蘭皮似桂而香，狀如楠樹，髙數仞。任昉述異記云：木蘭川在尋陽江也，多木蘭。"
                },
                {
                    "paragraph": "夕攬洲之宿莽。",
                    "zhushu": "攬，采也。水中可居者曰洲。草冬生不死者，楚人名曰宿莽。言己旦起陞山采木蘭，上事太陽，承天度也。夕入洲澤，采取宿莽，下奉太隂，順地數也。動以神祇，自勑誨也。木蘭去皮不死，宿莽遇冬不枯，以喻讒人雖欲困己，己受天性，終不可變易也。攬，一作㩜，一作擥。洲，一作中洲。𥙷曰：攬，盧敢切，取也。莽，莫𥙷切。爾雅云：卷施草，拔心不死，即宿莽也。"
                },
                {
                    "paragraph": "日月忽其不淹兮，",
                    "zhushu": "淹，乆也。忽，釋文作曶。"
                },
                {
                    "paragraph": "春與秋其代序。",
                    "zhushu": "代，更也。序，次也。言日月晝夜常行，忽然不乆，春往秋來，以次相代，言天時易過，人年易老也。"
                },
                {
                    "paragraph": "惟草木之零落兮，",
                    "zhushu": "零、落，皆堕也。草曰零，木曰落。零，一作苓。"
                },
                {
                    "paragraph": "恐美人之遟暮。",
                    "zhushu": "遟，晚也。美人，謂懷王也。人君服飾美好，故言美人也。言天時運轉，春生秋殺，草木零落，歳復盡矣。而君不建立道德，舉賢用能，則年老耄晚暮，而功不成，事不遂也。𥙷曰：屈原有以美人喻君者，恐美人之遟暮是也。有喻善人者，滿堂兮美人是也。有自喻者，送美人兮南浦是也。"
                },
                {
                    "paragraph": "不撫壯而棄穢兮，",
                    "zhushu": "年德盛曰壯。棄，去也。穢，行之惡也。以喻讒邪。百草爲稼穡之穢。讒佞亦爲忠直之害也。文選無不字。五臣云：撫，持也。言持盛壯之年。廢弃道德。用讒邪之言，爲穢惡之行。𥙷曰：撫。芳武切。不撫壯而棄穢者。謂其君不肯當年德盛壯之時。棄逺讒佞也。五臣注誤。"
                },
                {
                    "paragraph": "何不改此度？",
                    "zhushu": "改，更也。言願令君甫及年德盛壯之時，脩明政教，棄去讒佞，無令害賢，改此惑誤之度，脩先王之法也。甫及，一作撫及，一作務及。文選云：何不政其此度，一云何不改乎此度也。五臣云：何不早改此法度，以從忠正之言。"
                },
                {
                    "paragraph": "乗騏𩦸以馳騁兮，",
                    "zhushu": "騏𩦸，駿馬也，以喻賢智。言乗駿馬，一日可致千里，以言任賢智，則可成於治也。乗，一作椉，文選作䇿，馳，一作駝。𥙷曰：駝即馳字，下同。"
                },
                {
                    "paragraph": "來吾道夫先路。",
                    "zhushu": "路，道也。言巳如得任用，將驅先行，願來隨我，遂爲君導入聖王之道也。文選作導夫先路。一夲句末有也字。五臣云：言君能任賢人，我得申展，則導引入先王之道路。"
                },
                {
                    "paragraph": "昔三后之純粹兮，",
                    "zhushu": "后，君也。謂禹、湯、文王也。至美曰純，齊同曰粹。"
                },
                {
                    "paragraph": "固衆芳之所在。",
                    "zhushu": "衆芳，諭羣賢，言往古夏禹、殷湯、周之文王，所以能純美其德而有聖明之稱者，皆舉用衆賢，使居顯職，故道化興而萬國寧也。五臣云：三王所以有純美之德，以衆賢所在故也。"
                },
                {
                    "paragraph": "雜申椒與菌桂𠔃，",
                    "zhushu": "申，重也。椒，香木也。其芳小，重之乃香。菌，薫也。葉曰蕙，根曰薫。五臣云：雜，非一也。申，用也。椒、菌桂皆香木。𥙷曰：菌，音窘。愽雅云：菌，薫也。其葉謂之蕙。則菌與蕙一種也。下文别言蕙茞，又云：矯菌桂以紉蕙，則菌桂自是一物。夲草有菌桂，花白蘂黃，正圎如竹。菌，一作箘，其字從竹。五臣以爲香木，是矣，其以申爲用，則非也。淮南子曰：申茮、杜茞，美人之所懷服。"
                },
                {
                    "paragraph": "豈維紉夫蕙茞？",
                    "zhushu": "紉，索也。蕙、茞，皆香草，以諭賢者，言禹、湯、文王雖有聖德，猶雜用衆賢，以致於治，非獨索蕙茞，任一人也。故堯有禹、咎繇、伯夷、朱虎、益、夔，殷有伊尹，傳說，周有吕、旦、散冝、召、畢，是雜用衆芳之効也。𥙷曰：本草云：薫草，一名蕙草，生下濕地。陶隱居云：俗人呼䴏草，狀如茅而香，爲薫草，人家頗種之。引山海經云：薰草，麻葉而方莖，赤花而黒實，氣如蘼蕪，可以已厲。又廣志云：蕙草，緑葉紫花。陳藏器云：此即是零陵香，生零陵山谷。南越志名燕草。黃魯直說與此異，已見上。椒與菌桂，木𩔖也。蕙茞，草𩔖也。以言賢，無小大，皆在所用。茞，白芷也，昌改切。"
                },
                {
                    "paragraph": "彼堯舜之耿介𠔃，",
                    "zhushu": "堯、舜，聖德之王也。耿，光也。介，大也。𥙷曰耿。古逈、古幸二切。"
                },
                {
                    "paragraph": "旣遵道而得路。",
                    "zhushu": "遵，循也。路，正也。堯、舜所以有光大聖明之稱者，以循用天地之道，舉賢任能，使得萬事之正也。夫先三后者，據近以及遠，明道德同也。五臣云：循用大道。𥙷曰：上言三后，下言堯、舜，謂三后遵堯、舜之道以得路也。路，大道也。"
                },
                {
                    "paragraph": "何桀紂之猖披𠔃，",
                    "zhushu": "桀、紂、夏、殷失位之君，猖披，衣不帶之皃，猖，一作昌，釋文作倡。披，一作被。五臣云：昌披，謂亂也。𥙷曰：愽雅云：裮被，不帶也。被音披。"
                },
                {
                    "paragraph": "夫唯捷徑以窘歩。",
                    "zhushu": "捷，疾也。徑，邪道也。窘，急也。言桀、紂愚惑，違皆天道，施行惶遽，衣不及帶，欲渉邪徑，急疾爲治，故身觸䧟阱，至於滅亡，以法戒君也。唯，一作維。五臣云：言桀、紂苦人使亂，用捷疾邪徑，急歩而理之。𥙷曰：桀、紂之亂，若衣披不帶者，以不由正道，而所行蹙迫耳。左傳曰：侍我不如捷之速也。捷，邪出也。論語曰：行不由徑。徑，歩道也。"
                },
                {
                    "paragraph": "惟夫黨人之偷樂𠔃，",
                    "zhushu": "黨，朋也。論語曰：朋而不黨。偷，苟且也。一無夫字。"
                },
                {
                    "paragraph": "路幽昧以險隘。",
                    "zhushu": "路，道也。幽昧，不明也。險隘，諭傾危。言己念彼讒人，相與朋黨，嫉妬忠直，苟且偷樂，不知君道不明，國將傾危，以及其身也。𥙷曰：小人明黨，偷為逸樂，則中正之路塞矣。隘，狹也。逺遊云：悲丗俗之迫阨。相如大人賦作迫隘。阨、隘一也。"
                },
                {
                    "paragraph": "豈余身之憚殃𠔃，",
                    "zhushu": "憚，難也。殃，咎也。一無身字。𥙷曰：小人用事，則賢人被殃。憚，徒案切，忌難也。"
                },
                {
                    "paragraph": "恐皇輿之敗績。",
                    "zhushu": "皇，君也。輿，君之所乘，以喻國也。績，功也。言我欲諫爭者，非難身之被殃咎也，但恐君國傾危，以敗先王之功。五臣云：言我所以不難殃咎諫爭者，恐君行事之失。𥙷曰：皇輿冝安行於大中至正之道，而當幽昧險隘之地，則敗績矣。左傳曰：大崩曰敗績。"
                },
                {
                    "paragraph": "忽奔走以先後𠔃，及前王之踵武。",
                    "zhushu": "踵，繼也。武，跡也。詩曰：履帝武敏歆。言已急欲奔走先後，以輔翼君者，兾及先王之德，繼續其跡而廣其基也。奔走先後，四輔之職也。詩曰：予聿有奔走，予聿有先後。是之謂也。忽，一作急。補曰：忽，疾皃。奔，舊音布頓切，相導前後曰先後。先，先見切。踵，亦跡也。"
                },
                {
                    "paragraph": "荃不察余之中情𠔃，",
                    "zhushu": "荃，香草，以諭君也。人君被服芬香，故以香草爲諭。惡數指斥尊者，故變言荃也。察，一作揆，中，一作忠。𥙷曰：荃與蓀同。莊子云：得魚而忘荃。音義云：七全切，崔音孫。香草，可以餌魚。䟽云：蓀，荃也。陶隱居云：東間溪側有名溪蓀者，根形氣色極似石上菖蒲，而葉正如蒲，無脊。詩詠多云蘭蓀，正謂此也。"
                },
                {
                    "paragraph": "反信讒而齌怒。",
                    "zhushu": "齌，疾也。言懷王不徐徐察我忠信之情，反信讒言而疾怒己也。齌，一作齊。𥙷曰：齌音賷，又音妻。說文云：齌，炊餔，疾也。釋文：齊，或作齎，並柤西切。五臣云：齊，同也。反信讒人，與之同怒於我。"
                },
                {
                    "paragraph": "余固知謇謇之爲患𠔃，",
                    "zhushu": "謇謇，忠貞皃也。易曰：王臣謇謇，匪躬之故。𥙷曰：今易作蹇蹇，先儒引經多如此，盖古今本或不同耳。"
                },
                {
                    "paragraph": "忍而不能舎也。",
                    "zhushu": "舎，止也。言已知忠言謇謇諫君之過，必爲身患，然中心不能自止而不言也。文苑無而字。一本忍上有余字，一無也字。五臣云：恐君之敗，故忍此禍患而不能止。𥙷曰：顔師古去舎，尸夜切，訓止息。人之屋舎及星辰次舎，其義皆同。論語曰：不舎晝夜。謂曉夕不息耳。今人音捨，非也。"
                },
                {
                    "paragraph": "指九天以爲正𠔃，",
                    "zhushu": "指，語也。九天，謂中央八方也。正，平也。五臣云：九，陽數，謂天也。𥙷曰：九章云：所作忠而言之𠔃，指蒼天以爲正。淮南子：九天：中央鈞天，䇿方蒼天，東北變天，北方玄天，西北幽天，西方昊天，西南朱天，南方炎天，東南陽天。又廣雅：九天：東方皡天，南方赤天，西方成天。餘同。"
                },
                {
                    "paragraph": "夫唯靈脩之故也。",
                    "zhushu": "靈，神也。脩，逺也。能神明逺見者，君德也，故以諭君。言己將陳忠䇿内慮之心，上指九天，告語神明，使平正之，唯用懐王之故，欲自盡也。唯，一作惟，一無也字。五臣云：靈脩，言有神明長乆之道者，君德也。言我指九天，欲爲君行正平之道，而君不用我，故將欲自盡。補曰：王逸言自盡者，謂自竭盡耳。五臣說誤。"
                },
                {
                    "paragraph": "曰黃昏以爲期𠔃，羌中道而改路。",
                    "zhushu": "𥙷曰：一本有此二句，王逸無注。至下文羌内恕己以量人，始釋羌義，疑此二句後人所増耳。九章曰：昔君與我誠言，𠔃，曰黃昏以爲期，羌中道而回畔𠔃，反旣有此他志。與此語同。"
                },
                {
                    "paragraph": "初旣與余成言𠔃，",
                    "zhushu": "初，始也。成，平也。言，猶，議也。𥙷曰：成言，謂誠信之言，一成而不易也。九章作誠言。"
                },
                {
                    "paragraph": "後悔遁而有他。",
                    "zhushu": "遁，隱也。言懷王始信任己，與我平議國政，後用讒言，中道悔恨，隱匿其情，而有他志也。遁，一作遯，他，一作佗。五臣云：悔，改。遯，移也。改移本情，而有他志。"
                },
                {
                    "paragraph": "余旣不難夫離別𠔃，",
                    "zhushu": "近曰離，逺曰別。一無夫字。"
                },
                {
                    "paragraph": "傷靈脩之數化。",
                    "zhushu": "化，變也。言我竭忠見過，非難與君離别也。傷念君信用讒言，志數變易，無常操也。五臣云：傷，惜也。𥙷曰：數，所角切。化音花。下同。"
                },
                {
                    "paragraph": "余旣滋蘭之九畹𠔃，",
                    "zhushu": "滋，蒔也。十二𠭇曰畹。或曰田之長爲畹也。五臣云：滋，益也。釋文作𦳦，音栽。𥙷曰：說文：田三十𠭇曰畹。於阮切。"
                },
                {
                    "paragraph": "又樹蕙之百𠭇。",
                    "zhushu": "樹，種也。二百四十歩爲𠭇。言已雖見放流，猶種蒔衆香，脩行仁義，勤身自勉，朝暮不倦也。五臣云：蘭、蕙喻行，言我雖被斥逐，脩行彌多。釋文𠭇作畮，𥙷曰：𠭇，莫後切。司馬法：六尺爲歩，歩百爲𠭇。秦孝公之制：二百四十歩爲𠭇。畹或曰十二𠭇，或曰三十𠭇。九畹盖多於百𠭇矣。然則種蘭多於蕙也。此古人貴蘭之意。"
                },
                {
                    "paragraph": "畦留夷與揭車兮，",
                    "zhushu": "畦，共呼種之名。留夷，香草也。揭車，亦芳草，一名䒗輿，五十𠭇爲畦也。揭，一作藒，文選作蒥荑。䔾車。𥙷曰：畦，音携。揭、藒、藒，並丘謁切。相如賦云：雜以留夷。張揖曰：留夷，新夷。顔師古曰：留夷，香草，非新夷，新夷乃樹耳。一云：留夷，藥名。爾雅：藒車，芞輿。本草拾遺云：藒車味卒，生彭城。髙數尺，白花。芞，音迄。"
                },
                {
                    "paragraph": "雜杜衡與芳芷。",
                    "zhushu": "杜衡、芳芷，皆香草也。言巳積累衆善，以自㓗飾，復植留夷、杜衡，雜以芳芷，芬香益暢，德行彌盛也。衡，一作蘅。補曰：爾雅：杜、上鹵。注云：杜衡也，似葵而香。山海經云：天帝山有草，狀似葵，其𦤀如蘼蕪，名曰杜衡。本草云：葉似葵，形如馬蹄，故俗云馬蹄香。"
                },
                {
                    "paragraph": "兾枝葉之峻茂兮，",
                    "zhushu": "兾，幸也。峻，長也。文選作葰。五臣云：茂盛皃，音俊。𥙷曰：相如賦云：實葉葰楙。葰音峻。"
                },
                {
                    "paragraph": "願竢時乎吾將刈。",
                    "zhushu": "刈，穫也。草曰刈，榖曰穫。言已種植衆芳，幸其枝葉茂長，實核成熟，願待天時，吾將穫取收藏，而饗其功也。以言君亦冝蓄養衆賢，以時進用，而恃仰其治也。文選竢作俊。"
                },
                {
                    "paragraph": "雖萎絶其亦何傷兮，",
                    "zhushu": "萎，病也。絶落也。𥙷曰萎，草木枯死也。於危切。"
                },
                {
                    "paragraph": "哀衆芳之蕪穢。",
                    "zhushu": "言已所種芳草，當刈未刈，蚤有霜雪，枝葉雖蚤萎病絶落，何能傷於我乎？哀惜衆芳摧折，枝葉蕪穢而不成也。以言巳脩行忠信，兾君任用，而遂斥弃，則使衆賢志士夫其所也。五臣云：言我積行爲讒邪所害見逐，亦猶植芳草，爲霜露所傷而落，雖如是，於我亦何能傷，但恐衆賢志士見而蕪穢，不自脩也。𥙷曰：蕪，荒也。穢，惡也。"
                },
                {
                    "paragraph": "衆皆競進以貪婪𠔃，",
                    "zhushu": "競，泣也。愛財曰貪，愛食曰婪。以，一作而。𥙷曰並逐曰競。婪，盧含切。"
                },
                {
                    "paragraph": "憑不猒乎求索。",
                    "zhushu": "憑，滿也。楚人名滿曰慿。言在位之人，無有清㓗之志，皆並進取，貪婪於財利，中心雖滿，猶復求索，不知猒飽也。憑，一作慿。𥙷曰：憑，皮氷切。索，求也。書序曰：八卦之說，謂之八索。徐邈讀作蘇故切，則索亦有素音。"
                },
                {
                    "paragraph": "羌内恕己以量人𠔃，",
                    "zhushu": "羌，楚人語詞也，猶言卿何爲也。以心揆心爲恕。量，度也。補曰：羌，去羊切，楚人發語端也。文選注云：羌，乃也。一云：歎聲也。量，力香切。"
                },
                {
                    "paragraph": "各興心而嫉妬。",
                    "zhushu": "興，生也。害賢爲嫉，害色爲妬。言在位之臣，心皆貪婪，内以其志恕度他人，謂與已不同，則各生嫉妬之心，推棄清㓗，使不得用也。故外傳曰：太山之鴟，鳴嚇鴛雛。此之謂也。興心，文選誤作與心。五臣云：貪婪之人，乃内恕於己，以量度它人，謂與己同貪，若否，則各生嫉妬之心，讒𧮂之，使不得進用。𥙷曰：貪婪之人，不知其非，自恕以度人，謂君子亦有競進求索之心，故各興心而嫉妬也。"
                },
                {
                    "paragraph": "忽馳騖以追逐𠔃，",
                    "zhushu": "五臣云：忽，急也。馳，一作駝。補曰：騖，亂馳也。"
                },
                {
                    "paragraph": "非余心之所急。",
                    "zhushu": "言衆人所以馳騖惶遽者，爭追逐權貴，求財利也，故非我心之所急。衆人急於財利，我獨急於仁義也。"
                },
                {
                    "paragraph": "老冉冉其將至𠔃，",
                    "zhushu": "七十曰老。冉冉，行皃。五臣云：冉冉，漸漸也。"
                },
                {
                    "paragraph": "恐脩名之不立。",
                    "zhushu": "立，成也。言人年命冉冉而行，我之衰老，將以來至，恐脩身建德，而功不成名不立也。論語曰：君子疾没丗而名不稱焉。屈原建志清白，貪流名於後丗也。𥙷曰：脩，名。脩，㓗之名也。屈子非貪名者，然無善名以傳丗，君子所耻。故孔子曰：伯夷、叔齊餓于首陽之下，民到于今稱之。脩與修同，古書通用。"
                },
                {
                    "paragraph": "朝飲木蘭之墜露𠔃，",
                    "zhushu": "墜，墮也。"
                },
                {
                    "paragraph": "夕餐秋菊之落英。",
                    "zhushu": "英，華也。言已且飲香木之墜露，吸正陽之津液；暮食芳菊之落華，吞正隂之精蘂，動以香淨，自潤澤也。餐，一作飡。五臣云：取其香㓗，以合己之德。𥙷曰：飲，啜也，音䕃。餐，吞也，七安切。秋花無自落者，當讀如我落其實而取其華之落。魏文帝云：芳菊含乾坤之純和，體芬芳之淑氣，故屈原悲冉冉之將老，思食秋菊之落英。輔體延年，莫斯之貴。"
                },
                {
                    "paragraph": "苟余情其信姱以練要兮，",
                    "zhushu": "苟，誠也。練，簡也。五臣云：苟，且。姱，大。練，擇也。且，信大。擇道要而行。𥙷曰：信姱，言實好也。與信芳、信美同意。姱，苦𤓰切。要，於𥬇切。"
                },
                {
                    "paragraph": "長顑頷亦何傷。",
                    "zhushu": "顑頷，不飽皃，言己飲食清㓗，誠欲使我形皃信而美好，中心簡練，而合於道要，雖長顑頷，飢而不飽，亦何所傷病也。何者？衆人苟欲飽於財利，己獨欲飽於仁義也。𥙷曰：言我中情實美，又擇要道而行，雖顔色憔悴，形容枯槁，亦何傷乎？彼先口體而後仁義，豈知要者？或曰：有道者雖貧賤而容皃不枯，屈原何爲其顑頷也？曰：當是時，國削而君辱，原獨得不憂乎？顑，虎感切。頷，戸感切，又上占湛切，下魚檢切。顑頷，食不飽，面黃皃。頷，一作頷，音同。"
                },
                {
                    "paragraph": "擥木根以結茝兮，",
                    "zhushu": "擥，持也。根以喻本。文選擥作掔。𥙷曰掔，啓妍切，亦持也。荀子云：蘭槐之根是爲芷。注云：苗名蘭槐，根名芷。然則木根與茝，皆喻本也。"
                },
                {
                    "paragraph": "貫薜荔之落蘂。",
                    "zhushu": "貫，累也。薜荔，香草也，縁木而生。蘂，實也。累香草之實，執持忠信皃也。言已施行，常擥木引堅，據持根木，又貫累香草之實，執持忠信，不爲華飾之行也。五臣云：貫，拾也。蘂，花心也。言我持木之本，佩結香草，拾其花心，以表己之忠信。𥙷曰：薜，蒲計切。荔，郎計切。山海經：小華之山，其草多薜荔，狀如烏韭，而生於石上。注云：亦縁木生。管子云：薜荔白芷，蘪蕪椒連，五臭所校。校，謂馨烈之銳。前漢樂章云：都荔遂芳。謂都良、薜荔俱有芬芳也。花外曰蕚，内曰蘂。蘂，花𩰄頭㸃也。"
                },
                {
                    "paragraph": "矯菌桂以紉蕙兮，",
                    "zhushu": "矯，直也。五臣云：矯，舉也。舉此香木以自以。𥙷曰：九章云：檮木蘭以矯蕙。"
                },
                {
                    "paragraph": "索胡繩之纚纚。",
                    "zhushu": "胡繩，香草也。纚纚，索好皃。言己行雖據履根木，猶復矯直菌桂芬香之性，紉索胡繩，令之澤好，以善自約束，終無懈倦也。補曰：說文：索，昔各切。草有莖葉，可作繩索。纚，所綺切。"
                },
                {
                    "paragraph": "謇吾法夫前脩𠔃，非世俗之所服。",
                    "zhushu": "言我忠信謇謇者，乃上法前世逺賢，固非今時俗人之所服行也。一云：謇，難也。言己服飾雖爲難法，我倣前賢以自脩㓗，非本今世俗人之所服佩。文選謇作蹇，世作時。五臣云：蹇，難也。前脩，謂前代脩習道德之人。服，用也。言我所以遭難者，吾法前脩道德之人，故不爲代俗所用。補曰：謇，又訓難易之難，非蹇難之字也。世所傳楚詞，唯王逸本最古。凡諸本異同，皆當以此爲正。又李善注本有以世爲時、爲代，以民爲人之𩔖，皆避唐諱，當從舊本。"
                },
                {
                    "paragraph": "雖不周於今之人𠔃，",
                    "zhushu": "周，合也"
                },
                {
                    "paragraph": "，願依彭咸之遺則。",
                    "zhushu": "彭咸，殷賢大夫，諫其君不聽，自投水而死。遺，餘也。則，法也。言己所行忠信，雖不合於今之世，願依古之賢者彭咸餘法，以自率厲也。𥙷曰：顔師古云：彭咸，殷之介士，不得其志，投江而死。按屈原死於頃襄之世，當懷王時，作離騷，已云願依彭咸之遺則，又曰：吾將從彭咸之所居。盖其志先定，非一時忿懟而自沈也。反離騷曰：弃由𣆀之所珎𠔃，摭彭咸之所遺。豈知屈子之心哉！"
                },
                {
                    "paragraph": "長太息以掩涕𠔃，哀民生之多艱。",
                    "zhushu": "艱，難也。言已自傷所行不合於世，將効彭咸，沈身於淵，乃太息長悲，哀念萬民，受命而生，遭過多難，以隕其身。申生雉經，子胥沈江，是謂多難也。五臣云：太息掩涕，哀此萬姓遭輕薄之俗，而多屯難。補曰：掩涕，猶𢪛淚也。逺遊曰：哀民生之長勤。與此意同。"
                },
                {
                    "paragraph": "余雖好脩姱以鞿羈𠔃，",
                    "zhushu": "鞿覊，以馬自喻。韁在口曰鞿，革絡頭曰羈，言爲人所係累也。五臣云：言我雖習前人之大道，而爲讒人所銜勒。補曰：鞿，居依切。羈，居冝切。下文云：余獨好脩以爲常。脩姱，謂脩㓗而姱美也。"
                },
                {
                    "paragraph": "謇朝誶而夕替。",
                    "zhushu": "誶，諫也。詩曰：誶予不顧。替，廢也。言己雖有絶逺之智，姱好之姿，然以爲讒人所鞿羈而係累矣，故朝諫謇謇於君，夕暮而身廢弃也。補曰：誶音䆳，又音信，今詩作訊。訊，告也。"
                },
                {
                    "paragraph": "旣替余以蕙纕𠔃，",
                    "zhushu": "纕，佩帶也。補曰：纕，息羊切。下云：解佩纕以結言。"
                },
                {
                    "paragraph": "又申之以攬茝。",
                    "zhushu": "又，復也。言君所以廢弃己者，以余帶佩衆香，行以忠正之故也。然猶復重引芳茝，以自結束，執志彌篤也。一云又申之㩜茝。五臣云：申，重也。攬，持也。"
                },
                {
                    "paragraph": "亦余心之所善𠔃，雖九死其猶未悔。",
                    "zhushu": "悔，恨也。言己履行忠信，執守清白，亦我中心之所美善也。雖以見過，支解九死，終不悔恨。五臣云：九，數之極也。以此遇害，雖九死無一生，未足悔恨。"
                },
                {
                    "paragraph": "怨靈脩之浩蕩𠔃，",
                    "zhushu": "上政迷亂則下怨，父行悖惑則子恨。靈脩，謂懷王也。浩，猶浩浩，蕩，猶蕩蕩，無思慮皃也。詩曰：子之蕩𠔃。補曰：今詩作湯。湯，蕩也。孔子曰：詩可以怨。孟子曰：小弁之怨，親親也。親之過大而不怨，是愈䟽也。屈原於懷王，其猶小弁之怨乎？"
                },
                {
                    "paragraph": "終不察夫民心。",
                    "zhushu": "言己所以怨恨於懷王者，以其用心浩蕩，驕敖放恣，無有思慮，終不省察萬民善惡之心，故朱紫相亂，國將傾危也。夫君不思慮，則忠臣被誅；忠臣被誅，則風俗怨而生逆暴，故民心不可不熟察之也。民，一作人。五臣云：浩蕩，法度壞皃。言我怨君法度廢壞，終不察衆人悲苦。"
                },
                {
                    "paragraph": "衆女嫉余之蛾眉𠔃，",
                    "zhushu": "衆女，謂衆臣。女，隂也。無專擅之義，猶君動而臣隨也，故以喻臣。蛾眉，好皃，蛾，一作娥。補曰：反離騷云：知衆嫮之疾妬𠔃，何必揚纍之蛾眉。此亦班孟堅、顔之推以爲露才揚己之意。夫冶容誨淫，目挑心與，孟子所謂不由其道者，而以汚原，何哉？詩人稱莊姜之賢曰螓首蛾眉，盖言其質之美耳。師古云：蛾眉，形若蠶蛾眉也。"
                },
                {
                    "paragraph": "謡諑謂余以善淫。",
                    "zhushu": "謡，謂毀也。諑，猶𧮂也。淫，邪也。言衆女嫉妬蛾眉美好之人，𧮂而毀之，謂之羙而淫，不可信也。猶衆臣嫉妬忠正，言己淫邪不可任也。以，一作之。五臣云：讒邪之人，謂我善爲淫亂。𥙷曰：謡，音遥。爾雅：徒歌謂之謡，謂謡言也。諑，竹角切。方言云：諑，愬也。楚以南謂之諑。言衆女競爲謡言，以𧮂愬我。彼淫人也，而謂我善淫，所謂恕己以量人。"
                },
                {
                    "paragraph": "固時俗之工巧𠔃，偭規矩而改錯。",
                    "zhushu": "偭，背也。圓曰規，方曰矩。改，更也。錯，置也。言今世之工，才知強巧，皆去規矩，更造方圎，必失堅固，敗材木也。以言佞臣巧於言語，背違先聖之法，以意妄造，必亂政治，危君國也。五臣云：規矩，法則也。𥙷曰：偭，音面。賈𧨏云：偭梟獺以隱處。錯音措。"
                },
                {
                    "paragraph": "背繩墨以追曲𠔃，",
                    "zhushu": "追，猶隨也。繩墨，所以正曲直。𥙷曰：背，違也。墨，度名也。五尺曰墨。追，古隨字。"
                },
                {
                    "paragraph": "競周容以爲度。",
                    "zhushu": "周，合也。度，法也。言百上不循䋲墨之直道，隨從曲木，屋必傾危而不可居也。以言人臣不脩仁義之道，背弃忠直，隨從枉佞，苟合於丗，以求容媚，以爲常法，身必傾危而被刑戮也。𥙷曰：偭規矩而改錯者，反常而妄作；背繩墨以追曲者，枉道以從時。"
                },
                {
                    "paragraph": "忳鬱邑余侘傺𠔃，",
                    "zhushu": "忳，憂皃，侘傺，失志皃。侘，猶堂堂立皃也。傺，住也。楚人名住曰傺。邑。一作悒。一木注云：忳，自念皃。五臣云：忳鬰，憂思皃。悒，不安也。𥙷曰：忳，徒渾切，悶也。鬱邑，憂皃。不文曰：曽歔欷余鬱邑𠔃。五巨以忳鬱爲句絶，誤矣。侘，敕加切。傺，丑利切，又上勑駕切，下勑界切。方言云：傺，逗也。南楚謂之傺。郭璞云：逗，即今住字。"
                },
                {
                    "paragraph": "吾獨窮困乎此時也。",
                    "zhushu": "言我所以忳忳而憂，中心鬰邑，悵然住立而失志者，以不能隨從丗俗，屈求容媚，故獨爲時人所窮困。憂，一作自念，一無也字。"
                },
                {
                    "paragraph": "寧溘死以流亡𠔃，",
                    "zhushu": "溘，猶奄也。以，一作而，奄，一作晻，下注同。𥙷曰：溘，奄忽也，渴合切。"
                },
                {
                    "paragraph": "余不忍爲此態也。",
                    "zhushu": "言我寧奄然而死，形體流亡，不忍以中正之性，爲邪淫之態。一無也字。"
                },
                {
                    "paragraph": "鷙鳥之不羣𠔃？",
                    "zhushu": "鷙，執也。謂能執伏衆鳥，鷹鸇之𩔖也，以喻忠正。𥙷曰鷙，脂利切，擊鳥也。月令曰：鷹隼蚤。"
                },
                {
                    "paragraph": "自前丗而固然。",
                    "zhushu": "言鷙鳥執志剛厲，特處不羣，以言忠正之士，亦執分守節，不隨俗人，自前丗固然，非獨於今，比干、伯夷是也。李善文選世作代。"
                },
                {
                    "paragraph": "何方圜之能周𠔃，夫孰異道而相安？",
                    "zhushu": "言何所有圜鑿受方枘而能合者，誰有異道而相安耶？言忠佞不相爲謀也。圜，一作圎，周，一作同，一云方鑿受圎枘。"
                },
                {
                    "paragraph": "屈心而抑志𠔃，",
                    "zhushu": "抑，案也。補曰：案，讀若按。"
                },
                {
                    "paragraph": "忍尤而攘詬。",
                    "zhushu": "尤，過也。攘，除也。詬，恥也。言己所以能屈案心志，含忍罪過而不去者，欲以除去恥辱，誅讒佞之人，如孔子誅少正卯也。釋文詬作訽，𥙷曰：詬、訽，並呼漏切，又古豆切。禮記曰：以儒相詬病。詬病，恥辱也。"
                },
                {
                    "paragraph": "伏淸白以死直𠔃，固前聖之所厚。",
                    "zhushu": "言土有伏淸白之志，以死忠直之節者，固乃前丗聖王之所厚哀也。故武王伐紂，封比干之墓，表商容之閭也。補曰：比干諫而死，孔子稱仁焉，厚之也。"
                },
                {
                    "paragraph": "悔相道之不察𠔃，",
                    "zhushu": "悔，恨也。相，視也。察，審也。補曰：相。息亮切。"
                },
                {
                    "paragraph": "延佇乎吾將反。",
                    "zhushu": "延，長也。佇，立皃。詩曰：佇立以泣。言已自悔恨，相視事君之道不明審，當若比干伏節死義，故長立而望，將欲還反，終已之志也。補曰：佇，直吕切。乆，立也。異姓事君，不合則去；同姓事君，有死而已。屈原去之，則是不察於同姓事君之道，故悔而欲反也。"
                },
                {
                    "paragraph": "回朕車以復路𠔃，",
                    "zhushu": "回，旋也。路，道也。回，一作迴。"
                },
                {
                    "paragraph": "及行迷之未逺。",
                    "zhushu": "迷，誤也。言乃旋我之車，以反故道，及己迷誤欲去之路，尚未甚逺也。同姓無相去之義，故屈原遵道行義，欲還歸也。"
                },
                {
                    "paragraph": "歩余馬於蘭皐𠔃，",
                    "zhushu": "歩，徐行也。澤曲曰皐。詩云：鶴鳴于九皐。補曰：皐，九折澤也。一云：澤中水溢出所爲坎。招䰟曰：皐蘭被徑。"
                },
                {
                    "paragraph": "馳椒丘且焉止息。",
                    "zhushu": "土髙四墮曰椒丘。言已欲還，則徐歩我之馬於芳澤之中，以觀聽懷王，遂馳髙丘而止息，以湏君命也。馳，一作駝。五臣云：椒丘，丘土有椒也。行息依蘭椒，不忘芳香，以自㓗也。補曰：司馬相如賦云：椒丘之闕。服䖍云：丘名。如淳云：丘多椒也。按：椒，山顚也。此以椒丘對蘭皐，則冝從如淳、五臣之說。焉，語𦔳，尤䖍切。"
                },
                {
                    "paragraph": "進不入以離尤𠔃，退將復脩吾初服。",
                    "zhushu": "退，去也。言已誠欲遂進，竭其忠誠，君不肯納，恐重過禍，故將復去，脩吾初始淸㓗之服也。一無復字。五臣云：尤，過也。𥙷曰：九章云：欲儃佪以干傺𠔃，恐重患而離尤。離，遭也。曹植七啓曰：願反初服，從子而歸。"
                },
                {
                    "paragraph": "製芰荷以爲衣𠔃，",
                    "zhushu": "製，裁也。芰，䔖也。秦人曰薢茩。荷，芙蕖也。𥙷曰：芰，竒寄切。生水中，葉浮水上，花黃白色。"
                },
                {
                    "paragraph": "雧芙蓉以爲裳。",
                    "zhushu": "芙蓉，蓮華也。上曰衣，下曰裳。言已進不見納，猶復裁製芰荷，集合芙蓉，以爲衣裳，被服愈㓗，脩善益明。雧，一作集。𥙷曰：爾雅曰：荷，芙蕖。注云：别名芙蓉。本草云：其葉名荷，其華未發爲菡蓞，已發爲芙蓉。芰荷，葉也，故以爲衣；芙蓉，華也，故以爲裳。反離騷云：衿芰茄之緑衣，被芙蓉之朱裳是也。北山移文曰：焚芰製而裂荷衣。盖用此語。薢茩，音皆苟。又上胡買切，下胡口切。"
                },
                {
                    "paragraph": "不吾知其亦已𠔃，茍余情其信芳。",
                    "zhushu": "五臣云：言君不知我，我亦將止，然我情實美。𥙷曰：芳，敷方切，香艸也。"
                },
                {
                    "paragraph": "髙余冠之岌岌𠔃，",
                    "zhushu": "岌岌，髙皃。𥙷曰：岌，魚及切。"
                },
                {
                    "paragraph": "長余佩之陸離。",
                    "zhushu": "陸離，猶㠁嵯，衆皃也。言己懷德不用，復髙我之冠，長我之佩，尊其威儀，整其服飾，以異於衆也。𥙷曰：許愼云：陸離，美好皃。顔師古云：陸離，分散也。九章云：帶長鋏之陸離𠔃，冠切雲之崔嵬。"
                },
                {
                    "paragraph": "芳與澤其雜糅𠔃，",
                    "zhushu": "芳，德之臭也。易曰：其臭如蘭。澤，質之潤也。玉堅而有潤澤。糅，雜也。𥙷曰：糅，女救切。"
                },
                {
                    "paragraph": "唯昭質其猶未虧。",
                    "zhushu": "唯，獨也。昭，明也。虧，歇也。言我外有芬芳之德，内有玉澤之質，二美雜㑹，兼在於己，而不得施用，故獨保明其身，無有虧歇而已。所謂道行則兼善天下，不用則獨善其身。虧，一作虧，其字從𠔃。五臣云：唯獨守其明㓗之質，猶未爲自虧損也。"
                },
                {
                    "paragraph": "忽反顧以遊目𠔃，",
                    "zhushu": "忽，疾皃。遊，一作游。"
                },
                {
                    "paragraph": "將徃觀乎四荒。",
                    "zhushu": "荒，逺也。言巳欲進忠信，以輔事君，而不見省，故怱然反顧而去，將遂游目往觀四荒之外，以求賢君也。五臣云：觀四荒之外，以求知己者，𥙷曰：爾雅：觚竹、北戸。西王母、曰下謂之四荒，皆四方昏荒之國。禮失而求諸野，當是時，國無人，莫我知者，故欲觀乎四荒，以求同志。此孔子浮海居夷之意。然原初未甞去楚者，同姓無可去之義故也。賈𧨏弔屈原云：𣉽九州而相其君𠔃，何必懷此都。失之矣。"
                },
                {
                    "paragraph": "佩𦆯紛其繁飾𠔃，",
                    "zhushu": "𦆯紛，盛皃。繁，衆也。𥙷曰：𦆯，匹賔切。"
                },
                {
                    "paragraph": "芳菲菲其彌章。",
                    "zhushu": "菲菲，猶勃勃，芬香皃也。章，明也。言已雖欲之四方荒逺，猶整飾儀容，佩玉𦆯紛而衆盛，忠信勃勃而愈明，終不以逺，故改其行。五臣云：佩忠信芳香之行，彌加明㓗。"
                },
                {
                    "paragraph": "民生各有所樂𠔃，余獨好脩以爲常。",
                    "zhushu": "言萬民禀天命而生，各有所樂，或樂諂佞，或樂貪淫，我獨好脩正直，以爲常行也。文選民作人。脩，一作循。𥙷曰：樂，魚敎切，欲也。下文云：汝何愽謇而好脩。又曰：苟中情其好脩。皆言好自脩㓗也。"
                },
                {
                    "paragraph": "雖體解吾猶未變𠔃，豈余心之可懲。",
                    "zhushu": "懲，艾也。言已好脩忠信，以爲常行，雖獲罪支解，志猶不艾也。豈，一作非，文選可作何。五臣云：言我執忠貞之心，雖遭支解，亦不能變，於我心更何所懼。懲，懼也。𥙷曰：解，古蟹切。說文：懲，㣻也。㣻與艾並音乂，謂懲創也。以可爲何，以懲訓懼，皆非是。"
                },
                {
                    "paragraph": "女𡡓之嬋媛𠔃，",
                    "zhushu": "女𡡓，屈原姊也。嬋媛，猶牽引也。一作撣援。𥙷曰：說文云：𡡓，女字也，音須。賈侍中說：楚人謂女曰𡡓，前漢有吕須，取此爲名。嬋媛音蟬爰。水經引𡊮崧云：屈原有賢姊，聞原放逐，亦來歸，喻令自寛全。郷人兾其見從，因名曰秭歸。縣北有原故宅，宅之東北有女須廟，擣衣石猶存。秭與姊同。觀女𡡓之意，盖欲原爲𡩋武子之愚，不欲爲史魚之直耳，非責其不能爲上官、椒、蘭也。而王逸謂女𡡓罵原以不與衆合，不承君意，誤矣。"
                },
                {
                    "paragraph": "申申其詈予。",
                    "zhushu": "申申，重也。言女𡡓見己施行不與衆合，以見放流，故來牽引數怒，重詈我也。詈，一作罵，予，一作余。五臣云：牽引古事而罵詈我。𥙷曰：論語曰：申申如也。申申，和舒之皃。女𡡓詈原，有親親之意焉。九歌云女嬋媛𠔃爲余太息是也。予，音與，叶韻。"
                },
                {
                    "paragraph": "曰鮌婞直以亡身𠔃，",
                    "zhushu": "曰，女，𡡓詞也。鮌，堯臣也。帝繫曰：顓頊後五丗而生鮌。婞，很也。鮌，亦作鯀，一作𩩌。文選亡作方。補曰：婞，下頂切。東坡曰：史記：殛鯀於羽山，以變東夷。楚詞：鮌婞直以亡身。則鮌盖剛而犯上者耳。若小人也，安能以變四夷之俗哉？如左氏之言，皆後丗流傳之過。九章亦云：行婞直而不豫𠔃，鮌功用而不就。"
                },
                {
                    "paragraph": "終然殀乎羽之野。",
                    "zhushu": "蚤死曰殀。言堯使鮌治洪水，婞很自用，不順堯命，乃殛之羽山，死於中野。女𡡓比屈原於鮌，不順君意，亦將遇害也。殀，一作天，一云羽山之野。補曰：羽山，東裔，在海中，殀，殁也，於矯切。鮌遷羽山，三年然後死。事見天問。左傳曰：其神化爲黃能，入于羽淵。"
                },
                {
                    "paragraph": "汝何愽謇而好脩𠔃，紛獨有此姱節。",
                    "zhushu": "女𡡓數諫屈原，言汝何爲獨愽采往古，好脩謇謇，有此姱異之節，不與衆同，而見憎惡於丗也。文選作蹇。五臣云：汝何愽采古道，於蹇難之丗，好脩直節，獨爲姱大之行。補曰：愽謇，當如逸說。紛，盛皃。姱，苦𤓰切，好也。"
                },
                {
                    "paragraph": "薋菉葹以盈室𠔃，",
                    "zhushu": "薋，蒺蔾也。菉，王芻也。葹，枲耳也。詩曰：楚楚者薋。又曰：終朝采菉。三者皆惡草，以喻讒佞盈滿於側者也。𥙷曰：今詩薋作茨，菉作緑。薋，音甆。爾雅亦作茨。布地蔓生，細葉，子有三角，刺人。易：據于蒺蔾，言其凶傷。詩牆有茨，以刺梗穢。菉，音録。爾雅云：菉，王芻。菉，蓐也。本草云：藎草，葉似竹而細薄，莖亦圎小，生平澤溪澗之側，俗名菉蓐草。葹，商支切，形似䑕耳，詩人謂之卷耳，爾雅謂之苓耳，廣雅謂之枲耳。皆以實得名。本草：枲耳。一名葹。"
                },
                {
                    "paragraph": "判獨離而不服。",
                    "zhushu": "判，别也。女𡡓言衆人皆佩薋、菉、枲耳，爲讒佞之行，滿於朝庭，而獲富貴，汝獨服蘭蕙，守忠直，判然離别，不與衆同，故斥弃也。"
                },
                {
                    "paragraph": "衆不可戸說𠔃，孰云察余之中情。",
                    "zhushu": "屈原外困羣佞，内被姊詈，知丗莫識。言己之心志所執，不可戸說人告，誰當察我中情之善否也。𥙷曰：管子曰：聖人之治於丗，不人告也，不戸說也。淮南子曰：口辨而戸說之。"
                },
                {
                    "paragraph": "世並舉而好朋兮，",
                    "zhushu": "朋，黨也。𥙷曰：說文：朋，古鳳字。鳳飛，群鳥從以萬數，故以爲朋黨字。"
                },
                {
                    "paragraph": "夫何焭獨而不予聽？",
                    "zhushu": "焭，孤也。詩曰：哀此焭獨。言世俗之人，皆行佞僞，相與朋黨，並相薦舉。忠直之士，孤焭特獨，何肯聽用我言，而納受之也。焭，一作㷀，予，一作余。𥙷曰：焭，渠營切，今詩作惸，聽，平聲。"
                },
                {
                    "paragraph": "依前聖以節中兮，",
                    "zhushu": "節，度。文選以作之。"
                },
                {
                    "paragraph": "喟憑心而歷兹。",
                    "zhushu": "喟，歎也。歷，數也。言己所言，皆依前世聖人之法，節其中和，喟然舒憤懣之心，歷數前世成敗之道，而爲此詞也。憑，一作慿，一作馮。五臣云：中，得也。歷，行也。憑，滿也。言我依前代聖賢節度，而不得用，故歎息憤懣，而行澤畔矣。𥙷曰：喟，丘愧切。方言云：憑，怒也，楚曰憑。注云：恚，盛皃。引楚詞康回慿怒，皮氷切。列子曰：帝馮怒。莊子曰：侅溺於馮氣。說文云：馮。懣也。並音憤。喟憑心而歷兹者。歎逢時之不幸也。歷，猶逢也。下文云：委厥美而歷兹。意與此同。"
                },
                {
                    "paragraph": "濟沅湘以南征兮，",
                    "zhushu": "濟，渡也。沅，湘，水名。征，行也。𥙷曰：沅音元。山海經云：湘水出帝舜葬東，入洞庭下。沅水出象郡鐔城西，東注江，合洞庭中。後漢志：武陵郡有臨沅縣，南臨元水，水源出牂牁且蘭縣，至郡界分爲五谿。又：零陵郡陽朔山，湘水出。水經云：沅水下注洞庭，方㑹於江。湘中記云：湘水之出於陽朔，則觴爲之舟，至洞庭，則日月若出入於其中。"
                },
                {
                    "paragraph": "就重華而敶詞。",
                    "zhushu": "重華，舜名也。帝繫曰：瞽叟生重華，是爲帝舜，葬於九疑山，在沅、湘之南。言已依聖王法而行，不容於世，故欲渡沅、湘之水，南行就舜，敶詞自說，稽疑聖帝，兾聞祕要，以自開悟也。一作陳辭。𥙷曰：敶，列也。先儒以重華爲舜名。按書云：有鰥在下，曰虞舜，與帝之咨禹一也。則舜非謚也，名也。又曰：若稽古帝舜曰重華，與堯爲放勲一也，則重華非名也，號也。羣臣稱帝不稱堯，則堯爲名；帝稱禹不稱文命，則文命爲號。伊尹稱尹躬曁湯，則湯號也。湯自稱予小子履，則履名也。楚詞屢言堯、舜、禹、湯，今辨干此天下明德，皆自虞帝始，其於君臣之際詳矣，故原欲就之而敶詞也。"
                },
                {
                    "paragraph": "啓九辯與九歌兮，",
                    "zhushu": "啓，禹子也。九辯、九歌，禹樂也。言禹平治水土，以有天下，啓能承先志，纉叙其業，育養品𩔖，故九州之物，皆可辯數，九功之德，皆有大序，而可歌也。左氏傳曰：六府三事，謂之九功。九功之德，皆可歌也，謂之九歌。水、火、金、木、土、榖，謂之六府；正德、利用、厚生，謂之三事。𥙷曰：山海經云：夏后上三嬪于天，得九辯與九歌以下。注云：皆天帝樂名，啓登天而竊以下用之。天問亦云：啓𣗥賔商，九辯、九歌。王逸不見山海經，故以爲禹樂。五臣又云：啓，開也。言禹開樹此樂，謬矣。騷經、天問多用山海經，而劉勰辨騷，以康回傾地、夷羿弊曰爲譎怪之談，異乎經典。如髙宗夢得說，姜嫄履帝敏之𩔖，皆見於詩書，豈誣也哉？"
                },
                {
                    "paragraph": "夏康娛以自縱。",
                    "zhushu": "夏康，啓子太康也。娯，樂也。縱，放也。"
                },
                {
                    "paragraph": "不顧難以圖後兮，五子用失乎家巷。",
                    "zhushu": "圖，謀也。言太康不遵禹、啓之樂，而更作淫聲，放縱情慾，以自娛樂，不顧患難，不謀後世，卒以失國，兄弟五人，家居閭巷，失尊位也。尚書序曰：太康失國，昆弟五人，須于洛汭，作五子之歌。此佚篇也。巷，一作居。𥙷曰：書云：太康尸位，以逸豫滅厥德，𥠖民咸貳。乃盤游無度，畋于有洛之表，十旬弗反。有窮后羿因民弗忍，距于河，厥第五人，御其母以從。徯干洛之汭，五子咸怨，述大禹之戒以作歌。逸不見全書，故以爲佚篇。它皆放此。難，乃旦切，巷，里中道也。此言太康娛樂放縱，以至失邦耳。逸云：不遵啓樂，更作淫聲。未知所據。且太康不反，國人立其弟仲康。仲康死，子相立，則五子豈有家居閭巷之理？盖仲康以來，羿勢曰盛，王者備位而已。五子之失乎家巷，太康實使之。"
                },
                {
                    "paragraph": "羿淫遊以佚畋兮，",
                    "zhushu": "羿，諸侯也。畋，獵也。一作田。𥙷曰：羿，五計切。說文云：帝嚳射官也。夏少康滅之。賈逵云：羿之先祖也，爲先王射官。帝嚳時有羿，堯時亦有羿。羿是善射之號。此羿，商時諸侯，有窮后也。"
                },
                {
                    "paragraph": "又好射夫封狐。",
                    "zhushu": "封狐，大狐也。言羿爲諸侯，荒淫遊戲，以佚畋獵，又射殺大狐，犯天之孽，以亡其國也。𥙷曰：射，食亦切，弓弩發也。天問云：帝降夷羿，革孽夏民，馮珧利决，封狶是射。"
                },
                {
                    "paragraph": "固亂流其鮮終兮，",
                    "zhushu": "鮮，少也。固一誤作國，鮮，一作尠。"
                },
                {
                    "paragraph": "浞又貪夫厥家。",
                    "zhushu": "浞，寒浞，羿相也。婦謂之家。言羿因夏衰亂，代之爲政，娱樂畋獵，不恤民事，信任寒浞，使爲國相，足行媚於内，施賂於外，樹之詐慝，而專其權勢。羿畋將歸，使家臣逢䝉射而殺之，貪取其家，以爲己妻。羿以亂得政，身即滅亡，故言鮮終。𥙷曰：浞，食角切。傳曰：以德和民，不聞以亂。以亂易亂，其流鮮終。浞、澆之事是也。"
                },
                {
                    "paragraph": "澆身被服強圉兮，",
                    "zhushu": "澆，寒浞子也。強圉，多力也。澆，一作奡，一云被於彊圉。𥙷曰：澆，五弔切。論語曰：羿善射，奡盪舟，俱不得其死然。奡，即澆也，五耗切，聲轉字異。詩曰：曽是彊禦。彊禦，彊梁也。"
                },
                {
                    "paragraph": "縱欲而不忍。",
                    "zhushu": "縱，放也。言浞取羿妻而生澆，彊梁多力，縱放其情，不忍其慾，以殺夏后相也。一本欲下有殺字。𥙷曰：左傳云：昔有過澆，殺斟灌以伐斟尋，滅夏后相。杜預云：相失國，依於二斟，爲澆所滅。"
                },
                {
                    "paragraph": "日康娛而自忘兮，",
                    "zhushu": "康，安也。而，一作以。"
                },
                {
                    "paragraph": "厥首用夫顚隕。",
                    "zhushu": "首，頭也。自上下曰顚。隕，墜也。言澆、旣滅殺夏后相，安居無憂，日作淫樂，忘其過惡，卒爲相子少康所誅，其頭顚隕而墜地。自此以上，羿、澆、寒浞之事，皆見於左氏傳。夫，一作以，一無夫字。𥙷曰：顚，倒也。釋文作巓。隕，從髙下也。左傳云：昔有夏之方衰，后羿自鉅遷于窮石，因夏民以代夏政。恃其射也，不脩民事，而淫于原獸。寒浞，伯明氏之讒子弟也，信而使之，以爲己相。浞行媚于内，施賂于外，愚弄其民，而虞羿干田，樹之詐慝，以取其國家，内外咸服。羿猶不悛，將歸自田，家衆殺而亨之，靡奔有鬲氏。浞因羿室，生澆及豷。恃其讒慝詐僞，而不德干民，使澆用師，滅斟灌及斟尋氏。靡自有鬲氏收二國之燼，以滅浞而立少康。少康滅澆于過，后杼滅豷，干戈有窮，由是遂亡。論語兼義云：羿逐后相自立，相依二斟，夏祚猶尚未滅。及寒泥殺羿，因羿室而生澆。澆長大，自能用師，始滅后相。相死之後，始生少康，少康生杼，杼又年長，始堪誘豷，方始滅浞而立少康。計太康失邦，及少康紹國，向有百載，乃滅有窮。而夏本紀云：仲康崩，子相立。相崩，子少康立。都不言羿、浞之事，是馬遷之踈也。"
                },
                {
                    "paragraph": "夏桀之常違兮，",
                    "zhushu": "桀、夏之亡王也。五臣云：言常背天違道。"
                },
                {
                    "paragraph": "乃遂焉而逢殃。",
                    "zhushu": "殃，咎也。言夏桀上偝於天道，下逆於人理，乃遂以逢殃咎，終爲殷湯所誅滅。"
                },
                {
                    "paragraph": "后辛之菹醢兮，",
                    "zhushu": "后，君也。辛，殷之亡王紂名也。藏菜曰菹，肉醬曰醢。菹，一作𦵔。五臣云：𦵔醢，肉醬也。𥙷曰菹，臻魚切。說文：酢菜也。一曰：麋鹿爲菹。𧅱菹之稱，菜肉通。醢音海。爾雅曰：肉謂之醢。"
                },
                {
                    "paragraph": "殷宗用而不長。",
                    "zhushu": "言紂爲無道，殺北干，醢梅伯。武王杖黃𨱆，行天罰，殷宗遂絶，不得長乆也。而，一作之。𥙷曰：禮記云：昔殷紂亂天下，脯鬼侯以饗諸侯。史記曰：紂醢九侯，脯鄂侯。淮南子云：醢鬼侯之女，𦵔梅伯之骸。"
                },
                {
                    "paragraph": "湯禹儼而祗敬兮，",
                    "zhushu": "儼，畏也。祗，敬也。儼，一作嚴。𥙷曰：禮記曰：儼若思。儼，亦作嚴，並魚檢切。"
                },
                {
                    "paragraph": "周論道而莫差。",
                    "zhushu": "周，周家也。差，過也。言殷湯、夏禹、周之文王，受命之君，皆畏天敬賢，論議道德，無有過差，故能獲夫神人之𦔳，子孫䝉其福祐也。五臣云：湯、禹、周文，皆儼肅祗敬，論議道德，無有差殊，故得永年。𥙷曰：道，治道也。言周則包文、武矣。差，舊讀作蹉。五臣以爲差殊，非是。"
                },
                {
                    "paragraph": "舉賢而授能兮，",
                    "zhushu": "一云舉賢才。"
                },
                {
                    "paragraph": "循繩墨而不頗。",
                    "zhushu": "頗，傾也。言三王選士，不遺幽陋，舉賢用能，不顧左右，行用先聖法度，無有傾失，故能綏萬國，安天下也。易曰：無平不頗也。五臣云：無有頗僻。循，一作脩，頗，一作陂。𥙷曰：思𤣥賦江引楚詞：遵繩墨而不頗，遵，亦循也，作脩非是。易泰卦云：無平不陂。陂，一音頗，滂禾切。"
                },
                {
                    "paragraph": "皇天無私阿兮，",
                    "zhushu": "竊愛爲私，所私爲阿。一云所祐爲阿。"
                },
                {
                    "paragraph": "覽民德焉錯輔。",
                    "zhushu": "錯，置也。輔，佐也。言皇天神明，無所私阿，觀萬民之中有道德者，因置以爲君，使賢能輔佐，以成其志。故桀爲無道，傳與湯；紂爲淫虐，傳與文王。德，一作惪，文選民作人。𥙷曰：焉，語𦔳。錯，七故切。上天佑之，爲生賢佐，故曰錯輔。"
                },
                {
                    "paragraph": "夫維聖哲以茂行兮，",
                    "zhushu": "哲，智也。茂，盛也。補曰：行，下孟切。"
                },
                {
                    "paragraph": "苟得用此下土。",
                    "zhushu": "苟，誠也。下土，謂天下也。言天下之所立者，獨有聖明之智，盛德之行，故得用事天下，而爲萬民之主。𥙷曰：睿作聖，明作哲。聖哲之人，以有甚盛之行，故能使下土爲我用。詩曰：奄有下土。"
                },
                {
                    "paragraph": "瞻前而顧後兮，",
                    "zhushu": "瞻。觀也。顧。視也。前謂禹、湯。後謂桀、紂。𥙷曰：說文：瞻，臨視也。顧，還視也。"
                },
                {
                    "paragraph": "相觀民之計極。",
                    "zhushu": "相，視也。計，謀也。極，窮也。言前觀湯、武之所以興，顧視桀、紂之所以亡，足以觀察萬民忠佞之謀，窮其眞爲也。民，一作人。𥙷曰：相，息亮切。言觀民之䇿，此爲至矣。計，䇿也。極，至也。相觀，重言之也。下文亦曰覽相觀於四極，與左傳尚猶有臭。書弗遑暇食語同。"
                },
                {
                    "paragraph": "夫孰非義而可用兮，孰非善而可服？",
                    "zhushu": "服，服事也。言世之人臣，誰有不行仁義而可任用，誰有不行信善而可服事者乎？言人非義則德不立，非善則行不成也。五臣云：服，用也。"
                },
                {
                    "paragraph": "阽余身而危死兮，",
                    "zhushu": "阽，猶危也。或云：阽，近也。言巳盡忠，近於危殆。一夲死下有節字。𥙷曰：阽，音簷，臨危也。小爾雅曰：疾甚謂之阽。前漢注云：阽，近邊欲墮之意。"
                },
                {
                    "paragraph": "覽余初其猶未悔。",
                    "zhushu": "言已正言危行，身將死亡，上觀初世伏節之賢士，我志所樂，終不悔恨也。五臣云：今觀我之初志，終竟行，猶未爲悔。"
                },
                {
                    "paragraph": "不量鑿而正枘兮，",
                    "zhushu": "量，度也。正，方也。枘，所以充鑿。𥙷曰：量，力香切。鑿，音漕。穿孔也。枘，而銳切。刻木端所以入鑿。淮南子云：良工漸乎矩鑿之中。"
                },
                {
                    "paragraph": "固前脩以菹醢。",
                    "zhushu": "言工不量度其鑿，而方正其枘，則物不固而木破矣。臣不度君賢愚，竭其忠信，則被罪過而身殆也。自前世脩名之人，以獲菹醢，龍逢、梅伯是也。菹，一作𦵔。五臣云：邪佞在前，忠賢何由能進？𥙷曰：九辯云：圜鑿而方枘兮，吾固知其鉏鋙而難入。夫邪佞在前，而已以正直當之，其君不察，得罪必矣。"
                },
                {
                    "paragraph": "曽歔欷余鬱邑兮，",
                    "zhushu": "曽，累也。歔欷，懼皃。或曰：哀泣之聲也。鬰邑，憂也。曾，一作增，邑，一作悒。𥙷曰：歔，許居切。欷，香衣、許毅二切。"
                },
                {
                    "paragraph": "哀朕時之不當。",
                    "zhushu": "言我累息而懼，鬱邑而憂者，自哀生不當舉賢之時，而值菹醢之世也。𥙷曰：當，平聲。"
                },
                {
                    "paragraph": "攬茹蕙以掩涕兮，",
                    "zhushu": "茹，柔耎也。攬，一作㩜，文選作掔。五臣云：茹，臭也。蕙，香草，以喻忠正之心。𥙷曰：茹。文選音汝。王篇云：茹，柔也。一曰菜茹。五臣以茹爲香，誤矣。吕氏春秋曰：以茹魚驅蠅，蠅愈至而不可禁。則茹又爲𦤀敗之名，非香也。"
                },
                {
                    "paragraph": "霑余襟之浪浪。",
                    "zhushu": "霑，濡也。衣眥謂之襟。浪浪，流皃也。言已自傷放在草澤，心悲泣下，霑濡我衣，浪浪而流，猶引取柔耎香草，以自掩拭，不以悲放，失仁義之則也。𥙷曰：爾雅：衣眥謂之襟。襟，交領也。浪，音郎。"
                },
                {
                    "paragraph": "跪敷衽以陳辭兮，",
                    "zhushu": "敷，布也。祍，衣前也。陳辭於重華，道羿、澆以下也，故下句云發軔於蒼梧也。辭，一作詞。𥙷曰跪，巨委切。爾雅䟽云：衽，裳際也。"
                },
                {
                    "paragraph": "耿吾旣得此中正。",
                    "zhushu": "耿，明也。言巳上覩禹、湯、文王脩德以興，下見羿、澆、桀、紂行惡以亡，中知龍逢、比干執履忠直，身以菹醢，乃長跪布衽，俛首自念，仰訴於天，則中心曉明，得此中正之道，精合眞人，神與化游，故設乗雲駕龍，周歷天下，以慰己情，緩幽思也。五臣云：明我得此中正之道。𥙷曰：言巳所以陳詞於重華者，以吾得中正之道，耿然甚明故也。反離騷云：吾馳江潭之㲹溢兮，將折𠂻乎重華。舒中情之煩或兮，恐重華之不纍與。余恐重華與沉江而死，不與投閣而生也。"
                },
                {
                    "paragraph": "駟玉虬以椉鷖兮，",
                    "zhushu": "有角曰龍，無角曰虬。鷖，鳳皇别名也。山海經云：鷖身有五采，而文如鳳，鳳，𩔖也。以爲車飾。虬，一作虯，椉，一作乗，鷖，一作翳。𥙷曰：言以鷖爲車，而駕以玉虬也。駟，一乗四馬也。虬，龍𩔖也，渠幽切。說文云：龍子有角者。相如賦云：六玉虯，謂駕六馬，以玉飾其鑣勒，有似玉虯也。鷖，於計、烏鷄二切。山海經云：九疑山有五彩之鳥，飛蔽一郷。五彩之鳥，翳鳥也。又云：蛇山有鳥，五色，飛蔽日，名鷖鳥。"
                },
                {
                    "paragraph": "溘埃風余上征。",
                    "zhushu": "溘，猶掩也。竢，塵也。言我設往行游，將乗王虬，駕鳳車，掩塵埃而上征，去離丗俗。逺，羣小也。𥙷曰：逺游去，掩孚雲而上征。故逸云：溘，猶掩也。按溘，奄忽也，渴合切。征，行也。言忽然風起，而余上征，猶所謂忍乎吾將行耳。"
                },
                {
                    "paragraph": "朝發軔於蒼梧𠔃，",
                    "zhushu": "軔，搘輪木也。蒼梧，舜所葬也。搘，一作支。𥙷曰軔，音刃。戰國䇿云：陛下甞軔車於趙矣。軔，止車之木，將行則發之。五臣以軔爲車輪，誤矣。山海經云：蒼梧山，舜葬于陽。帝丹朱葬干隂。禮記曰：舜葬於蒼梧之野。注云：舜征有苗而死，因葬焉。蒼梧於周，南越之地，今爲郡。如淳曰：舜葬九嶷，九嶷在蒼梧馮乗縣，故或曰舜葬蒼梧也。"
                },
                {
                    "paragraph": "夕余至乎縣圃。",
                    "zhushu": "縣圃，神山，在崑崙之上。淮南子曰：崑崙縣圃，維絶乃通天。言已朝發帝舜之居，夕至縣圃之上，受道聖王，而登神明之山。縣，一作懸，一無絶字，一本乃作絶。𥙷曰：縣音玄。山海經云：槐江之山，上多琅玕金玉，其陽多丹栗，隂多金銀。實帷帝之平圃，南望崑崙，其光熊熊，其氣魂魂。西望大澤，后稷所濳。平圃，即懸圃也。穆天子傳云：舂山之澤，清水出泉，温和無風，飛鳥百獸之所飲食，先王之所謂縣圃。水經云：崑崙說曰：崑崙之山三級：下曰樊桐，一名板松；二曰玄圃，一名閬風；上曰層城，一名天庭。層音增。淮南子言：傾宫旋室，懸圃、閬風。樊桐，在崑崙閶闔之中。樊音飯。又曰：崑崙之丘，或上倍之，是謂涼風之山，登之而不死；或上倍之，是謂懸圃之山，登之乃靈，能使風雨；或上倍之，乃維上天，登之乃神，是謂太帝之居。東方朔十洲記曰：崑崙山有三角，一角正北，上子北辰星之燿，名閬風巔；其一角正西，名曰玄圃臺；其一角正東，名曰崑崙宫。玄與縣古字通。天問曰：崑崙縣圃，其居安在？"
                },
                {
                    "paragraph": "欲少留此靈瑣兮，",
                    "zhushu": "靈以喻君。𤨏，門鏤也。文如連𤨏，楚王之省閣也。一云：靈，神之所在也。瑣，門有靑𤨏也。言未得入門，故欲小住門外。瑣，一作璅。五臣云：璅，門閣也。𥙷曰：𤨏，先果切。上文言夕余至乎縣圃，則靈瑣，神之所在也。神之所在，以喻君也。漢舊儀云：黃門令日暮入對靑瑣、丹墀拜。音義云：靑𤨏，以靑畫戸邊鏤也。"
                },
                {
                    "paragraph": "日忽忽其將暮。",
                    "zhushu": "言已誠欲少留於君之省閤，以須政敎，日又忽去，時將欲暮，年歳且盡，言已衰老也。"
                },
                {
                    "paragraph": "吾令羲和弭節兮，",
                    "zhushu": "羲和，曰御也。弭，按也，按節，徐歩也。𥙷曰：山海經：東南海外有羲和之國，有女子名曰羲和，是生十日，常浴日於甘淵。注云：羲和，天地始生，主日月者也。故堯因是立羲和之官，以主四時。虞丗南引淮南子云：爰止羲和，爰息六螭，是謂懸車。注云：日乗車，駕以六龍，羲和御之，日至此而薄於虞淵，羲和至此而迴。弭，止也。彌耳切。"
                },
                {
                    "paragraph": "望崦嵫而勿迫。",
                    "zhushu": "崦嵫，日所入山也。下有䝉水，水中有虞淵。迫，附也。言我恐日暮年老，道德不施，欲令日御按節徐行，望日所入之山，且勿附近，冀及盛時，遇賢君也。勿，一作未。𥙷曰：崦，音淹。嵫音兹。山海經曰：鳥䑕同穴山西南曰崦嵫。又云：西曰𡹮嵫之山。淮南子云：日入崦嵫，經細栁，入虞淵之汜。"
                },
                {
                    "paragraph": "路曼曼其脩逺兮，",
                    "zhushu": "脩，長也。釋文：曼作漫。五臣云：漫漫，逺皃，𥙷曰：曼、漫。並莫半切。集韻：曼曼，長也。謨官切。"
                },
                {
                    "paragraph": "吾將上下而求索。",
                    "zhushu": "言天地廣大，其路曼曼，逺而且長，不可卒至。吾方上下左右，以求索賢人，與巳合志者也。𥙷曰：索，所格切。"
                },
                {
                    "paragraph": "飲余馬於咸池兮，",
                    "zhushu": "咸池，曰浴處也。𥙷曰：飲，於禁切。九歌云：與女沐𠔃咸池。逸云：咸池，星名，盖天池也。天文大象賦云：咸池浮津而淼漫。注云：咸池三星，天潢南，魚鳥之所託也。又七諫云：屬天命而委之咸池。注云：咸池，天神。按下文言扶桑，則咸池乃曰所浴者也。"
                },
                {
                    "paragraph": "揔余轡乎扶桑。",
                    "zhushu": "揔，結也。扶桑，日所拂木也。淮南子曰：日出湯谷，浴乎咸池，拂干扶桑，是謂晨明。登于扶桑，爰始將行，是謂朏明。言我乃往至東極之野，飲馬於咸池，與日俱浴，以㓗己身，結我車轡於扶桑，以留日行，幸得不老，延年壽也。𥙷曰：山海經云：黒齒之北曰湯谷，有扶木，九日居下枝，一日居上枝，皆戴烏。郭璞云：扶木，扶桑也。天有十日，迭出運照。東方朔十洲記云：扶桑在碧海中，乗似桑樹，長數千丈，大二千圍，兩兩同根，更相依𠋣，是名扶桑。淮南子云：扶木在陽州，日之所曊。曊，猶照也。說文云：榑桑，神木，日所出。榑音扶。湯與暘同。"
                },
                {
                    "paragraph": "折若木以拂日兮，",
                    "zhushu": "若木在崑崙西極，其華照下地。拂，擊也。一云蔽也。𥙷曰：山海經：南海之内，黒水之間，有木名曰若木，若水出焉。又曰：灰野之山，有樹靑葉赤華，名曰若木。日所入處，生崑崙西，附西極也。然則若木有二，而此乃灰野之若木歟？淮南子曰：若木在建木西，未有十日，其華照下地。注云：若木端有十日，狀如連珠。華，光也，光照其下也。一云：狀如蓮華。天問云：羲和之未揚，若華何光？"
                },
                {
                    "paragraph": "聊逍遥以相羊。",
                    "zhushu": "聊，且也。逍遥、相羊，皆遊也。言已揔結日轡，恐不能制，年時卒過，故復轉之西極，折取若木，以拂擊日，使之還去，且相羊而遊，以俟君命也。或謂拂，蔽也。以若不鄣蔽日，使不得過也。逍遥，一作須臾，羊，一作佯。補曰：逍遥，猶翺翔也，相羊，猶徘徊也。"
                },
                {
                    "paragraph": "前望舒使先驅兮，",
                    "zhushu": "望舒，月御也。月體光明，以喻臣淸白也。𥙷曰：淮南子曰：月御曰望舒，亦曰纎阿。史記周本紀云：百夫荷罕旗以先驅。顔師古云：先驅，導路也。李善云：先驅，前驅也。周禮：王出入，則辟左右而前驅。"
                },
                {
                    "paragraph": "後飛廉使奔屬。",
                    "zhushu": "飛廉，風伯也。風爲號令，以喻君命。言已使淸白之臣，如望舒先驅求賢，使風伯奉君命於後，以告百姓。或曰：駕乗龍雲，必假疾風之力，使奔屬於後。𥙷曰：屬，音注，連也。吕氏春秋曰：風師曰飛廉。應劭曰：飛廉，神禽，能致風氣。晉灼曰：飛廉，鹿身，頭如雀，有角，而蛇尾，豹文。河圖曰：風者，天地之使，乃告號令。"
                },
                {
                    "paragraph": "鸞皇爲余先戒兮，",
                    "zhushu": "鸞，俊鳥也。皇，雌鳳也，以喻仁智之士。先，一作前。五臣云：鸞皇，靈鳥。𥙷曰：山海經：女牀山有鳥，狀如翟，而五采畢備，聲似雉而尾長，名曰鸞，見則天下安寧。瑞應圖曰：鸞者，赤神之精，鳳皇之佐也。爾雅曰：鶠，鳳，其雌皇。皇，或作凰，爲，去聲。"
                },
                {
                    "paragraph": "雷師告余以未具。",
                    "zhushu": "雷爲諸侯，以興於君。言已使仁智之士如鸞皇，先戒百官，將往適道，而君怠墮，告我嚴裝未具。余，一作我。𥙷曰：春秋合誠圖云：軒轅，主雷雨之神。一曰：雷師，豐隆也。"
                },
                {
                    "paragraph": "吾令鳳鳥飛騰兮，繼之以日夜。",
                    "zhushu": "言我使鳳鳥明智之士，飛行天下，以求同志，續以日夜，兾相逢遇也。文選云：吾令鳳皇飛騰𠔃，又繼之以日夜。𥙷曰：山海經云：丹穴之山有鳥焉，其狀如雞，五彩而文，曰鳳鳥。是鳥也，飲食則自歌自舞，見則天下大康寧。上言鸞皇，鸞，鳳皇之佐；而皇，雌鳳也，以喻賢人之同𩔖者，故爲命先戒百宫。此云鳳鳥，以喻賢人之全德者，故令飛騰，以求同志也。"
                },
                {
                    "paragraph": "飄風屯其相離𠔃，",
                    "zhushu": "回風爲飄。飄風，無常之風，以興邪惡之衆，屯其相離，言不與己和合也。𥙷曰：爾雅注云：飄風，旋風。屯，徒昆切，聚也。"
                },
                {
                    "paragraph": "帥雲霓而來御。",
                    "zhushu": "雲霓，惡氣，以喻佞人。御，迎也。言已使鳳鳥往求同志之士，欲與俱共事君，反見邪惡之人，相與屯聚，謀欲離己，又遇佞人相帥來迎，欲使我變節以隨之也。帥，一作率。𥙷曰：御，讀若迓。霓。五稽、五歷、五結三切，通作蜺。文選云：雲旗拂霓，又云：俯而觀乎雲霓。沈約郊居賦云：雌霓連蜷，並讀作側聲。司馬温公云：約賦但取聲律便美，非霓不可讀爲平聲也。爾雅：蜺爲挈貳。說文：霓，屈虹，青赤或白色，隂氣也。郭氏云：雄曰虹，謂明盛者；雌曰蜺，謂暗㣲者。虹者，隂陽交㑹之氣，雲薄漏日，日照雨滴，則虹生也。"
                },
                {
                    "paragraph": "紛緫緫其離合𠔃，",
                    "zhushu": "紛，盛多皃。緫緫，猶僔僔，聚皃。五臣云：紛，亂也。"
                },
                {
                    "paragraph": "斑陸離其上下。",
                    "zhushu": "斑，亂，皃，陸離，分散也。言己游觀天下，但見俗人競爲讒佞，僔僔相聚，乍離乍合，上下之義，斑然散亂而不可知也。斑，一作班。𥙷，曰班，駮文也。下音戸。"
                },
                {
                    "paragraph": "吾令帝閽開𨵿𠔃，",
                    "zhushu": "帝，謂天帝。閽，主門者也。𥙷曰：說文云：閽，常以昏閉門𨽻也。"
                },
                {
                    "paragraph": "𠋣閶闔而望予。",
                    "zhushu": "閶闔，天門也。言已求賢不得，疾讒惡佞，將上訴天帝，使閽人開𨵿，又𠋣天門望而距我，使我不得入也。𥙷曰：天文大象賦曰：儼閶闔以洞開。注云：宫墻兩藩正南開，如門象者，名閶闔門。淮南子曰：排閶闔，淪天門。注云：閶闔，始升天之門也。天門，上帝所居，紫㣲宫門也。說文云：閶，天門也。闔，門扇也。楚人名門曰閶闔。文選注云：閶闔，天門也，王者因以爲門。屈原亦以閶闔喻君門也。予音與。叶韻。"
                },
                {
                    "paragraph": "時曖曖其將罷兮，",
                    "zhushu": "曖曖，昏昧皃。罷，極也。罷，一作疲。𥙷曰曖，日不明也，音愛。罷音皮。"
                },
                {
                    "paragraph": "結幽蘭而延佇。",
                    "zhushu": "言時丗昏昧，無有明君，周行罷極，不遇賢士，故結芳草，長立有還意也。而，一作以。五臣云：結芳草自㓗，長立而無趣向。𥙷曰：劉次莊云：蘭喻君子，言其處於深林幽澗之中，而芬芳郁烈之不可掩，故楚詞云云。"
                },
                {
                    "paragraph": "丗溷濁而不分兮，",
                    "zhushu": "溷，亂也。濁，貪也。𥙷曰：溷。胡困切。"
                },
                {
                    "paragraph": "好蔽美而嫉妬。",
                    "zhushu": "言時丗君亂臣貪，不別善惡，好蔽美德，而嫉妬忠信也。五臣云：蔽，隱也。"
                },
                {
                    "paragraph": "朝吾將濟於白水𠔃，",
                    "zhushu": "濟，渡也。淮南子言：白水出崑崙之山，飲之不死。於，一作乎。𥙷曰：河圖曰：崐山出五色流水，其白水入中國，名爲河也。五臣云：白水，神泉。"
                },
                {
                    "paragraph": "登閬風而緤馬。",
                    "zhushu": "閬風，山名，在崑崙之上。綶，繫也。言已見中國溷濁，則欲渡白水，登神山，屯車繫馬，而留止也。白水㓗淨，閬風清明，言己脩淸白之行，不懈怠也。緤，一作絏。𥙷曰：閬音郎，又音浪。道書云：閬野者，閬風之府是也。崑崙上有九府，是爲九宫。餘說已見縣圃下。緤音薛。左傳曰：臣𧴥羈紲。紲，馬韁也。馬，滿補切。"
                },
                {
                    "paragraph": "忽反顧以流涕𠔃，哀髙丘之無女。",
                    "zhushu": "楚有髙丘之山，女以喻臣。言已雖去，意不能已，猶復顧念楚國，無有賢臣，心爲之悲而流涕也。或云：髙丘，閬風山上也。無女，諭無與己同心也。舊說：髙丘，楚地名也。五臣云：女，神女，喻忠臣。𥙷曰：離騷多以女喻臣，不必指神女。"
                },
                {
                    "paragraph": "溘吾遊此春宫𠔃，",
                    "zhushu": "溘，奄也。春宫，東方，靑帝舎也。溘，一作壒。𥙷曰：壒，塵也。無奄忽義。"
                },
                {
                    "paragraph": "折瓊枝以繼佩。",
                    "zhushu": "繼，續也。言巳行游，奄然至於靑帝之舎，觀萬物始生，皆出於仁，復折瓊枝以續佩，守仁行義，志彌固也。𥙷曰：瓊，玉之美者。傳曰：南方有鳥，其名爲鳳，天爲生樹，名曰瓊枝，髙百二十仞，大三十圍，以琳琅爲實。後漢注云：瓊枝玉樹，以喻堅貞。下文云：折瓊枝以爲羞。"
                },
                {
                    "paragraph": "及榮華之未落𠔃，",
                    "zhushu": "榮華，喻顔色。落，墮也。𥙷曰：遊春宫，折瓊枝，欲及榮華之未落也。"
                },
                {
                    "paragraph": "相下女之可詒。",
                    "zhushu": "相，視也。詒，遺也。言已旣脩行仁義，兾得同志，願及年德盛時，顔貌未老，視天下賢人，將持玉帛而聘遺之，與俱事君也。詒，一作貽。𥙷曰：相，息亮切。下女。喻賢人之在下者。詒，音怡，通作貽。"
                },
                {
                    "paragraph": "吾令豐隆椉雲兮，",
                    "zhushu": "豐隆，雲師，一曰雷師。下注同。椉，一作乗。𥙷曰：九歌雲中君。注云：雲神，豐隆。五臣曰：雲神，屏翳。按：豐隆，或曰雲師，或曰雷師。屏翳，或曰雲師，或曰雨師，或曰風師。歸藏云：豐隆筮雲氣而告之，則雲師也。穆天子傳云：天子升崑崙，封豐隆之葬。郭璞云：豐隆，筮師，御雲，得大壯卦，遂爲雷師。淮南子曰：季春三月，豐隆乃出，以將其雨。張衡思玄賦云：豐隆軯其震霆，雲師𩅾以交集。則豐隆，雷也；雲師，屏翳也。天問曰：萍號起雨，則屏翳，雨師也。洛神賦云：屏翳收風，則風師也。又，周官有飌師、雨師。淮南子云：雨師灑道，風伯掃塵。說者以爲箕、畢二星。列仙傳云：赤松子，神農時爲雨師。風俗通云：玄𡨋爲雨師。其說不同。據楚詞，則以豐隆爲雲師，飛廉爲風伯，屏翳爲雨師耳。"
                },
                {
                    "paragraph": "求宓妃之所在。",
                    "zhushu": "宓妃，神女，以喻隱士。言我令雲師豐隆，乗雲周行，求隱士清㓗若宓妃者，欲與并心力也。宓，一作虙。五臣云：虙妃，以喻賢臣。𥙷曰：漢書古今人表有宓羲氏，宓音伏，字本作虙。顔氏家訓云：虙字从它，宓字乆宀，下俱爲必。孔子弟子宓子賤，即虙羲之後，俗字以爲宓，或復加山。子賤碑云：濟南伏生，即子賤之後。是知虙之與伏，古來通用，誤以爲宻，較可知矣。洛神賦注云：宓妃，伏犧氏女，溺洛水而死，遂爲河神。"
                },
                {
                    "paragraph": "解佩纕以結言兮，",
                    "zhushu": "纕，佩帶也。𥙷曰：洛神賦云：願誠素之先逹𠔃，解玉珮而要之。亦此意。"
                },
                {
                    "paragraph": "吾令蹇脩以爲理。",
                    "zhushu": "蹇脩，伏羲氏之臣也。理，分理也。述，禮意也。言已旣見宓妃，則解我佩帶之玉，以結言語，使古賢蹇脩而爲媒理也。伏羲時敦朴，故使其臣也。五臣云：令蹇脩爲媒，以通辭理。𥙷曰：宓妃，伏犧氏之女，故使其臣以爲理也。"
                },
                {
                    "paragraph": "紛緫緫其離合兮，忽緯繣其難遷。",
                    "zhushu": "緯繣，乖戾也。遷，徙也。言蹇脩旣持其佩帶通言，而讒人復相聚毀敗，令其意一合一離，遂以乖戾而見距絕。言所居深僻，難遷徙也。𥙷曰：緯音徽。繣，呼麥切，又音畫。愽雅作𢾝㦎，廣韻作徽徽。此言隱士忽與我乖，刺其意難移也。"
                },
                {
                    "paragraph": "夕歸次於窮石兮，",
                    "zhushu": "次，舎也。再宿爲信，過信爲次。淮南子言：弱水出於窮石，入于流沙也。𥙷曰：郭璞注山海經云：弱水出自窮石。窮石，今之西郡剛丹，盖其别流之原。淮南子注云：窮石，山名，在張掖也。左傳曰：后羿自鉏遷干窮石。"
                },
                {
                    "paragraph": "朝濯髪乎洧盤。",
                    "zhushu": "洧盤，水名。禹大傳曰：洧盤之水，出崦嵫之山。言宓妃體好清潔，暮即歸舎窮石之室，朝沐洧盤之水，遁丗隱居，而不肯仕也。盤，一作槃。𥙷曰：洧，于軌切。"
                },
                {
                    "paragraph": "保厥美以驕傲𠔃，",
                    "zhushu": "倨簡曰驕，侮慢曰傲。傲。一作敖。"
                },
                {
                    "paragraph": "日康娛以淫遊。",
                    "zhushu": "康，安也。言宓妃用志髙逺，保守美德，驕傲侮慢，日自娛樂，以遊戲自恣，無有事君之意也。五臣云：淫，乆也。言隱居之人，曰日安樂乆遊，無意以匡君。𥙷曰：說文云：淫，私逸也。爾雅：乆雨謂之淫。故淫亦訓乆。"
                },
                {
                    "paragraph": "雖信美而無禮兮，來違棄而改求。",
                    "zhushu": "違，去也。改，更也。言宓妃雖信有美德，驕傲無禮，不可與共事君，來復棄去，而更求賢也。棄，一作弃。𥙷曰：此孔子所謂隱者，子路所謂㓗身亂倫。"
                },
                {
                    "paragraph": "覽相觀於四極兮，",
                    "zhushu": "覽相，一作求覽。𥙷曰：相，去聲。"
                },
                {
                    "paragraph": "周流乎天余乃下。",
                    "zhushu": "言我乃復往觀視四極，周流求賢，然後乃來下也。一云周流天乎。一無乎字。𥙷曰：爾雅：東至於泰逺，西至於邠國，南至於濮鈆，北至於祝栗，謂之四極。邠，說文作汃。汃，西極之水也。又淮南子云：東方東極之山曰開明之門，南方南極之山曰暑門，西方西極之山曰閶闔之門，北方北極之山曰寒門。下，音戸。"
                },
                {
                    "paragraph": "望瑶臺之偃蹇兮，",
                    "zhushu": "石次玉曰瑶。詩曰：報之以瓊瑶，偃蹇，高皃。𥙷曰：說文云：瑶，玉之羙者。"
                },
                {
                    "paragraph": "見有娀之佚女。",
                    "zhushu": "有娀，國名。佚，美也。謂帝嚳之妃，契母簡狄也。配聖帝，生賢子，以諭貞賢也。詩曰：有娀方將。帝立子生商。吕氏春秋曰：有娀氏有美女，爲之髙臺而飲食之。言巳望見瑶臺髙峻，睹有娀氏美女，思得與共事君也。佚，釋文作妷。𥙷曰：娀音嵩。李善引吕氏春秋曰：有娀氏有二佚女，爲九成之臺。淮南子曰：有娀在不周之北，長女簡翟，少女建疵。注云：姊妺二人在瑶臺也。佚，音逸。"
                },
                {
                    "paragraph": "吾令鴆爲媒兮，",
                    "zhushu": "鴆，運日也。羽有毒，可殺人，以喻讒佞賊害人也。𥙷曰鴆，直禁切。廣志云：其鳥大如鴞，紫緑色，有毒，食蛇蝮。雄名運日，雌名隂諧，以其毛歷飲巵，則殺人。"
                },
                {
                    "paragraph": "鴆告余以不好。",
                    "zhushu": "言我使鴆鳥爲媒，以求簡狄，其性讒賊，不可信用，還詐告我，言不好也。五臣云：忠賢讒佞所疾，故云不好。𥙷曰：好，讀如好人提提之好。夫鴆之不可爲媒審矣，屈原何爲使之乎？淮南言：暉日知晏，隂諧知雨。盖𩔖，小人之有智者，君子不逆詐，不億不信，待其不可用，然後弃之耳。堯之用鯀是也。暉，與運同。"
                },
                {
                    "paragraph": "雄鳩之鳴逝兮，",
                    "zhushu": "逝，往也。釋文：雄作鳩。𥙷曰：說文云：鳩，鶻鵃也。爾雅云：鶌鳩，鶻鵃。注云：似山鵲而小，短尾，靑黒色，多聲。月令：鳴鳩拂其羽。即此也。"
                },
                {
                    "paragraph": "余猶惡其佻巧。",
                    "zhushu": "佻，輕也。巧，利也。言又使雄鳩銜命而往，其性輕佻巧利，多語言而無要實，復不可信用也。五臣云：雄鳩多聲，言使辨捷之士往聘忠賢，我又惡其輕巧而不信。𥙷曰：佻，吐凋切，又土了切。爾雅云：佻，偷也。"
                },
                {
                    "paragraph": "心猶豫而狐疑兮，",
                    "zhushu": "𥙷曰：猶，由。柚二音。顔氏家訓曰：尸子云：五尺犬爲猶。說文：隴西謂犬子爲猶。吾以爲人將大行，犬好豫在人前，待人不得，又來迎候，此乃豫之所以爲未定也，故謂不決曰猶豫。或以爾雅曰：猶如麂，善登木。猶，獸名也。旣聞人聲，乃豫縁木，如此上下，故稱猶豫。水經引郭縁生述征記云：河津氷始合，車馬不敢過，要須狐行。云此物善聽。氷下無水乃過。人見狐行方渡。按風俗通云：里語稱狐欲渡河。無如尾何。且狐性多疑。故俗有狐疑之說。未必一如縁生之言也。然禮記曰：決嫌疑。定猶與。䟽云：猶是玃屬。豫是虎屬。說文云：豫。象之大者。又老子曰：豫𠔃若冬渉川。猶𠔃若畏四隣。則猶與豫，皆未定之辭。"
                },
                {
                    "paragraph": "欲自適而不可。",
                    "zhushu": "適，往也。言已令鴆爲媒，其心讒賊，以善爲惡，又使雄鳩銜命而往，多言無實，故中心狐疑猶豫，意欲自往，禮又不可，女當須媒，士必待介也。"
                },
                {
                    "paragraph": "鳯皇旣受詒兮，",
                    "zhushu": "詒，一作詔。五臣云：詒，遺也。言我得賢人如鳳皇者，受遺玉帛，將行就聘。"
                },
                {
                    "paragraph": "恐髙辛之先我。",
                    "zhushu": "髙辛，帝嚳有天下號也。帝繋曰：髙辛氏爲帝嚳，帝嚳次妃有娀氏女生契，言已旣得賢智之士若鳳皇，受禮遺將行，恐帝嚳已先我得娀簡狄也。遺，一作遣。五臣云：帝嚳，喻諸國賢君。𥙷曰：皇甫謐云：髙辛都亳，今河南偃師是。張晏云：髙辛，所與之地名也。"
                },
                {
                    "paragraph": "欲逺集而無所止兮，",
                    "zhushu": "集，一作進。"
                },
                {
                    "paragraph": "聊浮遊以逍遥。",
                    "zhushu": "言巳旣求簡狄，復後髙辛，欲逺集它方，又無所之，故且遊戲觀望以忘憂，用以自適也。"
                },
                {
                    "paragraph": "及少康之未家𠔃，留有虞之二姚。",
                    "zhushu": "少康，夏后相之子也。有虞，國名，姚姓，舜後也。昔寒浞使澆殺夏后相，少康逃奔有虞，虞因妻以二女，而邑於綸，有田一成，有衆一旅，能布其德，以收夏衆，遂誅滅澆，復禹之舊績。屈原設至逺方之外，愽求衆賢，索宓妃，則不肯見。求簡狄，又後髙辛。幸若少康留止有虞，而得二妃，以成顯功，是不欲逺去之意也。𥙷曰：二姚事見左傳。杜預云：梁國有虞縣。皇甫謐云：今河東大陽西山上有虞城。姚，音遥。說文云：虞舜居姚虚，因以爲姓。"
                },
                {
                    "paragraph": "理弱而媒拙𠔃，",
                    "zhushu": "弱，劣也。拙，鈍也。五臣云：我欲留聘二姚，又恐道理弱於少康，而媒無巧辭。"
                },
                {
                    "paragraph": "恐導言之不固。",
                    "zhushu": "言己欲效少康，留而不去，又恐媒人弱鈍，逹言於君，不能堅固，復使回移也。"
                },
                {
                    "paragraph": "丗溷濁而嫉賢𠔃，",
                    "zhushu": "丗，一作時。"
                },
                {
                    "paragraph": "好蔽美而稱惡。",
                    "zhushu": "稱，舉也。再言丗溷濁者，懷、襄二丗不明，故羣下好蔽忠正之士，而舉邪惡之人。美，一作善。𥙷曰：再言丗溷濁者，甚之也。屈原作此，在懐王之丗耳。惡，去聲。言可美者蔽之，可惡者稱之。"
                },
                {
                    "paragraph": "閨中旣以邃逺𠔃，",
                    "zhushu": "小門謂之閨。邃，深也。一無以字。補曰：爾雅：宫中之門謂之闈，其小者謂之閨。邃，雖遂切。"
                },
                {
                    "paragraph": "哲王又不寤。",
                    "zhushu": "哲，智也。寤，覺也。言君處宫殿之中，其閨深逺，忠言難通，指語不逹。自明智之王，尚不能覺悟善惡之情，髙宗殺孝己是也。何况不智之君而多闇蔽，固其冝也。𥙷曰：說文：寐覺而有信曰寤。閨中旣以邃逺者，言不通羣下之情；哲王又不寤者，言不知忠臣之分。懷王不明，而曰哲王者，以明望之也。太史公所謂兾幸君之一悟，俗之一改也。韓愈琴操云：臣罪當誅𠔃，天王聖明。亦此意。"
                },
                {
                    "paragraph": "懷朕情而不發𠔃，余焉能忍與此終古。",
                    "zhushu": "言我懷忠信之情，不得發用，安能乆與此闇亂之君終古而居乎？意欲復去也。一本忍下有而字。釋文：古音故。𥙷曰：此言當世之人，蔽美稱惡，不能與之乆居也。九歌曰：長無絶兮終古。九章曰：去終古之所居。終古，猶永古也。考工記注曰：齊人之言終古，猶言常也。集韻：古音估者，故也。音故者，始也。"
                },
                {
                    "paragraph": "索藑茅以筳篿𠔃，",
                    "zhushu": "索，取也。藑茅，靈草也。筳，小折竹也。楚人名結草折竹以卜曰篿。文選藑作瓊。五臣云：筵，竹筭也。𥙷曰索。所革切。藑，音瓊。爾雅云：葍，藑茅。注云：藑、葍一種。花有赤者爲藑。筳，音廷。篿，音專。後漢方術傳曰：挺專折竹。注云：挺，八叚竹也。音同。"
                },
                {
                    "paragraph": "命靈氛爲余占之。",
                    "zhushu": "靈氛，古明占吉凶者。言已欲去則無所集，欲止又不見用，憂懣不知所從，乃取神草竹筳，結而折之，以卜去留，使明智靈氛占其吉凶也。"
                },
                {
                    "paragraph": "曰兩美其必合𠔃，孰信脩而慕之？",
                    "zhushu": "靈氛言以忠臣而就明君，兩美必合，楚國誰能信明善惡，脩行忠直，欲相慕及者乎？已冝以時去也。"
                },
                {
                    "paragraph": "恖九州之愽大𠔃，豈唯是其有女？",
                    "zhushu": "言我思念天下愽大，豈獨楚國有臣而可止乎？恖，古文思亦作思，唯，一作惟。𥙷曰：女，細吕切。"
                },
                {
                    "paragraph": "曰勉逺逝而無狐疑𠔃，",
                    "zhushu": "一無狐字。"
                },
                {
                    "paragraph": "孰求美而釋女？",
                    "zhushu": "五臣云：靈氛曰：但勤力逺去，誰有求忠臣而不擇取汝者也？𥙷曰：再舉靈氛之言者，甚言其可去也。"
                },
                {
                    "paragraph": "何所獨無芳草𠔃，",
                    "zhushu": "草，一作州，舊作卉。補曰：爾雅云：卉，草。䟽云：别二名也。文選注云：卉，百草揔名，楚人語也。"
                },
                {
                    "paragraph": "爾何懷乎故宇？",
                    "zhushu": "懷，思也。宇，居也。言何所獨無賢芳之君，何必思故居而不去也。此皆靈氛之詞。爾。一作尒，宇，一作宅，注同。補曰：若作宅，則與下韻叶。"
                },
                {
                    "paragraph": "世幽昧以昡曜兮，",
                    "zhushu": "昡曜，惑亂皃。世，一作時，昡，一作眩。補曰：昡，日光也，其字從日。眩，目無常主也，其字從目。並熒絹切。淮南云：嫌疑肖象者，衆人之所眩耀。"
                },
                {
                    "paragraph": "孰云察余之善惡？",
                    "zhushu": "屈原荅靈氛曰：當世之君，皆闇昧惑亂，不分善惡，誰當察我之善情而用已乎？是難去之意也。善惡，一作中情，文選善作美。"
                },
                {
                    "paragraph": "民好惡其不同兮，",
                    "zhushu": "民，一作人。"
                },
                {
                    "paragraph": "惟此黨人其獨異。",
                    "zhushu": "黨，郷黨，謂楚國也。言天下萬民之所好惡，其性不同，此楚國尤獨異也。五臣云：好，愛，惡，憎也。𥙷曰：好、惡，並去聲。黨，朋黨，謂椒、蘭之徒也。"
                },
                {
                    "paragraph": "戸服艾以盈要兮，",
                    "zhushu": "艾，白蒿也。盈，滿也。或言艾非芳草也。一名氷臺。補曰：要與腰同。爾雅：艾，氷臺。注云：今艾蒿。"
                },
                {
                    "paragraph": "謂幽蘭其不可佩。",
                    "zhushu": "言楚國戸服白蒿，滿其要帶，以爲芬芳，反謂幽蘭𦤀惡，爲不可佩也。以言君親愛讒佞，憎逺忠直，而不肯近也。其，一作兮，一作之。五臣云：言楚國皆好讒佞，謂忠正不可行於身也。"
                },
                {
                    "paragraph": "覽察草木其猶未得𠔃，",
                    "zhushu": "察，視也。草，一作艸，一作卉，猶，一作獨。"
                },
                {
                    "paragraph": "豈珵美之能當？",
                    "zhushu": "珵，美玉也。相玉書言：珵大六寸，其耀自照。言時人無能知臧否，觀衆草尚不能别其香臭，豈當知玉之美惡乎？以爲草木易别於禽獸，禽獸易別於珠玉，珠玉易别於忠佞，知人最爲難也。五臣云：豈能辨玉之臧否而當之乎？玉喻忠直。𥙷曰：珵，美，猶九章言蓀美也。珵，音呈，一曰珮珩也。"
                },
                {
                    "paragraph": "蘇糞壤㠯充幃𠔃，",
                    "zhushu": "蘇，取也。充，猶滿也。壤，土也。幃謂之幐。幐，香囊也。㠯，一作以。補曰：史記：樵蘇後爨。蘇，取草也。又淮南子曰：蘇援世事。蘇，猶索也。幃，許歸切，下同。爾雅云：婦人之褘謂之䄜。主云：即今之香纓也。褘邪交落，帶繫於體，因名爲褘。幐音騰。"
                },
                {
                    "paragraph": "謂申椒其不芳。",
                    "zhushu": "言蘇糞土以滿香嚢，佩而帶之，反謂申椒臭而不香，言近小人逺君子也。"
                },
                {
                    "paragraph": "欲從靈氛之吉占𠔃，心猶豫而狐疑。",
                    "zhushu": "言已欲從靈氛勸去之吉占，則心中狐疑，念楚國也。𥙷曰：靈氛之占，於異姓則吉矣，在屈原則不可，故猶豫而狐疑也。"
                },
                {
                    "paragraph": "巫咸將夕降兮，",
                    "zhushu": "巫咸，古神巫也。當殷中宗之丗，降，下也。𥙷曰：書序云：伊陟賛于巫咸。前漢郊祀志云：巫咸之興自此始。說者曰：巫咸，殷賢臣。一云：名咸，殷之巫也。說文曰：巫，祝也。古者巫咸初作巫。山海經曰：巫咸國在女丑北。又曰：大荒之中有靈山，巫咸、巫即、巫盼、巫彭、巫姑、巫眞、巫孔、巫抵、巫謝、巫羅、卜巫，從此升降。淮南子曰：軒轅丘在西方，巫咸在其北。注云：巫咸知天道，明吉凶。據此則巫咸之與尚矣。商時又有巫咸也。莊子日：鄭有神巫曰季咸，又有巫咸祒，皆取此名。言夕降者，神降多以夜，陳寳之𩔖是也。"
                },
                {
                    "paragraph": "懐椒糈而要之。",
                    "zhushu": "椒，香物，所以降神。糈，精米，所以享神。言巫咸將夕從天上來下，願懷椒糈要之，使占兹吉凶也。糈，俗作糈。𥙷曰：糈，音所，祭神米也。孟康曰：椒糈，以椒香米饊也。要，伊消切。"
                },
                {
                    "paragraph": "百神翳其備降𠔃，九疑𦆯其並迎，",
                    "zhushu": "翳，蔽也。𦆯，盛皃。九疑，舜所葬也。言巫咸得已椒糈，則將百神蔽日來下，舜又使九疑之神紛然來迎，知己之志也。疑，一作嶷。𥙷曰：翳，於計切。嶷與疑同。迎，魚慶切，迓也。漢紀曰：望祀虞舜千九嶷。張揖曰：九嶷在零陵營道縣。文潁曰：九嶷，半在蒼梧，半在零陵。顔師古云：疑，似也。山有九峯，其形相似。水經云：峯秀數郡之間，異嶺同勢，遊者疑焉。"
                },
                {
                    "paragraph": "皇剡剡其揚靈𠔃，",
                    "zhushu": "皇，皇天也。剡剡，光皃。𥙷曰：剡，以冉切。九歌云：橫大江𠔃揚靈。"
                },
                {
                    "paragraph": "告余以吉故。",
                    "zhushu": "言皇天揚其光靈，使百神告我，當去就吉善也。五臣云：告我去當吉。𥙷曰：靈氛之占，筵篿折竹而已，至百神備降，九嶷並迎，告我使去，則可以去矣。"
                },
                {
                    "paragraph": "曰勉陞降以上下𠔃，",
                    "zhushu": "勉，強也。上謂君，下謂臣。陞，一作升。補曰：升降上下，猶所謂經營四荒，周流六漠耳。不必指君臣。"
                },
                {
                    "paragraph": "求榘矱之所同。",
                    "zhushu": "榘，法也。矱，度也。言當自勉強，上求明君，下索賢臣，與巳合法度者，因與同志，共爲治也。榘，一作矩，矱，一作彠。五臣云：此巫咸之言。𥙷曰：榘，俱雨切。矱，紆縛、烏郭二切。淮南子曰：知榘彠之所周。注云：榘，方也。彠，度法也。"
                },
                {
                    "paragraph": "湯禹嚴而求合𠔃，",
                    "zhushu": "嚴，敬也。合，匹也。嚴，一作儼。補曰：自此以下，皆屈原語。"
                },
                {
                    "paragraph": "摯咎繇而能調。",
                    "zhushu": "摯，伊尹名，湯臣也。咎繇，禹臣也。調，和也。言湯、禹至聖，猶敬承天道，求其匹合，得伊尹、咎繇，乃能調和隂陽，而安天下也。一作皐陶。補曰：天問曰：帝乃降觀，下逢伊摯，即伊尹也。"
                },
                {
                    "paragraph": "苟中情其好脩𠔃，又何必用夫行媒。",
                    "zhushu": "行媒，喻左右之臣也。言誠能中心常好善，則精感神明，賢君自舉用之，不必湏左右薦逹也。一無又字。五臣云：茍，且也。"
                },
                {
                    "paragraph": "說操築於傅巖𠔃，",
                    "zhushu": "說，傳說也。傅巖，地名。補曰：說音恱。操，七刀切，築，擣也。"
                },
                {
                    "paragraph": "武丁用而不疑。",
                    "zhushu": "武丁，殷之髙宗也。言傅說抱道懷德，而遭遇刑罰，操築作於傅巖。武丁思想賢者，夢得聖人，以其形像求之，因得傅說，登以爲公，道用大興，爲殷髙宗也。書字曰：髙宗。夢得說，使百工營求諸野，得諸傅巖，作說命。是佚篇也。補曰：孟子曰：傅說舉於版築之間。史記云：說爲胥靡，築於傅險，見於武丁。武丁曰：是也。遂以傅險姓之，號曰傅說。險與巖同。徐廣曰：尸子云：傅巖在北海之洲。孔安國曰：傅氏之巖，在虞、虢之界，通道所經，有澗水壞道，常使胥靡刑人築護此道。說賢而隱，代胥靡築之，以供食也。"
                },
                {
                    "paragraph": "吕望之鼓刀𠔃，",
                    "zhushu": "吕，太公之氏姓也。鼓，鳴也。武言：吕望、太公，姜姓也。未遇之時，鼓刀屠於朝歌也。𥙷曰：史記云：太公望吕尚者，東海上人，本姓姜氏，從其封姓，故曰吕尚。戰國䇿云：太公望，老婦之逐夫，朝歌之廢屠，文王用之而王。注云：吕尚爲老婦之所逐，賣肉於朝歌，肉上生臭不售，故曰廢屠。淮南子曰：太公之鼓刀。注云：太公，河内汲人，有屠釣之困。"
                },
                {
                    "paragraph": "遭周文而得舉。",
                    "zhushu": "言太公避紂，居東海之濵，聞文王作，興，盍往歸之。至於朝歌，道窮困，自鼓刀而屠，遂西釣於渭濵。文王夢得聖人，於是出獵而遇之，遂載以歸，用以爲師。言吾先公望子乆矣。因号爲太公望。或言周文王夢天帝立令狐之津，太公立其後。帝曰：昌，賜汝名師。文王再拜，大公亦再拜。太公夢亦如此。文王也田，見識所夢，載與俱歸，以爲太師也。𥙷曰：天問云：師望在肆昌何識？鼓刀揚聲，后何喜？注云：吕望鼓刀在列肆。文王親往問之，對曰：下屠屠牛，上屠屠國。"
                },
                {
                    "paragraph": "𡩋戚之謳歌𠔃，",
                    "zhushu": "𡩋戚，衞人。"
                },
                {
                    "paragraph": "齊桓聞以該輔。",
                    "zhushu": "該，備也。𡩋戚脩德不用，退而商賈，宿齊東門外。桓公夜出，𡩋戚方飯牛，叩角而商歌。桓公聞之，知其賢，舉用爲客卿，備輔佐也。𥙷曰：淮南子云：𡩋戚欲干齊桓公，困窮無以自逹，於是爲商旅，將任車以商於齊。暮宿於郭門之外，飯牛車下，望見桓公，乃擊牛甬而商歌。桓公聞之曰：異哉，歌者非常人也。命後車載之。三齊記載其歌曰：南山矸，白石爛，生不遭堯與舜禪，短布單衣適至骭。從昏飯牛薄夜半，長夜漫漫何時旦。桓公召與語，恱之，以爲大夫。矸與岸同，一作南山粲。屈原舉吕望、傅說、𡩋戚之事，傷今之不然也。"
                },
                {
                    "paragraph": "及年歳之未晏𠔃，",
                    "zhushu": "晏，晚。"
                },
                {
                    "paragraph": "時亦猶其未央。",
                    "zhushu": "央，盡也。言已所以汲汲欲輔佐君者，兾及年未晏晚，以成德化也。然年時亦尚未盡，兾若三賢之遭遇也。其，一作而。𥙷曰：說文：央，乆也。詩曰：夜未央。"
                },
                {
                    "paragraph": "恐鵜鴂之先鳴𠔃，",
                    "zhushu": "鵜鴂，一名買𪀗，常以春分鳴也。鵜，一作鷤。五臣云：鷤鴂，秋分前鳴，則草木凋落。𥙷曰：鵜，音提。鴂，音決，一音弟桂，一音殄絹。反離騷云：徒恐鷤䳏之將鳴𠔃，顧先百草爲不芳。顔師古云：鷤䳏，一名買䤥，一名子規，一名杜䳌，常以立夏鳴，鳴則衆芳皆歇。䳏與鴂同。䤥音詭。思玄賦云：恃知己而華予𠔃，鶗鴂鳴而不芳。注云：以秋分鳴。李善云：臨海異物志：鶗鴂，一名杜䳌。至三月鳴。晝夜不止。服䖍曰：鶗鴂，一名鶪。伯勞也。順隂陽氣而生。按禽經云：巂周，子規也。江介日子規。蜀右曰杜宇。又曰：鶗鴂鳴而草㐮。注云：鶗鴂。爾雅謂之鵙。左傳謂之伯趙。然則子規、鶗鴂二物也。月令：仲夏，鵙始鳴。說者云：五月隂氣生於下，伯勞夏至，應隂而鳴。詩曰：七月鳴鵙。箋云：伯勞鳴，將寒之𠋫也。五月則鳴，豳地晚寒。左傳：伯趙氏，司至也。注云：伯勞以夏至鳴，冬至止。陸佃埤雅云：隂氣至而鵙鳴，故百草爲之芳歇。廣韻曰：鶗鴂，𨵿西，曰巧婦，𨵿東曰鸋鴂。春分鳴則衆芳生，秋分鳴則衆芳歇。未詳。"
                },
                {
                    "paragraph": "使夫百草爲之不芳。",
                    "zhushu": "言我恐鵜鴂以先春分鳴，使百草華英摧落，芬芳不得成也。以喻讒言先至，使忠直之士蒙罪過也。草，一作艸，一作卉，一無夫字，一無爲字。補曰：爾雅䟽云：百卉，猶百草也。詩云：百卉具腓。"
                },
                {
                    "paragraph": "何瓊佩之偃蹇𠔃，",
                    "zhushu": "偃蹇，衆盛皃。佩，一作珮。"
                },
                {
                    "paragraph": "衆薆然而蔽之。",
                    "zhushu": "言我佩瓊王，懷美德，偃蹇而盛，衆人薆然而蔽之，傷不得施用也。五臣云：薆，亦盛也。補曰：薆音愛。方言云：掩，翳，薆也。注云：謂薆蔽也。"
                },
                {
                    "paragraph": "惟此黨人之不諒𠔃，",
                    "zhushu": "諒，信，一作亮。"
                },
                {
                    "paragraph": "恐嫉妬而折之。",
                    "zhushu": "言楚國之人，不尚忠信之行，共嫉妬我正直，必欲折挫而敗毀之也。"
                },
                {
                    "paragraph": "時𦆯紛其變易𠔃，",
                    "zhushu": "其，一作以。五臣云：𦆯紛，亂也。"
                },
                {
                    "paragraph": "又何可以淹留。",
                    "zhushu": "言時丗溷濁，善惡變易，不可以乆留，冝速去也。"
                },
                {
                    "paragraph": "蘭芷變而不芳𠔃，荃蕙化而爲茅。",
                    "zhushu": "言蘭芷之草，變易其體，而不復香。荃蕙化而爲菅茅，失其本性也。以言君子更爲小人，忠信更爲佞僞也。五臣云：茅，惡草，以喻讒臣。補曰：上云謂幽蘭其不可佩，以幽蘭之别於艾也。謂申椒其不芳，以申椒之別於糞壤也。今曰蘭芷不芳，荃蕙爲茅，則更與之俱化矣。當是時，守死而不變者，楚國一人而已，屈子是也。"
                },
                {
                    "paragraph": "何昔日之芳草𠔃，",
                    "zhushu": "草，一作艸，一作卉。"
                },
                {
                    "paragraph": "今直爲此蕭艾也。",
                    "zhushu": "言徃昔芬芳之草，今皆直爲蕭艾而已。以言往日明智之士，今皆佯愚，狂惑不顧。一無蕭字，一無也字。補曰：顔師古云：齊書：太祖云：詩人采蕭。蕭即艾也。蕭自是香蒿，古祭祀所用，合脂𤑔之以享神者。艾即今之灸病者，名旣不同，本非一物。詩云：彼采蕭𠔃，彼采艾兮是也。淮南曰：膏夏紫芝，與蕭艾俱死。蕭艾賤草，以喻不肖。"
                },
                {
                    "paragraph": "豈其有他故兮，莫好脩之害也。",
                    "zhushu": "言士民所以變曲爲直者，以上不好用忠正之人，害其善志之故。一無也字。五臣云：明智之士，佯愚者，爲君不好脩絜之士，而自損害。𥙷曰：時人莫有好自脩㓗者，故其害至於荃蕙爲茅，芳草爲艾也。"
                },
                {
                    "paragraph": "余以蘭爲可恃𠔃，",
                    "zhushu": "蘭，懷王少弟，司馬子蘭也。恃，怙也。𥙷曰：史記：秦昭王欲與懷王㑹，屈平曰：秦，虎狼之國，不可信，不如無行。懐王稚子子蘭勸王行：奈何絶秦歡？懷王卒行，入武𨵿，秦伏兵絶其後，因留懷王子。頃襄王立，以其弟子蘭爲令尹。然則子蘭乃懷王少子，頃襄之弟也。"
                },
                {
                    "paragraph": "羌無實而容長。",
                    "zhushu": "實，誠也。言我以司馬子蘭懷王之弟，應薦賢逹能，可怙而進，不意内無誠信之實，但有長大之貌，浮華而已。五臣云：無實，無實材。𥙷曰：長。平聲。"
                },
                {
                    "paragraph": "委厥美以從俗𠔃，",
                    "zhushu": "委弃。"
                },
                {
                    "paragraph": "茍得列乎衆芳。",
                    "zhushu": "言子蘭弃其美質正直之性，隨從謟佞，苟欲列於衆賢之位，無進賢之心也。𥙷曰：子蘭有蘭之名，無蘭之實，雖與衆芳同列，而無芬芳也。"
                },
                {
                    "paragraph": "椒專佞以慢慆兮，",
                    "zhushu": "椒，楚大夫子椒也。慆，淫也。慢，一作謾，釋又作嫚。慆，一作謟。𥙷曰：古今人表有令尹子椒。慆，它刀切。書曰：無即慆淫。注云：慆，慢也。"
                },
                {
                    "paragraph": "榝又欲充夫佩幃。",
                    "zhushu": "榝，茱茰也。似椒而非，以喻子椒似賢而非賢也。幃，盛香之囊，以喻親近。言子椒爲楚大夫，處蘭芷之位，而行淫慢佞䛕之志，又欲援引面從不賢之𩔖，使居親近，無有憂國之心，責之也。夫，一作其。五臣云：子椒列大夫位，在君左右，如茱茰之在香囊，妄充佩帶，而無芬芳。𥙷曰：榝，音殺。爾雅曰：椒榝醜莍。注云：榝，似茱茰而小，赤色。子椒佞而似義，猶榝之似椒也。子蘭旣已無蘭之實，而列乎衆芳矣。子椒又欲以似椒之質，充夫佩幃也。"
                },
                {
                    "paragraph": "旣干進而務入𠔃，",
                    "zhushu": "于，求。而，一作以。"
                },
                {
                    "paragraph": "又何芳之能祗。",
                    "zhushu": "祇，敬也。言子椒茍欲自進，求入於君，身得爵禄而已，復何能敬愛賢人，而舉用之也？"
                },
                {
                    "paragraph": "固時俗之流從𠔃，",
                    "zhushu": "一作從流，一本從誤作徙。"
                },
                {
                    "paragraph": "又孰能無變化？",
                    "zhushu": "言時世俗人隨從上化，若水之流。二子復以謟䛕之行，衆人誰有不變節而從之者乎？疾之甚也。五臣云：固此謟佞之俗，流行相從，誰能不變節隨時以容身乎？"
                },
                {
                    "paragraph": "覽椒蘭其若兹𠔃，又况揭車與江離。",
                    "zhushu": "言觀子椒、子蘭變志若此，况朝廷衆臣，而不爲佞媚以容其身邪？揭，一作藒，離，一作蘺。𥙷曰：子椒、子蘭，宜有椒、蘭之芬芳，而猶若是，况衆臣若揭車、江離者乎？褐車、江離，皆香草，不若椒、蘭之盛也。列子曰：臭過椒蘭。荀子曰：椒蘭苾芬。"
                },
                {
                    "paragraph": "惟兹佩之可貴𠔃，",
                    "zhushu": "之，一作其。"
                },
                {
                    "paragraph": "委厥美而歷兹。",
                    "zhushu": "歷，逢也。言己内行忠正，外佩衆香，此誠可貴重，不意明君弃其至美，而逢此咎也。𥙷曰：上云委厥美以從俗，言子蘭之自弃也。此云委厥美而歴兹，言懷王之見弃也。"
                },
                {
                    "paragraph": "芳菲菲而難虧𠔃，",
                    "zhushu": "虧，歇，而，一作其，虧，一作𧇾。"
                },
                {
                    "paragraph": "芬至今猶未沬。",
                    "zhushu": "沬，已也。言己所行純美，芬芳勃勃，誠難𧇾歇，乆而彌盛，至今尚未已也。芬，一作芬芬，勃，一作浡。𥙷曰：說文云：芬，艸初生，其香分布。沬音昧，微晦也。易曰：日中見沬。招魂曰：身服義而未沬。"
                },
                {
                    "paragraph": "和調度以自娛𠔃，聊浮游而求女。",
                    "zhushu": "言我雖不見用，猶和調已之行度，執守忠貞，以自娛樂，且徐徐浮游，以求同志也。五臣云：汝，同志人也。度，法度也。𥙷曰：和調，重言之也。女，細吕切。"
                },
                {
                    "paragraph": "及余飾之方壯𠔃，周流觀乎上下。",
                    "zhushu": "上謂君，下謂臣也。言我願及年德方盛壮之時，周流四方，觀君臣之賢，欲往就之也。𥙷曰：髙余冠之岌岌𠔃，長余佩之陸離。所謂余飾之方壯也。周流觀乎上下，猶言周流乎天，余乃下也。下，音戸。"
                },
                {
                    "paragraph": "靈氛旣告余以吉占𠔃，",
                    "zhushu": "補曰：靈氛告以吉占，百神告以吉故，而此獨曰靈氛者，初疑靈氛之言，復要巫咸，巫咸與百神無異詞，則靈氛之占誠吉矣。然原固未甞去也，設詞以自寛耳。"
                },
                {
                    "paragraph": "歷吉日乎吾將行。",
                    "zhushu": "言靈氛旣告我以吉占，歷善日吾將去君而逺行也。五臣云：歷，選也。𥙷曰：上林賦云：歷吉日以齊戒。張揖曰：歷，筭也。行，胡郎切，叶韻。"
                },
                {
                    "paragraph": "折瓊枝以爲羞兮，",
                    "zhushu": "羞，脯。𥙷曰：張揖云：瓊樹生崑崙西，流沙濵，大三百圍，髙萬仞，其華食之長生。羞、脩，二物也，見周禮。羞致滋味，脩則脯也。王逸、五臣以羞爲脩，誤矣。"
                },
                {
                    "paragraph": "精瓊爢以爲粻。",
                    "zhushu": "精，鑿也。爢，屑也。粻，粮也。詩云：乃裹餱粮。言我將行，乃折取瓊枝，以爲脯腊，精鑿玉屑，以爲儲粮，飲食香潔，冀以延年也。五臣云：精，擣也。取其淸㓗而延壽。𥙷曰：爢，音糜。文選音靡。反離騷云：精瓊靡與秋菊芳，將以延夫天年。應劭云：精，細也。瓊，玉之華也。周禮有食玉。注云：玉，陽精之純者，食之以禦水氣。鄭司農云：王齊當食玉屑。粻，音張，食米也。鑿，音作精，細米也。左傳：粢食不鑿。"
                },
                {
                    "paragraph": "爲余駕飛龍兮，雜瑶象以爲車。",
                    "zhushu": "象，象牙也。言我駕飛龍，乗明智之獸，象玉之車，文章雜錯，以言已德似龍玉，而丗莫之識也。五臣云：飛龍喻道，瑶象以比君子之德，言我逺游，但駕此道德以爲車。𥙷曰：易曰：飛龍在天。許愼云：飛龍有翼。瑶，美玉也。言以瑶象爲車，而駕以飛龍也。上爲，去聲。"
                },
                {
                    "paragraph": "何離心之可同𠔃，吾將逺逝以自䟽。",
                    "zhushu": "言賢愚異心，何可合同，知君與己殊志，故將逺去自䟽，而流遁於丗也。五臣云：忠佞兩心不可同，吾將逺去，自疏逺也。𥙷曰：䟽，所𦵔切。"
                },
                {
                    "paragraph": "邅吾道夫崑崙兮，",
                    "zhushu": "邅，轉也。楚人名轉曰邅。河圖括地象言：崑崙在西北，其髙萬一千里，上有瓊玉之樹也。𥙷曰：邅，池戰切。禹夲紀言：崑崙山髙三千五百餘里，日月所相避隱爲光明也。其上有醴泉華池。河圖云：崑崙，天中柱也，氣上通天。水經云：崑崙虚在西北，去嵩髙五萬里，地之中也。其髙萬一千里，河水出其東北陬。爾雅曰：西北之美者，有崐崘虚之璆琳琅玕焉。又曰：三成爲崐崘丘。注云：崐崘山三重，故以名云。昔人引山海經：西海之南，流沙之濵，赤水之後，黒水之前，有大山名崑崙之丘，其下有弱水之淵環之。又曰：鍾山西六百里有崑崙山，所出五水。今按山海經内，崑崙虚在西北，帝之下都，方八百里，髙萬仞。山有木禾，面有九井，以玉爲檻，面有五門，門有開明獸守之，百神之所在。郭璞曰：此自別有小崑崙也。淮南子云：崑崙虚中有增城九重，上有木禾、珠樹、玉樹、琔樹、不死樹在其西，沙棠、琅玕在其東，絳樹在其南，碧樹、瑶樹在其北。東方朔十洲記：崑陵即崑崙，中狹上廣，故曰崑崙。山有三角，其一角正東，名曰崑崙官。其處有積金爲墉城，面方千里，城上安金臺五所，玉樓十二。神異經云：崑崙有銅柱焉，其髙入天，所謂天柱也。圍三千里，圎周如削，下有回屋，仙人九府所治。又一說云：大五嶽者，中嶽崑崙，在九海中，爲天地心，神仙所居，五帝所理。凡此諸說，誕實未聞也。"
                },
                {
                    "paragraph": "路脩逺以周流。",
                    "zhushu": "言己設去楚國逺行，乃轉至崑崙神明之山，其路遥逺，周流天下，以求同志也。"
                },
                {
                    "paragraph": "揚雲霓之晻藹𠔃，",
                    "zhushu": "揚，披也。晻藹，猶蓊鬱，䕃皃也。一本揚下有志字。藹，釋文作濭，一作靄。正臣云：揚，舉也。雲霓，虹也。𦘕之於旌旗，晻藹，旌旗蔽日皃。𥙷曰：晻藹，暗也，𡨋也。晻，烏感切。藹、靄、濭，並於蓋切。"
                },
                {
                    "paragraph": "鳴玉鸞之啾啾。",
                    "zhushu": "鸞，鸞鳥也，以王爲之，著於衡，和著於軾。啾啾，鳴聲也。言已從崑崙，將遂陞天，披雲霓之蓊鬱，排讒佞之黨羣，鳴玉鸞之啾啾，而有節度也。五臣云：玉，馬佩也。鸞，車鈴也。言我去國，亦守節度而行。𥙷曰：許愼云：鸞以象鳥之聲。詩云：和鸞雝雝。注云：在軾曰和，在鑣曰鸞。禮記曰：君子在車，則聞鸞和之音。注云：鸞在衡，和在式。正義云：鸞在衡，和在式，謂常所乗之車。若田獵之車，則鸞在馬鑣。韓詩外傳曰：升車則馬動，馬動則鸞鳴，鸞鳴則和應。啾音揫。埤倉云：衆聲也。"
                },
                {
                    "paragraph": "朝發軔於天津兮，",
                    "zhushu": "天津，東極箕、斗之間，漢津也。𥙷曰：爾雅：析木謂之津，箕、斗之間，漢津也。注云：箕，龍尾。斗，南斗，天漢之津梁。䟽云：天河在箕、斗二星之間，隔河須津梁以渡，故謂此次爲析木之津。天文大象賦云：天津横漢以摛光。注云：天津九星，在虚、危，比橫河中，津梁所渡。"
                },
                {
                    "paragraph": "夕余至乎西極。",
                    "zhushu": "言已朝發天之東津，萬物所生，夕至地之西極，萬物所成，動順隂陽之道，且亟疾也。𥙷曰：上林賦云：左蒼梧，右西極。注引爾雅：西至于豳國，爲西極。又淮南曰：西方西極之山，曰閶闔之門。"
                },
                {
                    "paragraph": "鳳皇翼其承旂兮，",
                    "zhushu": "翼，敬也。旂，旗也。𦘕，龍虎爲旂也。文選翼作紛。𥙷曰：周禮：交龍爲旂，熊虎爲旗。左傳曰：三辰旂旗。爾雅：有鈴曰旂。旂，渠希切。旗，渠之切。"
                },
                {
                    "paragraph": "髙翶翔之翼翼。",
                    "zhushu": "翼翼，和皃，言已動順天道，則鳳皇來隨我車。敬承旂旗，髙飛翺翔，翼翼而和，嘉忠正，懷有德也。之，一作而。五臣云：鳳皇承旂，引路飛翔，翼翼然扶衞於已。𥙷曰：古者旌旗皆載於車上，故逸以承旂爲來隨我車。逺遊注云：俊鳥夾轂而扶輪是也。五臣以爲引路，誤矣。淮南曰：鳯皇曽逝萬仞之上，翺翔四海之外。注云：鳥之髙飛，翼一上一下曰翺。直刺不動曰翔。"
                },
                {
                    "paragraph": "忽吾行此流沙𠔃，",
                    "zhushu": "流沙，沙流如水也。尚書曰：餘波入于流沙。五臣云：流沙，西極也。𥙷曰：山海經：流沙出鍾山西行。注云：今西海居延澤。尚書所謂流沙者，形如月生五日。張揖云：流沙，沙與水流行也。顔師古曰：流沙，但有沙流，本無水也。"
                },
                {
                    "paragraph": "遵赤水而容與。",
                    "zhushu": "遵，循也。赤水出崑崙山，容與，游戲皃，言吾行忽然過此流沙，遂循赤水而游戲，雖行逺方，動以㓗淸自酒飾也。𥙷曰：愽雅云：崑崙虚。赤水出其東南陬，河水出其東北陬，洋水出其西北陬，弱水出其西南陬。河水入東海，三水入南海。穆天子傳曰：遂宿于崑崙之阿，赤水之陽。莊子曰：黃帝游乎赤水之北，登乎崑崙之丘。"
                },
                {
                    "paragraph": "麾蛟龍使梁津𠔃，",
                    "zhushu": "舉手曰麾，小曰蛟，大曰龍。或言以手敎曰麾。津，西海也。蛟龍，水虫也。以蛟龍爲橋，乗之以渡，似周穆王之越海，比鼉黿以爲梁也。使，一作㠯。五臣曰：麾，昭也。𥙷曰麾，許爲切。廣雅曰：有鱗曰蛟龍，有翼曰應龍，有角曰虬龍，無角曰螭龍。郭璞云：蛟，似蛇，四足，小頭，細頸，𡖉生，子如三斛瓮，能吞人，龍屬也。說文曰：津，水渡也。"
                },
                {
                    "paragraph": "詔西皇使渉予。",
                    "zhushu": "詔，告也。西皇，帝少皥也。渉，渡也。言我乃麾蛟龍以橋西海，使少皡來渡我，動與神獸聖帝相接，言能渡萬民之厄也。予，一作余。𥙷曰：少皡以金德王，白精之君，故曰西皇。逺遊注云：西皇所居，在西海之津。予，我也，上聲。"
                },
                {
                    "paragraph": "路脩逺以多艱𠔃，",
                    "zhushu": "艱，難也。"
                },
                {
                    "paragraph": "騰衆車使徑待。",
                    "zhushu": "騰，過也。言崑崙之路，險阻艱難，非人所能由，故令衆車先過，使從邪徑以相待也。以言已所行髙逺，莫能及也。待，一作侍。"
                },
                {
                    "paragraph": "路不周以左轉𠔃，",
                    "zhushu": "不周，山名，在崑崙西，比轉行也。五臣云：左轉者，君子尚左。𥙷曰：山海經：西北海之外，大荒之隅，有山而不合，名曰不周。注云：此山形有缺，不周匝，因名之。西北不周風自此出也。淮南子云：西北方不周之山，曰幽都之門。又曰：崑崙之山，北門開，以納不周之風。大人賦曰：回車朅來𠔃，絶道不周。張揖曰：不周山在崑崙東南二千三百里。以山海經、淮南子考之，不周當在崑崙西北。逸說是也。逺游曰：歷太皓以右轉。太皓在東方，自左而之右，故下云遇蓐收乎西皇也。此云路不周以左轉，不周在西北海之外，自右而之左，故曰指西海以爲期也。五臣說非是。"
                },
                {
                    "paragraph": "指西海以爲期。",
                    "zhushu": "指，語也。期，㑹也。言已使語衆車，我所行之道，當過不周山而左行，俱㑹西海之上也。過不周者，言道不合於丗也。左轉者，言君行左乖，不與己同志也。𥙷曰：愽物志云：七戎、六蠻、九夷、八狄，謂之四海，言皆近海。漢張騫渡西海，至大秦，大秦之西鳥遟國，鳥遟國之西，復言有海。西海之濵，有小崑崙，髙萬仞，方八百里。"
                },
                {
                    "paragraph": "屯余車其千乗𠔃，",
                    "zhushu": "屯，陳也。五臣云：屯，聚也。車所以載己。言君子以德自載，亦如車焉。聚千乗者，言道德之多，並運於己，所在可馳走。𥙷曰：屯，徒渾切。乗，實證切。"
                },
                {
                    "paragraph": "齊玉軑而並馳。",
                    "zhushu": "軑，錮也。一云車轄也。言乃屯敶我車，前後千乗，齊以玉爲車轄，並馳左右。言從己者衆，皆有玉德。冝輔千乗之君也，即道千乗之國也。𥙷曰：軑，音大。方言云：輪，韓、楚之間謂之軑。齊，同也，言齊驅並進。"
                },
                {
                    "paragraph": "駕八龍之婉婉𠔃，",
                    "zhushu": "婉婉，龍皃。五臣云：八龍，八節之氣也。婉，於阮切。釋文作蜿，於元切。"
                },
                {
                    "paragraph": "載雲旗之委蛇。",
                    "zhushu": "言巳乗八龍，神智之獸，其狀婉婉，又載雲旗，委蛇而長也。駕八龍者，言已德如龍，可制御八方也。載雲旗者，言己德如雲，能潤施萬物也。蛇，一作移，一作逶迤。五臣云：言我所往，皆與神游，故可御氣爲駕，載雲爲旗也。𥙷曰：文選注云：其髙至雲，故曰雲旗。委，於爲切。蛇，弋支切。"
                },
                {
                    "paragraph": "抑志而弭節兮，神髙馳之邈邈。",
                    "zhushu": "邈邈，逺皃，言巳雖乗雲龍，猶自抑案。弭節徐行，髙抗志行，邈邈而逺，莫能追及。一云邁髙馳。五臣云：抑志按節徐行，以𠋫丗人，其邈逺莫能逮及也。"
                },
                {
                    "paragraph": "奏九歌而舞韶𠔃，",
                    "zhushu": "九歌，九德之歌，禹樂也。韶，九韶，舜樂也。尚書簫韶九成是也。𥙷曰：周禮有九德之歌，九㲈之舞，啓樂有九辯、九歌。又，山海經：夏后開始歌九招，開即啓也。竹書云：夏后啓舞九韶。"
                },
                {
                    "paragraph": "聊假日以媮樂。",
                    "zhushu": "言己德髙智明，冝輔舜、禹，以致太平，奏九德之歌，九韶之舞，而不遇其時，故假日游戲，媮樂而已。假，一作暇。𥙷曰：顔師古云：比言遭遇幽厄，中心愁悶，假延日月，茍爲娛樂耳。今俗猶言借日度時，故王仲宣登樓賦云：登兹樓以四望𠔃，聊假日以消憂。今之讀者改假爲暇，失其意矣。李善注仲宣賦引荀子多暇日，亦承誤也。媮，樂也，音俞。"
                },
                {
                    "paragraph": "陟陞皇之赫戲𠔃，",
                    "zhushu": "皇皇，天也。赫戲光明皃。一無陟字。陞，一作升。𥙷曰：西京賦云：叛赫戲以煇煌。赫戲，炎盛也。戲與曦同。"
                },
                {
                    "paragraph": "忽臨睨夫舊郷。",
                    "zhushu": "睨，視也。舊郷，楚國也。言已雖升崑崙，過不周，渡西海，舞九韶，陞天庭，據光曜，不足以解憂，猶顧視楚國，愁且思也。𥙷曰：睨，五計切。"
                },
                {
                    "paragraph": "僕夫悲余馬懷𠔃，",
                    "zhushu": "僕，御也。懷，思也。"
                },
                {
                    "paragraph": "蜷局顧而不行。",
                    "zhushu": "蜷局，詰屈不行皃。屈原設去丗離俗，周天帀地，意不忘舊郷。忽望見楚國，僕御悲感，我馬思歸，蜷局詰屈而不肯行。此終志不去，以詞自見，以義自明也。五臣云：蜷局回顧，而不肯行。𥙷曰：蜷，音拳，蟲形，詰屈也。行，胡郎切，叶韻。"
                },
                {
                    "paragraph": "亂曰：",
                    "zhushu": "亂，理也。所以發理詞指，揔撮其要也。屈原舒肆憤懣，極意敶詞，或去或留，文采紛華，然後結括一言，以明所趣之意也。𥙷曰：國語云：其輯之亂。輯，成也。凡作篇章旣成，撮其大要，以爲亂辭也。離騷有亂有重。亂者，揔理一賦之終；重者，情志未申，更作賦也。"
                },
                {
                    "paragraph": "已矣哉！國無人莫我知兮，",
                    "zhushu": "已矣，絶望之詞。無人，謂無賢人也。易曰：闚其戸，閴其無人。屈原言已矣，我獨懷德不見用者，以楚國無有賢人知我忠信之故，自傷之詞。一無哉字。𥙷曰：論語曰：已矣乎，吾未見好德如好色者也。孔安國曰：已矣，發端歎詞。"
                },
                {
                    "paragraph": "又何懷乎故都？",
                    "zhushu": "言衆人無有知己，己復何爲思故郷、念楚國也。"
                },
                {
                    "paragraph": "旣莫足與爲美政𠔃，吾將從彭咸之所居。",
                    "zhushu": "言時丗之君無道，不足與共行美德，施善政者，故我將自沈汨淵，從彭咸而居處也。",
                    "type": 2
                },
                {
                    "paragraph": "叙曰：昔者孔子叡聖明喆，",
                    "zhushu": "音哲。"
                },
                {
                    "paragraph": "天生不羣，",
                    "zhushu": "羣，一作王。"
                },
                {
                    "paragraph": "定經術，刪詩書，",
                    "zhushu": "一云俾定經術，乃刪詩、書。"
                },
                {
                    "paragraph": "正禮樂，制作春秋，以爲後王法。門人三千，罔不昭逹，臨終之日，則大義乖而微言絕，其後周室襄微，戰國並爭，道德陵遟，譎詐萌生，於是楊、墨、鄒、孟、孫、韓之徒，各以所知，著造傳記，或以述古，或以明丗。",
                    "zhushu": "八字一作咸以名丗。"
                },
                {
                    "paragraph": "而屈原履忠被𧮂，憂悲愁思，",
                    "zhushu": "一云憂愁思憤。"
                },
                {
                    "paragraph": "獨依詩人之義而作離騷，上以諷諫，下以自慰。遭時闇亂，不見省納，不勝憤懣，遂復作九歌以下凡二十五篇。楚人髙其行義，瑋其文采，以相敎傳。",
                    "zhushu": "或作傳教。"
                },
                {
                    "paragraph": "至於孝武帝，恢廓道訓，使淮南王安作離騷經章句，則大義粲然。後丗雄俊，莫不瞻慕，",
                    "zhushu": "一作仰。"
                },
                {
                    "paragraph": "舒肆妙慮，",
                    "zhushu": "一云攄舒妙思。"
                },
                {
                    "paragraph": "纉述其詞。逮至劉向，",
                    "zhushu": "顔師古讀如本字。"
                },
                {
                    "paragraph": "典校經書，分爲十六卷。孝章即位，深𢎞道藝，而班固、賈逵復以所見改易前疑，各作離騷經章句，其餘十五卷，",
                    "zhushu": "一作篇。"
                },
                {
                    "paragraph": "闕而不說，又以壯爲狀，",
                    "zhushu": "一作扶。"
                },
                {
                    "paragraph": "義多乖異，事不要括。",
                    "zhushu": "一作撮。"
                },
                {
                    "paragraph": "今臣復以所識所知，稽之舊章，合之經傳，",
                    "zhushu": "八字一云稽之經傳。"
                },
                {
                    "paragraph": "作十六卷章句。雖未能究其微妙，然大指之趣，略可見矣。且人臣之義，以忠正爲髙，以伏節爲賢，故有危言以存國，殺身以成仁。是以伍子胥不恨於浮江，比干不悔於剖心，然後忠立而行成，",
                    "zhushu": "忠，一作德。"
                },
                {
                    "paragraph": "榮顯而名著。",
                    "zhushu": "著，一作稱。"
                },
                {
                    "paragraph": "若夫懷道以迷國，詳愚而不言，",
                    "zhushu": "詳，與佯同，詐也。"
                },
                {
                    "paragraph": "顚則不能扶，危則不能安，婉娩以順上，",
                    "zhushu": "婉娩，一作娩娩，一作僶俛。"
                },
                {
                    "paragraph": "逡巡以避患，雖保黃耇，終壽百年。蓋志士之所恥，愚夫之所賤也。今若屈原，膺忠貞之質，體淸㓗之性，直若砥矢，言若丹靑，進不隱其謀，退不顧其命，此誠絶丗之行，俊彦之英也。而班固謂之露才揚己，",
                    "zhushu": "一作班、賈。"
                },
                {
                    "paragraph": "競於羣小之中，怨恨懷王，譏刺椒蘭，茍欲求進，強",
                    "zhushu": "巨姜切。"
                },
                {
                    "paragraph": "非其人，不見容納，忿恚自沈，是虧其髙明，而損其淸潔者也。昔伯夷、叔齊，讓國守分，",
                    "zhushu": "一作志。"
                },
                {
                    "paragraph": "不食周粟，遂餓而死，豈可復謂有求於丗而怨望哉。",
                    "zhushu": "一作恨怨。"
                },
                {
                    "paragraph": "且詩人怨主刺",
                    "zhushu": "一作諫。"
                },
                {
                    "paragraph": "上曰：嗚呼小子，未知臧否，匪而命之，言提其耳。風諫之語，於斯爲切。然仲尼論之，以爲大雅，引此比彼。屈原之詞，優游婉順，寧以其君",
                    "zhushu": "一有爲字。"
                },
                {
                    "paragraph": "不智之故，欲提攜其耳乎。而論者以爲露才揚己，怨刺其上，強非其人，殆失厥中矣。夫離騷之文，依託五經以立義焉。帝髙陽之苗裔，則厥初生民，時惟姜嫄也。紉秋蘭以爲佩，則將翶將翔。佩玉瓊琚也。夕攬洲之宿莽，則易濳龍勿用也。駟玉虬而乗鷖，則時乗六龍以御天也。就重華而敶詞，則尚書咎繇之謀謨也。登崑崙而渉流沙，則禹貢之敷土也。故智彌盛者其言愽，才益多者其識逺？",
                    "zhushu": "多，一作劭。"
                },
                {
                    "paragraph": "屈原之詞，誠愽逺矣。自",
                    "zhushu": "一有孔丘字。"
                },
                {
                    "paragraph": "終没以來，名儒愽逹之士，著造詞賦，莫不擬則其儀表，祖式其模範，取其要妙，竊其華藻，所謂金相王質，百丗無匹，",
                    "zhushu": "丗，一作歳。"
                },
                {
                    "paragraph": "名垂罔極，永不刋滅者矣。",
                    "zhushu": "班孟堅序云：昔在孝武，愽覽古文。淮南王安叙離騷傳，以國風好色而不淫，小雅恕悱而不亂。若離騷者，可謂兼之。蟬蛻濁穢之中，浮游塵埃之外，皭然泥而不滓。推此志，雖與日月爭光可也。斯論似過其眞。又說五子以失家巷。謂五子胥也。及至羿、澆、少康、弍姚、有娀佚女，皆各以所識有所増損，然猶未得其正也。故愽采經書傳記本文以爲之解。且君子道窮，命矣，故潛龍不見是而無悶，關睢哀周道而不傷，蘧瑗持可懷之智，寗武保如愚之性，咸以全命避害，不受丗患。故大雅曰：旣明且哲，以保其身。斯爲貴矣。今若屈原，露才揚己，競乎危國羣小之間，以離讒賊。然責數懷王，怨惡椒、蘭，愁神苦思，強非其人，忿懟不容，沈江而死。亦貶絜狂狷景行之士，多稱崑崙𡨋婚宓妃，虚無之語，皆非法度之政。經義所載，謂之兼詩風雅，而與日月爭光，過矣。然其文弘愽麗雅，爲辭賦宗，後丗莫不斟酌其英華，則象其從容。自宋玉、唐勒、景差之徒，漢興，枚乗、司馬相如、劉向、楊雄，騁極文辭，好而悲之，自謂不能及也。雖非明智之器，可謂妙才者也。政與正同。顔之推云：自古文人，常䧟輕薄。屈原露才揚己，顯暴君過。劉子玄云：懷、襄不道，其惡存於楚賦。讀者不以爲過。盖不隱惡故也。愚甞折𠂻其說而論之曰：或問：古人有言，殺其身有益於君則爲之。屈原雖死，何益於懐、襄？曰：忠臣之用心，自盡其愛君之誠耳，死生毀譽，所不顧也。故比干以諫見戮，屈原以放自沈。比干，紂諸父也；屈原，楚同姓也。爲人臣者，三諫不從則去之。同姓無可去之義，有死而已。離騷曰：阽余身而危死兮，覽余初其猶未海。則原之自處審矣。或曰：原用智於無道之邦，虧明哲保身之義，可乎？曰：愚如武子，全身逺害可也。有官守言責，斯用智矣。山甫明哲，固保身之道，然不曰夙夜匪解，以事一人乎？士見危致命，况同姓兼恩與義，而可以不死乎？且比干之死，微子之去，皆是也。屈原其不可去乎？有比干以任責，微子去之可也。楚無人焉，原去則國從而亡。故雖身被放逐，猶徘徊而不忍去。生不得力爭而強諫，死猶兾其感發而改行。使百世之下，聞其風者。雖流放廢斥。猶知愛其君。眷眷而不忘。臣子之義盡矣。非死爲難。處死爲難。屈原雖死。猶不死也。後之讀其文，知其人，如賈生者亦鮮矣。然爲賦以弔之。不過哀其不遇而已。余觀自古忠臣義士。慨然發憤。不顧其死。特立獨行。自信而不回者。其英烈之氣。豈與身俱亡哉！仍羽人於丹丘。留不死之舊郷。超無爲以至清。與太初而爲隣。此逺游之所以作。而難爲淺見寡聞者道也。仲尼曰：樂天知命，故不憂。又曰：樂天知命。有憂之大者。屈原之憂。憂國也；其樂，樂天也。離騷二十五篇，多憂丗之語，獨逺游曰：道可受兮，不可傳，其小無内兮，其天無垠。無淈滑而䰟兮，彼將自然。壹氣孔神兮，於中夜存，虚以待之兮，無爲之先。此老、莊、孟子所以大過人者，而原獨知之。司馬相如作大人賦，宏放髙妙，讀者有凌雲之意。然其語多出於此，至其妙處，相如莫能識也。太史公作傳，以爲其文約，其辭微，其志絜，其行廉，其稱文小而其指極大，舉𩔖邇而見義逺。其志絜，故其稱物芳；其行廉，故死而不容皃踈。濯淖汚泥之中，以浮游塵埃之外。推此志也，雖與日月爭光可也。斯可謂深知已者。揚子雲作反離騷。以爲君子得時則大行。不得時則龍蛇。遇不遇命也。何必沈身哉。屈子之事。盖聖賢之變者。使遇孔子。當與三仁同稱雄，未足以與此。班孟堅、顔之推所云。無異妾婦兒童之見。余故具論之。",
                    "type": 2
                },
                {
                    "paragraph": "離騷賛序",
                    "zhushu": "",
                    "type": 2
                },
                {
                    "paragraph": "離騷者，屈原之所作也。屈原初事懷王，甚見信任，同列上官大夫妬害其寵，讒之王，王怒而踈屈原以忠信見疑，憂愁幽思而作離騷。離，猶遭也。騷，憂也。明已遭憂作辭也。是時周室已滅，七國並爭，屈原痛君不明，信用羣小，國將危亡，忠誠之情，懷不能已，故作離騷，上陳堯、舜、禹、湯、文王之法，下言羿、澆、桀、紂之失，以風懷王，終不覺寤，信反間之說，西朝於秦，秦人拘之，客死不還。至于襄王，復用讒言，逐屈原。在野又作九章，賦以風諫，卒不見納。不忍濁丗，自投汨羅。原死之後，秦果滅楚。其辭爲衆賢所悼悲，故傳于後。",
                    "zhushu": "",
                    "type": 2
                },
                {
                    "paragraph": "辨騷",
                    "zhushu": "",
                    "type": 2
                },
                {
                    "paragraph": "自風雅寢聲，莫或抽緒，竒文蔚起，其離騷哉！故以軒翥詩人之後，奮飛辭家之前，豈去聖之未逺，而楚人之多才乎？昔漢武愛騷，而淮南作傳，以爲國風好色而不淫，小雅怨誹而不亂。若離騷者，可謂兼之。蟬蛻穢濁之中，浮游塵埃之外，皭",
                    "zhushu": "一作皧。"
                },
                {
                    "paragraph": "然𣵀而不緇，雖與日月爭光可也。班固以爲露才揚己，忿懟沈江，羿、澆、二姚，與左氏不合；",
                    "zhushu": "離騷用羿、澆等事，正與左氏合。孟堅所云，謂劉安說耳。"
                },
                {
                    "paragraph": "崑崙懸圃，非經義所載。然而文辭麗雅，爲詞賦之宗，雖非明哲，可謂妙才。王逸以爲詩人之提耳，屈原婉順，離騷之文，依經立義。駟虬乗鷖，則時乗六龍；崑崙流沙，則禹貢敷土。名儒詞賦，莫不擬其儀表，所謂金相玉振，百丗無匹者也。及漢宣嗟歎，以爲皆合經術。楊雄諷味，亦言體同詩雅。四家舉以方經，而孟堅謂不合傳體。襃貶任聲，抑揚過實，可謂鑒而弗精，翫而未覈者也。將覈其論，必徴言焉。故其陳堯、舜之耿介，稱禹、湯之祗敬，典誥之體也。譏桀、紂之猖狂，傷羿、澆之顚隕，規諷之旨也。虬龍以諭君子，雲霓以譬讒邪，比興之義也。每一顧而掩涕，歎君門之九重，忠怨之辭也。觀兹四事，同于風雅者也。至於託雲龍，說迂怪，豐隆求宓妃，鴆鳥媒娀女，詭異之辭也。康回傾地，夷羿弊日，木夫九首，土伯三目，譎怪之談也。依彭咸之遺則，從子胥以自適，狷狹之志也。士女雜坐，亂而不分，指以爲樂，娛酒不廢，沈湎日夜，舉以爲歡，荒淫之意也。",
                    "zhushu": "此皆宋玉之詞，非屈原意。自漢以來，靡麗之賦，勸百而諷一，其流至於齊、梁而極矣，皆自宋玉唱之。"
                },
                {
                    "paragraph": "擿此四事，異乎經典者也。故論其典誥則以彼，語其夸誕則如此。固知楚辭者，體慢於三代，而風雅於戰國，乃雅頌之愽徒，而詞賦之英傑也。",
                    "zhushu": "此語施於宋玉可也。"
                },
                {
                    "paragraph": "觀其骨鯁所樹，肌膚所附，雖取鎔經意，亦自鑄偉辭。故騷經、九章，朗麗以哀志；九歌、九辯，綺靡以傷情；逺遊、天問，瓌詭而惠巧；招魂、大招，耀豔而深華；卜居標放言之致，漁父寄獨任之才。故能氣往轢古，辭來切今，驚采絶燄，難與並能矣。自九懷已下，遽躡其跡。而屈宋逸歩，莫之能追。故其叙情怨，則鬱伊而易感；述離居，則愴怏而難懷；論山水，則循聲而得貌；言節𠋫，則披文而見時。枚、賈追風以入麗，馬、楊㳂波而得竒。其衣被詞人，非一代也。故才髙者苑其鴻裁。中巧者獵其豔辭。吟諷者銜其山川，童蒙者拾其香草。若能憑軾以𠋣雅頌。懸轡以馭楚篇。酌竒而不失其貞，玩華而不墜其實。則顧眄可以驅辭力，欬唾可以窮文致。亦不復乞靈於長卿，假寵於子淵矣。",
                    "zhushu": "一云獨任，當作獨往。",
                    "type": 2
                },
                {
                    "paragraph": "讃曰：不有屈原，豈見離騷。驚才風逸，壯志煙髙。山川無極，情理實勞。金相玉式，豔溢錙毫。",
                    "zhushu": "煙一作雲。"
                }
            ]
        },
        {
            "name": "九歌章句第二離騷",
            "paragraphs": [
                {
                    "paragraph": "九歌章句第二離騷",
                    "zhushu": "",
                    "type": 1
                },
                {
                    "paragraph": "九歌者，屈原之所作也。昔楚國南郢之邑，沅、湘之間，其俗信鬼而好祠，",
                    "zhushu": "祠，一作祀。漢書曰：楚地信巫鬼，重淫祀。隋志曰：荆州尤重祠祀，屈原制九歌，盖由此也。"
                },
                {
                    "paragraph": "其祠必作歌樂鼓舞以樂諸神。",
                    "zhushu": "一無歌字。"
                },
                {
                    "paragraph": "屈原放逐，竄伏其域，懷憂苦毒，愁思沸鬱，出見俗人祭祀之禮，歌舞之樂，其詞鄙𨹟，因爲作九歌之曲，",
                    "zhushu": "王逸注九辯云：九者，陽之數，道之綱紀也。五臣云：九者，陽數之極。自謂否極，取爲歌名矣。按：九歌十一首，九章九首，皆以九爲名者，取簫韶九成，啓九辯、九歌之義。騷經曰：奏九歌而舞韶兮，聊假日以媮樂。即其義也。宋玉九辯以下，皆出於此。"
                },
                {
                    "paragraph": "上陳事神之敬，下見己之𡨚結，託之以風諫。故其文意不同，章句雜錯，而廣異義焉。",
                    "zhushu": "一云：故其文詞意周章雜錯。",
                    "type": 2
                },
                {
                    "paragraph": "東皇太一",
                    "zhushu": "五臣云：每篇之目，皆楚之神名，所以列於篇後者，亦猶毛詩題章之趣。太一，星名，天之尊神，祠在楚東，以配東帝，故云東皇。補曰：漢書郊祀志云：天神貴者大一、太一，佐曰五帝。古者天子以春秋祭太一東南郊。天文志曰：中宫天極星，其一明者，太一常居也。淮南子曰：太㣲者，太一之庭；紫宮者，太一之居。說者曰：太一，天之尊神，曜魄寳也。天文大象賦注云：天皇大帝一星，在紫微宮内，勾陳口中，其神曰曜魄寳，主御羣靈，秉萬機神圖也。其星隱而不見，其占以見則爲災也。又曰：太一一星，次天一南，天帝之臣也。主使十六龍，知風雨、水旱、兵革、𩚑饉、疾疫。占不明，反移爲災。",
                    "type": 2
                },
                {
                    "paragraph": "吉日兮辰良，",
                    "zhushu": "日謂甲乙，辰謂寅卯。補曰：沈括存中云：吉日兮辰良。盖相錯成文，則語勢矯徤。如杜子美詩云：紅豆啄餘鸚鵡粒，碧梧棲老鳳皇枝。韓退之云：春與猿吟兮，秋鶴與飛。皆用此體也。"
                },
                {
                    "paragraph": "穆將愉兮上皇。",
                    "zhushu": "穆，敬也。愉，樂也。上皇，謂東皇太一也。言己將修祭祀，必擇吉良之日，齋戒恭敬，以宴樂天神也。補曰：偷，音俞。"
                },
                {
                    "paragraph": "撫長劒兮王珥，",
                    "zhushu": "撫，持也。玉珥。謂劒鐔也。劒者，所以威不軌，衛有德，故撫持之也。𥙷曰：撫，循也，以手循其珥也。愽雅曰：劒珥謂之鐔。鐔，劒鼻，一曰劒口，一曰劒環。珥，耳飾也。鐔所以飾劒，故取以名焉。珥，音餌。鐔，覃、淫二音。"
                },
                {
                    "paragraph": "璆鏘鳴𠔃琳琅。",
                    "zhushu": "璆、琳、琅，皆美玉名也。爾雅曰：有璆、琳、琅玕焉。鏘，佩聲也。詩曰：佩玉鏘鏘。言已供神有道，乃使靈巫常持好劒以辟邪，要垂衆佩周旋而舞，動鳴五玉鏘鏘而和，且有節度也。或曰：糾鏘鳴兮琳琅。糾，錯也。琳琅，聲也。謂帶劒佩衆多，糾錯而鳴，其聲琳琅也。鏘，釋文作鎗。𥙷曰：璆，渠幽切。鏘，七羊切。禮記曰：古之君子必佩玉，進則揖之，退則揚之，然後玉鏘鳴也。琳，音林。琅，音郎，俗作瑯。爾雅曰：西北之美者，有崐崘虚之璆琳琅玕焉。璆琳，美玉名。琅玕，狀似珠也。本草云：琅玕是石之美者，明瑩若珠之色。此言帶劒佩玉，以禮事神也。"
                },
                {
                    "paragraph": "瑶席兮玉瑱，",
                    "zhushu": "瑶，石之次玉者。詩云：報之以瓊瑶。瑱，一作鎭。補曰：瑶，音遥，一曰美玉也。瑱，壓也，音鎭。下文云白玉兮爲鎭是也。周禮：玉鎭，大寶器，故書作瑱。鄭司農云：瑱，讀爲鎭。"
                },
                {
                    "paragraph": "盍將把兮瓊芳。",
                    "zhushu": "盍，何不也。把，持也。瓊，玉枝也。言已修飾淸潔，以瑶玉爲席，美玉爲瑱，靈巫何持乎？乃復把王枝以爲香也。五臣云：靈巫何不持瓊枝以爲芳香，取美潔也。𥙷曰：盍，音合。"
                },
                {
                    "paragraph": "蕙肴蒸兮蘭藉，",
                    "zhushu": "蕙肴，以蕙草蒸肉也。藉，所以藉飯食也。易曰：藉用白茅也。蒸，一作䒱，一作烝。𥙷曰：肴，骨體也。蒸，進也。䒱、烝並同。國語曰：親戚宴饗，則有殽烝。注云：升體解節折之爼。藉，薦也，慈夜切。"
                },
                {
                    "paragraph": "奠桂酒兮椒漿。",
                    "zhushu": "桂酒，切桂置酒中也。椒漿，以椒置漿中也。言已供待彌敬，乃以蕙草蒸肴，芳蘭爲藉，進桂酒椒漿，以備五味也。五臣云：蕙、蘭、椒、桂，皆取芬芳。𥙷曰：說文：奠，置祭也。漢樂歌曰：奠桂酒，勺椒漿。周禮：四飲之物，三曰漿。"
                },
                {
                    "paragraph": "揚枹兮拊皷，",
                    "zhushu": "揚，舉也。拊，擊也。枹一作捊。補曰：枹，房尤切，擊皷槌也。"
                },
                {
                    "paragraph": "䟽緩節兮安歌，",
                    "zhushu": "䟽，希也。言肴膳酒醴旣具，不敢寧處，親舉枹擊皷，使靈巫緩節而舞，徐歌相和，以樂神也。五臣云：使曲節希緩而安音清歌。補曰：䟽與疎同。"
                },
                {
                    "paragraph": "陳竽瑟兮浩倡。",
                    "zhushu": "陳，列也。浩，大也。言已又陳列竽瑟，大倡作樂，以自竭盡也。補曰：禮記：鍾、磬、竿、瑟以和之。竿，笙𩔖，三十六簧，瑟，琴𩔖，二十五絃。"
                },
                {
                    "paragraph": "靈偃蹇兮姣服，",
                    "zhushu": "靈，謂巫也。偃蹇，舞皃。姣，好也。服，飾也。姣，一作妖，服，一作  。補曰：古者巫以降神，靈偃蹇兮姣服。言神降而託於巫也。下文亦曰：靈連蜷兮旣留，偃蹇，委曲。皃。一曰：衆盛皃。方言曰：好，或謂之姣。注云：言姣㓗也。姣與妖並音狡，般與服同。"
                },
                {
                    "paragraph": "芳菲菲兮滿堂。",
                    "zhushu": "菲菲，芳皃也。言乃使姣好之巫，被服盛飾，舉足奮袂，偃蹇而舞，芬芳菲菲，盈滿堂室也。"
                },
                {
                    "paragraph": "五音紛兮繁㑹，",
                    "zhushu": "五音，宫、商、角、徵、羽也。紛，盛皃、繁，衆也。五臣云：繁㑹，錯雜也。"
                },
                {
                    "paragraph": "君欣欣𠔃樂康。",
                    "zhushu": "欣欣、喜皃。康，安也。言己動作衆樂，合㑹五音，紛然盛美，神以歡欣，猒飽喜樂，則身蒙慶祐，家受多福也。屈原以爲神無形聲，難事易失，然人竭心盡禮，則歆其祀而惠以祉。自傷履行忠誠，以事於君，不見信用，而身放弃，遂以危殆也。五臣云：君，謂東皇也。欣欣，和恱皃。補曰：此章以東皇喻君，言人臣陳德義禮樂以事上，則其君樂康，無憂患也。"
                },
                {
                    "paragraph": "雲中君",
                    "zhushu": "雲神豐隆也。一曰屏翳。已見騷經。漢書郊祀志有雲中君。",
                    "type": 2
                },
                {
                    "paragraph": "浴蘭湯𠔃沐芳，",
                    "zhushu": "蘭，香草也。補曰：夲草：白芷，一名芳香。樂府有沐浴子。劉次莊云：楚詞曰：新沐者必彈冠，新浴者必振衣。又曰：與汝沐兮咸池，晞汝髪兮陽之阿。皆潔濯之謂也。李白亦有此作，其詞曰：沐芳莫彈冠，浴蘭莫振衣。處丗忌太潔，至人貴藏暉。與屈原意異。"
                },
                {
                    "paragraph": "華采衣𠔃若英。",
                    "zhushu": "華采，五色采也。若，杜若也。言己將脩饗祭以事雲神，乃使靈巫先浴蘭湯，沐香芷，衣五采華衣，飾以社若之英，以自潔淸也。補曰：華，戸花切。荀卿雲賦云：五采備而成文，衣華采之衣，以其𩔖也。本草：杜若，一名杜蘅，葉似薑而有文理，味辛香。今復别有杜蘅，不相似。按：杜蘅，爾雅所謂杜，土鹵者也。杜若，廣雅所謂楚蘅者也。其𩔖自别，古人多雜引用。爾雅曰：榮而不實者謂之英。"
                },
                {
                    "paragraph": "靈連蜷𠔃旣留，",
                    "zhushu": "靈，巫也。楚人名巫爲靈子。連蜷，巫迎神導引皃也。旣，已也，留，止也。一本靈下有子字。補曰：蜷音拳。南都賦云：蛾眉連卷。連卷，長曲皃。"
                },
                {
                    "paragraph": "爛昭昭𠔃未央。",
                    "zhushu": "爛，光皃也。昭昭，明也。央，已也。言巫執事肅敬，奉迎導引，顔皃矜莊，形體連蜷，神則歡喜，必留而止，見其光容爛然昭明，無極已也。"
                },
                {
                    "paragraph": "蹇將憺𠔃壽宫，",
                    "zhushu": "蹇，詞也。憺，安也。壽宫，供神之處也。祠祀皆欲得壽，故名爲壽宫也。言雲神旣至於壽宫，歆饗酒食，憺然安樂，無有去意也。補曰：憺，徒濫切。漢武帝置壽宫神君。臣瓉曰：壽宫，奉神之宮。"
                },
                {
                    "paragraph": "與日月兮齊光。",
                    "zhushu": "齊，同也。光，明也。言雲神豐隆，爵位尊髙，乃與日月同光明也。夫雲興而日月閽，雲藏而日月明，故言齊光也。齊，一作爭。"
                },
                {
                    "paragraph": "龍駕兮帝服，",
                    "zhushu": "龍駕，言雲神駕龍也。故易曰：雲從龍。帝，謂五方之帝也。言天尊雲神，使之乗龍，兼衣青黃五采之色，與五帝同服也。五臣云：言神駕雲龍之車。"
                },
                {
                    "paragraph": "聊翶遊𠔃周章。",
                    "zhushu": "聊，且也。周章，猶周流也。言雲神居無常處，動則翔翔，周流往來，且遊戲也。五臣云：翶遊、周章，往來迅疾皃。"
                },
                {
                    "paragraph": "靈皇皇𠔃旣降，",
                    "zhushu": "靈，謂雲神也。皇皇，美皃。降，下也。言雲神來下，其皃皇皇而美，有光明也。"
                },
                {
                    "paragraph": "猋逺舉𠔃雲中。",
                    "zhushu": "猋，去疾皃也。雲中，雲神所居也。言雲神往來急疾，飲食旣飽，猋然逺舉，復還其處也。補曰：猋，卑遥切。羣犬走皃。大人賦曰：猋風涌而雲浮。李善引此作焱，其字从火，非也。"
                },
                {
                    "paragraph": "覽兾州𠔃有餘，",
                    "zhushu": "覽，望也。兩河之間曰兾州。餘，猶他也。言雲神所在髙邈，乃望於兾州，尚復見他方也。五臣云：言神所居髙絶，下覽兾州，橫望四海，皆有餘而無極。兾州，堯所都，思有道之君，故覽之。補曰：淮南子曰：正中兾州曰中土。注云：兾，大也，四方之主。又曰：殺黒龍以濟兾州。注云：兾，九州中，謂今四海之内。"
                },
                {
                    "paragraph": "橫四海𠔃焉窮。",
                    "zhushu": "窮。極也。言雲補出入奄忽。須臾之間。橫行四海。安有窮極也。補曰：禮記云：以橫於天下。注云：橫，充也。"
                },
                {
                    "paragraph": "思夫君𠔃太息，",
                    "zhushu": "君謂雲神。五臣曰：夫君謂雲神，以喻君也。言夫君所居髙逺，下制有國，我之思君，終不可見，故歎息而憂心也。補曰：記曰：夫，夫也，爲習於禮者。上夫音扶。"
                },
                {
                    "paragraph": "極勞心𠔃𢥞𢥞。",
                    "zhushu": "𢥞𢥞，憂心皃。屈原見雲，一動千里，周徧四海，想得隨從，觀望四方，以忘己憂，思而念之，終不可得，故太息而歎，心中煩勞而𢥞𢥞也。或曰：君，謂懷王也。屈原陳序雲神，文義略訖，愁思復至，哀念懷王，暗昧不明，則太息增歎，心毎𢥞𢥞而不能已也。𢥞，一作忡。補曰：𢥞，敕中切。說文：忡，憂也。引詩憂心忡忡，楚詞作𢥞。此章以雲神喻君，言君德與日月同明，故能周覽天下，橫被六合。而懷王不能如此，故心憂也。"
                },
                {
                    "paragraph": "湘君",
                    "zhushu": "劉向列女傳：舜陟方，死於蒼梧，二妃死於江、湘之間，俗謂之湘君。禮記：舜葬於蒼梧之野。盖三妃末之從也。注云：離騷所歌湘夫人，舜妃也。韓退之黃陵廟碑云：湘旁有廟曰黃陵，自前古立，以祠堯之二女，舜二妃者，秦愽士對始皇帝云：湘君者，堯之二女，舜妃者也。劉向、鄭玄亦皆以二妃爲湘君。而離騷、九歌旣有湘君，又有湘夫人。王逸以爲湘君者，自其水神，而謂湘夫人。乃二妃也。從舜南征三苗不及。道死沅、湘之間。山海經曰：洞庭之山。帝之二女居之。郭璞疑二女者。帝舜之后。不當降小水爲其夫人。因以二女爲天帝之女。以余考之。璞與王逸俱失也。堯之長女娥皇，爲舜正妃，故曰君。其二女女英，自冝降曰夫人也。故九歌詞謂娥皇爲君，謂女英帝子，各以其盛者推言之也。禮有小君、君母，明其正，自得稱君也。",
                    "type": 2
                },
                {
                    "paragraph": "君不行𠔃夷猶，",
                    "zhushu": "君，謂湘君也。夷猶，猶豫也。言湘君所在，左沅、湘，右大江，苞洞庭之波，方數百里，羣鳥所集，魚鱉所聚，土地肥饒，又有險阻，故其神常安，不肯遊蕩，旣設祭祀，使巫請呼之，尚復猶豫也。"
                },
                {
                    "paragraph": "蹇誰留𠔃中洲？",
                    "zhushu": "蹇，詞也。留，待也。中洲，洲中也。水中可居者曰洲。言相君蹇然難行，誰留待於水中之洲乎？以爲堯用二女妻舜，有苗不服，舜往征之，二女從而不反，道死於沅、湘之中，因爲湘夫人也。所留，盖謂此堯之二女也。五臣云：誰將留待於中洲乎？欲神之速至也。補曰：逸以湘君爲湘水神，而謂留湘君於中洲者，二女也。韓退之則以湘君爲娥皇，湘夫人爲女英。留，止也。"
                },
                {
                    "paragraph": "美要眇𠔃冝脩，",
                    "zhushu": "要眇，好皃，脩，飾也。言二女之皃，要眇而好，又冝脩飾也。眇，一作妙，一本冝上有又字，補曰：要，於𥬇切，眇與妙同。前漢傳曰：幼眇之聲，亦音要妙。此言娥皇容德之美，以喻賢臣。"
                },
                {
                    "paragraph": "沛吾乗𠔃桂舟。",
                    "zhushu": "沛，行皃，舟，舩也。吾，屈原自謂也。言己雖在湖澤之中，猶乗桂木之舩，沛然而行，常香淨也。五臣云：我復乗桂舟以迎神。舟用桂者，取香潔之異。乗，一作椉。𥙷曰：孟子曰：如水之就下，沛然誰能禦之？沛，普頼切。桂舟，迎神之舟，屈原因以自喻。"
                },
                {
                    "paragraph": "令沅湘𠔃無波，",
                    "zhushu": "沅、湘，水名。"
                },
                {
                    "paragraph": "使江水𠔃安流。",
                    "zhushu": "言巳乗舩，常恐危殆，願湘君令沅、湘無波涌，使江水順徑徐流，則得安也。𥙷曰：沅、湘已見騷經。水經及荆州記云：江出岷山，其源若甕口，可以濫觴，濳行地底數里，至楚都，遂廣十里，名爲南江。初在犍爲，與青衣水、汶水合，東北至巴郡，與涪水、漢水、白水合，至長沙，與澧水、沅水、湘水合，至江夏，與沔水合，至潯陽，分爲九道，東㑹于彭澤，經蕪湖，名爲中江，東北至南徐州，名爲北江，而入海也。"
                },
                {
                    "paragraph": "望夫君𠔃未來，",
                    "zhushu": "君，謂湘君。未，一作歸。"
                },
                {
                    "paragraph": "吹參差𠔃誰思。",
                    "zhushu": "參差，洞簫也。言已供脩祭祀，曕望於君，而未肯來，則吹簫作樂，誠欲樂君，當復誰思念也。五臣云：謂神肯來斯，而我作樂，吹聲參差，當復思誰？言思神之甚。一作篸𥰭。𥙷曰：風俗通云：舜作簫，其形參差，象鳳翼。參差，不齊之皃。初簪、义冝二切。此言因吹簫而思舜也。洞簫賦云：吹參差而入道德。洞簫，簫之無底者。篸𥰭，竹皃。"
                },
                {
                    "paragraph": "駕飛龍𠔃北征。",
                    "zhushu": "征，行也。屈原思神略畢，意念楚國，願駕飛龍北行，亟還歸故居也。"
                },
                {
                    "paragraph": "邅吾道𠔃洞庭。",
                    "zhushu": "邅，轉也。洞庭，太湖也。言已欲乗龍而歸，不敢隨從大道，願轉江湖之側，委曲之徑，欲急至也。五臣云：轉道於洞庭湖上而直歸。補曰：邅，池戰切。文選音陟連切。原欲歸而轉道於洞庭者，以湘君在焉故也。山海經曰：洞庭之山，帝之二女居之，是常游于江淵。澧、沅之風，交瀟湘之淵，出入多飄風暴雨。注云：言二女遊戲江之淵府，則能皷動三江，令風波之氣共相交通。又曰：湘水出帝舜葬東，入洞庭下。注云：洞庭地穴，在長沙巴陵也。水經云：四水同注洞庭，北㑹大江，名之五渚。戰國䇿：秦與荆戰，大破之，取洞庭五渚是也。湖水廣貟五百餘里，日月若出没於其中，湖中有君山，濳通吳之苞山。郭景純江賦云：苞山洞庭，巴陵地道，濳陸旁通，幽岫窈窕者也。按吳中太湖，一名洞庭，而巴陵之洞庭，亦謂之太湖。逸云：太湖，盖指巴陵洞庭耳。"
                },
                {
                    "paragraph": "薜荔柏𠔃蕙綢，",
                    "zhushu": "薜荔，香草。柏，槫壁也。綢，縛束也。詩曰綢繆束楚是也。柏，一作拍，槫，一作搏。𥙷曰：柏、拍，並音愽。綢、儔、叨二音。"
                },
                {
                    "paragraph": "蓀橈𠔃蘭旌。",
                    "zhushu": "蓀，香草也。橈，舩小楫也。屈原言已居家則以薜荔槫飾四壁，蕙草縳屋；秉舩則以蓀爲楫櫂，蘭爲旌旗，動以香潔自脩飾也。蓀，一作荃，旌，一作旍。補曰：蓀、荃，見騷經。橈，而遥切。方言云：楫謂之橈，或謂之櫂。周禮云：柝羽爲旌。爾雅云：注：旄首曰旌。旍與旌同。諸本或云乗荃橈，乗，一作承，或云采荃橈兮蘭旗，皆後人増改，或傳寫之誤耳。"
                },
                {
                    "paragraph": "望涔陽𠔃極浦，",
                    "zhushu": "涔陽，江碕名。近附郢，極，逺也。浦，水涯也。補曰：涔，音岑。碕，音祈，曲岸也。今澧州有涔陽浦。水經云：涔水出漢中南縣東南旱山，北至沔陽縣南，入于沔。涔水，即黃水也。集韻：涔，郎丁切，水名，其字从令，引楚詞望涔陽兮極浦，未詳。說文云：浦，濵也。風土記：大水有小口别通，曰浦。"
                },
                {
                    "paragraph": "橫大江𠔃揚靈。",
                    "zhushu": "靈，精誠也。屈原思念楚國，願乗輕舟，上望江之逺浦，下附郢之陭，以渫憂患。橫度大江，揚己精誠。奠能感悟懷王，使還己也。五臣曰：言我逺游此浦，將橫絶大江，揚其精誠於君側。補曰：橫大江兮揚靈，以湘君在焉故也。"
                },
                {
                    "paragraph": "揚靈𠔃未極，",
                    "zhushu": "極，已也。"
                },
                {
                    "paragraph": "女嬋媛𠔃爲余太息，",
                    "zhushu": "女，謂女𡡓，屈原姊也。嬋媛，猶牽引也。言已逺揚精誠，雖欲自竭盡，終無從逹，故女𡡓牽引而責數之，爲已太息悲毒，欲使屈原改性易行，隨風俗也。五臣云：言我揚精誠未已，女𡡓牽引時事，以爲不變節從俗，終不可爲，而爲我歎息也。補曰：嬋媛，已見騷經。"
                },
                {
                    "paragraph": "橫流涕𠔃潺湲，",
                    "zhushu": "潺湲，流皃。屈原感女𡡓之言，外欲變節而意不能，故内自悲傷，涕泣橫流也。補曰：潺，仕連、鉏山二切。湲音爰。"
                },
                {
                    "paragraph": "隱思君𠔃陫側。",
                    "zhushu": "君，謂懷王也。陫，𨹟也。言已雖見放弃，隱伏山野，猶從側𨹟之中，思念君也。補曰：隱，痛也。孟子曰：惻隱之心。陫，符沸曰：說文：隱也。"
                },
                {
                    "paragraph": "桂櫂𠔃蘭枻。",
                    "zhushu": "擢，楫也。枻，舩旁板也。一作栧。五臣云：桂蘭，取其香也。補曰：櫂，直敎切。枻音曵。楫謂之枻。一曰：柂也。"
                },
                {
                    "paragraph": "斲冰𠔃積雪，",
                    "zhushu": "斲，斫也。言巳乗舩，遭天盛寒，舉其櫂楫，斲斫冰凍，紛然如積雪，言已勤苦也。一云斲曽氷。五臣云：言志不通，猶乗舟，值天盛寒，斲斫冰凍，徒爲勤苦，而不得前也。"
                },
                {
                    "paragraph": "采薜荔𠔃水中，",
                    "zhushu": "薜荔之草，縁木而生。"
                },
                {
                    "paragraph": "搴芙蓉𠔃木末。",
                    "zhushu": "搴，采取也。芙蓉，荷華也，生水中。屈原言已執忠信之行，以事於君，其志不合，猶入池渉水而求薜荔，登山縁木而采芙蓉，固不可得也。𥙷曰：搴，音蹇。"
                },
                {
                    "paragraph": "心不同𠔃媒勞，",
                    "zhushu": "言婚姻所好，心意不同，則媒人疲勞而無功也。屈原自喻行與君異，終不可合，亦疲勞而已也。"
                },
                {
                    "paragraph": "恩不甚𠔃輕絶。",
                    "zhushu": "言人交接初淺，恩不甚篤，則輕相與離絶。言已與君同姓共祖，無離絶之義也。五臣曰：事君之道，亦𩔖此焉。"
                },
                {
                    "paragraph": "石瀬𠔃淺淺，",
                    "zhushu": "瀬，湍也。淺淺，流疾皃。𥙷曰：瀬，落蓋切。說文曰：水流沙上也。文選注云：石瀬，水激石閒，則怒成湍。淺音牋。"
                },
                {
                    "paragraph": "飛龍𠔃翩翩。",
                    "zhushu": "屈原憂愁，覜視川水，見石瀬淺淺，疾流而下，將有所至；仰見飛龍，翩翩而上，將有所登。自傷弃在草野，終無所登至也。五臣云：下視水石，淺淺而流；仰觀飛龍，翩翩而舉，物皆遂性，我獨不然也。補曰：說文云：翩，疾飛也。"
                },
                {
                    "paragraph": "交不忠𠔃怨長，",
                    "zhushu": "交，友也。忠，厚也。言朋友相與不厚，則長相怨恨。言巳執履忠信，雖獲罪過，不敢怨恨於衆人也。"
                },
                {
                    "paragraph": "期不信𠔃告余以不閒。",
                    "zhushu": "閒，暇也。言君甞與已期，欲共爲治，後以讒言之故，更告我以不閒暇，遂以䟽逺已也。余，一作我。五臣云：言君與臣下爲友，而臣爲不忠，則怨而責之；己爲不信，則以爲閑爾。疾其君初欲與已爲治，後遂相背焉。補曰：此言朋友之交，忠則見信，不忠則生怨。臣忠於君，則君冝見信，而反告我以不間。所謂羌中道而回畔兮，反旣有此它志也。此原陳巳之志於湘君也。閒，音閑。"
                },
                {
                    "paragraph": "鼂騁騖𠔃江臯，",
                    "zhushu": "鼂，以喻盛明也。澤曲曰臯。言已願及鼂明，己年盛時，任重馳驅，以行道德也。鼂，一作朝。補曰：鼂，陟遥切，早也。騁音逞。鶩音務。說文曰：騁，直馳也。騖，亂馳也。"
                },
                {
                    "paragraph": "夕弭節𠔃北渚。",
                    "zhushu": "弭，安也。渚，水涯也。夕以喻衰。言日夕將暮，己巳衰老，弭情安意，終志草壄也。五臣云：喻己盛少之時，願驅馳於君前，及衰謝之日，反安意於草野，自歎之詞。補曰：騁騖弭節，不出江臯北渚之間，自傷不得居朝廷也。渚，沚也。爾雅：小洲曰陼。韓詩章句：水一溢而爲渚。"
                },
                {
                    "paragraph": "鳥次𠔃屋上，",
                    "zhushu": "次，舎也。再宿曰信。過信曰次。"
                },
                {
                    "paragraph": "水周𠔃堂下。",
                    "zhushu": "周，旋也。言已所居在湖澤之中，衆鳥舎止我之屋上，流水周旋已之堂下，自傷與鳥獸魚鱉同爲伍也。補曰：下，音戸。"
                },
                {
                    "paragraph": "捐余玦𠔃江中，",
                    "zhushu": "玦，玉佩也。先王所以命臣之瑞，故與環即還，與玦即去也。補曰：捐，音㳂。玦，古穴切，如環而有缺。左傳曰：佩以金玦，弃其𠂻也。苟子曰：絶人以玦。皆取弃絶之義。莊子曰：緩佩玦者，事至而斷。史記曰：舉佩玦以示之。皆取决斷之義。"
                },
                {
                    "paragraph": "余佩𠔃醴浦。",
                    "zhushu": "遺，離也。佩，瓊琚之屬也。言已雖見放逐，常思念君，設欲逺去，猶捐玦佩，置於水涯，兾君求己，示有還意。佩，一作珮，醴，一作澧。五臣云：捐、遺，皆置也。玦、珮，朝服之飾，置於江、澧二水之涯者，兾君命已，猶可以用也。補曰：捐玦遺佩，以詒湘君，與騷經解佩纕以結言同意，喻求賢也。遺，平聲。方言注云：澧水，今在長沙。水經云：澧水出武陵充縣，注于洞庭。按禹貢曰：又東至于澧。史記作醴，孔安國、馬融、王肅皆以醴爲水名。鄭𤣥曰：醴，陵名也。長沙有醴陵縣。澧、醴，古書通用，今澧州有佩浦，因楚詞爲名也。"
                },
                {
                    "paragraph": "采芳洲𠔃杜若，",
                    "zhushu": "芳洲，香草藂生水中之處。補曰：藂,音叢。"
                },
                {
                    "paragraph": "將以遺𠔃下女。",
                    "zhushu": "遺，與也。女，隂也。以喻臣，謂己之儔匹。言己願往芬芳絶異之洲，采取杜若，以與貞正之人，思與同志，終不變更也。五臣云：欲將已之美投於賢臣者，思與同志，復爲治道。補曰：遺，去聲。旣詒湘君以佩玦，又遺下女以杜若，好賢不已也。騷經曰：相下女之可詒。"
                },
                {
                    "paragraph": "旹不可𠔃再得，",
                    "zhushu": "言日不再中，年不再盛也。旹，一作時。"
                },
                {
                    "paragraph": "聊逍遥𠔃容與。",
                    "zhushu": "逍遥，遊戲也。詩曰：狐裘逍遥。言天時不再至，人年不再盛。已年旣老矣，不遇於時，聊且逍遥而遊，容與而戲，以待天命之至也。五臣云：自言憂愁，欲以史死，死不再生，何由復遇？逍遥容與，待君之命，兾得盡其誠心焉。"
                },
                {
                    "paragraph": "湘夫人",
                    "zhushu": "",
                    "type": 2
                },
                {
                    "paragraph": "帝子降𠔃北渚，",
                    "zhushu": "帝子，謂堯女也。降，下也。言堯二女娥皇、女英，隨舜不反，没於湘水之渚，因爲湘夫人。補曰：此言帝子之神，降於北渚，來享其祀也。帝子，以喻賢臣。"
                },
                {
                    "paragraph": "目眇眇𠔃愁予。",
                    "zhushu": "眇眇，好皃。予，屈原自謂也。言堯二女，儀德美好，眇然絶異，又配帝舜，而乃没命水中。屈原自傷不遭值堯、舜，而遇闇君，亦將沈身湘流，故曰愁我也。予，一作余。五臣云：其神儀德美好，愁我失志焉。補曰：眇眇，微皃，言神之降，望而不見，使我愁也，以况思賢而不得見也。予，音與。"
                },
                {
                    "paragraph": "嫋嫋𠔃秋風，",
                    "zhushu": "嫋嫋，秋風揺木皃。補曰：嫋，長弱皃，奴鳥切。"
                },
                {
                    "paragraph": "洞庭波𠔃木葉下。",
                    "zhushu": "言秋風疾則草木揺，湘水波而樹葉落矣。以言君政急則衆民愁，而賢者傷矣。或曰：屈原見秋風起而木葉墮，悲歳徂盡，年衰老也。五臣云：喻小人用事，則君子弃逐。補曰：淮南云：見一葉落，而知歳之將暮。又曰：桑葉落而長年悲。下，音戸。"
                },
                {
                    "paragraph": "白薠𠔃騁望，",
                    "zhushu": "薠草，秋生，今南方湖澤皆有之。騁，平也。薠，或作蘋。一本此句上有登字，皆非也。補曰：薠，音煩。淮南子云：路無莎薠。注云：薠狀如葴。葴音針，見爾雅。又說文云：青薠似莎者。司馬相如賦注云：似莎而大，生江湖，鴈所食。"
                },
                {
                    "paragraph": "與佳期𠔃夕張。",
                    "zhushu": "佳，謂湘夫人也。不敢指斥尊者，故言佳也。張，施也。言已願以始秋薠草𥘉生，平望之時，脩設祭具，夕早灑掃，張施帷帳，與夫人期歆饗之也。一本佳下有人字，一云與佳人兮期夕張。五臣云：佳期，謂湘夫人。言已願以此夕設祭祀，張帷帳，兾夫人之神來此歆饗，以喻張設忠信，以待君命。𥙷曰：說文云：佳，善也。廣雅云：佳，好也。張，音帳，陳設也。周禮曰：凡邦之張事。漢書曰：供張東都門外。言夕張者，猶黃昏以爲期之意。"
                },
                {
                    "paragraph": "鳥萃𠔃蘋中，",
                    "zhushu": "萃，集，一本萃上有何字。五臣云：蘋，水草。補曰：萃音遂。"
                },
                {
                    "paragraph": "𦌘何爲𠔃木上。",
                    "zhushu": "𦌘，魚網也。夫鳥當集木巓，而言草中；𦌘當在水中，而言木上，以喻所願不得，失其所也。補曰：𦌘，音増。"
                },
                {
                    "paragraph": "沅有茝𠔃醴有蘭，",
                    "zhushu": "言沅水之中，有盛茂之茞，澧水之内，有芬芳之蘭，異於衆草，以興湘夫人美好，亦異於衆人也。茞，一作芷，醴，一作澧。五臣云：蘭、芷，喻己之善。𥙷曰：水經云：澧水，又東南注于沅水，曰澧口，盖其枝瀆耳。引沅有芷兮澧有蘭。或曰：澧州有蘭江，因此爲名。"
                },
                {
                    "paragraph": "思公子𠔃未敢言。",
                    "zhushu": "公子，謂湘夫人也。重以卑說尊，故變言公子也。言已想若舜之遇二女，二女雖死，猶思其神。所以不敢逹言者，士當湏介，女當須媒也。五臣云：公子，謂夫人，喻君也。未敢言者，欲待賢主。補曰：諸侯之子稱公子，謂子椒、子蘭也。思椒、蘭，冝有蘭、茞之芬芳。未敢言者，恐逢彼之怒耳。此原陳己之志於湘夫人也。山鬼云：思公子兮徒離憂。"
                },
                {
                    "paragraph": "荒忽𠔃逺望，觀流水𠔃潺湲。",
                    "zhushu": "言鬼神荒忽，徃來無形，近而視之，彷彿若存，逺而望之，但見水流而潺湲也。荒，一作慌，忽，一作惚。補曰：慌，釋文、文選並音荒。此言逺望楚國，若有若無，但見流水之潺湲耳。荒忽，不分明之㒵。"
                },
                {
                    "paragraph": "麋何食𠔃庭中，",
                    "zhushu": "麋，獸名，似鹿也。食，一作爲。補曰：麋，音眉。月令曰：麋角解。䟽云：麋，隂獸，情淫而遊澤。"
                },
                {
                    "paragraph": "蛟何爲𠔃水裔。",
                    "zhushu": "蛟，龍𩔖也。麋當在山林，而在庭中，蛟當在深淵，而在水涯。以言小人冝在山野，而陞朝庭，賢者當居尊官，而爲㒒𨽻也。裔，一作𧜟。補曰：裔，邊也，末也。蛟在水裔，猶所謂神龍失水而陛居也。"
                },
                {
                    "paragraph": "朝馳余馬𠔃江臯，",
                    "zhushu": "一云朝馳騁兮江臯。"
                },
                {
                    "paragraph": "夕濟𠔃西澨。",
                    "zhushu": "濟，渡也。澨，水涯也。自傷驅馳不出湘、潭之間。補曰：澨音逝。說文曰：澨，埤増水邊土，人所居者。"
                },
                {
                    "paragraph": "聞佳人𠔃召予，",
                    "zhushu": "予，屈原自謂也。"
                },
                {
                    "paragraph": "將騰駕𠔃偕逝。",
                    "zhushu": "偕，俱也。逝，往也。屈原幽居草澤，思神念鬼，兾湘夫人有命召呼，則願命駕騰馳而往，不待侣偶也。五臣云：兾聞夫人召我，將騰馳車馬，與使者俱往。喻有君命亦將然矣。補曰：佳人以喻賢人，與己同志者。"
                },
                {
                    "paragraph": "築室𠔃水中，葺之𠔃荷蓋。",
                    "zhushu": "屈原困於丗，願築室水中。託附神明而居處也。一本云以荷蓋。五臣云：願築室結茨於水底，用荷葉蓋之，務清潔也。補曰：築，版築也。葺，士入切，說文：茨也。"
                },
                {
                    "paragraph": "蓀壁𠔃紫壇。",
                    "zhushu": "以蓀草飾室壁，累紫貝爲室壇。蓀，一作荃。補曰：荀子曰：東海則有紫紶魚鹽焉。紫，紫貝也。相貝經曰：赤電黒雲，謂之紫貝。郭璞曰：今之紫貝，以紫爲質，黒爲文㸃。陸機云：紫貝，其白質如玉，紫㸃爲文。本草云：貝𩔖極多，而紫貝尤爲丗所貴重。淮南子曰：腐䑕在壇。注云：楚人謂中庭爲壇。七諌曰：鷄鶩滿堂壇兮。注云：髙，殿敞陽爲堂，平場廣坦爲壇。音善。"
                },
                {
                    "paragraph": "匊芳椒𠔃成堂，",
                    "zhushu": "布香椒於堂上。一云播芳椒兮盈堂。補曰：匊，古播字，本作𥸥。漢宫儀曰：椒房，以椒塗壁，取其温也。"
                },
                {
                    "paragraph": "桂棟𠔃",
                    "zhushu": "以桂木爲屋棟。補曰：爾雅：棟謂之桴。注：屋檼也。"
                },
                {
                    "paragraph": "蘭橑，",
                    "zhushu": "以木蘭爲欀也。𥙷曰：橑，音老。說文：椽也。一曰：星橑，簷前木。爾雅曰：桷謂之欀。"
                },
                {
                    "paragraph": "辛夷楣𠔃",
                    "zhushu": "辛夷，香草，以作戶楣。補曰：本草云：辛夷，樹大連合抱，髙數仞。此花初發如筆，北人呼爲木筆。其花最早，南人呼爲迎春。逸云香草，非也。楣，音眉。說文云：秦名屋櫋聮也。爾雅：楣謂之梁。注云：門戸上橫梁。"
                },
                {
                    "paragraph": "葯房。",
                    "zhushu": "葯，白芷也。房，室也。五臣云：以馨香爲房之飾。補曰：本草：白芷，楚人謂之葯。愽雅曰：芷，其菜謂之葯。渥、約二音。"
                },
                {
                    "paragraph": "罔薜荔𠔃爲帷，",
                    "zhushu": "罔，結也。言結薜荔爲帷帳。補曰：罔，讀若網，在旁曰帷。"
                },
                {
                    "paragraph": "擗蕙櫋𠔃旣張。",
                    "zhushu": "擗，扸也。以㭊蕙覆櫋屋。擗，一從木，一作擘，㭊，一作折，櫋，一作槾。五臣云：罔結以爲帷帳，擗析以爲屋聮，盡張設於中也。補曰：擗，普覓切，一音覓。櫋，音綿，又彌堅切。"
                },
                {
                    "paragraph": "白王𠔃爲鎭，",
                    "zhushu": "以白王鎭坐席也。鎭，一作瑱，一本爲上有以字。"
                },
                {
                    "paragraph": "䟽石蘭𠔃爲芳。",
                    "zhushu": "石蘭，香草。疏，布陳也。一本兮下有以字。一云䟽石蘭以爲芳。五臣云：䟽布其芳氣。"
                },
                {
                    "paragraph": "芷葺𠔃荷屋，",
                    "zhushu": "葺，蓋屋也。一本葺下有之字。五臣云：以芷草及荷葉葺以蓋屋也。"
                },
                {
                    "paragraph": "繚之𠔃杜衡。",
                    "zhushu": "繚，縛束也。社衡，香草。一本兮下有以字，衡，一作蘅。補曰：繚，音了，𦆑也。謂以荷爲屋，以芷覆之，又以杜衡繚之也。五臣云：束縳杜衡，置於水中，非是。"
                },
                {
                    "paragraph": "合百草𠔃實庭，",
                    "zhushu": "合百草之華，以實庭中。五臣云：百草，香草。實，滿也。"
                },
                {
                    "paragraph": "建芳馨𠔃廡門。",
                    "zhushu": "馨，香之逺聞者，積之以爲門廡也。屈原生遭濁丗，憂愁困極，意欲隨從鬼神，築室水中，與湘夫人比鄰而處，然猶積聚衆芳，以爲殿堂，修飾彌盛，行善彌髙也。補曰：廡,音武。說文曰：堂下周屋也。廡門，謂廡與門也。"
                },
                {
                    "paragraph": "九嶷𦆯𠔃並迎，",
                    "zhushu": "九嶷，山名，舜所葬也。嶷，一作疑，補曰：迎，去聲。"
                },
                {
                    "paragraph": "靈之來𠔃如雲。",
                    "zhushu": "言舜使九嶷之山神，𦆯然來迎二女，則百神侍送，衆多如雲也。如，一作若。補曰：詩云：有女如雲。言衆多也。"
                },
                {
                    "paragraph": "捐余袂𠔃江中。",
                    "zhushu": "袂，衣袖也。補曰：袂，彌蔽切。"
                },
                {
                    "paragraph": "遺余褋𠔃醴浦，",
                    "zhushu": "褋，襜襦也。屈原託與湘夫人共鄰而處，舜復迎之而去，窮困無所依，故欲捐弃衣物，裸身而行，將適九夷也。醴，一作澧。五臣云：褋，禮。襜，袖襦也。袂、裸，皆事神所用。今夫人旣去，君復背已，無所用也，故弃遺之。補曰：遺，平聲。褋音牒。方言曰：襌衣，江、淮、南楚之間謂之褋。捐袂、遺褋，與捐玦、遺佩同意。玦珮，貴之也。袂褋，親之也。"
                },
                {
                    "paragraph": "搴汀洲𠔃杜若，將以遺𠔃逺者。",
                    "zhushu": "汀，平也。逺者，謂髙賢隱士也。言已雖欲之九夷絶域之外，猶求髙賢之士，平洲香草以遺之，與共脩道德也。者，一作渚。五臣云：搴，取也。杜若，以喻誠信。逺者，神及君也。補曰：汀，它丁切，水際平地。遺，去聲。旣詒，湘夫人以袂褋，又遺逺者以社若，好賢不已也。舊本者音渚，集韻者有覩音。"
                },
                {
                    "paragraph": "時不可𠔃驟得。",
                    "zhushu": "驟，數。"
                },
                {
                    "paragraph": "聊逍遥𠔃容與。",
                    "zhushu": "言富貴有命，天時難值，不可數得，聊且遊戲，以盡年壽也。與，一作冶。補曰：不可再得則已矣。不可驟得，猶兾其一遇焉。",
                    "type": 2
                },
                {
                    "paragraph": "大司命",
                    "zhushu": "周禮大宗伯、以槱燎祀司中、司命。䟽引星傳云：三台、上台司命爲太尉。又文昌宫第四曰司命。按史記天官書：文昌六星，四曰司命。晉書天文志：三台六星，兩兩而居。西近文昌二星，曰上台。爲司命，主壽。然則有兩司命也。祭法：王立七祀。諸侯立五祀，皆有司命。䟽云：司命，宫中小神。而漢書郊祀志：荆巫有司命。說者白文昌第四星也。五臣云：司命，星名，主知生死，輔天行化，誅惡護善也。大司命云：乗淸氣兮御隂陽。少司命云：登九天兮撫彗星。其非宫中少神明矣。",
                    "type": 2
                },
                {
                    "paragraph": "廣開𠔃天門，",
                    "zhushu": "補曰：漢樂歌云：天門開，詄蕩蕩。淮南子注云：天門，上帝所居紫微宫門也。"
                },
                {
                    "paragraph": "紛吾乗𠔃玄雲。",
                    "zhushu": "吾，謂大司命也。言天尊重司命，將出遊戲，則爲大開禁門，使乗玄雲而行。補曰：漢樂歌云：靈之車，結𤣥雲。"
                },
                {
                    "paragraph": "令飄風𠔃先驅，",
                    "zhushu": "廻風爲飄。"
                },
                {
                    "paragraph": "使涷雨𠔃灑塵。",
                    "zhushu": "暴雨爲涷雨。言司命爵位尊髙，出則風伯、雨師先驅，爲軾路也。灑，一作洒，軾，一作戒。補曰：涷音東。爾雅注云：今江東呼夏月暴雨爲涷雨。灑，所買切。淮南子曰：令雨師灑道，風伯掃塵。自此已上，皆喻君也。"
                },
                {
                    "paragraph": "君迴翔𠔃以下，",
                    "zhushu": "迴，運也。言司命行有節度，雖乗風雨，然徐迴運而來下也。迴，一作回，以，一作來。補曰：迴翔，猶翶翔也。下，音戶。"
                },
                {
                    "paragraph": "踰空桑𠔃從女，",
                    "zhushu": "空桑，山名，司命所經。屈原修履忠貞之行，而身放弃，將愬神明，陳己之𡨚結，故欲踰空桑之山，而要司命也。𥙷曰：山海經云：東曰空桑之山。注云：此山出琴瑟材。周禮空桑之琴瑟是也。淮南曰：舜之時，共工振滔洪水，以薄空桑。注云：空桑，地名，在魯也。女，讀作汝，親之之詞，喻欲從君也。"
                },
                {
                    "paragraph": "紛緫緫𠔃九州，",
                    "zhushu": "緫緫，衆皃。補曰：堯時九州，見禹貢。商九州，見爾雅。周九州，見周禮。鄒衍云：赤縣神州内自有九州，中國外如赤縣神州者九，乃所謂九州也。淮南曰：天地之聞九州，東南神州曰農土，正南次州曰沃土，西南戎州曰滔土，正西弇州曰并土，正中兾州曰中土，西北台州曰肥土，正北濟州曰成士，東北薄州曰隱土，正東陽州曰申土。弇音奄。"
                },
                {
                    "paragraph": "何壽夭𠔃在予。",
                    "zhushu": "予，謂司命。言普天之下，九州之民，誠甚衆多，其壽老夭折，皆自施行所致，天誅加之，不在於我也。補曰：此言九州之大，生民之衆，或壽或夭，何以皆在於我？以我爲司命故也。言人君制生殺與奪之命也。予，音與。"
                },
                {
                    "paragraph": "髙飛𠔃安翔，",
                    "zhushu": "言司命執持天政，不以人言易其則度，復徐飛髙翔而行。"
                },
                {
                    "paragraph": "乗淸氣𠔃御隂陽。",
                    "zhushu": "隂主殺，陽主生，言司命常乗天淸明之氣，御持萬民死生之命也。淸，一作精。補曰：易云：時乗六龍以御天。莊子曰：乗天地之正，御六氣之辨。乗，猶乗車，御，猶御馬也。"
                },
                {
                    "paragraph": "吾與君𠔃齋速，",
                    "zhushu": "吾，屈原自謂也。齋，戒也。速，疾也。補曰：齋速者，齋戒以自敕也。"
                },
                {
                    "paragraph": "導帝之𠔃九坑。",
                    "zhushu": "言巳願修飾，急疾齋戒，侍從於君，導迎天帝，出入九州之山，兾得陳己情也。導，一作道，坑，一作阬，文苑作岡。補曰：之，適也。坑音岡，山脊也。周禮職方氏：九州山鎮，曰㑹稽、衡山、華山、沂山、岱山、嶽山、醫無閭、霍山、𢘆山也。淮南曰：天地之間，九州八極，土有九山，山有九塞。何謂九山？㑹稽、泰山、王屋、首山、太華、岐山、大行、羊腸、孟門也。原言司命代天操生殺之柄，人君亦代天制一國之命，故欲與司命導帝適九州之山，以觀四方之風俗，天下之治亂。"
                },
                {
                    "paragraph": "靈衣𠔃被被，",
                    "zhushu": "被被，長㒵，一作披。補曰：被與披同。"
                },
                {
                    "paragraph": "玉佩𠔃陸離。",
                    "zhushu": "言已得依隨司命，被服神衣，被被而長，玉佩衆多，陸離而美也。"
                },
                {
                    "paragraph": "壹隂𠔃壹陽，",
                    "zhushu": "隂，晦也。陽，明也。"
                },
                {
                    "paragraph": "衆莫知𠔃余所爲。",
                    "zhushu": "屈原言已得配神俱行，出隂入陽，一晦一明，衆人無縁知我所爲作也。補曰：此言司命開闔變化，能制萬民之命，人君亦當如此也。"
                },
                {
                    "paragraph": "折䟽麻𠔃瑶華，",
                    "zhushu": "䟽麻，神麻也。瑶華，玉華也。補曰：謝靈運詩云：折麻心莫展。又云：瑶華未敢折。說者云：瑶華，麻花也。其色白，故比於瑶。此花香，服食可致長壽，故以爲美。將以贈逺。江淹雜擬詩云：雜珮雖可贈，䟽華竟無陳。李善云：䟽華，瑶華也。"
                },
                {
                    "paragraph": "將以遺𠔃離居。",
                    "zhushu": "離居，謂隱者也。言已雖出隂入陽，渉歴殊方，猶思離居隱上，將折神麻，采玉華，以遺與之，明已行度如玉，不以苦樂易其志也。補曰：遺，去聲。離居，猶遠者也。自此以下，屈原陳己之志於司命也。"
                },
                {
                    "paragraph": "老冉冉𠔃旣極，",
                    "zhushu": "極，窮也。極，一作終。"
                },
                {
                    "paragraph": "不𡫏近𠔃愈䟽。",
                    "zhushu": "寖，稍也。䟽，逺也。言履行忠信，從小至老，命將窮矣，而君猶疑之，不稍親近，而日以䟽逺也。𡫏，一作侵，一作浸。兮，一作而，愈，一作踰。"
                },
                {
                    "paragraph": "乗龍𠔃轔轔，",
                    "zhushu": "轔轔，車聲。詩云：有車轔轔也。釋文作軨，音轔。補曰：今詩作鄰。"
                },
                {
                    "paragraph": "髙駝𠔃沖天。",
                    "zhushu": "言已雖見䟽逺，執志彌堅，想乗神龍，轔轔然而有節度，抗志髙行，沖天而驅，不以貧困有枉橈也。駝，一作馳。𥙷曰：史記云：一飛沖天。沖，持弓切，直上飛也。集韻作翀，與沖通。此言司命髙馳而去，不復留也。"
                },
                {
                    "paragraph": "結桂枝𠔃延竚，",
                    "zhushu": "延，長也。竚，立也。詩曰：竚立以泣。釋文延作  。補曰：竚，乆立也，直吕切。"
                },
                {
                    "paragraph": "羌愈思𠔃愁人。",
                    "zhushu": "言已乗龍沖天，非心所樂，猶結木爲誓，長立而望，想念楚國，愁且思也。補曰：此言司命旣去，猶結桂枝以延望，喻君捨已不顧，益憂思也。"
                },
                {
                    "paragraph": "愁人𠔃奈何，願若今𠔃無虧。",
                    "zhushu": "虧，歇也。言已愁思，安可奈何乎？願身行善，常若於今，無有歇也。"
                },
                {
                    "paragraph": "固人命𠔃有當，孰離合𠔃可爲。",
                    "zhushu": "言人受命而生，有當貴賤貧富者，是天禄也。已獨放逐離别，不復㑹合，不可爲思也。補曰：君子之仕也，去就有義，用捨有命。屈子於同姓事君之義盡矣。其不見用，則有命焉。或離或合，神實司之，非人所能爲也。一云孰離合兮不可爲。"
                },
                {
                    "paragraph": "少司命",
                    "zhushu": "",
                    "type": 2
                },
                {
                    "paragraph": "秋蘭兮麋蕪，羅生兮堂下。",
                    "zhushu": "言已供神之室，空閑清淨，衆香之草，又環其堂下，羅列而生，誠司命君所冝幸集也。秋，一作  ，下同。麋，一作蘪。補曰：爾雅曰：蘄茞，蘪蕪。郭璞云：香草，葉小如萎狀。山海經云：臭如蘪蕪。本草云：芎藭，其葉名蘼蕪，似蛇床而香，騷人借以爲譬。其苗四五月間生，葉作叢而莖細，其葉倍香。或蒔於園庭，則芬香滿徑，七八月開白花。管子曰：五沃之土生蘼蕪。相如賦云：穹窮昌蒲，江離蘪蕪。師古云：蘪蕪，即穹窮苗也。下音戸。"
                },
                {
                    "paragraph": "緑葉𠔃素枝，芳菲菲𠔃襲予。",
                    "zhushu": "襲，及也。予，我也。言芳草茂盛，吐葉垂華，芳香菲菲，上及我也。枝，一作華。五臣云：四句皆喻懷忠潔也。補曰：襲音習。予，上聲。"
                },
                {
                    "paragraph": "夫人自有𠔃美子，",
                    "zhushu": "夫人，謂萬民也。一云夫人兮自有美子。補曰：夫音扶。考工記曰：夫人而能爲鎛也。夫人，猶言凡人也。"
                },
                {
                    "paragraph": "蓀何以𠔃愁苦。",
                    "zhushu": "蓀，謂司命也。言天下萬民，人人自有子孫，司命何爲主握其年命，而用思愁苦也。以，一作爲。五臣云：蓀，香草，喻司命。言凡人各自有美愛臣子，司命何爲愁苦而司主之？盖自傷也。補曰：此言愛其子者，人之常情，非司命所憂，猶恐不得其所。原於君有同姓之恩，而懷王曽莫之恤也。蓀亦喻君。騷經曰：荃不察余之中情是也。"
                },
                {
                    "paragraph": "秋蘭𠔃靑靑，緑葉𠔃紫莖。",
                    "zhushu": "言已事神崇敬，重種芳草，莖葉五色，芳香益暢也。一本蘭下有生字，補曰：詩云：緑竹青青。青青，茂盛也。音菁。"
                },
                {
                    "paragraph": "滿堂𠔃美人，忽獨與余𠔃目成。",
                    "zhushu": "言萬民衆多，美人並㑹，盈滿於堂，而司命獨與我睨而相視，成爲親親也。五臣云：滿堂，喻天下也。謂天下亦有善人，而司命獨與我相目結成親親者，爲我修道德爾，謂初與已善時也。"
                },
                {
                    "paragraph": "入不言𠔃出不辭，",
                    "zhushu": "言神往來奄忽，入不語言，岀不訣辭，其志難知。辭，一作詞。"
                },
                {
                    "paragraph": "乗回風𠔃載雲旗。",
                    "zhushu": "言司命之去，乗風載雲，其形㒵不可得見。五臣云：司命初與已善，後乃徃來飄忽，出入不言不辭，乗風載雲，以離於我，喻君之心與我相背也。"
                },
                {
                    "paragraph": "悲莫悲𠔃生别離，",
                    "zhushu": "屈原思神略畢，憂愁復出，乃長歎曰：人居丗間，悲哀莫痛與妻子生别離，傷已當之也。𥙷曰：樂府有生别離，出於此。"
                },
                {
                    "paragraph": "樂莫樂𠔃新相知。",
                    "zhushu": "言天下之樂，莫大於男女始相知之時也。屈原言已無新相知之樂，而有生别離之憂也。五臣云：喻已初近君而樂，後去君而悲也。"
                },
                {
                    "paragraph": "荷衣𠔃蕙帶，儵而來𠔃忽而逝。",
                    "zhushu": "言司命被服香淨，往來奄忽，難當值也。儵，一作倐。來，一作倈。五臣云：言神倐忽往來，終不可逢，以喻君。補曰：莊子䟽曰：儵爲有，怱爲無。"
                },
                {
                    "paragraph": "夕宿𠔃帝郊，",
                    "zhushu": "帝，謂天帝。"
                },
                {
                    "paragraph": "君誰須𠔃雲之際？",
                    "zhushu": "言司命之去，暮宿於天帝之郊，誰待於雲之際乎？幸其有意而顧已。五臣云：須，待也。兾君猶待己而命之。"
                },
                {
                    "paragraph": "與女遊𠔃九河，衝風至𠔃水揚波。",
                    "zhushu": "王逸無注。古本無此二句。文選遊作游。女作汝。風至作飈起。五臣云：汝，謂司命。九河。天河也。衝飇。暴風也。補曰：此二句河伯章中語也。"
                },
                {
                    "paragraph": "與女沐𠔃咸池，",
                    "zhushu": "咸池，星名，蓋天池也。一作咸之沲，補曰：咸池，見騷經。"
                },
                {
                    "paragraph": "晞女髮𠔃陽之阿。",
                    "zhushu": "晞，乾也。詩曰：匪陽不晞。阿，曲隅，日所行也。言己願託司命，俱沐咸池，乾髪陽阿，齋戒潔己，兾蒙天祐也。五臣云：願與司命共爲清潔，喻己與君俱行政敎，以治於國。𥙷曰：晞音希。淮南曰：日出湯谷，浴于咸池，拂于扶桑，是謂晨明；登于扶桑，是謂朏明；至于曲阿，是謂旦明。逺遊曰：朝濯髪於湯谷兮，夕晞余身兮九陽。"
                },
                {
                    "paragraph": "望美人𠔃未來，",
                    "zhushu": "美人，謂司命。"
                },
                {
                    "paragraph": "臨風怳𠔃浩歌。",
                    "zhushu": "怳，失意㒵。言已思望司命，而未肯來，臨疾風而大歌。兾神聞之而來至也。五臣云：以喻望君之使未至，臨風怳然而大歌也。浩，大也。補曰：怳，𢠵怳也，許徃切。"
                },
                {
                    "paragraph": "孔蓋𠔃翠旍，",
                    "zhushu": "言司命以孔雀之翅爲車蓋，翡翠之羽爲旗旍，言殊飾也。旍，一作旌，一夲此句上有揚字。補曰：相如賦云：宛雛孔鸞。孔，孔雀也。顔師古曰：鳥赤羽者曰翡，靑羽者曰翠。周禮曰：蓋之圜也，以象天。漢樂歌曰：庶旄翠旌。"
                },
                {
                    "paragraph": "登九天𠔃撫彗星。",
                    "zhushu": "九天，八方中央也。言司命乃陞九天之上，撫持彗星，欲掃除邪惡，輔仁賢也。五臣云：飛登于天，撫掃彗星，言願將忠正美行，還於君前，翦讒賊矣。補曰：左傳曰：天之有彗，以除穢也。爾雅：彗星爲欃槍。彗，祥歳切，偏指曰彗。自此以下，皆喻君也。"
                },
                {
                    "paragraph": "竦長劒𠔃擁幼艾，",
                    "zhushu": "竦，執也。幼，少也。艾，長也。言司命執持長劒，以誅絶凶惡，擁護萬民長少，使各得其命也。釋文竦作慫。補曰：竦、慫，並息拱切，竦，立也。國語曰：竦善抑惡。慫，驚也。孟子曰：知好色則慕少艾。說者曰：艾，美好也。戰國䇿云：今爲天下之工，或非也，乃與幼艾。又齊王有七孺子。注云：孺子，謂幼艾美女也。離騷以美女喻賢臣。此言人君當遏惡揚善，佑賢輔德也。或曰：麗姫，艾封人之子也，故美女謂之艾。猶姫貴姓，因謂美妾爲姫耳。"
                },
                {
                    "paragraph": "蓀獨冝𠔃爲民正。",
                    "zhushu": "言司命執心公方，無所阿私，善者佑之，惡者誅之，故冝爲萬民之平正也。蓀，一作荃。五臣云：蓀，香草，謂神也，以喻君。補曰：正，音征，叶韻。",
                    "type": 2
                },
                {
                    "paragraph": "東君",
                    "zhushu": "愽雅曰：朱明、耀靈，東君，日也。漢書郊祀志有東君。",
                    "type": 2
                },
                {
                    "paragraph": "暾將出𠔃東方。",
                    "zhushu": "謂日始出東方，其容暾暾而盛大也。補曰：暾，他昆切。"
                },
                {
                    "paragraph": "照吾檻𠔃扶桑。",
                    "zhushu": "吾，謂日也。檻，楯也。言東方有扶桑之木，其髙萬仞，日出，下浴於湯谷，上拂其扶桑，爰始而登，照曜四方。日以扶桑爲舎檻，故曰照吾檻兮扶桑也。補曰：檻，闌也。戸黤切。楯，音盾。"
                },
                {
                    "paragraph": "撫余馬𠔃安驅。",
                    "zhushu": "余，謂日也。補曰：淮南曰：日至悲泉，爰止其女，爰息其馬，是謂懸車。車，日所乗也。馬，駕車者也。御之者，羲和也。女，即羲和，馬，即六龍，見騷經注。"
                },
                {
                    "paragraph": "夜晈晈𠔃旣明。",
                    "zhushu": "言日旣陞天，運轉而西，將過太隂，徐撫其馬，安驅而行，雖幽昧之夜，猶晈晈而自明也。晈，一作皎。補曰：晈字从日，與皎同。此言日之將出，羲和御之，安驅徐行，使幽昧之夜，晈晈而復明也。補曰：舊本明音亡。"
                },
                {
                    "paragraph": "駕龍輈𠔃乗雷，",
                    "zhushu": "輈，車轅也。補曰：震，東方也，爲雷，爲龍。日出東方，故曰駕龍乗雷也。春秋命曆序曰：皇伯登扶桑，日之陽，駕六龍以上下。淮南曰：雷以爲車輪。注云：雷轉氣也。輈，張留切。方言曰：轅，楚、韓之間謂之輈。"
                },
                {
                    "paragraph": "載雲旗𠔃委蛇，",
                    "zhushu": "言日以龍爲車轅，乗雷而行，以雲爲旌旗，委蛇而長。委，一作逶，蛇，一作虵。"
                },
                {
                    "paragraph": "長太息𠔃將上，心低佪𠔃顧懷。",
                    "zhushu": "言日將去扶桑，上而升天，則俳佪太息，顧念其居也。低，一作俳，一作儃。補曰：低佪，疑不即進㒵。出不忘本，行則思歸，物之情也。以諷其君迷不知復也。上，上聲，升也。"
                },
                {
                    "paragraph": "羌聲色𠔃娛人，",
                    "zhushu": "娛，樂也。作色聲。"
                },
                {
                    "paragraph": "觀者憺𠔃忘歸。",
                    "zhushu": "憺，安也。言日色光明，旦燿四方，人觀見之，莫不娱樂，憺然意安，而忘歸也。補曰：東方旣明，萬𩔖皆作。有聲者以聲聞，有色者以色見，耳目之娛，各自適焉。以喻人君有明德，則百姓皆注其耳目也。"
                },
                {
                    "paragraph": "縆瑟𠔃交鼓，",
                    "zhushu": "縆，急張絃也。交鼓，對擊鼓也。縆，一作絙。補曰：縆，古登切。長笛賦曰：絙瑟促柱。"
                },
                {
                    "paragraph": "簫鍾𠔃瑶簴，",
                    "zhushu": "王逸無注。簫，一作蕭。補曰：儀禮有笙磬、笙鍾。周禮笙師共其鍾笙之樂。注云：鍾笙，與鍾聲相應之笙。然則簫鍾，與簫聲相應之鍾歟？簴，其吕切。爾雅未謂之虚，縣鍾磬之木也。瑶簴，以美玉爲飾也。"
                },
                {
                    "paragraph": "鳴䶵𠔃吹竽，",
                    "zhushu": "䶵、竽，樂噐名也。言已願供脩香美，張施琴瑟，吹鳴䶵竽，列備衆樂，以樂大神。䶵，一作箎。補曰：箎與䶵同，並音池。爾雅注云：箎，以竹爲之，長尺四寸，圍三寸，一孔上出一寸三分，名翹，橫吹之，小者尺一寸。廣雅云：八孔。竽，已見上。"
                },
                {
                    "paragraph": "思靈保𠔃賢姱。",
                    "zhushu": "靈，謂巫也。姱，好㒵。言巳思得賢好之巫，使與日神相保樂也。補曰：古人云：詔靈保，召方相。說者曰：靈保，神巫也。姱，音戸，叶韻，舊苦胡切，未詳。"
                },
                {
                    "paragraph": "翾飛𠔃翠曽，",
                    "zhushu": "曽，舉也。言巫舞工巧，身體翾然若飛，似翠鳥之舉也。補曰：翾，小飛也，許縁切。曾，作滕切。愽雅曰：䎖、翥飛也。"
                },
                {
                    "paragraph": "展詩𠔃㑹舞。",
                    "zhushu": "展，舒。補曰：展詩，猶陳詩也。㑹舞，猶合舞也。"
                },
                {
                    "paragraph": "應律𠔃合節，",
                    "zhushu": "言乃復舒展詩曲，作爲雅頌之樂，合㑹六律，以應舞節。補曰：應，於證切。漢樂歌曰：展詩應律鋗王鳴。"
                },
                {
                    "paragraph": "靈之來𠔃蔽日。",
                    "zhushu": "言日神恱喜，於是來下，從其官屬，蔽日而至也。"
                },
                {
                    "paragraph": "靑雲衣𠔃白霓裳，",
                    "zhushu": "言日神來下，靑雲爲上衣，白蜺爲下裳也。日出東方，入西方，故用其方色以爲飾也。補曰：霓見騷經。"
                },
                {
                    "paragraph": "舉長矢𠔃射天狼。",
                    "zhushu": "天狼，星名，以喻貪殘。日爲王者，王者受命，必誅貪殘，故曰舉長矢，射天狼，言君當誅惡也。射，一作䠶。補曰：射，食亦切。晉書天文志云：狼一星，在東井南，爲野將，主侵掠。"
                },
                {
                    "paragraph": "操余弧𠔃反淪降，",
                    "zhushu": "言日誅惡以後，復循道而退，下入太隂之中，不伐其功也。補曰：操，持也，七刀切。弧，音胡。說文曰：木弓也。一曰往體寡、來體多曰弧。淪，没也，降，下也，戸江切。叶韻。晉志曰：弧九星，在狼東南，天弓也，主備盗賊。天文大象賦注云：弧矢九星，常屬矢而向狼，直狼多盜賊，引滿則天下兵起。河東賦云：玃天狼之威弧。思玄賦云：彎威弧之拔刺兮，射嶓𡺪之封狼。"
                },
                {
                    "paragraph": "援北斗𠔃酌桂漿，",
                    "zhushu": "斗，謂王爵。言誅惡旣畢，故引玉斗，酌酒漿，以爵命賢能，進有德也。補曰：援音爰，引也。詩云：酌以大十。斗，酒器也。又曰：維北有斗，不可以挹酒漿。此以北斗喻酒器者，大之也。斗，舊音主，射天狼，酌桂漿，以諷其君不能遏惡揚善也。"
                },
                {
                    "paragraph": "撰余轡𠔃髙駝翔，",
                    "zhushu": "駝，一作馳，一無此字。補曰：撰，雛免切，定也，持也。逺遊曰：撰余轡而正䇿。反淪降者，喻人君退託，不自有其功。髙馳翔者，喻制丗馭民於萬物之上。"
                },
                {
                    "paragraph": "杳𡨋𡨋𠔃以東行。",
                    "zhushu": "言日過太隂，不見其光，出杳杳，入𡨋𡨋，直東行而復出。或曰：日月五星，皆東行也。一云翔杳𡨋兮。一無以字。補曰：杳，深也。𡨋，幽也。日出東方，猶帝出乎震也。行，胡岡切，叶韻。"
                },
                {
                    "paragraph": "河伯",
                    "zhushu": "山海經曰：中極之淵。深三百仭。唯冰夷都焉。冰夷人面而乗龍。穆天子傳云：天子西征。至于陽紆之山。河伯無夷之所都居。冰夷、無夷，即馮夷也。淮南又作馮遟。抱朴子釋鬼篇曰：馮夷以八月上東日渡河溺死。天帝署爲河伯。淸泠傳曰：馮夷。華隂潼郷隄首人也。服八石。得水仙。是爲河伯。愽物志云：昔夏禹觀河。見長人魚身，出曰：吾河精，豈河伯也？馮夷得道成仙，化爲河伯，道豈同哉？",
                    "type": 2
                },
                {
                    "paragraph": "與女遊𠔃九河，",
                    "zhushu": "河爲四瀆長，其位視大夫。屈原仕楚大夫，欲以官相反，故言女也。九河：徒駭，太史，馬頰、覆鬴、胡蘇、簡、絜、鈎磐、鬲津也。補曰：女，讀作汝，下同。九河名，見爾雅。書曰：九河旣道。注云：河水分爲九道，在兖州界。又曰：又北橎爲九河，同爲逆河，入于海。注云：分爲九河，以殺其溢。漢許商上書云：古記九河之名，有徒駭、胡蘇、鬲津，今見在成平、東光、鬲縣界中。自鬲冿以北至徒駭，其間相去二百餘里。是知九河所在，徒駭最北，鬲津最南。蓋徒駭是河之本道，東出分爲八枝也。"
                },
                {
                    "paragraph": "衝風起𠔃橫波。",
                    "zhushu": "衝，隧也。屈原設意與河伯爲友，俱遊九河之中，想蒙神祐，反遇隧風，大波涌起，所託無所也。一本橫上有水字。五臣云：衝風，暴風也。補曰：詩云：大風有隧。"
                },
                {
                    "paragraph": "乗水車𠔃荷蓋，駕兩龍𠔃驂螭。",
                    "zhushu": "言河伯以水爲車，驂駕螭龍而戲遊也。一本螭上有白字。補曰：括地圖云：馮夷常乗雲車，駕二龍。史記曰：水神不可見，以大魚蛟龍爲候。愽物志曰：水神乗魚龍。驂，蒼含切。在旁曰驂。驂，兩騑也。螭，丑知切。說文云：如龍而黃，北方謂之地螻。一說：無角曰螭，一音离。集韻：螹螭，龍無角。"
                },
                {
                    "paragraph": "登崑崙𠔃四望，",
                    "zhushu": "崑崙山，河源所從出。補曰：援神契云：河者，水之伯，上應天河。山海經云：崑崙山有靑河、白河、赤河、黒河環其墟。其白水出其東北陬，屈向東南流，爲中國河。爾雅曰：河出崐崘虚，色白。所渠并千七百一川，色黃，百里一小曲，千里一曲直。淮南曰：河出崑崙，貫渤海，入禹所導積石山也。"
                },
                {
                    "paragraph": "心飛揚𠔃浩蕩，",
                    "zhushu": "浩蕩，忠放㒵。言已設與河伯俱遊西北，登崑崙萬里之山，周望四方，心意飛揚，志欲陞天，思念浩蕩，而無所據也。"
                },
                {
                    "paragraph": "日將暮𠔃悵忘歸，",
                    "zhushu": "言崑崙之中，多竒怪珠王之樹，觀而視之，不知日暮。言已心樂志說，忽忘還歸也。補曰：此言登崑崙以望四方，無所適從，惆悵歎息，而忘歸也。悵，失志也。"
                },
                {
                    "paragraph": "惟極浦𠔃寤懷，",
                    "zhushu": "寤，覺也。懷，思也。言己復徐惟念河之極浦，江之逺碕，則中心覺寤，而復愁思也。補曰：惟，思也。極浦，所謂望涔陽兮極浦是也。"
                },
                {
                    "paragraph": "魚鱗屋𠔃龍堂，紫貝闕𠔃朱宫。",
                    "zhushu": "言河伯所居，以魚鱗蓋屋，堂𦘕蛟龍之文，紫貝作闕，朱丹其宫，形容異制，甚鮮好也。文苑作珠宫，補曰：河伯，水神也，故託魚龍之𩔖，以爲宫室闕門觀也。"
                },
                {
                    "paragraph": "靈何爲𠔃水中，",
                    "zhushu": "言河伯之屋，殊好如是，何爲居水中而沈没也。補曰：此喻賢人處非其所也。"
                },
                {
                    "paragraph": "乗白黿𠔃逐文魚。",
                    "zhushu": "大鼈爲黿，魚屬也。逐，從也。言河伯遊戲，逺出乗龍，近出乗黿，又從鯉魚也。一無文字，補曰：黿音元。紀年曰：穆王三十七年，征伐起師，至九江，叱黿鼉以爲梁。陶隱居云：鯉魚形旣可愛，又能神變，乃至飛越山湖，所以琴髙乗之。按山海經：睢水東注江，其中多文魚。注云：有班采也。又文選云：騰文魚以警乗。注云：文魚有翅，能飛逸。以文魚爲鯉，豈亦有所據乎？"
                },
                {
                    "paragraph": "與女遊𠔃河之渚，流澌紛𠔃將來下。",
                    "zhushu": "流澌，解冰也。言屈原願與河伯遊河之渚，而流澌紛然，相隨來下，水爲汚濁，故欲去也。或曰：流澌，解散，屈原自比流澌者，欲與河伯離别也。補曰：渚，洲也。澌音斯。從仌者，流冰也。從水者，水盡也。此當從仌。下，音戸。"
                },
                {
                    "paragraph": "子交手𠔃東行，",
                    "zhushu": "子，謂河伯也。言屈原與河伯别，子冝東行，還於九河之居，我亦欲歸也。一本子上有與字。補曰：莊子曰：河伯順流而東行。"
                },
                {
                    "paragraph": "送美人𠔃南浦，",
                    "zhushu": "美人，屈原自謂也。願河伯送己南至江之涯，歸楚國也。補曰：江淹别賦云：送君南浦，傷如之何。盖用此語。"
                },
                {
                    "paragraph": "波滔滔𠔃來迎，魚隣隣𠔃媵予。",
                    "zhushu": "媵，送也。言江神聞已將歸，亦使波流滔滔來迎，河伯遣魚隣隣侍從而送我也。隣，一作鱗。補曰：滔，土刀切，水流㒵。詩曰：滔滔江漢。媵，以證切。予，音與。屈原託江海之神送迎己者，言時人遇巳之不然也。杜子美詩云：岸花飛送客，檣燕語留人。亦此意。"
                },
                {
                    "paragraph": "山鬼",
                    "zhushu": "莊子曰：山有蘷。淮南曰：山出嘄陽，楚人所祠，豈此𩔖乎？",
                    "type": 2
                },
                {
                    "paragraph": "若有人𠔃山之阿，",
                    "zhushu": "若有人，謂山鬼也。阿，曲隅也。"
                },
                {
                    "paragraph": "被薜荔𠔃帶女羅。",
                    "zhushu": "女羅，兔絲也。言山鬼仿佛若人，見於山之阿，被薜荔之衣，以兔絲爲帶也。薜荔、兔絲，皆無根，縁物而生，山鬼亦晻忽無形，故衣之以爲飾也。羅，一作蘿。𥙷曰：爾雅云：唐蒙，女蘿。女蘿，兔絲。詩云：蔦與女蘿，施于松上。吕氏春秋云：或謂菟絲無根也，其根不屬地，茯苓是也。抱朴子云：菟絲之草，下有伏菟之根，無此菟，則絲不生於上，然實不屬也。"
                },
                {
                    "paragraph": "旣含睇𠔃又冝𥬇，",
                    "zhushu": "睇，微眄㒵也。言山鬼之狀，體含妙容，羙目盼然，又好口齒，而冝𥬇也。五臣云：山鬼美㒵，旣冝含視，又冝發𥬇。𥙷曰：睇，音弟，傾視也。一曰目小視也。說文云：南楚謂眄曰睇。眄，眠見切。詩曰：巧𥬇倩𠔃，美目盻𠔃。大招曰：靨䩉竒牙，冝𥬇嘕只。山鬼無形，其情狀難知，故含睇冝𥬇，以喻姱美；乗豹從狸，以譬猛烈；辛夷、杜衡，以况芬芳，不一而足也。"
                },
                {
                    "paragraph": "子慕予𠔃善窈窕。",
                    "zhushu": "子，謂山鬼也。窈窕，好㒵。詩曰：窈窕淑女。言山鬼之㒵，旣以姱麗，亦復慕我有善行好姿，故來見其容也。善，一作譱。五臣云：喻君𥘉與已誠而用之矣。補曰：窈，音杳。窕，徒了切。方言云：美狀爲窕，美心爲窈。注云：窈，幽靜。窕，閑都也。"
                },
                {
                    "paragraph": "乗赤豹𠔃從文狸，",
                    "zhushu": "狸，一作貍。五臣云：赤豹、文貍，皆竒獸也。將以乗騎侍從者，明異於衆也。乗，一作椉。𥙷曰：從，隨行也，才用切。豹有數種，有赤豹，有玄豹，有白豹。詩曰：赤豹黃羆。陸機云：毛赤而文黒，謂之赤豹。狸有虎斑文者，有猫斑者。河伯云：乗白黿𠔃逐文魚。山鬼云：乗赤豹𠔃從文狸。各以其𩔖也。"
                },
                {
                    "paragraph": "辛夷車𠔃結桂旗。",
                    "zhushu": "辛夷，香草也。言山鬼出，人乗赤豹，從文狸，結桂與辛夷以爲車旗，言其香絜也。文選桂誤作旌。𥙷曰：以辛夷香木爲車，結桂枝以爲旌旗也。"
                },
                {
                    "paragraph": "被石蘭𠔃帶杜衡，",
                    "zhushu": "石蘭、杜衡，皆香草。衡，一作蘅。"
                },
                {
                    "paragraph": "折芳馨𠔃遺所思。",
                    "zhushu": "所思，謂清潔之士，若屈原者也。言山鬼修飾衆香，以崇其善。屈原履行清潔，以厲其身，神人同好，故折芳馨相遺，以同其志也。五臣云：所思，謂君也。喻已被帶忠信，又以嘉言而納於君也。補曰：遺，去聲。"
                },
                {
                    "paragraph": "余處幽篁𠔃終不見天，",
                    "zhushu": "言山鬼所處，乃在幽篁之内，終不見天地，所以來出，歸有德也。或曰：幽篁，竹林也。五臣云：幽，深也。篁，竹叢也。補曰：篁音皇。漢書云：篁竹之中。注云：竹田曰篁。西都賦云：篠簜敷衍，編町成篁。注云：篁，竹墟名也。"
                },
                {
                    "paragraph": "路險難𠔃獨後來。",
                    "zhushu": "言所處旣深，其路險阻，又難，故來晚暮，後諸神也。五臣云：言已處江山竹叢之間，上不見天，道路險阻，欲與神游，獨在諸神之後。喻已不得見君，讒邪塡塞，難以前進，所以索居於此。補曰：來，音釐。"
                },
                {
                    "paragraph": "表獨立𠔃山之上，",
                    "zhushu": "表，特也。言山鬼後到，特立於山之上而自異也。"
                },
                {
                    "paragraph": "雲容容𠔃而在下。杳𡨋𡨋𠔃羌晝晦，",
                    "zhushu": "言山鬼所在至髙邈，雲出其下，雖白晝猶暝晦也。五臣云：表，明也。雖明然自異，立於山上，終被雲鄣蔽其下，使不通也。容容，雲出㒵，杳，深也。晦，喑也，羌，語詞也。言雲氣深厚。𡨋𡨋使畫日昏暗。一云日窈𡨋兮羌晝晦。補曰：此喻小人之蔽賢也。下，音戸。"
                },
                {
                    "paragraph": "東風飄𠔃神靈雨。",
                    "zhushu": "飄，風㒵。詩曰：匪風飄兮。言東風飄然而起，則神靈應之而雨。以言隂陽通感，風雨相和，屈原自傷獨無和也。飄，一作飄飄。五臣云：自傷誠信不能感君也。"
                },
                {
                    "paragraph": "留靈脩𠔃憺忘歸，",
                    "zhushu": "靈脩，謂懷主也。"
                },
                {
                    "paragraph": "歳旣晏𠔃孰華予。",
                    "zhushu": "晏，晚也。孰，誰也。言已宿留懷王，兾其還已，心中憺然，安而忘歸，年歳晚暮，將欲罷老，誰復當令我榮華也。五臣云：言君若能除去讒邪，我則可進，留止於君所。不然，則歳晏㐮老，孰能榮華我平？補曰：留，止也。不必讀爲宿留之留。此言當及年德盛壯之時，留於君所，日月逝矣，孰能使衰老之人復榮華乎？自此以下，屈原陳己之志於山鬼也。予音與。"
                },
                {
                    "paragraph": "采三秀𠔃於山閒，",
                    "zhushu": "三秀，謂芝草也。補曰：爾雅：苬芝注云：一歳三華，瑞草也。苬音囚。思𤣥賦云：兾一年之三秀。近時王令逢原作藏芝賦序云：離騷、九歌，自詩人所紀之外，地所常産，目所同識之草盡矣，而芝復獨遺。說者遂以九歌之三秀爲芝。予以其不明，又其辭曰：適山而采之。芝非獨山草，盖未足據信也。余按本草引五芝經云：皆以五色生於五岳。又淮南云：紫芝生於山，而不能生於盤石之上。則芝正生於山閒耳。逢原之說，豈其然乎？"
                },
                {
                    "paragraph": "石磊磊𠔃葛蔓蔓。",
                    "zhushu": "言已欲服芝草以延年命，周旋山間，采而求之，終不能得，但見山石磊磊，葛草蔓蔓。或曰：三秀，秀材之士隱處者也。言石葛者，喻所在深也。五臣云：芝草仙藥，采不可得，但見葛石爾。亦猶賢哲難逢，謟䛕者衆也。補曰：磊，衆石皃，魯猥切。詩曰：葛之覃兮，施于中谷。又曰：南有樛木，葛藟纍之。蔓，莫干切，俗作𦽦。"
                },
                {
                    "paragraph": "怨公子𠔃悵忘歸，",
                    "zhushu": "公子，謂公子椒也。言己所以怨公子椒者，以其知己忠信而不肯逹，故我悵然失志而忘歸也。補曰：怨椒、蘭蔽賢，如葛、石之於三秀，故悵然忘歸也。"
                },
                {
                    "paragraph": "君思我𠔃不得閒。",
                    "zhushu": "言懷王時思念我，顧不肯以閒暇之日，召己謀議也。五臣云：君縱相思，爲小人在側，亦無暇召我也。補曰：閒，音閑。"
                },
                {
                    "paragraph": "山中人𠔃芳杜若，",
                    "zhushu": "山中人，屈原自謂也。"
                },
                {
                    "paragraph": "飲石泉𠔃䕃松栢。",
                    "zhushu": "言已雖在山中無人之處，猶取杜若以爲芬芳，飲石泉之水，䕃松栢之水，飲食居處，動以香㓗自脩飾也。五臣云：飲清㓗之水，䕃貞實之木。"
                },
                {
                    "paragraph": "君思我𠔃然疑作。",
                    "zhushu": "言懷王有思我時，然讒言妄作，故令狐疑也。五臣云：讒邪在旁，起其疑惑。作，起也。補曰：然，不疑也。疑，未然也。君雖思我，而爲讒者所惑，是非交作，莫知所決也。"
                },
                {
                    "paragraph": "靁塡塡𠔃雨𡨋𡨋，",
                    "zhushu": "靁，一作雷。補曰：塡，音田。"
                },
                {
                    "paragraph": "猨啾啾𠔃又夜鳴。",
                    "zhushu": "又，一作狖。五臣云：塡塡，雷聲。𡨋𡨋，雨㒵。啾啾，猨聲，皆喻讒言也。補曰：啾，小聲也。狖似猨，余救切。"
                },
                {
                    "paragraph": "風颯颯𠔃木蕭蕭，",
                    "zhushu": "言已在深山之中，遭雷電暴雨，猨猴號呼，風木揺動，以言恐懼失其所也。或曰：雷爲諸侯，以興於君。雲雨𡨋昧，以興佞臣。猨猴羊鳴，以興讒言。風以喻政，木以喻民。雷塡塡者，君妄怒也。雨𡨋𡨋者，羣佞聚也。猨啾啾者，讒夫弄口也。風颯颯者，政煩擾也。木蕭蕭者，民驚駭也。蕭蕭，文苑作捜捜。補曰：颯，蘇合切。捜捜，動㒵，與蕭同。"
                },
                {
                    "paragraph": "思公子𠔃徒離憂。",
                    "zhushu": "言已𡜱子椒不見逹，故遂去而憂愁也。五臣云：思子椒不能用賢，使國若此，但使我羅其憂愁。離，羅也。"
                },
                {
                    "paragraph": "國殤",
                    "zhushu": "謂死於國事者。小爾雅曰：無主之鬼謂之殤。",
                    "type": 2
                },
                {
                    "paragraph": "操吳戈𠔃被犀甲，",
                    "zhushu": "戈，㦸也。甲，鎧也。言國殤始從軍之時，手持吳㦸，身被犀鎧而行也。或曰：操吾科。吾科，楯之名也。補曰：操，持也。說文云：戈，平頭戟也。考工記曰：吳粤之劒。又曰：吳粤之金錫。爾雅曰：南方之美者，有梁山之犀象焉。考工記曰：犀甲壽百年。荀子曰：楚人鮫革犀兕以爲甲，鞈如金石。鞈，堅皃，音夾。"
                },
                {
                    "paragraph": "車錯轂𠔃短兵接。",
                    "zhushu": "錯，交也。短兵，刀劒也。言戎車相迫，輪轂交錯，長兵不施，故用刀劒以相接擊也。補曰：錯，倉各切。詩傳云：東西爲交，邪行爲錯。司馬法曰：弓矢，圍；殳、矛，守；戈、㦸，助。凡五兵，長以衛短，短以救長。"
                },
                {
                    "paragraph": "旌蔽日𠔃敵若雲，",
                    "zhushu": "言兵士竟路趣敵，旌旗蔽天，敵多人衆，來若雲也。"
                },
                {
                    "paragraph": "矢交墜𠔃士爭先。",
                    "zhushu": "墜，墮也。言兩軍相射，流矢交墮，壯夫奮怒，爭先在前也。墜，一作隧。補曰：隧與墜同。"
                },
                {
                    "paragraph": "凌余陣𠔃躐余行，",
                    "zhushu": "凌，犯也。躐，踐也。言敵家來，侵凌我屯陣，踐躐我行伍也。躐，一作𨆍。補曰：顔之推云：六韜有天陳、地陳、人陳、雲鳥之陳，左傳有魚麗之陳。行陳之義，取於陳列耳。俗作阜傍車，非也。躐、𨆍，並音獵。行，胡岡切。"
                },
                {
                    "paragraph": "左驂殪𠔃右刃傷。",
                    "zhushu": "殪，死也。言已所秉左驂馬死，右騑馬被刃創也。補曰：殪，壹計切。驂，見逺遊。創，初良切。"
                },
                {
                    "paragraph": "霾兩輪𠔃縶四馬，",
                    "zhushu": "縶，絆也。詩曰：縶之維之。言已馬雖死傷，更霾車兩輪，絆四馬，終不反顧，示必死也。霾，一作埋。補曰：霾，讀若埋。縶，陟立切。"
                },
                {
                    "paragraph": "援玉枹𠔃擊鳴鼓。",
                    "zhushu": "言已愈自厲怒，勢氣益盛。援，一作揺，枹，一作桴。補曰：援音爰，引也。左傳：郤克傷於矢，左并轡，右援枹而鼓。"
                },
                {
                    "paragraph": "天時墜𠔃威靈怒，",
                    "zhushu": "墜，落也。言已戰鬬，適遭天時，命當墮落，雖身死亡，而威神怒健，不畏憚也。墜，一作隧，文苑作懟。"
                },
                {
                    "paragraph": "嚴殺盡𠔃棄原壄。",
                    "zhushu": "嚴，壯也。殺，死也。言壯士盡其死命，則骸骨棄於原壄，而不土葬也。補曰：壄，古野字。又叶韻。"
                },
                {
                    "paragraph": "出不入𠔃往不反，",
                    "zhushu": "言壯士出閫，不復顧入，一往必死，不復還反也。"
                },
                {
                    "paragraph": "平原忽𠔃路超逺。",
                    "zhushu": "言身棄平原山壄之中，去家道甚逺也。一云平原路兮忽超逺。"
                },
                {
                    "paragraph": "帶長劒𠔃挾秦弓，",
                    "zhushu": "言身雖死。猶帶劒持弓。示不舎武也。補曰：漢書地理志云：秦地迫近戎狄。以射獵爲先。又秦有南山檀柘。可爲弓幹。"
                },
                {
                    "paragraph": "首身離𠔃心不懲。",
                    "zhushu": "懲，㣻也。言已雖死，頭足分離，而心終不懲㣻。身，一作雖。補曰：懲音澄。㣻，音乂。"
                },
                {
                    "paragraph": "誠旣勇𠔃又以武，終剛強𠔃不可凌。",
                    "zhushu": "言國殤之性誠以勇猛，剛強之氣不可凌犯也。"
                },
                {
                    "paragraph": "身旣死𠔃神以靈，子魂魄𠔃爲鬼雄。",
                    "zhushu": "言國殤旣死之後，精神強壯，魂魄武毅，長爲百鬼之雄傑也。一云䰟𩲸毅，一云子魄毅。𥙷曰：左傳曰：人生始化曰魄，旣生魄，陽曰魂，用物精多，則魂魄強。䟽云：人禀五常以生，感隂陽以靈，有身體之質，名之曰形；有嘘吸之動，謂之爲氣。氣之靈者曰魄，旣生魄矣，其内自有陽氣也。氣之神者曰魂，魂魄，神靈之名，本從形氣而有。附形之靈爲魄。附氣之神爲魂。附形之靈者。謂初生之時。耳目心識。手足運動。啼呼爲聲。此則魄之靈也。附氣之神者。謂精神性識。漸有所知。此則附氣之神也。魄在於前。魂在於後。魄識少而魂識多。人之生也。魄盛魂強。及其死也。形銷氣滅。聖人縁生以事死，改生之魂曰神，改生之魄曰鬼，合鬼與神，敎之至也。魂附於氣，氣又附形，形強則氣強，形弱則氣弱。魂以氣強，魄以形強。淮南子曰：天氣爲魂，地氣爲魄。注云：魂，人陽神，魄，人隂神也。"
                },
                {
                    "paragraph": "禮魂",
                    "zhushu": "禮，一作祀。魂，一作䰟。或曰禮魂，謂以禮善終者。",
                    "type": 2
                },
                {
                    "paragraph": "成禮𠔃㑹皷",
                    "zhushu": "言祠祀九神，皆先齋戒，成其禮敬，乃傳歌作樂，急疾擊皷，以稱神意也。成，一作盛。"
                },
                {
                    "paragraph": "傳芭𠔃代舞。",
                    "zhushu": "芭，巫所持香草名也。代，更也。言祠祀作樂而歌，巫持芭而舞訖，以復傳與他人，更用之。芭，一作巴。補曰：芭，卜加切。司馬相如賦云：諸柘巴且。注云：巴且草，一名巴焦。"
                },
                {
                    "paragraph": "姱女倡𠔃容與。",
                    "zhushu": "姱，好㒵，謂使童稚好女先倡而舞，則進退容與而有節度也。與，一作冶。補曰：姱，音夸。倡，讀作唱。"
                },
                {
                    "paragraph": "春蘭𠔃秋菊，",
                    "zhushu": "菊，一作鞫。補曰：古語云：春蘭秋菊，各一時之秀也。"
                },
                {
                    "paragraph": "長無絶𠔃終古。",
                    "zhushu": "言春祠以蘭，秋祠以菊，爲芬芳長相繼承，無絶於終古之道也。"
                }
            ]
        },
        {
            "name": "天問章句第三離騷",
            "paragraphs": [
                {
                    "paragraph": "天問章句第三離騷",
                    "zhushu": "",
                    "type": 1
                },
                {
                    "paragraph": "天問者，屈原之所作也。何不言問天？天尊不可問，故曰天問也。屈原放逐，憂心愁悴。",
                    "zhushu": "一作瘁。"
                },
                {
                    "paragraph": "彷徨山澤，",
                    "zhushu": "一作川澤。"
                },
                {
                    "paragraph": "經歷陵陸。嗟號昊旻，仰天歎息。見楚有先王之廟及公卿祠堂，圖畫天地山川神靈，𤦺",
                    "zhushu": "一作□。"
                },
                {
                    "paragraph": "瑋僪佹，",
                    "zhushu": "一作譎詭。"
                },
                {
                    "paragraph": "及古賢聖怪物行事。周流罷倦，",
                    "zhushu": "罷，音皮。"
                },
                {
                    "paragraph": "休息其下，仰見圖畫，因書其壁，何而問之，",
                    "zhushu": "何，一作呵。"
                },
                {
                    "paragraph": "以渫憤懣，舒瀉愁思。楚人哀惜屈原，因共論述，故其文義不次序云爾。",
                    "zhushu": "天問之作，其㫖逺矣。盖曰遂古以來，天地事物之憂，不可勝窮。欲付之無言乎？而耳目所接，有感於吾心者，不可以不發也。欲具道其所以然乎？而天地變化，豈思慮智識之所能究哉？天固不可問，聊以寄吾之意耳。楚之興衰，天邪人邪？吾之用捨，天邪人邪？國無人，莫我知也，知我者其天乎？此天問所爲作也。太史公讀天問，悲其志者以此。栁宗元作天對，失其㫖矣。王逸以爲文義不次序。夫天地之間，千變萬化，豈可以次序陳哉！序，一作叙。",
                    "type": 2
                },
                {
                    "paragraph": "曰：遂古之初，誰傳道之？",
                    "zhushu": "遂，往也。初，始也。言往古太始之元，虚廓無形，神物未生，誰傳道此事也。補曰：列子：殷湯間於夏革曰：古初有物乎？夏革曰：古初無物，今惡得物？自物之外，自事之先，朕所不知也。周禮：訓方氏誦四方之傳道，道，猶言也。傳道，丗丗所傳說往古之事也。"
                },
                {
                    "paragraph": "上下未形，何由考之？",
                    "zhushu": "言天地未分，溷沌無垠，誰考定而知之也。考，一作知，定，一作述。補曰：列子曰：有形者生於無形，則天地安從生？故曰有太易，有太初，有太始，有太素。氣形質具而未相離，故曰渾淪。又曰：一者，形變之始也。淸輕者上爲天，濁重者下爲地，沖和氣者爲人。"
                },
                {
                    "paragraph": "𡨋昭瞢闇，誰能極之？",
                    "zhushu": "言日月晝夜，清濁晦明，誰能極知之？補曰：𡨋，幽也，所謂窈𡨋之門也。昭，明也，所謂大明之上也。瞢，毋豆切，目不明也。闇，音暗，閉門也。此言幽明之理，瞢闇難知，誰能窮極其本原乎？"
                },
                {
                    "paragraph": "馮翼惟像，何以識之？",
                    "zhushu": "言天地旣分。隂陽運轉。馮馮翼翼。何以識知其形像乎？補曰：淮南言：天墬未形。馮馮翼翼。洞洞灟灟。故曰大昭。注云：馮翼，無形之㒵。又曰：古未有天地之時。惟像無形。窈窈𡨋𡨋。芒芠漠閔。澒濛鴻洞，莫知其門。"
                },
                {
                    "paragraph": "明明闇闇，惟時何爲？",
                    "zhushu": "言純隂純陽，一晦一明，誰造爲之乎？補曰：此言日月相推，晝夜相代，時運不停，果何爲乎？"
                },
                {
                    "paragraph": "隂陽三合，何本何化？",
                    "zhushu": "謂天地人三合成德，其本始何化所生乎？補曰：天對云：合焉者三，一以統同。吁炎吹泠，交錯而功。引榖梁子云：獨隂不生，獨陽不生，獨天不生，三合然後生。逸以爲天地人，非也。榖梁注云：古人稱萬物𧴥隂而抱陽，沖氣以爲和。然則傳所謂天，盡名其沖和之功，而神理所由也。㑹二氣之和，極發揮之美者，不可以柔剛滯其用，不得以隂陽分其名，故歸於𡨋極而謂之天。凡生𩔖稟靈知於天，資形於二氣，故又曰獨天不生，必三合而形神生理具矣。"
                },
                {
                    "paragraph": "圜則九重，孰營度之？",
                    "zhushu": "言天圜而九重，誰營度而知之乎？補曰：圜與圎同。說文曰：天體也。易曰：乾元用九，乃見天則。淮南曰：天地九重，人亦有九竅。天對曰：無營以成，沓陽而九。運輠渾淪，䝉以圜號。積陽爲天。九，老陽數也。營，經營也。度，量度也。"
                },
                {
                    "paragraph": "惟兹何功？孰初作之？",
                    "zhushu": "言此天有九重，誰功力始作之邪？"
                },
                {
                    "paragraph": "斡維焉繫？天極焉加？",
                    "zhushu": "斡，轉也。維，綱也。言天晝夜轉旋，寧有維綱繫綴，其際極安所加乎？斡，一作筦。補曰：說文云：斡，轂端沓也。楊雄、杜林云：軺，車輪斡也。顔師古匡謬正俗云：聲𩔖。字林並音管。賈𧨏服鳥賦云：斡流而遷。張華勵志詩云：太儀斡運。皆爲轉也。楚詞云：筦維焉繫。此義與斡同，字即爲筦，故知斡、管二音不殊。近代流俗音烏活切，非也。淮南曰：帝張四維，運之以斗。東北爲報德之維，西南爲背陽之維，東南爲常羊之維，西北爲蹏通之維。注云：四角爲維也。先儒說云：天是太虚，本無形體，但指諸星運轉以爲天耳。天如彈丸，圍圜二百六十五度四分度之一，旁行四表之中，冬南、夏北，春西、秋東，皆薄四表而止。張衡靈憲云：八極之維，徑二億三萬二千三百里。維謂四維，極謂八極也。一說云：北極，天之中也。天宫書曰：中宫天極星，其一明者，太一常居也。太玄經曰：天圜地方，極植中央。"
                },
                {
                    "paragraph": "八柱何當？東南何虧？",
                    "zhushu": "言天有八山爲柱，皆何當值？東南不足，誰虧缺之也？虧，一作虧。補曰：河圖言：崑崙者，地之中也。地下有八柱，柱廣十萬里，有三千六百軸，互相牽制，名山大川，孔穴相通。淮南云：天有九部八紀，地有九州八柱。神異經云：崑崙有銅柱焉，其髙入天，所謂天柱也。素問曰：天不足西北，故西北方隂也。而人右耳目不如左明也。地不滿東南，故東南方陽也，而人左手足不如右強也。又曰：天不足西北，左寒而右涼；地不滿東南，右𤍠而左温。注云：中原地形，西北髙，東南下。今百川滿湊，東之滄海，則東西南北髙下可知。"
                },
                {
                    "paragraph": "九天之際，安放安屬？",
                    "zhushu": "九天，東方皡天，東南方陽天，南方赤天，西南方朱天，西方成天，西北方幽天，北方亥天，東北方變天，中央鈞天。其際㑹何分，安所繫屬乎？皡，一作昊，變，一作欒，一作鸞。補曰：際，邊也。傳曰：九天之際曰九垠，九天之外曰九陔。放，上聲。孟子曰：遵海而南，放于琅邪。放，至也。屬，附也，音注。"
                },
                {
                    "paragraph": "隅隈多有，誰知其數？",
                    "zhushu": "言天地廣大，隅隈衆多，寧有知其數乎？補曰：隅，角也。爾雅：厓内爲隩，外爲隈。淮南曰：天有九野，九千九百九十九隅，去地五億萬里。注云：九野，九天之野，一野千一百一十一隅。"
                },
                {
                    "paragraph": "天何所沓？十二焉分？",
                    "zhushu": "沓，合也。言天與地合㑹何所？十二辰誰所分别乎？補曰：沓，徒合切。靈憲云：天體於陽，故圎以動。地體於隂，故平以靜。動以行施，靜以合化，堙鬱構精，時育庶𩔖，斯謂天元。天何所沓，言與地合也。左傳曰：日月所㑹是謂辰，故以配日。注云：一歳日月十二㑹，所㑹爲辰。十一月辰在星紀，十二月辰在元枵之𩔖是也。若歳在鶉火，我周之分野，實沈之虚，晉人是居，則十二辰所次也。"
                },
                {
                    "paragraph": "日月安屬？列星安陳？",
                    "zhushu": "言日月衆星，安所繫屬，誰陳列也。𥙷曰：列子曰：天，積氣耳。日月星宿，亦積氣中之有光曜者。靈憲曰：星也者，體生於地，精成於天，列居錯跱，各有攸屬。"
                },
                {
                    "paragraph": "出自湯谷，次于蒙汜。",
                    "zhushu": "次，舎也。汜，水涯也。言日岀東方湯谷之中，暮人西極蒙水之涯也。補曰：書云：宅嵎夷，曰暘谷，即湯谷也。爾雅云：西至日所入爲太蒙。即蒙汜也。說文云：暘，日出也。或作湯，通作陽。汜音似。淮南曰：日出于晹谷，浴于咸池，拂于扶桑，是謂晨明。登于扶桑，爰始將行，是謂朏明。至于曲阿，是謂旦明。至于曽泉，是謂早食。至于桑野，是謂晏食。至于衡陽，是謂隅中。至于昆吾，是謂正中。至于鳥次，是謂小還。至于悲谷，是謂餔時。至于女紀，是謂大還。至于淵隅，是謂髙舂。至于連石，是謂下舂。至于悲泉。爰止其女，爰息其馬。是謂懸車。薄于虞淵，是謂黃昏。淪于蒙谷，是謂定昏。日入于虞淵之汜，曙於蒙谷之浦，行九州七舎，有五億萬七千三百九里。注云：自暘谷至虞淵，凡十六所，爲九州七舎。"
                },
                {
                    "paragraph": "自明及晦，所行幾里？",
                    "zhushu": "言日平旦而出，至暮而止，所行凡幾何里乎？補曰：論衡云：日晝行千里，夜行千里，行太隂則無光，行太陽則熊照。物理論云：極南爲太陽，極北爲太隂。"
                },
                {
                    "paragraph": "夜光何德，死則又育？",
                    "zhushu": "夜光，月也。育，生也。言月何德於天，死而復生也。一云：言月何德，居於天地，死而復生。補曰：愽雅云：夜光謂之月。皇甫謐日：月以宵曜，名日夜光。書有旁死魄，哉生明，旣生魄。死魄，朔也。生魄，望也。先儒云：月光生於日所照，魄生於日所蔽，當日則光盈，就日則光盡。"
                },
                {
                    "paragraph": "厥利維何，而顧菟在腹？",
                    "zhushu": "言月中有菟，何所貪利，居月之腹，而顧望乎？菟，一作兔。補曰：菟與兎同。靈憲曰：月者，隂精之宗，積而成獸，象兎，隂之𩔖，其數偶。蘇鶚演義云：兎十二屬，配卯位，處望日，月最圎，而出於卯上。卯，兎也。其形入於月中，遂有是形。古今注云：兎曰有缺。愽物志云：兎望月而孕，自吐其子。故天對云：玄隂多缺，爰感厥兎，不形之形，惟神是𩔖。"
                },
                {
                    "paragraph": "女歧無合，夫焉取九子？",
                    "zhushu": "女𡵨，神女，無夫而生九子也。天對云：陽徤隂淫，降施蒸摩。歧靈而子，焉以夫爲怪？"
                },
                {
                    "paragraph": "伯強何處？惠氣安在？",
                    "zhushu": "伯強、大厲，疫鬼也。所至傷人。惠氣、和氣也。言隂陽調和則惠氣行。不和調則厲鬼興。二者常何所在乎？補曰：強。巨良切。惠，順也。"
                },
                {
                    "paragraph": "何闔而晦？何開而明？",
                    "zhushu": "言天何所闔閉而晦𡨋。何所開發而明曉乎？補曰：闔，閉戸也。開，𨵿戸也。隂闔而晦。陽開而明。"
                },
                {
                    "paragraph": "角宿未旦，曜靈安藏？",
                    "zhushu": "角亢，東方星。曜靈，日也。言東方未明旦之時，日安所藏其精光乎？釋文藏作臧。補曰：宿，音秀。臧與藏同。爾雅曰：壽星，角、亢也。注云：數起角、亢，列宿之長。國語曰：辰角見而雨畢。注云：辰角，大辰，蒼龍之角。見者，朝見東方，建戍之初，寒露節也。此言角宿未旦者，指東方蒼龍之位耳。天對云：孰旦孰幽，繆𨇠于經。蒼龍之寓，而迋彼角亢。迋，欺也，具往切。亢，音剛。"
                },
                {
                    "paragraph": "不任汩鴻，師何以尚之？",
                    "zhushu": "汩，治也。鴻，大水也。師，衆也。尚，舉也。言鮌才不任治鴻水，衆人何以舉之乎？師，一作鮌。補曰：汩音骨。國語曰：禹決汨九川。汨，通也。荀子曰：禹有功，抑下鴻。鴻，即洪水也。堯典曰：湯湯洪水方割，蕩蕩懷山襄陵，下民其咨，有能俾乂。僉曰：於，鮌哉！帝曰：吁，咈哉！方命圯族。岳曰：异哉，試可乃已。帝曰：往，欽哉！九載績用弗成。异，舉也。"
                },
                {
                    "paragraph": "僉曰何憂？何不課而行之？",
                    "zhushu": "僉，衆也。課，試也。言衆人舉鮌治水，堯知其不能，衆人曰：何憂哉？何不先試之也？曰，一作荅。"
                },
                {
                    "paragraph": "鴟龜曵銜，鮌何聽焉？",
                    "zhushu": "言鮌治水，績用不成，堯乃放殺之羽山，飛鳥水蟲曵銜而食之，鮌何能復不聽乎？補曰：鴟，處脂切，一名鳶也。曵，牽也，引也。聽，從也。此言鮌違帝命而不聽，何爲聽鴟龜之曵銜也？天對云：方陟元子，以㣧功定地，胡離厥考，而鴟龜肆喙。"
                },
                {
                    "paragraph": "順欲成功，帝何刑焉？",
                    "zhushu": "帝，謂堯也。言鮌設能順衆人之欲，而成其功，堯當何爲刑戮之乎？補曰：書云：方命圯族。國語云：鮌違帝命。則所謂順欲者，順帝之欲也。天對云：盜堙息壤，招帝震怒。賦刑在下，投弃于羽。山海經云：鮌竊帝之息壤，以堙洪水，帝令祝融殺鯀于羽郊。"
                },
                {
                    "paragraph": "永遏在羽山，夫何三年不施？",
                    "zhushu": "永，長也。遏，絶也。施，舎也。言堯長放鮌於羽山，絶在不毛之地，三年不舎其罪也。一無山字，施，一作㢮。補曰：遏，猶遏絶苗民之遇。施，捨也。通作㢮，音豕。"
                },
                {
                    "paragraph": "伯禹愎鮌，夫何以變化？",
                    "zhushu": "禹，鮌子也。言鮌愚狠，愎而生禹，禹小見其所爲，何以能變化而有聖德也？愎，一作腹，注同。一本何下有故字。補曰：愎，弼力切，戾也。詩云：出入腹我。腹，懷抱也。天對云：氣孽冝害，而嗣續得聖，汗塗而蕖，夫固不可以𩔖。"
                },
                {
                    "paragraph": "纂就前緒，遂成考功。",
                    "zhushu": "父死稱考。緒，業也。言禹能纂代鮌之遺業，而成考父之功也。補曰：纂，作管切，集也。緒，音叙，絲耑也。記曰：禹能脩鮌之功。"
                },
                {
                    "paragraph": "何續初繼業，而厥謀不同？",
                    "zhushu": "言禹何能繼續鮌業，而謀慮不同也。補曰：洪範言：鯀陻洪水，汩陳其五行，帝乃震怒。不昇洪範九疇，彛倫攸斁。鯀則殛死，禹乃嗣興。天乃錫禹洪範九疇，彛倫攸叙。孟子曰：禹之治水，水之道也。鮌陻洪水，而禹行其所無事。雖承父業，其謀不同也。"
                },
                {
                    "paragraph": "洪泉極深，何以窴之？",
                    "zhushu": "言洪水淵泉極深大，禹何用窴塞而平之乎？補曰：寘與塡同。淮南曰：凡鴻水淵藪，自三百仭以上，二意三萬三千五百五十里有九淵。禹乃以息土塡洪水，以爲名山。注云：息土不耗滅，掘之益多，故以塡洪水也。天對云：行鴻下隤，厥丘乃降。焉塡絶淵，然後夷于土。"
                },
                {
                    "paragraph": "地方九則，何以墳之？",
                    "zhushu": "墳，分也。謂九州之地，凡有九品，禹何以能分别之乎？墳，一作憤。補曰：班孟堅云：坤作地勢，髙下九則。劉德云：九則，九州土田上中下九等也。天對云：從民之冝，乃九于野。墳厥貢藝，而有上中下。"
                },
                {
                    "paragraph": "河海應龍，何盡何歷？",
                    "zhushu": "有鱗曰蛟龍，有翼曰應龍。歷，過也。言河海所出至逺，應龍過歷㳺之，而無所不窮也。或曰：禹治洪水時，有神龍以尾畫地，導水所注，當決者，因而治之也。一云應龍何畫，河海何歷。補曰：山海經云：應龍處南極，殺𧈪尤與夸父，不得復上，故下數旱。旱而爲應龍之狀，乃得大雨。山海經圖云：犂丘山有應龍者，龍之有翼也。昔𧈪尤禦黃帝，令應龍攻于兾州之野。女媧之時，乗雷車服駕應龍。夏禹治水，有應龍以尾畫地，即水泉流通。天對云：胡聖爲不足，反謀龍知，畚鍤究勤，而欺畫厥尾。畫，音獲。"
                },
                {
                    "paragraph": "鮌何所營？禹何所成？",
                    "zhushu": "言鮌治鴻水，何所營度，禹何所成就乎？補曰：汨陳其五行，此鮌所營也。六府三事允治，此禹所成也。"
                },
                {
                    "paragraph": "康回馮怒，𡏇何故以東南傾？",
                    "zhushu": "康回，共工名也。淮南子言：共工與顓頊爭爲帝，不得，怒而觸不周之山，天維絶，地柱折，故東南傾也。𡏇，一作地，一無以字。補曰：馮，皮膺㓛。列子曰：帝憑怒。注云：憑，大也。春秋傳曰：震電馮怒。注云：馮，盛也。方言云：憑，怒也。楚曰憑。注云：恚，盛。㒵引康回憑怒，然則馮、憑一也。列子曰：共工氏與顓頊爭爲帝，怒而觸不周之山，折天柱，絶地維。故天傾西北，日月星辰就焉；地不滿東南，百川水潦歸焉。注云：共工氏興霸於伏羲、神農之間，其後苗裔恃其強，與顓頊爭爲帝。又淮南言：共工之力，觸不周之山，使地東南傾。注云：非堯時共工。傾，猶下也。"
                },
                {
                    "paragraph": "九州安錯？川谷何洿？",
                    "zhushu": "錯，厠也。洿，深也。言九州錯厠，禹何所分别之？川谷於地，何以獨洿深乎？安，一作何。補曰：錯，七故切，置也。天對云：州錯富媪，爰定于趾。國語曰：䟽爲川谷，以導其氣。蔡邕月令章句曰：衆流注海曰川。爾雅云：水注川曰谿，注谿曰谷。集韻：洿音戸，水深謂之洿。舊音烏，無深義，亦不叶韻。"
                },
                {
                    "paragraph": "東流不溢，孰知其故？",
                    "zhushu": "言百川東流，不知滿溢，誰有知其故也。補曰：列子云：渤海之東，不知幾億萬里，有大𡐍焉。實惟無底之谷，名曰歸墟。八絃九野之水，天漢之流，莫不注之，而無増無減焉。莊子曰：天下之水，莫大於海。萬川歸之，不知何時止而不盈；尾閭泄之，不知何時已而不虚。天對云：東窮歸墟，又環西盈。脉穴土區，而濁濁清清，墳壚𤍜䟽，㵕渴而升。充融有餘，泄漏復行。器運浟浟，又何溢爲？"
                },
                {
                    "paragraph": "東西南北，其脩孰多？",
                    "zhushu": "脩，長也。言天地東西南北，誰爲長乎？"
                },
                {
                    "paragraph": "南北順㯐，其衍幾何？",
                    "zhushu": "衍，廣大也。言南北㯐長，其廣差幾何乎？㯐，釋文作隋，一作墮。補曰：爾雅云：𧐐小而撱。橢，音妥，又徒禾切，狹而長也。䟽引南北順橢，其脩幾何。㯐與橢同，通作隋。淮南子云：闔四海之内，東西二萬八千里，南北二萬六千里。注云：子午爲經，卯酉爲緯，言經短緯長也。又曰：禹乃使大章歩自東極，至于西極，二億三萬三千五百里七十五歩。使竪亥歩自北極至于南極。二億三萬三千五百里七十五歩。注云：海内有長短，極内等也。軒輆本紀云：帝令竪亥歩自東極至于西極。得五億十選九千八百八歩。南北二億三萬一千三百里。竪亥左手把筭。右手指青丘北，東盡㤗逺，西窮邠國，東西得二萬八千里，南北得二萬六千里。靈憲曰：八極之維，徑二億三萬二千三百里，南北則短減千里；東西則廣増千里。自地至天，半於八極，則地之深亦如之。愽物志曰：河圖天地南北三億三萬五千五百里，東西二億三萬三千里。其說不同，今並存之。"
                },
                {
                    "paragraph": "崑崙縣圃，其凥安在？",
                    "zhushu": "崑崙，山名也，在西北，元氣所出，其巓曰縣圃，乃上通於天也。凥，一作居。天對云：積髙于乾，崑崙攸居。蓬首虎齒，爰穴爰都。補曰：縣，音𤣥，凥與居同。"
                },
                {
                    "paragraph": "増城九重，其髙幾里？",
                    "zhushu": "淮南言：崑崙之山九重，其髙萬二千里也。二或作五。補曰：淮南云：崑崙虚中有増城九重，其髙萬一千里百一十四歩二尺六寸。注云：増，重也。有五城十二樓。見括地象。此盖誕，實未聞也。"
                },
                {
                    "paragraph": "四方之門，其誰從焉？",
                    "zhushu": "言天四方各有一門，其誰從之上下？一云誰其從焉。補曰：淮南言：崑崙虚旁有四百四十門，門間四里，里間九純，純丈五尺。此云四方之門，盖謂崑崙也。又云：東北方方土之山曰蒼門，東方東極之山曰開明之門，東南方波母之山曰陽門，南方南極之山曰暑門，西南方編駒之山曰白門，西方西極之山曰閶闔之門，西北方不周之山曰幽都之門，北方北極之山曰寒門。凡八極之雲，是雨天下。八門之風，是節寒暑。逸說盖出於此。然與上下文不屬，恐非也。"
                },
                {
                    "paragraph": "西北辟啓，何氣通焉？",
                    "zhushu": "言天西北之門，毎常開啓，豈元氣之所通？辟，一作闢，一作開。補曰：辟，與闢同。淮南云：崑崙虚，五橫維其西北隅，北門開以納不周之風。按不周山在崑崙西北，不周風自此出也。"
                },
                {
                    "paragraph": "日安不到，燭龍何照？",
                    "zhushu": "言天之西北，有幽𡨋無日之國，有龍銜燭而照之也。補曰：山海經云：鍾山之神，名曰燭隂，視爲晝，瞑爲夜，吹爲冬，呼爲夏。不飲不食，不喘不息，身長千里，人面蛇身，赤色。注曰：即燭龍也。淮南云：燭龍在鳫門北，蔽千委羽之山，不見日。其神人面龍身而無足。雪賦云：爛𠔃若燭龍，銜曜照崑山。李善引山海經云：西北海之外，赤水之北，有章尾山。有神人面蛇身而赤。其暝乃晦，其視乃明。是燭九隂，是謂燭龍。詩舍神霧曰：天不足西北，無隂陽消息，故有龍銜火精以照天門中者也。"
                },
                {
                    "paragraph": "羲和之未揚，若華何光？",
                    "zhushu": "羲和，日御也。言日未出之時，若木何能有明赤之光華乎？和，釋文作龢，楊，一作陽。天對云：惟若之華，稟羲以耀。補曰：羲和、若木，已見騷經。"
                },
                {
                    "paragraph": "何所冬暖？何所夏寒？",
                    "zhushu": "暖、温也。言天地之氣。何所有冬温而夏寒者乎？補曰：素問：天不足西北。左寒而右涼。地不滿東南。右熱而左温。其故何也？歧伯曰：隂陽之氣。髙下之理。太少之異也。注云：髙下謂地形。太少謂隂陽之氣。盛衰之異。西方涼。北方寒。東方温。南方熱。氣化猶然矣。又曰：東南方陽也。陽者其精降於下。故右熱而左温。西北方隂也。隂者其精奉於上，故左寒而右涼。是以地有髙下，氣有温涼。髙者氣寒，下者氣熱。注云：以氣𠋫驗之，中原地形，所居者，悉以居髙則寒，處下則熱。中華之地，凡有髙下之大者，東西南北各三分也。其一者，自漢蜀江南至海也。二者，自漢江北至平遥縣也。三者，自平遥北山北至蕃界北海也。故南分大熱，中分寒𤍠兼半，北分大寒，南北分外，寒熱尤極。大熱之分其寒微，大寒之分其熱微。又東西髙下之别亦三矣：其一者，自汧源縣西至沙州；二者，自開封縣西至汧源縣；三者，自開封縣東至滄海也。故東分大温，中分温涼兼半，西分大涼。大温之分，其寒五分之二；大涼之分，其熱五分之二。温涼分外，温涼尤極，變爲大暄大寒也。約其大凡如此。然九分之地，寒極於東北，熱極於西南。中原地形，西北髙，東南下，一爲地形髙下，故寒熱不同。二則隂陽之氣，有少有多，故表温涼之異爾。又曰：至髙之地，冬氣常在；至下之地，春氣常在。注云：髙山之巓，盛夏氷雪；汚下川澤，嚴冬草生。常在之義足明矣。淮南云：南至委火炎風之野。北方之極，有凍寒積氷、雪雹霜霰，漂潤羣水之野。又曰：南方有不死之草，北方有不釋之氷。"
                },
                {
                    "paragraph": "焉有石林？何獸能言？",
                    "zhushu": "言天下何所有石木之林，林中有獸能言語者乎？禮記曰：猩猩能言，不離禽獸也。補曰：石林與能言之獸，各指一物，非必林中有此獸也。吴都賦云：雖有石林之岝崿，請攘臂而靡之。雖有雄虺之九首，將抗足而跐之。注引天問云：焉有石林？此本南方楚圖𦘕，而屈原難問之。於義則石林當在南也。按天問所言，不獨南方之物，但吴都賦以石林與雄虺同稱，則當在南耳。天對云：石胡不林，往視西極。按淮南云：西方之極，石城金室。未見石林所出也。爾雅云：猩猩小而好啼。山海經：鵲山有獸，狀如寓，捷𩔖猕猴，被髪垂地，名曰猩猩。又曰：猩猩知人名。其爲獸如豕而人面。"
                },
                {
                    "paragraph": "焉有虬龍，𧴥熊以遊？",
                    "zhushu": "有角曰龍，無角曰虬。言寧有無角之龍，𧴥熊獸以遊戲者乎？補曰：虬，見騷經。熊，形𩔖大豕，而性輕捷，好攀縁，上髙木，見人則顛倒自投地而下。天對云：有虬蜲蛇，不角不鱗。嬉夫玄熊，相待以神。"
                },
                {
                    "paragraph": "雄虺九首，儵忽焉在？",
                    "zhushu": "虺，蛇别名也。儵忽，電光也。言有雄虺，一身九頭，速及電光，皆何所在乎？一無速字。補曰：虺，許偉切。國語云：爲虺弗摧，爲蛇將若何？虺，小蛇也。然爾雅云：蝮虺愽三寸，首大如擘。則虺亦有大者，其𩔖不一。招䰟：南方曰：雄虺九首，徃來儵忽，儵忽，疾急㒵。天對曰：儵忽之居，帝南北海。注云：儵忽，在莊子甚明。王逸以爲電，非也。按莊子云：南海之帝爲儵，北海之帝爲忽，乃寓言爾，不當引以爲證。"
                },
                {
                    "paragraph": "何所不死？長人何守？",
                    "zhushu": "括地象曰：有不死之國，長人，長狄。春秋云：防風氏也。禹㑹諸侯，防風氏後至，於是使守封隅之山也。一云何所不老。補曰：山海經：不死民，在交脛國東，其人黒色，夀不死。注云：圎丘上有不死樹，食之乃壽；有赤水，飲之不老。又大荒之山，日月所入，有人三面，一臂竒右，其人不死。淮南曰：西方之極，石城金室，飲氣之民，不死之野。國語：仲尼曰：昔禹致群神於㑹稽之山，防風氏後至，禹殺而戮之，其骨節專車。又曰：山川之守，足以綱紀天下者，其守爲神。客曰：防風氏何守也？仲尼曰：汪芒氏之君，守封嵎之山者也，爲𣾰姓，在虞、夏、商爲汪芒氏，於周爲長狄，今爲大人。客曰：人長之極幾何？仲尼曰：長者不過十之，數之極也。注云：十之三文。則防風氏也。今湖州武康縣東有防風山，山東二百歩有禹山。防風廟在封、禺二山之間。榖梁：文公十一年，叔孫得臣敗狄于鹹，長狄也，射其目，身橫九畝。"
                },
                {
                    "paragraph": "靡蓱九衢，枲華安居？",
                    "zhushu": "九交道曰衢。言寧有蓱草生於水上，無根，乃蔓衍於九交之道，又有枲麻垂草華榮，何所有此物乎？蓱，一作荓。補曰：此謂靡蓱與枲華皆安在也。爾雅：萍蓱。注云：水中浮蓱也。山海經曰：宣山上有桑焉，其枝曰衢。注云：枝交亙四出。又少室之山有木名帝休，其枝五衢。注云：言樹枝交錯，相重五岀，有象路衢。天對云：有蓱九岐，厥圖以詭。注云：衢，歧也。逸以爲生九衢中，恐謬。魏都賦云：㝷靡蓱於中逵。盖用逸說也。李善云：靡，蔓也。枲，相里切。爾雅：有枲麻。麻有子曰枲。天對云：浮山孰産？赤華伊枲。引山海經：浮山有草焉，其葉如麻。赤華即枲華也。"
                },
                {
                    "paragraph": "一蛇吞象，厥大何如？",
                    "zhushu": "山海經云：南方有靈蛇，吞象，三年然後出其骨。一或作靈。大或作骨。補曰：山海經：南海内有巴蛇，身長百㝷，其色青黃赤黒，食象，三歳而出其骨。君子服之，無心腹疾。在犀牛西也。注云：今南方蚺蛇亦吞鹿，消盡，乃自絞於樹。腹中骨皆穿鱗甲間出。亦此𩔖也。楊大年云：逸注楚詞，多不原所出。或引淮南子。而劉安所引，亦本山海經。其注巴蛇事，文句頗謬戾。乃知逸憑它書，不親見山海經也。吳都賦云：屠巴蛇，出象骼。"
                },
                {
                    "paragraph": "黒水玄趾，三危安在？",
                    "zhushu": "玄趾、三危，皆山名也，在西方。黒水出崑崙山也。趾，一作沚。補曰：言黒水、玄趾、三危，皆安在也？書曰：道黒水至于三危，入于南海。張揖云：三危山在鳥䑕之西，黒水出其南。天對云：黒水淫淫，窮干不姜。玄趾則北，三危則南。西京賦云：昆明靈沼，黒水玄阯。言昆明靈沼，取象於黒水、玄阯也。李善云：黒水玄阯，謂昆明靈沼之水沚。非是。"
                },
                {
                    "paragraph": "延年不死，壽何所止？",
                    "zhushu": "言仙人稟命不死，其壽獨何所窮止也？補曰：素問云：上古有眞人，壽敞天地，無有終時。中古之時，有至人者，益其壽命而強者也，亦歸於眞人。其次有聖人者，形體不敝，精神不散，亦可以百數。"
                },
                {
                    "paragraph": "鯪魚何所？鬿堆焉處？",
                    "zhushu": "鯪魚，鯉也。一云：鯪魚，陵鯉也。有曰：足，出南方。鬿堆，竒獸也。鯪，一作陵，所，一作居。鬿，一作魁。補曰：鯪音陵。山海經：西海中近列姑射山，有陵魚，人面人手，魚身，見則風濤起。天對云：鯪魚人貌，邇列姑射是也。陶隱居云：鯪鯉，形似鼉而短小，又似鯉魚，有四足。吳都賦云：陵鯉若獸。注引陵魚曷止，與逸說同。鬿音祈。堆，多回切。山海經云：北號山有鳥，狀如雞，而白首，䑕足，名曰鬿雀，食人。天對云：鬿雀峙北號，惟人是食。注云：堆當爲雀。王逸注誤。按字書，鴭音堆，雀屬也。則鬿堆即鬿雀也。"
                },
                {
                    "paragraph": "羿焉彃日？烏焉解羽？",
                    "zhushu": "淮南言：堯時十日並出，草木焦枯。堯命羿仰射十日，中其九日。日中九烏皆死，墮其羽翼，故㽜其一日也。彈，一作彈，一作斃。補曰：山海經：黒齒之北曰湯谷，居水中，有扶木，九日居下枝，一日居上枝，皆戴烏。注云：羿射十日，中其九。離騷所謂羿焉射日，烏焉解羽。傳曰：天有十日，日之數，十也。此言九日居下枝，一日居上枝者，大荒經曰：一日方至，一日方出。明天地雖有十日，自使以次迭出運照，而今俱見，爲天下妖。故羿禀天命，洞其靈誠，仰天控弦，而九日潛退也。歸藏易云：羿彃十日。說文云：彃，射也，音畢。引焉彃日。芎，與羿同。然則彃或作彈，盖字之誤耳。淮南又云：羿除天下之害，死而爲宗布。注云：羿，古之諸侯。此堯時羿，非有窮后羿。又云：日中有踆烏。踆，猶蹲也。春秋元命苞云：陽成於三，故日中有三足。烏者，陽精也。天對云：大澤千里，羣鳥是解。注云：烏當爲鳥。後人不知，因配上句改爲烏也。山海經云：大澤方千里，羣鳥之所生及所解。又穆天子傳曰：北至曠原之野，飛鳥之所解其羽。然以文意考之，烏當如字。宗元改從鳥，雖有所據，近乎鑿矣。"
                },
                {
                    "paragraph": "禹之力獻功，",
                    "zhushu": "句絶。"
                },
                {
                    "paragraph": "降省下土四方，",
                    "zhushu": "言禹以勤力獻進其功，堯因使省迨下土四方也。一無四方二字，補曰：降，下也。省，察也。書曰：惟荒度土功。"
                },
                {
                    "paragraph": "焉得彼嵞山女，而通之于台桑？",
                    "zhushu": "言禹治水，道娶金山氏之女，而通夫婦之道於台桑之地。焉，一作安，一云焉得彼塗山之女，而通于台桑。塗，釋文作涂。補曰：嵞音塗。說文云：㑹，稽山也，一曰：九江當嵞也。書曰：娶于塗山，辛壬癸申。䟽引左傳：禹㑹諸侯於塗山。杜預云：塗山在壽春東北。蘇鶚演義云：塗山有四：一者㑹稽，二者渝州，三者濠州，四者文字音義云：嵞山，古國名。夏禹娶之。今宣州當塗縣也。𡍼山氏女，即女嬌也。史記曰：辛壬娶塗山，癸甲生啓。呂氏春秋曰：禹娶塗山氏女，不以𥝠害公。自辛至甲四曰，復往治水。故江淮之俗，以辛壬癸甲爲嫁娶日也。淮南曰：禹治鴻水，通轘轅山，化爲熊。謂塗山氏曰：欲餉，聞鼓聲乃來。禹跳石，誤中鼓，塗山氏往，見禹方作熊，慙而去，至嵩髙山下，化爲石，方生啓。禹曰：歸我子。石破比方而啓生。"
                },
                {
                    "paragraph": "閔妃匹合，厥身是繼。",
                    "zhushu": "閔，憂也。言禹所以憂無妃匹者，欲爲身立繼嗣也。補曰：左傳云：嘉偶曰妃。爾雅云：妃，匹也，對也。"
                },
                {
                    "paragraph": "胡維嗜不同味，而快鼂飽？",
                    "zhushu": "言禹治水道娶者，憂無繼嗣耳，何持與衆人同嗜欲，苟欲飽快一朝之情乎？故以辛酉日娶，甲子日去，而有啓也。一木嗜下有欲字，一本快下有一字。一云胡維嗜欲同味，維，一作爲，鼂，一作晁，一作朝。補曰：鼂、晁，並音朝，莫之朝。此言禹之所嗜，與衆人異味，衆人所嗜，以厭足其情欲；禹所嗜者，極民之溺爾。"
                },
                {
                    "paragraph": "啓代益作后，卒然離蠥。",
                    "zhushu": "益，禹賢臣也。作，爲也。后，君也。離，遭也。蠥，憂也。言禹以天下禪與益，益避啓於箕山之陽，天下皆去益而歸啓，以爲君，益卒不得立，故曰遭憂也。蠥，一作孽，一作孼。補曰：蠥，魚列切。孟子曰：禹薦益於天，益避禹之子於箕山之隂。朝覲訟獄者，不之益而之啓，曰：吾君之子也。謳歌者，不謳歌益而謳歌啓，曰：吾君之子也。書曰：啓與有扈戰于甘之野。說者曰：有扈氏與夏同姓，啓繼丗以有天下，有扈不服，大戰于甘，故曰卒然離蠥也。汲冢書云：益爲啓所殺，非也。天對云：彼呱克臧，俾姒作夏。獻后益于帝，諄諄以不命，復爲叟耆，曷戚曷孽。"
                },
                {
                    "paragraph": "何啓惟憂，而能拘是逹？",
                    "zhushu": "言天下所以去益就啓者，以其能憂思道德，而通其拘隔。拘隔者，謂有扈氏叛啓，啓率六師以伐之也。補曰：惟，思也。拘，執也。禹甞薦益於天矣，啓賢能敬承繼禹之道，憂思天下，因民心之歸，代益作后，因民心之不予，以伐有扈，是能變通而不拘執也。"
                },
                {
                    "paragraph": "皆歸䠶𥷤，而無害厥躬。",
                    "zhushu": "射，行也。𥷤，窮也。言有扈氏所行，皆歸於窮惡，故啓誅之，長無害於其身也。䠶，一作射。𥷤，一作鞠。補曰：凡能取中皆曰射。𥷤，窮也，音菊。此言啓之所爲，皆歸於中理而窮情，夫孰能害之者。"
                },
                {
                    "paragraph": "何后益作革，而禹播降？",
                    "zhushu": "后，君也。革，更也。播，種也。降，下也。言啓所以能變更益，而代益爲君者，以禹平治水土，百姓得下種百㷤，故思歸啓也。補曰：據上所言，則啓固賢矣。然禹之播降，待益作革，然後能成功。特天與子則與子，故益不有天下耳。焚山澤，奏鮮食，所謂作革也。稷降播種而曰禹播降者，水土平然後嘉榖可殖故也。降，乎攻切，見騷經。天對云：益革民艱，咸粲厥粒，惟禹授以土，爰稼萬意。"
                },
                {
                    "paragraph": "啓𣗥賔商，九辯九歌。",
                    "zhushu": "𣗥，陳也。賔，列也。九辯、九歌，啓所作樂也。言啓能脩明禹業，陳列官商之音，備其禮樂也。補曰：史記：契佐禹治水有功，封於啇，興於唐、虞、大禹之際。此言賔啇者，疑謂待啇以賔客之禮。𣗥，急也，言急於賔啇也。九辨、九歌，享賔之樂也。"
                },
                {
                    "paragraph": "何勤子屠母，而死分竟地？",
                    "zhushu": "勤，勞也。屠，裂剥也。言禹𤗚剥母背而生，其母之身，分散竟地，何以能有聖德，憂勞天下乎？地，一作墬。補曰：𤗚，判也，音疈。史記：楚丗家：陸終生子六人，坼剖而産焉。于寳曰：前志所傳，修己背坼而生禹，簡狄𦙄剖而生契。歷代乆逺，莫足相證。魏黃初五年，汝南屈雍妻生男，從右胳下水腹上出，而平和自若，毋子無恙。詩云：不坼不副，無災無害。原詩人之㫖，明古之婦人，甞有坼剖而産者矣，又有因産而遇災害者，故美其無害也。禹母事出帝王丗紀。禹以勤勞修鯀之功，故曰勤子也。上云九辯、九歌，言啓以禹故，得享備樂，何以修已生禹，而反遇災害邪？言坼剖而産則有之，死分竟地，未必然也。竟地，猶言竟天也。唐叚成式云：迸分竟地，盖用此語。"
                },
                {
                    "paragraph": "帝降夷羿，革孽夏民。",
                    "zhushu": "帝，天帝也。夷羿，諸侯，弑夏后相者也。革，更也。孽，憂也。言羿弑夏家，居天子之位，荒淫田獵，變更夏道，爲萬民憂患。天對云：夷羿滔荒，割更后相，夫孰作厥孽，而誣帝以降？補曰：左氏云：在帝夷羿，冐于原獸，忘其國恤，而思其麀牡。武不可重，用不恢于夏家。"
                },
                {
                    "paragraph": "胡䠶夫河伯，而妻彼雒嬪？",
                    "zhushu": "胡，何也。雒嬪，水神，謂宓妃也。傳曰：河伯化爲白龍，遊於水旁，羿見䠶之，眇其左目。河伯上訴天帝曰：爲我殺羿。天帝曰：尓何故得見䠶？河伯曰：我時化爲白龍出遊。天帝曰：使汝深守神靈，羿何從得犯？汝今爲虫獸，當爲人所䠶，固其冝也，羿何罪歟？深，一作保。羿又夢與雒水神宓妃交接也。一本胡下有羿字，䠶，一作射，補曰：䠶，食亦切，下同。妻，心計切。此言射河伯、妻雒嬪者何人乎？乃堯時羿，非有窮羿也。革孽夏民，封狶是射，乃有窮羿耳。淮南云：河伯溺殺人，羿射其左目。注云：堯時羿射十日，繳大風，殺窫窳，斬九嬰，射河伯。"
                },
                {
                    "paragraph": "馮珧利決，封狶是䠶。",
                    "zhushu": "馮，挾也。珧，弓名也。決，䠶韝也。封狶，神獸也。言羿不脩道德，而挾弓䠶韝，獵捕神獸，以快其情也。䠶，一作射。補曰：馮音憑。珧音遥。爾雅：弓以蜃者謂之珧。注云：用蜃飾弓兩頭，因取其𩔖以爲名。又曰：蜃，小者珧。注云：王珧，即小蚌也。說文云：珧，蜃甲也，所以飾物。儀禮有決遂，注云：決猶闓也，以象骨爲之，著右大擘指以鈎弦。闓，體也。遂。射韝也。以韋爲之。所以遂弦也。說文云：韝。射臂決也。封。大也。狶。虛豈切。方言云：豬。南楚謂之狶。淮南云：堯時封豨長蛇。皆爲民害。堯使羿斷脩蛇。禽封狶。此言有窮羿亦封狶是射，而反爲民害也。左傳曰：樂正后夔生伯封。實有豕心。貪惏無厭，忿纇無期，謂之封豕。有窮后羿滅之。此則窮竒、饕餮之𩔖，以惡得名者。"
                },
                {
                    "paragraph": "何獻蒸肉之膏，而后帝不若？",
                    "zhushu": "蒸，祭也。后帝，天帝也。若，順也。言羿獵䠶封狶，以其肉膏祭天帝，天帝猶不順羿之所爲也。蒸，一作烝。補曰：冬祭曰蒸。膏，脂也。詩曰：皇皇后帝。謂天帝也。天對云：夸夫快殺，鼎狶以慮飽，馨膏腴帝，叛德恣力，胡肥台舌喉，而濫厥福。"
                },
                {
                    "paragraph": "浞娶純狐，眩妻爰謀。",
                    "zhushu": "浞，羿相也。爰，於也。眩，惑也。言浞娶於純狐氏女，眩惑愛之，遂與浞謀殺羿也。補曰：寒浞，見騷經。"
                },
                {
                    "paragraph": "何羿之䠶革，而交吞揆之？",
                    "zhushu": "吞，烕也。揆，度也。言羿好䠶獵，不恤政事法度，浞交接國中，布恩施德，而吞滅之也。一無革字，補曰：禮云：貫革之射。左傳云：蹲甲而射之，徹七札焉。言有力也。羿之射藝如此，唯不恤國事，故其衆交合而吞滅之，且揆度其必可取也。"
                },
                {
                    "paragraph": "阻窮西征，巖何越焉？",
                    "zhushu": "阻，險也。窮，窘也。征，行也。越，度也。言堯放鮌羽山，西行度越岑巖之險，因墮死也。補曰：羽山東裔，此云西征者，自西徂東也。上文言永遏在羽山，夫何三年不施，則鮌非死於道路，此但言何以越巖險而至羽山耳。"
                },
                {
                    "paragraph": "化爲黃熊，巫何活焉？",
                    "zhushu": "活，生也。言鮌死後化爲黃熊，入於羽淵，豈巫醫所能復生活也。一本化下有而字。補曰：左傳曰：昔堯殛鮌千羽山，其神化爲黃熊，以入于羽淵，實爲夏郊，三代祀之。國語作黃能。按熊，獸名。能，奴來切，三足鱉也。說者曰：獸非入水之物，故是鱉也。一云旣爲神，何妨是獸。說文云：能，熊屬，足似鹿。然則能旣，熊屬，又爲鱉𩔖，東海人祭禹廟，不用熊白及鱉爲膳，斯豈鮌化爲二物乎？抑亦以左傳、國語不同，兼有之也。"
                },
                {
                    "paragraph": "咸播秬黍，莆雚是營。",
                    "zhushu": "咸，皆也。秬黍，黒黍也。雚，草名也。營，耕也。言禹平治水土，萬民皆得耕種黒黍於雚蒲之地，盡爲良田也。一作黃雚，一作莆藿。補曰：詩云：維秬維秠。爾雅曰：秬，黒黍。秠，一稃二米。秠亦黒黍，但中米異爾。秬音巨。說文：黍，禾屬而黏也。莆，疑即蒲字。蒲，水草，可以作席。李啇隱詩云：直是滅雚莆。與圖同韻，雚，薍也，音丸，與萑同。左氏云：萑苻之澤是也。以莆爲黃，以雚爲藿，皆字之誤耳。天對云：維莞維蒲，維菰維蘆。"
                },
                {
                    "paragraph": "何由并投，而鮌疾脩盈？",
                    "zhushu": "疾，惡也。脩，長也。盈，滿也。由，用也。言堯不惡鮌而戮殺之，則禹不得嗣興，民何得投種五糓乎？乃知鮌惡長滿天下也。補曰：并，並也。言禹平水土，民得並種五榖矣，何由鮌惡長滿天下乎？所謂蓋前人之愆。"
                },
                {
                    "paragraph": "白蜺嬰茀，胡爲此堂？",
                    "zhushu": "蜺，雲之有色似龍者也。茀，白雲逶移若蛇者也。言此有蜺茀氣，逶移相嬰，何爲此堂乎？盖屈原所見祠堂也。𥙷曰：蜺，雌虹也。茀音拂。說文云：𩂕，雲㒵。疑即此茀字。天對云：王子怪駭，蜺形茀裳。"
                },
                {
                    "paragraph": "安得夫良藥，不能固臧？",
                    "zhushu": "臧，善也。言崔文子學仙於王子僑，子僑化爲白蜺而嬰茀，持藥與崔文子。崔文子驚怪，引戈擊蜺，中之，因墮其藥，俯而視之，王子僑之尸也。故言得藥不善也。一本夫上有失字，補曰：崔文子事見列仙傳。"
                },
                {
                    "paragraph": "天式從橫，陽離爰死。",
                    "zhushu": "式，法也。爰，於也。言天法有善隂陽從橫之道，人失陽氣則死也。補曰：從，即容切。"
                },
                {
                    "paragraph": "大鳥何鳴，夫焉喪厥體？",
                    "zhushu": "言崔文子取王子僑之尸，置之室中，覆之以弊篚，須臾則化爲大鳥而鳴，開而視之，號飛而去。文子焉能亡子僑之身乎？言仙人不可殺也。喪，一作師。"
                },
                {
                    "paragraph": "蓱號起雨，何以興之？",
                    "zhushu": "蓱，蓱翳，雨師名也。號，呼也。興，起也。言雨師號呼，則雲起而雨下，獨何以興之乎？蓱，一作荓，一作萍。補曰：蓱，音瓶。號，乎刀切。山海經：屏翳在海東，時人謂之雨師。大象賦云：太白降神於屏翳。注云：其精降爲雨師之神。愽雅作荓翳。張景陽詩云：豐隆迎號屏。顔師古云：屏翳，一曰蓱號。大人賦云：召屏翳，誅風伯，刑雨師。注云：屏翳，天神使也。"
                },
                {
                    "paragraph": "撰體恊脅，鹿何膺之？",
                    "zhushu": "膺，受也。言天撰十二神鹿，一身八足兩頭，獨何膺受此形體乎？一云撰體脅鹿，何以膺之？補曰：撰，具也，雛綰切。恊，合也。脅，虚業切。說文云：兩膀也。膺，於陵切。書曰：永膺多福。膺，當也，受也。天對云：氣怪以神，爰有竒軀。脇屬支偶，尸帝之隅。"
                },
                {
                    "paragraph": "鼇戴山抃，何以安之？",
                    "zhushu": "鼇，大龜也。擊手曰抃。列仙傳曰：有巨靈之龜。背𧴥蓬萊之山。而抃舞戲滄海之中。獨何以安之乎？戴，一作載。抃。釋文作拚。補曰：鼇，音敖。抃，音卞。列子云：五山之根。無所連箸。帝命禺強使巨鼇十五。舉首而戴之。迭爲三番。六萬歳一交焉。五山始峙而不動。張衡賦云：登蓬萊而容與𠔃，鼇雖抃而不傾。玄中記云：即巨龜也。一云海中大鼈。"
                },
                {
                    "paragraph": "釋舟陵行，何以遷之？",
                    "zhushu": "釋，置也。舟，船也。遷，徙也。舟釋水而陵行，則何能遷徙也？言龜所以能𧴥山若舟船者，以其在水中也。使龜釋水而陵行，則何以能遷徙山乎？𥙷曰：列子云：龍伯之國有大人，舉足不盈數歩而曁五山之所，一釣而連六鼇，合𧴥而趣歸其國，灼其骨以數焉。此言鼇在海中，其𧴥山若舟之𧴥物，今釋水而陸，反爲人所𧴥，何罪而見徙也。天對云：惡釋而陵，殆或謫之。龍伯負骨，帝尚窄之。"
                },
                {
                    "paragraph": "惟澆在戸，何求于嫂？",
                    "zhushu": "澆，古多力者也。論曰：澆盪舟。言澆無義，淫佚其嫂，往至其戸，佯有所求，因與行淫亂也。補曰：澆，堯弔切，見騷經。"
                },
                {
                    "paragraph": "何少康逐犬，而顚隕厥首？",
                    "zhushu": "言夏少康因田獵放犬逐獸，遂襲殺澆而斷其頭。補曰：說文：顚，倒也。俗作顛，下同。隕，從髙下也。"
                },
                {
                    "paragraph": "女歧縫裳，而館同爰止，",
                    "zhushu": "女歧，澆嫂也。館，舎也。爰，於也。言女歧與澆淫佚，爲之縫裳，於是共舎而宿止也。"
                },
                {
                    "paragraph": "何顚易厥首，而親以逢殆？",
                    "zhushu": "逢，遇也。殆，危也。言少康夜襲得女歧頭，以爲澆，因斷之，故言易首，遇危殆也。一本顚下有隕字，殆上有天字。"
                },
                {
                    "paragraph": "湯謀易旅，何以厚之？",
                    "zhushu": "湯，殷王也。旅，衆也。言殷湯欲變易夏衆，使之從己，獨何以厚待之乎？補曰：書云：攸徂之民，室家相慶。曰：傒予后，后來其蘇。湯之厚其衆，以德而已。"
                },
                {
                    "paragraph": "覆舟斟㝷，何道取之？",
                    "zhushu": "覆，反也。舟，船也。斟㝷，國名也。言少康滅斟㝷氏，奄若覆舟，獨以何道取之乎？補曰：斟，職深切。左傳云：有過澆殺斟灌以伐斟㝷，滅夏后相。注云：二斟，夏同姓諸侯。相失國，依於二斟，爲澆所滅。然則取斟㝷者，乃有過澆，非少康也。天對云：康復舊物，尋焉保之？覆舟喻易，尚或艱之，承逸之誤也。取，此苟切。"
                },
                {
                    "paragraph": "桀伐蒙山，何所得焉？",
                    "zhushu": "桀，夏亡王也。蒙山，國名也。言夏桀征伐蒙山之國，而得妹嬉也。補曰：國語云：昔夏桀伐有施，有施人以末嬉女焉。注云：有施，嬉姓之國。末嬉，其女也。"
                },
                {
                    "paragraph": "妺嬉何肆，湯何殛焉？",
                    "zhushu": "言桀得妺嬉，肆其情意，故湯放之南巢也。妹，一作末，殛，一作極。補曰：妺，音末，嬉，音喜。說文云：殛，殊也。引書：殛鮌于羽山，或作極，音義同。"
                },
                {
                    "paragraph": "舜閔在家，父何以鱞？",
                    "zhushu": "舜，帝舜也。閔，憂也。無妻曰鱞。言舜爲布衣，憂閔其家，其父頑母嚚，不爲娶婦，乃至於鱞也。補曰：鱞，古頑切，經傳多作鰥。書曰：有鰥在下，曰虞舜。此言舜孝如此，父何以不爲娶乎？"
                },
                {
                    "paragraph": "堯不姚告，二女何親？",
                    "zhushu": "姚，舜姓也。言堯不告舜父母而妻之，如令告之，則不聽，堯女當何所親附乎？一云女何所親。補曰：書云：女于時觀厥刑于二女，𨤲降二女于嬀汭，嬪于虞。二女，娥皇、女英也。孟子曰：舜不告而娶，爲無後也。君子以爲猶告也。又萬章曰：舜之不告而娶，則吾旣得聞命矣。帝之妻舜而不告，何也？曰：帝亦知告焉則不得妻也。伊川程頥曰：舜不告而娶，固不可。堯命瞽使舜娶，舜雖不告，堯固告之尓，堯之告也，以君治之而已。"
                },
                {
                    "paragraph": "厥萌在初，何所億焉！",
                    "zhushu": "言賢者預見施行萌牙之端，而知其存亡善惡所終，非虚億也。億，一作意。補曰：億，度也。論語曰：億則屢中。意與億音義同。"
                },
                {
                    "paragraph": "璜臺十成，誰所極焉？",
                    "zhushu": "璜，石次王者也。言紂作象箸而箕子歎，預知象箸必有王杯，王杯必盛態蹯豹胎，如此必崇廣宫室。紂果作王臺十重，糟丘酒池，以至於亡也。補曰：左傳云：夏后氏之璜。璜，美王也。郭璞注爾雅云：成，猶重也。淮南云：桀、紂爲琁室、瑶臺，象廊、玉牀。"
                },
                {
                    "paragraph": "登立爲帝，孰道尚之？",
                    "zhushu": "言伏羲始畫八卦，脩行道德，萬民登以爲帝，誰開導而尊尚之也？補曰：登立爲帝，謂疋夫而有天下者，舜、禹是也。史記：夏商之君皆稱帝。天對云：惟德登帝，帥以首之。逸以爲伏羲，未知何據。"
                },
                {
                    "paragraph": "女媧有體，孰制匠之？",
                    "zhushu": "傳言女媧人頭蛇身，一日七十化。其體如此，誰所制匠而圖之乎？補曰：媧，古華切，古天子，風姓也。山海經云：女媧之膓化爲神，處栗廣之野。注云：女媧，古神女帝，人面蛇身，一日中七十變，其膓化爲此神。列子曰：女媧氏蛇身人面，牛首虎鼻，此有非人之狀，而有大聖之德。注云：人形㒵自有偶與禽獸相似者，亦如相書，龜背、鵠歩，鳶肩、鷹喙耳。淮南云：黃帝生隂陽，上駢生耳目，桑林生臂手，此女媧所以七十化也。"
                },
                {
                    "paragraph": "舜服厥弟，終然爲害。",
                    "zhushu": "服，事也。言舜弟象施行無道，舜猶服而事之，然象終欲害舜也。補曰：此言舜德足以服象，而象終爲害也。書云：父頑母嚚象傲，克諧以孝。史記云：舜父瞽叟盲，而舜母死，瞽叟更娶妻而生象，愛後妻子，常欲殺舜。舜順事父及後母與弟，日以篤謹。"
                },
                {
                    "paragraph": "何肆犬體，而厥身不危敗？",
                    "zhushu": "言象無道，肆其犬豕之心，燒廩窴井，欲以殺舜，然終不能危敗舜身也。一云何得肆其犬豕，一云何肆犬豕。補曰：列女傳云：瞽叟與象謀殺舜，使塗廪。舜告二女，二女曰：時唯其𢦤汝，時唯其焚汝，鵲如汝裳衣。鳥工往。舜旣治廪，𢦤旋階，瞽叟焚廪，舜往飛，復使浚井。舜告二女，二女曰：時亦唯其𢦤汝，時其掩汝，汝去裳衣，龍工往。舜往浚井，格其入出，從掩，舜濳出。"
                },
                {
                    "paragraph": "吳獲迄古，南嶽是止。",
                    "zhushu": "獲，得也。迄，至也。古，謂古公亶父也。言吳國得賢君，至古公亶父之時，而遇太伯，隂讓避王季，辭之南嶽之下，採藥於是，遂止而不還也。補曰：迄，許訖切。史記：古公亶父有長子曰太伯，次曰虞仲，少子季歷。古公曰：我丗當興者，其在昌乎！長子太伯、虞仲知古公欲立季歷以傳昌，乃二人亡如荆蠻，文身斷髮，以讓季歷、太伯之犇荆蠻，自號句吳。荆蠻義之，從而歸之千餘家，立爲吳太伯。太伯卒，弟仲雍立。仲雍即虞仲也。"
                },
                {
                    "paragraph": "孰期去斯，得兩男子？",
                    "zhushu": "期，㑹也。昔古公有少子曰王季，而生聖子文王。古公欲立王季，令天命及文王。長子太伯及弟仲雍去而之吳，吳立以爲君。誰與期㑹而得兩男子。兩男子，謂太伯、仲雍也。去，一作夫。"
                },
                {
                    "paragraph": "縁鵠飾王，后帝是饗。",
                    "zhushu": "后帝，謂殷湯也。言伊尹始仕，因縁烹鵠鳥之羹，脩玉鼎，以事於湯。湯賢之，遂以爲相也。補曰：史記：阿衡欲干湯而無由，乃爲有莘氏媵臣，𧴥鼎爼，以滋味說湯，致於王道。淮南云：伊尹憂天下之不治，調和五味，𧴥鼎俎而行。注云：𧴥鼎俎，調五味，欲其調隂陽，行其道。孟子云：吾聞以堯舜之道要湯，未聞割烹也。伊尹𧴥鼎于湯，猶太公屠釣之𩔖，於傳有之。孟子不以爲然者，慮後丗貪鄙之徒，託此以自進耳。若謂初無𧴥鼎之說，則古書皆不可信乎？"
                },
                {
                    "paragraph": "何承謀夏桀，終以滅喪？",
                    "zhushu": "言湯遂承用伊尹之謀，而伐夏桀，終以滅亡也。一無夏字。喪，一作𣈆。補曰：此言伊尹承事湯以謀夏桀也。喪，去聲。"
                },
                {
                    "paragraph": "帝乃降觀，下逢伊摯。",
                    "zhushu": "帝，謂湯也。摰，伊尹名也。言湯出觀風俗，乃憂下民，愽選於衆，而逢伊尹，舉以爲相也。乃，一作力，注同。"
                },
                {
                    "paragraph": "何條放致罰，而𥠖服大說？",
                    "zhushu": "條，鳴條也。𥠖，衆也。說，喜也。言湯行天之罰，以誅於桀，放之鳴條之野，天下衆民大喜恱也。服，一作伏。補曰：書云：伊尹相湯伐桀，遂與桀戰于鳴條之野。又曰：造攻自鳴條，朕哉自亳。注云：鳴條在安邑之西。史記：桀敗於有娀之虚，犇於鳴條。此言條放者，自鳴條放之也。致罰者，湯誥所謂致天之罰也。𥠖，謂羣𥠖百姓也。湯以臣放君，而𥠖民說服者，代虐以寛故也。天對云：條伐巢放，民用瀆厥疣，以夷于膚，夫曷不謡？"
                },
                {
                    "paragraph": "簡狄在臺，嚳何宜？玄鳥致貽，女何喜？",
                    "zhushu": "簡狄，帝嚳之妃也。玄鳥，燕也。貽，遺也。言簡狄侍帝嚳於臺上，有飛燕墮遺其𡖉，喜而吞之，因生契也。一云帝嚳何冝。貽，一作詒，喜，一作嘉。𥙷曰：詩云：天命玄鳥，降而生商。玄鳥，鳦也。湯之先祖有娥氏女簡狄，配髙辛氏，天使鳦下而生商者，謂鳦遺𡖉，簡狄吞之而生契，爲堯司徒而有功，封之於商也。嚳，苦篤切。天對云：嚳狄禱禖，契形于胞，胡乙鷇之食，而怪焉以嘉。以詩考之，非史氏之妄也。"
                },
                {
                    "paragraph": "該秉季德，厥父是臧。",
                    "zhushu": "該，苞也。秉，持也。父，謂契也。季，未也。臧，善也。言湯能苞持先人之未德，脩其祖父之善業，故天祐之，以爲民主也。補曰：天對云：該德㣧考，蓐收于西，爪虎手𨱆，尸刑以司慝。左氏傳：少皥氏有四叔：曰重，曰該，曰脩，曰熈。使該爲蓐收，丗不失職，遂濟窮桑。宗元所云謂此也。按此當與下文相屬，下云弊于有扈，則秉季德者，謂夏啓也。該，兼也。言能兼秉大禹之未德，猶曰𢘆秉季德耳，𢘆豈亦人名乎？厥父是臧，言爲父所善，以有天下也。"
                },
                {
                    "paragraph": "胡終弊于有扈，牧夫牛羊？",
                    "zhushu": "有扈，澆國名也。澆滅夏后相，相之遺腹子曰少康，後爲有仍牧正，典主牛羊，遂攻殺澆，滅有扈，復禹舊跡，祀夏配天也。補曰：書序云：啓與有扈戰于甘之野。淮南曰：有扈氏爲義而亡。注云：有扈，夏啓之庶兄，以堯、舜與賢，啓獨與子，故伐啓，啓亡之。左傳：少康滅澆于過，非有扈也。逸說非是。地理志云：扶風鄠縣是扈國。此言禹得天下以揖讓，而啓用兵以滅有扈氏，有扈遂爲牧竪也。天對云：牧正矜矜，澆、扈爰踣。承逸之誤也。"
                },
                {
                    "paragraph": "干恊時舞，何以懷之？",
                    "zhushu": "干，求也。舞，務也。恊，和也。懷，來也。言夏后相旣失天下，少康幼小，復能求得時務，調和百姓，使之歸已，何以懷來之也？補曰：書云：三旬，苗民逆命，帝乃誕敷文德，舞于羽于兩階。七旬，有苗格。恊，合也。言舜以時合舞于兩階，而有苗格也。莊子曰：執于而舞。于，盾也。天對云：階干以娛，苗革而格，不迫以死，夫胡狃厥賊？"
                },
                {
                    "paragraph": "平脅曼膚，何以肥之？",
                    "zhushu": "言紂爲無道，諸侯背畔，天下乗離，當懷憂癯瘦，而反形體曼澤，獨何以能平脅肥盛？平，一本平上有受字。補曰：受，即紂也。曼音萬。李善云：曼，輕細也。天對云：辛后騃狂，無憂以肥，肆蕩㢮厥體，而充膏于肌。"
                },
                {
                    "paragraph": "有扈牧竪，云何而逢？",
                    "zhushu": "言有扈氏本牧竪之人耳，因何逢遇而得爲諸侯乎？一曰其爰何逢。一曰其云何逢。補曰：此言啓滅有扈之國，其後子孫遂爲民庶，牧夫牛羊，其初以何道而得爲諸侯也。竪，童僕之未冠者。臣庾切。"
                },
                {
                    "paragraph": "擊牀先出，其命何從？",
                    "zhushu": "言啓攻有扈之時，親於其牀上擊而殺之，其先人失國之命，何所從出乎？一云其何所從。"
                },
                {
                    "paragraph": "𢘆秉季德，焉得夫朴牛？",
                    "zhushu": "𢘆，常也。季，末也。朴，大也。言湯常能秉持契之末德，脩而弘之，天嘉其志，出田獵，得大牛之瑞也。補曰：說文云：持牛，牛父也。言其朴持。朴，匹角切，一云平豆切，無樸音。"
                },
                {
                    "paragraph": "何往營班禄，不但還來？",
                    "zhushu": "營，得也。班，徧也。言湯往田獵，不但驅馳往來也。還輙以所獲得禽獸，徧施禄惠於百姓也。補曰：詩云：經之營之。營，度也。記曰：請班諸兄弟之貧者。班，分也。言湯田儠禽獸，往營所以施禄惠於百姓者，不但還來而已，必有所分也。"
                },
                {
                    "paragraph": "昏微遵迹，有狄不寧。",
                    "zhushu": "昏，闇也。遵，循也。迹，道也。言人有循闇微之道，爲婬妷夷狄之行者，不可以安其身也。謂晉大夫解居父也。遵，一作循，有，一作佚。"
                },
                {
                    "paragraph": "何繁鳥萃𣗥，𧴥子肆情？",
                    "zhushu": "言解居父聘吳，過陳之墓門，見婦人𧴥其子，欲與之淫泆，肆其情欲。婦人則引詩刺之曰：墓門有𣗥，有鴞萃止。故曰繁鳥萃𣗥也。言墓門有𣗥，雖無人，𣗥上猶有鴞，汝獨不愧也。補曰：列女傳：陳辯女者，陳國采桑之女也。晉大夫解居甫使於宋，道過陳，遇采桑之女，止而戲之曰：女爲我歌，吾將舎女。乃爲歌曰：墓門有𣗥，斧以斯之。夫也不良，國人知之。知而不已，誰昔然矣。又曰：爲我歌其二。女曰：墓門有楳，有鴞萃止。夫也不良，歌以訊止。訊予不顧，顚倒思予。大夫曰：其楳則是，其鴞安在？女曰：陳，小國也，攝乎大國之間，因之以飢饉，加之以師旅，其人且亡，而况鴞乎？大夫乃服而釋之。"
                },
                {
                    "paragraph": "眩弟並淫，危害厥兄。",
                    "zhushu": "昡，惑也。厥，其也。言象爲舜弟，眩惑其父母，並爲淫泆之惡，欲共危害舜也。害，一作虞。𥙷曰：眩弟，猶惑婦也，言舜有惑亂之弟也。"
                },
                {
                    "paragraph": "何變化以作詐，後嗣而逢長？",
                    "zhushu": "言象欲殺舜，變化其態，内作姦詐，使舜治廪，從下焚之；又命穿井，從上窴之，終不能害舜。舜爲天子，封象於有𤾁，而後嗣子孫長爲諸侯也。一云而後嗣逢長。天對云：象不兄龔，而奮以謀蓋。聖孰凶怒，嗣用紹厥愛。𥙷曰：孟子云：仁人之於弟，不藏怒，不宿怨，封之有庳，冨貴之也。"
                },
                {
                    "paragraph": "成湯東巡，有莘爰極。",
                    "zhushu": "有莘，國名。爰，於也。極，至也。言湯東巡狩，至有莘國，以爲婚姻也。補曰：莘，所申切。"
                },
                {
                    "paragraph": "何乞彼小臣，而吉妃是得？",
                    "zhushu": "小臣，謂伊尹也。言湯東巡狩，從有莘氏乞匄，伊尹，因得吉善之妃，以爲内輔也。𥙷曰：孟子曰：伊尹耕於有莘之野，湯三使往聘之。史記曰：阿衡欲干湯而無由，乃爲有莘氏媵臣。列女傳云：湯妃有莘氏之女，明而有序。左傳以后稷之妃爲吉人，與此吉妃同意。"
                },
                {
                    "paragraph": "水濵之木，得彼小子。夫何惡之，媵有莘之婦？",
                    "zhushu": "小子，謂伊尹。媵，送也。言伊尹母姙身，夢神女告之曰：曰竈生鼃，亟去無顧。居無幾何，臼竈中生鼃，母去東走，顧視其邑，盡爲大水，母因溺死，化爲空桑之木。水乾之後，有小兒啼水涯，人取養之。旣長大，有殊才，有莘惡伊尹從木中出，因以送女也。一無彼字，補曰：濵，水際也。送女從嫁曰媵。列子曰：伊尹生乎空桑。注云：伊尹母居伊水之上，旣孕，夢有神告之曰：臼水出而東走，無顧。明日，視臼水出，告其鄰，東走十里，而顧視其邑，盡爲水，身因化爲空桑。有莘氏女子採桑，得嬰兒于空桑之中，故命之曰伊尹，而獻其君，令庖人養之。長而賢，爲殷湯相。與注說小異，故并録之。"
                },
                {
                    "paragraph": "湯出重泉，夫何辠尤？",
                    "zhushu": "重泉，地名也。言桀拘湯於重泉而復出之，夫何用罪法之不審也。補曰：辠，古罪字。尤，過也。前漢志：左馮翊有重泉。史記曰：夏桀不務德，百姓弗堪，乃召湯而囚之夏臺，已而釋之。"
                },
                {
                    "paragraph": "不勝心伐帝，夫誰使挑之？",
                    "zhushu": "帝，謂桀也。言湯不勝衆人之心，而以伐桀，誰使桀先挑之也。挑，一作祧。𥙷曰：帝，謂帝履癸，即桀也。挑，徒了切。倉頡篇云：挑，招呼也。書曰：造攻自鳴條，朕載自亳。天對云：湯行不𩔖，重泉是囚。違虐立辟，實罪德之由。師膠怒以割，癸祧而讎。"
                },
                {
                    "paragraph": "㑹鼂爭盟，何踐吾期？",
                    "zhushu": "言武王將伐紂，紂使膠鬲視武王師。膠鬲問曰：欲以何日至殷？武王曰：以甲子日。膠鬲還報紂。㑹天太雨，道難行，武王晝夜行。或諫曰：雨甚，軍士苦之，請且休息。武王曰：吾許膠鬲以甲子日至殷，今報紂矣。吾甲子日不到，紂必殺之，吾故不敢休息，欲救賢者之死也。遂以甲子日朝誅紂，不失期也。一作㑹晁請盟。補曰：鼂、晁，並朝夕之朝。詩云：肄伐大商，㑹朝淸明。注云：㑹，甲也。箋云：㑹，合也。天期已至，兵甲之強，師率之武，故今伐殷，合兵以淸明。書牧誓日：時甲子昧爽，武王朝至于啇郊牧野，乃誓。"
                },
                {
                    "paragraph": "蒼鳥羣飛，孰使萃之？",
                    "zhushu": "蒼鳥，鷹也。萃，集也。言武王伐紂，將帥勇猛，如鷹鳥羣飛，誰使武王集聚之者乎？詩曰：惟師尚父，時惟鷹揚也。蒼，一作倉。補曰：詩注：鷹，鷙鳥也，如鷹之飛揚。按詩鷹揚指尚父，此云羣飛者，士以𩔖從也。"
                },
                {
                    "paragraph": "到擊紂躬，叔旦不嘉。",
                    "zhushu": "旦，周公名也。嘉，善也。言武王始至孟津，八百諸侯不期而到，皆曰：紂可伐也。白魚入于王舟，羣臣咸曰：休哉！周公曰：雖休勿休。故曰叔旦不嘉也。到，一作列。補曰：六韜云：武王東伐，至於河上，雨甚雷疾。周公旦進曰：天不祐周矣。意者吾君德行未備，百姓疾怨邪？故天降吾災，請還師。太公曰：不可。武王與周公旦望紂之陣，引軍止之。太公曰：君何不馳也？周公曰：天時不順，龜燋不兆，古筮不吉，妖而不祥，星變又凶，固旦待之，何可驅也？天對云：頸紂黃𨱆，旦孰喜之？余謂武王之事，太公佐之，伯夷諫之。佐之者以救天下之溺，諫之者以懲萬世之亂。武未盡善，叔旦不嘉，其意一也。爾雅䟽曰：到者，自逺而至也。周公，武王弟，故曰叔旦。"
                },
                {
                    "paragraph": "何親揆發足，周之命以咨嗟？",
                    "zhushu": "揆，度也。言周公於孟津揆度天命，發足還師而歸，當此之時，周之命令已行天下，百姓咨嗟，嘆而美之也。一無何字，一云周命咨嗟。"
                },
                {
                    "paragraph": "授殷天下，其位安施？",
                    "zhushu": "言天始授殷家以天下，其王位安所施用乎？善施若湯也。位，一作德。天對曰：位庸芘民，仁克莅之。"
                },
                {
                    "paragraph": "反成乃亡，其罪伊何？",
                    "zhushu": "言殷王位已成，反覆亡之，其罪惟何乎？罪若紂也。乃，一作及。"
                },
                {
                    "paragraph": "爭遣伐器，何以行之？",
                    "zhushu": "伐器，攻伐之器也。言武王伐紂，發遣干戈攻伐之器，爭先在前，獨何以行之乎？補曰：爭遣伐器，謂羣后以師畢㑹也。"
                },
                {
                    "paragraph": "並驅擊翼，何以將之？",
                    "zhushu": "言武王三軍，人人樂戰，並載驅載馳，赴敵爭先，前歌後舞，鳬藻讙呼，奮擊其翼，獨何以將率之也。鳬藻讙呼，一云如鳥喿呼。補曰：六韜云：翼其兩旁，疾擊其後。擊翼，盖兵法也。"
                },
                {
                    "paragraph": "昭后成遊，南土爰厎。",
                    "zhushu": "爰，於也。厎，至也。言昭王背成王之制而出遊，南至於楚，楚人沈之，而遂不還也。補曰：左傳：齊侯伐楚，曰：昭王南征而不復，寡人是問。對曰：昭王之不復，君其問諸水濵。注云：昭王，成王孫。南巡守，渉漢，船壞而溺。史記：昭王之時，王道微缺，南巡狩不返，卒於江上。其卒不赴告，諱之也。成遊，謂成南征之遊，猶所謂斯遊遂成也。厎，音旨。"
                },
                {
                    "paragraph": "厥利惟何，逢彼白雉？",
                    "zhushu": "厥，其也。逢，迎也。言昭王南遊，何以利於楚乎？以爲越裳氏獻白雉，昭王德不能致，欲親往逢迎之。補曰：後漢書曰：交阯之南，有越裳國。周公居攝，越裳重譯而獻白雉。"
                },
                {
                    "paragraph": "穆王巧梅，夫何爲周流？",
                    "zhushu": "梅，貪也。言穆王巧於辭令，貪好攻伐，逺征犬戎，得四白狼、四白鹿。自是後，夷狄不至，諸侯不朝，穆王乃更巧詞，周流而往說之，欲以懷來也。一云夫何周流。梅，一作㙁。補曰：方言云：梅，貪也。亡改切。其字從手。賈生云：品庶毎生是也。集韻云：梅，母罪切，慙也。梅，母亥切，貪也。諸本作悔。釋文：毎磊切。其字從木，傳寫誤耳。珻，玉名，音媒，亦非也。左傳云：穆王欲肆其心，周行天下，將必有車轍馬迹焉。祭公謀父作祈招之詩，以止王心，王是以獲没於祗宫。史記云：周穆王得𩦸、温驪、驊駵、騄耳之駟，西巡狩，樂而忘歸。徐偃王作亂，造父爲穆王御，長驅歸周以救亂。巧梅，言巧於貪求也。"
                },
                {
                    "paragraph": "環理天下，夫何索求？",
                    "zhushu": "環，旋也。言王者當脩道德，以來四方，何爲乃周旋天下而求索之也。天對曰：穆懵祈招，猖洋以游，輪行九野，惟怪之謀。補曰：穆王事見竹書穆天子傳。後世如秦皇、漢武，託巡守以求神僊，皆穆王啓之也。志足氣滿，貪求無猒，適以召亂。"
                },
                {
                    "paragraph": "妖夫曵衒，何號于市？",
                    "zhushu": "妖，怪也。號，呼也。昔周幽王前世有童謡曰：檿弧箕服，寔亡周國。後有夫婦賣是器，以爲妖怪，執而曵戮之於市也。補曰：曵，牽也，引也。衒，熒絹切。行且賣也。曵衒，言夫婦相引，行賣於市也。裦姒事見國語。"
                },
                {
                    "paragraph": "周幽誰誅，焉得夫襃姒？",
                    "zhushu": "裦姒，周幽王后也。昔夏后氏之衰也，有二神龍止於夏庭而言曰：余襃之二君也。夏后布幣糈而告之。龍亡而漦在，櫝而藏之。夏亡傳殷，殷亡傳周，比三代莫敢發也。至厲王之末，發而觀之，漦流于庭，化爲玄黿，入王後宫。後宫處妾遇之而孕，無夫而生子，懼而弃之。時被戮夫婦夜亡，道聞後宫處妾所弃女啼聲，哀而收之，遂奔襃。襃人後有罪，幽王欲誅之，襃人乃入此女以贖罪，是爲襃姒，立以爲后，惑而愛之，遂爲大戎所殺也。補曰：藏，一作去，去即藏也。"
                },
                {
                    "paragraph": "天命反側，何罰何佑？",
                    "zhushu": "言天道神明，降與人之命，反側無常，善者佑之，惡者罰之。"
                },
                {
                    "paragraph": "齊桓九㑹，卒然身殺。",
                    "zhushu": "言齊桓公任管仲，九合諸侯，一匡天下，任竪刁、易牙，子孫相殺，虫流出戸。一人之身，一善一惡，天命無常，罰佑之不𢘆也。㑹，一作合。補曰：卒，終也。論語曰：桓公九合諸侯，不以兵車，管仲之力也。國語曰：兵車之屬六，乗車之㑹三。孫明復尊王發微曰：桓公之會十有五，十三年㑹北杏，十四，十五年㑹鄄，十六，二十七年㑹幽，僖元年㑹檉，二年㑹貫，三年㑹陽榖，五年㑹首止，七年㑹𡩋母，八年㑹洮，九年㑹葵丘，十三年㑹鹹，十五年㑹牡丘，十六年㑹淮是也。孔子止言其九者，盖十三年㑹北杏，桓始圖伯，其功未見。十四年㑹鄄，又是伐宋諸侯，僖八年㑹洮，十三年㑹鹹，十五年㑹牡丘，十六年㑹淮，皆有兵車，故止言其㑹之盛者九焉。史記曰：管仲病，桓公問曰：易牙何如？對曰：殺子以適君，非人情，不可。開方，何如？曰：倍親以適君，非人情，難近。竪刁何如？曰：自官以適君，非人情，難親。管仲死，桓公卒，近用三子，三子專懽、桓公卒，易牙與竪刁殺羣吏，而立公子無詭爲君。桓公病，五公子各樹黨爭立，及桓公卒，遂相攻，以故宫中莫敢棺。桓公尸在牀上六十七日，尸蟲出于戸。無詭立，乃棺赴。按小白之死，諸子相攻，身不得斂，與見殺無異。故曰卒然身殺，甚之也。"
                },
                {
                    "paragraph": "彼王紂之躬，孰使亂惑？",
                    "zhushu": "惑，妲己也。"
                },
                {
                    "paragraph": "何惡輔弼，讒謟是服？",
                    "zhushu": "服，事也。言紂憎輔弼，不用忠直之言，而事用謟讒之人也。謟，一作譋。𥙷曰：服，行也，用也。武王數紂曰：賊虐諫輔，崇信姦回。莊子曰：好言人之惡謂之讒，希意導言謂之謟。"
                },
                {
                    "paragraph": "比干何逆，而抑沈之？",
                    "zhushu": "比干，聖人，紂諸父也。諫紂，紂怒，乃殺之，剖其心也。補曰：抑沈，猶九章云情沈抑而不逹也。"
                },
                {
                    "paragraph": "雷開阿順，而賜封之？",
                    "zhushu": "雷開，佞人也。阿順於紂，乃賜之金玉而封之也。一云雷開何順，而賜封金。"
                },
                {
                    "paragraph": "何聖人之一德，卒其異方？",
                    "zhushu": "聖人，謂文王也。卒，終也。言文王仁聖，能純一其德，則天下異方，終皆歸之也。補曰：文王順紂而不敢逆，武王逆紂而不肯順，故曰異方。或曰：下文云：梅伯受醢，箕子佯狂，此異方也。"
                },
                {
                    "paragraph": "梅伯受醢，箕子詳狂。",
                    "zhushu": "梅伯，紂諸侯也。言梅伯忠直而數諫紂，紂怒，乃殺之，葅醢其身。箕子見之，則被髮詳狂也。詳，一作佯。補曰：梅音浼，紂諸侯號。淮南子曰：醢鬼侯之女，葅梅伯之骸。史記曰：箕子，紂親戚也。紂爲淫泆，箕子諫不聽。或曰：可以去矣。箕子曰：爲人臣諫不聽而去，是彰君之惡而自說於民，吾不忍爲也。乃被髪詳狂而爲奴，遂隱而𡔷琴以自悲。故傳之曰箕子操。詳，詐也，與佯同。"
                },
                {
                    "paragraph": "稷維元子，帝何竺之？",
                    "zhushu": "元，大也。帝，謂天帝也。竺，厚也。言后稷之母姜嫄，出見大人之迹，怪而履之，遂有娠而生后稷。后稷生而仁賢，天帝獨何以厚之乎？竺，一作篤，一云帝何竺，鳥何燠，並無之字。補曰：爾雅云：竺，厚也。與篤同。詩曰：厥初生民，時維姜嫄。生民如何，克禋克祀，以弗無子，履帝武敏歆，攸介攸止，載震載夙，載生載育，時維后稷。注云：姜嫄之生后稷，乃禋祀上帝於郊禖，而得其福。史記曰：周后稷，名弃，其母有邰氏女，曰姜原，爲帝嚳元妃。姜原出野，見巨人跡，心忻然說，欲踐之，踐之而身動如孕者，居期而生子。左氏曰：微子啓，帝乙之元子。說者曰：元子，首子也。姜嫄爲帝嚳元妃，生后稷。簡狄爲次妃，生契。故曰稷維元子也。"
                },
                {
                    "paragraph": "投之于冰上，鳥何燠之？",
                    "zhushu": "投，弃也。燠，温也。言姜嫄以后稷無父而生，弃之於冰上，有鳥以翼覆薦温之，以爲神，乃取而養之。詩曰：誕寘之寒冰，鳥覆翼之。燠，一作懊。補曰：燠，音郁，𤍠也，其字從火。懊，貪也，無𤍠義。詩曰：不康禋祀，居然生子。誕寘之隘巷，牛羊腓字之。誕寘之平林，㑹伐平林。誕寘之寒冰，鳥覆翼之。鳥乃去矣，后稷呱矣。注云：大鳥來，一翼覆之，一翼藉之。史記曰：初欲弃之，因名曰弃。及爲成人，遂好耕農。帝堯聞之，舉爲農師。逸云：后稷無父而生。按稷以帝嚳爲父，特姜嫄感巨跡而生，有神靈之徴耳。天命玄鳥，降而生商，亦猶是也。"
                },
                {
                    "paragraph": "何馮弓挾矢，殊能將之？",
                    "zhushu": "馮，大也。挾，持也。言后稷長大，持大強弓，挾箭矢，桀然有殊異將相之才。馮，一作憑。補曰：此與下文相屬。馮，如馮珧之馮。武王多才多藝。言馮弓挾矢，而將之以殊能者，武王也。天對曰：旣歧旣嶷，冝庸將焉。用逸說也。"
                },
                {
                    "paragraph": "旣驚帝切激，何逢長之？",
                    "zhushu": "帝，謂紂也。言武王能奉承后稷之業，致天罰，如誅於紂，切激而數甚過，何逢後世　嗣之長也。驚，一作敬，切，一作功。補曰：此言武王伐紂，震驚而切責之，不顧君臣之義。惟紂無道，故武王能逢天命，以永其祚也。"
                },
                {
                    "paragraph": "伯昌号衰，秉鞭作牧。",
                    "zhushu": "伯昌，謂文王也。秉，執也。鞭以喻政，言紂号令旣衰，文王執鞭持政，爲雍州之牧也。補曰：号與號同。孔叢子：羊客問於子思曰：古之帝王，中分天下，而二公治之，謂之二伯。周自后稷封爲王者之後，子孫據國，至大王、王季，皆爲諸侯矣，焉得爲西伯乎？子思曰：吾聞殷王帝乙之時，王季以九命作伯，受圭瓉秬鬯之賜，故文王因之，得專征伐。此以諸侯爲伯，猶周、召之君爲伯也。西伯戡黎注云：文王爲雍州之伯。史記：紂以西伯爲三公，賜弓矢斧𨱆，使得專征伐。周官曰：牧以地得民。"
                },
                {
                    "paragraph": "何令徹彼歧社，命有殷國？",
                    "zhushu": "徹，壞也。社，土地之主也。言武王旣誅紂，令壞邠歧之社，言已受天命而有殷國，因徒以爲天下之太社也。一云命有殷之國。𥙷曰：此言文王秉鞭作牧以事紂，而武王代殷以有天下也。論語曰：三分天下有其二，以服事殷。周之德可謂至德也已矣。謂文王也。詩曰：迺立冢土，戎醜攸行。冡土，大社。美太王之社，遂爲大社也。記曰：王爲羣姓立社曰大社。歧在右扶風美陽中水郷，因歧山以名，太王自豳徙焉。"
                },
                {
                    "paragraph": "遷藏就歧，何能依？",
                    "zhushu": "言太王始與百姓徙其寶藏，來就歧下，何能使其民依𠋣而隨之也。太王，一作文王。補曰：按詩云：度其鮮原，居歧之陽。注云：文王謀居善原廣平之地，亦在歧山之南。說文云：歧，周文王所封也。然太王居邠，狄人侵之，始邑于歧山之下。則遷藏就歧，盖指太王也。天對曰：踰梁橐嚢，羶仁蟻萃。"
                },
                {
                    "paragraph": "殷有惑婦，何所譏？",
                    "zhushu": "惑婦，謂妲己也。譏，諌也。言妲己惑誤於紂，不可復譏諫也。補曰：國語曰：殷辛伐有蘇，有蘇氏以妲己女焉。"
                },
                {
                    "paragraph": "受賜兹醢，西伯上告。",
                    "zhushu": "兹，此也。西伯，文王也。言紂醢梅伯，以賜諸侯，文王受之，以祭告語於上天也。補曰：史記：紂醢九侯，脯鄂侯，西伯聞之竊歎，紂囚西伯羑里。"
                },
                {
                    "paragraph": "何親就上帝罰，殷之命以不救？",
                    "zhushu": "上帝，謂天也。言天帝親致紂之罪罰，故殷之命不可復救也。一云上帝之罰。補曰：此言紂爲無道，自致天討，故不可救也。天對云：孰盈癸惡，兵躬殄祀？"
                },
                {
                    "paragraph": "師望在肆，昌何識？",
                    "zhushu": "師望，謂太公也。昌，文王名也。言太公在市肆而屠，文王何以識知之乎？識，一作志。補曰：識與志同。"
                },
                {
                    "paragraph": "鼓刀揚聲，后何喜？",
                    "zhushu": "后，謂文王也。言吕望鼓刀在列肆，文王親往問之。吕望對曰：下屠屠牛，上屠屠國。文王喜，載與俱歸也。天對云：奮力屠國，以髀髖厥商。"
                },
                {
                    "paragraph": "武發殺殷，何所悒？",
                    "zhushu": "言武王發欲誅殷紂，何所悁悒而不能乆忍也？補曰：悒音邑，憂也，不安也。天對云：發殺曷逞，寒民于烹。"
                },
                {
                    "paragraph": "載尸集戰，何所急？",
                    "zhushu": "尸，主也。集，㑹也。言武王伐紂，載文王木主，稱太子發，急欲奉行天誅，爲民除害也。補曰：史記：武王東觀兵，至于盟津，爲文王木主，載以車中軍。武王自稱太子發，言奉文王以伐，不敢自專。補曰：記云：祭祀之有尸也，宗廟之有主也，示民有事也。主有虞主、練主。尸，神象也，以人爲之。然書序云：康王旣尸天子，則尸亦主也。"
                },
                {
                    "paragraph": "伯林雉經，維其何故？",
                    "zhushu": "伯，長也。林，君也。謂晉太子申生爲後母驪姫所𧮂，遂雉經而自殺。一無何字。補曰：左傳：晉獻公伐驪戎，驪戎男女以驪姫歸，生奚齊。驪姫嬖，欲立其子，使太子居曲沃。姫謂太子曰：君夢齊姜，必速祭之。太子祭千曲沃，歸胙于公，姫毒而獻之，泣曰：賊由太子。太子奔新城，十二月戊申，縊于新城。國語云：雉經于新城之廟。注云：雉經，頭槍而懸死也。"
                },
                {
                    "paragraph": "何感天抑墬，夫誰畏懼？",
                    "zhushu": "言驪姫讒殺申生，其𡨚感天，又讒逐群公子，當復誰畏懼也？墬，一作𡑸，一作𡒰。補曰：墬即地字。左傳云：狐突適下國，遇太子，曰：夷吾無禮，余得請於帝矣。又曰：帝許我罰有罪矣，敝於韓。此言申生之𡨚，感天抑地，而誰畏懼之乎？"
                },
                {
                    "paragraph": "皇天集命，惟何戒之？",
                    "zhushu": "言皇天集禄命而與王者，王者何不常畏愼而戒懼也。補曰：詩云：天鑒在下，有命旣集。此言何所戒愼，而致天命之集也。"
                },
                {
                    "paragraph": "受禮天下，又使至代之？",
                    "zhushu": "言王者旣已脩行禮義，受天命而有天下矣，又何爲至使異姓代之乎？一無又字，代，一作伐。補曰：受禮天下，言受王者之禮於天下也。有德則興，無德則亡。三代之王，是不一姓，可不愼乎？"
                },
                {
                    "paragraph": "初湯臣摯，後兹承輔。",
                    "zhushu": "言湯初舉伊尹，以爲凡臣耳，後知其賢，乃以備輔翼承疑，用其謀也。承，一作丞。補曰：孟子曰：湯之於伊尹，學焉而後臣之。與此異者，此言伊尹初爲媵臣，後乃以爲相耳。孟子言湯尊德樂道，不以臣禮待之也。"
                },
                {
                    "paragraph": "何卒官湯，尊食宗緒？",
                    "zhushu": "卒，終也。緒，業也。言伊尹佐湯命，終爲天子，尊其先祖，以王者禮樂祭祀，緒業流於子孫。天對云：湯摯之合，祚以乆食。補曰：官湯，猶言相湯也。尊食，廟食也。"
                },
                {
                    "paragraph": "勲闔夢生，少離散亡。",
                    "zhushu": "勲，功也。闔，吴王闔廬也。夢，闔廬祖父壽夢也。壽夢卒，太子諸樊立。諸樊卒，傳弟餘祭；餘祭卒，傳弟夷未；夷末卒，太子王僚立。闔廬，諸樊之長子也，次不得爲王，少離散亡，放在外，乃使專設諸刺王僚，代爲吳王，子孫世盛，以伍子胥爲將，大有功勲也。補曰：史記：吳壽夢卒，有子四人：長諸樊，次餘祭，次餘昧，次季札。公子光者，諸樊之子也。以爲吾父兄弟四人，當傳至季子，季子即不受國，光父先立。即不傳季子，光當立。遂弑王僚，代立爲王，是爲吴王闔廬。天對云：光徴夢祖，憾離以厲，仿偟激覆，而勇益德邁。"
                },
                {
                    "paragraph": "何壯武厲，能流厥嚴？",
                    "zhushu": "壯，大也。言闔廬少小散亡，何能壯大厲其勇武，流其威嚴也。補曰：闔廬用伍子胥、孫武，破楚入郢。"
                },
                {
                    "paragraph": "彭鏗斟雉，帝何饗？",
                    "zhushu": "彭鏗，彭祖也。好和滋味，善斟雉羹，能事帝堯，堯美而饗食之。補曰：斟，勺也，諸深切。鏗，可衡切。饗有香音。神仙傳云：彭祖姓籛，名鏗，帝顓頊之玄孫。善養性，能調鼎，進雉羹於堯，堯封於彭城。歷夏經殷至周，年七百六十七歳而不衰。籛，音翦。"
                },
                {
                    "paragraph": "受壽永多，夫何乆長？",
                    "zhushu": "言彭祖進雉羹於堯，堯饗食之以壽考。彭祖至八百歳，猶自悔不壽，恨枕髙而唾逺也。補曰：莊子曰：彭祖得之，上及有虞，下及五伯。又曰：吹呴呼吸，吐故納新，熊經鳥伸，爲壽而已矣。此導引之士，養形之人，彭祖壽考者之所好也。天對云：鏗羮于帝，聖孰嗜味？夫死自暮，而誰饗以俾壽。"
                },
                {
                    "paragraph": "中央共牧，后何怒？",
                    "zhushu": "牧，草名也。有實，后，君也。言中央之州，有歧首之蛇，爭共食牧草之實，自相啄嚙，以喻夷狄相與忿爭，君上何故當怒之乎？牧，唐本作牧，注同，一作枚。補曰：爾雅曰：中有枳首蛇焉。枳首，歧頭蛇也。韓非子曰：虫有螝者，一身兩口，爭食相齕，遂相殺也。古今字詁云：螝，古虺字。天對云：螝齧已毒，不以外肆。"
                },
                {
                    "paragraph": "𧒒蛾微命，力何固？",
                    "zhushu": "言𧒒蛾有𧍗毒之蟲，受天命，負力堅固。屈原以喻蠻夷自相毒𧍗，固其常也，獨當憂秦吳耳。一作蠭蟻。補曰：𧒒，音峯。傳曰：𧒒䘍有毒，而況國乎？蛾，古蟻字。記曰：蛾子時術之是也。𧍗，音若，痛也。天對云：細腰群螫，夫何足病。"
                },
                {
                    "paragraph": "驚女采薇，鹿何祐？",
                    "zhushu": "祐，福也。言昔者有女子采薇菜，有所驚而走，因獲得鹿，其家遂昌熾，乃天祐之。祐，一作佑。"
                },
                {
                    "paragraph": "北至回水，萃何喜？",
                    "zhushu": "萃，止也。言女子驚而比走，至於回水之上，止而得鹿，遂有禧喜也。"
                },
                {
                    "paragraph": "兄有噬犬，弟何欲？",
                    "zhushu": "兄，謂秦伯也。噬犬，齧犬也。弟，秦伯弟鍼也。言秦伯有齧犬，弟鍼欲請之。補曰：噬，音筮。"
                },
                {
                    "paragraph": "易之以百兩，卒無禄。",
                    "zhushu": "言秦伯不肯與弟鍼犬，鍼以百而金易之，又不聽，因逐鍼而奪其爵禄也。補曰：春秋昭元年：夏，秦伯之弟鍼出奔晉。傳曰：罪秦伯也。晉語曰：秦后子來仕，其車千乗。后子即鍼也。天對注云：百兩，盖謂車也。逸以爲百兩金，誤矣。兩音亮，車數也。"
                },
                {
                    "paragraph": "薄暮雷電，歸何憂？",
                    "zhushu": "言屈原書壁，所問略訖。日暮欲去。時天大雨雷電。思念復至。目觧曰：歸何憂乎？補曰：薄暮，日欲晩。喻年將老也。雷電。喻君暴怒也。歸何憂者。自寛之詞。"
                },
                {
                    "paragraph": "厥嚴不奉，帝何求？",
                    "zhushu": "言楚王惑信讒佞，其威嚴當日墮，不可復奉成。雖從天帝求福，神無如之何。"
                },
                {
                    "paragraph": "伏匿穴處，爰何云？",
                    "zhushu": "爰，於也。吾將退於江濵，伏匿穴處耳，當復何言乎？天對云：合行違匿同若所，咿憂忿毒竟誰與？"
                },
                {
                    "paragraph": "荆勲作師，夫何長？",
                    "zhushu": "荆，楚也。師，衆也。勲，功也。初，楚邊邑之處女與吴邊邑處女爭采桑於境上，相傷，二家怒而相攻。於是楚爲此興師，攻滅吳之邊邑，而怒始有功。時屈原又諫，言我先爲不直，恐不可乆長也。一云夫何長先。補曰：史記：吳王僚九年，公子光伐楚，抜居巢、鍾離。初，楚邊邑卑梁氏之處女與吳邊邑之女爭桑，二女家怒，相滅。兩國邊邑長聞之，怒而相攻，滅吳之邊邑。吴王怒，故遂伐楚，取兩都而去。荆勲作師，夫何長，言楚雖有功，吴復伐楚，非長乆之䇿也。此楚平王時事，屈原徴往事以諷耳。"
                },
                {
                    "paragraph": "悟過改更，我又何言？",
                    "zhushu": "欲使楚王覺悟，引過自與，以謝於吴。不從其言，遂相攻代，言禍起於細微也。悟，一作寤。補曰：更，音庾。太史公曰：屈平雖放流，睠顧楚國，繫心懷王，不忘欲反，兾幸君之一悟，俗之一改也。其存君興國，而欲反覆之，一篇之中，三致志焉。然終無可奈何，故不可以反，卒以此見懷王之終不悟也。"
                },
                {
                    "paragraph": "吴光爭國，乆余是勝。",
                    "zhushu": "光，闔廬名也。言吳與楚相伐，至於闔廬之時，吴兵入郢都，昭王出奔，故曰吴光爭國，乆余是勝。言大勝我也。補曰：楚昭王十年，吴王闔廬伐楚，楚大敗，吴兵遂入郢。懷王與秦戰，爲秦所敗，亡其六郡，入秦不返，故屈原徴荆勲作師，吴光爭國之事諷之。"
                },
                {
                    "paragraph": "何環穿自閭社丘陵，爰出子文？",
                    "zhushu": "子文，楚令尹也。子文之母，鄖公之女，旋穿閭社，通於丘陵以淫，而生子文，弃之夢中，有虎乳之，以爲神異，乃取收養焉。楚人謂乳爲榖，謂虎爲於莬，故名闔榖於莬，字子文，長而有賢仁之才也。一云何環閭穿社，以及丘陵，是淫是蕩，爰出子文。補曰：左傳：初，若敖娶於䢵，生鬬伯比。若敖卒，從其母畜於䢵，淫於䢵子之女，生子文焉。以其女妻伯比，實爲令尹子文。天對注曰：爰出子文，哀今無此人，但任子蘭也。"
                },
                {
                    "paragraph": "吾告堵敖以不長。",
                    "zhushu": "堵敖，楚賢人也。屈原放時，語堵敖曰：楚國將衰，不復能乆長也。一本以下有楚子，補曰：左傳：楚子滅息，以息姫歸，生堵敖及成王焉。楚子，文王也。莊公十九年，杜敖上。二十三年，成王立。杜敖，即堵敖也。天對注云：楚人謂未成君而死曰堵敖。堵敖，楚文王兄也。今哀懷王將如堵敖，不長而死，以此告之。逸注以堵敖爲楚賢人，大謬。然宗元以堵敖爲文王兄，亦誤矣。"
                },
                {
                    "paragraph": "何試上自予，忠名彌彰？",
                    "zhushu": "屈原言：我何敢甞試君上，自干忠直之名，以顯彰後世乎？誠以同姓之故，中心懇惻，義不能已也。試，一作誡，予，一作與，彰，一作章。天對云：誠若名不尚，曷極而辭？補曰：予，音與。",
                    "type": 2
                },
                {
                    "paragraph": "叙曰：昔屈原所作凡二十五篇，世相敎傳，而莫能說天問。以其文義不次，又多竒怪之事。自太史公口論道之，多所不逮。至於劉向、楊雄，援引傳記",
                    "zhushu": "一作經傳。"
                },
                {
                    "paragraph": "以解說之，亦不能詳悉，所闕者衆，日無聞焉。旣有□",
                    "zhushu": "一作觧。"
                },
                {
                    "paragraph": "詞，",
                    "zhushu": "一作說。"
                },
                {
                    "paragraph": "乃復多連蹇其文，□□□濛澒其說，",
                    "zhushu": "上莫孔。下乎孔切。濛澒。大水也。澒，一作鴻。音同。"
                },
                {
                    "paragraph": "故厥義不昭，微指不晢，自游覽者，靡不苦之。而不能照也。今則稽之舊章，合之經傳，以相發明，爲之符驗，章決句斷，事事可曉，俾後學者，永無疑焉。",
                    "zhushu": ""
                }
            ]
        },
        {
            "name": "九章章句第四離騷",
            "paragraphs": [
                {
                    "paragraph": "九章章句第四離騷",
                    "zhushu": "",
                    "type": 1
                },
                {
                    "paragraph": "九章者，屈原之所作也。屈原放於江南之壄，思君念國，憂心罔極，故復作九章。",
                    "zhushu": "史記云：上官大夫短屈原於頃襄王，王怒而遷之，乃作懷沙之賦。則九章之作在頃襄時也。"
                },
                {
                    "paragraph": "章者，著也，明也。言己所陳忠信之道，甚著明也。卒不見納，委命自沈。楚人惜而哀之，丗論其詞以相傳焉。",
                    "zhushu": "卒，釋文作𣨛。騷經之詞緩，九章之詞切，淺深之序也。五臣云：九，義與九歌同。"
                },
                {
                    "paragraph": "惜誦",
                    "zhushu": "一作惜論。此章言己以忠信事君，可質於明神，而爲讒邪所蔽，進退不可，惟愽采衆善以自處而已。",
                    "type": 2
                },
                {
                    "paragraph": "惜誦以致𢚓𠔃，",
                    "zhushu": "惜，貪也。誦，論也。致，至也。𢚓，病也。言己貪忠信之道，可以安君，論之於心，誦之於口，至於身以疲病而不能忘。𢚓，一作𢚓。補曰：𢚓，音敏。惜誦者，惜其君而誦之也。"
                },
                {
                    "paragraph": "發憤以杼情。",
                    "zhushu": "憤，懣也。杍，渫也。言己身雖疲病，猶發憤懣，作此辭賦，陳列利害，渫己情思，以風諫君也。杼，一作舒。補曰：杼，渫水槽也，音署。杜預云：申杼舊意。然文選云：抒情素，又曰：抒下情而通諷諭。其字並从手。上與、丈吕二切。"
                },
                {
                    "paragraph": "所作忠而言之𠔃，",
                    "zhushu": "言己所陳忠信之道，先慮於心，合於仁義，乃敢爲君言之也。作，一作非。一本忠下有心字，補曰：作，爲也。下文云：作忠以造怨。"
                },
                {
                    "paragraph": "指蒼天以爲正。",
                    "zhushu": "春曰蒼天，正，平也。設君謂已作言非邪，願上指蒼天，使正平之也。夫天明察，無所阿私，惟德是輔，惟惡是去，故指之以爲誓也。補曰：正音征，叶韻。"
                },
                {
                    "paragraph": "令五帝以㭊中𠔃。",
                    "zhushu": "五帝，謂五方神也。東方爲太皡，南方爲炎帝，西方爲少昊，北方爲顓頊，中央爲黃帝。㭊，猶分也。言已復命五方之帝，分明言是與非也。一本作折中。補曰：㭊，與析同。按史記索隱：解折中於夫子，引此爲證，云：折中，正也。安均云：折，斷也。中，當也。言欲折斷其物而用之，與度相中當，故言折中也。中，陟仲切。"
                },
                {
                    "paragraph": "戒六神與嚮服。",
                    "zhushu": "六神，謂六宗之神也。尚書：㮒干六宗。嚮，對也。服，事也。言已願復令六宗之神，對聽己言事可行與否也。一云以郷服。補曰：孔叢子云：宰我問禋干六宗，孔子曰：所宗者六：埋少牢於太昭，祭時也；祖迎於坆壇，祭寒暑也；主於郊宫，祭日也；夜明，祭月也；幽滎，祭星也；雩榮，祭水旱也。禋于六宗，此之謂也。孔安國、王肅用此說。文一說云：六宗，星、辰、風伯、雨師、司中、司命。一云：乾坤六子。顔師古用此說。一云：天地四時。一云：天宗三，日月星辰；地宗三，太山、河、海。一云：六爲地數，祭地也。一云：天地間游神也。一云：三昭三穆。王介甫用此說。一云：六氣之宗，謂太極沖和之氣。蘇子由云：捨祭法不用，而以意立說，未可信也。"
                },
                {
                    "paragraph": "俾山川以備御𠔃，",
                    "zhushu": "俾，使也。御，侍也。"
                },
                {
                    "paragraph": "命咎繇使聽直。",
                    "zhushu": "咎繇，聖人也。言己願復令山川之神備列而處，使御知己志，又使聖人咎繇聽我之言忠直與否也。夫神明昭人心，聖人逹人情，故屈原動以神聖，自證明也。命，一作㑹，使，一作以。補曰：舜舉咎繇，不仁者逺，惟兹臣庶，罔或干予正，故使之聽直。"
                },
                {
                    "paragraph": "竭忠誠以事君𠔃，",
                    "zhushu": "竭，盡，一本君下有子字。"
                },
                {
                    "paragraph": "反離羣而贅肬。",
                    "zhushu": "羣，衆也。贅肬，過也。言己竭盡忠信，以事於君，若人有贅肬之病，與衆别異，以得罪謫也。補曰：贅，之芮切。肬，音尤，瘤腫也。莊子曰：附贅懸肬。"
                },
                {
                    "paragraph": "忘儇媚以背衆𠔃，",
                    "zhushu": "儇，佞也。媚，愛也。背，違也。言己脩行正直，忘爲佞媚之行，違偕衆人而見憎惡也。補曰：儇，隳縁切，說文：慧也。一曰：利也。言己忘佞人之害己，爲忠直以背衆。背音佩。"
                },
                {
                    "paragraph": "待明君其知之。",
                    "zhushu": "須賢明之君，則知己之忠也。書曰：知人則哲。秦繆公舉由余，齊桓任管仲，知人之君也。一本無明字。"
                },
                {
                    "paragraph": "言與行其可迹𠔃，",
                    "zhushu": "出口爲言，所履爲迹。"
                },
                {
                    "paragraph": "情與㒵其不變。",
                    "zhushu": "志願爲情，顔色爲㒵。變，易也。言已吐口陳辭，言與行合，誠可循迹，情㒵相副，内外若一，終不變易也。"
                },
                {
                    "paragraph": "故相臣莫若君𠔃，",
                    "zhushu": "言相視臣下，忠之與佞，在君知之明也。補曰：相，視也，息亮切。傳曰：知臣莫若君。"
                },
                {
                    "paragraph": "所以證之不逺。",
                    "zhushu": "證，驗也。言君相臣動作應對，察言觀行，則知其善惡，所證驗之迹，近取諸身而不逺也。一本之下有而字。"
                },
                {
                    "paragraph": "吾𧨏先君而後身𠔃，",
                    "zhushu": "言我所以脩執忠信仁義者，誠欲先安君父，然後乃及於身也。夫君安則己安，君危則己危也。補曰：𧨏與義同。人臣之義，當先君而後己。"
                },
                {
                    "paragraph": "羌衆人之所仇。",
                    "zhushu": "羌，然辭也。𡜱耦曰仇。言在位之臣，營私爲家，己獨先君後身，其義相反，故爲衆人所仇怨。一本羌下有然字，一本仇下有也字。"
                },
                {
                    "paragraph": "專惟君而無他𠔃，",
                    "zhushu": "惟，一作思，一作爲。"
                },
                {
                    "paragraph": "又衆兆之所讎。",
                    "zhushu": "兆，衆也。百萬爲兆。父怨曰讎，言己專心思欲竭忠情以安於君，無有他志，不與衆同趨，故爲衆所怨讎，欲殺己也。兆，一作人，一本讎下有也字。"
                },
                {
                    "paragraph": "壹心而不豫𠔃，",
                    "zhushu": "豫，猶豫也。"
                },
                {
                    "paragraph": "羌不可保也。",
                    "zhushu": "保，知也。言已專壹忠信，以事於君，雖爲衆人所惡，志不猶豫，顧君心不可保知，易傾移也。一本此句與丁文皆無也字。"
                },
                {
                    "paragraph": "疾親君而無他𠔃，",
                    "zhushu": "疾，惡。"
                },
                {
                    "paragraph": "有招禍之道也。",
                    "zhushu": "招，召也。言已疾惡讒佞，欲親近君側，衆人悉欲來害己，有招禍之道，將遇咎也。"
                },
                {
                    "paragraph": "思君其莫我忠𠔃，",
                    "zhushu": "言衆人思君，皆欲自利，無若己欲盡忠信之節。忠，一作知。補曰：此言君不以我爲忠也。"
                },
                {
                    "paragraph": "忽忘身之賤貧。",
                    "zhushu": "言己憂國念君，忽忘身之賤貧，猶願自竭。"
                },
                {
                    "paragraph": "事君而不貳𠔃，",
                    "zhushu": "貳，二也。而，一作其。"
                },
                {
                    "paragraph": "迷不知寵之門。",
                    "zhushu": "迷，惑也。言已事君，竭盡信誠，無有二心，而不見用，意中迷惑，不知得遇寵之門戸，當何由之也。補曰：老子云：寵爲不寵，非君子之所貴也。屈原惟不知出此，故以信見疑，以忠被謗。"
                },
                {
                    "paragraph": "忠何罪以遇罰𠔃，",
                    "zhushu": "罰，刑"
                },
                {
                    "paragraph": "。亦非余心之所志。",
                    "zhushu": "言巳履行忠直，無有罪過，而遇放逐，亦非我本心宿志所望於君也。一本此句末與下文皆有也字。"
                },
                {
                    "paragraph": "行不羣以巓越𠔃，",
                    "zhushu": "巔，殞。越，墜。"
                },
                {
                    "paragraph": "又衆兆之所咍。",
                    "zhushu": "咍，𥬇也。楚人謂相啁𥬇曰咍。言己行度不合於俗，身以巔墮，又爲人之所𥬇也。或曰：衆兆之所異。言已被放而巔越，昔行與衆殊異也。補曰：咍，呼來切。說文云：𧈪，𥬇也。"
                },
                {
                    "paragraph": "紛逢尤以離謗𠔃，",
                    "zhushu": "紛，亂㒵也。尤，過也。補曰：紛，衆㒵，言尤謗之多也。離，遭也。"
                },
                {
                    "paragraph": "謇不可釋。",
                    "zhushu": "謇，辭也。釋，解也。言己逢過亂君，而被罪過，終不可復解釋而說也。一本句末有也字。"
                },
                {
                    "paragraph": "情沈抑而不逹𠔃，",
                    "zhushu": "沈，没也。抑，按也。"
                },
                {
                    "paragraph": "又蔽而莫之白。",
                    "zhushu": "言已懷忠貞之情，沈没胷臆，不得白逹，左右壅蔽，無肯白逹已心也。一本句末有也字，補曰：情沈抑而不逹，人君不知其用心也。又蔽而莫之白，羣臣莫肯明己所存也。"
                },
                {
                    "paragraph": "心鬱邑余侘傺𠔃，",
                    "zhushu": "鬱邑，愁㒵也。侘，猶堂堂立㒵也。傺，住也。楚人謂失志悵然住立爲侘傺也。心，一作忳。"
                },
                {
                    "paragraph": "又莫察余之中情。",
                    "zhushu": "言己懷忠不逹，心中鬱邑，惆悵住立，失我本志，曾無有察我之中情也。"
                },
                {
                    "paragraph": "固煩言不可結詒𠔃，",
                    "zhushu": "詒，遺也。詩曰：詒我德音也。固，一作故，一本結下有而字，補曰：詒，音怡，贈言也。"
                },
                {
                    "paragraph": "願陳志而無路。",
                    "zhushu": "願，思也。路，道也。言已積思累曰，其言煩多，不可結續，以遺於君，欲見君陳已志，又無道路也。補曰：思美人曰：媒絶路阻兮，言不可結而詒。"
                },
                {
                    "paragraph": "退靜黙而莫余知𠔃，進號呼又莫吾聞。",
                    "zhushu": "言己放弃，所在幽逺，衆無知己之情也。補曰：號，大呼也，音豪。"
                },
                {
                    "paragraph": "申侘傺之煩惑𠔃，",
                    "zhushu": "申，重也。言衆人無知己之情，思念惑亂，故重侘傺，悵然失意也。"
                },
                {
                    "paragraph": "中悶瞀之忳忳。",
                    "zhushu": "悶，煩也。瞀，亂也。忳忳，憂㒵也。言已憂心煩悶，忳忳然無所舒也。中，一作心。補曰：瞀，音茂。忳，徒昆切，悶也。"
                },
                {
                    "paragraph": "昔余夢登天𠔃，魂中道而無杭。",
                    "zhushu": "杭，度也。詩曰：一葦杭之。魂，一作䰟，杭，一作航。補曰：杭，與航同。許愼曰：方兩小船並與共濟爲航。"
                },
                {
                    "paragraph": "吾使厲神占之𠔃，",
                    "zhushu": "厲神，盖殤鬼也。左傳曰：晉侯夢大厲，搏膺而踊也。補曰：禮記：王立七祀有㤗厲，諸侯有公厲，大夫有族厲。注云：厲主殺罰。"
                },
                {
                    "paragraph": "曰有志極而無旁。",
                    "zhushu": "旁，輔也。言厲神爲屈原占之曰：人夢登天無以渡，猶欲事君而無其路也。但有勞極心忘，終無輔佐。"
                },
                {
                    "paragraph": "終危獨以離異𠔃，",
                    "zhushu": "言己行忠直，身終危殆，與衆人異行之故也。"
                },
                {
                    "paragraph": "曰君可思而不可恃。",
                    "zhushu": "恃，怙也。言君誠可思念，爲竭忠謀，顧不可怙恃，能實任已與不也。"
                },
                {
                    "paragraph": "故衆口其鑠金𠔃，",
                    "zhushu": "鑠，銷也。言衆口所論，萬又所言，金性堅剛，尚爲銷鑠，以踰讒言，多使君亂惑也。補曰：鑠，書藥切。鄒陽曰：衆口鑠金，積毀銷骨。顔師古曰：美金見毀，衆共疑之，數被燒煉，以至銷鑠。"
                },
                {
                    "paragraph": "初若是而逢殆。",
                    "zhushu": "殆，危也。言己志行忠信正直，性若金石，故爲讒人所危殆。"
                },
                {
                    "paragraph": "懲於羹者而吹𩐎𠔃，",
                    "zhushu": "言人有歠羮而中熱，心中懲㣻，見𩐆則恐而吹之，言易改移也。獨己執守忠直，終不可移也。一無者字，一云懲於熱羹者，一云懲熱於羹。𩐎，一作𩐎，一作韲。補曰：懲，戒也。𩐎，音賫。鄭康成云：凡䤈醬所和，細切爲𩐋。一曰：擣薑蒜辛物爲之，故曰𩐎、 曰受辛也。"
                },
                {
                    "paragraph": "何不變此志也？",
                    "zhushu": "何不改忠直之節，隨從吹𩐎之志也。一云何不變此之志。一本自此句至又何以爲此援，並無也字。"
                },
                {
                    "paragraph": "欲釋階而登天𠔃，",
                    "zhushu": "釋，置也。登，上也。人欲上天而釋其階，知其無由登也。以言我欲事君而釋忠信，亦知終無以自通也。補曰：釋名云：階，梯也。孟子所謂完廪捐階是也。易曰：天險不可升。語曰：猶天之不可階而升。欲釋階而登天，甚言其不可也。"
                },
                {
                    "paragraph": "猶有曩之態也。",
                    "zhushu": "曏也，言欲使己變節而從俗，猶曏者欲釋階登天之態也。言己所不能履行也。猶有，一作又猶。補曰：謂懲羹吹𩐎之熊。"
                },
                {
                    "paragraph": "衆駭遽以離心𠔃，又何以爲此伴也？",
                    "zhushu": "伴，侣也。言己見衆人易移，意中驚駭，遂離己心，獨行忠直，身無伴侣，持立於丗也。一無衆字，補曰：言衆人見己所爲如此，皆驚駭遑遽，離心而異志也。"
                },
                {
                    "paragraph": "同極而異路𠔃，又何以爲此援也？",
                    "zhushu": "路，道也。言衆人同欲極志事君，顧忠佞之行，異道而殊趨也。援，引也。言忠佞之志，不相援引而同也。補曰：援，于願切，接援，救助也。"
                },
                {
                    "paragraph": "晉申生之孝子𠔃，",
                    "zhushu": "一無晉字。"
                },
                {
                    "paragraph": "父信讒而不好。",
                    "zhushu": "好，愛也。申生，晉獻公大子也，體性慈孝。獻公娶後妻孋姫，生子奚齊，立爲太子，因誤申生，使祭其母於曲沃，歸胙于獻公，孋姫於酒肉，置鴆其中，因言曰：胙從外來，不可信。乃以酒賜小臣，以肉食犬，皆斃。姫乃泣曰：城由太子。於是申生遂自殺。故曰父信讒而不愛也。補曰：禮記曰：晉獻公將殺其世子申生，公子重耳謂之曰：子盍言子之志於公乎？世子曰：不可。君安驪姫，是我傷公之心也。然則盍行乎？曰：不可。君謂我欲弑君也。天下豈有無父之國哉？吾何行如之？使人辭於狐突曰：申生有罪，不念伯氏之言也，以至于死，申生不敢愛其死。雖然，吾君老矣，子少，國家多難，伯氏不出而圖吾君。伯氏苟出而圖吾君，申生受賜而死。再拜稽首，乃卒。是以爲恭世子也。"
                },
                {
                    "paragraph": "行婞直而不豫𠔃，",
                    "zhushu": "婞，很也。豫，厭也。豫，一作斁。"
                },
                {
                    "paragraph": "鮌功用而不就。",
                    "zhushu": "鮌，堯臣也。言鮌行婞很勁直，恣心自用，不知厭足，故殛之羽山，治水之功以不成也。屈原履行忠直，終不回曲，猶鮌婞很，終獲罪罰。補曰：申生之孝，未免䧟父於不義。鮌績用弗成，殛於羽山，屈原舉以自比者，申生之用心善矣，而不見知於君父，其事有相似者。鯀以婞直亡身，知剛而不知義，亦屈子之所戒也。"
                },
                {
                    "paragraph": "吾聞作忠以造怨𠔃，忽謂之過言。",
                    "zhushu": "始吾聞爲君建立忠䇿，必爲群佞所怨，忽過之耳。以爲不然，今而後信。"
                },
                {
                    "paragraph": "九折臂而成醫𠔃，吾至今而知其信然。",
                    "zhushu": "言人九折臂，更歷方藥，則成良醫，乃自知其病。吾被放弃，乃信知䜛佞爲忠直之害也。一云九折臂而爲良醫。一云吾至今而知其然。一云吾今而知其然。補曰：左氏云：三折肱知爲良醫。孔叢子云：宰我問曰：梁丘據遇虺毒，三旬而後瘳，大夫衆賔復獻攻療之方，何也？夫子曰：三折肱爲良醫。梁丘子遇虺毒而獲療，諸有與之同疾者，必問所以已之之方焉。衆人爲此，故各言其方，欲售之，以己人之疾也。"
                },
                {
                    "paragraph": "矰弋機而在上𠔃，",
                    "zhushu": "矰繳，射矢也。弋，亦射也。論語曰：弋不射宿。弋，一作隿。補曰：矰，音増。淮南云：矰繳機而在上，𦉾罟張而在下，雖欲翶翶，其勢焉得。注云：矰，弋，射鳥短矢也。機，發也。"
                },
                {
                    "paragraph": "罻羅張而在下。",
                    "zhushu": "罻羅，捕鳥網也。言上有𦊰繳弋射之機，下有張施罻羅之網，飛鳥走獸，動而遇害。喻君法繁多，百姓動觸刑罰也。補曰：罻，音尉。記曰：鳩化爲鷹，然後設罻羅。下音户。"
                },
                {
                    "paragraph": "設張辟以娛君𠔃，",
                    "zhushu": "辟。法也。娛，樂也。補曰：辟。毗亦切。說文云：法也。節制其罪也。"
                },
                {
                    "paragraph": "願側身而無所。",
                    "zhushu": "言君法繁多，讒人復更設張峻法，以娛樂君，己欲側身竄首，無所藏匿也。"
                },
                {
                    "paragraph": "欲儃佪以干傺𠔃，",
                    "zhushu": "儃佪，猶低佪也。于，求也。傺，住也。言已意欲低佪留待於君，求其善意，恐終不用，恨然立住。補曰：儃，知然切。儃佪，不進㒵。于傺，謂求仕而不去也。"
                },
                {
                    "paragraph": "恐重患而離尤。",
                    "zhushu": "尤，過也。言已欲求君之善意，恐重得患禍，逢罪過也。補曰：恐，去聲。重，儲用切。増，益也。離，遭也。"
                },
                {
                    "paragraph": "欲髙飛而逺集𠔃，君罔謂汝何之。",
                    "zhushu": "罔，無也。言已欲逺集它國，君又誣罔我，言：汝逺去何之乎？補曰：言欲髙飛逺集，去君而不仕，得無謂我逺去，欲何所適也。"
                },
                {
                    "paragraph": "欲橫奔而失路𠔃，堅志而不忍。",
                    "zhushu": "言己意欲變節易操，橫行失道，而從佞僞，心堅於石，而不忍爲也。一云盖志堅而不忍。"
                },
                {
                    "paragraph": "背膺牉以交痛𠔃，",
                    "zhushu": "膺，胷也。牉，分也。一本牉下有合字，一云背膺敷牉，其交痛。補曰：牉，音判。傳曰：夫妻牉合也。字林云：牉，半也。"
                },
                {
                    "paragraph": "心鬱結而紆軫。",
                    "zhushu": "紆，曲也。軫，隱也。言已不忍變心易行，則憂思鬱結，胷背分裂，心中交引而隱痛也。結，一作約。補曰：紆，縈也。軫，痛也。"
                },
                {
                    "paragraph": "檮木蘭以矯蕙𠔃，",
                    "zhushu": "矯，猶糅也。檮，一作擣，矯，一作撟，糅，一作楺。補曰：檮，音擣，斷木也。撟，舉手也。釋文：古昴切。"
                },
                {
                    "paragraph": "糳申椒以爲糧。",
                    "zhushu": "申，重也。言已雖被放逐，而弃居於山澤，猶重糳蘭蕙，和糅衆芳以爲糧，食飲有節，脩善不倦也。糳，一作鑿。補曰：左傳曰：粢食不鑿。鑿，精細米。說文曰：糲米一斛，舂九斗曰糳。並，音作。"
                },
                {
                    "paragraph": "播江離與滋菊𠔃，",
                    "zhushu": "播，種也。詩曰：播厥百榖。滋，蒔也。"
                },
                {
                    "paragraph": "願春日以爲糗芳。",
                    "zhushu": "糗，糒也。言已乃種江離，蒔香菊，采之爲粮，以供春日之食也。補曰：糗，去乆切，乾飯屑也。孟子曰：飯糗茹草。江離與菊，以爲糗糒，取其芳香也。糒，音備。"
                },
                {
                    "paragraph": "恐情質之不信𠔃，",
                    "zhushu": "情，志也。質，性也。質，一作志。"
                },
                {
                    "paragraph": "故重著以自明。",
                    "zhushu": "言我修善不懈，恐君不深照己之情，故復重深陳飲食清潔，以自著明也。𥙷曰：重，直用切。"
                },
                {
                    "paragraph": "矯兹媚以私處𠔃，",
                    "zhushu": "矯，舉也。兹，此也。釋文作橋，居表切。補曰：撟，本從手，舉手也。"
                },
                {
                    "paragraph": "願曽思而逺身。",
                    "zhushu": "曽，重也。言巳舉此衆善，可以事君，則願私居逺處，唯重思而察之。補曰：曽，音増。",
                    "type": 2
                },
                {
                    "paragraph": "渉江",
                    "zhushu": "此章言己佩服殊異，抗志髙逺，國無人知之者。徘徊江之上，歎小人在位，而君子遇害也。",
                    "type": 2
                },
                {
                    "paragraph": "余幼好此竒服𠔃，",
                    "zhushu": "竒，異也。或曰：竒服，好服也。"
                },
                {
                    "paragraph": "年旣老而不衰。",
                    "zhushu": "衰，懈也。言已少好竒偉之服，履忠直之行，至老不懈。五臣云：衰，退也。雖年老而此心不退。"
                },
                {
                    "paragraph": "帶長鋏之陸離𠔃，",
                    "zhushu": "長鋏，劒名也。其所握長劒，楚人名曰長鋏也。五臣云：陸離，劒低昂㒵。𥙷曰：鋏，古挾切。莊子曰：韓、魏爲鋏。注云：鋏，把也。史記曰：彈劒而歌曰：長鋏歸來乎。文選注云：鋏，刀身劒鋒也。有長鋏、短鋏。"
                },
                {
                    "paragraph": "冠切雲之崔嵬。",
                    "zhushu": "崔嵬，髙㒵也。言己内脩忠信之志，外帶長利之劒，戴崔嵬之冠，其髙切靑雲也。嵬，一作巍，五臣云：切雲，冠名。補曰：崔，音摧。嵬、巍，並五回切。"
                },
                {
                    "paragraph": "被明月𠔃珮寶璐。",
                    "zhushu": "在背曰被。寳璐，美玉也。言己背被明月之珠，要佩美王，德寶兼備，行度清白也。珮，一作佩。五臣云：被，猶服也。明月，珠名。補曰：淮南曰：明月之珠，不能無纇。注云：夜光之珠，有似月光，故曰明月。璐，音路，說文云：王名。"
                },
                {
                    "paragraph": "丗溷濁而莫余知𠔃，",
                    "zhushu": "溷，亂也。濁，貪也。一無𠔃字。"
                },
                {
                    "paragraph": "吾方髙馳而不顧，",
                    "zhushu": "言時丗貪亂，遭君蔽闇，無有知我之賢，然猶髙行抗志，終不回曲也。一本句末有𠔃字。五臣云：言我冠帶佩服，莫不盛美，加之忠信貞潔，而遭丗溷濁，無相知者，顧丗上如此，故髙馳不顧，願駕虬螭而逺去也。"
                },
                {
                    "paragraph": "駕靑虬𠔃驂白螭。",
                    "zhushu": "虬、螭，神獸，冝於駕乗，以喻賢人淸白，冝可信任也。五臣云：虬、螭，皆龍𩔖。補曰：虬見騷經，螭見九歌。"
                },
                {
                    "paragraph": "吾與重華遊𠔃瑶之圃。",
                    "zhushu": "重華，舜名。瑶，玉也。圃，園也。言已想侍虞舜遊玉園，猶言遇聖帝，升清朝也。遊，一作游。一云：瑶，石次玉也。補曰：山海經云：槐冮之山，上多琅玕金玉，實惟帝之平圃。"
                },
                {
                    "paragraph": "登崑崙𠔃食玉英，",
                    "zhushu": "猶言坐明堂，受爵位。崑崙，一作崐崘。食，一作飡。五臣云：瑶圃、玉英，皆美言之。補曰：爾雅：西北之美者，有崐崘虚之璆琳琅玕焉。援神契曰：玉英，玉有英華之色。"
                },
                {
                    "paragraph": "與天地𠔃同壽，與日月𠔃同光。",
                    "zhushu": "言已年與天地相敝，名與日月同耀。一云同壽齊光，一云比壽齊光。五臣云：言若得值於此時，而我年德兾如是也。補曰：莊子曰：吾與日月參光，吾與天地爲常。"
                },
                {
                    "paragraph": "哀南夷之莫吾知𠔃，",
                    "zhushu": "屈原怨毒楚俗，嫉害忠貞，乃曰：哀哉！南夷之人，無知我賢也。補曰：國語云：楚爲荆蠻。"
                },
                {
                    "paragraph": "旦余濟乎江湘。",
                    "zhushu": "旦，明也。濟，渡也。言已放弃，以明旦之時始去，遂渡江湘之水。言明旦者，紀時明，刺君不明也。乎，一作於。"
                },
                {
                    "paragraph": "乗鄂渚而反顧𠔃，",
                    "zhushu": "乗，登也。鄂渚，地名。補曰：楚子熊渠封中子紅於鄂，鄂州，武昌縣地是也。隋以鄂渚爲名。"
                },
                {
                    "paragraph": "欸秋冬之緒風。",
                    "zhushu": "欸，歎也。緒，餘也。言已登鄂渚髙岸，還望楚國，嚮秋冬北風，愁而長歎，心中憂思也。五臣云：秋冬之風，揺落萬物，比之讒佞，是以歎焉。補曰：欸，音哀。方言云：欸，然也。南楚凡言然者曰欸。"
                },
                {
                    "paragraph": "歩余馬𠔃山皐，邸余車𠔃方林。",
                    "zhushu": "邸，舎也。方林，地名。言我馬強壯，行於山皐，無所驅馳；我車堅牢，舎於方林，無所載任也。以言已才德方壯，誠可任用，弃在山野，亦無所施也。邸，一作低。補曰：邸，典禮切，低，無舎。義。風賦云：邸蕚葉而振氣。注云：邸，觸也。"
                },
                {
                    "paragraph": "乗舲船余上沅𠔃，",
                    "zhushu": "舲船，船有牎牖者。補曰：舲，音靈。淮南云：越舲蜀艇。注云：舲，小船也。釋文作柃。補曰：上，謂遡流而上也。上，上聲。"
                },
                {
                    "paragraph": "齊吴榜以擊汰。",
                    "zhushu": "吴榜，船櫂也。汰，水波也。言已始去，乗牎舲之船，西上沅、湘之水，士卒齊舉大櫂而擊水波，自傷去朝堂之上，而入湖澤之中也。或曰：齊悲歌，言愁思也。補曰：字書，船也，吴，疑借用。榜，北孟切，又音謗，進船也。汰音㤗。"
                },
                {
                    "paragraph": "船容與而不進𠔃，淹回水而疑滯。",
                    "zhushu": "疑，惑也。滯，留也。言土衆雖同力引櫂，船猶不進，隨水回流，使已疑惑有還意也。疑，一作凝。五臣云：容與，徐動㒵，淹，留也。疑滯者，戀楚國也。補曰：江淹賦云：舟凝滯於水濵。杜子美詩云：舊客舟疑滯。皆用此語。其作凝者，傳寫之誤耳。"
                },
                {
                    "paragraph": "朝發枉陼𠔃，",
                    "zhushu": "枉渚，地名。陼，一作渚。"
                },
                {
                    "paragraph": "夕宿辰陽。",
                    "zhushu": "辰陽，亦地名也。言已乃從枉陼，宿辰陽，自傷去國日已逺也。或曰：枉，曲也。陼，沚也。辰，時也。陽，明也。言已將去枉曲之俗，而趨時明之郷也。補曰：前漢：武陵郡有辰陽。注云：三山谷辰水所出，南入沅七百五十里。水經云：沅水東逕辰陽縣東南，合辰水。舊治在辰水之陽，故取名焉。楚詞所謂夕宿辰陽也。沅水又東歷小灣，謂之枉渚。"
                },
                {
                    "paragraph": "苟余心其端直𠔃，",
                    "zhushu": "苟，誠也。其，一作之。五臣云：苟，且也。"
                },
                {
                    "paragraph": "雖僻逺之何傷。",
                    "zhushu": "僻，左也。言我惟行正直之心，雖在逺僻之域，猶有善稱，無害疾也。故論語曰：子欲居九夷也。僻，一作辟。五臣云：原自解之詞。"
                },
                {
                    "paragraph": "入漵浦余儃佪𠔃，",
                    "zhushu": "漵浦，水名。儃佪，一作邅迴。五臣云：漵，亦浦𩔖，邅，轉。迴，旋也。補曰：漵，徐吕切。"
                },
                {
                    "paragraph": "迷不知吾所如。",
                    "zhushu": "迷，惑也。如，之也。言已思念楚國，雖循江水涯，意猶迷惑，不知所之也。一本吾下有之字。"
                },
                {
                    "paragraph": "深林杳以𡨋𡨋𠔃，",
                    "zhushu": "山林草木茂盛。一云杳杳以𡨋𡨋，杳，一作晦，𡨋𡨋，一作𡨋寞。五臣云：𡨋𡨋，暗㒵。"
                },
                {
                    "paragraph": "猨狖之所居。",
                    "zhushu": "非賢士之道徑，一本此句上有乃字。五臣云：猨狖，輕捷之獸，喻國之昏亂，邪巧生焉，非賢智所能處也。補曰：猨狖，見九歌。"
                },
                {
                    "paragraph": "山峻髙以蔽日𠔃，",
                    "zhushu": "言險阻危傾也。以，一作而。"
                },
                {
                    "paragraph": "下幽晦以多雨。",
                    "zhushu": "言暑濕泥濘也。補曰：此言隂氣盛而多雨也。"
                },
                {
                    "paragraph": "霰雪紛其無垠𠔃，",
                    "zhushu": "渉氷凍之盛寒。補曰：詩云：如彼雨雪。先集維霰。霰。霙也。一曰：雨雪雜。垠，音銀。畔岸也。"
                },
                {
                    "paragraph": "雲霏霏而承宇。",
                    "zhushu": "室屋沈没，與天連也。或曰：日以喻君，山以喻臣，霰雪以興殘賊，雲以象佞人。山峻髙以蔽日者，謂臣蔽君明也。下幽晦以多雨者，羣下專擅，施恩惠也。霰雪紛其無垠者，殘賊之政害仁賢也。雲霏霏而承字者，佞人並進，滿朝庭也。補曰：霏，芳微切。詩：雨雪霏霏。"
                },
                {
                    "paragraph": "哀吾生之無樂𠔃，",
                    "zhushu": "遭遇讒佞，失官爵也。"
                },
                {
                    "paragraph": "幽獨處乎山中。",
                    "zhushu": "逺離親戚，而斥逐也。"
                },
                {
                    "paragraph": "吾不能變心而從俗𠔃，",
                    "zhushu": "終不易志，隨枉曲也。"
                },
                {
                    "paragraph": "固將愁苦而終窮。",
                    "zhushu": "愁思無聊，身困窮也。"
                },
                {
                    "paragraph": "接輿髠首𠔃，桑扈臝行。",
                    "zhushu": "接輿，楚狂接輿也。髠，剔也。首，頭也。自刑身體，避丗不仕也。桑扈，隱士也。去衣裸䄇，効夷狄也。言屈原自傷不容於丗，引此隱者以自慰也。臝，一作裸。補曰：論語曰：楚狂接輿歌而過孔子。楊子曰：狂接與之被其髪也。莊子曰：嗟來桑戸乎。髠，音坤，去髮也。羸，力果切，赤體也。"
                },
                {
                    "paragraph": "忠不必用𠔃，賢不必以。",
                    "zhushu": "以，亦用也。補曰：語曰：不使大臣怨乎不以。左氏曰：師能左右之曰以。"
                },
                {
                    "paragraph": "伍子逢殃𠔃，",
                    "zhushu": "伍子，伍子胥也。爲吴王夫差臣，諫令伐越，夫差不聽，遂賜劒而自殺。後越竟滅吴，故言逢殃。補曰：子胥，伍貟也。史記：越王句踐率其衆以朝吴，吴王喜，唯子胥懼，曰：是弃吴也。諫不聽，賜子胥屬鏤之劒以死。將死，曰：抉吾眼置吴東門之上，以觀越之滅吴也。莊子曰：伍貟流于江。鄒陽曰：子胥鴟夷。"
                },
                {
                    "paragraph": "比干菹醢。",
                    "zhushu": "比干，紂之諸父也。紂惑妲己，作糟丘酒池，長夜之飲，斷斮朝渉，刳剔孕婦。比干正諫，紂怒曰：吾聞聖人心有七孔。於是乃殺比干，剖其心而觀之，故言菹醢也。一云：比干，紂之庻兄。菹，一作葅。"
                },
                {
                    "paragraph": "與前丗而皆然𠔃，",
                    "zhushu": "謂行忠直而遇患害，如比干、子胥者多也。"
                },
                {
                    "paragraph": "吾又何怨乎今之人。",
                    "zhushu": "自古有迷亂之君，若紂、夫差，不用忠信，滅國亡身，當何爲復𡜱今之君乎？五臣云：此自抑之詞。"
                },
                {
                    "paragraph": "余將董道而不豫𠔃，",
                    "zhushu": "董，正也。豫，猶豫也。言已雖見先賢執忠被害，猶正身直行，不猶豫而狐疑也。"
                },
                {
                    "paragraph": "固將重昏而終身。",
                    "zhushu": "昏，亂也。言已不逢明君，思慮交錯，心將重亂，以終年命。"
                },
                {
                    "paragraph": "亂曰：鸞鳥鳳皇，日以逺𠔃。",
                    "zhushu": "鸞、鳳，俊鳥也。有聖君則來，無德則去，以興賢臣難進易退也。"
                },
                {
                    "paragraph": "燕雀烏鵲，巢堂壇𠔃。",
                    "zhushu": "燕雀烏鵲，多口妄鳴，以喻讒佞。言楚王愚闇，不親仁賢，而近讒佞也。補曰：壇，音善，見九歌。"
                },
                {
                    "paragraph": "露申辛夷，死林薄𠔃。",
                    "zhushu": "露，暴也。申，重也。叢木曰林，草木交錯曰薄。言重積辛夷，露而暴之，使死於林薄之中，猶言取賢明君子，弃之山野，使之顛墜也。"
                },
                {
                    "paragraph": "腥臊並御，芳不得薄𠔃。",
                    "zhushu": "腥臊，臭惡也。御，用也。薄，附也。言不識味者，並甘臭惡，不知人者，信任讒佞，故忠信之士，不得附近而放逐也。補曰：臊音騷。周禮曰：豕盲視而交睫，腥。犬赤股而躁，臊。左傳曰：薄而觀之。薄，迫也，逼近之意，如字，一音愽。下文忽翶郢之焉薄、瞭杳杳而薄天，並同。"
                },
                {
                    "paragraph": "隂陽易位，時不當𠔃。",
                    "zhushu": "隂，臣也。陽，君也。言楚王惑蔽羣佞，權臣將代君，與之易位，自傷不遇明時，而當暗丗。補曰：隂陽易位，言君弱而臣強也。當，平聲。"
                },
                {
                    "paragraph": "懷信侘傺，忽乎吾將行𠔃！",
                    "zhushu": "言己懷忠信，不合於衆，故悵然住立，忽忘居止，將遂逺行之它方也。一無忽字。"
                },
                {
                    "paragraph": "哀郢",
                    "zhushu": "此章言已雖被放，心在楚國，徘徊而不忍去，蔽於讒謟，思見君而不得，故太史公讀哀郢而悲其志也。",
                    "type": 2
                },
                {
                    "paragraph": "皇天之不純命𠔃，",
                    "zhushu": "德美大稱皇天，以興君也。"
                },
                {
                    "paragraph": "何百姓之震愆。",
                    "zhushu": "震，動也。愆，過也。言皇天不純一其施，則萬物天傷；人君不純一其政，則百姓震動，以觸罪也。"
                },
                {
                    "paragraph": "民離散而相失𠔃，方仲春而東遷。",
                    "zhushu": "仲春，二月也。刑德合㑹，嫁娶之時。言懐王不明，信用讒言而放逐己正，以仲春隂陽㑹時，徙我東行，遂與室家相失也。一無方字。"
                },
                {
                    "paragraph": "去故郷而就逺𠔃，遵江夏以流亡。",
                    "zhushu": "遵，循也。江夏，水名也。言巳東行，循江夏之水，而遂流亡，無還郷之期也。補曰：前漢有江夏郡。應劭曰：沔水自江别至南郡華容爲夏水，過郡入江，故曰江夏。水經云：夏水出江，流于江陵縣東南。注云：江津豫章口，東㑹中夏口，是夏水之苔，江之汜也。所謂過夏首而西浮，顧龍門而不見也。又云：又東至江夏雲杜縣，入于沔。注云：應劭曰：江别入沔爲夏水源。夫夏之爲名，始於分江，冬竭夏流，故納厥稱。旣有中夏之目，亦苞大夏之名矣。當其決入之所，土謂之賭口焉。鄭玄注尚書滄浪之水，言今謂之夏水。劉澄之著永初山川記云：夏水，古文以爲滄浪，漁父所歌也。因此言之，水應由沔。今按夏水是江流沔，非沔入夏。假使沔注夏，其勢西南，非尚書又東文。余亦以爲非也。自賭口下沔水，兼通夏目，而㑹于江，謂之夏汭。故春秋傳吴伐楚，沈尹戌奔命於夏汭也。杜預曰：漢水曲入江，即夏口矣。"
                },
                {
                    "paragraph": "出國門而軫懷𠔃，",
                    "zhushu": "軫，痛也。懷，思也。"
                },
                {
                    "paragraph": "甲之鼂吾以行。",
                    "zhushu": "甲，日也。朝，旦也。屈原放出郢門，心痛而思，始去，正以甲日之旦而行。紀時日清明者，刺君不聦明也。鼂，一作晁。補曰：鼂、晁，並讀爲朝暮之朝。馮衍賦云：甲子之朝𠔃，汨吾西征。注云：君子舉事尚早，故以朝言也。"
                },
                {
                    "paragraph": "發郢都而去閭𠔃，荒忽其焉極。",
                    "zhushu": "言已始發郢，去我閭里，愁思荒忽，安有窮極之時。一無都字。一夲荒上有怊字。其，一作之。補曰：前漢：南郡江陵縣，故楚郢都，楚文正自丹陽徙此。後九世，平王城之。後十世，秦祓我郢，徙東郢。閭，里門也。荒忽，見九歌。"
                },
                {
                    "paragraph": "楫齊揚以容與𠔃，",
                    "zhushu": "楫，船櫂也。齊，同也。揚，舉也。補曰：楫，音接。"
                },
                {
                    "paragraph": "哀見君而不再得。",
                    "zhushu": "言已去乗船，士卒齊舉楫櫂，低徊容與，咸有還意，自傷卒去，而不得再事於君也。"
                },
                {
                    "paragraph": "望長楸而太息𠔃，",
                    "zhushu": "長楸，大梓。太，一作歎。補曰：楸，音秋。"
                },
                {
                    "paragraph": "涕淫淫其若霰。",
                    "zhushu": "淫滛，流㒵也。言已顧望楚都，見其大道長樹，悲而太息，涕下淫淫如雨霰也。"
                },
                {
                    "paragraph": "過夏首而西浮𠔃，",
                    "zhushu": "夏首，夏水口也。船獨流爲浮也。補曰：荀子曰：夏首之南有人焉。"
                },
                {
                    "paragraph": "顧龍門而不見。",
                    "zhushu": "龍門，楚東門也。言已從西浮而東行，過夏水之口，望楚東門，蔽而不見，自傷日以逺也。補曰：水經云：龍門，即郢城之東門。又伍端休江陵記云：南𨵿三門，其一名龍門，一名脩門。脩門，見招䰟。"
                },
                {
                    "paragraph": "心嬋媛而傷懷𠔃，",
                    "zhushu": "嬋媛，猶牽引也。"
                },
                {
                    "paragraph": "眇不知其所蹠。",
                    "zhushu": "眇，猶逺也。蹠，踐也。言已顧視龍門不見，則心中牽引而痛，逺視眇然，足不知當所踐蹠也。其，一作余，一無其字，文苑作所它。補曰：蹠，音𨾏。"
                },
                {
                    "paragraph": "順風波以從流𠔃，焉洋洋而爲客。",
                    "zhushu": "洋洋，無所歸㒵也。言已憂不知所踐，則聽船順風，遂洋洋逺客而無所歸也。補曰：洋洋，水盛㒵。焉，讀如且焉，止息之焉。"
                },
                {
                    "paragraph": "淩陽侯之汜濫𠔃，",
                    "zhushu": "淩，乗也。陽侯，大波之神。濫，一作灠。補曰：戰國䇿云：塞漏舟而輕陽侯之波，則舟覆矣。淮南云：武王伐紂，渡于孟津，陽侯之波，逆流而擊。注云：陽侯，陵陽國侯也。其國近水，溺死於水，其神龍爲大波，有所傷害，因謂之陽侯之波也。應劭曰：陽侯，古之諸侯，有罪自投江，其神爲大波。汜，孚𣑽切。"
                },
                {
                    "paragraph": "忽翶翔之焉薄。",
                    "zhushu": "薄，止也。言已遂復乗大波而遊，忽然無所止薄也。之，一作而，一作𠔃。"
                },
                {
                    "paragraph": "心絓結而不解𠔃，",
                    "zhushu": "絓，懸。補曰：絓，礙也，音𦘕。"
                },
                {
                    "paragraph": "思蹇産而不釋。",
                    "zhushu": "蹇産，詰屈也。言已乗船蹈波，愁而恐懼，則心肝縣結，思念詰屈，而不可解釋也。補曰：山曲曰𡾰嵼，義與此同。"
                },
                {
                    "paragraph": "將運舟而下浮𠔃，",
                    "zhushu": "運，回也。"
                },
                {
                    "paragraph": "上洞庭而下江。",
                    "zhushu": "言己憂愁，身不能安處也。"
                },
                {
                    "paragraph": "去終古之所居𠔃，",
                    "zhushu": "逺離先相之宅舎也。"
                },
                {
                    "paragraph": "今逍遥而來東。",
                    "zhushu": "遂行遊戲，渉江湖也。"
                },
                {
                    "paragraph": "羌靈䰟之欲歸𠔃，",
                    "zhushu": "精神夢遊，還故居也。羌，一作唴。補曰：羌，發聲也。唴，丘亮切，於義不通。"
                },
                {
                    "paragraph": "何須臾而忘反。",
                    "zhushu": "𠋣住顧望，常欲去也。"
                },
                {
                    "paragraph": "背夏浦而西思𠔃，",
                    "zhushu": "背水嚮家，念親屬也。"
                },
                {
                    "paragraph": "哀故都之日逺。",
                    "zhushu": "逺離郢都，何遼遼也？"
                },
                {
                    "paragraph": "登大墳以逺望𠔃，",
                    "zhushu": "想見宫闕與廊廟也。水中髙者爲墳。詩曰：遵彼汝墳。"
                },
                {
                    "paragraph": "聊以舒吾憂心。",
                    "zhushu": "且展我情，渫。憂思也。"
                },
                {
                    "paragraph": "哀州土之平樂𠔃，",
                    "zhushu": "閔惜郷邑之饒富也。補曰：樂，音洛。"
                },
                {
                    "paragraph": "悲江介之遺風。",
                    "zhushu": "逺渉大川，民俗異也。介，一作界。補曰：薛君韓詩章句曰：介，界也。曹子建詩云：江介多悲風。注云：介，間也。"
                },
                {
                    "paragraph": "當陵陽之焉至𠔃，",
                    "zhushu": "意欲騰馳，道安極也。陵，一作淩。補曰：前漢：丹陽郡有陵陽，仙人陵陽子明所居也。大人賦云：反大壹而從陵陽。"
                },
                {
                    "paragraph": "南渡之焉如？",
                    "zhushu": "淼，滉，彌望無際極也。渡，一作度，一云：淼，養，彌望無棲集也。"
                },
                {
                    "paragraph": "曽不知夏之爲丘𠔃，",
                    "zhushu": "夏，大殿也。丘，墟也。詩云：於我乎夏屋渠渠。懷王信用讒佞，國將危亡，曽不知其所居宫殿當爲墟也。補曰：夏，大屋。楊子曰：震風淩雨，然後知夏屋之爲帡幪也。"
                },
                {
                    "paragraph": "孰兩東門之可蕪。",
                    "zhushu": "孰，誰也。蕪，逋也。言郢城兩東門，非先王所作邪？何可使逋廢而無路？補曰：說文曰：蕪，薉也。"
                },
                {
                    "paragraph": "心不怡之長乆𠔃，",
                    "zhushu": "怡、樂，㒵也。"
                },
                {
                    "paragraph": "憂與愁其相接。",
                    "zhushu": "接，續也。言已念楚國將墟，心常舎戚，憂愁相續，無有解也。其，一作之。"
                },
                {
                    "paragraph": "惟郢路之遼逺𠔃，",
                    "zhushu": "楚道逶迤，山谷隘也。"
                },
                {
                    "paragraph": "江與夏之不可渉。",
                    "zhushu": "分隔兩水，無以渡也。"
                },
                {
                    "paragraph": "忽若不信𠔃，",
                    "zhushu": "始從細㣲，遂見疑也。一本若下有去字。"
                },
                {
                    "paragraph": "至今九年而不復。",
                    "zhushu": "放且九歳。君不覺也。補曰：卜居言：屈原旣放，三年不得復見。此云至今九年而不復。按楚丗家。屈原傳。六國丗表。劉向新序云：秦欲吞滅諸侯。屈原爲楚東使於齊。以結強黨。秦國患之。使張儀之楚。貨貴臣上官大夫、靳尚之屬，及令尹子蘭、司馬子椒。内賂夫人鄭䄂，共𧮂屈原。屈原遂放於外，乃作離騷。當懷王之十六年。張儀相楚。十八年，楚囚張儀，復釋去之。是時屈平旣䟽，不復在位，懷王悔不用屈原之䇿，於是復用屈原。屈原諫懐王曰：何不殺張儀？懹王使人追之，不及。三十年，秦昭王欲與懷王㑹，屈平曰：不如無行。懷王卒行。當頃襄王之三年，懷王卒於秦，頃襄聽讒，復放屈原。以此考之，屈平在懷王之丗，被絀復用，至頃襄即位，遂放於江南耳。其云旣放三年，謂被放之初。又云九年而不復，盖作此時，放已九年也。"
                },
                {
                    "paragraph": "慘鬱鬱而不通𠔃，",
                    "zhushu": "中心憂滿，慮閉塞也。通，一作開。"
                },
                {
                    "paragraph": "蹇侘傺而舍慼。",
                    "zhushu": "悵然住立，内結毒也。"
                },
                {
                    "paragraph": "外承歡之汋約𠔃，",
                    "zhushu": "汋約，好㒵。補曰：汋，音綽。"
                },
                {
                    "paragraph": "諶荏弱而難持。",
                    "zhushu": "諶，誠也。言佞人承君歡顔，好其謟言，令之汋約然，小人誠難扶持之也。補曰：諶，音忱，信也。荏，音稔。語曰：色厲而内荏。"
                },
                {
                    "paragraph": "忠湛湛而願進𠔃，",
                    "zhushu": "湛湛，重厚㒵。補曰：詩曰：湛湛露斯。注云：湛湛，茂盛。㒵，丈減切。相如賦云：紛湛湛其差錯。注云：湛湛，積厚之。㒵，徒感切。"
                },
                {
                    "paragraph": "妬被離而鄣之。",
                    "zhushu": "言己體性重厚，而欲願進，讒人妬害，加被離析，鄣而蔽之。被，一作披。補曰：被，讀曰披。反離騷曰：亡春風之被離。鄣，音章，壅也。記曰：鮌鄣，洪水。"
                },
                {
                    "paragraph": "堯舜之抗行𠔃，",
                    "zhushu": "行。不孟切。"
                },
                {
                    "paragraph": "瞭杳杳而薄天。",
                    "zhushu": "一無瞭字，一云杳𡨋𡨋而薄天。補曰：瞭，音了，目明也。杳杳，逺㒵。"
                },
                {
                    "paragraph": "衆讒人之嫉妬𠔃，被以不慈之僞名。",
                    "zhushu": "補曰：堯、舜與賢而不與子，故有不慈之名。莊子曰：堯不慈，舜不孝。言此者，以明堯、舜大聖，猶不免讒謗，況餘人乎？"
                },
                {
                    "paragraph": "憎愠惀之脩美𠔃，",
                    "zhushu": "脩，一作修。補曰愠，紆粉切。心所愠積也。惀，力允切。思求曉知謂之惀。"
                },
                {
                    "paragraph": "好夫人之忼慨。",
                    "zhushu": "釋文作礚，苦蓋切。補曰：忼，苦朗切。忼慨，憤意。君子之愠惀，若可鄙者；小人之忼慨，若可喜者，唯明者能察之。"
                },
                {
                    "paragraph": "衆踥蹀而日進𠔃，",
                    "zhushu": "踥，一作，　一作踕，一作　惵。補曰：踥，思葉切。蹀，音牒。踥蹀，行㒵。"
                },
                {
                    "paragraph": "美超逺而逾邁。",
                    "zhushu": "此皆解於九辯之中。"
                },
                {
                    "paragraph": "亂曰：曼余目以流觀𠔃，",
                    "zhushu": "曼，猶曼曼，逺㒵。補曰：說文：曼，引也，音萬。"
                },
                {
                    "paragraph": "兾壹反之何時？",
                    "zhushu": "言已放逺，日以曼曼，周流觀視，意欲一還，知當何時也。"
                },
                {
                    "paragraph": "鳥飛反故郷𠔃，",
                    "zhushu": "思故巢也。補曰：淮南云：鳥飛反郷，狐死首丘，各哀其所生。"
                },
                {
                    "paragraph": "狐死必首丘。",
                    "zhushu": "念舊居也。補曰：記曰：樂，樂其所自生，禮不忘其本。古人有言曰：狐死正丘首。仁也。廣志曰：狐死首丘。豹死首山。"
                },
                {
                    "paragraph": "信非吾罪而棄逐𠔃，",
                    "zhushu": "我以忠信而獲過也。"
                },
                {
                    "paragraph": "何日夜而忘之？",
                    "zhushu": "晝夜念君，不逺離也。"
                },
                {
                    "paragraph": "抽思",
                    "zhushu": "此章言已所以多憂者，以君信䛕而自聖，眩於名實，昧於施報，已雖忠直，無所赴愬，故反復其詞，以泄憂思也。",
                    "type": 2
                },
                {
                    "paragraph": "心鬱鬱之憂思𠔃，",
                    "zhushu": "哀憤結縎，慮煩𡨚也。一無心字。"
                },
                {
                    "paragraph": "獨永歎乎増傷。",
                    "zhushu": "哀悲太息，損肺肝也。"
                },
                {
                    "paragraph": "思蹇産之不釋𠔃，",
                    "zhushu": "心中詰屈。如連環也。"
                },
                {
                    "paragraph": "曼遭夜之方長。",
                    "zhushu": "憂不能眠，時難曉也。"
                },
                {
                    "paragraph": "悲秋風之動容𠔃，",
                    "zhushu": "風爲政令。動，揺也。言風起而草木之𩔖揺動，君令下而百姓之化行也。一本云悲夫。補曰：九辯曰：悲哉！秋之爲氣也，蕭瑟𠔃，草木揺落而變衰。意與此同。"
                },
                {
                    "paragraph": "何回極之浮浮。",
                    "zhushu": "回，邪也。極，中也。浮浮，行㒵。懷王爲回邪之政，不合道中，則其化流行，羣下皆効也。補曰：極，至也。詩云：江漢浮浮。浮浮，水流㒵。此言回邪盛行，猶秋風之揺落萬物也。"
                },
                {
                    "paragraph": "數惟蓀之多怒𠔃，",
                    "zhushu": "數，紀也。蓀，香草也，以喻君。蓀，一作荃。補曰：數，所矩切，計也。惟，思也。言計思其君，多妄怒，無罪而受罰也。"
                },
                {
                    "paragraph": "傷余心之懮懮。",
                    "zhushu": "懮，痛㒵也。言己惟思君行，紀數其過，又多忿怒，無罪受罰，故我心懮懮而傷痛也。補曰：懮，音憂，說文云：愁也。"
                },
                {
                    "paragraph": "願揺起而橫奔𠔃，",
                    "zhushu": "言已見君妄怒，無辜而受罰，則欲揺動而奔走。"
                },
                {
                    "paragraph": "覽民尤以自鎭。",
                    "zhushu": "尤，過也。鎭，止也。言己覽觀衆民，多無過惡，而被刑罰，非獨己身，自鎭止而慰己也。補曰：鎭，音𤤽。"
                },
                {
                    "paragraph": "結微情以陳詞𠔃，",
                    "zhushu": "結續妙思，作辭賦也。"
                },
                {
                    "paragraph": "矯以遺夫美人。",
                    "zhushu": "舉與懷王，使覽照也。補曰：遺，去聲。"
                },
                {
                    "paragraph": "昔君與我誠言𠔃，",
                    "zhushu": "始君與已謀政務也。誠，一作成。"
                },
                {
                    "paragraph": "曰黃昏以爲期。",
                    "zhushu": "且待日𣳚間靜時也。補曰：淮南曰：薄于虞淵，是謂黃昏。黃昏，喻晚節也。戰國䇿云：行百里者，半於九十。此言末路之難。"
                },
                {
                    "paragraph": "𦍑中道而回畔𠔃，",
                    "zhushu": "信用䜛人，更狐疑也。"
                },
                {
                    "paragraph": "反旣有此他志。",
                    "zhushu": "謂已不忠，遂外䟽也。補曰：志，音之，叶韻。"
                },
                {
                    "paragraph": "憍吾以其美好𠔃，",
                    "zhushu": "握持寶玩，以侮余也。一無其字。補曰：此言懷王自矜伐也。憍，矜也。莊子曰：虚憍而恃氣。讀若驕。"
                },
                {
                    "paragraph": "覽余以其脩姱。",
                    "zhushu": "陳列好色，以示我也。覽，一作鑒，脩，一作修。補曰：姱，好也。亦有戸音。"
                },
                {
                    "paragraph": "與余言而不信𠔃，",
                    "zhushu": "外若親己，内懷詐也。一作途言。"
                },
                {
                    "paragraph": "蓋爲余而造怒。",
                    "zhushu": "責其非職，語橫暴也。蓋，一作盍。補曰：爲，去聲。"
                },
                {
                    "paragraph": "願承閒而自察𠔃，",
                    "zhushu": "思待清宴，自解說也。𥙷曰：閒，音閑。莊子曰：今日宴閒，察，明也。"
                },
                {
                    "paragraph": "心震悼而不敢。",
                    "zhushu": "志恐動悸。心中怛也。"
                },
                {
                    "paragraph": "悲夷猶而兾進𠔃，",
                    "zhushu": "意懷猶豫，幸擢拔也。"
                },
                {
                    "paragraph": "心怛傷之憺憺。",
                    "zhushu": "肝膽剖破，血凝滯也。補曰：怛，當割切，悲慘也。憺，談取切。安靜也。"
                },
                {
                    "paragraph": "兹歷情以陳辭𠔃，",
                    "zhushu": "發此憤思，列謀謨也。一作歷兹情。"
                },
                {
                    "paragraph": "蓀詳聾而不聞。",
                    "zhushu": "君耳不聽，若風過也。蓀，一作荃，詳，一作佯。補曰：詳，許也，與佯同。"
                },
                {
                    "paragraph": "固切人之不媚𠔃，",
                    "zhushu": "琢瑳羣佞，見憎惡也。"
                },
                {
                    "paragraph": "衆果以我爲患。",
                    "zhushu": "謟䛕，比己於劒戟也。補曰：患，音還。"
                },
                {
                    "paragraph": "初吾所陳之耿著𠔃，",
                    "zhushu": "論說政治，道明白也。補曰：耿，古逈切。"
                },
                {
                    "paragraph": "豈至今其庸亡。",
                    "zhushu": "文辭尚在，可求索也。一云豈不至今其庸止。"
                },
                {
                    "paragraph": "何毒藥之謇謇𠔃，",
                    "zhushu": "忠信不美，如毒藥也。一云何獨樂斯之謇謇𠔃。補曰：書曰：若藥不瞑眩，厥疾不瘳。傳曰：美疢不如惡石。"
                },
                {
                    "paragraph": "願蓀美之可完。",
                    "zhushu": "想君德化，可興復也。蓀，一作荃，完，一作光。"
                },
                {
                    "paragraph": "望三五以爲像𠔃，",
                    "zhushu": "三王、五伯，可脩法也。"
                },
                {
                    "paragraph": "指彭咸以爲儀。",
                    "zhushu": "先賢淸白，我式之也。"
                },
                {
                    "paragraph": "夫何極而不至𠔃，",
                    "zhushu": "盡心脩善，獲官爵也。補曰：此言以聖賢爲法，盡心行之，何逺而不至也。"
                },
                {
                    "paragraph": "故逺聞而難𧇾。",
                    "zhushu": "功名布流，長不滅也。"
                },
                {
                    "paragraph": "善不由外來𠔃，",
                    "zhushu": "才德仁義，從己出也。"
                },
                {
                    "paragraph": "名不可以虚作。",
                    "zhushu": "愚欲強智，不能及也。補曰：此言有實而後名從之。"
                },
                {
                    "paragraph": "孰無施而有報𠔃，",
                    "zhushu": "誰不自施德而蒙福？補曰：施，矢䜴切。"
                },
                {
                    "paragraph": "孰不實而有穫？",
                    "zhushu": "空穗滿田，無所得也。以言上不施惠，則下不竭其力；君不履信誠，則臣下僞惑也。穫，一作獲。"
                },
                {
                    "paragraph": "少歌曰：",
                    "zhushu": "小唫謳謡，以樂志也。少，一作小。補曰：少，矢照切。荀子曰：其小歌也。注云：此下一章，即其反辭，揔論前意，反覆說之也。此章有少歌，有倡，有亂。少歌之不足，則又發其意而爲倡。獨倡而無與和也，則揔理一賦之終，以爲亂辭云爾。"
                },
                {
                    "paragraph": "與美人抽怨𠔃，",
                    "zhushu": "爲君陳道，抜恨意也。"
                },
                {
                    "paragraph": "并日夜而無正。",
                    "zhushu": "君性不端，晝夜謬也。并，一作弃，一云并憾日夜無正。補曰：并，並也。馮衍賦云：并日夜而憂思。"
                },
                {
                    "paragraph": "憍吾以其美好𠔃，",
                    "zhushu": "示我爵位及財賄也。憍，一作驕。"
                },
                {
                    "paragraph": "敖朕辭而不聽。",
                    "zhushu": "慢我之言，而不采聽也。敖，一作謷，補曰：敖，倨也，與傲同。"
                },
                {
                    "paragraph": "倡曰：",
                    "zhushu": "起倡發聲，造新曲也。補曰：倡，與唱同。"
                },
                {
                    "paragraph": "有鳥自南𠔃，",
                    "zhushu": "屈原自喻，生楚國也。補曰：孔子曰：鳥則擇木，木豈能擇鳥？子思曰：君子猶鳥也，疑之則舉矣，色斯舉矣，翔而後集。故古人以自喻。"
                },
                {
                    "paragraph": "來集漢北。",
                    "zhushu": "雖易水土，志不革也。補曰：禹貢：嶓冡導𣻌，東流爲漢。周禮：荆州，其川江、漢。漢，楚水也。水經及山海經注云：漢水出隴西坻道縣嶓冢山，𥘉名𣻌水，東流至武都沮縣，始爲漢水。東南至葭萌，與羌水合，至江夏安陸縣，名沔水，故有漢沔之名。又東至竟陵，合滄浪之水。又東過三澨，水觸大别山，南入干江也。"
                },
                {
                    "paragraph": "好姱佳麗𠔃，",
                    "zhushu": "容㒵、 說美，有俊德也。"
                },
                {
                    "paragraph": "牉獨處此異域。",
                    "zhushu": "背離郷黨，居他邑也。牉，一作叛，一作㭊。補曰：牉，音泮，舊，音伴。"
                },
                {
                    "paragraph": "旣惸獨而不羣𠔃，",
                    "zhushu": "行與衆異，身孤特也。補曰：惸，渠榮切。無弟兄也。"
                },
                {
                    "paragraph": "又無良媒在其側。",
                    "zhushu": "左右嫉妬，莫衒鬻也。"
                },
                {
                    "paragraph": "道卓逺而日忘𠔃，",
                    "zhushu": "卓，一作逴。"
                },
                {
                    "paragraph": "願自申而不得。望北山而流涕𠔃，",
                    "zhushu": "瞻仰髙景，愁悲泣也。北山，一作南山。"
                },
                {
                    "paragraph": "臨流水而太息。",
                    "zhushu": "顧念舊故，思親戚也。流水，一作深水。"
                },
                {
                    "paragraph": "望孟夏之短夜𠔃，",
                    "zhushu": "四月之未隂，盡，極也。補曰：上云曼遭夜之方長，此云望孟夏之短夜者，秋夜方長，而夏夜最短，憂不能寐，兾夜短而易曉也。"
                },
                {
                    "paragraph": "何晦明之若歳。",
                    "zhushu": "憂不能寐，常𠋣立也。"
                },
                {
                    "paragraph": "惟郢路之遼逺𠔃，",
                    "zhushu": "隔以江湖，幽僻側也。"
                },
                {
                    "paragraph": "䰟一夕而九逝。",
                    "zhushu": "精䰟夜歸，幾滿十也。"
                },
                {
                    "paragraph": "曽不知路之曲直𠔃，",
                    "zhushu": "忽往忽來，行亟疾也。一本云：曽不知路之曲直𠔃，魂識路之營營。何靈魂之信直𠔃。南指月與列星，願徑逝而未得𠔃。人之心不與吾心同。"
                },
                {
                    "paragraph": "南指月與列星。",
                    "zhushu": "參差轉運，相遞代也。"
                },
                {
                    "paragraph": "願徑逝而未得𠔃，",
                    "zhushu": "意欲直還，君不納也。未，一作不。"
                },
                {
                    "paragraph": "䰟識路之營營。",
                    "zhushu": "精靈主行，往來數也。或曰：識路，知道路也。營，一作焭。補曰：詩注云：營營，往來，㒵焭。焭，憂也，音瓊。"
                },
                {
                    "paragraph": "何靈䰟之信直𠔃，",
                    "zhushu": "質性忠正，不枉曲也。"
                },
                {
                    "paragraph": "人之心不與吾心同。",
                    "zhushu": "我志清白，衆泥濁也。"
                },
                {
                    "paragraph": "理弱而媒不通𠔃，",
                    "zhushu": "知友劣弱，又鄙朴也。"
                },
                {
                    "paragraph": "尚不知余之從容。",
                    "zhushu": "未照我志之所欲也。補曰：言尚不知己志。况能召我也。"
                },
                {
                    "paragraph": "亂曰：長瀬湍流，泝江潭𠔃。",
                    "zhushu": "湍，亦瀬也。逆流而上曰泝。潭，淵也。楚人名淵曰潭。言已思得君命，縁湍瀬之流，上泝江淵而歸郢也。補曰：瀬，見九歌。說文：逆流而上曰泝。洄。泝，向也。水欲下，違之而上也。潭水出武陵。說楚人名深曰潭，徒含切，又音淫。"
                },
                {
                    "paragraph": "狂顧南行，聊以娛心𠔃。",
                    "zhushu": "狂，猶遽也。娱，樂也。君不肯還己，則復遽走南行，幽藏山谷，以娱己之本志也。一無聊字。"
                },
                {
                    "paragraph": "軫石崴嵬，蹇吾願𠔃。",
                    "zhushu": "軫，方也。故曰軫之方也，以象地。崴嵬、崔巍，髙㒵也。言雖放弃，執履忠信，志如方石，終不可轉，行度益髙，我常願之也。嵬，一作嵔。補曰：軫石，謂石之方者，如車軫耳。集韻：崴，音隈。嵬，吾回切。又崴，烏皆切。嵬，音懷。崴嵬，不平也。一曰：山形。崴，舊音委誰切，嵔音淮。"
                },
                {
                    "paragraph": "超回志度，行隱進𠔃。",
                    "zhushu": "超，越也。言己動履正直，超越回邪。志其法度，隱行忠信，日以進也。補曰：說文：隱，安也。"
                },
                {
                    "paragraph": "低佪夷猶，宿北姑𠔃。",
                    "zhushu": "夷猶，猶豫也。北姑，地名。言已所以低佪猶豫、宿北姑者，兾君覺寤而還己也。低，一作俳。"
                },
                {
                    "paragraph": "煩𡨚瞀容，實沛徂𠔃。",
                    "zhushu": "瞀，亂也。實，是也。徂，去也。言已憂愁，思念煩𡨚，容㒵憤亂，誠欲隨水沛然而流去也。補曰：瞀，音茂。"
                },
                {
                    "paragraph": "愁歎苦神，靈遥思𠔃。",
                    "zhushu": "愁歎苦神者，思舊郷而神勞也。靈遥思者，神逺憂也。"
                },
                {
                    "paragraph": "路逺處幽，又無行媒𠔃。",
                    "zhushu": "路逺處幽者，道逺處僻也。無行媒者，無紹介也。"
                },
                {
                    "paragraph": "道思作頌，聊以自救𠔃。",
                    "zhushu": "一無以字。"
                },
                {
                    "paragraph": "憂心不遂，斯言誰告𠔃。",
                    "zhushu": "道思者，中道作頌，以舒怫鬱之念，救傷懷之思也。憂心不遂，不逹也。誰告者，無所告愬也。"
                },
                {
                    "paragraph": "懷沙",
                    "zhushu": "此章言已雖放逐，不以窮困易其行。小人蔽賢，羣起而攻之，舉丗之人，無知我者，思古人而不得見，伏節死義而已。太史公曰：乃作懷沙之賦。遂自投汨羅以死。原所以死，見於此賦，故太史公獨載之。",
                    "type": 2
                },
                {
                    "paragraph": "滔滔孟夏𠔃，",
                    "zhushu": "滔滔，盛陽㒵也。史記作陶陶。補曰：說文：滔，水漫漫大㒵，他刀切。又，滔，聚也，音陶。前云方仲春而東遷，此云滔滔孟夏者，屈原以仲春去國，以孟夏徂南土也。"
                },
                {
                    "paragraph": "草木莽莽。",
                    "zhushu": "言孟夏四月，純陽用事，煦成萬物，草木之𩔖，莫不莽莽盛茂。自傷不蒙君惠，而獨放弃，曽不若草木也。補曰：莽，莫補切。"
                },
                {
                    "paragraph": "傷懷永哀𠔃，",
                    "zhushu": "懷，思也。永，長也。"
                },
                {
                    "paragraph": "汩徂南土。",
                    "zhushu": "汨，行㒵。徂，往也。言已見草木盛長，而己獨汨然放流，往居江南之土，僻逺之處，故心傷而長悲思也。土，一作去。補曰：汨，越筆切，見騷經。"
                },
                {
                    "paragraph": "眴𠔃杳杳，",
                    "zhushu": "眴，視㒵也。杳杳，深𡨋㒵也。史記作窈窈。補曰：眴與瞬同。說文云：開闔目數揺也。"
                },
                {
                    "paragraph": "孔靜幽黙。",
                    "zhushu": "孔，甚也。詩曰：亦孔之將。黙黙，無聲也。言江南山髙澤深，視之𡨋𡨋，野甚清淨，漠無人聲。一云孔靜𠔃。史記黙作墨。"
                },
                {
                    "paragraph": "鬱結紆軫𠔃，",
                    "zhushu": "紆，屈也。軫，痛也。史記紆作𡨚。"
                },
                {
                    "paragraph": "離慜而長鞠。",
                    "zhushu": "慜，痛也。鞠，窮也。言已愁思，心中鬱結，紆屈而痛，身遭疾病，長窮困，若恐不能自全也。史記慜作𢚓，而作之。補曰：離，遭也。慜，與𢚓同。"
                },
                {
                    "paragraph": "撫情効志𠔃，",
                    "zhushu": "撫，循也。効猶覈也。"
                },
                {
                    "paragraph": "𡨚屈而自抑。",
                    "zhushu": "抑，按也。言己身多病長窮，恐遂巓沛，撫己情意，而考覈心志，無有過失，則屈志自抑，而不懼也。史記云：俛詘以自抑。"
                },
                {
                    "paragraph": "刓方以爲圜𠔃，",
                    "zhushu": "刓，削。補曰：刓，吾官切，圎，削也。"
                },
                {
                    "paragraph": "常度未替。",
                    "zhushu": "度，法也。替，廢也。言人刓削方木，欲以爲圜，其常法度尚未廢也。以言讒人𧮂逐放己，欲使改行，亦終守正而不易也。"
                },
                {
                    "paragraph": "易初本迪𠔃，",
                    "zhushu": "史記迪作由，一無初字。"
                },
                {
                    "paragraph": "君子所鄙。",
                    "zhushu": "鄙，恥也。言人遭丗遇，變易初行，逺離常道，賢人君子之所恥，不忍爲也。"
                },
                {
                    "paragraph": "章畫志墨𠔃，",
                    "zhushu": "章，明也。志，念也。史記志作職。補曰：畫，音獲。"
                },
                {
                    "paragraph": "前圖未改。",
                    "zhushu": "圖，法也。改，易也。言工明於所畫，念其繩墨，修前人之法，不易其道，則曲木直而惡木好也。以言人遵先聖之法度，修其仁義，不易其行，則德譽興而榮名立也。史記圖作度。"
                },
                {
                    "paragraph": "内厚質正𠔃，",
                    "zhushu": "史記作内直質重𠔃。"
                },
                {
                    "paragraph": "大人所盛。",
                    "zhushu": "言人質性敦厚，心志正直，行無過失，則大人君子所盛美也。"
                },
                {
                    "paragraph": "巧倕不斲𠔃，",
                    "zhushu": "倕，堯巧工也。斲，斫也。史記作巧匠。斲，一作劉，一作斷。𥙷曰：倕，音垂。書曰：垂汝共工。莊子曰：工倕旋而蓋規矩。淮南曰：周鼎著倕，使銜其指。說文云：斲，斫也。劉，殺也。作斲者是。"
                },
                {
                    "paragraph": "孰察其撥正。",
                    "zhushu": "察，知也。撥，治也。言倕不以斤斧斲斫，則曲木不治，誰知其工巧者乎？以言君子不居爵位，衆亦莫知其賢能也。史記作揆正。補曰：說文曰：撥，治也，北未切。揆，度也。"
                },
                {
                    "paragraph": "𤣥文處幽𠔃，",
                    "zhushu": "玄，墨也。幽，𡨋也。史記作幽處。"
                },
                {
                    "paragraph": "矇瞍謂之不章。",
                    "zhushu": "矇，盲者也。詩云：矇瞍奏工。章，明也。言孫玄墨之文，居於幽𡨋之處，則矇瞍之徒以爲不明也。言持賢知之士，居於山谷，則衆愚以爲不賢也。瞍，一作𥈟，史記無瞍字，補曰：有眸子而無見曰矇，無眸子曰瞍。"
                },
                {
                    "paragraph": "離婁微睇𠔃，",
                    "zhushu": "離婁，古明目者也。孟子曰：離婁之明，睇，眄之也。補曰：淮南曰：離朱之明，即離婁也。黃帝時人，明目能見百歩之外。秋豪之未。睇，音弟。說文曰：目小視也。南楚謂眄曰睇。"
                },
                {
                    "paragraph": "瞽以爲無明。",
                    "zhushu": "瞽。盲者也。詩云：有瞽有瞽。言離婁明目，無所不見，微有所眄。盲人輕之，以爲無明也。言賢者遭困厄。俗人侮之，以爲癡也。補曰：說文：瞽，目但有狀也。"
                },
                {
                    "paragraph": "變白以爲黒𠔃，",
                    "zhushu": "丗，以濁爲淸也。史記以作而。"
                },
                {
                    "paragraph": "倒上以爲下。",
                    "zhushu": "俗人以愚爲賢也。補曰：下，音戸。"
                },
                {
                    "paragraph": "鳳皇在笯𠔃，",
                    "zhushu": "笯，籠落也。徐廣曰：笯，一作郊。補曰：笯，音暮，釋文：音奴，又女家切。說文曰：籠也。南楚謂之笯。"
                },
                {
                    "paragraph": "鷄鶩翔舞。",
                    "zhushu": "言聖人困厄，小人得志也。史記鶩作雉。補曰：鶩，鳬屬，音木。"
                },
                {
                    "paragraph": "同糅玉石𠔃，",
                    "zhushu": "賢愚雜厠。補曰：糅，雜也，女救切。"
                },
                {
                    "paragraph": "一槩而相量。",
                    "zhushu": "忠佞不異。補曰：槩，平斗斛木，古代切。"
                },
                {
                    "paragraph": "夫惟黨人鄙固𠔃，",
                    "zhushu": "楚俗狹陋，鄙，一作交。史記云：夫黨人之鄙妬𠔃。"
                },
                {
                    "paragraph": "羌不知余之所臧。",
                    "zhushu": "莫照我之善意也。史記云：羌不知吾所臧。"
                },
                {
                    "paragraph": "任重載盛𠔃，",
                    "zhushu": "補曰：盛，多也。言所任者重，所載者多也。重，直用切。"
                },
                {
                    "paragraph": "䧟滯而不濟。",
                    "zhushu": "䧟，没也。濟，成也。言己才力盛壯，可任重載，而身放弃，䧟没沉滯，不得成其夲志。"
                },
                {
                    "paragraph": "懷瑾握瑜𠔃，",
                    "zhushu": "在衣爲懷，在手爲握。瑾、瑜，美王也。補曰：傳云：鍾山之玉，瑾、瑜爲良。瑾，音僅，瑜，音逾。"
                },
                {
                    "paragraph": "窮不知所示。",
                    "zhushu": "示，語也。言己懷持美玉之德，遭丗闇惑，不别善惡，抱寳窮困，而無所語也。史記云：窮不得余所示。"
                },
                {
                    "paragraph": "邑犬之羣吠𠔃，吠所怪也。",
                    "zhushu": "言邑里之犬，羣而吠者，怪非常之人而噪之也。以言俗人羣聚毀賢智者，亦以其行度異，故羣而謗之也。一云邑犬群𠔃，吠所怪也，史記無之字，一本此句與下文無也字。"
                },
                {
                    "paragraph": "非俊疑傑𠔃，",
                    "zhushu": "千人才爲俊，一國髙爲傑也。史記云：誹駿疑桀。補曰：淮南云：知過萬人謂之英，千人謂之俊，百人謂之豪，十人謂之傑。"
                },
                {
                    "paragraph": "固庸態也。",
                    "zhushu": "庸，厮賤之人也。言衆人所謗，非傑異之士，斯庸夫惡態之人也。何者？德髙者不合於衆，行異者不合於俗，故爲犬之所吠，衆人之所訕也。"
                },
                {
                    "paragraph": "文質䟽内𠔃，",
                    "zhushu": "史記䟽作踈。補曰：内，舊音訥。䟽，䟽通也。訥，木訥也。釋文：内，如字。"
                },
                {
                    "paragraph": "衆不知余之異采。",
                    "zhushu": "采，文采也。言已能文能質，内以䟽逹，衆人不知我有異藝之文采也。史記余作吾。徐廣曰：異，一作奥。"
                },
                {
                    "paragraph": "材朴委積𠔃，",
                    "zhushu": "條直爲材，壯大爲朴。壯，一作庬。史記朴作樸。積，一作質。補曰：說文云：朴，木皮也。樸，木素也。"
                },
                {
                    "paragraph": "莫知余之所有。",
                    "zhushu": "言材木委積，非魯班則不能别其好醜；國民衆多，非明君則不知我之能也。"
                },
                {
                    "paragraph": "重仁襲義𠔃，",
                    "zhushu": "重累也。襲，及也。補曰：淮南云：聖人重仁襲恩。注云：襲，亦重累。"
                },
                {
                    "paragraph": "謹厚以爲豐。",
                    "zhushu": "謹，善也。豐，大也。言衆人雖不知己，猶復重累仁德，及與禮義，修行謹善，以自廣大也。"
                },
                {
                    "paragraph": "重華不可𨔺𠔃，",
                    "zhushu": "𨔺，逢，一作遌，史記作悟。補曰：𨔺，遌，當作遻，音忤，與迕同。列子遻物而不慴是也。釋文：遌，五各切。心不欲見而見曰遌，於義頗迃。"
                },
                {
                    "paragraph": "孰知余之從容。",
                    "zhushu": "從容，舉動也。言聖辟重華，不可逢遇，誰得知我舉動，欲行忠信也。"
                },
                {
                    "paragraph": "古固有不並𠔃，",
                    "zhushu": "並，俱。補曰：此言聖賢有不並時而生者。故重華不可𨔺。湯禹不可慕也。"
                },
                {
                    "paragraph": "豈知其何故？",
                    "zhushu": "言往古之丗，忠佞之臣，不可俱並事君，必相剋害，故曰豈知其何故。一本此與下句末皆有也字，史記云：豈知其故也。"
                },
                {
                    "paragraph": "湯禹乆逺𠔃，邈而不可慕。",
                    "zhushu": "慕，思也。言殷湯、夏禹聖德之君，明於知人，然去乆逺，不可思慕而得事之也。史記云：邈不可慕也。"
                },
                {
                    "paragraph": "懲連改忿𠔃，",
                    "zhushu": "懲，止也。忿，恨也。史記連作違。"
                },
                {
                    "paragraph": "抑心而自強。",
                    "zhushu": "抑，按也。言已知禹、湯不可得，則止已留連之心，改其忿恨，按慰已心，以自強勉也。強，史記作彊，補曰：強，巨兩切。"
                },
                {
                    "paragraph": "離慜而不遷𠔃，",
                    "zhushu": "慜，病也。遷，徙也。慜，史記作涽，一作閔。"
                },
                {
                    "paragraph": "願志之有像。",
                    "zhushu": "像，法也。言已自勉修善，身雖遭病，心終不徙，願志行流於後丗，爲人法也。史記像作象。"
                },
                {
                    "paragraph": "進路北次𠔃，",
                    "zhushu": "路，道也。次，舎也。"
                },
                {
                    "paragraph": "日昧昧其將暮。",
                    "zhushu": "昧，𡨋也。言已思念楚國，願得君命，進道北行，以次舎止，兾遂還歸，日又將暮，不可去也。"
                },
                {
                    "paragraph": "舒憂娱哀𠔃，",
                    "zhushu": "娱，樂。史記云：含憂虞哀。"
                },
                {
                    "paragraph": "限之以大故。",
                    "zhushu": "限，度也。大故，死亡也。言已自知不遇，聊作詞賦，以舒展憂思，樂已悲愁，自度以死亡而已，終無它志也。𥙷曰：孟子云：今也不幸，至於大故。"
                },
                {
                    "paragraph": "亂曰：浩浩沅湘，",
                    "zhushu": "史記此句末至明告君子，並有𠔃字。"
                },
                {
                    "paragraph": "分流汩𠔃。",
                    "zhushu": "浩浩，廣大㒵也。汨，流也。言浩浩廣大乎沅、相之水，分汨而流，將歸乎海，傷己放弃，獨無所歸也。分，一作汾。補曰：汨，音骨者，水聲也。音鶻者，涌波也。莊子曰：與汨俱出。郭象云：洄伏而涌出者，汨也。"
                },
                {
                    "paragraph": "脩路幽蔽，道逺忽𠔃。",
                    "zhushu": "脩，長也。言已雖在湖澤之中，幽深蔽闇，道路甚逺，且乆長也。史記蔽作拂。自道逺忽𠔃以下，有曽唫𢘆悲𠔃，永歎慨𠔃，丗旣莫吾知𠔃，人心不可謂𠔃四句。"
                },
                {
                    "paragraph": "懷質抱情，",
                    "zhushu": "史記云：懷情抱質。"
                },
                {
                    "paragraph": "獨無匹𠔃。",
                    "zhushu": "匹，𩀱也。言己懷敦篤之質，抱忠信之情，不與衆同，故孤焭獨行，無有𩀱匹也。匹，俗作疋。"
                },
                {
                    "paragraph": "伯樂旣没，𩦸焉程𠔃。",
                    "zhushu": "伯樂，善相馬也。程，量也。言騏𩦸不遇伯樂，則無所程量其才力也。以言賢臣不遇明君，則無所施其智能也。史記没作殁，焉上有將字。補曰：戰國䇿云：昔騏𩦸駕鹽車，上吴坂，遷延負轅而不能進，遭伯樂，仰而鳴之，知伯樂之知己也。淮南子曰：造父不能爲伯樂。注云：伯樂善相馬，事秦繆公。又王逸云：孫陽，伯樂姓名。而張晏云：王良字伯樂。非也。王良善馭。事趙簡子。"
                },
                {
                    "paragraph": "萬民之生，各有所錯𠔃。",
                    "zhushu": "錯，安也。言萬民禀受天命，生而各有所錯安，其志或安於忠信，或安於詐僞，其性不同也。一云民生有命，史記民作人，一云：民生禀命。"
                },
                {
                    "paragraph": "定心廣志，余何畏懼𠔃。",
                    "zhushu": "言己旣安於忠信，廣我志意，當復何懼乎？威不能動，法不能恐也。"
                },
                {
                    "paragraph": "曽傷爰哀，永歎喟𠔃。",
                    "zhushu": "爰，於也。喟，息也。言己所以心中重傷，於是歎息，自恨懷道不得施用也。曽，一作増，補曰：曽，音増。喟，丘愧切。"
                },
                {
                    "paragraph": "世溷濁莫吾知，人心不可謂𠔃。",
                    "zhushu": "謂，猶說也。言己遭遇亂丗，衆人不知我賢，亦不可戸告人說。一云：念不可謂𠔃。史記云：世溷不吾知，心不可謂𠔃。一云：世溷莫知，不可謂𠔃。"
                },
                {
                    "paragraph": "知死不可讓，願勿愛𠔃。",
                    "zhushu": "讓，辭也。言人知命將終，可以建忠伏節死義，願勿辭讓，而自愛惜之也。補曰：屈子以爲知死之不可讓，則捨生而取義可也。所惡有甚於死者，豈復愛七尺之軀哉？"
                },
                {
                    "paragraph": "明告君子，吾將以爲𩔖𠔃。",
                    "zhushu": "告，語也。𩔖，法也。詩云：永錫爾𩔖。言己將執忠死節，故以此明白告諸君子，冝以我爲法度。一本明下有以字。"
                },
                {
                    "paragraph": "思美人",
                    "zhushu": "此章言已思念其君，不能自逹，然反觀初志，不可變易，益自修𩛙，死而後已也。",
                    "type": 2
                },
                {
                    "paragraph": "思美人𠔃，",
                    "zhushu": "言已憂思，念懷王也。"
                },
                {
                    "paragraph": "擥涕而竚眙。",
                    "zhushu": "竚立悲哀，涕交橫也。補曰：擥，猶𢪛也。竚，直吕切。乆，立也。眙，直視也，丑吏切。文選注云：佇眙，立視也。今市聚人謂之立眙。"
                },
                {
                    "paragraph": "媒絶路阻𠔃，",
                    "zhushu": "良友隔絕，道壞崩也。一云媒絶而道路阻，文苑作路絶而媒阻。"
                },
                {
                    "paragraph": "言不可結而詒。",
                    "zhushu": "祕密之語，難傳誦也。一無而字。"
                },
                {
                    "paragraph": "蹇蹇之煩𡨚𠔃，",
                    "zhushu": "忠謀盤紆，氣盈胷也。𡨚，一作惋。補曰：易曰：玊臣蹇蹇。"
                },
                {
                    "paragraph": "䧟滯而不發。",
                    "zhushu": "含辭鬱結，不得揚也。䧟，一作滔。補曰：懷沙云：䧟滯而不濟。"
                },
                {
                    "paragraph": "申旦以舒中情𠔃，",
                    "zhushu": "誠欲日日陳已心也。以，一作不。補曰：九辯云：申旦而不寐。五臣云：申，至也。"
                },
                {
                    "paragraph": "志沈菀而莫逹。",
                    "zhushu": "思念沈積，不得通也。一無志字，補曰：菀，音鬱，積也。"
                },
                {
                    "paragraph": "願寄言於浮雲𠔃，",
                    "zhushu": "思託要謀於神靈也。"
                },
                {
                    "paragraph": "遇豐隆而不將。",
                    "zhushu": "雲師俓遊，不我聽也。"
                },
                {
                    "paragraph": "因歸鳥而致辭𠔃，",
                    "zhushu": "思附鴻鴈，逹中情也。"
                },
                {
                    "paragraph": "羌宿髙而難當。",
                    "zhushu": "飛集山林，道徑異也。一云羌迅髙而難寓。補曰：當，值也。"
                },
                {
                    "paragraph": "髙辛之靈盛𠔃，",
                    "zhushu": "帝嚳之德，茂神靈也。盛，一作晟，一作威。補曰：史記：帝嚳髙辛者，黃帝之曽孫，生而神靈，自言其名。張晏曰：髙辛，所興之地名也。"
                },
                {
                    "paragraph": "遭玄鳥而致詒。",
                    "zhushu": "嚳妃吞燕卵以生契也。言殷契合神靈之祥知而生，於是性有賢仁，爲堯三公。屈原亦得天地正氣而生，自傷不遭聖主，而遇亂世也。"
                },
                {
                    "paragraph": "欲變節以從俗𠔃，",
                    "zhushu": "念改忠直，隨讒佞也。"
                },
                {
                    "paragraph": "媿易初而屈志。",
                    "zhushu": "慙恥夲行，中回傾也。補曰：媿，與傀同。志，音之，叶韻。"
                },
                {
                    "paragraph": "獨歷年而離𢚓𠔃，",
                    "zhushu": "脩德累歳，身疲病也。"
                },
                {
                    "paragraph": "羌𠗦心猶未化。",
                    "zhushu": "憤懣守節，不易性也。補曰：𠗦，與慿同。"
                },
                {
                    "paragraph": "寧隱閔而壽考𠔃，",
                    "zhushu": "懷智佯愚，終年命也。"
                },
                {
                    "paragraph": "何變易之可爲。",
                    "zhushu": "心不改更，死忠正也。一云何變初而可爲。"
                },
                {
                    "paragraph": "知前轍之不遂𠔃，",
                    "zhushu": "比干、子胥。蒙禍患也。轍，一作道。"
                },
                {
                    "paragraph": "未改此度。",
                    "zhushu": "執心不回，志彌固也。"
                },
                {
                    "paragraph": "車旣覆而馬顚𠔃，",
                    "zhushu": "君國傾側，任小人也。車以喻君，馬以喻臣。言車覆者，君國危也；馬顚仆者，所任非人。"
                },
                {
                    "paragraph": "蹇獨懷此異路。",
                    "zhushu": "遭逢艱難，思忠臣也。"
                },
                {
                    "paragraph": "勒騏𩦸而更駕𠔃，",
                    "zhushu": "舉用才德，任俊賢也。"
                },
                {
                    "paragraph": "造父爲我操之。",
                    "zhushu": "御民以道，須明君也。補曰：史記：秦之先造父，以善御幸於周繆王，得𩦸、温驪、驊騮、騄耳之駟，西巡狩。父，音甫。操，七刀切。"
                },
                {
                    "paragraph": "遷逡次而勿驅𠔃，",
                    "zhushu": "使臣以禮，得中和也。補曰：遷逡，猶逡巡，行不進㒵。再宿爲信，過信爲次。說文曰：次，不前也。逡，七旬切。"
                },
                {
                    "paragraph": "聊假日以須峕。",
                    "zhushu": "㫷月考功，知德化也。補曰：假日，見騷經。須，待也。峕，古時字。"
                },
                {
                    "paragraph": "指嶓冢之西隈𠔃，",
                    "zhushu": "澤流山野，被流沙也。嶓冢，山名。尚書：嶓冢導𣻌。隈，一作隅。補曰：嶓，音波。禹貢：導嶓冢至于荆山。注云：嶓冢在梁州。指嶓冢之西隈，言日薄於西山也。"
                },
                {
                    "paragraph": "與纁黃以爲期。",
                    "zhushu": "待間靜時，與賢謀也。纁黃，盖黃昏時也。纁，一作曛。𥙷曰：纁，淺絳也。其爲色黃而兼赤。曛，日入餘光，並音薰。"
                },
                {
                    "paragraph": "開春發歳𠔃，",
                    "zhushu": "承陽施惠，養百姓也。"
                },
                {
                    "paragraph": "白日出之悠悠。",
                    "zhushu": "君政温仁，體光明也。"
                },
                {
                    "paragraph": "吾將蕩志而愉樂𠔃，",
                    "zhushu": "滌我憂愁。弘佚豫也。捋，一作且，補曰：愉，音逾。"
                },
                {
                    "paragraph": "遵江夏以娱憂。",
                    "zhushu": "循兩水涯，以娱志也。"
                },
                {
                    "paragraph": "擥大薄之芳茞𠔃，",
                    "zhushu": "欲援芳茞以爲佩也。擥，一作檻，茞，一作芷。補曰：薄，叢薄也。"
                },
                {
                    "paragraph": "搴長洲之宿莽。",
                    "zhushu": "采取香草，用飾巳也。楚人名冬生草曰宿莽。"
                },
                {
                    "paragraph": "惜吾不及古人𠔃，",
                    "zhushu": "生後殷湯、周文王也。惜，一作然，一云古之人。"
                },
                {
                    "paragraph": "吾誰與玩此芳草。",
                    "zhushu": "誰與竭節，盡忠厚也。此，一作斯。補曰：玩，五換切，說文：弄也。"
                },
                {
                    "paragraph": "解萹薄與雜菜𠔃，",
                    "zhushu": "萹，萹畜也。雜菜，雜香之菜。補曰：萹，音匾。爾雅曰：竹，萹蓄。注云：似小䔧，赤莖節，好生道旁。本草云：亦呼爲萹竹。萹薄，謂萹蓄之成叢者。按萹蓄、雜菜，皆非芳艸。此言解去萹菜而備芳茞，宿莽以爲交佩也。"
                },
                {
                    "paragraph": "備以爲交佩。",
                    "zhushu": "交，合也。言已解折萹蓄，雜以香菜，合而佩之，言修飾彌盛也。備，一作脩。"
                },
                {
                    "paragraph": "佩𦆯紛以繚轉𠔃，",
                    "zhushu": "德行純美，能絶異也。以，一作其。補曰：𦆯，匹賔切。繚，音了，繚，繞也。"
                },
                {
                    "paragraph": "遂萎絶而離異。",
                    "zhushu": "終以放斥而見疑也。補曰：萎，於危切。"
                },
                {
                    "paragraph": "吾且儃佪以娱憂𠔃，",
                    "zhushu": "聊且遊戲，樂所志也。憻佪，一作徘徊。"
                },
                {
                    "paragraph": "觀南人之變態。",
                    "zhushu": "覽察楚俗，化改易也。"
                },
                {
                    "paragraph": "竊快在中心𠔃，",
                    "zhushu": "私懷僥倖，而欣喜也。一無在字，一云吾竊快在其中心𠔃。一無吾字。"
                },
                {
                    "paragraph": "揚厥慿而不竢。",
                    "zhushu": "思舒憤懣，無所待也。"
                },
                {
                    "paragraph": "芳與澤其雜糅𠔃，",
                    "zhushu": "正直温仁，德茂盛也。"
                },
                {
                    "paragraph": "羌芳華自中出。",
                    "zhushu": "生含天姿，不外受也。補曰：出，尺𩔖切。自中而外也。"
                },
                {
                    "paragraph": "紛郁郁其逺承𠔃，",
                    "zhushu": "法度文辭，行四海也。一云：行度文辭，流四海也。承，一作蒸。補曰：說文：郁，有章也。承，奉也。"
                },
                {
                    "paragraph": "滿内而外揚。",
                    "zhushu": "修善於身，名譽起也。"
                },
                {
                    "paragraph": "情與質信可保𠔃，",
                    "zhushu": "言行相副，無表裏也。"
                },
                {
                    "paragraph": "羌居蔽而聞章。",
                    "zhushu": "雖在山澤，名宣布也。居，一作重，一云：居重蔽而聞章。"
                },
                {
                    "paragraph": "令薜荔以爲理𠔃，",
                    "zhushu": "意欲升髙，事貴戚也。以，一作而。"
                },
                {
                    "paragraph": "憚舉趾而縁木。",
                    "zhushu": "憚，難也。誠難抗足。屈踡跼也。"
                },
                {
                    "paragraph": "因芙蓉而爲媒𠔃，",
                    "zhushu": "意欲下求，從風俗也。因，一作用。"
                },
                {
                    "paragraph": "憚蹇裳而濡足。",
                    "zhushu": "又恐汗浞，被垢濁也。補曰：莊子曰：蹇裳躩歩。蹇，起䖍切。蓋讀若褰，謂摳衣也。足，一作之。"
                },
                {
                    "paragraph": "登髙吾不說𠔃，",
                    "zhushu": "事上得位，我不好也。"
                },
                {
                    "paragraph": "入下吾不能。",
                    "zhushu": "隨俗顯榮，非所樂也。"
                },
                {
                    "paragraph": "固朕形之不服𠔃，",
                    "zhushu": "我性婞直，不曲撓也。"
                },
                {
                    "paragraph": "然容與而狐疑。",
                    "zhushu": "俳佪進退，觀衆意也。"
                },
                {
                    "paragraph": "廣遂前畫𠔃，",
                    "zhushu": "恢廓仁義，弘聖道也。補曰：畫，音獲，計䇿也。"
                },
                {
                    "paragraph": "未改此度也。",
                    "zhushu": "心終不變，内自守也。一無也字。補曰：度，徒故切。"
                },
                {
                    "paragraph": "命則處幽吾將罷𠔃，",
                    "zhushu": "受禄當窮，身勞苦也。一無則字，補曰：罷，讀若疲。"
                },
                {
                    "paragraph": "願及白日之未暮。",
                    "zhushu": "思得進用，先年老也。一本句未有也字。"
                },
                {
                    "paragraph": "獨焭焭而南行𠔃，思彭咸之故也。惜往日",
                    "zhushu": "此章言已初見信任，楚國幾於治矣。而懷王不知君子小人之情狀，以忠爲邪，以僣爲信，卒見放逐，無以自明也。",
                    "type": 2
                },
                {
                    "paragraph": "惜往日之曽信𠔃，",
                    "zhushu": "先時見任，身親近也。補曰：史記云：原愽聞強志，明於治亂，𡢃於辭令。入則與王圖議國事，以出號令；出則接遇賔客，應對諸侯。王甚任之。"
                },
                {
                    "paragraph": "受命詔以昭詩。",
                    "zhushu": "君告屈原，明典文也。詩，一作時。補曰：國語曰：莊王使士亹傳太子箴，問於甲叔時。叔時曰：敎之詩，而爲之導廣顯德，以耀明其志。"
                },
                {
                    "paragraph": "奉先功以照下𠔃，",
                    "zhushu": "承宣祖業，以示民也。"
                },
                {
                    "paragraph": "明法度之嫌疑。",
                    "zhushu": "草創憲度。定衆難也。補曰：史記云：懷王使屈原造爲憲令。屬草藁末定。上官大夫見而欲奪之。屈平不與。因讒之曰：王使屈平爲令。衆莫不知。毎一令出。平伐其功。曰：非我莫能爲也。王怒而䟽屈平。"
                },
                {
                    "paragraph": "國冨強而法立𠔃，",
                    "zhushu": "楚以熾盛，無盜姦也。"
                },
                {
                    "paragraph": "屬貞臣而日娭。",
                    "zhushu": "委政忠良，而遊息也。補曰：屬，音燭，付也。娭，音嬉，戲也。一作娱，非是。"
                },
                {
                    "paragraph": "秘密事之載心𠔃，",
                    "zhushu": "天災地變，乃存念也。秘，一作移。"
                },
                {
                    "paragraph": "雖過失猶弗治。",
                    "zhushu": "臣有過差，赦貰寛也。弗，一作不。𥙷曰：治，音持。"
                },
                {
                    "paragraph": "心純庬而不泄𠔃，",
                    "zhushu": "素性敦厚，愼，語言也。泄，一作貰。補曰：庬，厚也，莫江切。泄，漏也，音薛。"
                },
                {
                    "paragraph": "遭讒人而嫉之。",
                    "zhushu": "遭退靳尚及上官也。嫉之，一作佞嫉。"
                },
                {
                    "paragraph": "君舍怒而待臣𠔃，",
                    "zhushu": "上懷忿恚，欲刑殘也。"
                },
                {
                    "paragraph": "不淸澈其然否。",
                    "zhushu": "内弗省察，其侵𡨚也。澈，一作徴。補曰：澈，音轍，徴，音澄。"
                },
                {
                    "paragraph": "蔽晦君之聦明𠔃，",
                    "zhushu": "專擅威恩，握主權也。"
                },
                {
                    "paragraph": "虚惑誤又以欺。",
                    "zhushu": "欺罔戲弄，若轉丸也。一云：惑虚言，又以欺。"
                },
                {
                    "paragraph": "弗參驗以考實𠔃，",
                    "zhushu": "不審窮覈，其端原也。"
                },
                {
                    "paragraph": "逺遷臣而弗思。",
                    "zhushu": "放逐徙我，不肯還也。"
                },
                {
                    "paragraph": "信讒䛕之溷濁𠔃，",
                    "zhushu": "聽用邪僞，自亂惑也。溷濁，一作浮說。"
                },
                {
                    "paragraph": "盛氣志而過之。",
                    "zhushu": "呵罵遷怒，妄誅戮也。盛，古作晠。補曰：漢書曰：聞將軍有意督過之。"
                },
                {
                    "paragraph": "何貞臣之無辠𠔃，",
                    "zhushu": "忠正之行，少愆忒也。辠，一作罪。"
                },
                {
                    "paragraph": "被離謗而見尤。",
                    "zhushu": "虚蒙誹訕，獲過愆也。離，一作讟。"
                },
                {
                    "paragraph": "慙光景之誠信𠔃，",
                    "zhushu": "質性謹厚。㒵，純慤也。𥙷曰：說又云：景，光也。此言己誠信甚著，小人所慙也。"
                },
                {
                    "paragraph": "身幽隱而備之。",
                    "zhushu": "雖處草野，行彌篤也。補曰：此言身被放棄，多讒謗也。"
                },
                {
                    "paragraph": "臨沅湘之𤣥淵𠔃，",
                    "zhushu": "觀視流水，心悲惻也。沅，一作江。"
                },
                {
                    "paragraph": "遂自忍而沈流。",
                    "zhushu": "遂赴深水，自害賊也。遂，一作不。"
                },
                {
                    "paragraph": "卒沒身而絶名𠔃，",
                    "zhushu": "姓字斷絶，形體没也。一云：名字斷絶，形朽腐也。没身，一作沈身。"
                },
                {
                    "paragraph": "惜壅君之不昭。",
                    "zhushu": "懷王壅蔽，不覺悟也。古本壅皆作廱。"
                },
                {
                    "paragraph": "君無度而弗察𠔃，",
                    "zhushu": "上無撿押。以知下也。補曰：撿押，隱括也。押，音押。"
                },
                {
                    "paragraph": "使芳草爲藪幽。",
                    "zhushu": "賢人放竄，弃草野也。補曰：說文：藪，大澤也。"
                },
                {
                    "paragraph": "焉舒情而抽信𠔃，",
                    "zhushu": "安所展思，抜愁苦也。"
                },
                {
                    "paragraph": "恬死亡而不聊。",
                    "zhushu": "忍不貪生，而顧老也。補曰：恬，安也。言安於死亡，不苟生也。"
                },
                {
                    "paragraph": "獨鄣壅而蔽隱𠔃，",
                    "zhushu": "逺放隔塞，在裔土也。鄣，一作彰，音如鄣。壅，一作雍。"
                },
                {
                    "paragraph": "使貞臣爲無由。",
                    "zhushu": "欲竭忠節，靡其道也。爲，一作而。"
                },
                {
                    "paragraph": "聞百里之爲虜𠔃，",
                    "zhushu": "補曰：晉獻公虜虞君與其大夫百里傒，以百里傒爲秦繆公夫人媵。百里傒亡秦走宛，楚鄙人執之。繆公聞百里傒賢，以五羖羊皮贖之，釋其囚，與語國事。繆公大說，授之國政，號曰五羖大夫。孟子曰：百里奚自鬻於秦養牲者五羊之皮，食牛以要秦繆公。莊子曰：秦穆公以五羊之皮籠百里奚。"
                },
                {
                    "paragraph": "伊尹烹於庖廚。吕望屠於朝歌𠔃，",
                    "zhushu": "朝，知苗切。"
                },
                {
                    "paragraph": "𡩋戚歌而飯牛。",
                    "zhushu": "見騷經、天問。"
                },
                {
                    "paragraph": "不逢湯武與桓繆𠔃，世孰云而知之？吳信讒而弗味𠔃，",
                    "zhushu": "宰噽阿䛕，甘如蜜也。弗，一作不。𥙷曰：淮南云：古人味而不貪，今人貪而不味。此言貪嗜讒䛕，不知忠直之味也。"
                },
                {
                    "paragraph": "子胥死而後憂。",
                    "zhushu": "竟爲越國所誅滅也。"
                },
                {
                    "paragraph": "介子忠而立枯𠔃，",
                    "zhushu": "介子，介子推也。"
                },
                {
                    "paragraph": "文君寤而追求。",
                    "zhushu": "文君，晉文公也。寤，覺也。昔文公被孋姫之𧮂，出奔齊、楚，介子推從行，道乏糧，割股肉以食文公。文公得國，當諸從行者，失忘子推，子推遂逃介山隱。文公覺寤，追而求之，子推遂不肯出。文公因燒其山，子推抱樹燒而死，故言立枯也。七諫中推自割而食君，亦解此也。"
                },
                {
                    "paragraph": "封介山而爲之禁𠔃，",
                    "zhushu": "一無而字。"
                },
                {
                    "paragraph": "報大德之優游。",
                    "zhushu": "言文公遂以介山之民封子推，使祭祀之。又禁民不得有言燒死，以報其德，憂游其靈䰟也。補曰：夾記：晉初定，賞從亡，未至隱者介子推，推亦不言禄，禄亦不及。介子推從者乃懸書官門，文公出，見其書，曰：此介子推也。吾方憂王室，未圖其功，使人召之，則亡。遂求其所在，聞其入緜上山中，於是文公環緜上山中而封之，以爲介推田，號曰介山，以記吾過，且旌善人。莊子曰：介子推，至忠也，自割其股，以食文公，公後背之，子推怒而去，抱木而燔死。淮南曰：介子歌龍蛇，而文君垂泣也。封介山而爲之禁者，以爲介推田也。逸說非是。優游，大德之皃。"
                },
                {
                    "paragraph": "思乆故之親身𠔃，因縞素而哭之。",
                    "zhushu": "言文公思子推親自割其身，恩義尤篤，因爲變服，悲而哭之也。補曰：親身，言不離左右也。縞音杲。說文云：縞素，白緻繒也。"
                },
                {
                    "paragraph": "或忠信而死節𠔃，",
                    "zhushu": "仇牧，荀息與梅伯也。"
                },
                {
                    "paragraph": "或訑謾而不疑。",
                    "zhushu": "張儀詐欺，不能誅也。訑，一作𧦧。補曰：訑、謾，皆欺也。上音移，下謨官切。"
                },
                {
                    "paragraph": "弗省察而按實𠔃，",
                    "zhushu": "君不參錯而思慮也。補曰：省，息井切。"
                },
                {
                    "paragraph": "聽讒人之虚辭。",
                    "zhushu": "謟䛕毀訾，而加誣也。"
                },
                {
                    "paragraph": "芳與澤其雜糅𠔃，",
                    "zhushu": "質性香潤，德之厚也。"
                },
                {
                    "paragraph": "孰申旦而别之。",
                    "zhushu": "丗無明智，惑賢愚也。"
                },
                {
                    "paragraph": "何芳草之早殀𠔃，",
                    "zhushu": "賢臣被讒，命不乆也。殀，一作夭。"
                },
                {
                    "paragraph": "微霜降而下戒。",
                    "zhushu": "嚴刑卒至，死有時也。下，一作不。"
                },
                {
                    "paragraph": "諒聦不明而蔽壅𠔃，",
                    "zhushu": "君知淺短，無所照也。一云不聦明。補曰：易噬嗑、史卦皆曰：聦，不明也。"
                },
                {
                    "paragraph": "使讒䛕而日得。",
                    "zhushu": "佞人位髙，家富饒也。家，一作蒙。"
                },
                {
                    "paragraph": "自前世之嫉賢𠔃，",
                    "zhushu": "憎惡忠直，若仇怨也。"
                },
                {
                    "paragraph": "謂蕙若其不可佩。",
                    "zhushu": "賤弃仁智，言難用也。補曰：若，杜若也。"
                },
                {
                    "paragraph": "妬佳冶之芬芳𠔃，",
                    "zhushu": "嫉害美善之婉容也。佳，一作娃。補曰：娃，於佳切。吴、楚之間謂好曰娃。冶，妖冶，女態。易曰：冶容誨淫。"
                },
                {
                    "paragraph": "𡠜母姣而自好。",
                    "zhushu": "醜嫗自飾以粉黛也。補曰：𡠜，音謨。說文云：𡠜母，都醜也。一曰：黃帝妻㒵，甚醜。姣，妖媚也。音絞。好，音耗。"
                },
                {
                    "paragraph": "雖有西施之美容𠔃，",
                    "zhushu": "丗有好女之異㒵也。補曰：西施，越之美女。越絶書曰：越王句踐得採薪二女、西施、鄭旦，以獻吴王。"
                },
                {
                    "paragraph": "讒妬入以自代。",
                    "zhushu": "衆惡推逺，不附近也。"
                },
                {
                    "paragraph": "願陳情以白行𠔃，",
                    "zhushu": "列己忠心，所趨務也。"
                },
                {
                    "paragraph": "得罪過之不意。",
                    "zhushu": "譴怒橫異，無宿戒也。"
                },
                {
                    "paragraph": "情𡨚見之日明𠔃，",
                    "zhushu": "行度清白，皎如素也。𡨚，一作宛。"
                },
                {
                    "paragraph": "如列宿之錯置。",
                    "zhushu": "皇天羅宿，有度數也。補曰：宿，音秀。錯，倉各切。"
                },
                {
                    "paragraph": "乗騏𩦸而馳騁𠔃，",
                    "zhushu": "如駕駑馬而長驅也。補曰：騏𩦸，駿馬也。"
                },
                {
                    "paragraph": "無轡銜而自載。",
                    "zhushu": "不能制御，乗車將仆。補曰：詩云：六轡如琴。說文：銜，馬勒口中，行馬者也。"
                },
                {
                    "paragraph": "乗汜泭以下流𠔃，",
                    "zhushu": "乗舟汜船而渉渡也。編竹木曰泭，楚人曰柎，秦人曰襏也。乗，一作椉，泭，一作柎。補曰：汜，音泛，泭，音敷。說文云：編木以度。柎與泭同。"
                },
                {
                    "paragraph": "無舟楫而自備。",
                    "zhushu": "身將沈沒而危殆也。楫，一作檝。補曰：說文云：楫，舟擢也。"
                },
                {
                    "paragraph": "背法度而心治𠔃，",
                    "zhushu": "背弃聖制，用愚意也。治，一作殆。"
                },
                {
                    "paragraph": "辟與此其無異。",
                    "zhushu": "若乗船車，無轡櫂也。辟，一作譬。補曰：辟，喻也，與譬同。"
                },
                {
                    "paragraph": "寧溘死而流亡𠔃，",
                    "zhushu": "意欲淹沒，隨水去也。"
                },
                {
                    "paragraph": "恐禍殃之有再。",
                    "zhushu": "罪及父母與親屬也。"
                },
                {
                    "paragraph": "不畢辭而赴淵𠔃，",
                    "zhushu": "陳言未終，遂自投也。"
                },
                {
                    "paragraph": "惜壅君之不識。",
                    "zhushu": "哀上愚蔽，心不照也。識，一作明。補曰：識，音試，亦音志。馮衍賦云：韓盧抑而不縱𠔃，騏𩦸絆而不試。獨慷慨而逺覽𠔃，非庸庸之所識。亦叶韻也。"
                },
                {
                    "paragraph": "橘頌",
                    "zhushu": "美橘之有是德，故曰頌。管子篇名有國頌。說者云：頌，容也。陳爲國之形容。",
                    "type": 2
                },
                {
                    "paragraph": "后皇嘉樹，橘徠服𠔃。",
                    "zhushu": "后，后土也。皇，皇天也。服，習也。言皇天后土，生美橘樹，異於衆木，來服習南土，便其風氣。屈原自喻才德如橘樹，亦異於衆也。便其風氣，一云便且遂也。一云便其性也。補曰：禹貢：淮海惟揚州，厥包橘柚錫貢。漢書：江陵千樹橘，與千戸侯等。異物志云：橘爲樹，白華赤實，皮旣馨香，又有善味。徠，與來同。說文云：周所受瑞麥來𧺴，天所來也，故爲行來之來。"
                },
                {
                    "paragraph": "受命不遷，生南國𠔃。",
                    "zhushu": "南國，謂江南也。遷，徙也。言橘受天命，生於江南，不可移徙，種於北地，則化而爲枳也。屈原自比志節如橘，亦不可移徙。"
                },
                {
                    "paragraph": "深固難徙，更壹志𠔃。",
                    "zhushu": "屈原見橘根深堅固，終不可徙，則專一己志，守忠信也。"
                },
                {
                    "paragraph": "緑葉素榮，紛其可喜𠔃。",
                    "zhushu": "緑，猶靑也。素，白也。言橘青葉白華，紛然盛茂，誠可喜也。以言己行清白，可信任也。榮，一作華。補曰：爾雅：草謂之榮，木謂之華。此言素榮，則亦通稱也。曹植賦曰：朱實不萌，焉得素榮。李尤七歎曰：白華緑葉，扶踈冬榮。金衣素裏，班理内充。皆謂橘也。"
                },
                {
                    "paragraph": "曽枝剡𣗥，圎果摶𠔃。",
                    "zhushu": "剡，利也。𣗥，橘枝刺若𣗥也。摶，圜也。楚人名圜爲摶，言橘枝重累，又有利𣗥，以象武也。其實圎摶，又象文也。以喻己有文武，能方圓也。圎果，一作圜實。摶，一作槫。補曰：曾，音増，重也。剡，音琰。方言曰：凡草木刺人，江、湘之間謂之𣗥。注引曽枝剡𣗥。說文云：摶，圜也，其字從子。摶，枢車也，其字從木。音同義異。"
                },
                {
                    "paragraph": "靑黃雜糅，",
                    "zhushu": "一作揉。"
                },
                {
                    "paragraph": "文章爛𠔃。",
                    "zhushu": "言橘葉青，其實黃，雜糅俱盛，爛然而明。以言已敏逹道德，亦爛然有文章也。補曰：橘實初靑，旣熟則黃，若以靑爲葉，則上文已言緑葉矣。"
                },
                {
                    "paragraph": "精色内白，𩔖可任𠔃。",
                    "zhushu": "精，明也。𩔖，猶㒵也。言橘實赤黃，其色精明，内懷㓗白，以言賢者亦然，外有精明之㒵，内有㓗白之志，故可任以道而事用之也。一云𩔖任道兮。補曰：靑黃雜糅，言其外之文；精色内白，言其中之質也。"
                },
                {
                    "paragraph": "紛緼冝脩，",
                    "zhushu": "一作修。"
                },
                {
                    "paragraph": "姱而不醜𠔃。",
                    "zhushu": "紛緼，盛㒵，醜，惡也。言橘𩔖紛緼而盛，如人冝修飾，形容盡好，無有醜惡也。補曰：紛，音墳。緼，音氲。集韻：蒶，藴，積也。姱，好也。"
                },
                {
                    "paragraph": "嗟爾幼志，有以異𠔃。",
                    "zhushu": "爾，汝也。幼，小也。言嗟乎衆臣，女少小之人，其志易徙，有異於橘也。"
                },
                {
                    "paragraph": "獨立不遷，豈不可喜𠔃。",
                    "zhushu": "屈原言己之行度，獨立堅固，不可遷徙，誠可喜也。補曰：自此以下，申前義，以明己志。"
                },
                {
                    "paragraph": "深固難徙，廓其無求𠔃。",
                    "zhushu": "補曰：凡與丗遷徙者，皆有求也。吾之志，舉岀莫得而傾之者，無求於彼故也。"
                },
                {
                    "paragraph": "蘇世獨立，橫而不流𠔃。",
                    "zhushu": "蘇，寤也。言屈原自知爲讒佞所害，心中覺寤，然不可變節，猶行忠直，橫立自持，不隨俗人也。補曰：死而更生曰蘇。魏都賦曰：非蘇丗而居正。"
                },
                {
                    "paragraph": "閉心自愼，不終失過𠔃。",
                    "zhushu": "言己閉心捐欲，敕愼自守，終不敢有過失也。一云終不過𠔃，一云終不失過𠔃。補曰：閉，必結切，闔也。俗作閇，非是。"
                },
                {
                    "paragraph": "秉德無私，參天地𠔃。",
                    "zhushu": "秉，執也。言巳執履忠正，行無私阿，故參配天地，通之神明，使知之也。補曰：天無私覆，地無私載，秉德無私，則與天地參矣。"
                },
                {
                    "paragraph": "願歳并謝，與長友𠔃。",
                    "zhushu": "謝，去也。言已願與橘同心并志，歳月雖去，年且衰老，長爲朋友，不相逺離也。補曰：說文云：謝，辭去也。此言已年雖與歳月俱逝，願長與橘爲友也。"
                },
                {
                    "paragraph": "淑離不淫，梗其有理𠔃。",
                    "zhushu": "淑，善也。梗，強也。言己雖設與橘離别，猶善持己行，梗然堅強，終不淫惑而失義也。"
                },
                {
                    "paragraph": "年歳雖少，可師長𠔃。",
                    "zhushu": "言已年雖幼少，言有法則，行有節度，誠可師用，長老而事之。補曰：言可爲人師長。"
                },
                {
                    "paragraph": "行比伯夷，置以爲像𠔃。",
                    "zhushu": "像，法也。伯夷、孤竹君之子也。父欲立伯夷。伯夷讓弟叔齊。叔齊不肯受。兄弟弃國。俱去之首陽山下。周武王伐紂。伯夷、叔齊扣馬諫之曰：父死不葬。謀及干戈。可謂孝乎？以臣弑君。可謂忠乎？左右欲殺之。太公曰：不可。引而去之。遂不食周粟而餓死。屈原亦自以脩飾絜曰之行。不容於丗。將餓餒而終。故曰以伯夷爲法也。補曰：行，下孟切。比，音鼻，近也。韓愈曰：伯夷者，特立獨行，亘萬丗而不顧者也。屈原獨立不遷，冝與伯夷無異，乃自謂近於伯夷，而置以爲像，尊賢之詞也。"
                },
                {
                    "paragraph": "悲回風",
                    "zhushu": "此章言小人之盛，君子所憂，故託遊天地之間，以泄憤懣，終沈汨羅，從子胥、申徒，以畢其志也。",
                    "type": 2
                },
                {
                    "paragraph": "悲回風之揺蕙𠔃，",
                    "zhushu": "回風爲飄，飄風回邪，以興讒人。"
                },
                {
                    "paragraph": "心𡨚結而内傷。",
                    "zhushu": "言飄風動揺芳草，使不得安，以言讒人亦別離忠直，使得罪過也。故已見之，中心𡨚結而傷痛也。𡨚，一作宛。"
                },
                {
                    "paragraph": "物有微而隕性𠔃，",
                    "zhushu": "隕，落也。言芳草爲物，其性微眇，易以隕落，以言賢者用志精微，亦易傷害也。"
                },
                {
                    "paragraph": "聲有隱而先倡。",
                    "zhushu": "倡，如也。言讒人之言，隱匿其聲，先倡導君，使亂惑也。"
                },
                {
                    "paragraph": "夫何彭咸之造思𠔃，曁志介而不忘。",
                    "zhushu": "暨，與也。尚書曰：讓千稷契，曁皐陶。介，節也。言己見讒人倡君爲惡，則思念古丗彭咸，欲與齊志節而不能忘也。補曰：曁，其兾切。此言物有微而隕性者，已獨不忘彭咸之志節。"
                },
                {
                    "paragraph": "萬變其情豈可蓋𠔃，",
                    "zhushu": "蓋，覆也。言讒人長於巧詐，情意萬變，轉易其辭，前後反覆，如明君察之，則知其態也。一云萬變情，豈其可蓋𠔃？補曰：蓋，古太切，掩也。"
                },
                {
                    "paragraph": "孰虚僞之可長。",
                    "zhushu": "言讒人虚造人過，其行邪僞，不可乆長，必遇禍也。補曰：此言聲有隱而先倡者，然明者察之，則虚僞安可乆長乎？"
                },
                {
                    "paragraph": "鳥獸鳴以號群𠔃，",
                    "zhushu": "號，呼也。音豪。"
                },
                {
                    "paragraph": "草苴比而不芳。",
                    "zhushu": "生曰草，枯曰苴。比，合也。言飛鳥走獸，群鳴相呼，則芳草合其莖葉，芬芳以不暢也。以言讒口衆多，盈君之耳，亦可令忠直之士失其本志也。補曰：苴，釋文：七古切，茅藉祭也。鮑欽止本云：七閭、子旅二切。林德祖本云：反賈、士加二切。比，音鼻。"
                },
                {
                    "paragraph": "魚葺鱗以自別𠔃，",
                    "zhushu": "箿，累也。補曰：别，彼列切。"
                },
                {
                    "paragraph": "蛟龍隱其文章。",
                    "zhushu": "言衆魚張其鬐尾，葺累其鱗，則蛟龍隱其文章而避之也。言俗人朋黨，恣其口舌，則賢者亦伏匿而深藏也。"
                },
                {
                    "paragraph": "故荼薺不同𠭇𠔃，",
                    "zhushu": "二百四十歩爲𠭇。言枯草荼薺，不同𠭇而俱生，以言忠佞亦不同朝而俱用也。薺，一作若，若，一作苦。補曰：荼，音徒。爾雅：荼，苦菜。䟽引易緯云：苦菜生於寒秋，經冬歷春，得夏乃成。月令孟夏苦菜秀是也。葉似苦苣而細，花黃似菊，堪食，但苦耳。又爾雅云：蒫，薺實。䟽引本草云：薺味甘，人取其菜作葅及羮。詩云：誰謂荼苦，其甘如薺。又曰：䓰荼如飴。此言荼苦而薺甘，不同𠭇而生也。若，杜若也。"
                },
                {
                    "paragraph": "蘭茝幽而獨芳。",
                    "zhushu": "以言賢人雖居深山，不失其忠正之行。茝，一作芷。"
                },
                {
                    "paragraph": "惟佳人之永都𠔃，",
                    "zhushu": "佳人，謂懷、襄主也。邑有先君之廟曰都也。"
                },
                {
                    "paragraph": "更統世而自貺。",
                    "zhushu": "更，伐也。貺，與也。言已念懷王長居郢都，丗統其位，父子相舉，今不任賢，亦將危殆也。補曰：更，平聲。貺，虚王切，叶韻。"
                },
                {
                    "paragraph": "眇逺志之所及𠔃，",
                    "zhushu": "言己常眇然髙志，執行忠直，兾上及先賢也。"
                },
                {
                    "paragraph": "憐浮雲之相羊。",
                    "zhushu": "相羊，無所據依之㒵也。言已放弃，若浮雲之氣，東西無所據依也。羊，一作徉。"
                },
                {
                    "paragraph": "介眇志之所惑𠔃，",
                    "zhushu": "介，節也。言已能守耿介之眇節，以自惑誤，不用於丗也。"
                },
                {
                    "paragraph": "竊賦詩之所明。",
                    "zhushu": "賦，鋪也。詩，志也。言己守髙眇之節，不用於丗，則鋪陳其志，以自證明也。補曰：古詩之所明者，與今所遇同，故屈原賦之。"
                },
                {
                    "paragraph": "惟佳人之獨懷𠔃，",
                    "zhushu": "懷，思。"
                },
                {
                    "paragraph": "折若椒以自處。",
                    "zhushu": "處，居也。言己獨念懷王，雖見放逐，猶折香草，以自修餝行善，終不怠也。若，一作芳。"
                },
                {
                    "paragraph": "曽歔欷之嗟嗟𠔃，",
                    "zhushu": "歔欷，啼㒵。曽，一作増。"
                },
                {
                    "paragraph": "獨隱伏而思慮。",
                    "zhushu": "言已思念懷王，悲啼歔欷，雖獨隱伏，猶思道德，欲輔助之也。伏，一作居。"
                },
                {
                    "paragraph": "涕泣交而凄凄𠔃，",
                    "zhushu": "凄凄，流㒵。一云交下而凄凄。下，一作流。補曰：凄，寒凉也。音妻。"
                },
                {
                    "paragraph": "思不眠以至曙。",
                    "zhushu": "曙，明也。以，一作而，至，一作極。"
                },
                {
                    "paragraph": "終長夜之曼曼𠔃，",
                    "zhushu": "曼曼，長㒵。補曰：曼，莫半切。"
                },
                {
                    "paragraph": "掩此哀而不去。",
                    "zhushu": "心常悲慕。補曰：掩，撫也。止也。"
                },
                {
                    "paragraph": "寤從容以周流𠔃，",
                    "zhushu": "覺立徙𠋣而行歩也。以，一作而。"
                },
                {
                    "paragraph": "聊逍遥以自恃。",
                    "zhushu": "且徐游戲，内自娱也。"
                },
                {
                    "paragraph": "傷太息之𢚓憐𠔃，",
                    "zhushu": "憂悴重歎，心辛苦也。一作愍歎。"
                },
                {
                    "paragraph": "氣於邑而不可止。",
                    "zhushu": "氣逆憤懣。結不下也。補曰：顔師古云：於邑，短氣。上音烏。下烏合切。一讀皆如本字。"
                },
                {
                    "paragraph": "糺思心以爲纕𠔃，",
                    "zhushu": "糺，戻也。纕，佩帶也。一作瓖。補曰：糺，繩三合也。瓖，王名。一曰馬帶玦。"
                },
                {
                    "paragraph": "編愁苦以爲膺。",
                    "zhushu": "編，結也。膺，胷也。結胷者，言動以憂愁，自係結也。一注云：膺，綌胷者也。補曰：編，音邊。"
                },
                {
                    "paragraph": "折若木以蔽光𠔃，",
                    "zhushu": "光，謂日光。"
                },
                {
                    "paragraph": "隨飄風之所仍。",
                    "zhushu": "仍，因也。言已願折若木以蔽日，使之稽留，因隨群小而遊戲也。𥙷曰：騷經云：飄風屯其相離。亦此意。"
                },
                {
                    "paragraph": "存髣髴而不見𠔃，",
                    "zhushu": "髣髴，謂形㒵也。一云不得見。補曰：髣髴，形似也。髴，沸、拂二音。"
                },
                {
                    "paragraph": "心踊躍其若湯。",
                    "zhushu": "言已設欲隨從群小，存其形㒵，察其情志，不可得知，故中心沸𤍠若湯也。踊躍，一作沸𤍠。"
                },
                {
                    "paragraph": "撫珮衽以案志𠔃，",
                    "zhushu": "整餝衣裳，自寛慰也。補曰：衽，衣䘳也。音稔。案，抑也，與按同。"
                },
                {
                    "paragraph": "超惘惘而遂行。",
                    "zhushu": "失志偟遽，而直逝也。補曰：惘，音罔。"
                },
                {
                    "paragraph": "歳曶曶其若頽𠔃，",
                    "zhushu": "年歳轉去，而流没也。𥙷曰：曶，音忽。頽，徒回切，下墜也。"
                },
                {
                    "paragraph": "峕亦冉冉而將至。",
                    "zhushu": "春秋更到，與老㑹也。"
                },
                {
                    "paragraph": "薠蘅槁而節離𠔃，",
                    "zhushu": "喻已年衰，齒隨落也。一云蘋蘅，一云蘋蘩。補曰：槁，音考。"
                },
                {
                    "paragraph": "芳以歇而不比。",
                    "zhushu": "志意已盡，知慮闕也。以，一作已，補曰：比，合也，音鼻。"
                },
                {
                    "paragraph": "憐思心之不可懲𠔃，",
                    "zhushu": "履信被害，志不㣻也。補曰：㣻，音乂。"
                },
                {
                    "paragraph": "證此言之不可聊。",
                    "zhushu": "明已之謀，不空設也。"
                },
                {
                    "paragraph": "寧逝死而流亡𠔃，",
                    "zhushu": "意欲終命，心乃快也。逝，一作溘。"
                },
                {
                    "paragraph": "不忍爲此之常愁。",
                    "zhushu": "心情悁悁，常如愁也。一云此心之常愁。"
                },
                {
                    "paragraph": "孤子唫而抆淚𠔃，",
                    "zhushu": "自哀焭獨，心悲愁也。抆，一作收。補曰：唫，古吟字，歎也。抆，音吻，拭也。"
                },
                {
                    "paragraph": "放子出而不還。",
                    "zhushu": "逺離父母，無依歸也。屈原傷己無安樂之志，而有孤放之悲也。"
                },
                {
                    "paragraph": "孰能思而不隱𠔃，",
                    "zhushu": "誰有悲哀，而不憂也？隱。憂也。詩曰：如有𨼆憂。"
                },
                {
                    "paragraph": "照彭咸之所聞。",
                    "zhushu": "覩見先賢之法則也。照，一作昭。"
                },
                {
                    "paragraph": "登石巒以逺望𠔃，",
                    "zhushu": "昇彼髙山，瞰楚國也。補曰：山少而銳曰巒。落官切。"
                },
                {
                    "paragraph": "路眇眇之黙黙。",
                    "zhushu": "郢道遼逺，居僻陋也。補曰：眇眇，逺也。黙黙，寂無人聲也。"
                },
                {
                    "paragraph": "入景響之無應𠔃，",
                    "zhushu": "竄在山野，無人域也。補曰：景，於境切，物之隂影也。葛洪始作影。響，或作嚮，古字借用。"
                },
                {
                    "paragraph": "聞省想而不可得。",
                    "zhushu": "目視耳聽，歎寂黙也。補曰：省，息井切。察也，審也。"
                },
                {
                    "paragraph": "愁鬱鬱之無快𠔃，",
                    "zhushu": "中心煩𡨚，常懷忿也。之，一作而，快，一作決。"
                },
                {
                    "paragraph": "居戚戚而不可解。",
                    "zhushu": "思念憔悴，相連接也。一無可字，補曰：解，除也，居隘切。"
                },
                {
                    "paragraph": "心鞿羈而不形𠔃，",
                    "zhushu": "肝瞻係結，難解釋也。形，一作開。補曰：鞿羈。見騷經。不形，謂中心係結，不見於外也。"
                },
                {
                    "paragraph": "氣繚轉而自締。",
                    "zhushu": "思念緊卷，而成結也。緊卷，一作繾綣。補曰：繚，音了，纒也。締，文尔切，又音啼，結不解也。集韻引此。"
                },
                {
                    "paragraph": "穆眇眇之無垠𠔃，",
                    "zhushu": "天與地合，無垠形也。補曰：賈𧨏賦云：沕穆無間，沕穆，深微㒵。垠，音銀。"
                },
                {
                    "paragraph": "莽芒芒之無儀。",
                    "zhushu": "草木彌望，容貌盛也。補曰：芒，莫郎切。芒芒，廣大㒵。詩曰：宅殷土芒芒。儀，匹也。見爾雅。"
                },
                {
                    "paragraph": "聲有隱而相感𠔃，",
                    "zhushu": "鶴鳴九臯，聞於天也。"
                },
                {
                    "paragraph": "物有純而不可爲。",
                    "zhushu": "松柏冬生。禀氣純也。補曰：此言天地之大。眇眇芒芒。然聲有隱而相感者。己獨不能感君，何哉？物有純而不可爲者。己之志節。亦非勉強而爲之也。"
                },
                {
                    "paragraph": "藐蔓蔓之不可量𠔃，",
                    "zhushu": "八極道理，難筭計也。一作邈漫漫。補曰：藐，音邈，逺也。"
                },
                {
                    "paragraph": "縹綿綿之不可紆。",
                    "zhushu": "細微之思，難斷絶也。補曰：縹，匹妙切。紆，音迂。縈也。"
                },
                {
                    "paragraph": "愁悄悄之常悲𠔃，",
                    "zhushu": "憂心慘慘，常涕泣也。補曰：悄，親小切。詩云：憂心悄悄。"
                },
                {
                    "paragraph": "翩𡨋𡨋之不可娛。",
                    "zhushu": "身處幽𡨋，心不樂也。補曰：翩，疾飛也。楊子曰：鴻飛𡨋𡨋。此言已欲疾飛而去，無可以解憂者也。"
                },
                {
                    "paragraph": "淩大波而流風𠔃，",
                    "zhushu": "意欲隨水而自退也。補曰：言乗風波而流行也。"
                },
                {
                    "paragraph": "託彭咸之所居。",
                    "zhushu": "從古賢俊，自沈沒也。"
                },
                {
                    "paragraph": "上髙巖之峭岸𠔃，",
                    "zhushu": "升彼山石之峻峭也。峭，一作陗，補曰：並七𥬇切。"
                },
                {
                    "paragraph": "處雌蜺之標顚。",
                    "zhushu": "託乗風氣，遊天際也。補曰：標，杪也。其字從木。顚，頂也。蜺，見騷經。"
                },
                {
                    "paragraph": "據靑𡨋而攄虹𠔃，",
                    "zhushu": "上至玄𡨋，舒光耀也。補曰：攄，舒也。"
                },
                {
                    "paragraph": "遂儵忽而捫天。",
                    "zhushu": "所至髙眇，不可逮也。補曰：儵，音叔。捫，音門，撫也。"
                },
                {
                    "paragraph": "吸湛露之浮源𠔃，",
                    "zhushu": "湛，厚也。詩曰：湛湛露斯。源，一作涼。"
                },
                {
                    "paragraph": "漱凝霜之雰雰。",
                    "zhushu": "雰雰，霜㒵也。言已雖昇青𡨋，猶能食霜露之精，以自潔也。補曰：漱，縮又切。說文曰：蕩口也。雰，音芬。詩傳：雰雰雪㒵。"
                },
                {
                    "paragraph": "依風穴以自息𠔃，",
                    "zhushu": "伏聽天命之緩急也。補曰：歸藏曰：乾者。積石風穴之翏翏。淮南曰：鳳皇羽翼弱水。暮宿風穴。注云：風穴。北方寒風從地出也。宋玉賦云：空穴來風。"
                },
                {
                    "paragraph": "忽傾寤以嬋媛。",
                    "zhushu": "心覺自傷，又痛惻也。嬋媛，一作撣援，一作擅徊。"
                },
                {
                    "paragraph": "馮崑崙以瞰霧𠔃，",
                    "zhushu": "遂處神山，觀濁亂之氣也。一云瞰霧露，一云瀓霧露。補曰：馮，登也。瞰，視也，苦濫切。"
                },
                {
                    "paragraph": "隱㞶山以淸江。",
                    "zhushu": "隱，伏也。㞶山，江所出也。尚書曰：㞶山導江。言已雖逺遊戲，猶依神山而止，欲清澄邪惡者也。㞶，一作𡹋，一作汶。補曰：㞶、𡹋、汶，並與岷同。書曰：岷山導江。岷山在蜀郡氐道縣，大江所出。史記作汶山，列子音義引楚詞：隱汶山之清江。隱，依據也。"
                },
                {
                    "paragraph": "憚涌湍之礚礚𠔃，",
                    "zhushu": "憚，難也。涌湍，危阻也。以興讒賊，危害賢人也。礚，一作磕。補曰：礚，苦盖切，石聲。"
                },
                {
                    "paragraph": "聽波聲之洶洶。",
                    "zhushu": "水得風而波，以喻俗人言也。已欲澄清邪惡，復爲讒人所危，俗人所謗訕也。補曰：洶，音凶，水勢。"
                },
                {
                    "paragraph": "紛容容之無經𠔃，",
                    "zhushu": "言己欲隨衆容容，則無經緯於世人也。𥙷曰：此言楚國變亂舊常，無定法也。容容，變動之皃。"
                },
                {
                    "paragraph": "罔芒芒之無紀。",
                    "zhushu": "又欲罔然芒芒，與衆同志，則無以立紀綱，垂號謚也。補曰：此言楚國上下昏亂，無綱紀也。"
                },
                {
                    "paragraph": "軋洋洋之無從𠔃，",
                    "zhushu": "言欲軋沕己心，仿佯立功，則其道無從至也。軋，一作乹，注云：乹惕己心。補曰：釋文：軋，於八切。此言懷亂之勢，如水洋洋，雖欲軋絶之，而無由也。沕，濳藏也。"
                },
                {
                    "paragraph": "馳委移之焉止。",
                    "zhushu": "雖欲長驅，無所及也。一作馳逶蛇之焉至。補曰：委，音逶。焉，於乾切。"
                },
                {
                    "paragraph": "漂翻翻其上下𠔃，",
                    "zhushu": "登山入水，周六合也。漂，一作飄，翻，一作幡，一作潘。補曰：漂，浮也，音飄。"
                },
                {
                    "paragraph": "翼遥遥其左右。",
                    "zhushu": "雖逺念君，在旁側也。補曰：翼，疾趨也。語曰：趨進，翼如也。"
                },
                {
                    "paragraph": "汜潏潏其前後𠔃，",
                    "zhushu": "思如流水，遊楚國也。補曰：汜，濫也，音泛。潏，涌出也。音決。"
                },
                {
                    "paragraph": "伴張㢮之信期。",
                    "zhushu": "伴，俱也。㢮，毀也。言己思君念國，而衆人俱共毀己，言内無誠信，不可與期也。補曰：伴，讀若背畔之畔，言已甞以㢮張之道期於君，而君背之也。"
                },
                {
                    "paragraph": "觀炎氣之相仍𠔃，窺煙液之所積。",
                    "zhushu": "炎氣，南方火也。火氣煙上天爲雲，雲出湊液而爲雨也。相仍者，相從也。煙液所積者，所聚也。𥙷曰：液，音亦。神異經曰：南方有火山，晝夜火然。抱朴子曰：南海蕭丘之中，有自生之火，常以春起而秋滅。"
                },
                {
                    "paragraph": "悲霜雪之俱下𠔃，聽潮水之相擊。",
                    "zhushu": "言已上觀炎陽煙液之氣，下視霜雪江潮之流，憂思在心，而無所告也。補曰：七發云：江水逆流，海水上潮。"
                },
                {
                    "paragraph": "借光景以往來𠔃，施黃𣗥之枉䇿。",
                    "zhushu": "黃𣗥，𣗥刺也。枉，曲也。言已願借神光電景，飛汪往來，施黃𣗥之刺，以爲馬䇿，言其利用急疾也。補曰：言已所以假延日月，往來天地之間，無以自處者，以其君施黃𣗥之枉䇿故也。初，懷王二十五年，入與秦昭王盟約於黄𣗥，其後爲秦所欺，卒客死於秦。今頃襄信任姦回，將至七國，是復施行黃𣗥之枉䇿也。黃𣗥，地名。"
                },
                {
                    "paragraph": "求介子之所存𠔃，",
                    "zhushu": "介子推也。"
                },
                {
                    "paragraph": "見伯夷之放迹。",
                    "zhushu": "伯夷，叔齊兄也。放，逺也。迹，行也。一云：放，放逐也。"
                },
                {
                    "paragraph": "心調度而弗去𠔃，",
                    "zhushu": "弗，一作不。補曰：調度，見騷經。"
                },
                {
                    "paragraph": "刻著志之無適。",
                    "zhushu": "無適，言己思慕子推、伯夷清白之行，尅心遵樂，志無所復適也。補曰：刻，勵也。著，立也。"
                },
                {
                    "paragraph": "曰吾怨往昔之所兾𠔃，",
                    "zhushu": "兾，幸也。言巳𡜱往古，以邪事君，而幸蒙冨貴也。一無昔字。"
                },
                {
                    "paragraph": "悼來者之悐悐。",
                    "zhushu": "悐悐，欲利皃也。言傷今丗人見利，悐悐然欲競之也。悐，一作逖。補曰：悐，它的切，勞也。"
                },
                {
                    "paragraph": "浮江淮而入海𠔃，從子胥而自適。",
                    "zhushu": "適，之。補曰：越絶書曰：子胥死，王使捐於大江，乃發憤馳騰，氣若奔馬，乃歸神大海。自適，謂順適己志也。"
                },
                {
                    "paragraph": "望大河之洲渚𠔃，悲申徒之抗迹。",
                    "zhushu": "申徒狄也。遇闇君，遁丗離俗，自擁石赴河，故言抗迹也。𥙷曰：莊子云：申徒狄諫而不聽，負石自投於河。淮南注云：申徒狄，殷末人也。不忍見紂亂，自沈於淵。"
                },
                {
                    "paragraph": "驟諫君而不聽𠔃，",
                    "zhushu": "驟，數也。一本作而君。"
                },
                {
                    "paragraph": "重任石之何益。",
                    "zhushu": "任，負也。百二十斤爲石。言已數諫君而不見聽，雖欲自任以重石，終無益於萬分也。一云任重石。石，一作秙。補曰：秙，當作䄷，音石，百二十斤也。稻一䄷，爲粟二十升，禾黍一柘，爲粟十六升，大升半。又三十斤爲鈞，四鈞爲石。秙，音庫，禾不實也。義與此異。文選江賦云：悲靈均之任石。注引重任石之何益，懷沙礫而自沈。懷沙，即任石也。與逸說不同。"
                },
                {
                    "paragraph": "心絓結而不解𠔃，",
                    "zhushu": "絓，懸。一作結絓。"
                },
                {
                    "paragraph": "思蹇産而不釋。",
                    "zhushu": "蹇産，猶詰屈也。言已乗水蹈波，乃愁而恐懼，則心懸結，詰屈而不可解。一本無此二句。"
                }
            ]
        },
        {
            "name": "逺遊章句第五離騷",
            "paragraphs": [
                {
                    "paragraph": "逺遊章句第五離騷",
                    "zhushu": "",
                    "type": 1
                },
                {
                    "paragraph": "逺遊者，屈原之所作也。屈原履方直之行，不容於世，上爲讒佞所𧮂毀，下爲俗人所困極，章皇山澤，",
                    "zhushu": "一作傽徨山野。"
                },
                {
                    "paragraph": "無所告訴，乃深惟元一，脩執恬漠，思欲濟世，則意中憤然，文采鋪",
                    "zhushu": "一作繡，一作秀。"
                },
                {
                    "paragraph": "發，遂叙妙思，託配仙人，與俱遊戲，周歷天地，無所不到。然猶懷念楚國，思慕舊故，忠信之篤，仁義之厚也，是以君子珍重其志，而瑋其辭焉。",
                    "zhushu": "古樂府有逺遊篇。出於此。",
                    "type": 2
                },
                {
                    "paragraph": "悲時俗之迫阨𠔃，",
                    "zhushu": "哀衆嫉妬，迫脅賢也。阨，一作隘。補曰：阨音厄，或讀作隘。"
                },
                {
                    "paragraph": "願輕舉而逺遊。",
                    "zhushu": "髙翔避世，求道眞也。"
                },
                {
                    "paragraph": "質菲薄而無因𠔃，",
                    "zhushu": "質性鄙陋，無所因也。因，一作由。"
                },
                {
                    "paragraph": "焉託乗而上浮。",
                    "zhushu": "將何引援而升雲也。補曰：乗，時證切。"
                },
                {
                    "paragraph": "遭沈濁而汙穢𠔃，",
                    "zhushu": "逢遇闇主，觸讒佞也。而，一作之。"
                },
                {
                    "paragraph": "獨鬱結其誰語。",
                    "zhushu": "思慮煩𡨚，無告陳也。"
                },
                {
                    "paragraph": "夜耿耿而不寐𠔃，",
                    "zhushu": "憂以愁戚，目不眠也。耿耿，猶儆儆。不寐皃也。詩云：耿耿不寐。耿，一作烱。補曰：耿烱，正古茗切。一云：耿耿，不安也。"
                },
                {
                    "paragraph": "魂焭焭而至曙。",
                    "zhushu": "精䰟怔忪不寐，故至曙也。焭，一作營。"
                },
                {
                    "paragraph": "惟天地之無窮𠔃，",
                    "zhushu": "乹坤體固，居常寧也。"
                },
                {
                    "paragraph": "哀人生之長勤。",
                    "zhushu": "傷已命禄，多憂患也。補曰：此原憂世之詞，唐李翶用其語，作拜禹言。"
                },
                {
                    "paragraph": "徃者余弗及𠔃，",
                    "zhushu": "三皇五帝，不可逮也。"
                },
                {
                    "paragraph": "來者吾不聞。",
                    "zhushu": "後雖有聖，我身不見也。一云吾不可聞，一云余弗聞。"
                },
                {
                    "paragraph": "歩徙𠋣而遥思𠔃，",
                    "zhushu": "仿偟東西，意愁憤也。"
                },
                {
                    "paragraph": "怊惝怳而乖懷。",
                    "zhushu": "惆悵失望，志乖錯也。補曰：怊，音超。悵，恨也。惝，昌兩切。怳，詡往切。驚皃。"
                },
                {
                    "paragraph": "意荒忽而流蕩𠔃，",
                    "zhushu": "情思罔兩。無據依也。補曰：荒，呼廣切。"
                },
                {
                    "paragraph": "心愁悽而増悲。",
                    "zhushu": "愴然感結，涕沾懷也。悽，一作凄。補曰：悽，痛也。"
                },
                {
                    "paragraph": "神儵忽而不反𠔃，",
                    "zhushu": "䰟靈逺逝，遊四維也。儵，一作倐，反，一作返。"
                },
                {
                    "paragraph": "形枯槁而獨留。",
                    "zhushu": "身體寥廓，無識知也。"
                },
                {
                    "paragraph": "内惟省以端操𠔃，",
                    "zhushu": "捐弃我情，慮專一也。一云林素我情。補曰：操，七到切。"
                },
                {
                    "paragraph": "求正氣之所由。",
                    "zhushu": "棲神藏情，治心術也。由，一作繇。"
                },
                {
                    "paragraph": "漠虚靜以恬愉𠔃，",
                    "zhushu": "恬然自守，内樂佚也。"
                },
                {
                    "paragraph": "澹無爲而自得。",
                    "zhushu": "滌除嗜欲，獲道實也。"
                },
                {
                    "paragraph": "聞赤松之淸塵𠔃，",
                    "zhushu": "想聽眞人之徽美也。塵，一作虚。補曰：列仙傳：赤松子，神農時爲雨師，服水玉，敎神農，能入火自燒，至崑山上，常止西王毋石室，隨風雨上下。炎帝少女追之，亦得仙俱去。張良欲從赤松子游，即此也。"
                },
                {
                    "paragraph": "願承風乎遺則。",
                    "zhushu": "思奉長生之法式也。"
                },
                {
                    "paragraph": "貴眞人之休德𠔃，",
                    "zhushu": "珍瑋道士，夀無窮極。眞，一作至，補曰：休，美也。"
                },
                {
                    "paragraph": "美往世之登仙。",
                    "zhushu": "羡門子喬，古登眞也。美，一作羨，仙，一作㒨，子喬，一作子髙。"
                },
                {
                    "paragraph": "與化去而不見𠔃，",
                    "zhushu": "變易形容，逺藏匿也。"
                },
                {
                    "paragraph": "名聲著而日延。",
                    "zhushu": "姓字彌章，流千億也。著，一作彰。"
                },
                {
                    "paragraph": "竒傅說之託辰星𠔃，",
                    "zhushu": "賢聖雖終，精著天也。傅說，武丁之相。辰星，房星，東方之宿，蒼龍之體也。傅說死後，其精著於房、尾也。補曰：大火謂之大辰。大辰，房心尾也。莊子曰：傅說得之，以相武丁，奄有天下，乗東維，騎箕尾，而比於列星。音義云：傅說死，其精神乗東維，託龍尾。今尾上有傅說星，其生無父母，登假三年而形遯。淮南云：傅說之所以騎辰尾是也。"
                },
                {
                    "paragraph": "羨韓衆之得一。",
                    "zhushu": "喻古先聖，獲道純也。羨，一作美，衆，一作終。補曰：羨，似面切，貪慕也。列仙傳：齊人韓終爲王採藥，王不肯服，終自服之，遂得仙也。"
                },
                {
                    "paragraph": "形穆穆以浸逺𠔃，",
                    "zhushu": "卓絶郷黨，無等倫也。"
                },
                {
                    "paragraph": "離人羣而遁逸。",
                    "zhushu": "遁去風俗，獨隱存也。"
                },
                {
                    "paragraph": "因氣變而遂曽舉𠔃，",
                    "zhushu": "乗風蹈霧，升皇庭也。補曰：曽，音増，髙，舉也。"
                },
                {
                    "paragraph": "忽神奔而鬼怪。",
                    "zhushu": "往來奄忽，出杏𡨋也。怪，一作恠。補曰：淮南云：鬼出電入。又曰：電奔而鬼騰。皆神速之意。"
                },
                {
                    "paragraph": "時髣髴以遥見𠔃，",
                    "zhushu": "託㒵雲飛，象其形也。補曰：說文云：髣髴，見不諟也。"
                },
                {
                    "paragraph": "精晈晈以往來。",
                    "zhushu": "神靈照曜，皎如星也。晈，一作皎，釋文作皦，以，一作而。"
                },
                {
                    "paragraph": "絶氛埃而淑尤𠔃，",
                    "zhushu": "超越垢穢，過先祖也。淑，善也。尢，過也。言行道修善，所以過先祖也。絶，一作超，尤，一作郵。補曰：氛，妖氣。左傳曰：楚氛惡。淑尤。言其善有以過物也。"
                },
                {
                    "paragraph": "終不反其故都。",
                    "zhushu": "去背舊都，遂登仙也。其，一作乎。"
                },
                {
                    "paragraph": "免衆患而不懼𠔃，",
                    "zhushu": "得離羣小，脫艱難也。"
                },
                {
                    "paragraph": "世莫知其所如。",
                    "zhushu": "奮翼，髙舉，昇天衢也。自此以上，皆美仙人超丗離俗，免脫患難。屈原想慕其道，以自慰緩，愁思復至，志意悵然。自傷放逐，恐命不延，顧念年時，因復吟歎也。"
                },
                {
                    "paragraph": "恐天時之代序𠔃，",
                    "zhushu": "春秋迭更，年老暮也。"
                },
                {
                    "paragraph": "耀靈曅而西征。",
                    "zhushu": "託乗雷電，以馳騖也。靈曅電㒵。詩云：曅曅震電，西方少隂，其神蓐收，主刑罰。屈原欲急西行者，將命於神，務寛大也。補曰：愽雅云：朱明、耀靈，東君，日也。張平子云：耀靈忽其西藏。潘安仁云：曜靈曄而遄邁。皆用此語。曅音饁，光也。征，行也。逸說非是。"
                },
                {
                    "paragraph": "微霜降而下淪𠔃，",
                    "zhushu": "淪者，諭上用法之刻深也。補曰：淪，沈也，音倫。"
                },
                {
                    "paragraph": "悼芳草之先零。",
                    "zhushu": "不誅邪僞，害仁賢也。古本零作蘦，補曰：零，落也。"
                },
                {
                    "paragraph": "聊仿佯而逍遥𠔃，",
                    "zhushu": "聊且戲蕩，而觀聽也。補曰：仿佯、旁、羊二音。"
                },
                {
                    "paragraph": "永歷年而無成。",
                    "zhushu": "身以過老，無功名也。"
                },
                {
                    "paragraph": "誰可與玩斯遺芳𠔃，",
                    "zhushu": "世莫足與議忠貞也。斯遺芳，一作此芳草。"
                },
                {
                    "paragraph": "晨向風而舒情。",
                    "zhushu": "想承君命，竭誠信也。晨，一作長，向，一作郷。"
                },
                {
                    "paragraph": "髙陽邈以逺𠔃，",
                    "zhushu": "顓頊乆矣，在其前也。以，一作已。補曰：屈原，髙陽氏之苗裔也。馮衍賦云：髙陽㦝其超逺𠔃，世孰可與論兹。注引史記：髙陽氏沈深而有謀，䟽通而知事，故欲與之論事。"
                },
                {
                    "paragraph": "余將焉所程。",
                    "zhushu": "安取法度，脩我身也。焉，一作安。補曰：說文：程，品也。十髪爲程，一程爲分。"
                },
                {
                    "paragraph": "重曰：",
                    "zhushu": "憤懣未盡，復陳辭也。補曰：重，直用切。見騷經。"
                },
                {
                    "paragraph": "春秋忽其不淹𠔃，",
                    "zhushu": "四時運轉，往若流也。"
                },
                {
                    "paragraph": "奚乆留此故居？",
                    "zhushu": "何必舊郷，可浮遊也。"
                },
                {
                    "paragraph": "軒轅不可攀援𠔃，",
                    "zhushu": "黃帝以往，難引攀也。軒轅，黃帝号也。始作車服，天下号之爲軒轅氏也。補曰：史記：黃帝姓公孫，名曰軒轅。援音爰。"
                },
                {
                    "paragraph": "吾將從王喬而娛戲。",
                    "zhushu": "上從眞人，與戲娱也。娱，一作遊。補曰：列仙傳：王子喬，周靈王太子晉也。好吹笙，作鳳鳴。遊伊、洛間，道士浮丘公接上嵩髙山，三十餘年後，來於山上，見桓長曰：告我家，七月七日待我緱氏山頭。果乗白鵠住山顚，望之不得到，舉手謝時人，數日去。淮南云：王喬、赤松，去塵埃之間，離羣慝之紛，吸隂陽之和，食天地之精，呼而出故，吸而求新，蹀虚輕舉，乗雲游霧，可謂養性矣。戲，音嬉。"
                },
                {
                    "paragraph": "飡六氣而飲沆瀣𠔃，",
                    "zhushu": "逺弃五榖，吸道滋也。補曰：飡，吞也，七安切。飲，歠也。音䕃。沆，胡朗切。瀣，音械。"
                },
                {
                    "paragraph": "漱正陽而含朝霞。",
                    "zhushu": "飡吞日精，食元符也。陵陽子明經言：春食朝霞，朝霞者，日始欲出赤黃氣也。秋食淪隂，淪隂者，日没以後赤黃氣也。冬飲沆瀣，沆瀣者，北方夜半氣也。夏食正陽，正陽者，南方日中氣也。并天地玄黃之氣，是爲六氣也。含，一作食。補曰：莊子云：御六氣之辨。李云：平旦爲朝霞，日中爲正陽，日入爲飛泉，夜半爲沆瀣，天玄、地黃，爲六也。大人賦云：呼吸沆瀣𠔃飡朝霞。琴賦云：餐沆瀣𠔃帶朝霞。五臣注云：沆瀣，清露。朝霞。赤雲。"
                },
                {
                    "paragraph": "保神明之淸澄𠔃，",
                    "zhushu": "常吞天地之英華也。"
                },
                {
                    "paragraph": "精氣入而麤穢除。",
                    "zhushu": "納新吐故，垢濁清也。補曰：麤，聦徂切，物不清也。"
                },
                {
                    "paragraph": "順凱風以從遊𠔃，",
                    "zhushu": "乗風戲蕩，觀八區也。南風曰凱風。詩曰：凱風自南。"
                },
                {
                    "paragraph": "至南巢而壹息。",
                    "zhushu": "觀視朱雀之所居也。補曰：山海經：丹穴之山有鳥焉，五彩而文，曰鳳鳥。南巢，豈南方鳳鳥之所巢乎？成湯放桀於南巢，乃廬江居巢，非此南巢也。"
                },
                {
                    "paragraph": "見王子而宿之𠔃，",
                    "zhushu": "屯車留止，遇子喬也。"
                },
                {
                    "paragraph": "審壹氣之和德。",
                    "zhushu": "究問元精之祕要也。"
                },
                {
                    "paragraph": "曰：道可受𠔃，",
                    "zhushu": "言易者也。一曰云無言也。"
                },
                {
                    "paragraph": "不可傳；",
                    "zhushu": "誠難論也。一云而不可傳。補曰：曰者。王子之言也。謂可受以心。不可傳以言語也。莊子曰：道可傳而不可受。謂可傳以心。不可受以量數也。"
                },
                {
                    "paragraph": "其小無内𠔃，",
                    "zhushu": "靡兆形也。"
                },
                {
                    "paragraph": "其大無垠；",
                    "zhushu": "覆天地也。補曰：淮南云：深閎廣大，不可爲外；析豪剖芒，不可爲内。垠，音銀。"
                },
                {
                    "paragraph": "無滑而䰟𠔃，",
                    "zhushu": "亂，尓精也。無，一作母，滑，一作淈，一云無淈滑而魂。補曰：淈、滑，並音骨。淈，濁也。滑，亂也。"
                },
                {
                    "paragraph": "彼將自然；",
                    "zhushu": "應氣臻也。"
                },
                {
                    "paragraph": "壹氣孔神𠔃，",
                    "zhushu": "專己心也。𥙷曰：列子曰：心合於氣，氣合於神。壹，專也。孔，甚也。"
                },
                {
                    "paragraph": "於中夜存；",
                    "zhushu": "恒在身也。補曰：孟子曰：悎之反覆。則其夜氣不足以存。夜氣不足以存。則其違禽獸不逺矣。"
                },
                {
                    "paragraph": "虚以待之𠔃，",
                    "zhushu": "執，清靜也。補曰：莊子曰：氣者，虚而待物者也。"
                },
                {
                    "paragraph": "無爲之先；",
                    "zhushu": "閑情欲也。補曰：此所謂感而後應。迫而後動。不得已而後起。"
                },
                {
                    "paragraph": "庶𩔖以成𠔃，",
                    "zhushu": "衆法陳也。"
                },
                {
                    "paragraph": "此德之門。",
                    "zhushu": "仙路徑也。補曰：老子曰：玄之又玄，衆妙之門。"
                },
                {
                    "paragraph": "聞至貴而遂徂𠔃，",
                    "zhushu": "見彼王侯而奔驚也。補曰：莊子曰：獨有之人，是之謂至貴。屈子聞其風而往焉。"
                },
                {
                    "paragraph": "忽乎吾將行。",
                    "zhushu": "周視萬宇。渉四逺也。補曰：天台賦云：覩靈驗而遂徂。忽乎吾之將行。仍羽人於丹丘。㝷不死之福庭。"
                },
                {
                    "paragraph": "仍羽人於丹丘𠔃，",
                    "zhushu": "因就衆仙於明光也。丹丘，晝夜常明也。九懷曰：夕宿乎明光。明光，即丹丘也。山海經言：有羽人之國，不死之民。或曰：人得道，身生毛羽也。補曰：羽人，飛仙也。爾雅曰：距齊州以南。戴曰：爲丹穴。"
                },
                {
                    "paragraph": "留不死之舊郷。",
                    "zhushu": "遂居蓬萊，處崑崙也。補曰：忽臨睨夫舊郷。謂楚國也。留不死之舊郷。其仙聖之所宅乎。"
                },
                {
                    "paragraph": "朝濯髮於湯谷𠔃，",
                    "zhushu": "朝沐浴於温泉。湯谷，在東方少陽之位。淮南言：日出湯谷，入虞淵也。補曰：湯音暘。"
                },
                {
                    "paragraph": "夕晞余身𠔃九陽。",
                    "zhushu": "晞我形體，於天垠也。九陽，謂天地之涯。𠔃，一作乎，垠，一作根。補曰：晞，日氣乾也。仲長統云：沆瀣當飡，九陽代燭。注云：九陽，日也。陽谷上有扶木，九日居下枝，一日居上枝。九歌曰：晞汝髪𠔃陽之阿。張衡賦曰：晞余髪於朝陽。"
                },
                {
                    "paragraph": "吸飛泉之微液𠔃，",
                    "zhushu": "含吮玄澤之肥潤也。補曰：六氣，日入爲飛泉。又，張揖云：飛泉。飛谷也。在崑崙西南。"
                },
                {
                    "paragraph": "懷琬琰之華英。",
                    "zhushu": "咀嚼玉英，以養神也。補曰：琬音宛，琰音剡，皆玉名。黃庭經曰：含漱金醴吞玉英。"
                },
                {
                    "paragraph": "玉色頩以脕顔𠔃，",
                    "zhushu": "面目光澤，以鮮好也。脕，一作艶，一作曼。補曰：頩，美皃，一曰斂容。普茗、普經二切。脕，澤也，音萬。艶，美色也。曼，色理曼澤也。黃庭曰：顔色生光金玉澤。"
                },
                {
                    "paragraph": "精醇粹而始壯。",
                    "zhushu": "我靈。強健而茂盛也。補曰。班固云：不變曰醇。不雜曰粹。又醇，厚也，美也。"
                },
                {
                    "paragraph": "質銷鑠以汋約𠔃，",
                    "zhushu": "身體癯痩，柔媚善也。補曰：汋音綽。汋約，柔弱皃。莊子曰：肌膚若氷雪，綽約若處子。質銷鑠，謂凡質盡也。司馬相如曰：列仙之儒，形容甚臞。"
                },
                {
                    "paragraph": "神要眇以淫放。",
                    "zhushu": "魂魄漂然而逺征也。漂，一作飄。補曰：眇與妙同。要眇，精微皃。廣雅曰：淫，遊也。"
                },
                {
                    "paragraph": "嘉南州之炎德𠔃，",
                    "zhushu": "竒美太陽，氣和正也。"
                },
                {
                    "paragraph": "麗桂樹之冬榮。",
                    "zhushu": "元氣温煖，不殞零也。補曰：桂凌冬不凋。山海經：桂林八樹，在賁禺東。注云：畨禺也。"
                },
                {
                    "paragraph": "山蕭條而無獸𠔃，",
                    "zhushu": "溪谷寂寥，而少禽也。"
                },
                {
                    "paragraph": "野寂漠其無人。",
                    "zhushu": "林澤空虚，罕有民也。寂，一作家，漠，一作寞，其，一作乎。"
                },
                {
                    "paragraph": "載營𩲸而登霞𠔃，",
                    "zhushu": "抱我靈魂，而上升也。霞，謂朝霞，赤黃氣也。𩲸，一作魂。補曰：老子曰：載營魄。說者曰：陽氣充魄則爲魂，魂能運動，則生金矣。"
                },
                {
                    "paragraph": "掩浮雲而上征。",
                    "zhushu": "攀縁蹈氣，而飄騰也。征，一作升。"
                },
                {
                    "paragraph": "命天閽其開𨵿𠔃，",
                    "zhushu": "告帝衛臣，啓禁門也。其，一作而。"
                },
                {
                    "paragraph": "排閶闔而望予。",
                    "zhushu": "立排天門，而湏我也。閶闔，一作闔閶。補曰：排，推也。大人賦曰：排閶闔而入帝宫。"
                },
                {
                    "paragraph": "召豐隆使先導𠔃，",
                    "zhushu": "呼語雲師，使清路也。"
                },
                {
                    "paragraph": "問大微之所居。",
                    "zhushu": "愽訪天庭在何處也。大，一作太。補曰：大象賦云：矚太微之崢嶸，啓端門之赫弈。何宫庭之宏敞，𩔖乹坤之翕闢。注云：太微宫垣十星，在翼、軫北，天子之宫庭，五帝之坐，十二諸侯府也。其外蕃，九卿也。"
                },
                {
                    "paragraph": "集重陽入帝宫𠔃，",
                    "zhushu": "得升五帝之寺舎也。一本入上有以字。補曰：文選云：重陽集清氣。又云：集重陽之清徴。注云：言上止於天陽之宇，上爲陽，清又爲陽，故曰重陽。余謂積陽爲天，天有九重，故曰重陽。"
                },
                {
                    "paragraph": "造旬始而觀淸都。",
                    "zhushu": "遂至天皇之所居也。旬始，皇天名也。一云：旬始，星名。春秋考異郵曰：太白，名旬始，如雄雞也。補曰：造，至也。大象賦注云：鎭星之精爲旬始，其怒青黒，象狀如鼈，見則天下兵起。李竒曰：旬始，氣如雄雞，見北斗旁。列子曰：淸都、紫微，鈞天、廣樂，帝之所居。"
                },
                {
                    "paragraph": "朝發軔於太儀𠔃，",
                    "zhushu": "旦早趨駕於天庭也。太儀，天帝之庭，習威儀之處也。"
                },
                {
                    "paragraph": "夕始臨乎於微閭。",
                    "zhushu": "暮至東方之玉山也。爾雅曰：東方之美者，有於無閭之珣玗琪焉。釋文：於，方其切，一云微母閭。補曰：用禮：東北曰幽州，其山鎭曰醫無閭。爾雅䟽云：地理志：遼東郡無慮縣。應劭曰：慮音閭。顔師古曰：即所謂醫巫閭。是縣因山爲名。"
                },
                {
                    "paragraph": "屯余車之萬乗𠔃，",
                    "zhushu": "百神侍從，無不有也。"
                },
                {
                    "paragraph": "紛溶與而並馳。",
                    "zhushu": "車騎籠茸，而競驅也。補曰：溶，音容，水盛也。大人賦曰：紛鴻溶而上厲。溶，音甬。"
                },
                {
                    "paragraph": "駕八龍之婉婉𠔃，",
                    "zhushu": "虬螭、沛艾，屈偃蹇也。婉，釋文作蜿，音苑。"
                },
                {
                    "paragraph": "載雲旗之逶蛇。",
                    "zhushu": "旄旐竟天，皆霓霄也。此二句見騷經。"
                },
                {
                    "paragraph": "建雄虹之采旄𠔃，",
                    "zhushu": "係綴螮蝀，文紛錯也。"
                },
                {
                    "paragraph": "五色雜而炫燿。",
                    "zhushu": "衆采雜厠，而明朗也。補曰：炫，音縣，明也。燿，音曜，照也。"
                },
                {
                    "paragraph": "服偃蹇以伭昂𠔃，",
                    "zhushu": "駟馬駊騀。而鳴驤也。"
                },
                {
                    "paragraph": "驂連蜷以驕驁。",
                    "zhushu": "驂騑，驕驁，怒顚狂也。補曰：說文云：騑，驂旁馬。則騑、驂一也。初駕馬者，以二馬夾轅，謂之服，又駕一馬，與兩服爲參，故謂之驂。又駕一馬，乃謂之駟。故說文云：驂，駕三馬也。駟，一乗也。兩服爲主，參之兩旁二馬，遂名爲驂，揔舉一乗，則謂之駟。指其騑馬，則謂之驂。詩曰：兩驂如舞。是二馬皆稱驂也。服馬夾轅，其頸負軛，兩驂在衡外，挽靷助之。服，兩首齊驂首差退也。連蜷，句蹄也。蜷，巨圎切。驕驁，馬行縱恣也。上居召，下五到切。"
                },
                {
                    "paragraph": "騎膠葛以雜亂𠔃，",
                    "zhushu": "參差駢錯，而縱橫也。一作轇轕。以，一作其，補曰騎。竒寄切。轇音膠。轕音葛。車馬喧雜皃。一云：猶交加也。一曰長逺皃，一曰驅馳皃。"
                },
                {
                    "paragraph": "斑漫衍而方行。",
                    "zhushu": "𦆯紛容裔，以並升也。漫，一作曼。補曰：斑，駮文也。漫，莫半切。衍，弋戰切。漫衍，無極皃，前漢書云：漫衍之戲。"
                },
                {
                    "paragraph": "撰余轡而正䇿𠔃，",
                    "zhushu": "我欲逺馳，路何從也。補曰：撰，見九歌。"
                },
                {
                    "paragraph": "吾將過乎句芒。",
                    "zhushu": "就少陽神於東方也。句，一作鈎。補曰：山海經：東方勾芒，鳥身人面，乗兩龍。注云：木神也。昔秦穆公有明德，上帝使勾芒賜書，壽九十年。左傳曰：木正爲勾芒。月令曰：其帝太暭，其神勾芒。注云：此木帝之君，木官之佐，自古以來，著德立功者也。太公金匱曰：東海之神曰勾芒。墨子云：鄭繆公晝日處廟，有神人面鳥身，素服，面狀正方。神曰：帝厚汝明德，使錫汝壽十年，使若國昌。公問神名，曰：子爲勾芒也。"
                },
                {
                    "paragraph": "歷太皓以右轉𠔃，",
                    "zhushu": "遂過庖犧而諮訪也。東方甲乙，其帝太皓，其神鈎芒。太皓始結𦉾𦊙，以畋以漁，制立庖廚，天下号之爲庖犧氏。皓，一作皡。"
                },
                {
                    "paragraph": "前飛廉以啓路。",
                    "zhushu": "風伯先導，以開徑也。啓，一作燭。"
                },
                {
                    "paragraph": "陽杲杲其未光𠔃，",
                    "zhushu": "日耀旭曙，旦欲明也。其，一作亦。補曰：詩云：杲杲出日。"
                },
                {
                    "paragraph": "淩天地以徑度。",
                    "zhushu": "超越乾坤之形體也。徑，一作俓。補曰：徑，直也，與俓同。"
                },
                {
                    "paragraph": "風伯爲余先驅𠔃，",
                    "zhushu": "飛廉，奔馳而在前也。先，一作前。補曰：爲，去聲。詩曰：爲王前驅。淮南曰：令雨師灑道，風伯掃塵。"
                },
                {
                    "paragraph": "氛埃辟而淸涼。",
                    "zhushu": "掃除霧霾與塵埃也。一曰辟氛埃。補曰：辟，除也，必亦切。"
                },
                {
                    "paragraph": "鳳皇翼其承旂𠔃，",
                    "zhushu": "俊鳥夾轂而扶輪也。"
                },
                {
                    "paragraph": "遇蓐收乎西皇。",
                    "zhushu": "遇少隂神於海津也。西方庚辛，其帝少皓，其神蓐收。西皇，即少昊也。離騷經曰：召西皇，使渉子。知西皇所居，在於西海之神也。乎，一作於。補曰：山海經：西方神蓐收，左耳有蛇，乗兩龍，人面，白色，有毛，虎爪，執𨱆，金神也。太公金匱曰：西海之神曰蓐收。國語云：虢公夢在廟，有神，人面，白毛，虎爪，執𨱆，立於西阿。召史嚚占之，對曰：如君之言，則蓐收也。左傳云：金正爲蓐收。"
                },
                {
                    "paragraph": "擥彗星㠯爲旍𠔃，",
                    "zhushu": "引援孛光，以翳身也。擥，一作攬，旍，一作旗。補曰：旍，即旌字。"
                },
                {
                    "paragraph": "舉斗柄以爲麾。",
                    "zhushu": "握持招揺，東西指也。補曰：天文志：北斗七星，杓㩦龍角。杓，斗柄也。麾，旗屬。吁爲切。"
                },
                {
                    "paragraph": "叛陸離其上下𠔃，",
                    "zhushu": "繚𨽻叛散，以别分也。補曰：叛，音判。"
                },
                {
                    "paragraph": "遊驚霧之流波。",
                    "zhushu": "蹈履雲氣，浮游清波也。一曰浮澂清也。"
                },
                {
                    "paragraph": "峕曖曃其曭莽𠔃，",
                    "zhushu": "日月晻黮而無光也。曖曃，一作晻曀，一作黤黮。補曰：曖，音愛。曃，音逮，暗也。曭，音儻，日不明也。莽，莫朗切。晻，烏感切，日無光也。曀，於計切。隂而風爲曀。黤，音晻，深黒色。黮，徒感切，黒也。"
                },
                {
                    "paragraph": "召𤣥武而奔屬。",
                    "zhushu": "呼太隂神，使承衞也。補曰：禮記曰：行前朱鳥，而後玄武。二十八宿，北方爲玄武。說者曰：玄武，謂龜蛇。位在北方，故曰玄。身有鱗甲，故曰武。蔡邕曰：北方𤣥武，介虫之長。文選注云：龜與蛇交曰玄武。屬，音燭。"
                },
                {
                    "paragraph": "後文昌使掌行𠔃，",
                    "zhushu": "顧命中宫，勑百官也。天有三宫，謂紫宫、太微、文昌也，故言中宫。紫宫，一作紫微。補曰：大象賦云：文昌制戴匡之位。注云：文昌六星，如匡形。故史遷天官書云：斗魁戴匡六星，曰文昌宫，其中六星司録，比天之六府，計集所㑹也。晉天文志：文昌六星，在北斗魁前，一曰上將，二曰次將，三曰貴相，四曰司録，五曰司命，六曰司冦，掌行，謂掌領從行者，故下文云。"
                },
                {
                    "paragraph": "選署衆神以並轂。",
                    "zhushu": "召使群靈，皆侍從也。補曰：署，常恕切，置也。大人賦曰：悉徴靈圉而選之𠔃，部署衆神於揺光。"
                },
                {
                    "paragraph": "路曼曼其脩逺𠔃，",
                    "zhushu": "天道蕩蕩，長無窮也。脩，一作悠。補曰：曼曼。見騷經。"
                },
                {
                    "paragraph": "徐弭節而髙厲。",
                    "zhushu": "按心抑意，徐從容也。徐，一作颯。補曰：厲，渡也。大人賦：紛鴻溶而上厲。"
                },
                {
                    "paragraph": "左雨師使徑侍𠔃，",
                    "zhushu": "告使屏翳，備下虞也。"
                },
                {
                    "paragraph": "右雷公以爲衞。",
                    "zhushu": "進近猛將，任威武也。"
                },
                {
                    "paragraph": "欲度世以忘歸𠔃，",
                    "zhushu": "遂濟干世，追先祖也。一本欲上有遂字，一云欲逺度世，一云遂逺度世。補曰：度世，謂僊去也。"
                },
                {
                    "paragraph": "意恣睢㠯担撟。",
                    "zhushu": "縱心肆志，所願髙也。橋，一作矯。補曰：恣，千咨切。睢，許鼻切。恣睢，自得兒。恣，一音　二切。大人賦云：掉指橋以偃寋。史記索隱云：指，居桀切。橋，音矯。張揖云：指橋，隨風指靡也。担，釋文云：音丘列切，舉也。橋，居廟切。史記作撟，其字從手。"
                },
                {
                    "paragraph": "内欣欣而自美𠔃，",
                    "zhushu": "忠心恱喜，德純深也。而，一作以，一云德絶殊也。"
                },
                {
                    "paragraph": "聊媮娯以自樂。",
                    "zhushu": "且戲觀望，以忘憂也。自，一作淫，補曰：媮，樂也，音俞。"
                },
                {
                    "paragraph": "渉靑雲以汎濫游𠔃，",
                    "zhushu": "隨從豐隆，而相佯也。一無以字，一無游字。"
                },
                {
                    "paragraph": "忽臨睨夫舊郷。",
                    "zhushu": "觀見楚國之堂殿也。"
                },
                {
                    "paragraph": "僕夫懷余心悲𠔃，",
                    "zhushu": "思我祖宗，哀懷王也。"
                },
                {
                    "paragraph": "邊馬顧而不行。",
                    "zhushu": "馳驂徘徊，睨故郷也。補曰：邊，旁也。"
                },
                {
                    "paragraph": "思舊故以想像𠔃，",
                    "zhushu": "戀慕朋友，念兄弟也。以，一作而。像，一作象。"
                },
                {
                    "paragraph": "長太息而掩涕。",
                    "zhushu": "喟然増歎，泣沾裳也。屈原謂脩身念道，得遇仙人，託與俱遊，周歷萬方，升天乗雲，伇使百神，而非所樂，猶思楚國，念故舊，欲竭忠信，以寧國家，精誠之至，德義之厚也。"
                },
                {
                    "paragraph": "汜容與而遐舉𠔃，",
                    "zhushu": "進退俛仰，復欲去也。補曰：汜音泛。"
                },
                {
                    "paragraph": "聊抑志而自弭。",
                    "zhushu": "且自厭按而踟蹰也。"
                },
                {
                    "paragraph": "指炎神而直馳𠔃，",
                    "zhushu": "將𠉀祝融，與諮謀也。南方丙丁，其帝炎帝，其神祝融。炎神，一作炎帝。"
                },
                {
                    "paragraph": "吾將往乎南疑。",
                    "zhushu": "過衡山而觀九疑也。疑，一作娭。"
                },
                {
                    "paragraph": "覽方外之荒忽𠔃，",
                    "zhushu": "遂究率土，窮海嵎也。"
                },
                {
                    "paragraph": "沛罔象而自浮。",
                    "zhushu": "水與天合。物漂流也。罔象，釋文作泂瀁，上摩朗、下以養切。補曰：沛，流皃。文選云：戫汨𩘷涙，沛以罔象𠔃。注云：囶象，即仿像也。又云：罔象相求。注云：虚無，罔象然也。"
                },
                {
                    "paragraph": "祝融戒而還衡𠔃，",
                    "zhushu": "南神止我，令北征也。還衡，一作蹕御，一云戒其䟆禦。補曰：山海經：南方祝融，獸身人面，乗兩龍，火神也。國語曰：夏之興也，祝融降干崇山。太公金匱曰：南海之神曰祝融。楊雄賦云：迴軫還衡。衡，轅前橫木。大人賦云：祝融警而蹕御。注云：蹕，止行人也。御，禦也。"
                },
                {
                    "paragraph": "騰告鸞鳥迎宓妃。",
                    "zhushu": "馳呼洛神，使侍予也。"
                },
                {
                    "paragraph": "張咸池奏承雲𠔃，",
                    "zhushu": "思樂黃帝與唐堯也。咸池，堯樂也。承雲，即雲門，黃帝樂也。屈原得祝融止已，即時還車，將即中土，乃使仁賢若鸞鳳之人，因迎貞女如洛水之神，使逹己於聖君，德若黃帝、帝堯者，欲與建德成化，制禮樂以安𥠖庶也。一云：張樂咸池。補曰：周禮有大咸，堯樂也。樂記云：咸池，備矣。注云：黃帝所作樂名，堯増脩而用之。咸，皆也。池之爲言施也，言德無不施也。又吕氏春秋云：帝顓頊令飛龍作樂，効八風之音，命之曰承雲。淮南云：有虞氏其樂威池、承雲、九韶。注云：舜兼用黃帝樂。"
                },
                {
                    "paragraph": "二女御九韶歌。",
                    "zhushu": "美堯二女，助成化也。韶，舜樂名也。九成，九奏也。屈原美舜遭值於堯，妻以二女，以治天下，内之大麓，任之以職，則百僚師師，百工惟時。於是遂禪以位，升爲天子，乃作韶樂，鍾皷鏗鏘，九奏乃成。屈原自傷不值於堯，而遭蜀丗，見斥逐也。補曰：御，侍也。孟子所謂二女婐也。書曰：簫韶九成，鳳皇來儀。周禮曰：九德之歌，九磬之舞。"
                },
                {
                    "paragraph": "使湘靈皷瑟𠔃，",
                    "zhushu": "百川之神，皆謡歌也。補曰：上言二女，則此湘靈乃湘水之神，非湘夫人也。"
                },
                {
                    "paragraph": "令海若舞𠗦夷。",
                    "zhushu": "河海之神，咸相和也。海若，海神名也。𠗦夷，水仙人。淮南言𠗦夷得道，以濳於大川也。令，一作命。補曰：海若，莊子所稱北海若也。𠗦夷，河伯也。"
                },
                {
                    "paragraph": "玄螭蟲象並出進𠔃，",
                    "zhushu": "鬼魅，神獸，喜樂逸豫也。螭，龍𩔖也。象，罔象也。皆水中神物。一云：列螭象而並進𠔃。補曰：螭，丑知切。國語曰：水之怪龍、罔象。"
                },
                {
                    "paragraph": "形蟉虬而逶蛇。",
                    "zhushu": "形體蜿蟺，相銜受也。蛇，一作迤。補曰：上於九，下巨九切。蟉虬，盤曲皃。"
                },
                {
                    "paragraph": "雌蜺便姢㠯増撓𠔃，",
                    "zhushu": "神女周旋，侍左右也。姢，一作蜎。補曰：蜺，見騷經。便，讀作㛹，毗連切。姢，於縁切。便姢，輕麗皃。爾雅：䟽引雌蜺㛹嬛。嬛，與姢同。釋文：嬛，虚捐切。撓，而照切。釋文：從手。集韻：撓，纒也。"
                },
                {
                    "paragraph": "鸞鳥軒翥而翔飛。",
                    "zhushu": "鷦鵬，玄鶴，奮翼舞也。軒，一作騫。補曰：方言：翥，舉也。楚謂之翥。章庻切。"
                },
                {
                    "paragraph": "音樂愽衍無終極𠔃，",
                    "zhushu": "五音安舒，靡有窮也。𥙷曰：衍，廣也，逹也。"
                },
                {
                    "paragraph": "焉乃逝以俳佪。",
                    "zhushu": "遂往周流，究九野也。以，一作而，補曰：焉，辭也，尤䖍切。"
                },
                {
                    "paragraph": "舒并節以馳騖𠔃，",
                    "zhushu": "縱舎轡銜而長驅也。補曰：淮南云：縱志舒節。以馳大區。大人賦云：舒節出乎北垠。注云：舒。緩也。"
                },
                {
                    "paragraph": "逴絶垠乎寒門。",
                    "zhushu": "經過后土，出北區也。寒門，北極之門也。連，釋文作踔，勑孝切。乎，一作𠔃。補曰：逴，逺也，敕角切。淮南曰：出於無垠鄂之門。注云：垠鍔，端崖也。李善曰：絶珢，天邊之際也。淮南曰：北方北極之山曰寒門。大人賦曰：軼先驅於寒門。"
                },
                {
                    "paragraph": "軼迅風於淸源𠔃，",
                    "zhushu": "遂入八風之藏府也。源。一作涼。補曰：軼，音逸。三蒼曰：從後出前也。迅。疾也。思玄賦云：且余沐於清原。"
                },
                {
                    "paragraph": "從顓頊乎増冰。",
                    "zhushu": "過觀黒帝之邑宇也。補曰：北方壬癸，其帝顓頊，其神玄𡨋。太公金匱曰：北海之神曰顓頊。淮南云：北方有凍寒、積冰、雪雹羣水之野。"
                },
                {
                    "paragraph": "歷玄𡨋以邪徑𠔃，",
                    "zhushu": "道絶幽都，路窮塞也。補曰：左傳：水正爲玄𡨋。"
                },
                {
                    "paragraph": "乗閒維以反顧。",
                    "zhushu": "攀持天紘，以化息也。補曰：孝經緯云：夫有七衡而六間，相去合十一萬九千里。淮南云：兩維之間，九十一度。注云：自東北至東南爲兩維，帀四維三百六十五度。一度二千九百三十二里。"
                },
                {
                    "paragraph": "召黔嬴而見之𠔃，",
                    "zhushu": "問：造化之神以得失。補曰：大人賦云：左玄𡨋而右黔雷。注云：黔，嬴也，天上造化神名。或曰水神。史記作含靁。黔，具炎切。"
                },
                {
                    "paragraph": "爲余先乎平路。",
                    "zhushu": "開軌導我，入道域也。一本先下有道字。"
                },
                {
                    "paragraph": "經營四荒𠔃，",
                    "zhushu": "周遍八極。"
                },
                {
                    "paragraph": "周流六漠。",
                    "zhushu": "旋天一帀。天，一作地。𥙷曰：漢樂歌作六幕，謂六合也。"
                },
                {
                    "paragraph": "上至列𡙇𠔃，",
                    "zhushu": "窺天間𨻶。補曰：𡙇，與缺同。陵陽子明經云：列缺去地一千四百里。大人賦云：貫列缺之倒影。注云：列缺，天閃也。文選云：列缺曄其照夜。應劭曰：列缺，天𨻶電照也。"
                },
                {
                    "paragraph": "降望大壑。",
                    "zhushu": "視海廣狹。補曰：列子曰：渤海之東。有大壑焉。實惟無底之谷。名曰歸墟。注引山海經：東海之外有大壑。"
                },
                {
                    "paragraph": "下崢嶸而無地𠔃，",
                    "zhushu": "淪，幽虚也。嶸，一作巆。補曰：顔師古云：崢嶸，深逺皃也。上仕耕切，下音宏。"
                },
                {
                    "paragraph": "上寥廓而無天。",
                    "zhushu": "空無形也。寥，一作嵺。補曰：師古云：寥廓，廣逺也。"
                },
                {
                    "paragraph": "視儵忽而無見𠔃，",
                    "zhushu": "目瞑眩也。"
                },
                {
                    "paragraph": "聽惝怳而無聞。",
                    "zhushu": "窈，無聲也。補曰：師古云：惝怳。耳不諦也。淮南云：若士曰：我游乎罔㝗之野。北息乎沉墨之郷。西窮𡨋𡨋之黨。東開鴻濛之光。此其下無地而上無天。聽焉無聞。視焉無眴。"
                },
                {
                    "paragraph": "超無爲以至淸𠔃，",
                    "zhushu": "登天庭也。補曰：淮南云：契大渾之樸，而立至清之中。"
                },
                {
                    "paragraph": "與泰初而爲鄰。",
                    "zhushu": "與道并也。補曰：列子曰：太𥘉者，氣之始也。莊子曰：㤗初有无，无有无名。按騷經、九章，皆託游天地之間，以泄憤懣，卒從彭咸之所居，以畢其志。至比章獨不然，初曰長太息而埯涕，思故國也；終曰與太初而爲鄰，則丗莫知其所如矣。"
                }
            ]
        },
        {
            "name": "卜居章句第六離騷",
            "paragraphs": [
                {
                    "paragraph": "卜居章句第六離騷",
                    "zhushu": "",
                    "type": 1
                },
                {
                    "paragraph": "卜居者，屈原之所作也。屈原體忠貞之性，",
                    "zhushu": "體，一作履。性，一作節。"
                },
                {
                    "paragraph": "而見嫉妬，念讒佞之臣，承君順非，而蒙富貴，已執",
                    "zhushu": "一作獨。"
                },
                {
                    "paragraph": "忠直，而身放弃，心迷意惑，不知所爲，乃徃至太卜之家，稽問神明，決之蓍龜，卜巳居世何所冝行，兾聞異䇿，",
                    "zhushu": "聞，一作審。異，一作要。"
                },
                {
                    "paragraph": "以定嫌疑，故曰卜居也。",
                    "zhushu": "五臣云：卜己冝何所居。",
                    "type": 2
                },
                {
                    "paragraph": "屈原旣放，三年",
                    "zhushu": "逺出郢都，處山林也。"
                },
                {
                    "paragraph": "不得復見，",
                    "zhushu": "道路僻逺，所在噞也。"
                },
                {
                    "paragraph": "竭知盡忠，",
                    "zhushu": "建立䇿謀，披心胷也。知，一作智。"
                },
                {
                    "paragraph": "而蔽鄣於讒。",
                    "zhushu": "遇謟佞也。一無而字。"
                },
                {
                    "paragraph": "心煩慮亂，",
                    "zhushu": "慮憤問也。慮，一作意。"
                },
                {
                    "paragraph": "不知所從。",
                    "zhushu": "迷所著也。一云迷瞀眩也。"
                },
                {
                    "paragraph": "往見太卜",
                    "zhushu": "稽神明也。一此句上有乃字。"
                },
                {
                    "paragraph": "鄭詹尹",
                    "zhushu": "，工姓名也。"
                },
                {
                    "paragraph": "曰：“余有所疑，",
                    "zhushu": "意遑惑也。"
                },
                {
                    "paragraph": "願因先生決之。”",
                    "zhushu": "斷吉凶也。"
                },
                {
                    "paragraph": "詹尹乃端䇿拂龜，",
                    "zhushu": "整容儀也。五臣云：䇿，蓍也。立蓍拂龜，以展敬也。𥙷曰：龜䇿傳曰：摓䇿定數，灼龜觀兆。"
                },
                {
                    "paragraph": "曰：“君將何以敎之？”",
                    "zhushu": "願聞其要。一無將字。"
                },
                {
                    "paragraph": "屈原曰：",
                    "zhushu": "吐詞情也。"
                },
                {
                    "paragraph": "吾寧悃悃欵欵",
                    "zhushu": "志純一也。欵，一作款。五臣云：悃欵，懃苦皃。補曰：悃，苦本切。𣢾，苦管切，誠也。俗作欵。"
                },
                {
                    "paragraph": "朴以忠乎？",
                    "zhushu": "竭誠信也。五臣云：朴，質也。"
                },
                {
                    "paragraph": "將送往勞來，",
                    "zhushu": "追俗人也。𥙷曰：勞，去聲。來如字。"
                },
                {
                    "paragraph": "斯無窮乎？",
                    "zhushu": "不困貧也。五臣云：以此二事，問其所冝，以下𩔖此。補曰：上句皆原所從也，下句皆原所去也。卜以決疑，不疑何卜。而以問詹尹何哉？時之人去其所當從，從其所當去，其所謂吉，乃吾所謂凶也。此卜居所以作也。"
                },
                {
                    "paragraph": "寧誅鋤草茅",
                    "zhushu": "刈蒿菅也。鋤，一作鉏。補曰：鋤，士魚切。釋名云：去穢助苗也。"
                },
                {
                    "paragraph": "以力耕乎？",
                    "zhushu": "種稼穡也。"
                },
                {
                    "paragraph": "將游大人",
                    "zhushu": "事貴戚也。五臣云：大人，謂君之貴幸者。"
                },
                {
                    "paragraph": "以成名乎？",
                    "zhushu": "榮譽立也。"
                },
                {
                    "paragraph": "寧正言不諱",
                    "zhushu": "諫君惡也。"
                },
                {
                    "paragraph": "以危身乎？",
                    "zhushu": "被刑戮也。"
                },
                {
                    "paragraph": "將從俗富貴",
                    "zhushu": "食重禄也。"
                },
                {
                    "paragraph": "以媮生乎？",
                    "zhushu": "身安樂也。補曰：媮，樂也。音俞。"
                },
                {
                    "paragraph": "寧超然髙舉",
                    "zhushu": "讓官爵也。"
                },
                {
                    "paragraph": "㠯保眞乎？",
                    "zhushu": "守玄黙也。"
                },
                {
                    "paragraph": "將哫訾栗斯",
                    "zhushu": "承顔色也。栗，一作慄。斯，一作嘶。一作促訾栗斯。補曰：哫、促，並音足，唐本子禄切。訾音貲。哫訾，以言求媚也。慄音栗，謹敬也。粟，讀若慄，音粟，詭隨也。斯，讀若𢠹，音斯，慄也。並見集韻。"
                },
                {
                    "paragraph": "喔咿儒兒",
                    "zhushu": "強𥬇噱也。一作嚅唲。補曰：喔音握，咿音伊，嚅音儒，唲音兒，皆強𥬇之皃。一云：喔咿，強顔皃。唲，曲從皃。"
                },
                {
                    "paragraph": "以事婦人乎？",
                    "zhushu": "詘蜷局也。五臣云：以事婦人，謟君之所寵者。"
                },
                {
                    "paragraph": "寧廉潔正直",
                    "zhushu": "志如玉也。潔，一作絜。"
                },
                {
                    "paragraph": "以自淸乎？",
                    "zhushu": "修潔白也。"
                },
                {
                    "paragraph": "將突梯滑稽，",
                    "zhushu": "轉隨俗也。補曰：文選注云：突。吐忽切。滑也。滑音骨。稽音雞。五臣云：委曲順俗也。楊雄以東方朔爲滑稽之雄。又曰：鴟夷滑稽。顔師古曰：滑稽，圜轉縱捨無窮之狀。一云酒器也。轉注吐酒，終日不已。出口成章，不窮竭。若滑稽之吐酒。"
                },
                {
                    "paragraph": "如脂如韋，",
                    "zhushu": "柔，弱曲也。五臣云：能滑柔也。補曰：韋，柔皮也。"
                },
                {
                    "paragraph": "以潔楹乎？",
                    "zhushu": "順滑澤也。文選作絜。五臣云：絜、㨕謂同謟䛕也。絜。苦結切。"
                },
                {
                    "paragraph": "寧昂昂",
                    "zhushu": "志行髙也。昂，一作卬。補曰：昻、卬，音同。"
                },
                {
                    "paragraph": "若千里之駒乎？",
                    "zhushu": "才絶殊也。五臣云：千里駒，展才力也。昂昂，馬行皃。補曰：漢武帝謂劉德爲千里駒。顔師古云：言若駿馬，可致千里也。"
                },
                {
                    "paragraph": "將汜汜",
                    "zhushu": "普愛衆也。汜，一作泛。五臣云：汜汜，鳥浮皃。"
                },
                {
                    "paragraph": "若水中之鳬乎？",
                    "zhushu": "羣，戲遊也。一無乎字。補曰：鳬，野鴨也。"
                },
                {
                    "paragraph": "與波上下，",
                    "zhushu": "隨衆埤髙。"
                },
                {
                    "paragraph": "偷以全吾軀乎？",
                    "zhushu": "身免憂患。偷，一作愉。補曰：愉與偷同。苟，旦也。"
                },
                {
                    "paragraph": "寧與騏𩦸亢軛乎？",
                    "zhushu": "沖，天區也。亢，一作抗。五臣云：騏𩦸抗軛，謂與賢才齊列也。抗，舉也。補曰：軛，於革切，車轅前也。"
                },
                {
                    "paragraph": "將隨駑馬之迹乎？",
                    "zhushu": "安歩，徐也。五臣云：駑馬，喻不才之臣。"
                },
                {
                    "paragraph": "寧與黄鵠比翼乎？",
                    "zhushu": "飛雲嵎也。五臣云：黃鵠，喻逸土也。比翼，猶比肩也。補曰：漢始元中，黄鵠下建章宫大液池中。師古云：黃鵠，大鳥，一舉千里。"
                },
                {
                    "paragraph": "將與雞鶩爭食乎？",
                    "zhushu": "啄糠糟也。五臣云：雞鶩，喻讒天爭食，爭食禄也。鶩，鴨也。"
                },
                {
                    "paragraph": "此孰吉孰凶？",
                    "zhushu": "誰喜憂也。"
                },
                {
                    "paragraph": "何去何從？",
                    "zhushu": "安所由也。"
                },
                {
                    "paragraph": "世溷濁而不淸，",
                    "zhushu": "貨賂行也。五臣注文選改世爲俗以避諱。"
                },
                {
                    "paragraph": "蟬翼爲重，",
                    "zhushu": "近佞讒也。補曰：李善云：嬋翼，言薄也。"
                },
                {
                    "paragraph": "千鈞爲輕。",
                    "zhushu": "逺，忠良也。五臣云：隨俗顚倒，重小人，輕君子也。"
                },
                {
                    "paragraph": "黄鍾毀棄，",
                    "zhushu": "賢者，匿也。五臣云：黃鍾，樂噐，喻禮樂之士。補曰：國語云：黃鍾所以宣養六氣九德也。"
                },
                {
                    "paragraph": "瓦釡雷鳴。",
                    "zhushu": "羣言獲進。一云愚讙，訟也。五臣云：瓦釡，喻庸下之人。雷鳴者，驚衆也。"
                },
                {
                    "paragraph": "讒人髙張，",
                    "zhushu": "居朝堂也。補曰：張，音帳，自侈大也。左傳：隋張必弃小國。"
                },
                {
                    "paragraph": "賢士無名。",
                    "zhushu": "身窮困也。"
                },
                {
                    "paragraph": "吁嗟黙黙兮，",
                    "zhushu": "世莫論也。吁，一作于，黙，一作嘿，五臣云：嘿嘿，不言皃。"
                },
                {
                    "paragraph": "誰知吾之廉貞？",
                    "zhushu": "不别賢也。"
                },
                {
                    "paragraph": "詹尹乃釋䇿而謝，",
                    "zhushu": "愚不能明也。五臣云：釋，捨也。謝，辭也。"
                },
                {
                    "paragraph": "曰：“夫尺有所短，",
                    "zhushu": "騏𩦸不驟中庭。"
                },
                {
                    "paragraph": "寸有所長，",
                    "zhushu": "雞鶴知時而鳴。補曰：莊子云：梁麗可以充城，而不可以窒穴，尺有所短也。騏𩦸驊騮，一日而馳千里，捕䑕不如貍狌，寸有所長也。"
                },
                {
                    "paragraph": "物有所不足，",
                    "zhushu": "地毀東南。補曰：列子曰：物有不足，天傾西北，地不滿東南。"
                },
                {
                    "paragraph": "智有所不明，",
                    "zhushu": "孔子厄於陳也。補曰：校人曰：孰謂子産智？予旣烹而食之？智有所不明也。"
                },
                {
                    "paragraph": "數有所不逮，",
                    "zhushu": "天不可計量也。補曰：史記曰：人雖賢，不能左畫圎，右畫方。"
                },
                {
                    "paragraph": "神有所不通。",
                    "zhushu": "日不能夜光也。補曰：神龜能見夢於元君，不能避余且之網。智有所困，神有所不及也。"
                },
                {
                    "paragraph": "用君之心，",
                    "zhushu": "所念慮也。"
                },
                {
                    "paragraph": "行君之意，",
                    "zhushu": "遂本操也。"
                },
                {
                    "paragraph": "龜䇿誠不能知事。”",
                    "zhushu": "不能決君之志也。一云：知此事。"
                }
            ]
        },
        {
            "name": "漁父章句第七離騷",
            "paragraphs": [
                {
                    "paragraph": "漁父章句第七離騷",
                    "zhushu": "",
                    "type": 1
                },
                {
                    "paragraph": "漁父者，屈原之所作也。屈原放逐，在江、湘之間，憂愁嘆吟，儀容變易。而漁父避丗隱身，釣魚江濵，欣然自樂。時遇屈原川澤之域，怪而問之，遂相應荅。楚人思念屈原，因叙其辭以相傳焉。",
                    "zhushu": "卜居、漁父，皆假設問荅以寄意耳。而太史公屈原傳、劉向新序、嵇康髙士傳，或採楚詞、莊子、漁父之言，以爲實録，非也。",
                    "type": 2
                },
                {
                    "paragraph": "屈原旣放，",
                    "zhushu": "身斥逐也。"
                },
                {
                    "paragraph": "游於江潭，",
                    "zhushu": "戲水側也。"
                },
                {
                    "paragraph": "行吟澤畔，",
                    "zhushu": "履荆𣗥也。"
                },
                {
                    "paragraph": "顔色憔悴，",
                    "zhushu": "皯黴黒也。補曰：皯，古旱切。黴，力遟切。"
                },
                {
                    "paragraph": "形容枯槁。",
                    "zhushu": "癯痩瘠也。補曰：槁，音考。"
                },
                {
                    "paragraph": "漁父見而問之",
                    "zhushu": "怪屈原也。"
                },
                {
                    "paragraph": "曰：“子非三閭大夫與？",
                    "zhushu": "本其故官，史記作歟。"
                },
                {
                    "paragraph": "何故至於斯？”",
                    "zhushu": "曷爲遇放於斯也。史記云：何故而至此。"
                },
                {
                    "paragraph": "屈原曰：“舉世皆濁",
                    "zhushu": "衆貪鄙也。一作世人皆濁，史記作舉世混濁而我獨清，衆人皆醉而我獨醒。"
                },
                {
                    "paragraph": "我獨清，",
                    "zhushu": "忠潔己也。"
                },
                {
                    "paragraph": "衆人皆醉",
                    "zhushu": "惑財賄也。一云：巧佞曲也。"
                },
                {
                    "paragraph": "我獨醒，",
                    "zhushu": "廉自守也。"
                },
                {
                    "paragraph": "是以見放。”",
                    "zhushu": "弃草野也。一本此句末有爾字。"
                },
                {
                    "paragraph": "漁父曰：“",
                    "zhushu": "隱士言也。"
                },
                {
                    "paragraph": "聖人不凝滯於物，",
                    "zhushu": "不困辱其身也。史記云：夫聖人者，一本物上有萬字。"
                },
                {
                    "paragraph": "而能與世推移。",
                    "zhushu": "隨俗方圎。"
                },
                {
                    "paragraph": "世人皆濁，",
                    "zhushu": "一作舉世皆濁，史記云：舉世混濁。"
                },
                {
                    "paragraph": "何不淈其泥",
                    "zhushu": "同其風也。史記作隨其流。補曰：淈，古没切，又乎沒切，濁也。"
                },
                {
                    "paragraph": "而揚其波？",
                    "zhushu": "與沈浮也。五臣云：淈泥揚波，稍隨其流也。"
                },
                {
                    "paragraph": "衆人皆醉，何不餔其糟",
                    "zhushu": "從其俗也。補曰：餔，布乎切。"
                },
                {
                    "paragraph": "而歠其釃？",
                    "zhushu": "食其禄也。文選釃作醨。五臣云：餔糟歠醨，微同其事也。餔，食也。歠，飲也。糟、醨。皆酒滓。補曰：釃，力支切。以水䍤糟也。醨，薄酒也。"
                },
                {
                    "paragraph": "何故深思髙舉，",
                    "zhushu": "獨行忠直。五臣云：深思，謂憂君與民也。"
                },
                {
                    "paragraph": "自令放爲？”",
                    "zhushu": "逺在他域。史記云：何故懷瑾握瑜。而自令見放爲？"
                },
                {
                    "paragraph": "屈原曰：“吾聞之，",
                    "zhushu": "受聖人之制也。"
                },
                {
                    "paragraph": "新沐者必彈冠，",
                    "zhushu": "拂塵坌也。補曰：荀子云：新浴者振其衣，新沐者彈其冠，人之情也。其誰能以己之僬僬，受人之掝掝者哉。"
                },
                {
                    "paragraph": "新浴者必振衣。",
                    "zhushu": "袪土穢也。"
                },
                {
                    "paragraph": "安能以身之察察，",
                    "zhushu": "已淸潔也。五臣云：察察，潔白也。史記云：又誰能以身之察察。"
                },
                {
                    "paragraph": "受物之汶汶者乎？",
                    "zhushu": "蒙垢塵也。補曰：汶，音門。汶，濛，沾辱也。一音昏。荀子注引此作惛惛。惛惛，不明也。惛、門、昏二音。"
                },
                {
                    "paragraph": "寧赴湘流，",
                    "zhushu": "自沈淵也。史記作常流。常音長。"
                },
                {
                    "paragraph": "葬於江魚之腹中。",
                    "zhushu": "身消爛也。一無之字。史記云：而葬乎江魚腹中耳。"
                },
                {
                    "paragraph": "安能以皓皓之白，",
                    "zhushu": "皓皓，猶皎皎也。皓，一作皎。五臣云：皓白，喻貞潔。"
                },
                {
                    "paragraph": "而蒙世俗之塵埃乎？”",
                    "zhushu": "被㸃汚也。一無而字。塵埃，史記作温蠖。說者曰：温蠖，猶惛憒也。"
                },
                {
                    "paragraph": "漁父莞爾而𥬇，",
                    "zhushu": "𥬇離齗也。莞，一作莧。補曰：莞爾，微𥬇。胡扳切。"
                },
                {
                    "paragraph": "鼓枻而去，",
                    "zhushu": "叩舩舷也。枻，一作𧙟。補曰：　音曵。舷，舩邊也。"
                },
                {
                    "paragraph": "歌曰：“",
                    "zhushu": "一本歌上有乃字。"
                },
                {
                    "paragraph": "滄浪之水淸兮，",
                    "zhushu": "喻世昭明。補曰：浪音郎。禹貢：嶓冡導漾，東流爲漢，又東爲滄浪之水。注云：𣻌水至武都，爲漢；至江夏，謂之夏水；又東，爲滄浪之水，在荆州。孟軻云：有孺子歌曰：滄浪之水淸兮，可以濯我纓；滄浪之水濁兮，可以濯我足。清斯濯纓，濁斯濯足矣，自取之也。水經云：武當縣西北漢水中有洲，名滄浪洲。地說曰：水出荆山，東南流爲滄浪之水。是近楚都，故漁父歌云云。余案尚書禹貢言：導漾水東流爲漢，又東爲滄浪之水。不言過而言爲者，明非它水，蓋漢、沔水自下有滄浪通稱耳。漁父歌之，不違水地，冝以尚書爲正。"
                },
                {
                    "paragraph": "可以濯吾纓；",
                    "zhushu": "沐浴升朝廷也。吾，一作我。五臣云：清，喻明時，可以修飾冠纓而仕也。"
                },
                {
                    "paragraph": "滄浪之水濁兮，",
                    "zhushu": "喻丗昏闇。"
                },
                {
                    "paragraph": "可以濯吾足。”",
                    "zhushu": "冝，隱遁也。吾，一作我。五臣云：濁喻亂丗，可以抗足逺去。"
                },
                {
                    "paragraph": "遂去，不復與言。",
                    "zhushu": "合道眞也。補曰：藝文志云：屈原賦二十五篇。然則自騷經至漁父，皆賦也。後之作者茍得其一體，可以名家矣。而梁蕭統作文選，自騷經、卜居、漁父之外，九歌去其五，九章去其八。然司馬相如大人賦率用逺遊之語，史記屈原傳獨載懐沙之賦，楊雄作伴牢愁，亦旁惜誦至懷沙。統所去取，未必當也。自漢以來，靡麗之賦，勸百而諷一，無復惻隱古詩之義。故子雲有曲終奏雅之譏，而統乃以屈子與後丗詞人同日而論，其識如此，則其文可知矣。"
                }
            ]
        },
        {
            "name": "九辯章句第八楚辭",
            "paragraphs": [
                {
                    "paragraph": "九辯章句第八楚辭",
                    "zhushu": "",
                    "type": 1
                },
                {
                    "paragraph": "九辯者，楚大夫宋玉之所作也。辯者，變也，謂敶道德以變說君也。",
                    "zhushu": "史記曰：原死之後，楚有宋玉、唐勒、景差之徒，皆好辭而以賦見稱，皆祖屈原之從容辭令，終莫敢直諫。辯，一作辨。辯，治也。辨，别也。說，音稅。"
                },
                {
                    "paragraph": "九者，陽之數，道之綱紀也。",
                    "zhushu": "五臣云：宋王惜其師忠信見放，故作此辭以辯之。皆代原之意。九義亦與九歌同。"
                },
                {
                    "paragraph": "故天有九星，以正機衡；地有九州，以成萬邦；人有九竅，以通精明。屈原懷忠貞之性，而被讒邪，傷君闇蔽，",
                    "zhushu": "一作昧。"
                },
                {
                    "paragraph": "國將危亡，乃援天地之數，列人形之要，而作九歌、九章之頌，以諷諫懷王。明己所言，與天地合度，可履而行也。宋玉者，屈原弟子也。閔惜其師忠而放逐，故作九辯以述其志。至於漢興，劉向、王襃之徒，咸悲其文，依而作詞，故號爲楚詞，亦采其九以立義焉。",
                    "zhushu": "采，一作承。",
                    "type": 2
                },
                {
                    "paragraph": "悲哉秋之爲氣也！",
                    "zhushu": "寒氣聊戾，歳將暮也。哉，一作夫。"
                },
                {
                    "paragraph": "蕭瑟兮",
                    "zhushu": "隂令，促急。風疾暴也。五臣云：蕭瑟，秋風皃。言屈原枉見放逐，其情如秋節之悲，故託言秋之爲狀而盛述之。"
                },
                {
                    "paragraph": "草木揺落",
                    "zhushu": "華葉隕零，肥潤去也。一本句末有兮字。"
                },
                {
                    "paragraph": "而變衰，",
                    "zhushu": "形體易色，枝葉枯槁也。自傷不遇，將與草木俱襄老也。"
                },
                {
                    "paragraph": "憭慄兮，",
                    "zhushu": "思念暴戾，心自傷也。五臣云：憭慄，猶悽愴也。補曰：憭，舊音流，又音了。"
                },
                {
                    "paragraph": "若在逺行。",
                    "zhushu": "逺客出去，之他方也。"
                },
                {
                    "paragraph": "登山臨水兮",
                    "zhushu": "陞髙逺望，視江河也。"
                },
                {
                    "paragraph": "送將歸。",
                    "zhushu": "族親别逝，還故郷也。"
                },
                {
                    "paragraph": "泬寥兮，",
                    "zhushu": "泬寥，曠蕩空虚也。或曰：泬寥猶蕭條，蕭條，無雲皃。寥，釋文作嵺，補曰：泬音血。嵺，髙皃。"
                },
                {
                    "paragraph": "天髙而氣淸，",
                    "zhushu": "秋天髙朗，體淸明也。言天髙朗，照見無形。傷君昏亂，不聦明也。氣清，一作氣平。𥙷曰：淸，疾正切。說文云：無垢薉也。古本作瀞。"
                },
                {
                    "paragraph": "𡧯𡽦兮",
                    "zhushu": "源瀆順流，漠無聲也。𡧯，一作寂，𡻪，一作寥，一作漻。五臣云：寂漻，虚靜皃。補曰：說文云：𡧯，無人聲。與寂同。𡽦，空虚也。與寥同。漻，深清也。並音聊。一云：𡽦，崖虚也。"
                },
                {
                    "paragraph": "收潦而水淸。",
                    "zhushu": "溝無溢濫，百川淨也。言川水夏濁而秋清，傷人君無有清明之時也。五臣云：潦，雨水。音老。"
                },
                {
                    "paragraph": "㦧悽増欷兮，",
                    "zhushu": "愴痛感動。歎，累息也。五臣云：憯悽，悲痛皃。欷，泣歎。補曰：㦧，七感切。欷，虚毅切。歔，欷也。"
                },
                {
                    "paragraph": "薄寒之中人，",
                    "zhushu": "傷我肌膚。變顔色也。五臣云：薄、迫也。有似迫寒之傷人。補曰：中、去聲。"
                },
                {
                    "paragraph": "愴怳懭悢兮，",
                    "zhushu": "中情悵惘，意不得也。五臣云：愴怳、懭悢，皆悲傷也。補曰：愴怳，失意皃，上初兩，下許昉切。懭恨，不得志。上口廣切，下音朗，又音亮。"
                },
                {
                    "paragraph": "去故而就新。",
                    "zhushu": "初㑹鉏鋙，志未合也。五臣云：去故就新，别離也。"
                },
                {
                    "paragraph": "坎廩兮",
                    "zhushu": "數遭患禍，身困極也。廪，一作𡒄。五臣云：坎壈，困窮也。補曰：廩，力敢切。坎廩，失志。一曰不平。"
                },
                {
                    "paragraph": "貧士失職",
                    "zhushu": "亡財遺物，逢冦賊也。貧，一作窮。"
                },
                {
                    "paragraph": "而志不平，",
                    "zhushu": "心常憤懣，意未服也。"
                },
                {
                    "paragraph": "廓落兮",
                    "zhushu": "喪妃失耦。塊，獨立也。五臣云：廓落，空寂也。"
                },
                {
                    "paragraph": "羇旅而無友生。",
                    "zhushu": "逺客寄居，孤單特也。羇，一作羈，一無生字。補曰：羇，旅寓也。"
                },
                {
                    "paragraph": "惆悵兮",
                    "zhushu": "後黨失輩。惘，愁毒也。五臣云：惆悵，悲哀也。"
                },
                {
                    "paragraph": "而私自憐。",
                    "zhushu": "竊内念己，自憫傷也。"
                },
                {
                    "paragraph": "燕翩翩其辭歸兮，",
                    "zhushu": "將入大海，飛回翔也。五臣云：言秋深也。翩翩，飛皃。"
                },
                {
                    "paragraph": "蟬𡧯漠而無聲。",
                    "zhushu": "螗蜩歛翅，而伏藏也。𡧯漠，一作寂寞。"
                },
                {
                    "paragraph": "鴈廱廱而南遊兮，",
                    "zhushu": "雄雌和樂，羣戲行也。廱，一作嗈，一作  。𥙷曰：廱與嗈同。詩曰：嗈嗈鳴鴈。鴈隂起則南，陽起則北，避寒就燠也。"
                },
                {
                    "paragraph": "鵾鷄啁哳而悲鳴。",
                    "zhushu": "奮翼鳴呼，而低昻也。夫燕蟬遇秋寒，將入水穴處，而懷憂懼，𠋫鴈鵾鷄喜樂而逸豫。言已無有𠋫鴈鵾鷄之喜樂，而有蟬、燕之憂懼也。補曰：鵾鷄似鶴，黃白色。啁哳，聲繁細皃。上竹交、下陟轄。"
                },
                {
                    "paragraph": "獨申旦而不寐兮，",
                    "zhushu": "夜坐視瞻而逹明也。坐，一作起。五臣云：申，至也。"
                },
                {
                    "paragraph": "哀蟋蟀之宵征。",
                    "zhushu": "見𧓔𧊿之夜行，自傷放弃，與昆蟲爲𩀱也。或曰：宵征，謂七月在野，八月在字，九月在戸，十月蟋蟀入我牀下，是其宵征。征，行也。五臣云：宵，夜也。"
                },
                {
                    "paragraph": "時亹亹而過中兮，",
                    "zhushu": "時已過半，日進往也。亹亹，進皃。詩云：亹亹文王。五臣云：亹亹，行皃。過中，謂漸衰暮也。補曰：亹，音尾。"
                },
                {
                    "paragraph": "蹇淹留而無成。",
                    "zhushu": "雖乆壽考，無成功也。五臣云：蹇，語詞也。念已將老，淹留草澤，無所成也。"
                },
                {
                    "paragraph": "悲憂窮戚兮",
                    "zhushu": "脩德見過，愁懼惶也。戚，一作慼，文選作蹙。補曰：戚、慼、蹙，並倉歷、子六二切，迫也，促也，憂也。"
                },
                {
                    "paragraph": "獨處廓，",
                    "zhushu": "孤立特止，居一方也。五臣云：廊，空也。謂已窮蹙，處於空澤。補曰：處，昌舉切。"
                },
                {
                    "paragraph": "有美一人兮",
                    "zhushu": "位尊服好，謂懷王也。"
                },
                {
                    "paragraph": "心不繹。",
                    "zhushu": "常念弗解，内結藏也。五臣云：繹，解也。言思君之心，常不解也。補曰：繹，抽絲也，陳也，理也。"
                },
                {
                    "paragraph": "去郷離家兮",
                    "zhushu": "偝違邑里，之他邦也。補曰：離，去聲。"
                },
                {
                    "paragraph": "徠逺客，",
                    "zhushu": "去郢南征，濟沅、湘也。徠，一作來。"
                },
                {
                    "paragraph": "超逍遥兮",
                    "zhushu": "逺去浮遊，離州域也。五臣云：無所依。"
                },
                {
                    "paragraph": "今焉薄？",
                    "zhushu": "欲止無賢，皆讒賊也。五臣云：焉，何也。薄，止也。"
                },
                {
                    "paragraph": "專思君兮",
                    "zhushu": "執心壹意，在胷臆也。思，一作恖。"
                },
                {
                    "paragraph": "不可化，",
                    "zhushu": "同姓親聮，恩義篤也。五臣云：化，變也。補曰：化，舊音花。"
                },
                {
                    "paragraph": "君不知兮",
                    "zhushu": "聦明淺短，志迷惑也。"
                },
                {
                    "paragraph": "可柰何！",
                    "zhushu": "頑嚚難啓，長歎息也。"
                },
                {
                    "paragraph": "蓄怨兮積思，",
                    "zhushu": "結恨在心，慮憤鬱也。"
                },
                {
                    "paragraph": "心煩憺兮忘食事。",
                    "zhushu": "思君念主，忽不食也。補曰：憺，徒濫切，憂也。食事，謂食與事也。"
                },
                {
                    "paragraph": "願一見兮道余意，",
                    "zhushu": "舒寫忠誠，自陳列也。余，一作我。"
                },
                {
                    "paragraph": "君之心兮與余異。",
                    "zhushu": "方圎殊性，猶白黒也。五臣云：願一見君，道忠信之意。君心以是爲非，故與余異矣。"
                },
                {
                    "paragraph": "車旣駕兮朅而歸，",
                    "zhushu": "回逝言邁，欲反國也。一無旣字，補曰：朅，丘傑切，去也。"
                },
                {
                    "paragraph": "不得見兮心傷悲。",
                    "zhushu": "自傷流離，路隔塞也。一本心下無傷字。五臣云：將去歸國，而君不見察，故心悲也。"
                },
                {
                    "paragraph": "𠋣結軨兮長太息，",
                    "zhushu": "㐲車重軾，而涕泣也。一無長字，補曰：軨音零，車轖間橫木。"
                },
                {
                    "paragraph": "涕潺湲兮下霑軾。",
                    "zhushu": "泣下交流，濡茵席也。一本霑上無下字。五臣云：潺湲，涕流皃。軾，車上所慿者。"
                },
                {
                    "paragraph": "忼慨絶兮不得，",
                    "zhushu": "中情恚恨，心剥切也。忼，一作慷。𥙷曰：忼慨，壯士不得志。忼，口朗切。"
                },
                {
                    "paragraph": "中瞀亂兮迷惑。",
                    "zhushu": "思念煩惑，忘南北也。五臣云：歎與相絶而不見，使中昏亂迷惑也。瞀，昏也。補曰：瞀，音茂。"
                },
                {
                    "paragraph": "私自憐兮何極，",
                    "zhushu": "哀禄命薄，常含慼也。私，一作思。五臣云：自憐，失志也。極，窮也。"
                },
                {
                    "paragraph": "心怦怦兮諒直。",
                    "zhushu": "志行中正，無所告也。五臣云：心存諒直，終日不足，怦怦，心不足皃。補曰：怦，披繃切。心急。一曰：忠謹皃。"
                },
                {
                    "paragraph": "皇天十分四時兮，",
                    "zhushu": "何直春生，而秋殺也"
                },
                {
                    "paragraph": "竊獨悲此廩秋。",
                    "zhushu": "微霜凄愴，寒栗洌也。廩，一作凜。五臣云：秋氣凛然，而萬物摇落，喻己爲讒邪所害，是以播遷，故竊悲此也。補曰：廩，與凜同，寒也。"
                },
                {
                    "paragraph": "白露旣下百草兮，",
                    "zhushu": "萬物羣生，將被害也。下，一作降。一云下降。"
                },
                {
                    "paragraph": "奄離披此梧楸。",
                    "zhushu": "痛傷茂木，又芟刈也。披，一作被。五臣云：言秋氣傷物之甚也。奄，同離，羅也。旣凋百草，而梧楸同罹此患。百草喻百姓，林木喻賢人。補曰：奄，忽也，遽也。離披，分散皃。被與披同。梧桐、楸、梓，皆早凋。"
                },
                {
                    "paragraph": "去白日之昭昭兮，",
                    "zhushu": "違離天明，而湮沒也。五臣云：白日喻君，言放逐去君。"
                },
                {
                    "paragraph": "襲長夜之悠悠。",
                    "zhushu": "永處𡨋𡨋，而覆蔽也。五臣云：襲長夜，謂因受覆蔽也。悠悠，無窮也。補曰：襲，因也，入也。"
                },
                {
                    "paragraph": "離芳藹之方壯兮，",
                    "zhushu": "去已盛美之光容也。補曰：藹，繁茂也，於蓋切。"
                },
                {
                    "paragraph": "余萎約而悲愁。",
                    "zhushu": "身體疲病，而憂貧也。萎，文選作委。五臣云：言離去芳盛之德、方壯之任。使余委弃而悲愁也。約，弃也。補曰：萎，於爲切。草木枯也。約，窮也。"
                },
                {
                    "paragraph": "秋旣先戒以白露兮，",
                    "zhushu": "君不弘德，而嚴令也。一本戒下有之字。"
                },
                {
                    "paragraph": "冬又申之以嚴霜。",
                    "zhushu": "刑罰刻峻，而重深也。五臣云：喻暴虐相濟爲害也。申，重也。"
                },
                {
                    "paragraph": "收恢台之孟夏兮，",
                    "zhushu": "上無仁恩，以養民也。夫天制四時，春生夏長，人君則之，以養萬物。秋殺冬藏，亦順其冝，而行刑罰。故君賢臣忠，政合大中，則品庶安寧，萬物豐茂。上闇下僞，用法殘虐，則貞良被害，草木枯落。故宋玉援引天時，託譬草木，以茂美之樹，興於仁賢，早遇霜露，懐德君子，忠而被害也。台，一作炱，一作賢。五臣云：恢台，長養也。釋文：台，他來切。補曰：舞賦云：舒恢炱之廣度。注云：恢炱，廣大皃。炱與台古字通。黃魯直云：恢，大也。台，即胎也，言夏氣大而育物。爾雅曰：夏爲長嬴是也。集韻：炱，煤塵也。臺、胎二音。"
                },
                {
                    "paragraph": "然欿傺而沈藏。",
                    "zhushu": "民無駐足，竄巖穴也。楚人謂住曰傺也。欿，本多作坎，釋文藏作臧，音藏。五臣云：坎，䧟。傺，止也。言收歛長養之氣，使䧟止沈藏，但以秋氣殺物矣。皆喻楚之君臣也。補曰：欿與坎同。"
                },
                {
                    "paragraph": "葉菸邑而無色兮，",
                    "zhushu": "顔容變易，而蒼黒也。邑，一作䓃。五臣云：言草木殘瘁也。菸䓃，傷壞也。補曰：菸音於，臭草也。䓃，草傷壞也。"
                },
                {
                    "paragraph": "枝煩挐而交橫。",
                    "zhushu": "柯條紏錯，而崱嶷也。五臣云：煩挐，擾亂也。補曰：挐，女除切，牽引也，煩也。"
                },
                {
                    "paragraph": "顔淫溢而將罷兮，",
                    "zhushu": "形皃嬴瘦，無潤澤也。五臣云：顔，容也。淫溢，積漸也。罷，毀也。補曰：罷，乏也。音疲。"
                },
                {
                    "paragraph": "柯彷彿而萎黃；",
                    "zhushu": "肌肉空虚，皮乾腊也。萎，一作委，一作𣨙。五臣云：柯，枝也。𣨙黃葉凋。補曰：彿，音費。𣨙，枯死也。"
                },
                {
                    "paragraph": "萷櫹槮之可哀兮，",
                    "zhushu": "華葉已落，莖獨立也。萷，一作𣜎。補曰：萷音梢。萷蔘，木枝竦也。釋文、文選並音朔。萷櫂，木無枝柯，長而殺者。櫹音蕭。槮音森。櫹槮，樹長皃。選云橚爽櫹槮是也。𣜎，與萷同。"
                },
                {
                    "paragraph": "形銷鑠而瘀傷。",
                    "zhushu": "身體燋枯，被病乆也。五臣云：瘀、病，皆喻已離愁苦。補曰：瘀，於去切，血瘀也。"
                },
                {
                    "paragraph": "惟其紛糅而將落兮，",
                    "zhushu": "蓬茸顚仆，根蠹朽也。糅，一作楺，而，一作之。五臣云：惟，思也。紛糅，衆雜也。言思姦邪衆雜，將或毀落。補曰：糅，女救切。蓬，蒲孔。茸，仁勇切。"
                },
                {
                    "paragraph": "恨其失時而無當。",
                    "zhushu": "不值聖王，而年老也。五臣云：又悵失其明時，不與賢君相當。"
                },
                {
                    "paragraph": "擥騑轡而下節兮，",
                    "zhushu": "安歩徐行，而勿驅也。擥，一作掔，音啓妍切。五臣云：爲此擥轡，按節徐行，游涉草澤也。下節。按節也。補曰：擥，力敢切。持也。掔，啓妍切。亦持也。其字從臤，作擥誤矣。騑音菲。"
                },
                {
                    "paragraph": "聊逍遥以相佯。",
                    "zhushu": "且徐徘徊，以遊戲也。一作湘佯，一作相羊。𥙷曰：相佯，徙𠋣也。"
                },
                {
                    "paragraph": "歳忽忽而遒盡兮，",
                    "zhushu": "年歲逝往，若流水也。遒，一作逝。五臣云：忽忽，運行皃。補曰：遒，即由、即秋二切，迫也，盡也。"
                },
                {
                    "paragraph": "恐余壽之弗將。",
                    "zhushu": "懼我性命之不長也。弗，一作不。五臣云：將，長也。補曰：將，有漸之詞。"
                },
                {
                    "paragraph": "悼余生之不時兮，",
                    "zhushu": "傷己幼少，後三王也。"
                },
                {
                    "paragraph": "逢此丗之俇攘。",
                    "zhushu": "卒遇𧮂讒，而遽惶也。五臣云：俇攘，憂懼皃。一作恇勷，一作𧻺躟。補曰：俇，音臣。攘，而羊切，㹤也，遽也。"
                },
                {
                    "paragraph": "澹容與而獨𠋣兮，",
                    "zhushu": "焭焭獨立，無朋黨也。五臣云：澹，徒敢切。澹容與，徐歩也。𠋣，立也。"
                },
                {
                    "paragraph": "蟋蟀鳴此西堂。",
                    "zhushu": "自傷閔己，與蟲並也。"
                },
                {
                    "paragraph": "心怵惕而震盪兮，",
                    "zhushu": "思慮惕動，沸若湯也。盪，一作蕩。五臣云：怵愓震蕩，自驚動也。補曰：怵音黜，盪，音蕩，揺動皃。"
                },
                {
                    "paragraph": "何所憂之多方！",
                    "zhushu": "内念君父及兄弟也。五臣云：方，猶端也。"
                },
                {
                    "paragraph": "卬明月而太息兮，",
                    "zhushu": "上告昊旻，愬神靈也。卭，一作仰，太，一作大。補曰：卬，望也，音仰。"
                },
                {
                    "paragraph": "歩列星而極明。",
                    "zhushu": "周覽九天，仰觀星宿，不能臥寐，乃至明也。補曰：明，舊音亡。",
                    "type": 2
                },
                {
                    "paragraph": "竊悲夫蕙華之曽敷兮，",
                    "zhushu": "蕙草芬芳，以興在位之貴臣也。五臣云：曽，重也。敷，布也。"
                },
                {
                    "paragraph": "紛旖旎乎都房。",
                    "zhushu": "被服盛飾於宫殿也。旖旎，盛皃。詩云：旖旎其華。文選作猗柅，上音𠋣，下女綺切。五臣云：都，大也。房，花房也。喻君初好善布德，有如此也。旖，一作㫊，於可。旋，乃可切。補曰：集韻：㫊，𠋣可切，其字從可。㫊旎，旌旗皃。旖音𠋣，其字從竒。旖旎，旌旗，從風皃。天子所宫曰都。"
                },
                {
                    "paragraph": "何曽華之無實兮，",
                    "zhushu": "外皃若忠，而心佞也。"
                },
                {
                    "paragraph": "從風雨而飛颺。",
                    "zhushu": "隨君嗜欲，而回傾也。夫風爲號令，雨爲德惠，故風動而草木揺，雨降而萬物殖。故以風雨諭君，言政令德惠所由出也。五臣云：喻其後隨佞人之言。"
                },
                {
                    "paragraph": "以爲君獨服此蕙兮，",
                    "zhushu": "體受正氣，而髙明也。"
                },
                {
                    "paragraph": "羌無以異於衆芳。",
                    "zhushu": "乃與佞臣之同情也。五臣云：我謂君獨好美行，乃無異於衆人之心，而受其佞也。"
                },
                {
                    "paragraph": "閔竒思之不通兮，",
                    "zhushu": "傷己忠䇿，無由入也。思，一作恖。五臣云：閔，自傷也。竒思，謂忠信也。"
                },
                {
                    "paragraph": "將去君而髙翔。",
                    "zhushu": "適彼樂士之他域也。五臣云：髙翔。逺，去也。"
                },
                {
                    "paragraph": "心閔憐之慘悽兮，",
                    "zhushu": "内自哀念，心隱惻也。"
                },
                {
                    "paragraph": "願一見而有明。",
                    "zhushu": "分别貞正與僞惑也。五臣云：心之憂傷，願見君而自明。"
                },
                {
                    "paragraph": "重無怨而生離兮，",
                    "zhushu": "身無罪過，而放逐也。五臣云：重。念也。自念無怨咎於君，而生離隔。補曰：重。去聲。九歌云：悲莫悲兮生别離。"
                },
                {
                    "paragraph": "中結軫而増傷。",
                    "zhushu": "肝膽破裂，心剖𤗚也。傷，一作慯。五臣云：心中結怨軫憂，而増悲傷。補曰：慯，痛也，憂也。𤗚，普逼切。"
                },
                {
                    "paragraph": "豈不鬱陶而思君兮，",
                    "zhushu": "憤念蓄積，盈胷臆也。思，一作恖。補曰：書云：鬱陶乎予心。"
                },
                {
                    "paragraph": "君之門以九重。",
                    "zhushu": "閨闌扄閉，道路塞也。一云閨闥。五臣云：雖思見君，而君門深邃，不可至也。補曰：月令云：九門磔攘。天子有九門，謂關門、逺郊門、近郊門、城門、皐門、庫門、雉門、應門、路門也。"
                },
                {
                    "paragraph": "猛犬狺狺而迎吠兮，",
                    "zhushu": "讒佞讙呼而在側也。五臣云：狺狺，開口皃。迎吠，拒賢人使不得進也。補曰：狺音垠，犬爭，一云吠聲。"
                },
                {
                    "paragraph": "𨵿梁閉而不通。",
                    "zhushu": "閽人承指，呵問急也。五臣云：閉𨵿，喻塞賢路也。"
                },
                {
                    "paragraph": "皇天淫溢而秋霖兮，",
                    "zhushu": "乆雨連日，澤深厚也。"
                },
                {
                    "paragraph": "后土何時而得漧！",
                    "zhushu": "山阜濡澤，草木茂也。而，一作兮，漧，一作乾。五臣云：后土，地也。補曰：漧與乾同。"
                },
                {
                    "paragraph": "塊獨守此無澤兮，",
                    "zhushu": "不蒙恩施，獨枯槁也。"
                },
                {
                    "paragraph": "仰浮雲而永歎。",
                    "zhushu": "愬天語神，我何咎也。古本仰作卬。五臣云：衆人皆蒙君澤，而我獨不霑，故仰望而長歎也。補曰：歎，平聲。",
                    "type": 2
                },
                {
                    "paragraph": "何時俗之工巧兮，",
                    "zhushu": "丗人辯慧，造詐僞也。"
                },
                {
                    "paragraph": "背繩墨而改錯。",
                    "zhushu": "違廢聖典，背仁義也。夫繩墨者，工之法度也。仁義者，民之正路也。繩墨用，則曲木截；仁義進，則讒佞滅，二者殊義，不可不察也。五臣云：喻信詐僞，弃忠正，易置禮法也。補曰：錯，置也，七故切。"
                },
                {
                    "paragraph": "却騏𩦸而不乗兮，",
                    "zhushu": "斥逐子胥與比干也。不，一作弗，乗，一作椉。五臣云：騏𩦸，良馬，喻賢才也。"
                },
                {
                    "paragraph": "策駑駘而取路。",
                    "zhushu": "信任竪貂與椒、蘭也。五臣云：喻踈賢才而親不肖也。駑駘，喻不肖。"
                },
                {
                    "paragraph": "當世豈無騏𩦸兮，",
                    "zhushu": "家有稷、契與管、晏也。"
                },
                {
                    "paragraph": "誠莫之能善御。",
                    "zhushu": "世無堯、舜及桓、文也。五臣云：言豈無賢才，但君不能用也。御，謂御馬者。補曰：古者車駕四馬，御之爲難，故爲六藝之一也。"
                },
                {
                    "paragraph": "見執轡者非其人兮，",
                    "zhushu": "遭值桀、紂之亂昏也。一無者字。"
                },
                {
                    "paragraph": "故駶跳而逺去。",
                    "zhushu": "被髪爲奴。走横奔也。一作駒跳，一作駶駣。五臣云：言見君非好善之主，故賢才皆避而逺去。駒，即騏𩦸也，跳，走皃。補曰：馬立不常謂之駶。音局。一本駒，亦音衢六切。釋文：跳，徒聊切，躍也。駣，徒浩切，馬三歳名。"
                },
                {
                    "paragraph": "鳬鴈皆唼夫粱藻兮，",
                    "zhushu": "羣小在位，食重禄也。鴈，釋文作鶩，一無夫字。五臣云：粱，米。藻、水草。補曰：唼喋，鳬鴈食皃，上音翣，下音霅。"
                },
                {
                    "paragraph": "鳳愈飄翔而髙舉。",
                    "zhushu": "賢者遯世，竄山谷也。愈，一作俞，飄翔，一作飄飄。補曰：俞與愈同。荀子曰其身俞危是也。舉音倨。"
                },
                {
                    "paragraph": "圜鑿而方枘兮，",
                    "zhushu": "正直邪枉，行殊則也。五臣云：若鑿圎穴，斫方木内之，而必參差不可入。喻邪佞在前，忠賢何由能進。補曰：鑿音造，鏨也。枘，音汭，柄也。"
                },
                {
                    "paragraph": "吾固知其鉏鋙而難入。",
                    "zhushu": "所務不同，若粉墨也。一無其字。五臣云：鉏鋙，相距皃。補曰：鉏，狀所、牀舉二切。鋙，音語，不相當也。"
                },
                {
                    "paragraph": "衆鳥皆有所登棲兮，",
                    "zhushu": "羣佞並進，處官爵也。"
                },
                {
                    "paragraph": "鳳獨遑遑而無所集。",
                    "zhushu": "孔子棲棲，而困厄也。一無獨字，一作惶惶。五臣云：賢才竄逐，獨無所託，遑遑，不得所皃。"
                },
                {
                    "paragraph": "願銜枚而無言兮，",
                    "zhushu": "意欲括嚢，而靜黙也。願，一作顧。五臣云：銜枚，所以止言者也。補曰：周禮有銜枚氏，枚狀如箸，橫銜之。"
                },
                {
                    "paragraph": "甞被君之渥洽。",
                    "zhushu": "前蒙寵遇，錫祉福也。五臣云：我亦欲不言而自弃，爲昔者甞受君之厚澤，故復不能已。渥，厚也。洽，澤也。"
                },
                {
                    "paragraph": "太公九十乃顯榮兮，",
                    "zhushu": "吕尚耆老，然後貴也。"
                },
                {
                    "paragraph": "誠未遇其匹合。",
                    "zhushu": "遭值文王，功冠世也。五臣云：太公、吕尚年九十而窮困，遭西伯而用之，當未遇之時，故無匹偶而與相合也。言己所以弃逐者，其行亦不與君意同也。"
                },
                {
                    "paragraph": "謂騏𩦸兮安歸？",
                    "zhushu": "躊躇吳坂，遇伯樂也。"
                },
                {
                    "paragraph": "謂鳳皇兮安棲？",
                    "zhushu": "集：棲梧桐，食竹實也。五臣云：騏𩦸安歸，在於良樂；鳳皇安棲，在於聖明。自喻時無知己也。"
                },
                {
                    "paragraph": "變古易俗兮世衰，",
                    "zhushu": "以賢爲愚，時闇惑也。五臣云：代衰之時，則必變古之法，易常之道。"
                },
                {
                    "paragraph": "今之相者兮舉肥。",
                    "zhushu": "不量才能，視顔色也。五臣云：將相士而用舉肥美者，不言其才行，此疾時之深。補曰：相，視也，去聲。"
                },
                {
                    "paragraph": "騏𩦸伏匿而不見兮，",
                    "zhushu": "仁賢幽處，而隱藏也。五臣云：騏𩦸伏匿，而不見至。雖願忠其焉得？皆喻已也。"
                },
                {
                    "paragraph": "鳳皇髙飛而不下。",
                    "zhushu": "智者逺逝，之四方也。補曰：下，音戸。"
                },
                {
                    "paragraph": "鳥獸猶知懷德兮，",
                    "zhushu": "慕歸堯、舜之聖明也。釋文懷作褱。"
                },
                {
                    "paragraph": "何云賢士之不處？",
                    "zhushu": "二老太公，歸文王也。"
                },
                {
                    "paragraph": "𩦸不驟進而求服兮，",
                    "zhushu": "于木闔門，而辭相也。五臣云：服，御也。"
                },
                {
                    "paragraph": "鳳亦不貪餧而妄食。",
                    "zhushu": "顔闔鑿坏，而逃亡也。坏，一作培。補曰：餧，於僞切。楊子曰：食其不妄。說者曰：非義不妄食。引此爲證。"
                },
                {
                    "paragraph": "君弃逺而不察兮，",
                    "zhushu": "介推割股，而自放也。弃，一作棄。"
                },
                {
                    "paragraph": "雖願忠其焉得？",
                    "zhushu": "申生至孝，而被謗也。"
                },
                {
                    "paragraph": "欲寂漠而絶端兮，",
                    "zhushu": "寗武佯愚，而不言也。漠，一作嗼，一作寞。五臣云：寂寞，止息皃。補曰：廣雅：嗼，音莫，安也。說文：𠴫嗼，無聲。"
                },
                {
                    "paragraph": "竊不敢忘初之厚德。",
                    "zhushu": "甞受禄惠，識舊德也。五臣云：言我將心不思於君，不能忘君昔之厚德耳。"
                },
                {
                    "paragraph": "獨悲愁其傷人兮，",
                    "zhushu": "思念𦆑結，摧肝肺也。"
                },
                {
                    "paragraph": "馮鬱鬱其何極。",
                    "zhushu": "憤懣盈胷，終年歳也。馮，一作慿，其，一作之，何，一作安。五臣云：慿鬱鬱，愁心滿結也。極，窮也。"
                },
                {
                    "paragraph": "霜露慘悽而交下兮，",
                    "zhushu": "君政嚴急，刑罰峻也。慘，一作㦧。"
                },
                {
                    "paragraph": "心尚𠂷其弗濟。",
                    "zhushu": "冀過不成，得免脫也。𠂷，一作幸，尚𠂷，一云徜徉。補曰：幸，說文作𠂷，當以幸爲正。"
                },
                {
                    "paragraph": "霰雪雰糅其増加兮，",
                    "zhushu": "威怒益盛，刑酷烈也。其，一作而。補曰：雰雰，雪皃。"
                },
                {
                    "paragraph": "乃知遭命之將至。",
                    "zhushu": "卒遇誅戮，身顚沛也。"
                },
                {
                    "paragraph": "願徼幸而有待兮，",
                    "zhushu": "冀蒙貰赦，宥罪法也。宥，一作止。補曰：徼，古堯切。"
                },
                {
                    "paragraph": "泊莽莽與壄草同死。",
                    "zhushu": "將與百卉俱徂落也。一云泊莽莽兮，與埜草同死，一作林草。泊，一作汨。補曰：泊，止也。莽莽，莫古切，草盛。壄、埜，並野字。"
                },
                {
                    "paragraph": "願自往而徑遊兮，",
                    "zhushu": "不待左右之紹介也。一云願自直而徑往。"
                },
                {
                    "paragraph": "路壅絶而不通。",
                    "zhushu": "讒臣嫉妬，無由逹也。"
                },
                {
                    "paragraph": "欲循道而平驅兮，",
                    "zhushu": "遵放衆人，所履爲也。欲，一作願。"
                },
                {
                    "paragraph": "又未知其所從。",
                    "zhushu": "不識趣舎，何所冝也。"
                },
                {
                    "paragraph": "然中路而迷惑兮，",
                    "zhushu": "舉足猶豫，心回疑也。"
                },
                {
                    "paragraph": "自壓桉而學誦。",
                    "zhushu": "弭情定志，吟詩禮也。壓，一作厭。桉，一作按，一作壓塞。補曰：集韻：壓，益渉切，按也。桉與按同，抑也，止也。釋文：厭，於鹽切，安也。誦，疾恭切。"
                },
                {
                    "paragraph": "性愚𨹟以褊淺兮，",
                    "zhushu": "姿質鄙鈍，寡所知也。補曰：褔。畢善切。急也。狹也。"
                },
                {
                    "paragraph": "信未逹乎從容。",
                    "zhushu": "君不照察其眞僞也。乎，一作兮，一作於。一本云。然中路而迷惑兮，悲蹭蹬而無歸。性愚𨹟以𥚹淺兮，自壓按而學詩。蘭蓀雜於蕭艾兮，信未逹其從容。",
                    "type": 2
                },
                {
                    "paragraph": "竊美申包胥之氣盛兮，",
                    "zhushu": "申包胥，楚大夫也。昔伍子胥得罪於楚，將適於吳，見申包胥，謂曰：我必亡郢。申包胥荅曰：子能亡之，我能存之。遂出奔吳，爲吳王闔間臣。興兵而伐楚，破郢，昭王出奔。於是申包胥乃之秦，請救兵，鶴立於秦庭，啼呼悲泣，七日七夜不絶聲，勺飲不入於口。秦伯哀之，爲發兵救楚，昭王復國。故言氣盛也。古本盛皆作晟。"
                },
                {
                    "paragraph": "恐時世之不固。",
                    "zhushu": "俗人執誓，多不堅也。"
                },
                {
                    "paragraph": "何時俗之工巧兮，",
                    "zhushu": "靜言諓諓，而無信也。"
                },
                {
                    "paragraph": "滅規榘而改鑿。",
                    "zhushu": "弃捐仁義，信讒佞也。補曰：鑿，音造。"
                },
                {
                    "paragraph": "獨耿介而不隨兮，",
                    "zhushu": "執節守度，不枉傾也。"
                },
                {
                    "paragraph": "願慕先聖之遺敎。",
                    "zhushu": "循行道德，遵典經也。"
                },
                {
                    "paragraph": "處濁世而顯榮兮，",
                    "zhushu": "謂仕亂君，爲公卿也。"
                },
                {
                    "paragraph": "非余心之所樂。",
                    "zhushu": "彼雖富貴，我不願也。補曰：樂，五孝切。"
                },
                {
                    "paragraph": "與其無義而有名兮，",
                    "zhushu": "宰噽專戾，握君權也。"
                },
                {
                    "paragraph": "寧窮處而守髙。",
                    "zhushu": "思從夷、齊於首陽也。補曰：髙，孤到切。一苦浩切，即枯槁之槁。"
                },
                {
                    "paragraph": "食不媮而爲飽兮，",
                    "zhushu": "何必秔粱與芻豢也。一無而字，補曰：媮，他鈎切，巧也。"
                },
                {
                    "paragraph": "衣不苟而爲温。",
                    "zhushu": "非貴錦繡及綾納也。一無而字。"
                },
                {
                    "paragraph": "竊慕詩人之遺風兮，",
                    "zhushu": "勤身脩德，樂伐檀也。"
                },
                {
                    "paragraph": "願託志乎素餐。",
                    "zhushu": "不空食禄而曠官也。詩云：彼君子兮，不素餐兮。謂居位食禄，無有功德，名曰素餐也。釋文作食，音係。"
                },
                {
                    "paragraph": "蹇充倔而無端兮，",
                    "zhushu": "媒理斷絶，無因縁也。𥙷曰：倔，俱物，巨物二切。儒行云：不充詘於富貴。充詘，喜失節皃。"
                },
                {
                    "paragraph": "泊莽莽而無垠。",
                    "zhushu": "幽處山野，而無鄰也。泊，一作汨，補曰：垠，岸也，音銀。"
                },
                {
                    "paragraph": "無衣裘以御冬兮，",
                    "zhushu": "言巳飢寒，家困貧也。御，一作禦。補曰：御，魚據切。詩云：我有旨蓄，亦以御冬。注云：御，禦也。以禦冬月之無時也。"
                },
                {
                    "paragraph": "恐溘死不得見乎陽春。",
                    "zhushu": "懼命奄忽，不踰年也。一夲自霜露慘悽而交下至此爲一章。",
                    "type": 2
                },
                {
                    "paragraph": "靚杪秋之遥夜兮，",
                    "zhushu": "盛隂脩夜，何難曉也。補曰：靚，音靜。杪，末也。"
                },
                {
                    "paragraph": "心繚悷而有哀。",
                    "zhushu": "思念糾戾，膓折摧也。悷，一作㤡。補曰：繚，音了，繚，繞。悷，盧帝切，又音列。懔悷，悲吟。㤡，音列，憂也。"
                },
                {
                    "paragraph": "春秋逴逴而日髙兮，",
                    "zhushu": "年齒已老，將晩暮也。補曰：逴，竹角切，逺也。"
                },
                {
                    "paragraph": "然惆悵而自悲。",
                    "zhushu": "功名不立，自矜哀也。"
                },
                {
                    "paragraph": "四時逓來而卒歳兮，",
                    "zhushu": "冬夏更運，去若頽也。逓，一作迭。補曰：逓，更易也，本作遞。"
                },
                {
                    "paragraph": "隂陽不可與儷偕。",
                    "zhushu": "寒往暑來，難追逐也。釋文。隂作霒。補曰：儷，偶也，音戾。"
                },
                {
                    "paragraph": "白日晼晚其將入兮，",
                    "zhushu": "年時欲暮，才力㐮也。補曰：晼，音宛，景昳也。"
                },
                {
                    "paragraph": "明月銷鑠而減毀。",
                    "zhushu": "形容減少，顔皃虧也。補曰：日出於東方，入於西極，故言入。月三五而盈，三五而缺，故言減毁。"
                },
                {
                    "paragraph": "歳忽忽而遒盡兮，",
                    "zhushu": "時去晻晻，若騖馳也。忽，一作曶。"
                },
                {
                    "paragraph": "老冉冉而愈㢮。",
                    "zhushu": "年命逝往，促急危也。老，一作壽，愈，一作俞，釋文㢮作施。補曰：俞與愈同，施與㢮同。"
                },
                {
                    "paragraph": "心揺恱而日𠂷兮，",
                    "zhushu": "意中私喜，想用施也。揺，一作遥，一作愮，𠂷，一作幸。補曰：揺，動也。愮，憂也。無喜恱義，𠂷與幸同。"
                },
                {
                    "paragraph": "然怊悵而無冀。",
                    "zhushu": "内無所恃，失本義也。補曰：怊，音超。"
                },
                {
                    "paragraph": "中㦧惻之悽愴兮，",
                    "zhushu": "志願不得，心肝沸也。之，一作而，一注云：心傷慘也。"
                },
                {
                    "paragraph": "長太息而増欷。",
                    "zhushu": "憂懷感結，重歎悲也。補曰：欷，虚毅切。"
                },
                {
                    "paragraph": "年洋洋以日往兮，",
                    "zhushu": "嵗，月已盡，去奄忽也。以，一作而。"
                },
                {
                    "paragraph": "老嵺廓而無處。",
                    "zhushu": "亡官失禄，去家室也。嵺，一作廖。補曰：玉篇云：𡽦，廓空也，力幺切。"
                },
                {
                    "paragraph": "事亹亹而覬進兮，",
                    "zhushu": "思想君命，幸復位也。補曰：覬音兾。"
                },
                {
                    "paragraph": "蹇淹留而躊躇。",
                    "zhushu": "乆處無成，卒放弃也。補曰：躊躇，進退皃。躇，丈吕切。舊本自霜露慘悽而交下兮至此爲一章。",
                    "type": 2
                },
                {
                    "paragraph": "何氾濫之浮雲兮，",
                    "zhushu": "浮雲晻翳，興讒佞也。補曰：汜與泛同。"
                },
                {
                    "paragraph": "猋壅蔽此明月！",
                    "zhushu": "妨遮忠良，害仁賢也。夫浮雲行則蔽月之光，讒佞進則忠良壅也。補曰：猋，卑遥切，犬走皃。"
                },
                {
                    "paragraph": "忠昭昭而願見兮，",
                    "zhushu": "思竭蹇蹇，而陳誠也。"
                },
                {
                    "paragraph": "然霠曀而莫逹。",
                    "zhushu": "邪僞推排，而隱蔽也。然，一作蔽，露，一作雰。補曰：霠，音隂，雲覆日也。曀，隂，風也。"
                },
                {
                    "paragraph": "願皓日之顯行兮，",
                    "zhushu": "思望聖君之聘請也。日以喻君。詩云：杲杲出日。補曰：皓，光也，明也，日出皃也。"
                },
                {
                    "paragraph": "雲蒙蒙而蔽之。",
                    "zhushu": "羣小專恣，掩君明也。蒙，一作濛。"
                },
                {
                    "paragraph": "竊不自聊而願忠兮，",
                    "zhushu": "意欲竭死，不顧生也。聊，一作料。補曰：料，量也，音聊。"
                },
                {
                    "paragraph": "或黕㸃而汙之。",
                    "zhushu": "讒人誣謗，被以惡名也。補曰：黕。說文：都感切，滓垢也。又，陟甚切，汚也。汙，烏故切。"
                },
                {
                    "paragraph": "堯舜之抗行兮，",
                    "zhushu": "聖迹顯著，髙無顚也。"
                },
                {
                    "paragraph": "瞭𡨋𡨋而薄天。",
                    "zhushu": "茂德煥炳，配乾坤也。瞭，一作杳。補曰：瞭，音了，明也。一，音杳，薄，附也。"
                },
                {
                    "paragraph": "何險巇之嫉妬兮，",
                    "zhushu": "亂惑之主，嫉其榮也。"
                },
                {
                    "paragraph": "被以不慈之僞名？",
                    "zhushu": "言堯有不慈之過，以其不傳丹朱也；舜有卑父之謗，以其不立瞽瞍也。"
                },
                {
                    "paragraph": "彼日月之照明兮，",
                    "zhushu": "三光照察，鏡幽𡨋也。"
                },
                {
                    "paragraph": "尚黯黮而有瑕。",
                    "zhushu": "雲霓之氣，蔽其精也。補曰：黯，鄔感切。黮，徒感切。雲黒。"
                },
                {
                    "paragraph": "何況一國之事兮，",
                    "zhushu": "衆職叢務，君異政也。"
                },
                {
                    "paragraph": "亦多端而膠加。",
                    "zhushu": "賢愚反戾，人異形也。補曰：集韻：膠加，戾也。膠，音豪。加，丘加切。王逸說。",
                    "type": 2
                },
                {
                    "paragraph": "被荷裯之晏晏兮，",
                    "zhushu": "荷，芙蕖也。裯，袛裯也。若襜褕矣。晏晏，盛皃也。藝文𩔖聚作披荷裯之炅炅。補曰：被，音披，又如字。裯，音刀。說文：祗裯，短衣。方言：汗襦，自𨵿而西謂之祗裯。爾雅：晏晏，柔也。"
                },
                {
                    "paragraph": "然潢洋而不可帶。",
                    "zhushu": "潢洋，猶浩蕩，不著人皃也。言人以荷葉爲衣，皃雖香好，然浩浩蕩蕩而不可帶，又易敗也。以喻懷王自以爲有賢明之德，猶以荷葉爲衣，必壞敗也。補曰：潢，音晃，户廣切，水深廣皃。洋，音養。滉瀁，水皃。"
                },
                {
                    "paragraph": "旣驕美而伐武兮，",
                    "zhushu": "懷王自謂有懿德，又勇猛也。驕，一作憍。"
                },
                {
                    "paragraph": "負左右之耿介。",
                    "zhushu": "恃怙衆士，被甲兵也。懷王内無文德，不納忠言；外好武備，而無名將，所以爲秦所誘，客死不還。補曰：耿，古幸切，明也。逸以介爲介胄。"
                },
                {
                    "paragraph": "憎愠惀之脩美兮，",
                    "zhushu": "惡孫叔敖與子文也。補曰：愠，䊸粉切。惀，力允切。"
                },
                {
                    "paragraph": "好夫人之慷慨。",
                    "zhushu": "愛重囊瓦與莊蹻也。釋文慨作礚，莊蹻，一作椒蘭。"
                },
                {
                    "paragraph": "衆踥蹀而日進兮，",
                    "zhushu": "無極之徒，在帷幄也。踥，一作𨄌，釋文作啑諜。補曰：踥，思恊切。蹀，音牒。"
                },
                {
                    "paragraph": "美超逺而逾邁。",
                    "zhushu": "接輿避丗，辭金玉也。逾，一作愈。"
                },
                {
                    "paragraph": "農夫輟耕而容與兮，",
                    "zhushu": "愁苦賦歛之重數也。"
                },
                {
                    "paragraph": "恐田野之蕪穢。",
                    "zhushu": "失不耨鋤，亡五榖也。"
                },
                {
                    "paragraph": "事緜緜而多私兮，",
                    "zhushu": "政由細微，以亂國也。緜，一作綿。"
                },
                {
                    "paragraph": "竊悼後之危敗。",
                    "zhushu": "子孫絶嗣，失社稷也。"
                },
                {
                    "paragraph": "世雷同而炫曜兮，",
                    "zhushu": "俗人羣黨，相稱舉也。補曰：曲禮云：母雷同。注云：雷之發聲，物無不同時應者。"
                },
                {
                    "paragraph": "何毀譽之昧昧。",
                    "zhushu": "論善與惡，不分㭊也。"
                },
                {
                    "paragraph": "今脩飾而窺鏡兮，",
                    "zhushu": "言與行副，面不慙也。今，一作余，窺，一作視。"
                },
                {
                    "paragraph": "後尚可以竄藏。",
                    "zhushu": "身雖隱匿，名顯彰也。補曰：竄，逃也，匿也。"
                },
                {
                    "paragraph": "願寄言夫流星兮，",
                    "zhushu": "欲託忠䇿於賢良也。"
                },
                {
                    "paragraph": "羌儵忽而難當。",
                    "zhushu": "行疾去亟，路不值也。補曰：儵，音倐。"
                },
                {
                    "paragraph": "卒壅蔽此浮雲兮，",
                    "zhushu": "終爲讒佞所覆冒也。卒，一作上。"
                },
                {
                    "paragraph": "下暗漠而無光。",
                    "zhushu": "忠臣喪精，不識謀也。"
                },
                {
                    "paragraph": "堯舜皆有所舉任兮，",
                    "zhushu": "稷、契、禹、益與咎繇也。舉，一作專。"
                },
                {
                    "paragraph": "故髙枕而自適。",
                    "zhushu": "安卧垂拱，萬國治也。"
                },
                {
                    "paragraph": "諒無怨於天下兮，",
                    "zhushu": "己之行度，信無尤也。"
                },
                {
                    "paragraph": "心焉取此怵惕？",
                    "zhushu": "内省審己，無畏懼也。焉，一作安。"
                },
                {
                    "paragraph": "椉騏𩦸之瀏瀏兮，",
                    "zhushu": "衆賢並進，職事脩也。椉，一作六，補曰：椉與乗同。瀏，流、柳二音，水清也。"
                },
                {
                    "paragraph": "馭安用夫強䇿？",
                    "zhushu": "百姓成化，刑不用也。䇿，一作䇿。𥙷曰：強，巨良切。䇿，馬箠，所以驅策。"
                },
                {
                    "paragraph": "諒城郭之不足恃兮，",
                    "zhushu": "信哉險阻何足恃也。"
                },
                {
                    "paragraph": "雖重介之何益？",
                    "zhushu": "身被甲鎧，猶爲虜也。補曰：介，甲也。"
                },
                {
                    "paragraph": "邅翼翼而無終兮，",
                    "zhushu": "竭身恭敬，何有極也。補曰：邅，行不進。"
                },
                {
                    "paragraph": "忳惽惽而愁約。",
                    "zhushu": "憂心悶瞀，自約束也。補曰：忳，徒渾切。惽，音昬。說文：怓也。愁約，謂窮約而悲愁也。語曰：不可以乆處約。"
                },
                {
                    "paragraph": "生天地之若過兮，",
                    "zhushu": "忽若雲馳，駟過𨻶也。"
                },
                {
                    "paragraph": "功不成而無効。",
                    "zhushu": "道德不施，志不遂也。"
                },
                {
                    "paragraph": "願沈滯而不見兮，",
                    "zhushu": "思欲濳匿，自屏弃也。不，一作無。"
                },
                {
                    "paragraph": "尚欲布名乎天下。",
                    "zhushu": "敷名四海，垂號謚也。補曰：下，音戸。"
                },
                {
                    "paragraph": "然潢洋而不遇兮，",
                    "zhushu": "俍倡後時，無所逮也。"
                },
                {
                    "paragraph": "直怐愗而自苦。",
                    "zhushu": "守死忠信，以自畢也。釋文作𢛑愗。苦，一作若，一作善。補曰：怐，遘、冦二音。愗，音茂。"
                },
                {
                    "paragraph": "莽洋洋而無極兮，",
                    "zhushu": "周行曠野，將何之也？"
                },
                {
                    "paragraph": "忽翶翔之焉薄？",
                    "zhushu": "浮遊四海，無所集也。"
                },
                {
                    "paragraph": "國有𩦸而不知椉兮，",
                    "zhushu": "推逺周邵，與伊摯也。補曰：曹子建以此爲屈子語。"
                },
                {
                    "paragraph": "焉皇皇而更索？",
                    "zhushu": "不識賢愚，尚暗昧也。補曰：更，平聲。"
                },
                {
                    "paragraph": "𡩋戚謳於車下兮，",
                    "zhushu": "飯牛而歌，厮賤役也。一本謳下有歌字。"
                },
                {
                    "paragraph": "桓公聞而知之。",
                    "zhushu": "言合聖道，應經術也。"
                },
                {
                    "paragraph": "無伯樂之善相兮，",
                    "zhushu": "𩦸與駑鈍，幾不别也。"
                },
                {
                    "paragraph": "今誰使乎譽之？",
                    "zhushu": "後世歎譽，稱其德也。譽，一作訾，補曰：訾，音貲，思也。亦通。"
                },
                {
                    "paragraph": "罔流涕以聊慮兮，",
                    "zhushu": "愴然深思，而悲泣也。"
                },
                {
                    "paragraph": "惟著意而得之。",
                    "zhushu": "知天生賢，不虚出也。補曰：著，明也，立也，定也。"
                },
                {
                    "paragraph": "紛純純之願忠兮，",
                    "zhushu": "思碎首腦而伏節也。一作紛忳忳而願忠。"
                },
                {
                    "paragraph": "妬被離而鄣之。",
                    "zhushu": "讒邪妬害，而壅遏也。被，一作披，鄣，一作彰。補曰：被，音披。反離騷云：亡春風之被離。鄣，音章。舊本自何氾濫之浮雲兮至此爲一章。",
                    "type": 2
                },
                {
                    "paragraph": "願賜不肖之軀而别離兮，",
                    "zhushu": "乞丐骸骨，而自退也。"
                },
                {
                    "paragraph": "放遊志乎雲中。",
                    "zhushu": "上從豐隆而觀望也。志，一作意。"
                },
                {
                    "paragraph": "椉精氣之摶摶兮，",
                    "zhushu": "託，載日月之光耀也。楚人名圎曰摶也。摶，一作槫。補曰：摶，度官切。"
                },
                {
                    "paragraph": "騖諸神之湛湛。",
                    "zhushu": "追逐羣靈之遺風也。補曰：湛，舊音羊戎切。"
                },
                {
                    "paragraph": "驂白霓之習習兮，",
                    "zhushu": "驂，駕素虹而東西也。言己雖去舊士，猶脩潔白以厲身也。驂，一作參，一作六。"
                },
                {
                    "paragraph": "歷羣靈之豐豐。",
                    "zhushu": "周過列宿，存六宗也。靈，一作神。"
                },
                {
                    "paragraph": "左朱榮之茇茇兮，",
                    "zhushu": "朱雀奉送，飛翩翻也。苃，釋文作芺，於表切。一作茷，音蒲艾切。一云左朱雀之拔拔。補曰：集韻抜、茷、茇，皆有斾音。"
                },
                {
                    "paragraph": "右蒼龍之躣躣。",
                    "zhushu": "青虬負轂而扶轅也。躣，釋文作躩，音同。補曰：躣躣，行皃，其俱切。廣韻引此。"
                },
                {
                    "paragraph": "屬雷師之闐闐兮，",
                    "zhushu": "整理車駕而鼓嚴也。補曰：屬，朱欲切，連也。𨵿，音田，鼓聲。"
                },
                {
                    "paragraph": "通飛廉之衙衙。",
                    "zhushu": "風伯次且而掃塵也。通，一作道。補曰：衙衙，行皃。舊五乎切，又牛吕切。集韻音魚。"
                },
                {
                    "paragraph": "前輊輬之鏘鏘兮，",
                    "zhushu": "軒車先導，聲轉轔也。輊，一作輕。補曰：輊，音致。詩曰：如䡖如軒。說文云：輬，卧車，音涼。招魂云：軒輬旣低。注云：軒、輬，皆輕車名。則作輕輬亦通。"
                },
                {
                    "paragraph": "後輜椉之從從。",
                    "zhushu": "輜軿侍從，響雷震也。補曰：說文：輜，軿，車前衣車後也。從，楚江切。"
                },
                {
                    "paragraph": "載雲旗之委蛇兮，",
                    "zhushu": "旂旗盤紆，背雲霄也。委，一作逶。"
                },
                {
                    "paragraph": "扈屯騎之容容。",
                    "zhushu": "羣馬分布，列前後也。補曰：屯，徒渾切。"
                },
                {
                    "paragraph": "計專專之不可化兮，",
                    "zhushu": "我心匪石，不可轉也。補曰：化，舊音花。"
                },
                {
                    "paragraph": "願遂推而爲臧。",
                    "zhushu": "執履忠信，不離善也。"
                },
                {
                    "paragraph": "頼皇天之厚德兮，",
                    "zhushu": "靈神覆祐，無疾病也。"
                },
                {
                    "paragraph": "還及君之無恙。",
                    "zhushu": "願楚無憂，君康寧也。言已雖陞雲逺遊，隨從百神，志猶念君，而不能忘也。補曰：恙，舊音羊。說文：恙，憂也。一曰虫入腹食人心。古者艸居，多被此毒，故相間無恙乎？蘇鶚演義引神異經云：北方大荒中，有獸食人，吩人則病，羅人則疾，名曰㺊。㺊者，恙也。黃帝上章奏天，從之，於是北方人得無憂無疾，謂之無恙。"
                }
            ]
        },
        {
            "name": "招䰟章句第九楚辭",
            "paragraphs": [
                {
                    "paragraph": "招䰟章句第九楚辭",
                    "zhushu": "䰟一作魂，下同。",
                    "type": 1
                },
                {
                    "paragraph": "招䰟者，宋玉之所作也。",
                    "zhushu": "李善以招䰟爲小招，以有大招故也。"
                },
                {
                    "paragraph": "招者，召也。以手曰招，以言曰召。䰟者，身之精也。宋玉憐哀屈原忠而斥棄，愁懣",
                    "zhushu": "一作憂愁。"
                },
                {
                    "paragraph": "山澤，䰟𩲸",
                    "zhushu": "一作魄。"
                },
                {
                    "paragraph": "放佚，厥命將落，故作招䰟，欲以復其精神，延其年壽。外陳四方之惡，内崇楚國之美，以諷諫懷王，冀其覺悟而還之也。",
                    "zhushu": "太史公讀招䰟，悲其志。",
                    "type": 2
                },
                {
                    "paragraph": "朕幼淸以廉潔兮，",
                    "zhushu": "朕，我也。不求曰淸，不受曰廉，不汗曰潔。潔，一作絜。五臣云：皆代原爲辭。"
                },
                {
                    "paragraph": "身服義而未沬。",
                    "zhushu": "沬，已也。言我少小脩清潔之行，身服仁義，未曽有懈已之時也。𥙷曰沬，莫貝切。易曰：日中見沬。注云：沬，微昧之明也。一云日中而昏也。"
                },
                {
                    "paragraph": "主此盛德兮，牽於俗而蕪穢。",
                    "zhushu": "牽，引也。不治曰蕪，多草曰穢。言已施行常以道德爲主，以忠事君，以信結交，而爲俗人所推引，德能蕪穢，無所用之也。五臣云：主，守也。言巳主執仁義忠信之德，爲讒佞所牽迫，使荒蕪穢汚而不得進。"
                },
                {
                    "paragraph": "上無所考此盛德兮，",
                    "zhushu": "考，校。五臣云：上，君也。考，察也。"
                },
                {
                    "paragraph": "長離殃而愁苦。",
                    "zhushu": "殃，禍也。言巳履行忠信，而遇暗主，上則無所考校已之盛德，長遭殃禍，愁苦而已也。離，一作罹，五臣云：罹，羅也。"
                },
                {
                    "paragraph": "帝告巫陽",
                    "zhushu": "帝，謂天帝也。女曰巫，陽，其名也。巫，一作巠。五臣云：玉假立天帝及巫陽以爲辭端。補曰：山海經云：開明東有巫彭、巫抵、巫陽、巫几、巫相、巫履。注云：皆神醫也。"
                },
                {
                    "paragraph": "曰：有人在下，",
                    "zhushu": "在，一作於。"
                },
                {
                    "paragraph": "我欲輔之，",
                    "zhushu": "人，謂賢人，則屈原也。宋玉上設天意，祐助貞良，故曰帝告巫陽，有賢人屈原在於下方，我欲輔成其志，以厲𥠖民也。"
                },
                {
                    "paragraph": "䰟𩲸離散，汝筮予之。",
                    "zhushu": "䰟者，身之精也。𩲸者，性之決也。所以經緯五藏，保守形體也。筮，卜問也。蓍曰筮。尚書曰：決之蓍龜。言天帝哀閔屈原䰟𩲸離散，身將顚沛，故使巫陽筮問求索，得而與之，使反其身也。予，一作與。補曰：予，去聲，下同。"
                },
                {
                    "paragraph": "巫陽對曰：掌㝱，",
                    "zhushu": "巫陽對天帝言：招䰟者，本掌㝱之官所主職也。㝱，一作夢。"
                },
                {
                    "paragraph": "上帝其難從。",
                    "zhushu": "言天帝難從掌㝱之官，欲使巫陽招之也。一云其命難從，一云命其難從。補曰：難，文選讀作去聲。"
                },
                {
                    "paragraph": "若必筮予之，恐後之謝，",
                    "zhushu": "一云謝之，一無之字。"
                },
                {
                    "paragraph": "不能復用巫陽焉。",
                    "zhushu": "謝，去也。巫陽言如必欲先筮問求䰟𩲸所在，然後與之，恐後世怠懈，必去卜筮之法，不能復修用，但招之可也。五臣云：若必筮而招之，恐後代懈怠，去卜筮之法，但以招䰟爲事。陽意不欲以筮與招相次而行，以爲不筮而招，亦足可也。"
                },
                {
                    "paragraph": "乃下招曰：",
                    "zhushu": "巫陽受天帝之命，因下招屈原之䰟。乃，一作因。"
                },
                {
                    "paragraph": "䰟兮歸來！",
                    "zhushu": "還歸屈原之身。一作徠歸。"
                },
                {
                    "paragraph": "去君之𢘆幹，",
                    "zhushu": "𢘆，常也。幹，體也。易曰：貞者事之幹。五臣曰：君，謂原也。"
                },
                {
                    "paragraph": "何爲四方些？",
                    "zhushu": "言䰟靈當扶人養命，何爲去君之常體，而逺之四方乎？夫人須䰟而生，䰟待人而榮，二者别離，命則霣零也。或曰：去君之𢘆閈，閈，里也，楚人名里曰閈也。一云何爲乎四方，乎，一作兮。一注云：魄待人而榮。補曰：些，蘇賀切，說文云：語詞也。沈存中云：今夔、峽、湖、湘及南北江獠人，凡禁呪句尾皆稱些，乃楚人舊俗。"
                },
                {
                    "paragraph": "舎君之樂處，而離彼不祥些。",
                    "zhushu": "舎，置也。祥，善也。言何爲舎君楚國饒樂之處，而陸離走不善之郷，以犯觸衆惡也。舎，一作捨，離，一作罹。五臣云：捨，去也。罹，羅也。"
                },
                {
                    "paragraph": "䰟兮歸來！東方不可以託些。",
                    "zhushu": "託，寄也。論語曰：可以託六尺之孤。言東方之俗，其人無義，不可託命而寄身也。"
                },
                {
                    "paragraph": "長人千仞，惟䰟是索些。",
                    "zhushu": "七尺曰仞。索，求也。言東方有長人之國，其髙千仞，主求人䰟而食之也。惟，一作唯。五臣云：皆假立其惡而甚言之。補曰：山海經云：東海之外，大荒之中，有大人之國。"
                },
                {
                    "paragraph": "十日代出，",
                    "zhushu": "代，更。"
                },
                {
                    "paragraph": "流金鑠石些。",
                    "zhushu": "鑠，銷也。言東方有扶桑之木，十日並在其上，以次更行，其熱酷烈，金石堅剛，皆爲銷釋也。補曰：莊子曰：昔者十日並出，萬物皆照。十日，見天問。代出，言一日至，一日出，交㑹相代也。"
                },
                {
                    "paragraph": "彼皆習之，䰟往必釋些。",
                    "zhushu": "釋，解也。言彼十日之處，自習其𤍠，䰟行往到，身必解爛也。皆，一作自。"
                },
                {
                    "paragraph": "歸來兮！不可以託些。",
                    "zhushu": "言䰟𩲸冝急來歸，此誠不可以託附而居之也。一無兮字，一云歸來歸來。"
                },
                {
                    "paragraph": "䰟兮歸來！南方不可以止些。",
                    "zhushu": "言南方之俗，其人甚無信，不可乆留也。"
                },
                {
                    "paragraph": "雕題黒齒，",
                    "zhushu": "雕，畫也。題，頟也。黒一作墨。五臣云：雕，鏤也。補曰：禮記：南方曰蠻，雕題交趾。注云：雕題，刻其肌，以丹青𣵀之。"
                },
                {
                    "paragraph": "得人肉以祀，以其骨爲醢些。",
                    "zhushu": "醢，醬也。言南極之人，雕畫其額，齒牙盡黒，常食蠃蜯，得人之肉，用祭祀先祖，復以其骨爲醢醬也。一云而祀，一云得人以祀，無肉字。五臣云：醢，肉醬也。"
                },
                {
                    "paragraph": "蝮蛇蓁蓁，",
                    "zhushu": "蝮，大蛇也。蓁蓁，積聚之皃。補曰：山海經：蝮蛇，色如綬文，大者百餘斤，一名反𤾁蛇。爾雅：蝮，虺，愽三寸，首大如擘。本草引張文仲云：蝮蛇，形乃不長，頭扁口尖，人犯之，頭足貼著。蝮音覆。蓁音臻。"
                },
                {
                    "paragraph": "封狐千里些。",
                    "zhushu": "封狐，大狐也。言炎土之氣，多蝮虺惡蛇，積聚蓁蓁，爭欲齧人。又有大狐，健走，千里求食，不可逢遇也。五臣云：大狐，其長千里。"
                },
                {
                    "paragraph": "雄虺九首，",
                    "zhushu": "首，頭也。五臣云：虺，亦蛇名。補曰：天問已見。虺，許鬼切。"
                },
                {
                    "paragraph": "往來儵忽，吞人以益其心些。",
                    "zhushu": "儵忽，疾急皃也。言復有雄虺，一身九頭，往來奄忽，常喜吞人䰟𩲸，以益其心，賊害之甚也。儵，一作倐。五臣云：益其心，助其毒也。"
                },
                {
                    "paragraph": "歸來兮！不可以乆淫些。",
                    "zhushu": "淫，遊也。言其惡如此，不可乆遊，必被害也。一云魂兮歸來，一云歸來歸來，不可乆淫，無以字。五臣云：淫，淹也。"
                },
                {
                    "paragraph": "䰟兮歸來！西方之害，流沙千里些。",
                    "zhushu": "流沙，沙流而行也。尚書曰：餘波入于流沙。言西方之地，厥土不毛，流沙滑滑，晝夜流行，從廣千里，又無舟航也。從廣，一作縱橫。"
                },
                {
                    "paragraph": "旋入雷淵，",
                    "zhushu": "旋。轉也。淵。室也。淵。文選作泉。補曰：旋，泉絹切。唐避諱，以淵爲泉。山海經云：雷澤中有雷神。龍身而人頭。"
                },
                {
                    "paragraph": "爢散而不可止些。",
                    "zhushu": "爢，碎也。言欲渉流沙，少止，則回入雷公之室，轉還而行，身雖爢碎，尚不得休息也。爢，一作靡，釋文作糜，一作麋，非是。補曰：爢，靡爲切，爛也，壞也。"
                },
                {
                    "paragraph": "𠂷而得脫，其外曠宇些。",
                    "zhushu": "曠，大也。宇，野也。言從雷淵雖得免脫，其外復有曠逺之野，無人之土也。𠂷，一作幸。"
                },
                {
                    "paragraph": "赤螘若象，",
                    "zhushu": "螘，蚍蜉也。小者爲螘，大者謂之蚍蜉也。螘，一作蟻。補曰：山海經：大蜂，其狀如𧒒。朱蛾，狀如蟻。"
                },
                {
                    "paragraph": "玄蠭若壷些。",
                    "zhushu": "壷，乾瓠也。言曠野之中，有赤蟻，其狀如象；又有飛蠭，腹大如壷，皆有蠚毒，能殺人也。蠭，一作蜂，釋文作𧒒。五臣云：壷，器名。補曰：蠭，音峯。方言云：𧒒大而蜜，謂之壷𧒒。蠚，音壑。"
                },
                {
                    "paragraph": "五榖不生，藂菅是食些。",
                    "zhushu": "柴𣗥爲藂。菅，茅也。言西極之地，不生五榖，其人但食柴草，若羣牛也。藂，一作叢。菅，一作葌。補曰：藂，草叢生也。菅、葌，並音姦。說文：葌草，出呉林山。"
                },
                {
                    "paragraph": "其土爛人，求水無所得些。",
                    "zhushu": "言西方之土，温暑而𤍠，燋爛人肉，渴欲求水，無有源泉，不可得之也。補曰：前漢西域傳：烏弋地暑𤍠莽平，又：天笁卑濕暑𤍠。"
                },
                {
                    "paragraph": "彷徉無所𠋣，廣大無所極些。",
                    "zhushu": "𠋣，依也。言欲彷徉東西，無民可依，其野廣大，行不可極也。一云言西方之土，廣大遥逺，無所臻極，雖欲彷徉，求所依止，不可得也。一作仿佯。五臣云：仿佯，遊行皃。極，窮也。補曰：廣雅云：彷徉，徙𠋣也。彷，蒲忙切。"
                },
                {
                    "paragraph": "歸來兮！恐自遺賊些。",
                    "zhushu": "賊，害也。言䰟𩲸欲往者，自予賊害也。一云歸來歸來。補曰：遺，己季切。"
                },
                {
                    "paragraph": "䰟兮歸來！北方不可以止些。増冰峨峨，飛雪千里些。",
                    "zhushu": "言北方常寒，其冰重累，峨峨如山，涼風急時，疾雪隨之，飛行千里，乃至地也。五臣云：増，積也。峨峨，髙皃。補曰：神異經：北方有曽冰萬里，厚百丈。尸子曰：朔方之寒，地凍厚六尺，北極左右，有不釋之水。"
                },
                {
                    "paragraph": "歸來兮！不可以乆些。",
                    "zhushu": "言其寒殺人，不可乆留也。一云歸來歸來，一云不可以乆止。"
                },
                {
                    "paragraph": "䰟兮歸來！君無上天些。",
                    "zhushu": "天不可得上也。"
                },
                {
                    "paragraph": "虎豹九𨵿，",
                    "zhushu": "五臣云：𨵿、鑰。"
                },
                {
                    "paragraph": "啄害下人些。",
                    "zhushu": "啄，齧也。言天門凡有九重，使神虎豹執其𨵿閉，主啄齧天下欲上之人而殺之也。"
                },
                {
                    "paragraph": "一夫九首，拔木九千些。",
                    "zhushu": "言有丈夫一身九頭，強梁多力，從朝至暮，拔大木九千枚也。"
                },
                {
                    "paragraph": "犲狼從目，往來侁侁些。",
                    "zhushu": "侁侁，往來聲也。詩曰：侁侁征夫。言天上有犲狼之獸，其目皆從，奔走往來，其聲侁侁，爭欲㗖人也。侁，一作莘。五臣云：從，竪也。侁侁，衆皃。補曰：南北曰從，即容切。釋文：足用切。與注意不合。侁，所臻切。"
                },
                {
                    "paragraph": "懸人以娭，",
                    "zhushu": "懸，釋文作縣。娭，一作嬉，一作娛。補曰：娭，許其切。"
                },
                {
                    "paragraph": "投之深淵些。",
                    "zhushu": "投，擿也。言犲狼得人，不即㗖食，先懸其頭，用之娭戲，疲倦已後，乃擿於深淵之底而弃之也。"
                },
                {
                    "paragraph": "致命於帝，然後得瞑些。",
                    "zhushu": "瞑，卧也。言投人已訖，上致命於天帝，然後乃得眠卧也。瞑，一作眠。五臣云：致，送也。送人之命於天帝。補曰：瞑，音眠，又音銘。"
                },
                {
                    "paragraph": "歸來！往恐危身些。",
                    "zhushu": "往即逢害，身危殆也。一云歸來歸來，一云魂兮歸來。"
                },
                {
                    "paragraph": "䰟兮歸來！君無下此幽都些。",
                    "zhushu": "幽都，地下后土所治也。地下幽𡨋，故稱幽都。一無此字。"
                },
                {
                    "paragraph": "土伯九約，其角觺觺些。",
                    "zhushu": "土伯，后土之侯伯也。約，屈也。觺觺，猶狺狺，角利皃也。言地有土伯，執衞門戸，其身九屈，有角觺觺，主觸害人也。觺，一作𦡼。五臣云：觺觺，銛利皃。補曰：觺，音疑，又牛力切。"
                },
                {
                    "paragraph": "敦脄血拇，",
                    "zhushu": "敦，厚也。脄，背也。栂，手母指也。脄，一作脢，補曰：脄、脢，音梅，又音妹。脊側之肉。說文云：背肉也。易：咸其脢。一曰：心上口下。拇，莫垢切。"
                },
                {
                    "paragraph": "逐人駓駓些。",
                    "zhushu": "駓駓，走皃也。言土伯之狀，廣肩厚背，逐人駓駓，其走捷疾，以手中血漫汚人也。補曰：駓，音丕。"
                },
                {
                    "paragraph": "參目虎首，其身若牛些。",
                    "zhushu": "言土伯之頭，其皃如虎，而有三目，身又肥大，狀如牛也。參，一作三。補曰：參，蘇甘切。愽雅云：參，三也。"
                },
                {
                    "paragraph": "此皆甘人，歸來！恐自遺災些。",
                    "zhushu": "甘，美也。災，害也。言此物食人以爲甘美，徑必自與害，不旋踵也。歸來，一云歸來歸來，一作歸來兮。災，釋文作菑，補曰：遺，與也，去聲。菑與災同。"
                },
                {
                    "paragraph": "䰟兮歸來！入脩門些。",
                    "zhushu": "脩門，郢城門也。宋玉設呼屈原之䰟歸楚都，入郢門，欲以感激懷王，使還之也。補曰：脩門，已見九章龍門注中。"
                },
                {
                    "paragraph": "工祝招君，背行先些。",
                    "zhushu": "工，巧也。男巫曰祝。背，倍也。言選擇名工巧辯之巫，使招呼君，倍道先行，導以在前，冝隨之也。五臣云：工祝，良巫也。君，謂原，言良巫背行在先，君冝隨後。補曰：背，音倍。"
                },
                {
                    "paragraph": "秦篝齊縷，",
                    "zhushu": "落，縷，綫也。釋文作篝，補曰：古侯切，寵也，笿也。笿，音落，可熏衣。"
                },
                {
                    "paragraph": "鄭綿絡些。",
                    "zhushu": "綿，𦆑也。絡，縛也。言爲君䰟作衣，乃使秦人織其　絡，齊人作綵縷，鄭國之工纒而縛之，堅而且好也。綿，一作緜。補曰：說文：緜，䏈㣲也。"
                },
                {
                    "paragraph": "招具該備，永嘯呼些。",
                    "zhushu": "該，亦備也。言撰設甘美，招䰟之具，靡不畢備，故長嘯大呼，以招君也。夫嘯者，隂也，呼者，陽也。陽生䰟，隂主𩲸，故必嘯呼以感之也。"
                },
                {
                    "paragraph": "䰟兮歸來！反故居些。",
                    "zhushu": "反，還也。故，古也。言冝急來歸還古音之處也。"
                },
                {
                    "paragraph": "天地四方，多賊姦些。",
                    "zhushu": "賊，害也。姦，惡也。言天有虎豹，地有土伯，東有長人，西有赤蟻，南有雄虺，北有増冰，皆爲姦惡，以賊害人也。地，一作𡑸，一作𡑸。"
                },
                {
                    "paragraph": "像設君室，",
                    "zhushu": "像，法也。君，一作居。"
                },
                {
                    "paragraph": "靜間安些。",
                    "zhushu": "無聲曰靜，空寛曰間。言乃爲君造設第室，法像舊廬，所在之䖏，淸淨寛間，而安樂也。補曰：間，音閑。"
                },
                {
                    "paragraph": "髙堂邃宇，",
                    "zhushu": "𨗉，深也。宇，屋，也。"
                },
                {
                    "paragraph": "檻層軒些。",
                    "zhushu": "檻，楯也。從曰檻，橫曰楯。軒，樓版也。言所造之室，其堂髙顯，屋甚深邃，下有檻楯，上有樓板，形容異制，且鮮明也。五臣云：檻，欄。層，重也。軒，檻樓上板。𥙷曰，一云檐宇之未曰軒。"
                },
                {
                    "paragraph": "層臺累榭，",
                    "zhushu": "層，累，皆重也。無木謂之臺，有木謂之榭。補曰：說文：臺，觀四方而髙者。榭，臺有屋也。一曰：凡屋無室曰榭。"
                },
                {
                    "paragraph": "臨髙山些。",
                    "zhushu": "言復作重層之臺，累石之榭，其顚眇眇，上乃臨於髙山也。或曰：臨髙山而作臺榭也。"
                },
                {
                    "paragraph": "網戸朱綴，",
                    "zhushu": "網戸，綺文鏤也。朱，丹也。綴，縁也。網，一作罔。五臣云：織網於戸上，以朱色綴之。"
                },
                {
                    "paragraph": "刻方連些。",
                    "zhushu": "刻，鏤也。橫木𨵿柱爲連。言門戸之楣，皆刻鏤綺文，朱丹其縁，雕鏤連木，使之方好也。五臣云：又刻鏤橫木爲文章，連於上，使之方好。𥙷曰：連。集韻作槤，門持𨵿。"
                },
                {
                    "paragraph": "冬有穾夏，",
                    "zhushu": "穾，複室也。厦，大屋也。詩云：於我乎夏屋渠渠。厦，一作夏。五臣云：穾厦，重屋。補曰：穾，深也，隱暗處。爾雅：東南隅謂之㝔。厦，胡雅切。穾、㝔，並於叫切。"
                },
                {
                    "paragraph": "夏室寒些。",
                    "zhushu": "言隆冬凍寒，則有大屋，複穾温室；盛夏暑熱，則有洞逹隂堂，其内寒涼也。室，一作屋。補曰：夏，胡駕切。"
                },
                {
                    "paragraph": "川谷徑復，",
                    "zhushu": "流源爲川，注谿爲谷。徑，過也。復，反也。川，一作谿，徑，一作俓。五臣云：徑，徃也。𥙷曰：爾雅：水注谿爲谷。說文：泉出通川爲谷。"
                },
                {
                    "paragraph": "流潺湲些。",
                    "zhushu": "言所居之舎，激導川水，徑過園庭，回通反復，其流急疾，又潔淨也。"
                },
                {
                    "paragraph": "光風轉蕙，",
                    "zhushu": "光風，謂雨已日出而風，草木有光也。轉，揺也。五臣云：日光風氣轉，汎薄於蘭蕙之叢。"
                },
                {
                    "paragraph": "汜崇蘭些。",
                    "zhushu": "汜，猶汎。汎。揺，動皃也。崇，充也。言天雨霽日明，㣲風奮發，動揺草木，皆令有光，充實蘭蕙，使之芬芳，而益暢茂也。五臣云：崇，髙也。補曰：氾，音泛。"
                },
                {
                    "paragraph": "經堂入奥，",
                    "zhushu": "西南隅謂之奥。經，一作徑，古本作陞。奥，釋文作隩。五臣云：言自蘭蕙經入於此矣。𥙷曰：奥，烏到切。"
                },
                {
                    "paragraph": "朱塵筵些。",
                    "zhushu": "朱，丹也。塵，承塵也。筵，席也。詩云：肆筵設机。言升殿過堂，入房，至室奥處，上則有朱畫承塵，下則有簟筵好席，可以休息也。或曰：朱塵筵，謂承塵摶壁，曼延相連接也。搏，一作薄。補曰：鋪陳日筵，藉之曰席。說文：筵，竹席也。"
                },
                {
                    "paragraph": "砥室翠翹，",
                    "zhushu": "砥，石名也。詩曰：其平如砥。翠，鳥名也。翹，羽也。五臣云：以砥石爲室，取其平也。又以翠羽相飾之。補曰：砥音咫，礪石也。書傳云：砥細於礪。皆磨石也。榖梁云：天子之桷，斲之礱之，加宻石焉。注云：以細石磨之。翹，祈堯切，鳥尾長毛也。"
                },
                {
                    "paragraph": "挂曲瓊些。",
                    "zhushu": "挂，懸也。曲瓊，玉鈎也。言内卧之室，以砥石爲壁，平而滑澤，以翠鳥之羽，雕飾玉鈎，以懸衣物也。或曰：儃室，謂儃佪曲房也。挂，一作絓。五臣云：玉鈎挂於室中。補曰：絓，𦊰也，古賣切。"
                },
                {
                    "paragraph": "翡翠珠被，",
                    "zhushu": "雄曰翡，雌曰翠。被衾也。補曰：翡，赤羽雀；翠，青羽雀。異物志云：翠鳥形如燕，赤而雄曰翡，青而雌曰翠。翡大於羣，其羽可以飾幃帳。顔師古曰：鳥各别異，非雌雄異名也。"
                },
                {
                    "paragraph": "爛齊光些。",
                    "zhushu": "齊，同也。言牀上之被，則飾以翡翠羽及珠璣，刻晝衆華，其文爛然，而同光明也。五臣云：以珠翠飾被，光色爛然相齊。"
                },
                {
                    "paragraph": "蒻阿拂壁，",
                    "zhushu": "蒻，蒻席也。阿，曲隅也。拂，薄也。五臣云：以蒻席替壁之曲。𥙷曰：蒻，音弱，蒲也，可以爲席。"
                },
                {
                    "paragraph": "羅幬張些。",
                    "zhushu": "羅，綺屬也。張，施也。言房内則以蒻席、薄牀，四壁及與曲隅，復施羅幬，輕且涼也。補曰：幬，禪帳也，音儔。爾雅：幬謂之帳。"
                },
                {
                    "paragraph": "纂組綺縞，",
                    "zhushu": "纂組，綬𩔖也。一作繤，一作綦。五臣云：縞，練也。𥙷曰：纂，作管切，似組而赤。組，音祖，綺，文繒也。縞，音杲，素也。一曰：細繒。綦，蒼白色。一曰：青里文。禮記有綦組綬。"
                },
                {
                    "paragraph": "結𤦺璜些。",
                    "zhushu": "璜，玉名也。言幬帳之細，皆用綺縞，又以纂組結束玉璜，爲帷帳之飾也。𤦺，一作竒，補曰：𤦺，玉名。璜，半璧也。"
                },
                {
                    "paragraph": "室中之觀，多玲怪些。",
                    "zhushu": "金玉爲珍，詭異爲怪。言縱觀房室之中，四方珍竒，玩好怪物，無不畢具也。珍，一作珎，怪，一作恠。補曰：珎、恠，皆俗字。"
                },
                {
                    "paragraph": "蘭膏明燭，",
                    "zhushu": "蘭膏，以蘭香煉膏也。燭，一作爥。"
                },
                {
                    "paragraph": "華容備些。",
                    "zhushu": "容，皃也。言日暮遊宴，燃香蘭之膏，張施明燭，觀其鐙錠，雕鏤百獸，華竒好備也。五臣云：華容，謂美人也。補曰：錠，都定切。"
                },
                {
                    "paragraph": "二八侍宿，",
                    "zhushu": "二八，二列也。言大夫有二列之樂，故晉悼公賜魏絳女樂二八，歌鍾二肆也。"
                },
                {
                    "paragraph": "射逓代些。",
                    "zhushu": "射，猒也。詩云：服之無射。逓，更也。言使好女十六人，侍君宴宿，意有猒倦，則使更相代也。或曰：夕逓代。夕，暮也。逓，一作遞。五臣云：君或猒之，則遞代進矣。補曰：射，音亦。"
                },
                {
                    "paragraph": "九侯淑女，",
                    "zhushu": "淑，善。補曰：九侯，謂九服之諸侯也。"
                },
                {
                    "paragraph": "多迅衆些。",
                    "zhushu": "迅，疾也。言復有九國諸侯好善之女，多才長意，用心齊疾，勝於衆人也。五臣云：其來迅疾，衆多於此。"
                },
                {
                    "paragraph": "盛鬋不同制，",
                    "zhushu": "鬋，𩯭也。制，法也。五臣云：盛飾理𩯭，其制不同。補曰：鬋音翦。女𩯭垂皃。"
                },
                {
                    "paragraph": "實滿宫些。",
                    "zhushu": "宫，猶室也。爾雅曰：宫謂之室。言九侯之女，工巧妍雅，裝飾兩結，垂𩯭𩮒下髮，形皃竒異，不與衆同，皆來實滿，充後宫也。一云垂髮𩯭下鬋，一云垂𩮒下髴。補曰：鬘，髮美也。髴，首飾也。"
                },
                {
                    "paragraph": "容態好比，",
                    "zhushu": "態，姿也。比，親也。五臣云：比，宻也。補曰：好，王逸作美好之好。五臣作好愛之好。"
                },
                {
                    "paragraph": "順彌代些。",
                    "zhushu": "彌，乆也。言美女衆多，其皃齊同，姿態好美，自相親比，承順上意，乆則相代也。代，一作世。五臣云：彌，猶次也，好相親宻和順，次以相代也。補曰：作世者非。"
                },
                {
                    "paragraph": "弱顔固植，",
                    "zhushu": "固，堅也。植，志也。植，一作立。"
                },
                {
                    "paragraph": "謇其有意些。",
                    "zhushu": "謇，正言皃也。言美女内多廉恥，弱顔易媿，心志堅固，不可侵犯，則謇然發言，中禮意也。謇，一作蹇。五臣云：謇，正直兒。有意禮則之意。"
                },
                {
                    "paragraph": "姱容脩態，",
                    "zhushu": "姱，好皃。脩，長也。補曰：姱，苦𤓰切。"
                },
                {
                    "paragraph": "絙洞房些。",
                    "zhushu": "絙，竟也。房，室也。言復有美好之女，其皃姱好，多意長智，羣聚羅列，竟識洞逹，滿於房室也。絙，一作縆。五臣云：洞，深也。補曰：絙與亘同。文選云：洞房叫窱而幽邃。"
                },
                {
                    "paragraph": "蛾眉曼睩，",
                    "zhushu": "曼，澤也。睩，視皃。蛾一作娥，睩，一作睇。五臣云：曼，長也。補曰：李善云：曼，輕細也，音萬。睩，音禄。說文云：目睞謹也。"
                },
                {
                    "paragraph": "目騰光些。",
                    "zhushu": "騰，馳也。言美女之皃，蛾眉王白，好目曼澤，時睩睩然視，精光騰馳，驚惑人心也。五臣云：騰，發也。"
                },
                {
                    "paragraph": "靡顔膩理，",
                    "zhushu": "靡，緻也。膩，滑也。五臣云：靡，好也。補曰：吕氏春秋：靡曼皓齒。注云：靡曼，細理弱肌，美色也。膩，女吏切。"
                },
                {
                    "paragraph": "遺視矊些。",
                    "zhushu": "遺，竊視也。矊，脉也。言諸美女，顔容脂細，身體夷滑，心中矊脉，時時竊視，安詳審諦，志不可動也。矊，一作𥌣，一作。　五臣云：𥌣，目中瞳子。言目淸澈，烱然見其瞳子。補曰：方言：黸瞳之子謂之矊。注云：矊，邈也，音綿。廣韻：瞳子黒也。又：矊，眇逺視。"
                },
                {
                    "paragraph": "離榭脩幕，",
                    "zhushu": "離，别也。脩，長也。幕，大帳也。"
                },
                {
                    "paragraph": "侍君之間些。",
                    "zhushu": "間，靜也。言願令美女於離宫别觀帳幕之中，侍君間靜而宴遊也。補曰：間音閑。"
                },
                {
                    "paragraph": "翡帷翠帳，飾髙堂些。",
                    "zhushu": "言復以翡翠之羽，雕餝幬帳，張之髙堂，以樂君也。帳，一作幬，飾，一作餝。補曰：在旁曰帷。餝與飾同。"
                },
                {
                    "paragraph": "紅壁沙版，",
                    "zhushu": "紅。赤白色也。沙，丹沙也。"
                },
                {
                    "paragraph": "玄玉梁些。",
                    "zhushu": "玄，黒也。言堂上四壁皆堊色，令之紅白，又以丹沙畫飾軒版，承以黒玉之梁，五采分别也。一云玄王之梁。五臣云：黒玉飾于屋梁。"
                },
                {
                    "paragraph": "仰觀刻桷，",
                    "zhushu": "補曰：左傳：丹楹刻桷。文選云：龍角雕鏤。說文：椽方曰桷。音角。"
                },
                {
                    "paragraph": "畫龍蛇些。",
                    "zhushu": "言仰觀視屋之欀橑，皆刻畫龍蛇而有文章也。"
                },
                {
                    "paragraph": "坐堂伏檻，",
                    "zhushu": "檻，楯也。"
                },
                {
                    "paragraph": "臨曲池些。",
                    "zhushu": "言坐於堂上，前伏檻楯，下臨曲水清池，可漁釣也。"
                },
                {
                    "paragraph": "芙蓉始發，",
                    "zhushu": "芙蓉，蓮華也。"
                },
                {
                    "paragraph": "雜芰荷些。",
                    "zhushu": "芰，菱也。秦人謂之薢茩。言池水之中有芙蓉，始發其華，芰菱雜錯，羅列而生，俱盛茂也。或曰：𠋣荷，謂荷立生水中，持𠋣之也。五臣云：芰，水草。荷，芙蓉之莖。"
                },
                {
                    "paragraph": "紫莖屏風，",
                    "zhushu": "屏風，水葵也。補曰：本草：鳬葵，即莕菜，生水中，俗名水葵。又防風，一名屏風。"
                },
                {
                    "paragraph": "文縁波些。",
                    "zhushu": "言復有水葵，生於池中，其莖紫色，風起水動，波縁其葉上而生文也。或曰：紫莖，言荷莖紫色也。屏風，謂荷葉鄣風也。縁，文選作緑。五臣云：風起吹之，生文於緑波中也。"
                },
                {
                    "paragraph": "文異豹飾，",
                    "zhushu": "豹，猶虎豹。補曰：詩云：羔裘豹飾。"
                },
                {
                    "paragraph": "侍陂陁些。",
                    "zhushu": "陂陁，長陛也。言侍從之人，皆衣虎豹之文，異采之飾，侍君堂隅，衞階陛也。或曰：侍陂池，謂侍從於君，遊陂池之中，赫然光華也。陁，一作陀。補曰：陂，音頗，陀，音駞，不平也。文選：陂，音波。"
                },
                {
                    "paragraph": "軒輬旣低，",
                    "zhushu": "軒、輬，皆輕車名也。低，屯也。一曰：低，俛也。補曰：軒，曲輈藩車也。輬，音涼，卧車也。"
                },
                {
                    "paragraph": "歩騎羅些。",
                    "zhushu": "徒行爲歩，乗馬爲騎。羅，列也。言官屬之車，旣已屯止，歩騎士衆，羅列而陳，竢須君命也。"
                },
                {
                    "paragraph": "蘭薄戸樹，",
                    "zhushu": "薄，附也，樹，種也。五臣云：木叢生曰薄。"
                },
                {
                    "paragraph": "瓊木籬些。",
                    "zhushu": "柴落爲籬。言所造舎，種樹蘭蕙，附於門戸，外以玉木爲其籬落，守禦堅重，又芬香也。五臣云：言夾戸種叢蘭，又栽木爲藩籬以自蔽。瓊者，美言也。"
                },
                {
                    "paragraph": "䰟兮歸來！何逺爲些？",
                    "zhushu": "逺爲四方而乆不歸也。五臣云：此足可安居，何用逺去爲也。"
                },
                {
                    "paragraph": "室家遂宗，",
                    "zhushu": "宗，衆也。補曰：宗，尊也。"
                },
                {
                    "paragraph": "食多方些。",
                    "zhushu": "方，道也。言君九族室家，遂以衆盛，人人曉味，故飲食之和，多方道也。五臣云：營造飲食，亦多方略。"
                },
                {
                    "paragraph": "稻粢穱麥，",
                    "zhushu": "稻、稌、粢，稷。穱，擇也，擇麥中先熟者也。補曰：顔師古云：本草所謂稻米者，今之稬米耳。說文云：稻，稌也。又急就篇云：稻黍秫稷。左太沖蜀都賦云：粳稻漢漠。益知稻即稬，共粳並出矣。粢，子夷切。本草云：稷，即穄也，今楚人謂之稷。穱，音捉，稻處種麥也。"
                },
                {
                    "paragraph": "挐黃粱些。",
                    "zhushu": "挐，糅也。言飯則以秔稻糅稷，擇新麥糅以黃粱，和而柔嬬，且香滑也。補曰：挐，女居切。記云：飯：黍、稷、稻、粱、白黍、黃粱。本草：黃粱出蜀、漢，商、浙間亦種之，香美逾於諸粱，号爲竹根黃。"
                },
                {
                    "paragraph": "大苦醎酸，",
                    "zhushu": "大苦，䜴也。醎，一作鹹。五臣云：鹹，䀋也。酸，酢也。大苦鹹酸辛甘皆和之，使其味行。補曰：本草：豉味苦，故逸以大苦爲豉。然說左氏者曰：醯醢塩梅不及豉，古人未有豉也。内則及招魂備論飲食，言不及豉。史游急就篇曰：及有無夷塩䜴。盖秦漢以來始爲之耳。據此，則逸說非也。又爾雅云：蘦，大苦。郭氏以爲甘草。又詩云：隰有苓。陸機草木蟲魚䟽云：苓，大苦也，可爲乾菜。此所謂大苦，盖苦味之甚者爾。"
                },
                {
                    "paragraph": "辛甘行些。",
                    "zhushu": "辛，謂椒薑也。甘，謂飴蜜也。言取豉汁和以椒薑，醎酢和以飴蜜，則辛甘之味，皆發而行也。"
                },
                {
                    "paragraph": "肥牛之腱，",
                    "zhushu": "腱，筋頭也。五臣云：腱，筋肉。補曰：腱，居言切。膂，腱肉也。一曰筋之大者。"
                },
                {
                    "paragraph": "臑若芳些。",
                    "zhushu": "臑若，熟爛也。言取肥牛之腱，爛熟之，則肥濡𦠆美也。若，一作弱。臑，一作𦠌，一作胹。臑，仁珠切。𦠌，音耎。胹，音而。釋文作  ，而兖切。補曰：集韻腝、𦓒、胹、臑，皆有而音。說文云：爛也。一曰：臑，嫰耎皃。𦠆，蘇夲切。"
                },
                {
                    "paragraph": "和酸若苦，陳吳羹些。",
                    "zhushu": "言美人工作羹，和調甘酸，其味若苦而復甘也。五臣云：酸苦皆得中。補曰：若，猶及也。羹，音郎，𦞦也。集韻云：魯頌、楚詞、急就篇羹與房、漿爲韻。淮南曰：荆吳芬馨，以嚂其口。嚂，音藍。又云：煎熬焚炙，調齊和之適，以窮荆吳甘酸之變。注云：二國善醎酸之和。"
                },
                {
                    "paragraph": "胹鼈炮羔，",
                    "zhushu": "羔，羊子也。胹，一作臑。釋文作濡，而朱切。五臣云：濡，煑也。補曰：濡，集韻音而。亨肉和湆也。炮，蒲交切。合毛炙物。一曰裹物燒。"
                },
                {
                    "paragraph": "有柘漿些。",
                    "zhushu": "柘，藷蔗也。言復以飴蜜胹鼈炮羔，令之爛熟，取藷蔗之汁爲漿飲也。或曰：血鼈炰羔，和牛五藏爲羔臛，鶩爲羹者也。柘，一作蔗。一注云：胹鼈炮羔，和牛五藏臛爲羹者也。補曰：相如賦云：諸柘巴苴。注云：柘，甘柘也。"
                },
                {
                    "paragraph": "鵠酸臇鳬，",
                    "zhushu": "臇，小臛也。補曰：鵠，鴻鵠也。臇，子兖切。臛，少汁也。鳬，野鴨也。"
                },
                {
                    "paragraph": "煎鴻鶬些。",
                    "zhushu": "鴻，鴻鴈也。鶬，鶬鶴也。言復以酸酢烹鵠爲羹，小臇臛鳬，煎熬鴻鶬，令之肥美也。補曰：鶬，音倉，麋鴰也。此言以酢漿烹鵠鳬爲羹，用膏煎鴻鶬也。"
                },
                {
                    "paragraph": "露雞臛蠵，",
                    "zhushu": "露雞，露棲之雞也。有菜曰羹，無菜曰臛。蠵，大龜之屬也。蠵，一作蠵。補曰：塩鐡論曰：煎魚切肝，羊淹雞寒。臛，字書作𦞦，呼各切，又音霍，肉羹也。集韻：涪陵郡岀大龜，一名靈蠵，音携。又以規切。"
                },
                {
                    "paragraph": "厲而不爽些。",
                    "zhushu": "厲，烈也。爽，敗也。楚人名羹敗曰爽。言乃復烹露棲之肥雞，臛蠵龜之肉，則其味清烈不敗也。補曰：爽音霜，恊韻。老子曰：五味令人口爽。"
                },
                {
                    "paragraph": "粔籹蜜餌，有餦餭些。",
                    "zhushu": "餦，餭餳也。言以蜜和米麫，熬煎作粔籹，擣黍作餌，又有美餳，衆味甘美也。擣黍，一作擣麥，一作揉米。補曰：粔，音巨。籹，音女，又音汝。粔籹，蜜餌也。吳謂之膏環。餌，粉餅也。方言曰：餌謂之餻，餳謂之餦餭。注云：即乾飴也，音張皇。一曰餅也，一曰餌也。"
                },
                {
                    "paragraph": "瑶漿蜜勺，",
                    "zhushu": "瑶，玉也。勺，沾也。古木蜜作𧖅。補曰：勺音酌。一云丁狄、時斫二切。沾，音忝。"
                },
                {
                    "paragraph": "實羽觴些。",
                    "zhushu": "實，滿也。羽，翠羽也。觴，觚也。言食已，復有玉漿，以蜜沾之，滿於羽觴，以漱口也。五臣云：勺，和也。觴，酒噐也。挿羽於上。補曰：杯上綴羽，以速飲也。一云作生爵形。實曰觴，虚曰觶。"
                },
                {
                    "paragraph": "挫糟凍飲，",
                    "zhushu": "挫，捉也。凍，冰也。五臣云：糟，酒滓也，可以凍飲。李善云：凍，冷也。補曰：挫，宗臥切。"
                },
                {
                    "paragraph": "酎淸涼些。",
                    "zhushu": "酎，醇酒也。言盛夏則爲覆蹙乾釀，提去其糟，但取清醇，居之冰上，然後飲之。酒寒涼，又長味好飲也。補曰：酎，直又切。三重醸酒。月令：孟夏，天子飲酎。注云：春酒至此始成。"
                },
                {
                    "paragraph": "華酌旣陳，",
                    "zhushu": "酌，酒斗也。陳，一作敶。五臣云：華酌，謂置華於酒中。補曰：華，采也。說文云：酌，盛酒行觴也。"
                },
                {
                    "paragraph": "有瓊漿些。",
                    "zhushu": "言酒罇在前，華酌陳列，復有玉漿，恣意所用也。"
                },
                {
                    "paragraph": "歸來反故室，敬而無妨些。",
                    "zhushu": "妨，害也。言君䰟急來歸，還反所居故室，子孫承事恭敬，長無禍害也。一云歸來歸來，一云歸反故室，無來字。"
                },
                {
                    "paragraph": "肴羞未通，",
                    "zhushu": "魚肉爲肴。羞，進也。補曰：肴，骨體。又葅也。致滋味爲羞。"
                },
                {
                    "paragraph": "女樂羅些。",
                    "zhushu": "言肴膳已具，進舉在前，賔主之禮，殷勤未通，則女樂倡蕩，羅列在堂下也。"
                },
                {
                    "paragraph": "敶鍾按皷，",
                    "zhushu": "按，徐。敶，一作陳。按，一作按。五臣云：按。猶擊也。"
                },
                {
                    "paragraph": "造新歌些。",
                    "zhushu": "言乃奏樂作音，而撞鍾，徐皷，造爲新曲之歌，與衆絶異也。"
                },
                {
                    "paragraph": "渉江采菱，發揚荷些。",
                    "zhushu": "楚人歌曲也。言已歩渡大江，南入湖池。采取菱芰。發揚荷葉。喻屈原背去朝堂。隱伏草澤。失其所也。菱，一作䔖。文選作陽荷。注云：荷，當作阿。涉江、采菱、陽阿皆楚歌名。補曰：淮南云：歌采菱。發揚阿。又云：足蹀陽阿之舞。注云：陽阿。古之名倡。又云：欲美和者。必先始於陽阿、采菱。注云：陽阿、采菱。樂曲之和聲。"
                },
                {
                    "paragraph": "美人旣醉，朱顔酡些。",
                    "zhushu": "朱，赤也。酡，著也。言美女飲㗖醉飽，則面著赤色而鮮好也。酡，一作𨠑，一本云：當作袉，徒何切，著也。爲𨠑者非。補曰：酡音䭾，飲而赭色著面。"
                },
                {
                    "paragraph": "娭光眇視，",
                    "zhushu": "娭，戲也。眇，眺也。娭，一作嬉，一作娱。"
                },
                {
                    "paragraph": "目曽波些。",
                    "zhushu": "波，華也。言美女酣樂，顧望娭戲，身有光文，眺視曲眄，目采盼然，白黒分明，若水波而重華也。五臣云：言美人旣爲戲樂，光彩橫出，眇然逺視，目若水波。補曰：曽，重也。"
                },
                {
                    "paragraph": "被文服纎，",
                    "zhushu": "文，謂綺繡也。纎，謂羅縠也。補曰：纎，細也。"
                },
                {
                    "paragraph": "麗而不竒些。",
                    "zhushu": "麗，美好也。不竒，竒也。猶詩云：不顯文王，不顯，顯也。言美女被服綺繡，曵羅縠，其容靡麗，誠足竒怪也。一云被兹文服，纎麗不竒。"
                },
                {
                    "paragraph": "長髮曼鬋，",
                    "zhushu": "曼，澤。髪，一作鬢。補曰：曼，音萬。鬋，音翦。"
                },
                {
                    "paragraph": "豔陸離些。",
                    "zhushu": "𧰟，好皃也。左氏傳曰：宋華督見孔父之妻，目逆而送之，曰：美而豔。言美人長髮工結，鬋𩯭滑澤，其狀豔美，儀皃陸離，而難具形也。"
                },
                {
                    "paragraph": "二八齊容，",
                    "zhushu": "齊，同。補曰：二八，已見。舞賦云：鄭女出進，二八徐侍。"
                },
                {
                    "paragraph": "起鄭舞些。",
                    "zhushu": "鄭舞，鄭國之舞也。言二八美女，其儀容齊一，被服同飾，奮袂俱起而鄭舞也。或曰：鄭舞，鄭重屈折而舞也。補曰：相如賦云：鄭女曼姫。邊讓賦云：齊倡列，鄭女羅。戰國䇿云：被鄭國之女，粉白黛黒，立於衢間，非知而見之者，以爲神。淮南子注云：鄭袖，楚懷幸姫，善歌工舞，因名鄭舞。鄭重，殷勤也。"
                },
                {
                    "paragraph": "衽若交竿，",
                    "zhushu": "竿，竹竿也。衽，一作袵，補曰：而甚切。"
                },
                {
                    "paragraph": "撫案下些。",
                    "zhushu": "撫，抑也。言舞者廻旋，衣衽掉揺，回轉相鈎，狀若交竹竿，以手抑案，而徐來下也。一云撫，抵也，以手抵案，而徐下行也。五臣云：衽，衣襟也。言舞人廻轉，衣襟相交如竿也，以手撫案其節而徐行也。補曰：下，音戸。唐段安節樂録曰：舞者，樂之容。古有大垂手、小垂手。"
                },
                {
                    "paragraph": "竽瑟狂㑹，",
                    "zhushu": "狂，猶並也。"
                },
                {
                    "paragraph": "搷鳴鼓些。",
                    "zhushu": "搷，擊也。言衆樂並㑹，吹竽彈瑟，又搷擊鳴鼓，以進八音，爲之節也。搷，一作嗔，一作塡。文選作槇，徒年切。補曰：搷，田、殿二音。集韻：嗔，音田，引詩振旅嗔嗔。"
                },
                {
                    "paragraph": "宫庭震驚，",
                    "zhushu": "震，動也。驚，駭也。"
                },
                {
                    "paragraph": "發激楚些。",
                    "zhushu": "激，淸聲也。言吹竽擊鼓，衆樂並㑹，宫庭之内，莫不震動驚駭，復作激楚之淸聲，以發其音也。補曰：淮南曰：揚鄭衞之浩樂，結激楚之遺風。注云：結激，清楚之聲也。舞賦云：激楚結風，陽阿之舞。五臣云：激，急也。楚，謂楚舞也。舞急縈結其風。李善云：激楚，歌曲也。列女傳曰：聽激楚之遺風。上林賦云：鄢郢𦆯紛，激楚結風。文頴曰：激，衝激急風也。結風，迴風，亦急風也。楚地風旣自漂疾，然歌樂者猶復依激結之急風爲節，其樂促迅哀切也。"
                },
                {
                    "paragraph": "吳歈蔡謳，",
                    "zhushu": "吳、蔡，國名也。歈、謳，皆歌也。補曰：歈，音俞。古賦云：巴俞宋蔡。說文云：歈，歌也。徐鉉曰：偷水之人善歌舞，漢髙祖采其聲，後人因加此字。按楚詞已有此語，則歈盖歌之别稱耳。徐說非是。"
                },
                {
                    "paragraph": "奏大吕些。",
                    "zhushu": "大吕，六律名也。周官曰：舞雲門，奏大吕。言乃復使吴人歌謡，蔡人謳吟，進雅樂，奏大吕，五音六律，聲和調也。文選奏作秦。五臣云：吳、蔡、秦，皆國名。補曰：大吕非秦聲。五臣說非是。"
                },
                {
                    "paragraph": "士女雜坐，亂而不分些。",
                    "zhushu": "言醉飽酣樂，合罇促席，男女雜坐，比肩齊膝，恣意調戲，亂而不分别也。"
                },
                {
                    "paragraph": "放敶組纓，",
                    "zhushu": "組，綬。敶，一作陳。補曰：纓，冠系也。"
                },
                {
                    "paragraph": "班其相紛些。",
                    "zhushu": "紛，亂也。言男女共坐，除去威嚴，放其冠纓，舒敶印綬，班然相亂，不可整理也。班，一作班。"
                },
                {
                    "paragraph": "鄭衞妖玩，",
                    "zhushu": "鄭、衞，國名也。妖玩，好女也。補曰：許愼云：鄭、衞，新聲所出國也。"
                },
                {
                    "paragraph": "來雜陳些。",
                    "zhushu": "雜，廁也。陳，列也。言鄭、衞二國，復遣妖玩之好女，來，雜厠俱坐而陳列也。陳，一作敶。"
                },
                {
                    "paragraph": "激楚之結，",
                    "zhushu": "激，感也。結，頭，䯻也。補曰：結，古詣切，束髪也。"
                },
                {
                    "paragraph": "獨秀先些。",
                    "zhushu": "秀，異也。言鄭、衞妖女，工於服飾，其結殊形，能感楚人，故異之，而使之先進也。五臣云：秀異而先進於前。"
                },
                {
                    "paragraph": "菎蔽象棊，",
                    "zhushu": "菎，玉也。蔽，簙箸，以玉飾之也。或言菎蕗，今之箭裏也。菎一作琨，一作箟。補曰：菎，音昆，香草也。琨，玉名。箟，竹名。蔽，集韻作𥳆，其字從竹。方言：簙謂之蔽，秦、晉之間謂之簙，吴、楚之間謂之蔽，或謂之箭裏，或謂之棊。愽雅云：愽箸謂之箭。"
                },
                {
                    "paragraph": "有六簙些。",
                    "zhushu": "投六箸，行六棊，故爲六簙也。言宴樂旣畢，乃設六簙，以菎落作箸，象牙爲棊，麗而且好也。簙，一作愽。補曰：說文云：局戲也。六箸，十二棊也。鮑宏愽經云：所擲頭謂之瓊，瓊有五采，刻爲一畫者謂之塞；刻爲兩畫者謂之白；刻爲三畫者謂之黒；一邊不刻者，五塞之間謂之五塞。列子曰：擊愽樓上。注云：擊，打也，如今𩀱陸碁也。古愽經云：愽法，二人相對，坐向局，局分爲十二道，兩頭當中，名爲水。用碁十二枚，六白六黒。又用魚二枚，置於水中。其擲采以瓊爲之。瓊畟方寸三分，長寸五分，銳其頭，鑽刻瓊四面爲眼，亦名爲齒。二人互擲采行碁，碁行到處即竪之，名爲驍碁，即入水食魚，亦名牽魚。毎牽一魚獲二籌，一魚獲三籌。畟，音側。"
                },
                {
                    "paragraph": "分曹並進，",
                    "zhushu": "曹，偶。"
                },
                {
                    "paragraph": "遒相迫些。",
                    "zhushu": "遒，亦迫。言分曹列偶，並進技巧，投箸行棊，轉相遒迫，使不得擇行也。或曰：分曹並進者，謂並用射禮進也。五臣云：遒，急也。言務以求勝。"
                },
                {
                    "paragraph": "成梟而牟，",
                    "zhushu": "倍勝爲牟。文選梟作鳬。補曰：漢書梟騎。注云：梟，勇也，若六愽之梟。作鳬非是。淮南曰：善愽者不欲牟，不恐不勝。注云：愽其棊不傷爲牟。梟，堅堯切。牟，過也，進也，大也。"
                },
                {
                    "paragraph": "呼五白些。",
                    "zhushu": "五白，簙齒也。言已棊已梟，當成牟勝，射張食棊，下兆於屈，故呼五白，以助投也。兆於屈，一作逃於窟。補曰：列子云：樓上愽者射，明瓊張中。說者曰：凡戲爭能取中皆曰射。明瓊齒，五白也。中，去聲。射，食亦切。"
                },
                {
                    "paragraph": "晉制犀比，",
                    "zhushu": "晉，國名也。制，作也。比，集也。補曰：比、頻二切。"
                },
                {
                    "paragraph": "費白日些。",
                    "zhushu": "費，光，皃也。言晉國工作簙棊箸，比集犀角，以爲雕飾，投之皜然如日光也。補曰：費，耗也。昲，日光也，芳未切。"
                },
                {
                    "paragraph": "鏗鍾揺簴，",
                    "zhushu": "鏗，撞也。揺，動也。鏗，釋文作銵，簴，一作虡。五臣云：虡，懸鍾格。言擊鍾則揺動其格。補曰：鏗、銵，並苦耕切。虡，竒舉切。"
                },
                {
                    "paragraph": "揳梓瑟些。",
                    "zhushu": "揳，鼔也。言衆賔旣集，共簙以相娛樂，堂下復鳴大鍾，左右歌吟，鼓瑟琴也。五臣云：揳，撫也。以梓木爲瑟。補曰：揳，古八切，轢也。書亦作戛。"
                },
                {
                    "paragraph": "娛酒不廢，",
                    "zhushu": "娛樂。"
                },
                {
                    "paragraph": "沈日夜些。",
                    "zhushu": "言雖以酒相娛樂，不廢政事，晝夜沈湎，以忘憂也。或曰：娛酒不發。發，旦也。詩云：明發不寐，言日夜娛樂。又曰：和樂且湛。言晝夜以酒相樂也。夜，一作夕。"
                },
                {
                    "paragraph": "蘭膏明燭，",
                    "zhushu": "一作爥。"
                },
                {
                    "paragraph": "華鐙錯些。",
                    "zhushu": "言鐙錠盡雕𤥨錯鏤，飾設以禽獸，有英華也。鐙，一作雕。五臣云：似蘭漬膏，取其香也。華，謂有光華。補曰：鐙，音登。說文曰：錠也。徐鉉曰：錠中置燭，故謂之鐙。又說文曰：錯，金涂也，亦支錯。"
                },
                {
                    "paragraph": "結撰至思，",
                    "zhushu": "撰，猶愽也。五臣云：言我能撰深心，以思賢人。補曰：撰，述也，定也，持也。"
                },
                {
                    "paragraph": "蘭芳假些。",
                    "zhushu": "假，至也。書曰：假于上下。蘭芳，以喻賢人也。言君能結撰愽專至之心，以思賢人，賢人即自至也。補曰：假，音格。"
                },
                {
                    "paragraph": "人有所極，同心賦些。",
                    "zhushu": "賦，誦也。言樂坐之人，各欲盡情，與己同心者，獨誦忠信與道德也。五臣云：極，盡也。賦，聚也。賢人盡至，則同心相聚，君可選也。補曰：釋名曰：敷布其義謂之賦。漢書曰：不歌而誦謂之賦。五臣以賦爲聚，盖取賦歛之義。"
                },
                {
                    "paragraph": "酎飲盡歡，樂先故些。",
                    "zhushu": "故，舊也。言飲酒作樂，盡己歡欣者，誠欲樂我先祖及與故舊人也。酎，一作酌。一夲盡上有旣字。五臣云：樂君先祖及故舊。"
                },
                {
                    "paragraph": "䰟兮歸來，反故居些。",
                    "zhushu": "言䰟神冝急來歸，還反楚國，居舊故之處，安樂無憂也。"
                },
                {
                    "paragraph": "亂曰：獻歳發春兮",
                    "zhushu": "獻，進。"
                },
                {
                    "paragraph": "汨吾南征，",
                    "zhushu": "征，行也。言歳始來進，春氣奮揚，萬物皆感氣而生，自傷放逐，獨南行也。五臣云：汨，疾也。亦代原爲詞。補曰：汨，于筆切。文選自此至白芷生，句末皆有些字。一本至誘騁先有些字。"
                },
                {
                    "paragraph": "菉蘋齊葉兮",
                    "zhushu": "菉，王芻也。蘋，一作薠。補曰：菉，音緑，見騷經。"
                },
                {
                    "paragraph": "白芷生。",
                    "zhushu": "言屈原放時，菉蘋之草，其葉適齊，白芷萌牙，方始欲生。據時所見，自傷哀也。猶詩云昔我往矣，楊柳依依也。"
                },
                {
                    "paragraph": "路貫廬江兮左長薄，",
                    "zhushu": "貫，出也。廬江，長薄，地名也。言屈原行，先出廬江，過歷長薄，長薄在江北，時東行，故言左也。五臣云：在其左也。補曰：前漢地理志：廬江出陵陽東南，北入江。"
                },
                {
                    "paragraph": "𠋣沼畦瀛兮",
                    "zhushu": "沼，池也。畦，猶區也。瀛，池中也。楚人名池澤中曰嬴。五臣云：𠋣，立也。"
                },
                {
                    "paragraph": "遥望愽。",
                    "zhushu": "遥，逺也。愽，平也。言已循江而行，遂入池澤，其中區瀛逺望平愽，無人民也。"
                },
                {
                    "paragraph": "靑驪結駟兮",
                    "zhushu": "純黒爲驪。結，連也。四馬爲駟。補曰：驪，吕知切。"
                },
                {
                    "paragraph": "齊千乗，",
                    "zhushu": "齊，同也。言屈原甞與君俱獵於此，官屬齊駕駟馬，或青或黒，連千乗，皆同服也。補曰：自此以下，盛言畋獵之樂，以招之也。"
                },
                {
                    "paragraph": "懸火延起兮玄顔烝。",
                    "zhushu": "懸火，懸鐙也。玄，天也。言已時從君夜獵，懸鐙林木之中，其火延及，燒於野澤，煙上烝天，使黒色也。烝，一作蒸。補曰：顔，容也。說文：烝，火氣上行也。蒸，進也，衆也。"
                },
                {
                    "paragraph": "歩及驟處兮",
                    "zhushu": "驟，走也。處，止也。"
                },
                {
                    "paragraph": "誘騁先，",
                    "zhushu": "誘，導也。騁，馳也。言獵時有歩行者，有乗馬走驟者，有處止者，分以圍獸，已獨馳騁，爲君先導也。"
                },
                {
                    "paragraph": "抑騖若通兮",
                    "zhushu": "抑，止也。騖，馳也。若，順也。五臣云：止馳騖者，使順通獵事。"
                },
                {
                    "paragraph": "引車右還。",
                    "zhushu": "還，轉也。言抑止馳騖者，順通共獲，引車右轉，以遮獸也。還，一作旋，一云引右運，無車字。補曰：還，音旋。"
                },
                {
                    "paragraph": "與王趨夢兮課後先。",
                    "zhushu": "夢，澤中也。楚人名澤中爲夢中。左氏傳曰：楚大夫𨷖伯比與䢵公之女媱而生子，弃諸夢中。言已與懷王俱獵於夢澤之中，課第羣臣，先至後至也。一注云：夢，草中也。補曰：夢，音蒙，又去聲。楚謂草澤曰夢。爾雅曰：楚有雲夢。先儒云：左傳：楚子與鄭伯田子江南之夢。地理志：南郡華容縣南有雲夢澤。杜預云：南郡枝江縣西有雲夢城，江夏安陸縣亦有雲夢。或曰南郡華容縣東南有巴丘湖。江南之夢，雲夢一澤，而毎處有名者。司馬相如子虚賦云：雲夢者，方八九百里。則此澤跨江南北，毎處名存焉。左傳：楚昭王寢㝱于雲中。則此澤亦得單稱雲，單稱夢也。沈存中云：書曰：雲土夢作乂。孔安國注：書云：雲夢在江南，不然也。據左傳，吳人入郢，楚子渉睢濟江，入于雲中。王寢，盜攻之，以戈擊王，王奔鄖。楚子自郢西走渉睢，則當出于江南。其後渉江入于雲中，遂奔鄖。鄖則今之安州，渉江而後至雲，入雲然後至鄖，則雲在江北也。左傳：鄭伯如楚，王以田江南之夢，曰江南之夢，則雲在江北明矣。江南則今之公安、石首、建寧等縣，江北則玉沙、監利、景陵等縣也。"
                },
                {
                    "paragraph": "君王親發兮",
                    "zhushu": "發，射。"
                },
                {
                    "paragraph": "憚靑兕，",
                    "zhushu": "憚，驚也。言懷王是時親自射獸，驚靑兕牛而不能制也。以言甞侍從君獵，今乃放逐，歎而自傷閔也。兕，一作兕。五臣云：憚，懼也。時君王親射靑兕，懼其不能制，我佐君殺之。補曰：憚，當割切。莊子云：憚赫千里。音義云：千里皆懼。爾雅：兕似牛。注云：一角，青色，重千斤。"
                },
                {
                    "paragraph": "朱明承夜兮",
                    "zhushu": "朱明，日也。承，續也。"
                },
                {
                    "paragraph": "時不可以淹。",
                    "zhushu": "淹，乆也。言歳月逝往，晝夜相續，年命將老，不可乆處，當急來歸也。一云時不淹，一云時不可淹，一云時不見淹。五臣云：日夜相承，四時不得淹止。"
                },
                {
                    "paragraph": "臯蘭被徑兮",
                    "zhushu": "皐，澤也。被，覆也。徑，路也。"
                },
                {
                    "paragraph": "斯路漸。",
                    "zhushu": "漸，没也。言澤中香草茂盛，覆被徑路，人無采取者，水卒増溢，漸没其道，將至弃捐也。以言賢人乆處山野，君不事用，亦將隕顚也。五臣云：埋没凋落。補曰：漸音尖，流入也。"
                },
                {
                    "paragraph": "湛湛江水兮",
                    "zhushu": "湛湛，水皃。"
                },
                {
                    "paragraph": "上有楓，",
                    "zhushu": "楓，木名也。言湛湛江水，浸潤楓木，使之茂盛，傷已不蒙君惠，而身放弃，曽不若樹木得其所也。或曰：水旁林木中，鳥獸所聚，不可居之也。補曰：楓，音風。爾雅：楓，攝攝。注云：似白楊，葉圎而歧，有脂而香。本草云：樹髙大，商、洛間多有。說文云：楓木，厚葉弱枝，善揺。漢宫殿中多植之，至霜後，葉丹可愛，故騷人多稱之。"
                },
                {
                    "paragraph": "目極千里兮傷春心。",
                    "zhushu": "言湖澤愽乎，春時草短，望見千里，令人愁思而傷心也。或曰：蕩春心。蕩，滌也。言春時澤乎望逺，可以滌蕩愁思之心也。一作傷心悲。補曰：心，舊音蘇含切。按詩逺送于南與實勞我心叶韻，正與此同。"
                },
                {
                    "paragraph": "䰟兮歸來哀江南！",
                    "zhushu": "言䰟𩲸當急來歸，江南土地僻逺，山林嶮阻，誠可哀傷，不足處也。五臣云：欲使原復歸于郢，故言江南之地可哀如此，皆諷君之詞。補曰：庾信哀江南賦取此爲名。"
                }
            ]
        },
        {
            "name": "大招章句第十楚辭",
            "paragraphs": [
                {
                    "paragraph": "大招章句第十楚辭",
                    "zhushu": "",
                    "type": 1
                },
                {
                    "paragraph": "大招者，屈原之所作也。或曰景差，疑不能明也。",
                    "zhushu": "屈原賦二十五篇，漁父以上是也。大招恐非屈原作。"
                },
                {
                    "paragraph": "屈原放流九年，憂恖煩亂，精神越散，與形離别，恐命將終，所行不遂，故憤然大招其魂，盛稱楚國之樂，崇懷、襄之德，以比三王，能任用賢，公卿明察，能薦舉",
                    "zhushu": "一無明字。"
                },
                {
                    "paragraph": "人，冝輔佐之，以興至治，因以風諫，逹己之志也。",
                    "zhushu": "",
                    "type": 2
                },
                {
                    "paragraph": "靑春受𧬄，",
                    "zhushu": "靑，東方春位，其色青也。𧬄，去也。𧬄，一作謝。補曰：淮南曰：扶桑受謝，日炤宇宙，炤炤之光，輝燭四海。文選云：隂謝陽施。注引此語。"
                },
                {
                    "paragraph": "白日昭只。",
                    "zhushu": "昭，明也。言歳始春，靑帝用事，盛隂已去，少陽受之，則日色黃白，昭然光明。草木之𩔖，皆含氣芽蘖而生。以言魂魄亦冝順陽氣而長養也。補曰：只音止，語已詞。"
                },
                {
                    "paragraph": "春氣奮發，",
                    "zhushu": "春，蠢也。發，洩也。"
                },
                {
                    "paragraph": "萬物遽只。",
                    "zhushu": "遽，猶競也。言春陽氣奮起，上帝發洩，和氣温燠，萬物蠢然，競起而生，各欲滋茂，以言精魂亦冝奮發精明，令己盛壯也。補曰：遽，其據切。"
                },
                {
                    "paragraph": "𡨋淩浹行，",
                    "zhushu": "𡨋，玄𡨋，北方之神也。淩，猶馳也。浹，徧也。"
                },
                {
                    "paragraph": "魂無逃只。",
                    "zhushu": "逃，竄也。言歳始春，陽氣上陞，隂氣下降，玄𡨋之神，徧行淩馳於天地之間，收其隂氣，閉而藏之，故魂不可以逃，將隨太隂下而沈没也。一作伏隂。"
                },
                {
                    "paragraph": "魂魄歸徠，無逺遥只。",
                    "zhushu": "遥，猶漂遥，放流皃也。䰟者，陽之精也。䰟者，隂之形也。言人體含隂陽之氣，失之則死，得之則生。屈原放在草野，憂心愁悴，精神散越，故自招其䰟𩲸，言冝順陽氣始生而徠歸已，無逺漂遥，將遇害也。一作䰟𩲸，一作徠歸。"
                },
                {
                    "paragraph": "魂乎歸徠！無東無西，無南無北只。",
                    "zhushu": "言我精魂可徠歸矣，無散東西南，比四方異俗，多賊害也。古本乎皆作兮，一作徠歸，一云魂乎歸兮，一云無東西而南北只。"
                },
                {
                    "paragraph": "東有大海，溺水浟浟只。",
                    "zhushu": "浟浟，流皃也。言東方有大海，廣逺無涯，其水淖溺，沈没萬物，不可度越，其流浟浟，又迅疾也。補曰：浟音悠。"
                },
                {
                    "paragraph": "螭龍並流，上下悠悠只。",
                    "zhushu": "悠悠，螭龍行皃也。言海水之中，復有螭龍神獸，隨流上下，並行遊戲，其狀悠悠，可畏懼也。悠，一作攸，古作脩脩。"
                },
                {
                    "paragraph": "霧雨淫淫，",
                    "zhushu": "地氣發泄，天氣不應曰霧。淫淫，流皃也。"
                },
                {
                    "paragraph": "白皓膠只。",
                    "zhushu": "皓膠，水凍皃也。言大海之涯，多霧惡氣，天常甚雨，如注壅水，冬則凝凍，皓然正白，回錯膠戾，與天相薄也。皓，一作浩，補曰：膠，戾也，音豪。"
                },
                {
                    "paragraph": "魂乎無東！湯谷𡧯只。",
                    "zhushu": "言䰟神不可東行。又有湯谷，日之所出，其地無人，視聽𡧯然，無所見聞。或曰：𡧯，水蘸之皃。乎，一作兮，一本𡧯下有寥字，補曰：蘸，没也。"
                },
                {
                    "paragraph": "魂乎無南！南有炎火千里，",
                    "zhushu": "炎，火盛皃也。尚書曰：火曰炎上。"
                },
                {
                    "paragraph": "蝮蛇蜒只。",
                    "zhushu": "蜒，長皃也。言南方太陽，有積火千里，又有惡蛇，蜿蜒而長，有𧍗毒也。補曰：蜿音鴛，蜒音延。"
                },
                {
                    "paragraph": "山林險隘，",
                    "zhushu": "林，一作陵。"
                },
                {
                    "paragraph": "虎豹蜿只。鰅鱅短狐，",
                    "zhushu": "蜿，虎行皃也。言南方有髙山深林，其路險阨，又多虎豹，匍匐蜿蜒，以𠋫伺人也。鰅鱅，短狐𩔖也。短狐，鬼蜮也。補曰：鰅，魚恭切。鱅，以恭切。鰅鱅，狀如犁牛。又鰅，魚名，皮有文。鱅魚，音如彘鳴。"
                },
                {
                    "paragraph": "王虺騫只。",
                    "zhushu": "工虺，大蛇也。爾雅曰：蟒，王蛇也。騫，舉頭皃也。言復有鰅鱅鬼蜮，射傷害人，人蛇群聚，舉頭而望，其狀騫然也。補曰：騫，讀若騫，音軒。"
                },
                {
                    "paragraph": "䰟乎無南，蜮傷躬只。",
                    "zhushu": "蜮，短狐也。詩云：爲鬼爲蜮。言䰟乎無敢南行，水中多蜮鬼，必傷害於爾躬也。乎，一作兮。補曰：榖梁子曰：蜮，射人者也。前漢五行志云：蜮生南越，亂氣所生，在水旁，能射人，甚者至死。陸機云：一名射影，人在岸上，影見水中，投人影則射之。或謂含沙射人。孫眞人云：江東、江南有虫，名短狐，谿毒，亦名射工。其虫無目而利耳，能聽，在山源谿水中，聞人聲，便以口中毒射人。說文云：蜮，似鱉，三足，以氣射害人。音蜮，又音或。"
                },
                {
                    "paragraph": "魂乎無西！西方流沙，漭洋洋只。",
                    "zhushu": "洋洋，無涯皃也。言西方有流沙，漭然平正，視之洋洋，廣大無涯，不可過也。補曰：漭，母朗切，水大皃。"
                },
                {
                    "paragraph": "豕首縱目，",
                    "zhushu": "縱，一作從。補曰南北曰縱。將容切。"
                },
                {
                    "paragraph": "被髪鬤只。",
                    "zhushu": "豕，猪也。首，頭也。鬤，亂皃也。鬤，古作長。補曰鬟。而羊切。"
                },
                {
                    "paragraph": "長爪踞牙，誒𥬇狂只。",
                    "zhushu": "誒，猶強也。言西方有神，其狀猪頭從目，被髪鬤鬤，手足長爪，出齒倨牙，得人強𥬇，憙而狂獝也。或曰：誒，𥬇樂也，謂得人憙樂也。此蓋蓐收神之狀也。一云：豕爪。踞，一作倨，誒，一作娱。補曰：踞音據，蹲也。誒音僖，說文云：可惡之詞。漢書嘻𥬇注云：強𥬇也。"
                },
                {
                    "paragraph": "䰟乎無西，多害傷只。",
                    "zhushu": "言西方金行，其神獸剛強，皆傷害人也。"
                },
                {
                    "paragraph": "䰟乎無北！北有寒山，逴龍赩只。",
                    "zhushu": "逴龍，山名也。赩，赤色，無草木皃也。言北方有常寒之山，隂不見日，名曰逴龍。其土赤色，不生草木，不可過之，必凍殺人也。或曰：逴龍，色逴越也。赩，懼也。言起越寒山，赩然而懼，恐不得過也。逴，一作卓。補曰：逴音卓，逺也。山海經：西北海之外，有章尾山，有神，身長千里，人面蛇身而赤，是燭九隂，是謂燭龍。疑此逴龍即燭龍也。赩，許力切，大赤也。"
                },
                {
                    "paragraph": "代水不可渉，深不可測只。",
                    "zhushu": "言復有代水廣大，不可過度，其深無底，不可窮測，沈𣳚人也。代，一作伐。"
                },
                {
                    "paragraph": "天白顥顥，",
                    "zhushu": "顥顥，光皃。補曰：顥音皓。說文：白皃。"
                },
                {
                    "paragraph": "寒凝凝只。",
                    "zhushu": "疑凝，水凍皃也。言比方冬夏積雪，其光顥顥，天地皆白，冰凍重累，其狀凝凝，其寒酷烈，傷肌骨也。凝，一本及釋文並作嶷，魚力切。"
                },
                {
                    "paragraph": "魂乎無往，盈北極只。",
                    "zhushu": "盈，滿也。北極，太隂之中，空虚之處也。言我䰟歸乎北極，空虚不可盈滿，往必隕墜，不得出也。補曰：淮南云：北極之山曰寒門。"
                },
                {
                    "paragraph": "魂魄歸徠，間以靜只。",
                    "zhushu": "言已䰟𩲸冝急徠還，歸我之身，隨已遊戲，心旣閑樂，居淸靜也。一作徠歸。"
                },
                {
                    "paragraph": "自恣荆楚，安以定只。",
                    "zhushu": "言四方多害，不可以遊，獨荆楚饒樂，可以恣意，居之安定，無危殆也。"
                },
                {
                    "paragraph": "逞志究欲，",
                    "zhushu": "逞，快也。究，窮也。"
                },
                {
                    "paragraph": "心意安只。",
                    "zhushu": "欲，嗜欲也。言楚國珍竒所聚集，尤多姣女，可以快志意，窮情欲，心得安樂而無憂也。"
                },
                {
                    "paragraph": "窮身永樂，年壽延只。",
                    "zhushu": "言居於楚國，窮身長樂，保延年壽，終無憂患也。永，一作安。"
                },
                {
                    "paragraph": "魂乎歸徠！樂不可言只。",
                    "zhushu": "言楚國饒樂，不可勝敶也。一作徠歸。"
                },
                {
                    "paragraph": "五榖六仞，",
                    "zhushu": "五榖，稻、稷、麥、豆、麻也。七尺曰仞。補曰：說文云：仞，伸臂一尋，八尺也。"
                },
                {
                    "paragraph": "設菰粱只。",
                    "zhushu": "設，施也。苽梁，蔣實，謂雕葫也。言楚國土地肥美，堪用種植五榖，其穗長六仞，又有苽粱之飯，芬香且柔滑也。或曰：仞，因也，以五榖因苽粱厠爲飯也。菰，一作苽，補曰：菰、苽，並音孤。此言積榖之多尓，非謂穗長六仞也。"
                },
                {
                    "paragraph": "鼎臑盈望，和致芳只。",
                    "zhushu": "臑，熟也。致，致醎酸也。芳，謂椒薑也。言乃以鼎鑊臑熟羹臛，調和醎酸，致其芬芳，望之滿案，有行列也。臑，一作胹，釋文作腩，徒南切。補曰：腩，𦞦也。"
                },
                {
                    "paragraph": "内鶬鴿鵠，",
                    "zhushu": "鶬，鶬鶴也。鴿似鳩而小，靑白。鵠，黃鵠也。内，一作肭。補曰：内與納同。肭，肥也。鶬音倉。爾雅：鶬，麋鴰。注云：即鶬鴰也。徐朝七喻云：雲鶬水鵠，禽蹯豹胎。鵠，有白鵠，有黃鵠。"
                },
                {
                    "paragraph": "味豺羹只。",
                    "zhushu": "豺似狗，言宰夫巧於調和，先定甘酸，乃内鶬鴿黃鵠，重以豺肉，故羹味尤美也。補曰：豺，狼屬，狗聲。"
                },
                {
                    "paragraph": "魂乎歸徠！恣所甞只。",
                    "zhushu": "甞，用也。言羹飯旣美，魂冝急徠歸，恣意所用，快已之口也。一作徠歸。"
                },
                {
                    "paragraph": "鮮𧓈甘鷄，",
                    "zhushu": "生潔爲鮮。𧓈，大龜也。釋文作𩺫。"
                },
                {
                    "paragraph": "和楚酪只。",
                    "zhushu": "酪，酢酨也。言取鮮潔大龜，烹之作羹，調以飴蜜，復用肥雞之肉，和以酢酪，其味清烈也。補曰：酪，乳漿也。酨，音載，漿也。"
                },
                {
                    "paragraph": "醢豚苦狗，",
                    "zhushu": "醢，肉醬也。苦，以膽和醬也。丗所謂膽和者也。豚，古作ㅤ\u200e\u200e。補曰：集韻作，　音同。"
                },
                {
                    "paragraph": "膾苴蒪只。",
                    "zhushu": "苴蒪，蘘荷也。言乃以肉醬㗖烝豚，以膽和醬，㗖狗肉，雜用膾炙，切蘘荷以爲香，備衆味也。蒪，一作ㅤ。補曰苴，即魚切。蒪、普各、匹沃二切。本草：蘘荷，葉似初生甘蔗，根似薑牙。愽雅云：蒪苴，蘘荷也。九歎蘘荷注云：蒪，菹也。或作蓴，非是。"
                },
                {
                    "paragraph": "吳酸蒿蔞，",
                    "zhushu": "蒿，蘩草也。蔞，香草也。詩曰：言采其蔞也。一作芼蔞。注云：芼，菜也。言吳人善爲羹，其菜若蔞，味無沾薄，言其調也。補曰：爾雅云：蘩，皤蒿，即白蒿也，可以爲葅。陸機云：春生，秋乃香美可食。又蔞，蒿也，葉似芆，生水中，脆美可食。蔞，龍珠切。以菜和羹曰芼。"
                },
                {
                    "paragraph": "不沾薄只。",
                    "zhushu": "沾，多汁也。薄，無味也。言吳人工調醎酸，爚蒿蔞以爲虀，其味不醲不薄，適甘美也。或曰：吳酸𨡭䤅。𨡭䤅，榆醬也。一云吳酢𨡭䤅。補曰：沾音添，益也。𨡭音模。䤅音途。"
                },
                {
                    "paragraph": "魂兮歸徠！恣所擇只。",
                    "zhushu": "言衆味盛多，恣䰟志意擇用之也。一作魂乎徠歸。"
                },
                {
                    "paragraph": "炙鴰烝鳬，",
                    "zhushu": "鴰，一作鵠。鳬，一作臬。補曰：炙音柘，燔肉也。鴰，麋鴰也。古活切。"
                },
                {
                    "paragraph": "煔鶉敶只。",
                    "zhushu": "煔，爚也。言復炙鶬鴰，烝鳬鴈。煔爚鶉鷃，敶列衆味，無所不具也。補曰：煔音潛。沈肉於湯也。"
                },
                {
                    "paragraph": "煎鰿𦞦雀，",
                    "zhushu": "鰿，鮒。𦞦，一作臛。補曰：鰿，舊音積。集韻：𦣱、責二音。小魚也。"
                },
                {
                    "paragraph": "遽爽存只。",
                    "zhushu": "遽，趣也。爽，差也。存，前也。言乃復煎鮒魚，臛黃雀，勑趣宰人，差次衆味，持之而前也。"
                },
                {
                    "paragraph": "魂乎歸徠！麗以先只。",
                    "zhushu": "言先進靡麗美物，以快神心也。麗，一作進。"
                },
                {
                    "paragraph": "四酎并孰，",
                    "zhushu": "醇酒爲酎。幷，俱也。"
                },
                {
                    "paragraph": "不歰嗌只。",
                    "zhushu": "嗌，䬼也。言乃醖釀醇酒，四器俱𤍠，其味甘美，飲之醲滑，入口消釋，不苦歰，令人不䬼滿也。歰，一作澁。補曰：歰，不滑也。嗌，於革切，又音益，咽喉也。䬼，飫也，於泫切，一作饐。"
                },
                {
                    "paragraph": "淸馨凍𣤗，",
                    "zhushu": "馨，香之逺聞者也。凍，猶寒也。𣤗，一作飲。補曰：集韻作㱃。"
                },
                {
                    "paragraph": "不歠役只。",
                    "zhushu": "歠，飲也。役，賤也。言醇醲之酒，清而且香，冝於寒飲，不可以飲役餞之人，即以飲役賤之人，即易醉顚仆，失禮敬。"
                },
                {
                    "paragraph": "吳醴白糵，",
                    "zhushu": "再宿爲醴。糵，米麴也。補曰：說文云：醴，酒一宿熟。"
                },
                {
                    "paragraph": "和楚瀝只。",
                    "zhushu": "瀝，清酒也。言使吳人醲醴，和以白米之麴，以作楚瀝，其清酒尤醲美也。"
                },
                {
                    "paragraph": "魂乎歸徠！不遽惕只。",
                    "zhushu": "言飲食醲羙，安意遨遊，長無惶遽怵惕之憂也。一作徠歸。"
                },
                {
                    "paragraph": "代秦鄭衞，鳴竽張只。",
                    "zhushu": "言代、秦、鄭、衞之國，工作妙音，使吹鳴竽箎，作爲衆樂，以樂君也。代，一作岱。"
                },
                {
                    "paragraph": "伏戲駕辯，楚勞商只。",
                    "zhushu": "伏戲，古王者也，始作瑟。駕辯、勞商，皆曲名也。言伏戲氏作瑟，造駕辯之曲，楚人因之作勞商之歌，皆要妙之音，可樂聽也。或曰：伏戲、駕辯，皆要妙歌曲也。勞，絞也。以楚聲絞商音，爲之淸激也。補曰：文選云：或超延露而駕辯。"
                },
                {
                    "paragraph": "謳和揚阿，",
                    "zhushu": "徒歌曰謳。揚，舉也。阿，曲也。補曰：楊阿，即陽阿。已見招魂。"
                },
                {
                    "paragraph": "趙簫倡只。",
                    "zhushu": "趙，國名也。簫，樂器也。先歌爲倡，言樂人將歌，徐且謳吟，揚舉善曲，乃俱相和。又使趙人吹簫先倡，五聲乃發也。或曰：謳和、揚阿，皆歌曲也。"
                },
                {
                    "paragraph": "魂乎歸徠！定空桑只。",
                    "zhushu": "空桑，瑟名也。周官云：古者絃空桑而爲瑟，言魂急徠歸，定意楚國，聽瑟之樂也。或曰：空桑，楚地名。一作徠歸，下並同。"
                },
                {
                    "paragraph": "二八接舞，",
                    "zhushu": "接。聮也。舞，一作武。"
                },
                {
                    "paragraph": "投詩賦只。",
                    "zhushu": "投，合也。詩賦，雅樂也。古者以琴瑟歌詩賦爲雅樂，𨵿睢、鹿鳴是也。言有美女十六人，聮接而舞，發聲舉足，與詩雅相合，且有節度也。"
                },
                {
                    "paragraph": "叩鍾調磬，",
                    "zhushu": "叩，擊也。金曰鍾，石曰磬也。"
                },
                {
                    "paragraph": "娛人亂只。",
                    "zhushu": "娛，樂也。亂，理也。言美女起舞，叩鍾擊磬，得其節度，則諸樂人各得其理，有條序也。"
                },
                {
                    "paragraph": "四上競氣，",
                    "zhushu": "四上，謂上四國，代、秦、鄭、衞也。補曰：四上，謂聲之上者有四，謂代、秦、鄭、衞之鳴竽也，伏戲之駕辯也，楚之勞商也，趙之簫也。"
                },
                {
                    "paragraph": "極聲變只。",
                    "zhushu": "言四國競發善氣，窮極昔聲，變易其曲，無終已也。"
                },
                {
                    "paragraph": "魂乎歸徠！聽歌譔只。",
                    "zhushu": "譔，具也。言觀聽衆樂，無不具也。"
                },
                {
                    "paragraph": "朱脣皓齒，",
                    "zhushu": "皓，白。朱脣，一作美人。"
                },
                {
                    "paragraph": "嫭以姱只。",
                    "zhushu": "嫭、姱，好皃也。言美人朱脣白齒，嫭眄美姿，儀狀姱好可近，而親侍左右也。嫭，一作嫮。補曰：嫭音護。姱，苦花切。"
                },
                {
                    "paragraph": "比德好間，習以都只。",
                    "zhushu": "言選擇美人，比其才德、容貌，都閑習於禮節，乃敢進也。補曰：北，必寐切。間音閑。漢書曰：間雅甚都。"
                },
                {
                    "paragraph": "豐肉微骨，",
                    "zhushu": "豐，厚也。微，細也。"
                },
                {
                    "paragraph": "調以娛只。",
                    "zhushu": "言美人肥白潤澤，小骨厚肉，肌膚柔弱，心志和調，冝侍燕居，以自娛樂也。"
                },
                {
                    "paragraph": "魂乎歸徠！安以舒只。",
                    "zhushu": "言美女鮮好，可以安意，舒緩憂思也。"
                },
                {
                    "paragraph": "嫮目冝𥬇，",
                    "zhushu": "嫮，眄瞻皃。補曰：嫮與嫭同。"
                },
                {
                    "paragraph": "娥眉曼只。",
                    "zhushu": "曼，澤也。言復有異女，工於嫮眄，好口冝𥬇，蛾眉曼澤，異於衆人也。"
                },
                {
                    "paragraph": "容則秀雅，",
                    "zhushu": "則，法也。秀，異也。"
                },
                {
                    "paragraph": "穉朱顔只。",
                    "zhushu": "穉，幼也。朱，赤也。言美女儀容間雅，動有法則，秀異於人，年又幼穉，顔色赤白，體香㓗也。"
                },
                {
                    "paragraph": "䰟乎歸徠！靜以安只。",
                    "zhushu": "言美好之女，可以靜居安精神也。"
                },
                {
                    "paragraph": "姱脩滂浩，",
                    "zhushu": "脩，長也。滂浩，廣大也。一作脩廣婉心。婉，一作逺。"
                },
                {
                    "paragraph": "麗以佳只。",
                    "zhushu": "佳，善也。言美女身體脩長，用意廣大，多於所知，又性婉順，善心腸也。"
                },
                {
                    "paragraph": "曽頰𠋣耳，",
                    "zhushu": "曽，重也。𠋣，辟也。"
                },
                {
                    "paragraph": "曲眉規只。",
                    "zhushu": "規，圜也。言美女之面，丰容豐滿，頰肉若重，兩耳郭辟，曲眉正圜，皃絶殊也。郭，一作却。"
                },
                {
                    "paragraph": "滂心綽態，",
                    "zhushu": "綽，猶多也。態，姿也。滂，一作漫，綽，一作淖。"
                },
                {
                    "paragraph": "姣麗施只。",
                    "zhushu": "姣，好也。言美女心意廣大，寛能容衆，多姿綽態，調戲不窮，旣好有智，無所不施也。"
                },
                {
                    "paragraph": "小腰秀頸，若鮮卑只。",
                    "zhushu": "鮮卑，衮帶頭也。言好女之狀，𦝫文細小，頸銳秀長，靖然而特異，若以鮮卑之帶，約而束之也。補曰：前漢匈奴傳：黃金犀毗。孟康曰：要中大帶也。張晏曰：鮮卑郭洛帶，瑞獸名也。東胡好服之。師古曰：犀毗，胡帶之鈎，亦曰鮮卑。魏書曰：鮮卑，東胡之餘也，别保鮮卑山，因號焉。"
                },
                {
                    "paragraph": "魂乎歸徠！思怨移只。",
                    "zhushu": "移，去也。言美女可以忘憂，去怨思也。思，一作恖，古本作怨思移只。"
                },
                {
                    "paragraph": "易中利心，以動作只。",
                    "zhushu": "言復有美女，用志滑易，心意和利，動作合禮，能順人意，可以自侍也。補曰：易，以䜴切。"
                },
                {
                    "paragraph": "粉白黛黒，施芳澤只。",
                    "zhushu": "言美女又工糚飾，傳著脂粉，面白如玉，黛畫眉𩯭，黒而光淨，又施芳澤，其芳香鬱渥也。"
                },
                {
                    "paragraph": "長袂拂面，",
                    "zhushu": "袂，袖也。拂，拭也。"
                },
                {
                    "paragraph": "善留客只。",
                    "zhushu": "言美女工舞，榆其長袖，周旋屈折，拂拭人面，芬香流衍，衆客喜樂，留不能去也。"
                },
                {
                    "paragraph": "魂乎歸徠！以娛昔只。",
                    "zhushu": "昔，夜也。詩云：樂酒今昔。言可以終夜自娛樂也。昔，一作夕。"
                },
                {
                    "paragraph": "靑色直眉，美目媔只。",
                    "zhushu": "媔，黠也。言復有美女，體色青白，顔眉平直，美目竊眄，媔然黠慧，知人之意也。補曰：青色，謂眉也。媔音綿，美目皃。"
                },
                {
                    "paragraph": "靨輔竒牙，冝𥬇嘕只。",
                    "zhushu": "嘕，𥬇皃也。言美女頰有靨輔，口有竒牙，嘕然而𥬇，尢媚好也。輔，一作䩉。補曰：靨，於牒切。䩉與輔同，扶羽切，頰車也。左氏：輔車相依。淮南云：竒牙出，𩉇䩉揺。注云：將𥬇，故好齒出。𩉇䩉，頰邊文，婦人之媚也。又云：靨輔在頰前則好。嘕，虚延切。"
                },
                {
                    "paragraph": "豐肉微骨，體便姢只。",
                    "zhushu": "便姢，好皃也。己解於上。補曰。便，平聲。"
                },
                {
                    "paragraph": "魂乎歸徠！恣所便只。",
                    "zhushu": "便，猶安也。言所選美女五人，儀皃各異，恣䰟所安，以侍棲宿也。補曰：便，平聲。"
                },
                {
                    "paragraph": "夏屋廣大，沙堂秀只。",
                    "zhushu": "沙，丹沙也。言乃爲䰟造作髙殿峻屋，其中廣大，又以丹沙朱𦘕其堂，其形秀異，宜居處也。"
                },
                {
                    "paragraph": "南房小壇，",
                    "zhushu": "房，室也。壇，猶堂也。補曰：壇音善。"
                },
                {
                    "paragraph": "觀絶霤只。",
                    "zhushu": "觀，猶樓也。霤，屋宇也。言復有南房别室，間靜小堂，樓觀特髙，與大殿宇絶逺，冝遊宴也。補曰：觀音貫。釋名曰：觀者，於上觀望也。霤音溜。說文曰：霤，屋水流也。禮記中霤注云：古者複穴，是以名室爲霤云。"
                },
                {
                    "paragraph": "曲屋歩壛，",
                    "zhushu": "曲屋，周閣也。歩壛，長砌也。壛，一作櫩。補曰：上林賦：歩櫩周流。李善云：歩櫩，長廊也。集韻：櫩與簷同。壛與閻同。"
                },
                {
                    "paragraph": "冝擾畜只。",
                    "zhushu": "擾，謹也。言南堂之外，復有曲屋，周旋閣道，歩壛長砌，其路險陜，冝乗擾謹之馬，周旋屈折，行遊觀也。畜，一作嘼，一作獸。補曰：畜音嗅。師古云：嘼者，人之所養，獸是山澤所育，故爾雅說牛、馬、羊、豕，即在釋畜；論麋、鹿、虎、豹，即在釋獸。說文云：嘼，㹌也。六畜之字，本目作嘼，後乃借畜養字爲之。"
                },
                {
                    "paragraph": "騰駕歩遊，",
                    "zhushu": "騰，馳。"
                },
                {
                    "paragraph": "獵春囿只。",
                    "zhushu": "春草始生，囿中平易也。言從曲閣之路，可駕馬騰馳，而臨平易，又可歩行，遂往田獵於春囿之中，取禽獸也。"
                },
                {
                    "paragraph": "瓊轂錯衡，",
                    "zhushu": "金銀爲錯。瓊一作瑶。補曰：詩云：約軝錯衡。"
                },
                {
                    "paragraph": "英華假只。",
                    "zhushu": "假，大也。言所乗之車，以王飾轂，以金錯衡，英華照燿，大有光明也。假，一作嘏，補曰：假，大也。嘏，亦大也。"
                },
                {
                    "paragraph": "茝蘭桂樹，鬱彌路只。",
                    "zhushu": "言所行之道，皆羅桂樹，茝蘭香草，鬱鬱然滿路，動履芳潔，德義備也。茝，一作芷。"
                },
                {
                    "paragraph": "魂乎歸徠！恣志慮只。",
                    "zhushu": "言䰟乎徠歸，居有大殿，宴有小堂，遊有園囿，恣君所志而處之也。慮，一作處。"
                },
                {
                    "paragraph": "孔雀盈園，畜鸞皇只。",
                    "zhushu": "畜，養也。言園中之禽，則有孔雀群聚，盈滿其中，又養鸞鳥、鳳皇，皆神智之鳥，可珍重也。畜，釋文作慉，補曰：畜，許六切。"
                },
                {
                    "paragraph": "鵾鴻群晨，",
                    "zhushu": "鵾、鵾雞。鴻，鴻鶴也。"
                },
                {
                    "paragraph": "雜𪃩鶬只。",
                    "zhushu": "鶖鶬，鵚鶖也。詩云：有鶖在梁。言鵾雞鴻鶴，群聚候時，鶴知夜半，鵾雞晨鳴，各知其職也。雜以鶖鶬之屬，鳴聲啾啾，各有節度也。補曰：𪃩音秋。"
                },
                {
                    "paragraph": "鴻鵠代遊，曼鷫鷞只。",
                    "zhushu": "曼，曼衍也。鷫鷞，俊鳥也。言復有鴻鵠，往來遊戲，與鷫鷞俱飛，翩翻曼衍，無絶已也。曼，一作漫，鷞，一作鸘。補曰：鷞、鸘，並音霜。鷫鷞，長頸緑身，其形似鴈。一曰鳳皇别名。馬融曰：其羽如紈，髙首而脩頸。說文曰：西方神鳥也。東方發明，南方焦明，西方鷫鷞，北方幽昌，中央鳳皇。"
                },
                {
                    "paragraph": "魂乎歸徠！鳳皇翔只。",
                    "zhushu": "言所居園圃，皆多俊大之鳥，咸有智謨，䰟冝來歸，若鳳皇之翔歸有德，就同志也。或曰：鸞皇以下皆大鳥，以喻仁智之士。言楚國多賢，䰟冝來歸也。"
                },
                {
                    "paragraph": "曼澤怡面，",
                    "zhushu": "怡，懌皃也。怡，一作台，注云：台，澤皃也。"
                },
                {
                    "paragraph": "血氣盛只。",
                    "zhushu": "言䰟來歸已，則心志說樂，肌膚曼緻，面皃怡懌，血氣充盛，身體強壯也。盛，一作晠。"
                },
                {
                    "paragraph": "永冝厥身，保壽命只。",
                    "zhushu": "言䰟旣還歸，則與己身相共俱生，長保壽命，終百年也。一云長保命只。"
                },
                {
                    "paragraph": "室家盈廷，爵禄盛只。",
                    "zhushu": "言已旣保年壽，室家宗族，盈滿朝廷，人有爵禄，豪強族盛也。"
                },
                {
                    "paragraph": "魂乎歸徠！居室定只。",
                    "zhushu": "言官爵旣崇，宗族旣盛，則居家之道大安定也。"
                },
                {
                    "paragraph": "接徑千里，出若雲只。",
                    "zhushu": "言楚國境界，徑路交接，方千餘里，中有隱士，慕已徠出，集聚若雲也。"
                },
                {
                    "paragraph": "三圭重侯，",
                    "zhushu": "三圭，謂公、侯、伯也。公執桓圭，侯執信圭，伯執躬圭，故言三圭也。重侯，謂子、男也。子、男共一爵，故言重侯也。補曰：公、侯、伯、子、男，同謂之諸侯，三圭比子、男爲重。"
                },
                {
                    "paragraph": "聽𩔖神只。",
                    "zhushu": "言楚國所包，中有公、侯、伯、子、男執玉圭之君，明於知人，聽愚賢之𩔖，别其善惡，昭然若神，能薦逹賢人也。"
                },
                {
                    "paragraph": "察篤夭隱，",
                    "zhushu": "篤，病也。早死爲夭。隱，匿也。夭，一作殀。"
                },
                {
                    "paragraph": "孤寡存只。",
                    "zhushu": "言三圭之君，不但知賢愚之𩔖，乃察知萬民之中，被篤疾病早殀死，及隱逸之士，存視孤寡而振贍之也。補曰：篤，厚也。"
                },
                {
                    "paragraph": "魂兮歸徠！正始昆只。",
                    "zhushu": "昆，後也。言楚國公侯昭明，䰟冝來歸，遂忠信之志，正終始之行，必顯用也。兮，一作乎。"
                },
                {
                    "paragraph": "田邑千畛，",
                    "zhushu": "田，野也。畛，田上道也。邑，都邑也。詩云：徂隰徂畛。補曰：畛，之忍切。"
                },
                {
                    "paragraph": "人阜昌只。",
                    "zhushu": "阜，盛也。昌，熾也。言楚國田野廣大，道路于數，都邑衆多，人民熾盛，所有肥饒，樂於他國也。"
                },
                {
                    "paragraph": "美冒衆流，",
                    "zhushu": "冒，覆。"
                },
                {
                    "paragraph": "德澤章只。",
                    "zhushu": "章，明也。言楚國有美善之化，覆冒群下，流於衆庶，德澤之惠，甚著明也。"
                },
                {
                    "paragraph": "先威後文，",
                    "zhushu": "威，武。"
                },
                {
                    "paragraph": "善美明只。",
                    "zhushu": "言楚國爲政，先以威武嚴民，後以文德撫之，用法誠善美，而君明臣直，䰟冝還歸也。"
                },
                {
                    "paragraph": "魂乎歸徠！賞罰當只。",
                    "zhushu": "言君明臣正，賞善罰惡，各當其所也。一作徠歸。補曰：當，平聲。"
                },
                {
                    "paragraph": "名聲若日，照四海只。",
                    "zhushu": "言楚王方建道德名聲，光輝若日之明，照見四海，盡知賢愚。照，一作昭。"
                },
                {
                    "paragraph": "德譽配天，萬民理只。",
                    "zhushu": "言楚王脩德於内，榮譽外發，功德配天，能理萬民之𡨚結也。理，一作治，一本此二句次善美明只之後。"
                },
                {
                    "paragraph": "北至幽陵，",
                    "zhushu": "幽陵，猶幽州也。"
                },
                {
                    "paragraph": "南交阯只。",
                    "zhushu": "交趾，地名。補曰：記云：南方曰蠻，離題交趾。注云：交趾，足相郷。後漢書云：其俗男女同川而浴，故曰交阯。阯與趾同。輿地志云：其夷足大指開析，兩足並立，指則相交。"
                },
                {
                    "paragraph": "西薄羊腸，",
                    "zhushu": "羊腸，山名。補曰：戰國䇿注云：羊腸，趙險塞名。山形屈辟，狀如羊腸。今在太原晉陽之西北。"
                },
                {
                    "paragraph": "東窮海只。",
                    "zhushu": "言榮譽流行，周遍四極，無逺不聞也。補曰：書云：東漸于海，西被于流沙，朔南曁聲敎，訖于四海。史記曰：北至于幽陵，南至于交阯，西至於流沙，東至于蟠木。淮南曰：南至交阯，北至幽都，東至陽谷，西至三危。"
                },
                {
                    "paragraph": "魂乎歸徠！尚賢士只。",
                    "zhushu": "言䰟急歸徠，楚方尚進賢士，必見進用也。一作徠歸，一云尚進士只，一云進賢士只。"
                },
                {
                    "paragraph": "發政獻行，",
                    "zhushu": "獻，進。"
                },
                {
                    "paragraph": "禁苛暴只。",
                    "zhushu": "言楚王發敎施令，進用仁義之行，禁絶苛刻暴虐之人也。禁，一作絶。"
                },
                {
                    "paragraph": "舉傑壓陛，",
                    "zhushu": "一國之髙爲傑。壓，抑也。陛，階次也。壓，一作厭，陛，一作階。𥙷曰厭，於甲切。"
                },
                {
                    "paragraph": "誅譏罷只。",
                    "zhushu": "譏，非也。罷，駑也。言楚國選舉，必先升用傑俊之士，壓抑無德，不由階次之人，非惡罷駑，誅而去之。補曰：罷音疲。"
                },
                {
                    "paragraph": "直嬴在位，",
                    "zhushu": "贏，餘。𥙷曰：贏音盈。說文云：有餘賈利也。"
                },
                {
                    "paragraph": "近禹麾只。",
                    "zhushu": "禹，聖王，明於知人。麾，舉手也。言忠直之人，皆在顯位，復有贏餘賢俊，以爲儲副，誠近夏禹指麾取士，一國之人悉進之也。一云：誠近夏禹所稱舉賢人之意也。"
                },
                {
                    "paragraph": "豪傑執政，",
                    "zhushu": "千人才曰豪，萬人才曰傑。傑，一作俊，執，一作理。"
                },
                {
                    "paragraph": "流澤施只。",
                    "zhushu": "言豪傑賢士，執持國政，惠澤流行，無不被其施也。"
                },
                {
                    "paragraph": "魂乎徠歸！國家爲只。",
                    "zhushu": "言䰟乎急徠歸，爲國家作轉佐也。補曰：據注，爲，去聲。"
                },
                {
                    "paragraph": "雄雄赫赫，天德明只。",
                    "zhushu": "雄雄赫赫，威勢盛也。言楚王有雄雄之威，赫赫之勇，德配天地，體性髙明，冝爲盡節也。"
                },
                {
                    "paragraph": "三公穆穆，",
                    "zhushu": "穆穆，和美皃。"
                },
                {
                    "paragraph": "登降堂只。",
                    "zhushu": "言楚有三公，其位尊髙，穆穆而美，上下玉堂，與君議政，冝急徠歸，處履之也。降，一作玉。"
                },
                {
                    "paragraph": "諸侯畢極，立九卿只。",
                    "zhushu": "言楚選置三公，先用諸侯盡極，乃立九卿以續之，用士有道，不失其次序也。"
                },
                {
                    "paragraph": "昭質旣設，",
                    "zhushu": "昭質，謂明旦也。補曰：記云：質明而始行事。"
                },
                {
                    "paragraph": "大侯張只。",
                    "zhushu": "侯，謂所射布也。王者當制服諸侯，故名布爲侯而射之。古者選士，必於郷射，心端忠正，射則能中，所以别賢不肖也。言楚玉選士，必於郷射，明旦旣設禮，張施大侯，使衆射之，中則舉進，不中退却，各以能陞，民無𡜱望也。補曰：射侯，見周官考工記、禮記射義。"
                },
                {
                    "paragraph": "執弓挾矢，",
                    "zhushu": "挾，持也。矢，箭也。"
                },
                {
                    "paragraph": "揖辭讓只。",
                    "zhushu": "上手爲揖，言衆士將射，已持弓箭，必先舉手以相辭讓，進退有禮，不失威儀也。一云揖譲辭只。"
                },
                {
                    "paragraph": "魂乎徠歸！尚三王只。",
                    "zhushu": "尚，上也。三王，禹、湯、文王也。言䰟急徠歸，楚國舉士，上法夏、殷、周，衆賢並進，無有遺失也。"
                }
            ]
        },
        {
            "name": "惜誓章句第十一楚辭",
            "paragraphs": [
                {
                    "paragraph": "惜誓章句第十一楚辭",
                    "zhushu": "",
                    "type": 1
                },
                {
                    "paragraph": "惜誓者，不知誰所作也。或曰賈𧨏，疑不能明也。",
                    "zhushu": "漢書：賈𧨏，洛陽人。文帝召爲愽士，議以𧨏任公卿。絳灌之屬毁𧨏，天子亦踈之，以𧨏爲長沙王太傅。意不自得，及度湘水，爲賦以弔屈原。賦云：所貴聖之神德兮，逺濁丗而自藏。使麒麟可係而羈兮，豈云異夫大羊？又曰：鳳皇翔于千仞兮，覽德煇而下之。見細德之險微兮，遥増擊而去之。彼尋常之汗瀆兮，豈容吞舟之魚？橫江潭之鱣鯨兮，固將制於螻蟻。與此語意頗同。"
                },
                {
                    "paragraph": "惜者，哀也。誓者，信也，約也。言哀惜懷王，與已信約，而復背之也。古者君臣將共爲治，必以信誓相約，然後言乃從",
                    "zhushu": "一作從之。"
                },
                {
                    "paragraph": "而身以親也。蓋刺懷王有始而無終也。",
                    "zhushu": "",
                    "type": 2
                },
                {
                    "paragraph": "惜余年老而日衰兮，歳忽忽而不反。",
                    "zhushu": "言哀已年歲已老，氣力衰微，歳月卒過，忽然不還，而功不成，德不立也。"
                },
                {
                    "paragraph": "登蒼天而髙舉兮，歷衆山而日逺。",
                    "zhushu": "言已想得道眞，上升蒼天，髙抗志行，經歷衆山，去我郷邑，日以逺也。"
                },
                {
                    "paragraph": "觀江河之紆曲兮，離四海之霑濡。",
                    "zhushu": "言已遂見江河之紆曲，志爲盤結；遇四海之風波，衣爲濡濕，心愁身苦，憂悲且思也。遇，一作過。"
                },
                {
                    "paragraph": "攀北極而一息兮，吸沆瀣以充虛。",
                    "zhushu": "言已周流，行求道眞，兾得上攀北極之星，且中休息，吸清和之氣，以充空虚，療飢渴也。以，一作㠯。補曰：晉志云：北極五星，天運無窮，三光迭耀，而極星不移，故曰居其所而衆星共之。沆瀣，已見。"
                },
                {
                    "paragraph": "飛朱鳥使先驅兮，駕太一之象輿。",
                    "zhushu": "言已吸天元氣，得其道眞，即朱雀神鳥爲我先導，遂乗太一神象之轝而遊戲也。補曰：淮南云：左靑龍，右白虎，前朱鳥，後玄武。注云：角、亢爲靑龍，參、伐爲白虎，星、張爲朱鳥，斗、牛爲玄武。沈存中云：朱雀莫知何物，但謂鳥而朱者，羽族赤而翔上，集必附木，此火之象也。或云：鳥即鳳也。然天文家朱鳥，乃取象於鶉，南方七宿，曰鶉首、鶉火、鶉尾是也。"
                },
                {
                    "paragraph": "蒼龍蚴虬於左驂兮，白虎騁而爲右騑。",
                    "zhushu": "言巳德合神明，則駕蒼龍，驂白虎，其狀蚴虬，有威容也。補曰：蚴，於糾切。虬，渠糾切。騑音妃。"
                },
                {
                    "paragraph": "建日月以爲蓋兮，載玉女於後車。",
                    "zhushu": "言已乃立日月之光，以爲車蓋，載玉女於後車，以侍棲宿也。補曰：大人賦云：載玉女而與之歸。張揖曰：玉女，青要。乗弋等也。"
                },
                {
                    "paragraph": "馳騖於杳𡨋之中兮，休息虖崑崙之墟。",
                    "zhushu": "言已雖馳騖杳𡨋之中，脩善不倦，休息崑崙之山，以遊觀也。騖，一作𩥦，虖，一作乎。補曰：說文：虚，大丘也，丘於切。崐崘丘，或謂之崐崘虚。或從上。"
                },
                {
                    "paragraph": "樂窮極而不猒兮，願從容虖神明。",
                    "zhushu": "言巳周行觀望，樂無窮極，志猶不猒，願復與神明俱遊戲也。虖，一作乎。"
                },
                {
                    "paragraph": "渉丹水而駝騁兮，",
                    "zhushu": "丹水，猶赤水也。淮南言赤水出崑崙也。駝，一作馳。"
                },
                {
                    "paragraph": "右大夏之遺風。",
                    "zhushu": "大夏，外國名也，在西南。言已復渡丹水而馳騁，顧見大夏之俗，思念楚國也。補曰：淮南云：九州之外有八殥，西北方曰大夏。"
                },
                {
                    "paragraph": "黃鵠之一舉兮，知山川之紆曲。再舉兮，睹天地之圜方。",
                    "zhushu": "言黃鵠養其羽翼，一飛則見山川之屈曲，再舉則知天地之圜方，居身益髙，所睹愈逺也。以言賢者亦冝髙望逺慮，以知君之賢愚也。黃，一作鴻，一，或作壹。睹，一作覩，一作知。補曰：始元中，黃鵠下建章宫太液池中。師古云：黃鵠，大鳥，一舉千里，非白鵠也。"
                },
                {
                    "paragraph": "臨中國之衆人兮，託回飈乎尚羊。",
                    "zhushu": "尚羊，遊戲也。言己臨見楚國之中，衆人貪佞，故託回風，逺行遊戲也。一云託回風乎倘佯。補曰：尚音常，與倘同。飈，集韻作飆，音標。"
                },
                {
                    "paragraph": "乃至少原之壄兮，",
                    "zhushu": "少原之壄，仙人所居。望，一作野。"
                },
                {
                    "paragraph": "赤松王喬皆在旁。",
                    "zhushu": "言遂至衆仙所居，而見赤松子與王喬也。喬，一作僑。𥙷曰：淮南云：王喬、赤松去塵埃之間，離羣慝之紛，吸隂陽之和，食天地之精，蹀虚輕舉，乗雲游霧。"
                },
                {
                    "paragraph": "二子擁瑟而調均兮，",
                    "zhushu": "均，亦調也。補曰：國語云：律者，所以立均出度也。"
                },
                {
                    "paragraph": "余因稱乎淸商。",
                    "zhushu": "清商，歌曲也。言赤松、王喬見己歡喜，持瑟調弦而歌，我因稱淸商之曲最爲善也。"
                },
                {
                    "paragraph": "澹然而自樂兮，",
                    "zhushu": "澹，一作淡。"
                },
                {
                    "paragraph": "吸衆氣而翶翔。",
                    "zhushu": "衆氣，謂朝霞、正陽、淪隂、沆瀣之氣也。言已得與松、喬相對，心中澹然而自欣樂，俱吸衆氣而遊戲。"
                },
                {
                    "paragraph": "念我長生而乆僊兮，不如反余之故郷。",
                    "zhushu": "言屈原設去丗離俗，遭遇眞人，雖得長生乆僊，意不甘樂，猶思楚國，念故郷，忠信之至，恩義之篤也。"
                },
                {
                    "paragraph": "黃鵠後時而寄處兮，鴟梟羣而制之。",
                    "zhushu": "言黃鵠一飛千里，常集髙山茂林之上，設後時而欲寄處，則鴟梟群聚，禁而制之，不得止也。言賢者失時後軰，亦爲讒佞所排逐。一作鴻鵠。補曰：鴟，稱脂切。鴟鵂，怪鳥。梟，堅堯切，不孝鳥。"
                },
                {
                    "paragraph": "神龍失水而陸居兮，爲螻蟻之所裁。",
                    "zhushu": "螻，螻蛅也。蟻，蚍蜉也。裁，制也。言神龍常濳深水，設其失水，居於陵陸之地，則爲螻蟻、蚍蜉所裁制，而見啄齧也。以言賢者不居廟堂，則爲俗人所侵害也。蟻，一作螘。補曰：螻音樓。管子曰：蛟龍，水虫之神者也。乗於水則神立，失於水則神廢。莊子曰：吞舟之魚，碭而失水，則蟻能苦之。"
                },
                {
                    "paragraph": "夫黃鵠神龍猶如此兮，況賢者之逢亂世哉。",
                    "zhushu": "言黃鵠能飛翔，神龍能存能亡，奄然失所，爲鴟梟、螻蟻所制，其困如此，何况賢者身無爵禄，爲俗人所困侮，固其冝也。"
                },
                {
                    "paragraph": "壽冉冉而日衰兮，固儃回而不息。",
                    "zhushu": "儃回，運轉也。言已年壽日以衰老，而楚國群臣承順君非，隨之運轉，常不止息也。固，一作國。儃，一作邅。"
                },
                {
                    "paragraph": "俗流從而不止兮，衆枉聚而矯直。",
                    "zhushu": "枉，邪也。矯，正也。言楚國俗人流從謟䛕，不可禁止，衆邪群聚，反欲正忠直之士，使隨之也。"
                },
                {
                    "paragraph": "或偷合而苟進兮，或隱居而深藏。",
                    "zhushu": "言士有偷合於丗，苟欲進取，以得爵位。或有脩行德義，隱藏深山，而君不照知也。"
                },
                {
                    "paragraph": "苦稱量之不審兮，",
                    "zhushu": "稱，所以知輕重。量，所以别多少。補曰：稱、量，並平聲。"
                },
                {
                    "paragraph": "同權槩而就衡。",
                    "zhushu": "槩，平也。權、衡，皆稱也。言患苦衆人稱物量榖，不知審其多少，同其稱平，以失情實，則使衆人怨也。以言君不稱量士之賢愚而同用之，則使智者恨也。𥙷曰：權，稱錘也。槩，平斛木也。衡，平也。"
                },
                {
                    "paragraph": "或推迻而苟容兮，或直言之諤諤。",
                    "zhushu": "言臣承順君非，可推可迻，苟自容入，以得髙位，有直言諤諤，諫正君非，而反放弃之也。迻，一作移。諤，釋文作讍。"
                },
                {
                    "paragraph": "傷誠是之不察兮，并紉茅𢇁以爲索。",
                    "zhushu": "單爲紉，合爲索。言已誠傷念君待遇苟合之人與忠直之士，曽無别異，猶并紉𢇁與茅共爲索也。一云并繩絲以爲索。注云：單爲繩，合爲索。補曰：紉，女巾切。"
                },
                {
                    "paragraph": "方世俗之幽昏兮，",
                    "zhushu": "幽昏，不明也。"
                },
                {
                    "paragraph": "眩白黒之美惡。",
                    "zhushu": "眩，惑也。言方今之世，君臣不明，惑於貪濁，眩於白黒，不能知人善惡之情也。一本眩下有於字。"
                },
                {
                    "paragraph": "放山淵之龜玉兮，",
                    "zhushu": "龜可以決吉凶，故人亦珤之。放，弃也。"
                },
                {
                    "paragraph": "相與貴夫礫石。",
                    "zhushu": "小石爲礫。言世人皆弃崑山之玉，大澤之龜，反相與貴重小石也。言闇君貴佞僞，賤忠直也。"
                },
                {
                    "paragraph": "梅伯數諫而至醢兮，",
                    "zhushu": "已解於離騷經。醢，一作菹。一云至菹醢兮。補曰：梅音浼。"
                },
                {
                    "paragraph": "來革順志而用國。",
                    "zhushu": "來革，紂佞臣也。言來革佞䛕，從順紂意，故得顯用，持國權也。"
                },
                {
                    "paragraph": "悲仁人之盡節兮，反爲小人之所賊。",
                    "zhushu": "言哀傷梅伯盡忠直之節，諫正於紂，反爲來革所𧮂，而被賊害也。"
                },
                {
                    "paragraph": "比干忠諫而剖心兮，",
                    "zhushu": "剖，一作割。"
                },
                {
                    "paragraph": "箕子被髮而佯狂。",
                    "zhushu": "巳解於九章。佯，一作詳。補曰：詳，與佯同。"
                },
                {
                    "paragraph": "水背流而源竭兮，",
                    "zhushu": "竭，釋文作渴。補曰：渴音竭，水盡也。"
                },
                {
                    "paragraph": "木去根而不長。",
                    "zhushu": "言水横流，背其源泉，則枯竭，木去其根株，則枝葉不長也。以言人背仁義，違忠信，亦將遇害也。"
                },
                {
                    "paragraph": "非重軀以慮難兮，惜傷身之無功。",
                    "zhushu": "言已非重愛我身，以慮難而不竭忠，誠傷生於世間，無功德於民也。軀，一作體。"
                },
                {
                    "paragraph": "已矣哉！獨不見夫鸞鳳之髙翔兮，乃集大皇之壄。",
                    "zhushu": "大皇之壄，大荒之藪，一無夫字，大，一作太，壄，一作野。一注云：皇，美也，大美之藪。"
                },
                {
                    "paragraph": "循四極而回周兮，見盛德而後下。",
                    "zhushu": "言鸞鳥、鳳皇乃髙飛於大荒之野，循於四極，回旋而戲，見仁聖之王，乃下來集，歸於有德也。以言賢者亦冝處山澤之中，周流觀望，見髙明之君，乃當仕也。回，一作佪。而回周兮，一作以周覽兮。"
                },
                {
                    "paragraph": "彼聖人之神德兮，逺濁世而自藏。",
                    "zhushu": "言彼神智之鳥，乃與聖人合德，見非其旹，則逺藏匿迹，言己亦冝効之也。"
                },
                {
                    "paragraph": "使麒麟可得羈而係兮，",
                    "zhushu": "一無得字。一夲係下有之字。"
                },
                {
                    "paragraph": "又何以異虖犬羊？",
                    "zhushu": "言麒麟仁智之獸，逺見避害，常藏隱不見，有聖德之君，乃肯來出。如使可得羈係而畜之，則與犬羊無異，不足貴也。言賢者亦以不可枉屈爲髙，如可趨走，亦不足稱也。虖，一作乎，一作夫。"
                }
            ]
        },
        {
            "name": "招隱士章句第十二楚辭",
            "paragraphs": [
                {
                    "paragraph": "招隱士章句第十二楚辭",
                    "zhushu": "",
                    "type": 1
                },
                {
                    "paragraph": "招隱士者，淮南小山之所作也。昔淮南王安，愽雅好古，招懷天下俊偉之士。",
                    "zhushu": "漢書：淮南王安好書，招致賔客數千人，作爲内外書甚衆。"
                },
                {
                    "paragraph": "自八公之徒，咸慕其德而歸其仁，",
                    "zhushu": "神仙傳曰：八公詣門，王執弟子之禮。後八公與安俱仙去。"
                },
                {
                    "paragraph": "各竭才智，",
                    "zhushu": "竭，一作擅。"
                },
                {
                    "paragraph": "著作篇章，分造辭賦，以𩔖相從。故或稱小山，或稱大山，其義猶詩有小雅、大雅也。",
                    "zhushu": "漢藝文志有淮南王、羣臣賦四十四篇。"
                },
                {
                    "paragraph": "小山之徒，閔傷屈原，又怪其文昇天乗雲，伇使百神，似若仙者，雖身沈沒，名德顯聞，與隱處山澤無異。故作招隱士之賦，以章其志也。",
                    "zhushu": "也，一作云邇。",
                    "type": 2
                },
                {
                    "paragraph": "桂樹叢生兮",
                    "zhushu": "桂樹芬香，以興屈原之忠貞也。補曰：郭璞云：桂，白華，叢生山峯，冬常青，間無雜木。"
                },
                {
                    "paragraph": "山之幽，",
                    "zhushu": "逺去朝廷而隱藏也。"
                },
                {
                    "paragraph": "偃蹇連蜷兮",
                    "zhushu": "容皃美好，悳茂盛也。蜷，一作卷，補曰：音權。"
                },
                {
                    "paragraph": "枝相繚。",
                    "zhushu": "仁義交錯，條理成也。以言才德髙明，冝輔賢君爲貞幹也。五臣云：皆樹之美皃，亦喻原之美行。補曰：繚，紐也，居休切。"
                },
                {
                    "paragraph": "山氣巃嵸兮",
                    "zhushu": "岑崟㠁嵯，雲滃鬱也。巃，一作巄。五臣云：巃嵸，雲氣。皃補曰：巃，力孔切。嵸音揔，山孤皃。"
                },
                {
                    "paragraph": "石嵯峨，",
                    "zhushu": "嵯峨嶻孼，峻蔽日也。五臣云：嵯峨，髙皃。"
                },
                {
                    "paragraph": "谿谷嶄巖兮",
                    "zhushu": "﨑嶇閜寪。嶮，阻窟也。五臣云：嶄巖，險峻皃。補曰：嶄，鉏咸切。閜，呼雅反。寪，于䡄反。寪，苦滑反。"
                },
                {
                    "paragraph": "水曽波。",
                    "zhushu": "踊躍灃沛，流迅疾也。曽，一作増。"
                },
                {
                    "paragraph": "猨狖群嘯兮",
                    "zhushu": "禽獸所居，至樂佚也。猨，一作蝯。𥙷曰：狖，以狩切。"
                },
                {
                    "paragraph": "虎豹噑，",
                    "zhushu": "猛獸爭食，欲相囓也。以言山谷之中，幽深險阻，非君子之所處，猨狖虎豹，非賢者之偶，使屈原急來也。補曰：噑，胡髙切，咆也。"
                },
                {
                    "paragraph": "攀援桂枝兮",
                    "zhushu": "登山引木，逺望愁也。一云，引持美木，喻美行也。五臣云：援，持也。言原引持美行，淹留於此，以待明君。"
                },
                {
                    "paragraph": "聊淹留。",
                    "zhushu": "周旋中野，立踟蹰也。"
                },
                {
                    "paragraph": "王孫遊兮",
                    "zhushu": "隱士避世，在山隅也。遊，一作游。五臣云：原與楚同姓，故云王孫。補曰：樂府有王孫游，出於此。"
                },
                {
                    "paragraph": "不歸，",
                    "zhushu": "違偕舊土，棄室家也。"
                },
                {
                    "paragraph": "春草生兮",
                    "zhushu": "萬物蠢動，抽萌牙也。"
                },
                {
                    "paragraph": "萋萋。",
                    "zhushu": "垂條吐葉，紛華榮也。五臣云：萋萋，草色。"
                },
                {
                    "paragraph": "歳暮兮",
                    "zhushu": "年齒已老，壽命衰也。"
                },
                {
                    "paragraph": "不自聊，",
                    "zhushu": "中心煩亂，常含憂也。補曰：聊音留。"
                },
                {
                    "paragraph": "蟪蛄鳴兮",
                    "zhushu": "蜩蟬得夏，喜呼號也。五臣云：蟪蛄，夏蟬。補曰：莊子云：蟪蛄不知春秋。說者云：寒蟬也，一名蝭蟧，春生夏死，夏生秋死。或曰：山蟬秋鳴者不及春，春鳴者不及秋。廣雅云：蟪蛄、蛁蟧，即楚詞所云寒螿者也。方言云：蛥蚗，齊謂之螇螰，楚謂之蟪蛄。"
                },
                {
                    "paragraph": "啾啾。",
                    "zhushu": "秋節將至，悲嘹噍也。以言物盛則衰，樂極則哀。不冝乆隱，失盛時也。補曰：啾啾，衆聲，音揫。"
                },
                {
                    "paragraph": "坱兮軋，",
                    "zhushu": "霧氣昧也。補曰：坱，烏朗切。軋，於黠切。賈𧨏賦云：坱圠無垠。注云：其氣坱圠，非有限齊也。集韻：軮軋，逺相映皃。"
                },
                {
                    "paragraph": "山曲𡶒，",
                    "zhushu": "盤，詰屈也。補曰：𡶒音佛，山曲也。一音皮筆切。"
                },
                {
                    "paragraph": "心淹留兮",
                    "zhushu": "志望絶也。"
                },
                {
                    "paragraph": "恫慌忽。",
                    "zhushu": "亡妃匹也。一作洞荒忽。五臣云：憂思深也。補曰：恫音通，痛也。慌，上聲。"
                },
                {
                    "paragraph": "罔兮沕，",
                    "zhushu": "精氣失也。五臣云：失志皃。補曰：沕，濳藏也。美筆切。文選音勿。"
                },
                {
                    "paragraph": "憭兮栗，",
                    "zhushu": "心剥切也。栗，一作慄。補曰：憭音了，又音聊，一音留。"
                },
                {
                    "paragraph": "虎豹穴，",
                    "zhushu": "嵺，穿岤也。穴，一作岤。五臣云：旣危苦。又進虎豹之穴。補曰：淮南云：虎豹襲穴而不敢咆。襲，入也。咆，噑也。嵺音料。岤音血。"
                },
                {
                    "paragraph": "叢薄深林兮",
                    "zhushu": "𢷺，刺𣗥也。補曰：深草曰薄。"
                },
                {
                    "paragraph": "人上慄。",
                    "zhushu": "恐變色也。上，一作之。五臣云：慄，戰也。"
                },
                {
                    "paragraph": "嶔岑碕礒兮",
                    "zhushu": "山阜𡸨嵎。嶔，一作欽。岑，一作崯。碕礒，一作﨑嶬。補曰：嶔音欽。岑音吟。碕音綺。礒音蟻，又音錡。嶔岑，山髙險也。碕礒，石皃。﨑嶬，山形。"
                },
                {
                    "paragraph": "碅磳磈硊，",
                    "zhushu": "崔嵬嵼嵃。補曰：碅，綺矜切。釋文：苦本切，非也。碅從囷，硱從困。磳，七氷切。磈，於鬼切。硊，魚毀切。並石皃。"
                },
                {
                    "paragraph": "樹輪相糾兮",
                    "zhushu": "交錯扶踈。糾，一作糺。扶踈，一作糾紛。五臣云：輪，横枝也。"
                },
                {
                    "paragraph": "林木茷骩。",
                    "zhushu": "枝條盤紆，一無林木二字。茷，一作茇，一作柭，一作茷。補曰：茇、柭、茷，並音跋。茷，木枝葉盤紆皃，通作茇。骫音委。骫骳，屈曲也。"
                },
                {
                    "paragraph": "靑莎雜樹兮",
                    "zhushu": "草木雜居。補曰：本草云：莎，古人爲詩多用之。此草根名香附子，荆襄人謂之莎草。"
                },
                {
                    "paragraph": "薠草靃靡，",
                    "zhushu": "隨風披敷。薠，一作蘋，靃，一作ㅤ，一作𧆑。補曰：靃靡，弱皃。𧆑，草木花敷皃。"
                },
                {
                    "paragraph": "白鹿麏麚兮",
                    "zhushu": "衆獸並遊，麚，一作䴥。補曰：麏音君，麞也。麚音加，牝鹿。"
                },
                {
                    "paragraph": "或騰或𠋣。",
                    "zhushu": "走住異趨。一云：走䟭殊也。"
                },
                {
                    "paragraph": "狀皃崯崯兮峨峨，",
                    "zhushu": "頭角甚殊。峨峨，一作嶬嶬，音蟻。五臣云：頭角髙皃。"
                },
                {
                    "paragraph": "淒淒兮漇漇。",
                    "zhushu": "衣毛若濡也。兮，一作而，漇，一作縰。補曰：漇，䟽綺切，潤也。"
                },
                {
                    "paragraph": "獼猴兮熊羆，",
                    "zhushu": "百獸俱也。補曰：羆，音陂，如熊，黃白文。"
                },
                {
                    "paragraph": "慕𩔖兮以悲，",
                    "zhushu": "哀已不遇也。從此以上，皆陳山林傾危，草木茂盛，麋鹿所居，虎兕所行，不冝育道德，養情性，欲使屈原還歸郢也。五臣云：言山中之獸，猶慕儔𩔖，而悲哀放弃獨處，實難爲心也。"
                },
                {
                    "paragraph": "攀援桂枝兮",
                    "zhushu": "配託香木，誓同志也。援，一作折，一無援字。"
                },
                {
                    "paragraph": "聊淹留。",
                    "zhushu": "踟蹰低佪，待明時也。一云：𠋣立蹢䠱，待明時也。"
                },
                {
                    "paragraph": "虎豹鬭兮",
                    "zhushu": "殘賊之獸，忿爭怒也。"
                },
                {
                    "paragraph": "熊羆咆，",
                    "zhushu": "貪殺之獸，跳梁吼也。補曰：咆，蒲交切，嘷也。"
                },
                {
                    "paragraph": "禽獸駭兮",
                    "zhushu": "雉兎之群，驚奔走也。"
                },
                {
                    "paragraph": "亡其曹。",
                    "zhushu": "違離黨輩，失群偶也。"
                },
                {
                    "paragraph": "王孫兮歸來，",
                    "zhushu": "旋反舊邑，入故字也。一作來歸。"
                },
                {
                    "paragraph": "山中兮不可以乆留。",
                    "zhushu": "誠多患害，難隱處也。"
                }
            ]
        },
        {
            "name": "七諫章句第十三楚辭",
            "paragraphs": [
                {
                    "paragraph": "七諫章句第十三楚辭",
                    "zhushu": "",
                    "type": 1
                },
                {
                    "paragraph": "七諫者，東方朔之所作也。",
                    "zhushu": "昔枚乗作七發，傅毅作七激，張衡作七辯，崔駰作七依，曹植作七啓，張恊作七命，皆七諫之𩔖。李善云：七發者，說七事以起發太子也，猶楚詞七諫之流。五臣云：七者，少陽之數，欲發陽明於君也。前漢：東方朔，字曼倩，爲太中大夫，免爲庶人。後常爲郎，上書自訟不得大官，欲求試用。"
                },
                {
                    "paragraph": "諫者，正也，謂陳法度以諫正君也。古者，人臣三諫不從，退而待放。屈原與楚同姓，無相去之義，故加爲七諫。慇懃之意，忠厚之節也。或曰：七諫者，法天子有爭臣七人也。東方朔追憫屈原，故作此辭，以述其志，",
                    "zhushu": "一作意。"
                },
                {
                    "paragraph": "所以昭忠信、矯曲朝也。",
                    "zhushu": "",
                    "type": 2
                },
                {
                    "paragraph": "初放",
                    "zhushu": "",
                    "type": 2
                },
                {
                    "paragraph": "平生於國兮，",
                    "zhushu": "平，屈原名也。一本國上有中字。"
                },
                {
                    "paragraph": "長於原壄。",
                    "zhushu": "髙平曰原，坰外曰野。言屈原少生於楚國，與君同朝，長太見逺，棄於山野，傷有始而無終也。壄，一作野。"
                },
                {
                    "paragraph": "言語訥譅兮，",
                    "zhushu": "出口爲言，相荅曰語。訥者，鈍也。譅者，難也。譅，一作歰，釋文作䜀。補曰：並所立切。集韻作𠽼，口不能言也。通作歰。"
                },
                {
                    "paragraph": "又無彊輔。",
                    "zhushu": "言己質性忠信，不能巧利辭令，言語訥鈍，復無彊友黨輔，以保逹已志也。彊，一作強。"
                },
                {
                    "paragraph": "淺智褊能兮，",
                    "zhushu": "褊，狹也。補曰：褊，必善切。說文：衣小也。"
                },
                {
                    "paragraph": "聞見又寡。",
                    "zhushu": "寡，少也。屈原多才有智，愽聞逺見，而言淺狹者，是其謙也。"
                },
                {
                    "paragraph": "數言便事兮，見怨門下。",
                    "zhushu": "門下，喻親近之人也。言己數進忠言，陳便冝之事以助治，而見怨恨於左右，欲害己也。作數諫便事。"
                },
                {
                    "paragraph": "王不察其長利兮，卒見棄乎原壄。",
                    "zhushu": "言懷王不察巳忠謀可以安國利民，反信讒言，終棄我於原野而不還也。一無見字，壄，一作野。"
                },
                {
                    "paragraph": "伏念思過兮，無可改者。",
                    "zhushu": "言己伏自思念，行無過失可改易也。"
                },
                {
                    "paragraph": "羣衆成朋兮，",
                    "zhushu": "羣，一作群。"
                },
                {
                    "paragraph": "上浸以惑。",
                    "zhushu": "上，謂君也。浸，稍也。言佞人相與群聚，朋黨成衆，君稍以惑亂而不自知也。"
                },
                {
                    "paragraph": "巧佞在前兮，賢者滅息。",
                    "zhushu": "滅，消也。言佞臣巧好其言，順意承㫖，旦夕在於君前，而使忠賢之士心懷恐懼，吞聲小語，消滅謇謇之氣，以避禍患也。"
                },
                {
                    "paragraph": "堯舜聖已没兮，",
                    "zhushu": "一無聖字。"
                },
                {
                    "paragraph": "孰爲忠直？",
                    "zhushu": "言堯、舜聖明，今已没矣，誰爲盡忠直也？補曰：爲，去聲。"
                },
                {
                    "paragraph": "髙山崔巍兮，",
                    "zhushu": "崔巍，髙皃。補曰：上徂回，下五回切。"
                },
                {
                    "paragraph": "水流湯湯。",
                    "zhushu": "湯湯，流皃，言己仰視髙山，其形崔巍，而不知頽㢮。俛視水流，湯焉流行，而不知竭。自傷不如山川之性，身將顚沛也。補曰：書云：湯湯洪水方割。湯音商。"
                },
                {
                    "paragraph": "死日將至兮，與麋鹿同坈。",
                    "zhushu": "陂池曰坈。言已年歳衰老，死日將至，不得處國朝，輔政治，而與麋鹿同坈，鳥獸爲伍，將墜䧟坈穽，不復乆也。補曰：坈，字書作坑，丘庚切，俗作坑。"
                },
                {
                    "paragraph": "塊兮鞠，",
                    "zhushu": "塊，獨處貌。匍匐爲鞠。一作塊鞠兮。補曰：塊，苦對切。"
                },
                {
                    "paragraph": "當道宿。",
                    "zhushu": "夜止曰宿。言己孤獨無耦，塊然獨處，鞠然匍匐，當道而躓卧，無所棲宿也。"
                },
                {
                    "paragraph": "舉世皆然兮，",
                    "zhushu": "舉，一作與。"
                },
                {
                    "paragraph": "余將誰告？",
                    "zhushu": "舉，與也。言舉當世之人皆行佞僞，當何所告我忠信之情也？一無余字，補曰：告，姑沃切。易：初筮告。"
                },
                {
                    "paragraph": "斥逐鴻鵠兮，",
                    "zhushu": "鴻鵠，大鳥。"
                },
                {
                    "paragraph": "近習鴟梟。",
                    "zhushu": "鴟梟，惡鳥。一無習字。梟，一作鴞。補曰：斥音赤。梟，不孝鳥。鴞，于驕切，惡聲之鳥一。"
                },
                {
                    "paragraph": "斬伐橘柚兮，",
                    "zhushu": "橘柚，美木。補曰：尚書：厥包橘柚。小曰橘，大曰柚。柚似橙而實酢。吕氏春秋：果之美者，有雲夢之柚。"
                },
                {
                    "paragraph": "列樹苦桃。",
                    "zhushu": "苦桃，惡木。言君親近貪賊姦惡之人，而逺仁賢之士也。補曰：桃自有苦者，如苦李之𩔖。本草云：羊桃味苦。陶隱居云：山野多有之。詩：隰有萇楚是也。"
                },
                {
                    "paragraph": "便姢之脩竹兮，寄生乎江潭。",
                    "zhushu": "便姢，好貌。屈原以竹自喻。言有便姢長好之竹，生於江水之潭，被蒙潤潭而茂盛，自恨放流而獨不蒙君之惠也。乎，一作於。補曰：便，平聲。姢，烏玄切。"
                },
                {
                    "paragraph": "上葳ㅤ而防露兮，",
                    "zhushu": "葳ㅤ，盛貌。防，蔽也。補曰：葳音威。ㅤ，儒佳切，艸木垂皃。集韻作蕤。"
                },
                {
                    "paragraph": "下泠泠而來風。",
                    "zhushu": "泠泠，清涼貌。言竹被潤澤，上則葳　而防蔽霧露，言能有所覆也。下則泠泠淸涼，可休庇也。以言己德土能覆蓋於君，下能庇廕於民。補曰：泠音靈。"
                },
                {
                    "paragraph": "孰知其不合兮，",
                    "zhushu": "孰，一作固。"
                },
                {
                    "paragraph": "若竹栢之異心。",
                    "zhushu": "竹心空，屈原自喻志通逹也。栢心實，以喻君闇塞也。言己性逹道德，而君閉塞，其志不合，若竹栢之異心也。"
                },
                {
                    "paragraph": "往者不可及兮，",
                    "zhushu": "謂聖明之王，堯、舜、禹、湯、文、武也。"
                },
                {
                    "paragraph": "來者不可待。",
                    "zhushu": "欲須賢君，年齒已老，命不可待也。"
                },
                {
                    "paragraph": "悠悠蒼天兮，莫我振理。",
                    "zhushu": "悠悠，憂貌。振，救也。言己憂愁思想，則呼蒼天。言已懐忠正，而君不知，羣下無有救理我之侵𡨚者。補曰：太史公屈原傳云：人窮則反本，故勞苦倦極，未甞不呼天也。"
                },
                {
                    "paragraph": "竊怨君之不寤兮，吾獨死而後已。",
                    "zhushu": "言已私怨懷王用心闇惑，終不覺寤。令我獨抱忠信，死於山野之中而已。",
                    "type": 2
                },
                {
                    "paragraph": "沈江",
                    "zhushu": "",
                    "type": 2
                },
                {
                    "paragraph": "惟往古之得失兮，",
                    "zhushu": "言已思念古者，人君得道則安，失道則危，禹、湯以王，桀、紂以亡。"
                },
                {
                    "paragraph": "覽私微之所傷。",
                    "zhushu": "傷，害也。言己又觀人君私愛佞讒，受其微言，傷害賢臣者，國以危殆也。楚之無極，吳之宰噽是也。"
                },
                {
                    "paragraph": "堯舜聖而慈仁兮，後世稱而弗忘。",
                    "zhushu": "言堯舜所以有聖明之德者，以任賢能，慈愛百姓，故民至今稱之也。弗，一作不。"
                },
                {
                    "paragraph": "齊桓失於專任兮，夷吾忠而名彰。",
                    "zhushu": "夷吾，管仲名也。管仲將死，戒桓公曰：竪刁自割，易牙烹子，此二臣者，不愛其身，不慈其子，不可任也。桓公不從，使專國政。桓公卒，二子各欲立其所傳公子，諸公子並爭，國亂無主，而桓公尸不棺，積六十日，虫流出戸。故曰失於專任。夷吾忠而名著也。"
                },
                {
                    "paragraph": "晉獻惑於孋姫兮，申生孝而被殃。",
                    "zhushu": "已解於九章篇中。孋，一作驪。補曰：並力支切。"
                },
                {
                    "paragraph": "偃王行其仁義兮，荆文寤而徐亡。",
                    "zhushu": "荆，楚也。徐，偃王國名也，周宣王之舅申伯所封也。詩曰：申伯畨畨，旣入于徐。周衰，其後僣號稱王也。偃，謚也。言徐偃王修行仁義，諸侯朝之三十餘國，而無武備。楚文王見諸侯朝徐者衆，心中覺悟，恐爲所并，因興兵撃之而滅徐也。故司馬法曰：國雖強大，忘戰必危。蓋謂此也。補曰：史記：周穆王西巡狩，徐偃王作亂，造父爲穆王御，長驅歸周以救亂。淮南子云：徐偃王被服慈惠，身行仁義，然而身死國亡，子孫無𩔖。注云：偃王於衰亂之世，脩行仁義，不設武備，楚文王滅之。徐國，今下邳徐、僮是也。又曰：徐偃王好行仁義，陸地而朝者三十二國。王孫厲謂楚莊王曰：王不伐徐，必反朝徐。乃舉兵伐徐，遂滅之。後漢書曰：徐夷僣號，率九夷以伐宗周，西至河上。穆王畏其方熾，乃分東方諸侯，命徐偃王主之。偃王行仁義，陸地而朝者三十六國。穆王後得𩦸騄之乗，乃使造父御以告楚，令伐徐，一日而至，於是楚文王大舉兵而滅之。愽物志云：偃王旣治其國，仁義著聞，江淮諸侯服從者三十六國。穆王聞之，遣使乗馹，一日至楚，使伐之。偃王仁，不忍鬭其民，爲楚所敗。元和姓纂云：伯益之子，夏時受封於徐，至偃王爲楚所滅。按徐偃王當周穆王時，楚文王乃春秋時，相去甚逺，豈春秋時自有一徐偃王邪？然諸書稱偃王多云穆王時人，唯慱物志、姓纂但云爲楚敗滅，不指文王，其說近之。後漢書乃以穆王與楚文王同時，大謬。"
                },
                {
                    "paragraph": "紂暴虐以失位兮，周得佐乎吕望。",
                    "zhushu": "卒怒曰暴。賊善曰虐。言殷紂暴虐以失其位，周得吕望而有天下也。"
                },
                {
                    "paragraph": "修往古以行恩兮，封比干之丘壟。",
                    "zhushu": "小曰丘，大曰壟。言武王修先古之法，敬愛賢能，克紂，封比干之墓以彰其德，宣示四方也。壟，一作隴。補曰：集韻：壟有籠音。"
                },
                {
                    "paragraph": "賢俊慕而自附兮，日浸淫而合同。",
                    "zhushu": "才敵千人爲俊。浸淫，多貌也。言天下賢能英俊，慕周之德，曰來親附，浸淫盛多，四海並合，皆同志也。浸，一作侵。補曰：浸音侵。浸淫，漸漬。"
                },
                {
                    "paragraph": "明法令而修理兮，蘭芷幽而有芳。",
                    "zhushu": "言周家選賢任士，官得其人，法令修理，故幽隱之士皆有嘉名也。一云法令修而循理兮。"
                },
                {
                    "paragraph": "苦衆人之妬予兮，",
                    "zhushu": "言己患苦楚國衆人妬我忠直，欲害己也。"
                },
                {
                    "paragraph": "箕子寤而佯狂。",
                    "zhushu": "箕子，紂之庶兄，見比干諫而被誅，則被髮佯狂，以脫其難也。佯，一作詳。補曰：詳與佯同。"
                },
                {
                    "paragraph": "不顧地以貪名兮，心怫鬱而内傷。",
                    "zhushu": "言已欲效箕子佯狂而去，不顧楚國之地，貪忠直之名，念君闇昧，心爲傷痛而怫鬱也。補曰：怫音佛。"
                },
                {
                    "paragraph": "聮蕙芷以爲佩兮，過鮑肆而失香。",
                    "zhushu": "言仁人聮結蕙芷，服之於身，過鮑魚之肆，則失其性而不芬香也。以言己積絫忠信，爲讒人所毀，失其忠名也。芷，一作若，佩，一作珮，香，一作芳。𥙷曰：古人云：與不善人居，如入鮑魚之肆。謂惡人之行，如鮑魚之臭也。"
                },
                {
                    "paragraph": "正臣端其操行兮，反離謗而見攘。",
                    "zhushu": "謗，訕也。攘，排也。言正直之臣，端其心志，欲以輔君，反爲讒人所謗訕，身見排逐而逺放也。補曰：操，七到切。行，下孟切。攘，而羊切。"
                },
                {
                    "paragraph": "世俗更而變化兮，",
                    "zhushu": "而，一作以。"
                },
                {
                    "paragraph": "伯夷餓於首陽。",
                    "zhushu": "言當世俗人皆改其淸潔，化爲貪邪，當若伯夷餓於首陽，而身垂功名也。補曰：馬融云：首陽山在河東蒲坂華山之北，河曲之中。蘇鶚演義云：蒲坂有雷首山，伯夷、叔齊所居，故云首陽山。又隴西地名首陽，東有鳥䑕山，亦謂之首陽。又杜預云：洛陽之東，首陽山之南，有小山，西瞻宫闕，北望夷、齊。又阮籍詩云：歩出上東門，遥望首陽岑。下有採薇士，上有嘉樹林。據夷、齊所居此山是矣。論語注以蒲坂爲是，恐誤。又後漢注亦云：首陽山在洛陽東北。"
                },
                {
                    "paragraph": "獨廉潔而不容兮，叔齊乆而逾明。",
                    "zhushu": "叔齊，伯夷弟也。言己獨行廉潔，不容於世，雖飢餓而死，幸若叔齊，久而有榮名也。逾，一作愈。"
                },
                {
                    "paragraph": "浮雲陳而蔽晦兮，使日月乎無光。",
                    "zhushu": "言讒佞陳列在側，則使君不聦明也。乎，一作兮。"
                },
                {
                    "paragraph": "忠臣貞而欲諫兮，讒䛕毁而在旁。",
                    "zhushu": "言忠臣正其心，欲諫其君，讒毀在旁而不敢言也。"
                },
                {
                    "paragraph": "秋草榮其將實兮，",
                    "zhushu": "其，一作而。"
                },
                {
                    "paragraph": "微霜下而夜降。",
                    "zhushu": "微霜殺物，以喻讒䛕。言秋時百草將實，微霜夜下而殺之，使不得成熟也。以言讒人晨夜毀己，亦將害己身，使其忠名不得成也。"
                },
                {
                    "paragraph": "商風肅而害生兮，",
                    "zhushu": "商風，西風。肅，急皃。一作肅肅。"
                },
                {
                    "paragraph": "百草育而不長。",
                    "zhushu": "言秋氣起，則西風急疾而害生物，使百華不得盛長，以言君令急促，剗傷百姓，使不得保其性命也。育，一作墮。"
                },
                {
                    "paragraph": "衆並諧以妬賢兮，",
                    "zhushu": "諧，同也。"
                },
                {
                    "paragraph": "孤聖特而易傷。",
                    "zhushu": "言衆佞相與並同，以妬賢者，雖有聖明之智，孤特無𦔳，易傷害也。一云聖孤特。補曰：易，以豉切。"
                },
                {
                    "paragraph": "懷計謀而不見用兮，巖穴處而隱藏。",
                    "zhushu": "士曰隱，寳曰藏。言己懷忠信之計，不得列見，獨處巖穴之中，隱藏而已。"
                },
                {
                    "paragraph": "成功隳而不卒兮，",
                    "zhushu": "隳，壞也。補曰：翾規切。"
                },
                {
                    "paragraph": "子胥死而不葬。",
                    "zhushu": "言子胥爲吳伐楚破郢，謀行功成，後用讒言，賜劒棄死，故言死而不葬也。補曰：吳王取子胥尸，盛以鴟夷革，浮之江中，故曰死而不葬也。葬音藏，瘞也。顔師古音臧。"
                },
                {
                    "paragraph": "世從俗而變化兮，隨風靡而成行。",
                    "zhushu": "言當世之人，見子胥被害，則變心從俗，以承上意，若風靡草，群聚成行而羅列。"
                },
                {
                    "paragraph": "信直退而毀敗兮，虚僞進而得當。",
                    "zhushu": "言信直之臣，被蒙譖毀，而身敗弃。虚僞之人，進用在位，而當顯職也。"
                },
                {
                    "paragraph": "追悔過之無及兮，",
                    "zhushu": "之，一作而，無，一作不。"
                },
                {
                    "paragraph": "豈盡忠而有功？",
                    "zhushu": "言君進用虚僞之臣，則國傾危，追而自悔，亦無所及也。已欲盡忠直之節，終不能成其功也。豈，一作覬。"
                },
                {
                    "paragraph": "廢制度而不用兮，務行私而去公。",
                    "zhushu": "言在位之臣，廢先王之制度，務從私邪，背去公正，爭欲求利也。"
                },
                {
                    "paragraph": "終不變而死節兮，惜年齒之未央。",
                    "zhushu": "言已執守清白而死忠直，終不變節，惜年齒尚少，壽命未盡，而將夭逝也。"
                },
                {
                    "paragraph": "將方舟而下流兮，兾幸君之發矇。",
                    "zhushu": "大夫方丹，士特舟，矇，僮矇也。言我將方舟隨江而浮，兾幸懷王開其矇惑之心而還己也。方，一作舫，矇，一作矇。補曰：舫與方同。說文云：方，併舟也，亦作舫。素問曰：發蒙解惑，未足以論。"
                },
                {
                    "paragraph": "痛忠言之逆耳兮，恨申子之沈江。",
                    "zhushu": "申子，伍子胥也。吳封之於申，故号爲申子也。哀痛忠直之言忤逆君耳，使之恚怒，若申胥諫，吳王殺而沈之江流也。"
                },
                {
                    "paragraph": "願悉心之所聞兮，",
                    "zhushu": "心，一作余。"
                },
                {
                    "paragraph": "遭值君之不聦。",
                    "zhushu": "悉，盡也。聽逺曰聦。言己欲盡忠竭其所聞，陳列政事，遭值懷王闇不聦明，而不見納也。"
                },
                {
                    "paragraph": "不開寤而難道兮，",
                    "zhushu": "道，一作導。"
                },
                {
                    "paragraph": "不别橫之與縱。",
                    "zhushu": "緯曰横，經曰縱。言君心常惑而不可開寤，語以政道，尚不别繒布經緯横縱，不能知賢愚亦明矣。補曰：别，彼列切。"
                },
                {
                    "paragraph": "聽姧臣之浮說兮，",
                    "zhushu": "姧，一作姦。"
                },
                {
                    "paragraph": "絕國家之乆長。",
                    "zhushu": "言君好聽邪說之臣虚言浮說，以自誤亂，將絕國家累世乆長之禄也。"
                },
                {
                    "paragraph": "滅規榘而不用兮，背繩墨之正方。",
                    "zhushu": "言君爲政，㓕先聖之法度而不施用，背棄忠直之臣，以自傾危。"
                },
                {
                    "paragraph": "離憂患而乃寤兮，",
                    "zhushu": "離，一作罹。"
                },
                {
                    "paragraph": "若縱火於秋蓬。",
                    "zhushu": "蓬，蒿也。秋時枯槁。言君信任佞䛕，不慮艱難，卒遭憂患，然後乃覺，若放火於秋蒿，不可救制也。"
                },
                {
                    "paragraph": "業失之而不救兮，尚何論乎禍凶？",
                    "zhushu": "言君施行，業以失道，身將危殆，尚復論國之禍凶，豈不晚哉？"
                },
                {
                    "paragraph": "彼離畔而朋黨兮，獨行之士其何望？",
                    "zhushu": "言彼讒佞相與朋黨，並食重禄，獨行忠直之士當復何望？冝，窮困也。補曰：望，平聲。"
                },
                {
                    "paragraph": "日漸染而不自知兮，",
                    "zhushu": "稍積爲漸，汗變爲染。積，一作漬。補曰：漸音尖。"
                },
                {
                    "paragraph": "秋毫微哉而變容。",
                    "zhushu": "銳毛爲毫，夏落秋生。言君用讒邪，日以漸染，隨之變化，而不自知，若秋毫更生，其容㣲眇，而日長大也。毫，一作豪，一無哉字，哉，一作裁。補曰：莊子：秋豪雖小。司馬云：兎豪在秋而成。一云：毛至秋而耎細，故以喻小。說文云：豪，豕鬣如筆管者，毫，長銳毛。"
                },
                {
                    "paragraph": "衆輕積而折軸兮，原咎雜而累重。",
                    "zhushu": "咎，過也。言車載衆輕之物，以折其軸而不可乗，其過咎由重絫雜載衆多之故也。以言國君聽用羣小之言，則壞敗法度，而自傾危也。原，一作厚。補曰：戰國䇿云：積羽沈舟，羣輕折軸。累，釋文：力瑞切。"
                },
                {
                    "paragraph": "赴湘沅之流澌兮，恐逐波而復東。",
                    "zhushu": "言己心清潔，不能乆居濁世，故赴湘、沅之水，與流澌俱浮，恐遂乗波而東入大海也。補曰：說文：澌，水索也。澌，流氷也。此當從仌。"
                },
                {
                    "paragraph": "懷沙礫而自沈兮，不忍見君之蔽壅。",
                    "zhushu": "礫，小石也。言己所以懷沙𧴥石，甘樂死亡，自沈於水者，不忍乆見懷王壅蔽於讒佞也。壅，一作雍。補曰：壅，塞也，音雍。",
                    "type": 2
                },
                {
                    "paragraph": "怨世",
                    "zhushu": "世一作上",
                    "type": 2
                },
                {
                    "paragraph": "世沈淖而難論兮，",
                    "zhushu": "沈，没也。淖，溺也。難，一作不。補曰淖，泥也。女孝切。"
                },
                {
                    "paragraph": "俗岒峨而㠁嵯。",
                    "zhushu": "岒我，㠁嵯，不齊貌。言時世之人沈沒財利，用心淖溺，不論是非，不别忠佞，風俗毁譽，髙下㠁嵯，賢愚合同，上不任賢，化使然也。岒，一作岑，補曰：並魚今切。㠁，楚岑切。嵯，又冝切，一音倉何切。"
                },
                {
                    "paragraph": "淸泠牀而殱滅兮，",
                    "zhushu": "淸泠泠，以喻潔白。殱，盡也。滅，消也。殱，一作瀐，一作纎，一云而日瀐兮。補曰：殱，盡也。瀐，泉一見一否，並音尖。"
                },
                {
                    "paragraph": "溷湛湛而日多。",
                    "zhushu": "溷湛湛，喻貪濁也。言泠泠清潔之士，盡棄銷滅，不見論用，貪濁之人，進在顯位，日以盛多。"
                },
                {
                    "paragraph": "梟鴞旣以成羣兮，玄鶴弭翼而屏移。",
                    "zhushu": "言貪狼之人，並進成羣；廉潔之士，歛節而退也。以，一作己。補曰：鴞，于驕切。釋文：何苗切。史記：師曠鼓琴，有玄鶴二八，舞于廊門。山海經：雷山有玄鶴，粹黒如漆，其壽滿三百六十歳，則色純黒。昔黃帝習樂於崑崙山，有玄鶴飛翔。"
                },
                {
                    "paragraph": "蓬艾親入御於床笫兮，",
                    "zhushu": "笫，牀簀也。以喻親宻。一無入字。補曰：第音姊，牀也。方言：陳、楚謂之笫。又阻史切。說文：牀簀也。"
                },
                {
                    "paragraph": "馬蘭踸踔而日加。",
                    "zhushu": "馬蘭，惡草也。踸踔，暴長貌也。加，盛也。言蓬蒿蕭艾入御房中，則馬蘭之草踸踔暴長而茂盛也。以言佞謟見親近，則邪僞之徒踊躍而欣喜也。補曰：踸，勑錦切。踔，勑角切，又丑角切。說文云：踸踔，行無常皃。本草云：馬蘭生澤旁，氣臭，花似菊而紫。楚詞以惡草喻惡人。"
                },
                {
                    "paragraph": "棄捐葯芷與杜衡兮，余奈世之不知芳何。",
                    "zhushu": "言棄捐芳草忠正之士，當奈世人不知賢何。葯，一作蘭，衡，一作蘅，一本余下有今字，一云余奈夫世不知芳何，一云余奈夫不知芳何。釋文葯音約。"
                },
                {
                    "paragraph": "何周道之平易兮，然蕪穢而險戲。",
                    "zhushu": "險戲，猶言傾危也。言周家建立德化，其道平直公方，所履無失。而言蕪穢傾危者，心惑意異也。以平直爲傾危，則以忠正爲邪枉也。詩曰：周道如砥，其直如矢。補曰：易，以豉切。戲音希。"
                },
                {
                    "paragraph": "髙陽無故而委塵兮，",
                    "zhushu": "髙陽，帝顓頊也。委塵，坋塵也。言帝顓頊聖明克讓，然無故被塵翳，言與帝共二爭天下也。淮南子曰：顓頊與共工爭爲帝。"
                },
                {
                    "paragraph": "唐虞㸃灼而毀議。",
                    "zhushu": "㸃，汙也。灼，灸也。猶身有病，人㸃灸之。言堯、舜至聖，道德擴被，尚㸃灸謗毀，言有不慈之過，卑父之累也。補曰：集韻議有儀音。"
                },
                {
                    "paragraph": "誰使正其眞是兮，",
                    "zhushu": "言佞人妄論，以善爲惡，乃非訕聖王，當誰使正其眞僞乎？已以忠被罪，固其冝也。"
                },
                {
                    "paragraph": "雖有八師而不可爲。",
                    "zhushu": "八師，謂禹、稷、卨、皐陶、伯夷、倕、益、夔也。言堯、舜有聖賢之臣八人，以爲師傅，不能除去虚僞之謗，平疾讒之辭也。"
                },
                {
                    "paragraph": "皇天保其髙兮，后土持其乆。",
                    "zhushu": "言皇天保其髙明之姿，不可踰越也，后土持其乆長，不可掘發也，賢人守其志分，亦不可傾奪也。一云不可輕脫。"
                },
                {
                    "paragraph": "服清白以逍遥兮，偏與乎玄英異色。",
                    "zhushu": "玄英，純黒也，以喻貪濁。言已被服芬香，履修清白，偏與貪濁者異行，不可同趣也。色，一作采。補曰：爾雅：冬爲玄英。"
                },
                {
                    "paragraph": "西施媞媞而不得見兮，",
                    "zhushu": "西施，美女也。媞媞，好貌也。詩曰：好人媞媞也。補曰：淮南云：嫫母有所美，西施有所醜。又曰：曼頰皓齒，形夸骨佳，不待脂粉芳澤而性可說者。西施，陽文也。媞，大奚切。媞媞，安也。一曰美好。"
                },
                {
                    "paragraph": "𡠜母勃屑而日侍。",
                    "zhushu": "𡠜母，醜女也。勃屑，猶媻姍，𦡀行貌。言西施媞媞，儀容姣好，屏不得見。𡠜母醜惡，反得媻姍而侍左右也。以言親近小人，斥逐君子也。日，一作近。補曰：𡠜音謨。屑，蘇骨切。勃屑，行皃。媻姍，一作蹣跚。"
                },
                {
                    "paragraph": "桂蠹不知所淹留兮，",
                    "zhushu": "桂蠹，以喻食禄之臣也。言桂蠹食芬香，居髙顯，不知留止，妄欲移徙，則失甘美之木，亡其處也。以言衆臣食君之禄，不建忠信，妄行佞謟，亦將失其位，喪其所也。補曰：蠹音妬，木中虫。"
                },
                {
                    "paragraph": "蓼蟲不知徙乎葵菜。",
                    "zhushu": "言蓼虫處辛烈，食苦惡，不能知徙於葵菜，食甘美，終以困苦而癯痩也。以喻己修潔白，不能變志易行，以求禄位，亦將終身貧賤而困窮也。知，一作能。補曰：蓼，辛菜也，音了。魏都賦云：習蓼蟲之忘辛。李善引楚詞：蓼蟲不知從乎葵藿。"
                },
                {
                    "paragraph": "處湣湣之濁世兮，今安所逹乎吾志。",
                    "zhushu": "言己居濁溷之世，無有逹我清白之志也。湣，一作涽，一無乎字，一云今安逹乎吾志。補曰：湣音昬。"
                },
                {
                    "paragraph": "意有所載而逺逝兮，固非衆人之所識。",
                    "zhushu": "識，知也。言己心載忠正之志，欲逺去以求賢人君子，固非衆人所能知也。補曰：識音志。"
                },
                {
                    "paragraph": "𩦸躊躇於弊輂兮，",
                    "zhushu": "躊躇，不行貌。輂，一作轝，一作輦。補曰：輦，拘玉切，大車駕馬。"
                },
                {
                    "paragraph": "遇孫陽而得代。",
                    "zhushu": "孫陽，伯樂姓名也。言衆人不識騏𩦸，以駕敗車，則不肯進，遇伯樂知其才力，以車代之，則至千里。流名德也。以言俗人不識己志，亦將遇明君，建道流仕，垂功業也。"
                },
                {
                    "paragraph": "吕望窮困而不聊生兮，遭周文而舒志。𡩋戚飯牛而商歌兮，桓公聞而弗置。",
                    "zhushu": "皆解於離騷經。弗，一作不。補曰聊，頼也。"
                },
                {
                    "paragraph": "路室女之方桑兮，",
                    "zhushu": "路室、客舎也。"
                },
                {
                    "paragraph": "孔子過之以自侍。",
                    "zhushu": "言孔子出遊，過於客舎，其女方采桑，一心不視，喜其貞信，故以自侍。過，一作遇。"
                },
                {
                    "paragraph": "吾獨乖刺而無當兮，",
                    "zhushu": "乖，差也。刺，邪也。補曰：刺，戾也，力逹切。"
                },
                {
                    "paragraph": "心悼怵而耄思。",
                    "zhushu": "耄，亂也，九十曰耄。言古賢俊皆有遭遇，我獨乖差，與時邪刺，故心中自傷，怵惕而思，志爲耄亂。補曰：思，去聲。"
                },
                {
                    "paragraph": "思比干之恲恲兮，",
                    "zhushu": "恲恲，忠直之貌。補曰：恲，被耕切，忼慨也。"
                },
                {
                    "paragraph": "哀子胥之愼事。",
                    "zhushu": "子胥臨死曰：抉吾兩目，置吳東門，以觀越兵之入也。死不忘國，故言愼事也。補曰：子胥愼事吳王而見殺，故哀之。"
                },
                {
                    "paragraph": "悲楚人之和氏兮，獻寶玉以爲石。遇厲武之不察兮，",
                    "zhushu": "厲，厲王。武，武王。"
                },
                {
                    "paragraph": "羌兩足以畢斮。",
                    "zhushu": "斮，斷也。昔卞和得寶玉之璞，而獻之楚厲王，或毀之以爲石，王怒，斷其左足。武王即位，和復獻之。武王不察視，又斷其右足。和乃抱寶泣於荆山之下，悲極血出，於是曁成玉。乃使工人攻之，果得美玉，世所謂和氏之璧也。或曰：兩足畢索。索，盡也。以言王石易别於忠佞，尚不能知，已之獲罪，是其常也。一本云兩足以之畢斮。補曰：斮，仄略切。劉向新序云：荆人卞和得玉璞而獻之荆厲王，使王尹相之，曰：石也。王以和爲謾，而斷其左足。厲王薨，武王即位，和復奉玉璞而獻之武王，王使王尹相之，曰：石也。又以爲謾，而斷其右足。武王薨，共王即位，和乃奉玉璞而哭於荆山中，三日三夜，泣盡而繼之以血。共王聞之，乃使人理其璞而得寶焉。又淮南子注云：楚人卞和，得美玉璞於荆山之下，以獻武王。王以示玉人，玉人以爲石，刖其左足。文王即位，復獻之，以爲石，刖其右足，抱璞不釋而泣血。及成王即位，又獻之。成王曰：先君輕刖而重剖石。遂剖視之，果得美玉，以爲璧。蓋純白夜光，故曰和氏之璧。又琴操曰：卞和得玉璞以獻楚懷玉，使樂正子占之，言非玉，以其欺謾，斬其一足。懷王死，子平王立，和復抱其璞而獻之。平王復以爲欺，斬其一足。平王死，和欲獻，恐復見斷，乃抱其王而哭荆山之中。諸說不同。按史記楚世家：武王卒，子文王立。文王卒，子熊囏立，是爲杜敖。其弟弑杜敖自立，是爲成王。則淮南子注爲是。新序之說與朔同，然與史記不合，今並存之。"
                },
                {
                    "paragraph": "小人之居勢兮，",
                    "zhushu": "志狹智少，爲小人也。"
                },
                {
                    "paragraph": "視忠正之何若？",
                    "zhushu": "言小人智少慮狹，苟欲承順求媚，以居位勢，視忠正之人當何如乎？甚於草芥也。之，一作其。"
                },
                {
                    "paragraph": "改前聖之法度兮，",
                    "zhushu": "前，一作先。"
                },
                {
                    "paragraph": "喜囁嚅而妄作。",
                    "zhushu": "囁嚅，小語謀私貌也。言小人在位，以其愚心，改更先聖法度，背違仁義，相與耳語謀利，而妄造虚僞以譖毀賢人也。囁嚅，或作噂沓。補曰：囁，如葉切。嚅，如朱切。說文云：噂，聚語也。引詩：噂沓背憎。"
                },
                {
                    "paragraph": "親讒䛕而䟽賢聖兮，訟謂閭娵爲醜惡。",
                    "zhushu": "讙譁爲訟。閭娵，好女也。言君親信讒䛕之臣，斥逐忠正，背先聖法度，衆人讙諽之訟，以好爲惡，心惑意迷而不自知也。一無謂字，娵，一作娶。補曰：荀子曰：閭姝子奢，莫知媒兮。亦作閭娵。韋昭云：梁王魏瞿之美女。娵音鄒。集韻：娶音須，人名。引荀子：閭娶子奢。"
                },
                {
                    "paragraph": "愉近習而蔽逺兮，孰知察其黒白？",
                    "zhushu": "言君近謟䛕，習而信之，蔽逺賢者，言不見用，誰當知己之清白，彼之貪濁也。愉，一作俞，補曰：愉音愈。"
                },
                {
                    "paragraph": "卒不得效其心容兮，",
                    "zhushu": "卒，一作來。"
                },
                {
                    "paragraph": "安眇眇而無所歸薄。",
                    "zhushu": "薄，附也。言己放流，不得内竭忠誠，外盡形體，東西眇眇，無所歸附也。"
                },
                {
                    "paragraph": "專精爽以自明兮，晦𡨋𡨋而壅蔽。",
                    "zhushu": "言己專壹忠情，竭盡耳目之精明，欲以助君，而爲佞人之所壅蔽，不得進也。"
                },
                {
                    "paragraph": "年旣已過太半兮，然埳軻而留滯。",
                    "zhushu": "輡軻，不遇也。言已年已過五十，而輡軻沈滯，卒無所逢遇也。埳，一作轗，一作輡。補曰：埳，苦闇切。軻，苦个切，又音坎可。轗音坎。埳坷，不平也。輡軻，車行不平。一曰不得志。"
                },
                {
                    "paragraph": "欲髙飛而逺集兮，恐離罔而滅敗。",
                    "zhushu": "罔以喻法。言己欲髙飛逺止他方，恐遭罪法，以㓕敗忠厚之志也。離，一作罹。"
                },
                {
                    "paragraph": "獨𡨚抑而無極兮，傷精神而壽夭。",
                    "zhushu": "壽命夭也。"
                },
                {
                    "paragraph": "皇天旣不純命兮，余生終無所依。",
                    "zhushu": "依，保也。一本無上四句。"
                },
                {
                    "paragraph": "願自沈於江流兮，絕橫流而徑逝。",
                    "zhushu": "徑，一作逺。"
                },
                {
                    "paragraph": "寧爲江海之泥塗兮，安能乆見此濁世？",
                    "zhushu": "言已思委命於江流，沈爲泥𡍼，不忍乆見貪濁之俗也。",
                    "type": 2
                },
                {
                    "paragraph": "怨思",
                    "zhushu": "",
                    "type": 2
                },
                {
                    "paragraph": "賢士窮而隱處兮，",
                    "zhushu": "士，一作者。"
                },
                {
                    "paragraph": "廉方正而不容。",
                    "zhushu": "言時貪亂者衆，賢者隱敝，廉正之士不能容於世也。"
                },
                {
                    "paragraph": "子胥諫而靡軀兮，比干忠而剖心。子推自割而飤君兮，德日忘而怨深。",
                    "zhushu": "已解於九章也。一云推自割而食君兮。補曰：靡。美皮切。飤音寺。糧也。食音同。"
                },
                {
                    "paragraph": "行明白而曰黒兮，荆𣗥聚而成林。",
                    "zhushu": "荆𣗥多刺，以喻讒賊。言己脩行清白，皎然日明，而讒人聚而蔽之謂之暗，使不得進也。聚，一作藂。"
                },
                {
                    "paragraph": "江離棄於窮巷兮，蒺藜蔓乎東廂。",
                    "zhushu": "廧序之東爲東廂。以言賢者棄捐閭巷，小人親近左右也。藜，一作䔧。補曰：曼音萬。廂，廡也。"
                },
                {
                    "paragraph": "賢者蔽而不見兮，讒䛕進而相朋。",
                    "zhushu": "相朋，一作在位。朋，一作明。"
                },
                {
                    "paragraph": "梟鴞並進而俱鳴兮，鳳皇飛而髙翔。",
                    "zhushu": "言小人相舉而論議，賢智隱而深藏也。"
                },
                {
                    "paragraph": "願壹往而徑逝兮，",
                    "zhushu": "壹，或作一。"
                },
                {
                    "paragraph": "道壅絶而不通。",
                    "zhushu": "言已思壹見君，盡忠言而遂徑去，障蔽於讒佞而不得至也。",
                    "type": 2
                },
                {
                    "paragraph": "自悲",
                    "zhushu": "",
                    "type": 2
                },
                {
                    "paragraph": "居愁懃其誰告兮，獨永思而憂悲。",
                    "zhushu": "言己放在山澤，心中愁苦，無所告愬，長憂悲而已。懃，一作苦。"
                },
                {
                    "paragraph": "内自省而不慙兮，操愈堅而不衰。",
                    "zhushu": "言已自念懷抱忠誠，履行清白，内不慙於身，外不媿於人，志愈堅固，不衰懈也。"
                },
                {
                    "paragraph": "隱三年而無決兮，歳忽忽其若頽。",
                    "zhushu": "言已放在山野，滿三年矣，歲月迫促，去若頽下，年且老也。古者人臣三諫不從，待放三年，君命還則復，無則遂行也。"
                },
                {
                    "paragraph": "憐余身不足以卒意兮，",
                    "zhushu": "憐，一作怜。卒，釋文作𣨛。"
                },
                {
                    "paragraph": "兾一見而復歸。",
                    "zhushu": "言已自憐身老，不足以終志意，幸復一見君，陳忠言，還郷邑也。"
                },
                {
                    "paragraph": "哀人事之不幸兮，",
                    "zhushu": "幸，愛。"
                },
                {
                    "paragraph": "屬天命而委之咸池。",
                    "zhushu": "咸池，天神也。言已自哀不能修人事以見愛於君，屬禄命於天，委之神明而已。補曰：言已遭時之不幸，無可奈何，付之天命而已。逸說非是。屬音燭，付也。淮南云：咸池者，水魚之囿也。注云：水魚，天神。"
                },
                {
                    "paragraph": "身被疾而不閒兮，",
                    "zhushu": "閒，差也。補曰：閒，瘳也。音諫。差，楚懈切。"
                },
                {
                    "paragraph": "心沸熱其若湯。",
                    "zhushu": "言己修行仁義，身反被病而不閒差，憂道不立，心中怛然，而氣熱若湯之沸。沸，一作怫。補曰：怫音費，忿皃。"
                },
                {
                    "paragraph": "氷炭不可以相並兮，",
                    "zhushu": "並，併也。"
                },
                {
                    "paragraph": "吾固知乎命之不長。",
                    "zhushu": "言氷見炭則消，炭得氷則滅，以喻忠佞不可並處，則相傷害，固知我命之不得長乆，將消滅也。一云固知余命之不長，一云吾乎固知命之不長。"
                },
                {
                    "paragraph": "哀獨苦死之無樂兮，惜予年之未央。",
                    "zhushu": "自哀惜死年尚少也。予，一作余。"
                },
                {
                    "paragraph": "悲不反余之所居兮，",
                    "zhushu": "一本不下有得字。"
                },
                {
                    "paragraph": "恨離予之故郷。",
                    "zhushu": "不得歸郢見故居也。"
                },
                {
                    "paragraph": "鳥獸驚而失羣兮，",
                    "zhushu": "飛者爲鳥，走者爲獸。羣，一作群。補曰：禮記云：今是大鳥獸失喪其羣匹，越月踰時焉，則必反巡，過其故郷，翔回焉，鳴號焉，蹢䠱焉，踟蹰焉，然後乃能去之。"
                },
                {
                    "paragraph": "猶髙飛而哀鳴。",
                    "zhushu": "言鳥獸失其羣偶，尚哀鳴相求，以刺同位之人，曽無相念之意也。"
                },
                {
                    "paragraph": "狐死必首丘兮，夫人孰能不反其眞情？",
                    "zhushu": "眞情，本心也。言狐狸之死，猶嚮丘穴，人年老將死，誰有不思故郷乎？言已尤甚也。"
                },
                {
                    "paragraph": "故人䟽而日忘兮，新人近而俞好。",
                    "zhushu": "言舊故忠臣，日以䟽逺；讒䛕新人，日近而見親也。俞，一作愈，一云新人愈近而日好。補曰：俞，與愈同。"
                },
                {
                    "paragraph": "莫能行於杳𡨋兮，孰能施於無報？",
                    "zhushu": "言衆人誰能有執心正行於杳𡨋之中，施於無報之人乎？言皆苟且而行，以求利也。補曰：傳曰：行乎𡨋𡨋，施乎無報。"
                },
                {
                    "paragraph": "苦衆人之皆然兮，乗回風而逺遊。",
                    "zhushu": "言己患苦衆人皆行苟且，故乗風而逺去也。"
                },
                {
                    "paragraph": "凌𢘆山其若𨹟兮，",
                    "zhushu": "凌，乗也。𢘆山，北嶽也。𨹟，小也。補曰：𢘆，胡登切。𢘆山在中山曲陽縣西北。"
                },
                {
                    "paragraph": "聊愉娛以忘憂。",
                    "zhushu": "言巳乗騰髙山，以爲庳小，陟險猶易，聊且愉樂，以忘悲憂也。愉，一作媮，補曰：並音俞。"
                },
                {
                    "paragraph": "悲虚言之無實兮，",
                    "zhushu": "讒言無誠，君不察也。"
                },
                {
                    "paragraph": "苦衆口之鑠金。",
                    "zhushu": "已解於九章中。"
                },
                {
                    "paragraph": "過故郷而一顧兮，泣歔欷而霑衿。",
                    "zhushu": "言已逺行，猶思楚國，而悲泣也。"
                },
                {
                    "paragraph": "厭白玉以爲面兮，",
                    "zhushu": "厭，著也。補曰：厭，於葉切，一音淹。"
                },
                {
                    "paragraph": "懷琬琰以爲心。",
                    "zhushu": "言已施行清白，心面若玉，内外相副。"
                },
                {
                    "paragraph": "邪氣入而感内兮，施玉色而外淫。",
                    "zhushu": "淫，潤也。言讒邪之言，雖自内感，己志而猶不變，玉色外潤，而内愈明也。"
                },
                {
                    "paragraph": "何靑雲之流瀾兮，",
                    "zhushu": "瀾，一作爛。"
                },
                {
                    "paragraph": "微霜降之蒙蒙。",
                    "zhushu": "蒙蒙，盛貌。詩云：零雨其蒙。言遭佞人羣聚，造作虚辭，君政用急，天早下霜，則害草木，傷其貞節也。之，一作而，蒙，一作濛，注同。"
                },
                {
                    "paragraph": "徐風至而徘徊兮，",
                    "zhushu": "而，一作之，一作俳佪。"
                },
                {
                    "paragraph": "疾風過之湯湯。",
                    "zhushu": "風爲號令，言君命寛則風舒，風舒則已徘徊而有還志也。令急風疾，則己惶遽欲急去也。湯，一作蕩，一云疾風舒之蕩蕩。"
                },
                {
                    "paragraph": "聞南藩樂而欲往兮，",
                    "zhushu": "藩，蔽也。南國諸侯爲天子藩蔽，故稱藩也。唐本無樂而二字，補曰：樂，五効切，注讀作入聲。"
                },
                {
                    "paragraph": "至㑹稽而且止。",
                    "zhushu": "㑹稽，山名也。言已聞南國饒樂，而欲往至㑹稽山，且休息也。"
                },
                {
                    "paragraph": "見韓衆而宿之兮，問天道之所在。",
                    "zhushu": "韓衆，仙人也。天道，長生之道也。衆，一作終。"
                },
                {
                    "paragraph": "借浮雲以送予兮，載雌霓而爲旌。",
                    "zhushu": "旌，旗也。有鈴爲旌也。載，一作戴，一云載虹霓而爲旍。補曰：梁書王筠傳：沈約製郊居賦，要筠讀，至雌霓連蜷，約曰：僕常恐人呼爲霓。上五激，下五雞切。"
                },
                {
                    "paragraph": "駕靑龍以馳騖兮，班衍衍之𡨋𡨋。",
                    "zhushu": "言極疾也。"
                },
                {
                    "paragraph": "忽容容其安之兮，超慌忽其焉如。",
                    "zhushu": "不知所之也。焉，一作安。補曰：如，去聲。"
                },
                {
                    "paragraph": "苦衆人之難信兮，願離羣而逺舉。",
                    "zhushu": "舉。去也。言苦見俗人多言無信。不可據任。故願離衆而逺去也。補曰：舉有據音。"
                },
                {
                    "paragraph": "登巒山而逺望兮，",
                    "zhushu": "巒，小山也。一云登巒，無山字。"
                },
                {
                    "paragraph": "好桂樹之冬榮。",
                    "zhushu": "南方有不死之草，北方有不釋之氷也。一云好桂茂而冬榮。"
                },
                {
                    "paragraph": "觀天火之炎煬兮，聽大壑之波聲。",
                    "zhushu": "大壑，海水也。言己仰觀天火，下覩海水，心愁思也。補曰：煬，以讓切，炙燥也。"
                },
                {
                    "paragraph": "引八維以自道兮，",
                    "zhushu": "天有八維，以爲綱紀也。道，一作導。"
                },
                {
                    "paragraph": "含沆　以長生。",
                    "zhushu": "言已乃擥持八維，以自導引，含沆瀣之氣，以不死也。補曰：沆，胡亢。瀣，胡介切，本作瀣。"
                },
                {
                    "paragraph": "居不樂以時思兮，",
                    "zhushu": "以，一作而，一云思時。"
                },
                {
                    "paragraph": "食草木之秋實。",
                    "zhushu": "秋實，謂棗栗之屬也。"
                },
                {
                    "paragraph": "飲菌若之朝露兮，構桂木而爲室。",
                    "zhushu": "言飲食潔清，所處芬香也。補曰：菌音窘。"
                },
                {
                    "paragraph": "雜橘柚以爲囿兮，",
                    "zhushu": "囿，一作圃。"
                },
                {
                    "paragraph": "列新夷與椒楨。",
                    "zhushu": "雜聚衆善，以自修餝也。補曰：新夷，即辛夷也。楨，女貞也。"
                },
                {
                    "paragraph": "鵾鶴孤而夜號兮，哀居者之誠貞。",
                    "zhushu": "言鵾雞、鶬鶴大鳥猶知賢良，哀惜己之履行正直，而不施用也。",
                    "type": 2
                },
                {
                    "paragraph": "哀命",
                    "zhushu": "一作哀時命",
                    "type": 2
                },
                {
                    "paragraph": "哀時命之不合兮，傷楚國之多憂。",
                    "zhushu": "言已自哀生時禄命，好行公正，不與君合，憐傷楚國無有忠臣，國家多憂也。"
                },
                {
                    "paragraph": "内懷情之潔白兮，",
                    "zhushu": "潔，一作質。"
                },
                {
                    "paragraph": "遭亂世而離尤。",
                    "zhushu": "言己懷潔白之志，以得罪過於衆人也。而，一作以。"
                },
                {
                    "paragraph": "惡耿介之直行兮，世溷濁而不知。",
                    "zhushu": "言衆人惡明正之直士，以君闇昧，不知用之故也。"
                },
                {
                    "paragraph": "何君臣之相失兮，上沅湘而分離。",
                    "zhushu": "言讒佞害己，使朋君放逐忠臣，上下分離，失其所也。"
                },
                {
                    "paragraph": "測汨羅之湘水兮，",
                    "zhushu": "汨水在長沙羅縣，下注相水中。補曰：汨音覓。"
                },
                {
                    "paragraph": "知時固而不反。",
                    "zhushu": "言已沈身汨水，終不還楚國也。"
                },
                {
                    "paragraph": "傷離散之交亂兮，遂側身而旣逺。",
                    "zhushu": "遂去而流遷也。"
                },
                {
                    "paragraph": "處玄舎之幽門兮，穴巖石而窟伏。",
                    "zhushu": "巖，穴也。言己修德不用，欲伏巖穴之中，以自隱藏也。"
                },
                {
                    "paragraph": "從水蛟而爲徒兮，與神龍乎休息。",
                    "zhushu": "自喻德如蛟龍而濳匿也。乎，一作而。"
                },
                {
                    "paragraph": "何山石之嶄巖兮，靈魂屈而偃蹇。",
                    "zhushu": "言山石髙巖，非己所居，靈魂偃蹇難止，欲去之也。嶄，一作嶃，補曰：並士銜切。"
                },
                {
                    "paragraph": "含素水而蒙深兮，日眇眇而旣逺。",
                    "zhushu": "素水，白水也。言雖逺行，不失淸白之節也。蒙深，一作濛濛。"
                },
                {
                    "paragraph": "哀形體之離解兮，",
                    "zhushu": "解，一作懈。補曰：解音懈。"
                },
                {
                    "paragraph": "神𦉾兩而無舎。",
                    "zhushu": "罔兩，無所據依皃也。舍，止也。自哀身體陸離，逺行解倦，精神罔兩，無所據依而舎止也。𦉾，一作罔。補曰：郭象曰：罔兩，景外之微隂也。"
                },
                {
                    "paragraph": "惟椒蘭之不反兮，",
                    "zhushu": "椒，子椒也。蘭，子蘭也。不，一作無。"
                },
                {
                    "paragraph": "魂迷惑而不知路。",
                    "zhushu": "言子椒、子蘭不肯反己，魂魄迷惑，不知道路當如何也。"
                },
                {
                    "paragraph": "願無過之設行兮，",
                    "zhushu": "釋文：行，戸更切。"
                },
                {
                    "paragraph": "雖滅沒之自樂。",
                    "zhushu": "言願設陳巳行。終無過惡，雖身沒名滅，猶自樂不改易也。補曰：樂。去聲。"
                },
                {
                    "paragraph": "痛楚國之流亡兮，哀靈脩之過到。",
                    "zhushu": "言懷王之過，已至於惡，楚國將危亡，失賢之故也。補曰：到，至也。"
                },
                {
                    "paragraph": "固時俗之溷濁兮，志瞀迷而不知路。",
                    "zhushu": "瞀，悶也。迷，惑也。言己遭遇亂世，心中煩惑，不知所行也。補曰：瞀音茂。"
                },
                {
                    "paragraph": "念私門之正匠兮，",
                    "zhushu": "匠，敎也。"
                },
                {
                    "paragraph": "遥渉江而逺去。",
                    "zhushu": "言己念衆臣皆營其私，相敎以利，乃以具邪心欲王國家之事，故已逺去也。"
                },
                {
                    "paragraph": "念女𡡓之嬋媛兮，涕泣流乎於悒。",
                    "zhushu": "於悒，増歎貌也。已解於離騷經。悒，一作邑。𥙷曰：於悒，音見九章。"
                },
                {
                    "paragraph": "我決死而不生兮，雖重追吾何及。",
                    "zhushu": "言亦無所復還也。一云吾其何及。"
                },
                {
                    "paragraph": "戲疾瀬之素水兮，望髙山之蹇産。",
                    "zhushu": "言巳履清白，其志如水，雖遇棄放，猶志仰髙逺而不懈也。髙山，一作喬木。"
                },
                {
                    "paragraph": "哀髙丘之赤岸兮，遂沒身而不反。",
                    "zhushu": "言巳哀楚有髙丘之山，其岸峻嶮，赤而有光明，傷無賢君，將以阽危，故沈身於湘流而不還也。沒，一作殁。",
                    "type": 2
                },
                {
                    "paragraph": "謬諫",
                    "zhushu": "謬一作繆。鮑愼思云：篇目當在亂曰之後。按古本釋文，七諫之後，亂曰别爲一篇，九懷、九思皆同。",
                    "type": 2
                },
                {
                    "paragraph": "怨靈脩之浩蕩兮，",
                    "zhushu": "巳解於離騷經。"
                },
                {
                    "paragraph": "夫何執操之不固？",
                    "zhushu": "操，志也。固，堅也。言己念懷王信用讒佞，志數變移而不堅固也。補曰：操，七到切。"
                },
                {
                    "paragraph": "悲太山之爲隍兮，",
                    "zhushu": "隍，城下池也。易曰：城復于隍也。隍，一作湟。補曰：說文：城也。有水曰池，無水曰隍。"
                },
                {
                    "paragraph": "孰江河之可涸。",
                    "zhushu": "涸，塞也。言太山將頽爲池，以喻君且失其位，用心迷惑，過惡已成，若江河之決，不可涸塞也。補曰：涸，乎固切，水竭也。"
                },
                {
                    "paragraph": "願承閒而效志兮，",
                    "zhushu": "志，一作忠。補曰：閒音閑。"
                },
                {
                    "paragraph": "恐犯忌而于諱。",
                    "zhushu": "所畏爲忌，所隱爲諱。于，觸也。言己願承君閒暇之時，竭効忠言，恐犯上忌，觸衆人諱，而見刑誅也。"
                },
                {
                    "paragraph": "卒撫情以寂寞兮，",
                    "zhushu": "寞，一作漠。"
                },
                {
                    "paragraph": "然怊悵而自悲。",
                    "zhushu": "怊悵，恨貌也。言巳終撫我情，寂漠不言，然怊悵自恨，心悲毒也。補曰：怊音超。"
                },
                {
                    "paragraph": "王與石其同匱兮，",
                    "zhushu": "匱，匣也。其，一作而。"
                },
                {
                    "paragraph": "貫魚眼與珠璣。",
                    "zhushu": "圜澤爲珠，廉隅爲璣。以言君不知賢愚忠佞之士，猶同玉石，雜魚眼與珠璣同貫而不别也。一云麤嵎爲璣。補曰：璣字音機，珠不圓也。"
                },
                {
                    "paragraph": "駑駿雜而不分兮，",
                    "zhushu": "駑，頓馬也。良馬爲駿。補曰：頓與鈍同。"
                },
                {
                    "paragraph": "服罷牛而驂𩦸。",
                    "zhushu": "在轅爲服，外騑爲驂。言君選士用人，雜用駑駿，不異賢愚。若駕罷牛，驂以騏𩦸，才力不同也。補曰：罷音皮。"
                },
                {
                    "paragraph": "年滔滔而自逺兮，",
                    "zhushu": "滔滔，行貌。逺，一作往。"
                },
                {
                    "paragraph": "壽冉冉而愈衰。",
                    "zhushu": "自傷不遇，年衰老也。愈，一作俞。補曰：俞與愈同。衰，所淚切，一所戾切。"
                },
                {
                    "paragraph": "心悇憛而煩𡨚兮，",
                    "zhushu": "悇憛，憂愁貌也。𡨚，一作怨，釋文作宛，於𡊮切。補曰：悇，他胡切。憛，他闇切。一曰，禍福未定，屈艸自覆曰宛。"
                },
                {
                    "paragraph": "蹇超揺而無兾。",
                    "zhushu": "蹇，辭也。超揺，不安也。言已自念年老，心中悇憛，超揺不安，終無所兾望也。"
                },
                {
                    "paragraph": "固時俗之工巧兮，滅規榘而改錯。",
                    "zhushu": "補曰：錯，七故切。"
                },
                {
                    "paragraph": "却騏𩦸而不乗兮，䇿駑駘而取路。當世豈無騏𩦸兮，誠無王良之善馭。見執轡者非其人𠔃，故駒跳而逺去。",
                    "zhushu": "皆已解在九辯。補曰：許愼云：王良，晉大夫御無恤子良也。所謂御良也。一名孫無政。爲趙簡子御。死而託精於天駟星。天文有王良星是也。"
                },
                {
                    "paragraph": "不量鑿而正枘兮，恐榘矱之不同。",
                    "zhushu": "已解於離騷經。同，一作周。補曰：鑿，才到切。枘，而銳切。榘，俱兩切。矱，烏郭切。"
                },
                {
                    "paragraph": "不論世而髙舉兮，恐操行之不調。",
                    "zhushu": "調，和也。言人不論世之貪濁，而髙舉清白之行，恐不和於俗，而見憎於衆也。"
                },
                {
                    "paragraph": "弧弓弛而不張兮，",
                    "zhushu": "弛，解。弧，一作故。弛，一作㢮。釋文作矤。補曰：弧音胡，說文：木弓也。一曰，往體多、來體寡曰弧。弛、矤，並音矢。"
                },
                {
                    "paragraph": "孰云知其所至？",
                    "zhushu": "言弧弓雖強，弛而不張，誰知其力之所至乎？以言賢者不在職位，亦不知其才德也。"
                },
                {
                    "paragraph": "無傾危之患難兮，焉知賢士之所死。",
                    "zhushu": "言國無傾危之難，則不知賢士之伏節死義。補曰：老子云：國家昏亂有忠臣。"
                },
                {
                    "paragraph": "俗推佞而進富兮，節行張而不著。",
                    "zhushu": "張，一作明。補曰：著，張慮切。"
                },
                {
                    "paragraph": "賢良蔽而不群兮，朋曹比而黨譽。",
                    "zhushu": "補曰：比音鼻。"
                },
                {
                    "paragraph": "邪說飾而多曲兮，正法弧而不公。",
                    "zhushu": "弧，戾也。言世俗之人，推佞以爲賢，進富以爲能，故君之正法膠戾不用，衆皆背公而曏私也。一本邪下有枉字。補曰：膠音豪，戾也。"
                },
                {
                    "paragraph": "直士隱而避匿兮，",
                    "zhushu": "避，一作辟。"
                },
                {
                    "paragraph": "讒䛕登乎明堂。",
                    "zhushu": "明堂，布政之宫也。言忠直之士隱身避世，讒䛕之人反登明堂而爲政也。補曰：左傳：勇則害上，不登於明堂。"
                },
                {
                    "paragraph": "棄彭咸之娛樂兮，",
                    "zhushu": "言棄彭咸清潔之行，娱樂風俗，則爲貪佞也。𥙷曰：彭咸以伏節死義爲樂，而時人棄之。"
                },
                {
                    "paragraph": "滅巧倕之繩墨。",
                    "zhushu": "言工滅巧倕之繩墨，則枉直失其制也。言君偕先王之法，則自亂惑也。"
                },
                {
                    "paragraph": "菎蕗雜於黀蒸兮，",
                    "zhushu": "枲翮曰黀，煏竹曰蒸。言待菎蕗香直之草，雜於黀蒸，燒而燃之，則不識於物也。以言取忠直棄之林野，亦不知賢也。一作箟簬。黀，一作菆，一作靡，一作樷，一作䕺，一作叢，一作藂。一云菎蔬雜於黀䇰。補曰：菎音昆。蕗音路。箟與菌同，箘簬也，音窘，亦音昆。黀，麻䕸也。菆，麻蒸也，並音鄒。蒸，折麻中幹也。䇰，竹炬也，並音烝。樷、䕺、藂，並與叢同，草叢生也。菆，亦音叢。靡音糜。"
                },
                {
                    "paragraph": "機蓬矢以射革。",
                    "zhushu": "矢，箭也。言張強弩之機，以蓬蒿之箭，以射犀革之盾，必摧折而無所能入也。言使愚巧任政，必致荒亂，無所能成。"
                },
                {
                    "paragraph": "駕蹇驢而無䇿兮，",
                    "zhushu": "蹇，跛也。䇿，箠也。"
                },
                {
                    "paragraph": "又何路之能極？",
                    "zhushu": "極，竟也。言君任駑蝢之臣，使在顯職，如駕跛蹇之驢，又無鞭箠，終不竟道，將傾覆也。"
                },
                {
                    "paragraph": "以直鍼而爲釣兮，",
                    "zhushu": "釣，一作鈎。補曰：鍼音針。"
                },
                {
                    "paragraph": "又何魚之能得？",
                    "zhushu": "言君不能以禮敬聘請賢者，猶以直鍼釣魚，無所能得也。"
                },
                {
                    "paragraph": "伯牙之絶弦兮，",
                    "zhushu": "伯牙，工鼓琴也。補曰：列子：伯牙善鼓琴，鍾子期善聽。"
                },
                {
                    "paragraph": "無鍾子期而聽之。",
                    "zhushu": "鍾子期，識音者也。言鍾子期死，伯牙破琴絶絃，不肯復鼓，以世無知音也。言已不遇明君識忠直者，亦冝鉗口而不語言也。"
                },
                {
                    "paragraph": "和抱璞而泣血兮，",
                    "zhushu": "一云和氏。"
                },
                {
                    "paragraph": "安得良工而剖之？",
                    "zhushu": "和，卞和也。訓，猶活也。已解於上篇也。安，一作焉。剖，一作刋，一作刑。"
                },
                {
                    "paragraph": "同音者相和兮，",
                    "zhushu": "謂清濁也。"
                },
                {
                    "paragraph": "同𩔖者相似。",
                    "zhushu": "謂好惡也。以言君清明則潔白之士進，君闇昧則貪濁之人用。易曰：方以𩔖聚，物以羣分。似，一作仇。"
                },
                {
                    "paragraph": "飛鳥號其羣兮，鹿鳴求其友。",
                    "zhushu": "同志爲友。言飛鳥登髙木，志意喜樂，則和鳴求其羣而呼其耦。鹿得美草，口甘其味，則求其友而號其侶也。以言在位之臣，不思賢念舊，曽不若鳥獸也。詩曰：嬰其鳴矣，求其友聲。又曰：呦呦鹿鳴，食野之苹。"
                },
                {
                    "paragraph": "故叩宫而宫應兮，彈角而角動。",
                    "zhushu": "叩，擊也。彈，揳也。宫、角，五音也。言叩擊五音，各以其聲感而相應也。以言君求仁則仁至，修正則下直也。一云叩官而商應，彈角而徴動。補曰：莊子云：皷宫宫動，皷角角動，音律同矣。淮南云：調絃者，叩宫宫應，彈角角動。此同聲相和者也。注：叩大宫則少宫應，彈大角則少角動。"
                },
                {
                    "paragraph": "虎嘯而谷風至兮，",
                    "zhushu": "虎，陽物也。谷風，陽氣也。言虎悲嘯而吟，則谷風至而應其𩔖也。以言君修德行正，則百姓隨而化也。"
                },
                {
                    "paragraph": "龍舉而景雲往。",
                    "zhushu": "龍，介虫，隂物也。景雲，大雲而有光者。雲亦隂也。言神龍將舉陞天，則景雲覆而扶之，輔其𩔗也。言君好賢士，則英俊往而並集也。補曰：詩云：習習谷風。易曰：雲從龍，風從虎。新序：孔子曰：虎嘯而谷風起，龍興而景雲見。淮南曰：虎嘯而谷風至，龍舉而景雲屬。注云：虎，土物也。谷風，木風也。木生於土，故虎嘯而谷風至。龍，水也。雲生水。故龍舉而景雲屬。管輅别傳云：徐季龍與輅共論。龍動則景雲起。虎嘯則谷風至。以爲火星者龍。參星者虎。火出則雲應。參出則風到。此乃隂陽之感化。非龍虎之所致也。輅言：若以參星爲虎。則谷風更爲寒霜之風。非東風之名。是以龍者陽精，以濳爲隂，幽靈上通，和氣感神，二物相扶，故能興雲。夫虎者，隂精而居于陽，依木長嘯，動於巽休，二數相感，故能運風。况龍有濳飛之化，虎有文明之變，招雲召風，何足爲疑？季龍言：龍之在淵，不過一井之底。虎之悲嘯，不過百歩之中，形氣淺弱，所通者近，何能漂景雲而馳東風？輅言：君不見隂陽燧在掌握之中，形不出手，乃上引太陽之火，下引太隂之水，嘘吸之間，煙景以集，自然之道，無有逺近。"
                },
                {
                    "paragraph": "音聲之相和兮，言物𩔖之相感也。",
                    "zhushu": "言鳥獸相呼，雲龍相感，無不應其𩔖而從其耦也。傷君獨無精誠之心以動賢也。一云音擊而相和兮，一無言及也字。"
                },
                {
                    "paragraph": "夫方圜之異形兮，",
                    "zhushu": "一云若夫。圜，一作圎。"
                },
                {
                    "paragraph": "勢不可以相錯。",
                    "zhushu": "言君性所爲，不與己合，若方與圜不可錯雜，勢不相安也。"
                },
                {
                    "paragraph": "列子隱身而窮處兮，",
                    "zhushu": "列子，古賢士也。補曰：列子，名禦冦，其書曰：子列子窮，容貌有飢色，居鄭圃四十年，人無識者。"
                },
                {
                    "paragraph": "世莫可以寄託。",
                    "zhushu": "言列子所以隱佚不仕而窮處者，以世多詐僞，無可以寄命託身也。以，一作與。"
                },
                {
                    "paragraph": "衆鳥皆有行列兮，鳳獨翔翔而無所薄。",
                    "zhushu": "已解於九辯也。翔翔，一作翺翔，一作洋洋。薄，一作合。補曰：行，胡岡切。"
                },
                {
                    "paragraph": "經濁世而不得志兮，願側身巖穴而自託。",
                    "zhushu": "言已歷貪濁之世，終不得展其志意，但甘處巖穴之中而隱伏也。一無側身二字，有依字。"
                },
                {
                    "paragraph": "欲闔口而無言兮，甞被君之厚德。",
                    "zhushu": "闔，閉也。言已欲閑口結舌而不復言，以甞被君之厚禄，故不能黙也。"
                },
                {
                    "paragraph": "獨便悁而懷毒兮，愁鬱鬱之焉極。",
                    "zhushu": "言憂愁之無窮，便悁，一作申旦，愁，一作憑。補曰：悁，忿也，音淵。"
                },
                {
                    "paragraph": "念三年之積思兮，願壹見而陳詞。",
                    "zhushu": "思一見君而陳忠言也。壹，或作一。補曰：糜信以爲屈原著辭見放九年。今東方朔謬諫之章云：三年積思願壹見。愚謂此言朔自爲也。案漢書朔傳亦鬱邑於不登用，故因名此章爲謬諫。若云謬語，因託屈原以諷漢主也。諷，一作誣。糜信，魏樂平太守也。一作庾信。予按卜居云：屈原旣放三年，不得復見。則三年積思，正謂屈原也。唯以謬諫名篇，當如糜信之說爾。"
                },
                {
                    "paragraph": "不及君而騁說兮，",
                    "zhushu": "騁，馳也。"
                },
                {
                    "paragraph": "世孰可爲明之？",
                    "zhushu": "言已不及賢君，而騁極忠說，則時世闇蔽無可爲明眞僞也。補曰：爲，去聲。"
                },
                {
                    "paragraph": "身寢疾而日愁兮，",
                    "zhushu": "寢，卧也。"
                },
                {
                    "paragraph": "情沉抑而不揚。",
                    "zhushu": "言己身被疾病，卧而愁思，自傷忠誠沈抑而不得揚逹也。"
                },
                {
                    "paragraph": "衆人莫可與論道兮，悲精神之不通。",
                    "zhushu": "言當世之人，無可與議事君之道者，哀我精神所志，而不得通於君也。",
                    "type": 2
                },
                {
                    "paragraph": "亂曰：鸞皇孔鳳日以逺兮，",
                    "zhushu": "孔，孔雀也。一云鸞孔鳳皇。"
                },
                {
                    "paragraph": "畜鳬駕鵝。",
                    "zhushu": "一云畜梟駕鵝。補曰：駕音加。愽雅：𪀉鵝，鴈也。𪀉音加。郭璞云：駕鵝，野鵝也。"
                },
                {
                    "paragraph": "鷄鶩滿堂壇兮，",
                    "zhushu": "髙殿敞揚爲堂，平場廣坦爲壇。揚，一作陽。補曰：壇音善。"
                },
                {
                    "paragraph": "鼃黽游乎華池。",
                    "zhushu": "鼃，蝦蟇也。華池，芳華之池也。言君推逺孔鳳，斥逐賢智，畜養鵝鶩，親近小人，滿於堂庭。鼃黽，諭讒䛕弄口得志也。"
                },
                {
                    "paragraph": "要褭奔亡兮，騰駕橐駝。",
                    "zhushu": "要，一作騕，補曰：並音杳。應劭曰：騕褭，古之駿馬，赤喙玄身，日行五千里。橐音託，又音駱。"
                },
                {
                    "paragraph": "鈆刀進御兮，遥棄太阿。",
                    "zhushu": "要褭，駿馬，太阿，利劍也。言君放逺要褭英俊之士，而駕ㅤ駝，任使罷駑頓朽之人，而棄明智之士也。補曰：賈𧨏云：莫邪爲鈍兮，鈆刀爲鋸。鈆音㳂，靑金也。"
                },
                {
                    "paragraph": "拔搴玄芝兮，",
                    "zhushu": "玄芝，神草也。補曰：搴音蹇。本草：黒芝，一名玄芝。"
                },
                {
                    "paragraph": "列樹芋荷。橘柚萎枯兮，",
                    "zhushu": "橘柚，美木也。"
                },
                {
                    "paragraph": "苦李旖旎。",
                    "zhushu": "旖旎，盛貌也。言君乃拔去芝草，賤棄橘柚，種殖芋荷，養育苦李，愛重小人，斥逐君子也。補曰：旖，烏可切，當作㫊。旎，難可切，見九辯。"
                },
                {
                    "paragraph": "甂甌登於明堂兮，",
                    "zhushu": "甂甌，瓦器名也。補曰：甂音邊。方言：自關而西，盆盎小者曰甂也。甌，小盆也。"
                },
                {
                    "paragraph": "周鼎濳乎深淵。",
                    "zhushu": "周鼎，夏禹所作鼎也。左氏傳曰：昔夏禹之有德，逺方圖物，貢金九牧，鑄鼎象物。桀有昏德，鼎遷于商。商紂暴虐，鼎遷于周，是爲周鼎。言甂甌之器登明堂，周鼎反藏於深淵之水。言小人任政，賢者隱匿也。乎，一作於。補曰：漢郊祀志云：宋太丘社亡，而鼎沒于泗水彭城下。"
                },
                {
                    "paragraph": "自古而固然兮，吾又何怨乎今之人。",
                    "zhushu": "言往古嫉妬忠直而不肯進用，我何爲獨怨今世之人乎？自慰之詞。"
                }
            ]
        },
        {
            "name": "哀時命章句第十四楚辭",
            "paragraphs": [
                {
                    "paragraph": "哀時命章句第十四楚辭",
                    "zhushu": "",
                    "type": 1
                },
                {
                    "paragraph": "哀時命者，嚴夫子之所作也。夫子名忌，",
                    "zhushu": "忌，㑹稽吳人，本姓莊，當時尊尚，号曰夫子，避漢明帝諱曰嚴。一云名忌，字夫子。"
                },
                {
                    "paragraph": "與司馬相如俱好辭賦，客遊於梁，梁孝王甚竒重之。忌哀屈原受性忠貞，",
                    "zhushu": "一云受命而生。"
                },
                {
                    "paragraph": "不遭明君而遇暗世，斐然作辭，歎而述之，",
                    "zhushu": "一云追以述之。"
                },
                {
                    "paragraph": "故曰哀時命也。",
                    "zhushu": "",
                    "type": 2
                },
                {
                    "paragraph": "哀時命之不及古人兮，夫何予生之不遘時？",
                    "zhushu": "遘，遇也。詩云：遘閔旣多。言已自哀生時年命，不及古賢聖之出遇清明之時，而當貪亂之世也。遘，一作遭，閔，一作𢚓。"
                },
                {
                    "paragraph": "往者不可扳援兮，倈者不可與期。",
                    "zhushu": "言往者聖帝不可板引而及，後世明主亦不可須待與期，傷生不遇時，遭困戹也。扳，一作攀，倈，一作來。補曰：扳與攀同，引也。"
                },
                {
                    "paragraph": "志憾恨而不逞兮，",
                    "zhushu": "憾，亦恨也。論語曰：與朋友共，弊之而無憾。逞，解也。補曰：逞，丑郢切。說文：逞，通也。楚謂疾行爲逞。一曰快也。"
                },
                {
                    "paragraph": "杼中情而屬詩。",
                    "zhushu": "屬，續也。言已上下無所遭遇，意中憾恨，憂而不解，則杼我中情，屬續詩文，以敶己志也。杼，一作抒。補曰：杼，常與切。屬音燭。"
                },
                {
                    "paragraph": "夜炯炯而不寐兮，懷隱憂而歷兹。",
                    "zhushu": "言己中心愁怛，目爲炯炯而不能眠，如遭大憂，常懷戚戚，經歷年歳，以至於此也。炯，一作ㅤ，釋文作烱。隱，一作殷。補曰：炯，古茗切，光也。烱，俱永切，炎蒸也。隱，痛也。殷，大也。注云大憂，疑作殷者是。"
                },
                {
                    "paragraph": "心鬱鬱而無告兮，衆孰可與深謀？",
                    "zhushu": "言己心中憂毒，而無所告語，衆皆謟䛕，無可與議忠信也。"
                },
                {
                    "paragraph": "欿愁悴而委惰兮，",
                    "zhushu": "欿，愁皃也。委惰，懈惓也。惰，釋文作憜。補曰：欿音坎，不自滿足意。"
                },
                {
                    "paragraph": "老冉冉而逮之。",
                    "zhushu": "言己欲行忠信而不得進，欿然愁悴，意中懈倦，年復已過，爲老所及，而志不立也。"
                },
                {
                    "paragraph": "居處愁以隱約兮，",
                    "zhushu": "居，一作凥。以，一作㠯。"
                },
                {
                    "paragraph": "志沈抑而不揚。",
                    "zhushu": "言已放於山澤，隱身守約，而志意沈抑，不得揚見於君，而永憂恨也。"
                },
                {
                    "paragraph": "道壅塞而不通兮，",
                    "zhushu": "通，一作逹。"
                },
                {
                    "paragraph": "江河廣而無梁。",
                    "zhushu": "言已欲竭忠謀，讒邪壅塞而不得逹，若臨江河，無橋梁以濟。"
                },
                {
                    "paragraph": "願至崑崙之懸囿兮，采鍾山之玉英。",
                    "zhushu": "鍾山，在崑崙山西北。淮南言鍾山之玉，燒之三日，其色不變。言已自知不用，願避世逺去，上崑崙山，遊於懸圃，采玉英咀而嚼之，以延壽也。𥙷曰：淮南云：鍾山之玉，炊以鑪炭，三日三夜而色澤不變，則至德天地之精也。許愼云：鍾山，北陸無日之地，出美玉。援神契曰：玉英，王有英華之色。"
                },
                {
                    "paragraph": "擥瑶木之橝枝兮，",
                    "zhushu": "擥，一作𢱯，樿，一作橝。補曰：橝，大男切，木名。"
                },
                {
                    "paragraph": "望閬風之板桐。",
                    "zhushu": "板桐，山名也，在閬風之上。言已旣登崑崙，復欲引王樹之枝，上望閬風、板桐之山，遂陟天庭而遊戲也。板，一作阪。補曰：愽雅云：崑崙虚有三山，閬風、板桐、玄圃。水經云：崑崙三級：下曰樊桐，一名板松；二曰玄圃，一名閬風；上曰層城，一名天庭。淮南云：懸圃、涼風、樊桐，在崑崙閶闔之中。樊，讀如飯。"
                },
                {
                    "paragraph": "弱水汨其爲難兮，",
                    "zhushu": "尚書曰：道弱水至於合𥠖也。補曰：汨音骨，一于筆切。應劭曰：弱水出張掖刪丹，西至酒泉、合𥠖，餘波入于流沙。師古曰：弱水，謂西域絕逺之水，乗毛車以渡者耳，非張掖弱水也。"
                },
                {
                    "paragraph": "路中斷而不通。",
                    "zhushu": "言已想得登神山，顧以娱憂，迫弱水不得渉渡，路絶不通，所爲無可也。斷，一作絶。"
                },
                {
                    "paragraph": "勢不能凌波以徑度兮，",
                    "zhushu": "以，一作而。度，一作渡。"
                },
                {
                    "paragraph": "又無羽翼而髙翔。",
                    "zhushu": "言巳勢不能爲舩，乗波渡水，又無羽翼可以飛翔，當亦窮困也。"
                },
                {
                    "paragraph": "然隱憫而不逹兮，",
                    "zhushu": "憫，一作閔。"
                },
                {
                    "paragraph": "獨徙𠋣而彷徉。",
                    "zhushu": "徙𠋣，猶低佪也。言己隱身山澤，内自憫傷志不得逹，獨徘徊彷徉而遊戲也。一作仿佯。"
                },
                {
                    "paragraph": "悵惝罔㠯永思兮，",
                    "zhushu": "㠯，一作而，補曰惝，昌掌切，驚皃。"
                },
                {
                    "paragraph": "心紆𨋎而増傷。",
                    "zhushu": "言已含憂彷徉，意中悵然，惝罔長思，心屈𦆑痛，苦重傷也。補曰：𨋎，當作軫。"
                },
                {
                    "paragraph": "𠋣躊躇以淹留兮，",
                    "zhushu": "以，一作㠯。"
                },
                {
                    "paragraph": "日飢饉而絶糧。",
                    "zhushu": "蔬不孰曰饉。言已欲躊躇乆留，恐百姓飢餓糧食絶乏也。絶，古本作𢇍，糧，一作粻。補曰：𢇍，古絶字，反𢇍爲繼，或作㡭，非是。"
                },
                {
                    "paragraph": "廓抱景而獨𠋣兮，超永思乎故郷。",
                    "zhushu": "言已在於山澤，廓然無耦，獨抱形景而立，長念楚國，心不能已，惝惘長思故郷也。乎，一作兮，一云超永思乎此故郷。"
                },
                {
                    "paragraph": "廓落寂而無友兮，誰可與玩此遺芳？",
                    "zhushu": "玩，習也。言己居處廓落，又無知友，當誰與講習忠信之謀也？"
                },
                {
                    "paragraph": "白日晼晩其將入兮，哀余壽之弗將。",
                    "zhushu": "將，猶長也。言日月西流，晼晩而殁，天時不可留，哀我年命不得長乆也。弗，一作不。𥙷曰：晼音苑。"
                },
                {
                    "paragraph": "車旣弊而馬罷兮，蹇邅徊而不能行。",
                    "zhushu": "言已周行四方，車以弊敗，馬又罷極，蹇然邅徊，不能復前，而不遇賢君也。徊，一作迴。補曰：罷音疲。"
                },
                {
                    "paragraph": "身旣不容於濁世兮，不知進退之冝當。",
                    "zhushu": "言己執貞潔之行，不能自入貪濁之世，愁不知進止之冝，當何所行者也。"
                },
                {
                    "paragraph": "冠崔嵬而切雲兮，劒淋離而從橫。",
                    "zhushu": "淋離，長皃也。言己雖不見容，猶整飾衣服，冠則崔嵬上摩於雲，劒則長好，文武並盛，與衆異也。補曰：崔音摧，淋音林。"
                },
                {
                    "paragraph": "衣攝葉以儲與兮，",
                    "zhushu": "攝葉、儲與，不舒展皃。補曰：攝，之葉切，曲折也。儲音宁，又音佇。"
                },
                {
                    "paragraph": "左袪挂於榑桑。",
                    "zhushu": "袪，袖也。詩云：羔裘豹袪。言己衣服長大，攝葉儲與，不得舒展，德能弘廣，不得施用，東行則左袖挂於榑桑，無所不覆也。挂，一作絓，榑，一作扶，桑，一作桒。補曰：榑與扶同。"
                },
                {
                    "paragraph": "右衽拂於不周兮，六合不足以肆行。",
                    "zhushu": "六合，謂天地四方也。言己西行則右祍拂於不周之山，以六合爲小，不足肆行，言道德盛大無所不包也。"
                },
                {
                    "paragraph": "上同鑿枘於伏戲兮，",
                    "zhushu": "戲，一作羲。"
                },
                {
                    "paragraph": "下合矩矱於虞唐。",
                    "zhushu": "言已德能純美，冝上輔伏戲，與同制量，下佐堯、舜，與合法度而共治也。合，一作同，矩，一作規。"
                },
                {
                    "paragraph": "願尊節而式髙兮，志猶卑夫禹湯。",
                    "zhushu": "言己雖不見用，猶尊髙節度，意卑禹、湯，不欲事也。"
                },
                {
                    "paragraph": "雖知困其不改操兮，終不以邪枉害方。",
                    "zhushu": "言已雖自知貧賤困極，不能變志易操，終不能邪枉其身，以害公方之行也。"
                },
                {
                    "paragraph": "世並舉而好朋兮，壹斗斛而相量。",
                    "zhushu": "言今世之人，皆好朋黨，並相薦舉，持其貪佞之心，以量清潔之士。壹，或作一，斗，一作升。"
                },
                {
                    "paragraph": "衆比周以肩迫兮，",
                    "zhushu": "比，親也。周，合也。以，一作而。"
                },
                {
                    "paragraph": "賢者逺而隱藏。",
                    "zhushu": "言衆佞相與合同，並肩親比，故賢者逺逝而藏匿也。一云隱而退藏。"
                },
                {
                    "paragraph": "爲鳳皇作鶉籠兮，雖翕翅其不容。",
                    "zhushu": "爲鳯皇作棲以鶉鴳之籠，雖翕其翅翼，猶不能容其形體也。以言賢者遭世亂，雖屈其身，亦不能自容入。一本作上有而字。翅，一作翼。補曰：翕，虚及切。"
                },
                {
                    "paragraph": "靈皇其不寤知兮，",
                    "zhushu": "一無寤字。"
                },
                {
                    "paragraph": "焉陳詞而効忠？",
                    "zhushu": "言懷王闇蔽，心不覺寤，安所陳詞効己之忠信乎？詞，一作辭。"
                },
                {
                    "paragraph": "俗嫉妬而蔽賢兮，孰知余之從容？",
                    "zhushu": "言楚國風俗嫉妬蔽賢，無有知我進退執守忠信也。"
                },
                {
                    "paragraph": "願舒志而抽馮兮，",
                    "zhushu": "馮，一作憑，一作懣，一作愁。補曰：馮音憑，亦音憤。"
                },
                {
                    "paragraph": "庸詎知其吉凶？",
                    "zhushu": "庸，用也。言巳思舒志意，援引憤懣，盡極忠信，當何縁知其逢吉將被凶也？"
                },
                {
                    "paragraph": "璋珪雜於甑窐兮，",
                    "zhushu": "璋珪，王名也。窐，甑土孔。一作珪璋。補曰：甑，子孕切。窐音携，又音鼃。淮南云：弊箄甑瓾，在袇茵之上。注云：瓾，甑帶。音鼃。"
                },
                {
                    "paragraph": "隴廉與孟娵同宫。",
                    "zhushu": "隴廉，醜婦也。孟娵，好女也。言世人不識善惡，乃以甑窐之一雜廁圭王，又使醜婦與好女同室也。以言君闇惑，不别賢愚也。補曰：娵，女名。音鄒，一音須。"
                },
                {
                    "paragraph": "舉世以爲𢘆俗兮，",
                    "zhushu": "𢘆，常。"
                },
                {
                    "paragraph": "固將愁苦而終窮。",
                    "zhushu": "言舉世不識賢愚，以爲常俗，我固當終身窮苦而已。"
                },
                {
                    "paragraph": "幽獨轉而不寐兮，惟煩懣而盈匈。",
                    "zhushu": "懣，憤也。言已愁思展轉而不能卧，心中煩憤，氣結滿匈也。"
                },
                {
                    "paragraph": "䰟眇眇而馳騁兮，心煩𡨚之𢥞𢥞。",
                    "zhushu": "言已精䰟眇眇獨馳，心中煩懣，𢥞𢥞而憂也。䰟，一作魂，之，一作而，補曰：𢥞，丑弓切。"
                },
                {
                    "paragraph": "志欿憾而不憺兮，",
                    "zhushu": "憺，安。補曰：大暫切。"
                },
                {
                    "paragraph": "路幽昧而甚難。",
                    "zhushu": "言已心中欿恨，意識不安，欲復逺去，以道路深𡨋，難數移也。"
                },
                {
                    "paragraph": "塊獨守此曲隅兮，然欿切而永歎。",
                    "zhushu": "言己獨處山野，塊然守此山曲，心爲切痛，長歎而已。"
                },
                {
                    "paragraph": "愁脩夜而宛轉兮，",
                    "zhushu": "而，一作之。"
                },
                {
                    "paragraph": "氣涫𩰾其若波。",
                    "zhushu": "言巳心憂宛轉而不能卧，愁夜之長，氣爲涫𩰾，若水之波也。其，一作而，波，一作湯。補曰：涫，沸也。釋文：音館。集韻：官、貫二音。𩰾與沸同。"
                },
                {
                    "paragraph": "握剞劂而不用兮，",
                    "zhushu": "剞劂，刻鏤刀也。補曰：剞，居綺切。劂，居衞切，又九月切。應劭曰：剞，曲刀。劂，曲鑿。說文云：剞𠜾，曲刀也。"
                },
                {
                    "paragraph": "操規榘而無所施。",
                    "zhushu": "言己懷德不用，若工握剞劂而無所刻鏤，持方圜而無所錯也。一云而無施。"
                },
                {
                    "paragraph": "騁騏𩦸於中庭兮，焉能極夫逺道？",
                    "zhushu": "言騏𩦸壹馳千里，乃騁之中庭促狹之處，不得展足以極逺道也。以言使賢者執洒掃之役，亦不得展志意也。"
                },
                {
                    "paragraph": "置猨狖于櫺檻兮，夫何以責其捷巧？",
                    "zhushu": "言猨狖當居髙木茂林，見其才力，而置之櫺檻之中，迫局之處，責其捷巧，非其理也。以言君子當在廟堂爲政，而弃之山林，責其智能，亦非其冝也。猨，一作蝯，狖，一作貌，捷，一作捷。補曰：櫺音零。階際欄。"
                },
                {
                    "paragraph": "駟跛鼈而上山兮，吾固知其不能陞。",
                    "zhushu": "言已念君信用衆愚，欲以致治，猶若駕跛鼈而欲上山，我固知其不能登也。補曰：跛，波可切。"
                },
                {
                    "paragraph": "釋管晏而任臧獲兮，",
                    "zhushu": "臧，爲人所賤繫也。獲，爲人所係得也。賤繫，一作殘擊。補曰：方言云：臧獲，奴婢賤稱也。罵奴曰臧，罵婢曰獲。男而𦕓婢曰臧，女而婦奴曰獲。亡奴謂之臧，亡婢謂之獲。"
                },
                {
                    "paragraph": "何權衡之能稱？",
                    "zhushu": "言君欲爲政，反置管仲、晏嬰，任用賤軍賤辱係獲之士，何能稱權衡，興至治乎？或曰：臧，守藏者也。獲，生禽者也。皆卑賤無知之人。"
                },
                {
                    "paragraph": "箟簬雜於黀蒸兮，機蓬矢以䠶革。",
                    "zhushu": "已解於七諫也。箟，竹也。一作菎蕗，黀，一作菆，一作叢，一作靡，䠶，一作射。"
                },
                {
                    "paragraph": "𧴥檐荷以文尺兮，欲伸要而不可得。",
                    "zhushu": "背曰𧴥，荷曰檐。言己居於衰亂之世，常低頭俛視，若以背肩𧴥檐，丈尺而歩，不敢伸要仰首，以逺罪過也。檐，一作擔。補曰：檐、擔，並都濫切，𧴥也。擔，又都甘切。釋名曰：任也，任力所勝也。要與腰同。"
                },
                {
                    "paragraph": "外迫脅於機臂兮，",
                    "zhushu": "迫脅，近附也。機臂，弩身也。於，一作以，臂，一作辟。補曰：莊子云：中於機辟。辟，毗亦切。䟽云：辟，法也。機關之𩔖。"
                },
                {
                    "paragraph": "上牽聮於矰隿。",
                    "zhushu": "言己居常怖懼，若附強弩機臂，畏其妄發，上恐牽聮於隿䠶，身被矰繳也。隿，一作弋。補曰：聮音連，矰音增。隿與弋同。"
                },
                {
                    "paragraph": "肩傾側而不容兮，",
                    "zhushu": "一云不得容。補曰：孟子云：脅肩謟𥬇。"
                },
                {
                    "paragraph": "固陿腹而不得息。",
                    "zhushu": "言己欲傾側肩背，容頭自入，又不見納，故陿腹小息，畏懼患禍也。陿，一作愜，腹，一作膓。補曰：陿音狹，隘也。"
                },
                {
                    "paragraph": "務光自投於深淵兮，",
                    "zhushu": "務光，古清白之士也。𥙷曰：務光，見莊子。"
                },
                {
                    "paragraph": "不獲世之塵垢。",
                    "zhushu": "言古有賢士務光，憎惡濁世，言不見從，自投深淵而死，不爲讒佞所塵汙，已慕其行也。垢，一作埃。𥙷曰：屈原傳：不獲世之滋垢。"
                },
                {
                    "paragraph": "孰魁摧之可乆兮，願退身而窮處。",
                    "zhushu": "言己爲䛕佞所𧮂，被過魁摧，不可乆止，願退我身，處於貧窮而已。"
                },
                {
                    "paragraph": "鑿山楹而爲室兮，",
                    "zhushu": "楹，柱。而，一作以。"
                },
                {
                    "paragraph": "下被衣於水渚。",
                    "zhushu": "渚，水涯也。言己雖窮，猶鑿山石以爲室柱，下洗浴水涯，被己衣裳，不失淸潔也。"
                },
                {
                    "paragraph": "霧露濛濛其晨降兮，",
                    "zhushu": "一作朦朦。"
                },
                {
                    "paragraph": "雲依斐而承宇。",
                    "zhushu": "言幽居山谷，霧露濛濛而晨來下，浮雲依斐，承我屋霤，盡夜闇𡨋也。斐，一作霏，一云雲衣斐斐而承宇。補曰：斐音非。"
                },
                {
                    "paragraph": "虹霓紛其朝霞兮，",
                    "zhushu": "霓，一作蜺。"
                },
                {
                    "paragraph": "夕滛滛而淋雨。",
                    "zhushu": "言天雲雜色，虹霓揚光，紛然炫燿，日未明旦，復有朝霞，則夕淋雨，愁且思也。補曰：詩云：朝隮干西，崇朝其雨。"
                },
                {
                    "paragraph": "怊茫茫而無歸兮，",
                    "zhushu": "茫，一作芒。"
                },
                {
                    "paragraph": "悵逺望此曠野。",
                    "zhushu": "言已幽居遇雨，愁思茫茫，無所依歸，但見曠野草木盛茂也。曠，一作廣。"
                },
                {
                    "paragraph": "下垂釣於谿谷兮，上要求於僊者。",
                    "zhushu": "言已幽居無事，下則垂釣餌於谿谷，上則要結僊人，從之受道也。求，一作結。補曰：要，平聲。"
                },
                {
                    "paragraph": "與赤松而結友兮，",
                    "zhushu": "一無而字。"
                },
                {
                    "paragraph": "比王僑而爲耦。",
                    "zhushu": "言己執守淸潔，遂與二子爲羣黨也。"
                },
                {
                    "paragraph": "使梟楊先導兮，",
                    "zhushu": "梟楊，山神名，即狒狒也。導，一作道。補曰：說文：周成王時，州靡國獻狒，人身反踵，自𥬇，𥬇則上脣掩其目，食人。爾雅：狒狒如人，被髮，迅走，食人。注云：梟羊也。山海經曰：其狀如人，面長脣黒，身有毛，反踵，見人則𥬇。狒，父費切。淮南云：山出嘄陽。注云：山精也。一說云：梟羊，大口，其初得人喜而𥬇，却唇上覆額，移時而後食之。張衡玄圖曰：梟羊喜獲，先𥬇後愁。謂人鑿其脣於額而得禽之也。"
                },
                {
                    "paragraph": "白虎爲之前後。浮雲霧而入𡨋兮，騎白鹿而容與。",
                    "zhushu": "言已與仙人俱出，則山神先道，乗雲霧，騎白鹿而游戲也。"
                },
                {
                    "paragraph": "䰟眐眐以寄獨兮，",
                    "zhushu": "眐眐。獨行皃也。補曰：眐音征，从目。眐眩。獨視也。愽雅云：聇聇，行也。其字从耳。"
                },
                {
                    "paragraph": "汨徂往而不歸。",
                    "zhushu": "言我䰟神聇眐獨行，寄居而處，汨然遂往而不還也。補曰：汨，于筆切。"
                },
                {
                    "paragraph": "處卓卓而日逺兮，",
                    "zhushu": "卓卓，髙皃，卓，一作逴，逺，一作髙。補曰：逴音卓。"
                },
                {
                    "paragraph": "志浩蕩而傷懷。",
                    "zhushu": "言已隨從仙人上游，所居卓卓，日以髙逺，中心浩蕩，罔然愁思，念楚國也。"
                },
                {
                    "paragraph": "鸞鳳翔於蒼雲兮，故矰繳而不能加。",
                    "zhushu": "一無而字。補曰：繳音酌。"
                },
                {
                    "paragraph": "蛟龍濳於旋淵兮，身不挂於罔羅。",
                    "zhushu": "言鸞鳳飛於千仞，蛟龍藏於旋淵，故矰繳不能逮，羅罔不能加也。以言賢者亦冝髙舉𨼆藏，法令不能拘也。旋，一作深，罔，一作網。補曰：淮南云：藏志乎九旋之淵。注云：九迴之淵，至深也。"
                },
                {
                    "paragraph": "知貪餌而近死兮，不如下游乎淸波。",
                    "zhushu": "淸波，淸潔之流，無人之處也。言蛟龍明於避害，知貪香餌必近於死，故下游於淸波無人之處也。以言賢者亦不冝貪禄位以危其身也。而，一作之。"
                },
                {
                    "paragraph": "寧幽隱以逺禍兮，孰侵辱之可爲？",
                    "zhushu": "言己亦寧隱身幽藏，以逺患禍，不能乆被侵辱，誠爲難也。"
                },
                {
                    "paragraph": "子胥死而成義兮，屈原沈於汨羅。雖體解其不變兮，",
                    "zhushu": "其，一作而。"
                },
                {
                    "paragraph": "豈忠信之可化？",
                    "zhushu": "補曰：化音花。"
                },
                {
                    "paragraph": "志怦怦而内直兮，",
                    "zhushu": "怦，一作恲，補曰：披耕切。"
                },
                {
                    "paragraph": "履繩墨而不頗。",
                    "zhushu": "皆已解於離騷、九辯、七諫。"
                },
                {
                    "paragraph": "執權衡而無私兮，稱輕重而不差。",
                    "zhushu": "差，過也。言已如得執持權衡，能無私阿，稱量賢愚，必不過差，各如其理也。補曰：差，七何切。"
                },
                {
                    "paragraph": "摡塵垢之枉攘兮，",
                    "zhushu": "枉攘，亂皃，槪，一作慨，一作狂攘，一作枉壤。摡，滌也。"
                },
                {
                    "paragraph": "除穢累而反眞。",
                    "zhushu": "言己又欲摡激濁亂之臣，使君除去穢累，而反於淸明之德。眞，一作悳。"
                },
                {
                    "paragraph": "形體白而質素兮，中晈潔而淑淸。",
                    "zhushu": "言已自念形體潔白，表裏如素，心中晈潔，内有善性，淸明之質也。"
                },
                {
                    "paragraph": "時猒飫而不用兮，且隱伏而逺身。",
                    "zhushu": "言時君不好忠直之士，猒倦其言而不肯用，故且隱伏山澤，斥逺己身也。補曰：飫，於據切。"
                },
                {
                    "paragraph": "聊竄端而匿迹兮，嗼寂黙而無聲。",
                    "zhushu": "言已竭忠而不見用，且逃頭匿足，竄伏自藏，執守寂寞，呑舌無聲也。嗼，一作漠，一作歎，一作嘆，一云歎寂漠。補曰：嗼音莫。說文：𠴫，嗼也。"
                },
                {
                    "paragraph": "獨便悁而煩毒兮，",
                    "zhushu": "便悁，一作悁悒。"
                },
                {
                    "paragraph": "焉發憤而抒情。",
                    "zhushu": "言已懹忠直之志，獨悁悒煩毒，無所發我憤懣。丗己忠心也。"
                },
                {
                    "paragraph": "時曖曖其將罷兮，",
                    "zhushu": "曖，一作薆。補曰：罷音皮。"
                },
                {
                    "paragraph": "遂悶歎而無名。",
                    "zhushu": "言已遭時不明，行善罷倦，心遂煩悶，傷無美名以流後世也。歎，一作漠，一作嗼。"
                },
                {
                    "paragraph": "伯夷死於首陽兮，",
                    "zhushu": "一作首山，一云首陽之山。"
                },
                {
                    "paragraph": "卒夭隱而不榮。",
                    "zhushu": "言伯夷餓於首陽，夭命而死，不饗其爵禄，得其榮寵也。天，一作殀。補曰：天，於表切。"
                },
                {
                    "paragraph": "太公不遇文王兮，身至死而不得逞。",
                    "zhushu": "言太公不遇文王，至死不得解於厮賤。一無得字。補曰：逞，丑京切，縱也。"
                },
                {
                    "paragraph": "懷瑶象而佩瓊兮，願陳列而無正。",
                    "zhushu": "言己懷玉象，履忠信，願陳列己志，無有明正之君聽而受之也。"
                },
                {
                    "paragraph": "生天𡒰之若過兮，忽爛漫而無成。",
                    "zhushu": "爛漫，猶消散也。言已生於天地之間，忽若風雨之過，晻然而消散，恨無成功也。爛，一作瀾。"
                },
                {
                    "paragraph": "邪氣襲余之形體兮，",
                    "zhushu": "一無體字。"
                },
                {
                    "paragraph": "疾憯恒而萌生。",
                    "zhushu": "襲，及也。言己常恐邪惡之氣及我形體，疾病𢡚痛橫發而生，身僵仆也。補曰：怛，多逹切。"
                },
                {
                    "paragraph": "願壹見陽春之白日兮，恐不終乎永年。",
                    "zhushu": "言已被疾憂懼，恐隨草木徂落，不能至陽春見白日，不終年命，遂委弃也。"
                }
            ]
        },
        {
            "name": "九懷章句第十五楚辭",
            "paragraphs": [
                {
                    "paragraph": "九懷章句第十五楚辭",
                    "zhushu": "",
                    "type": 1
                },
                {
                    "paragraph": "九懷者，諫議大夫王襃之所作也。",
                    "zhushu": "襃，字子淵，蜀人也，爲諫大夫。"
                },
                {
                    "paragraph": "懷者，思也。言屈原雖見放逐，",
                    "zhushu": "一作流放。"
                },
                {
                    "paragraph": "猶思念其君，憂國傾危而不能忘也。襃讀屈原之文，嘉其温雅，藻采敷衍，執握金玉，委之汚瀆。遭世溷濁，",
                    "zhushu": "溷，一作泥。"
                },
                {
                    "paragraph": "莫之能識，追而愍之，",
                    "zhushu": "一作諸。"
                },
                {
                    "paragraph": "故作九懷以禆其詞。",
                    "zhushu": "釋文作埤，作䛐。埤，頻弥切。"
                },
                {
                    "paragraph": "史官録第，遂列于篇。",
                    "zhushu": "一作編。",
                    "type": 2
                },
                {
                    "paragraph": "匡機",
                    "zhushu": "匡一作主",
                    "type": 2
                },
                {
                    "paragraph": "極運兮不中，",
                    "zhushu": "周轉求君，道不合也。"
                },
                {
                    "paragraph": "來將屈兮困窮。",
                    "zhushu": "還就農桑，修播植也。來，一作求，一作永。"
                },
                {
                    "paragraph": "余深𢚓兮慘怛，",
                    "zhushu": "我内憤傷，心切剥也。𢚓，一作愍，慘，一作憤。"
                },
                {
                    "paragraph": "願一列兮無從。",
                    "zhushu": "欲陳忠謀，道隔塞也。"
                },
                {
                    "paragraph": "乗日月兮上征，",
                    "zhushu": "想託神明，陞天庭也。"
                },
                {
                    "paragraph": "顧遊心兮鄗酆。",
                    "zhushu": "回眄周京，念先聖也。文王都酆，武王都鄗，二聖有德，明於用賢，故顧其都，冀遭逢也。顧，一作願。補曰：鄗，下老切。在長安西上林苑中。酆，在京兆杜陵西南。"
                },
                {
                    "paragraph": "彌覽兮九隅，",
                    "zhushu": "歷觀九州，求英俊也。"
                },
                {
                    "paragraph": "彷徨兮蘭宫。",
                    "zhushu": "遊戲道室，誦五經也。一作仿偟。"
                },
                {
                    "paragraph": "芷閭兮葯房，",
                    "zhushu": "居仁履義，守忠貞也。閭，一作室。"
                },
                {
                    "paragraph": "奮揺兮衆芳。",
                    "zhushu": "動作應禮，行馨香也。衆，一作種。"
                },
                {
                    "paragraph": "菌閣兮蕙樓，",
                    "zhushu": "節度彌髙，德成就也。"
                },
                {
                    "paragraph": "觀道兮從橫。",
                    "zhushu": "衆人瞻望，聞功名也。補曰：橫音黃，叶。"
                },
                {
                    "paragraph": "寶金兮委積，",
                    "zhushu": "志意堅固，䇿謀明也。"
                },
                {
                    "paragraph": "美玉兮盈堂。",
                    "zhushu": "懿譽光明，滿朝廷也。"
                },
                {
                    "paragraph": "桂水兮潺湲，",
                    "zhushu": "芳流衍溢，周四境也。"
                },
                {
                    "paragraph": "揚流兮洋洋。",
                    "zhushu": "潔白之化，動百姓也。"
                },
                {
                    "paragraph": "蓍蔡兮踊躍，",
                    "zhushu": "蓍龜喜樂，慕清髙也。蓍，筮也。蔡，大龜也。論語曰：臧文仲居蔡。補曰：淮南云：大蔡神龜。注云：大蔡，元龜所出地名，因名其龜爲大蔡。家語云：臧氏有守龜，其名曰蔡。文選云：摶耆龜。注云：耆，老也。龜之老者神。引耆蔡兮踊躍。據此，則蓍當作耆。然注以爲蓍龜之蓍，蓍雖神草，安能踊躍乎？"
                },
                {
                    "paragraph": "孔鶴兮回翔。",
                    "zhushu": "畏怖羅網，陞靑雲也。鶴，一作鵠。"
                },
                {
                    "paragraph": "撫檻兮逺望，",
                    "zhushu": "登樓伏楯，觀楚郢也。"
                },
                {
                    "paragraph": "念君兮不忘。",
                    "zhushu": "思慕懷王，結中情也。不，一作弗。"
                },
                {
                    "paragraph": "怫鬱兮莫陳，",
                    "zhushu": "忠言藴積，不列聽也。莫，一作弗，陳，一作敶。補曰：怫音佛。"
                },
                {
                    "paragraph": "永懷兮内傷。",
                    "zhushu": "長思切切，中心痛也。",
                    "type": 2
                },
                {
                    "paragraph": "通路",
                    "zhushu": "",
                    "type": 2
                },
                {
                    "paragraph": "天門兮𡒰戸，",
                    "zhushu": "金闈玉閨，君之舎也。𡒰，一作墬，一作地。"
                },
                {
                    "paragraph": "孰由兮賢者？",
                    "zhushu": "誰當渉履，英俊路也。"
                },
                {
                    "paragraph": "無正兮溷厠，",
                    "zhushu": "邪佞雜亂，來並居也。"
                },
                {
                    "paragraph": "懷德兮何覩？",
                    "zhushu": "忠信之士，不見用也。"
                },
                {
                    "paragraph": "假寐兮愍斯，",
                    "zhushu": "衣冠而寢，自憐傷也。不脫冠帶而卧曰假寐。詩云：假寐永歎。愍，一作𢚓。"
                },
                {
                    "paragraph": "誰可與兮寤語？",
                    "zhushu": "衆人愚闇，誰與謀也。一無與字。"
                },
                {
                    "paragraph": "痛鳳兮逺逝，",
                    "zhushu": "仁智之士，遁世去也。"
                },
                {
                    "paragraph": "畜鴳兮近處。",
                    "zhushu": "畜養佞䛕而親附也。鴳，釋文作鷃，補曰：鴳音晏，雇也。"
                },
                {
                    "paragraph": "鯨鱏兮幽濳，",
                    "zhushu": "大賢隱匿，竄林藪也。鱏，一作鱓。補曰：鯨音勍，海大魚也。鱏音尋。鱓音善，皮可爲鼓。"
                },
                {
                    "paragraph": "從蝦兮遊陼。",
                    "zhushu": "小人並進，在朝廷也。鯨鱏，大魚也。蝦，小魚也。陼，一作渚。補曰：蝦，釋文：音遐。說文云：蝦，蟇也。一曰，蝦虫與水母游。"
                },
                {
                    "paragraph": "乗虬兮登陽，",
                    "zhushu": "意欲駕龍而陞雲也。"
                },
                {
                    "paragraph": "載象兮上行。",
                    "zhushu": "遂騎神獸，用登天也。神象白身赤頭，有翼能飛也。補曰：行，胡岡切。叶。"
                },
                {
                    "paragraph": "朝發兮葱嶺，",
                    "zhushu": "旦發西極之髙山也。補曰：後漢書云：西至葱嶺。注云：葱嶺，山名。其山髙大，生葱故名。"
                },
                {
                    "paragraph": "夕至兮明光。",
                    "zhushu": "暮宿東極之月巒也。"
                },
                {
                    "paragraph": "北飲兮飛泉，",
                    "zhushu": "吮嗽天液之浮源也。補曰：張攝云：飛泉在崑崙西南。"
                },
                {
                    "paragraph": "南采兮芝英。",
                    "zhushu": "咀嚼靈草，以延年也。"
                },
                {
                    "paragraph": "宣遊兮列宿，",
                    "zhushu": "徧歷六合，視衆星也。補曰：文選云：將北度而宣游。宣，徧也。"
                },
                {
                    "paragraph": "順極兮彷徉。",
                    "zhushu": "周繞北辰，觀天庭也。"
                },
                {
                    "paragraph": "紅采兮騂衣，",
                    "zhushu": "婆娑五采，芬華英也。古本：虹采兮霓衣。補曰：騂，思營切，赤色。"
                },
                {
                    "paragraph": "翠縹兮爲裳。",
                    "zhushu": "衣色瓌瑋，耀青葱也。𥙷曰：縹。疋沼切。帛靑白色。"
                },
                {
                    "paragraph": "舒佩兮綝纚，",
                    "zhushu": "緩帶徐歩，五玉嗚也。一本舒下有余字，補曰：綝，林、森二音。纚，力知、所冝二切。衣裳毛羽垂皃。"
                },
                {
                    "paragraph": "竦余劒兮干將。",
                    "zhushu": "握我寶劒，立延頸也。補曰：張揖云：干將，韓王劒師也。愽物志：干將陽龜文。莫耶隂漫理。此二劒吳王使干將作之。莫耶，干將妻也，夫婦善作劒。"
                },
                {
                    "paragraph": "騰蛇兮後從，",
                    "zhushu": "神虺侍從，慕仁賢也。騰，一作滕，一云從後。補曰：荀子云：螣蛇無足而飛。文子曰：驣蛇無足而騰。郭璞云：螣，龍𩔖，能興雲霧而游其中。"
                },
                {
                    "paragraph": "飛駏兮歩旁。",
                    "zhushu": "駏驉，奮飛，承轂輪也。補曰：駏音巨。淮南云：北方有獸，其名曰蹷，常爲蛩蛩駏驉取甘草。蹷有患，蛩蛩駏驉必𧴥而走。郭璞曰：卭卭似馬而靑。穆天子傳：卭卭距虚，日走五百里。"
                },
                {
                    "paragraph": "微觀兮玄圃，",
                    "zhushu": "上睨帝圃，見天園也。"
                },
                {
                    "paragraph": "覽察兮瑶光。",
                    "zhushu": "觀視斗柄與玉衡也。瑶，一作揺。補曰：淮南云：瑶光者，資糧萬物者也。注云：瑶光，北斗杓第七星也。居中而運，歷指十二辰，擿起隂陽，以殺生萬物者也。"
                },
                {
                    "paragraph": "啓匱兮探筴，",
                    "zhushu": "發匣引籌，考禄相也。筴，釋文作笧。"
                },
                {
                    "paragraph": "悲命兮相當。",
                    "zhushu": "不獲冨貴，值流放也。相，一作所。"
                },
                {
                    "paragraph": "紉蕙兮永詞，",
                    "zhushu": "結草爲誓，長訣行也。補曰：紉，女巾切。"
                },
                {
                    "paragraph": "將離兮所思。",
                    "zhushu": "背去九族，逺懷王也。"
                },
                {
                    "paragraph": "浮雲兮容與，",
                    "zhushu": "天氣滃溶，乍東西也。"
                },
                {
                    "paragraph": "道余兮何之？",
                    "zhushu": "來迎導我，難隨從也。"
                },
                {
                    "paragraph": "逺望兮仟眠，",
                    "zhushu": "遥視楚國，闍未明也。一作芊瞑，一作晦昏。補曰：集韻云：䀒瞑，遥視。"
                },
                {
                    "paragraph": "聞雷兮闐闐。",
                    "zhushu": "君奷妄怒，威武盛也。補曰：闐音田。"
                },
                {
                    "paragraph": "隂憂兮感余，",
                    "zhushu": "内愁鬱伊，害我性也。憂，一作愁。"
                },
                {
                    "paragraph": "惆悵兮自怜。",
                    "zhushu": "悵然失志，嗟厥命也。",
                    "type": 2
                },
                {
                    "paragraph": "危俊",
                    "zhushu": "危一作苞",
                    "type": 2
                },
                {
                    "paragraph": "林不容兮鳴蜩，",
                    "zhushu": "國不養民，賢冝退也。"
                },
                {
                    "paragraph": "余何留兮中州？",
                    "zhushu": "我去諸夏，將逺逝也。"
                },
                {
                    "paragraph": "陶嘉月兮緫駕，",
                    "zhushu": "嘉及吉時，驅乗駟也。緫，一作揔，一作驅。"
                },
                {
                    "paragraph": "搴玉英兮自脩。",
                    "zhushu": "采取瓊華，自脩飾也。脩，一作修。"
                },
                {
                    "paragraph": "結榮茝兮逶逝，",
                    "zhushu": "束草陳信，遂奔邁也。逶，一作逺。"
                },
                {
                    "paragraph": "將去烝兮逺遊。",
                    "zhushu": "違離於君，之四裔也。爾雅曰：林、烝，君也。或曰：烝，進也。言去日進而逺也。"
                },
                {
                    "paragraph": "徑岱土兮魏闕，",
                    "zhushu": "行出北荒，山髙桀也。闕，一作國。補曰：岱，㤗山也。注云比荒，疑岱本代字。春秋傳曰：魏，大名也。一曰：象魏。闕名。許愼云：巍巍髙大，故曰魏闕。"
                },
                {
                    "paragraph": "歷九曲兮牽牛。",
                    "zhushu": "過觀列宿，九天際也。補曰：爾雅：河鼓謂之牽牛。"
                },
                {
                    "paragraph": "聊假日兮相佯，",
                    "zhushu": "且徐遊戲，𩓣年歳也。𩓣，一作消，相，一作ㅤ，釋文作ㅤ，音祥。"
                },
                {
                    "paragraph": "遺光燿兮周流。",
                    "zhushu": "敷揚榮華，垂顯烈也。"
                },
                {
                    "paragraph": "望太一兮淹息，",
                    "zhushu": "觀天貴將，止沈滯也。"
                },
                {
                    "paragraph": "紆余轡兮自休。",
                    "zhushu": "綏我馬勒，留寢寐也。"
                },
                {
                    "paragraph": "晞白日兮皎皎，",
                    "zhushu": "天精光明，而照察也。晞，一作睎，皎，一作晈。補曰：晞，明之始升也。睎，望也。"
                },
                {
                    "paragraph": "彌逺路兮悠悠。",
                    "zhushu": "周望八極，究地外也。"
                },
                {
                    "paragraph": "顧列孛兮縹縹，",
                    "zhushu": "邪視彗星，光瞥瞥也。補曰：孛，薄没切。縹，匹妙切。"
                },
                {
                    "paragraph": "觀幽雲兮陳浮。",
                    "zhushu": "山氣滃鬱而羅列也。陳，一作敶。"
                },
                {
                    "paragraph": "鉅寶遷兮砏磤，",
                    "zhushu": "太歳轉移，聲𥕤磑也。補曰：砏，普貧、披班二切。磤音殷。又於謹切。石聲。"
                },
                {
                    "paragraph": "雉咸雊兮相求。",
                    "zhushu": "飛鳥驚鳴，雌雄合也。𥙷曰：雊音遘。前漢郊祀志云：秦文公獲若石云，于陳倉北阪城祠之。其神或歳不至，或歳數。來也常以夜，光輝若流星，從東方來，集于祠城，若雄雉，其聲殷殷云，野雞夜鳴。以一牢祠之，名曰陳寶。又曰：漢興，世世常來，光色赤黃，長四五丈，直祠而息，音聲砰隱，野雞皆雊。此陽氣舊祠也。注云：陳寶若來而有聲，則野雞皆鳴以應之。又楊雄校獵賦云：追天寶，出一方，應駍聲，擊流光。壄盡山窮，囊括其雌雄。注云：天寶，陳寶也。陳寶神來下時，駍然有聲，又有光精也。下時窮極山川天地之間，然後得其雌雄。雄在陳倉，雌在南陽，故云野盡山窮也。"
                },
                {
                    "paragraph": "泱莽莽兮究志，",
                    "zhushu": "周望率土，逺廣大也。補曰：泱，於朗切。"
                },
                {
                    "paragraph": "懼吾心兮懤懤。",
                    "zhushu": "惟我憂思，意愁毒也。𥙷曰：懤，憂也，音儔。"
                },
                {
                    "paragraph": "歩余馬兮飛柱，",
                    "zhushu": "徘徊神山，且休息也。"
                },
                {
                    "paragraph": "覽可與兮匹儔。",
                    "zhushu": "歷觀羣英，求妃合也。二人爲匹，四人爲儔。儔，一作疇，一云一人爲匹。"
                },
                {
                    "paragraph": "卒莫有兮纎介，",
                    "zhushu": "衆皆邪佞，無忠直也。"
                },
                {
                    "paragraph": "永余思兮怞怞。",
                    "zhushu": "愁心長慮，憂無極，補曰：怞，憂㒵，音由。",
                    "type": 2
                },
                {
                    "paragraph": "昭世",
                    "zhushu": "",
                    "type": 2
                },
                {
                    "paragraph": "世溷兮𡨋昏，",
                    "zhushu": "時君闇蔽，臣貪佞也。一云世溷濁兮。"
                },
                {
                    "paragraph": "違君兮歸眞。",
                    "zhushu": "將去懷王，就仁賢也。一云臣違君兮。"
                },
                {
                    "paragraph": "乗龍兮偃蹇，",
                    "zhushu": "驂駕神獸，拏紛紜也。"
                },
                {
                    "paragraph": "髙回翔兮上臻。",
                    "zhushu": "行戲遨遊，遂至天也。回，一作迴。"
                },
                {
                    "paragraph": "襲英衣兮緹䌌，",
                    "zhushu": "重我絳袍，采色鮮也。襲，一作龍。補曰：緹音提。䌌音習。集韻：緹，赤色。䌌，緶衣也，七入切，又音妾。"
                },
                {
                    "paragraph": "披華裳兮芳芬。",
                    "zhushu": "徐曵文衣，動馨香也。詩曰：婆娑其下。"
                },
                {
                    "paragraph": "登羊角兮扶輿，",
                    "zhushu": "陞彼髙山，徐顧睨也。輿，一作與。𥙷曰：莊子：摶扶揺羊角而上者九萬里。䟽云：旋風曲戾，猶如羊角。音義云：風曲上行曰羊角。相如賦云：扶輿猗靡。史記注云：郭璞曰：淮南所謂曽折摩地，扶輿猗委也。按今淮南子云：曽撓摩地，扶於猗那。"
                },
                {
                    "paragraph": "浮雲漠𠔃自娛。",
                    "zhushu": "乗雲歌吟而遊戲也。或曰浮雲漢。漢，天河也。"
                },
                {
                    "paragraph": "握神精兮雍容，",
                    "zhushu": "握持神明，動容儀也。一云握精明，一云接精神，一云按神明，一云按精明。雍，一作廱。"
                },
                {
                    "paragraph": "與神人兮相胥。",
                    "zhushu": "留待松、喬，與伴儷也。"
                },
                {
                    "paragraph": "流星墜兮成雨，",
                    "zhushu": "隂精並降，如墮雨也。𥙷曰：春秋：夜中星隕如雨。公羊曰：如雨者，狀似雨。"
                },
                {
                    "paragraph": "進瞵盼兮上丘墟。",
                    "zhushu": "天旦欲明，至山溪也。進，一作集，古本無上字，補曰：瞵，力辰切。視皃。盼，普莧切。"
                },
                {
                    "paragraph": "覽舊邦兮滃鬱，",
                    "zhushu": "下見楚國之亂危也。覽，一作臨。補曰：滃，鄔孔切，雲氣起也。"
                },
                {
                    "paragraph": "余安能兮乆居！",
                    "zhushu": "將背舊郷，之九夷也。"
                },
                {
                    "paragraph": "志懷逝兮心懰慄，",
                    "zhushu": "心中欲去，内傷悲也。一無懰字，補曰：懰音留。懰慄，憂皃。"
                },
                {
                    "paragraph": "紆余轡兮躊躇。",
                    "zhushu": "緩我馬勒，而低佪也。一云情躊躇。"
                },
                {
                    "paragraph": "聞素女兮微歌，",
                    "zhushu": "神仙謳吟，聲依違也。"
                },
                {
                    "paragraph": "聽王后兮吹竽。",
                    "zhushu": "伏妃作樂，百虫至也。"
                },
                {
                    "paragraph": "魂悽愴兮感哀，",
                    "zhushu": "精神惆悵，而思歸也。"
                },
                {
                    "paragraph": "膓回回兮盤紆。",
                    "zhushu": "意中毒悶，心紆屈也。回，一作迴。"
                },
                {
                    "paragraph": "撫余佩兮𦆯紛，",
                    "zhushu": "持我玉帶，相糾結也。"
                },
                {
                    "paragraph": "髙太息兮自憐。",
                    "zhushu": "長歎傷已。逺放弃也。"
                },
                {
                    "paragraph": "使祝融兮先行，",
                    "zhushu": "俾南方神，開軌轍也。"
                },
                {
                    "paragraph": "令昭明兮開門。",
                    "zhushu": "炎神前驅，關梁發也。"
                },
                {
                    "paragraph": "馳六蛟兮上征，",
                    "zhushu": "乗龍直驅，陞閶闔也。"
                },
                {
                    "paragraph": "竦余駕兮入𡨋。",
                    "zhushu": "遂馳我車，上寥廓也。"
                },
                {
                    "paragraph": "歷九州兮索合，",
                    "zhushu": "周遍天下，求𩀱匹也。索，一作寡。"
                },
                {
                    "paragraph": "誰可與兮終生？",
                    "zhushu": "莫足與友，爲親宻也。"
                },
                {
                    "paragraph": "忽反顧兮西囿，",
                    "zhushu": "見彼隴蜀，道阻阨也。"
                },
                {
                    "paragraph": "覩軫丘兮﨑傾。",
                    "zhushu": "山陵嶔岑，難渉歷也。軫丘，一作丘陵。補曰：軫丘，猶九章言軫石也。﨑音欹。"
                },
                {
                    "paragraph": "橫垂涕兮泫流，",
                    "zhushu": "悲思念國，泣𩀱下也。補曰：泫，胡犬切。涕流皃。"
                },
                {
                    "paragraph": "悲余后兮失靈。",
                    "zhushu": "哀惜我后，違天法也。",
                    "type": 2
                },
                {
                    "paragraph": "尊嘉",
                    "zhushu": "",
                    "type": 2
                },
                {
                    "paragraph": "季春兮陽陽，",
                    "zhushu": "三月温和，氣淸明也。"
                },
                {
                    "paragraph": "列草兮成行。",
                    "zhushu": "百卉垂條，吐榮華也。"
                },
                {
                    "paragraph": "余悲兮蘭生，",
                    "zhushu": "哀彼香草，獨隕零也。生，一作萃，一作悴。"
                },
                {
                    "paragraph": "委積兮從橫。",
                    "zhushu": "枝條摧折，傷根莖也。"
                },
                {
                    "paragraph": "江離兮遺捐，",
                    "zhushu": "忠正之士，弃山林也。"
                },
                {
                    "paragraph": "辛夷兮擠臧。",
                    "zhushu": "仁智之士，抑沈没也。臧，一作將。補曰：擠，子雞切，排也。臧音藏，匿也。"
                },
                {
                    "paragraph": "伊思兮徃古，",
                    "zhushu": "惟念前世諸賢俊也。"
                },
                {
                    "paragraph": "亦多兮遭殃。",
                    "zhushu": "仁義遇罰，禍及身也。遭，一作逢。"
                },
                {
                    "paragraph": "伍胥兮浮江，",
                    "zhushu": "吳王弃之於江濵也。"
                },
                {
                    "paragraph": "屈子兮沈湘。",
                    "zhushu": "懷沙𧴥石，赴汨淵也。"
                },
                {
                    "paragraph": "運余兮念兹，",
                    "zhushu": "轉思念此，志煩𡨚也。"
                },
                {
                    "paragraph": "心内兮懷傷。",
                    "zhushu": "膓中惻痛，摧肝肺也。"
                },
                {
                    "paragraph": "望淮兮沛沛，",
                    "zhushu": "臨水恐慄，畏禍患也。一云淵沛沛。補曰：沛，普貝切。"
                },
                {
                    "paragraph": "濵流兮則逝。",
                    "zhushu": "意欲隨水而隱遁也。"
                },
                {
                    "paragraph": "榜舫兮下流，",
                    "zhushu": "乗舟順水，遊海濵也。榜舫，一作榜艕，一作榜舡，一作摘艕，一作擿舫。補曰：榜音謗，進舩也。舫音方，併舩也。艕，補孟切，舩也。東坡夲作榜舫。釋文：榜作摘。摘，取也。"
                },
                {
                    "paragraph": "東注兮礚礚。",
                    "zhushu": "濤波踊躍，多險難也。礚，一作𥕤，釋文作磕，補曰：並苦蓋切，石聲。"
                },
                {
                    "paragraph": "蛟龍兮導引，",
                    "zhushu": "虬螭水禽，馳在前也。又作文蛇在前也。一云蛟龍沃兮。"
                },
                {
                    "paragraph": "文魚兮上瀬。",
                    "zhushu": "巨鱗扶已，渡涌湍也。文，一作大。"
                },
                {
                    "paragraph": "抽蒲兮陳坐，",
                    "zhushu": "拔草爲席，處薄單也。"
                },
                {
                    "paragraph": "援芙蕖兮爲蓋。",
                    "zhushu": "引取荷華，以覆身也。一云援英兮爲盖，一云抜英。"
                },
                {
                    "paragraph": "水躍兮余旌，",
                    "zhushu": "風波動我，揺旗旛也。旌，一作旍。"
                },
                {
                    "paragraph": "繼以兮微蔡。",
                    "zhushu": "續以草芥，入巳舩也。以，一作㠯。補曰：蔡，艸也。"
                },
                {
                    "paragraph": "雲旗兮電騖，",
                    "zhushu": "遂乗風電，驅橫奔也。"
                },
                {
                    "paragraph": "儵忽兮容裔。",
                    "zhushu": "往來亟疾，若鬼神也。補曰：儵音叔。"
                },
                {
                    "paragraph": "河伯兮開門，",
                    "zhushu": "水君竢望。開府寺也。"
                },
                {
                    "paragraph": "迎余兮歡欣。",
                    "zhushu": "喜𥬇迎己，愛我善也。"
                },
                {
                    "paragraph": "顧念兮舊都，",
                    "zhushu": "還視楚國，思郢城也。"
                },
                {
                    "paragraph": "懷恨兮艱難。",
                    "zhushu": "抱念恚恨，常欲還也。"
                },
                {
                    "paragraph": "𥨸哀兮浮萍，",
                    "zhushu": "自比如蘋，生水瀕也。萍，一作蓱。"
                },
                {
                    "paragraph": "汎滛兮無根。",
                    "zhushu": "隨水浮游，乍東西也。一作沉滛，一作汎揺。補曰：滛，當作淫，舊音羊贍切，巴東有淫預石，通作灩。又相如賦云：汎淫泛濫。汎音馮，浮也。一讀作泛灩，一讀作馮淫，皆通。汎，一作沉，淫，一作揺，皆非是。",
                    "type": 2
                },
                {
                    "paragraph": "蓄英",
                    "zhushu": "",
                    "type": 2
                },
                {
                    "paragraph": "秋風兮蕭蕭，",
                    "zhushu": "隂氣用事，天政急也。"
                },
                {
                    "paragraph": "舒芳兮振條。",
                    "zhushu": "動揺百草，使芳熟也。"
                },
                {
                    "paragraph": "微霜兮眇眇，",
                    "zhushu": "霜疑微薄，寒深酷也。"
                },
                {
                    "paragraph": "病殀兮鳴蜩。",
                    "zhushu": "飛蟬卷曲而寂黙也。"
                },
                {
                    "paragraph": "𤣥鳥兮辭歸，",
                    "zhushu": "燕將入海，化爲蛤也。"
                },
                {
                    "paragraph": "飛翔兮靈丘。",
                    "zhushu": "悲鳴神山，奮羽翼也。"
                },
                {
                    "paragraph": "望谿兮滃鬱，",
                    "zhushu": "川谷吐氣，雲闇昧也。"
                },
                {
                    "paragraph": "熊羆兮呴噑。",
                    "zhushu": "猛獸應秋，將害賊也。呴，一作呴。補曰：呴音吼，一音雊，一音烏角切。嘷，胡刀切。"
                },
                {
                    "paragraph": "唐虞兮不存，",
                    "zhushu": "堯、舜已過，難追逐也。"
                },
                {
                    "paragraph": "何故兮乆留？",
                    "zhushu": "冝更求君，之他國也。"
                },
                {
                    "paragraph": "臨淵兮汪洋，",
                    "zhushu": "瞻望大川，廣無極也。補曰：汪洋、晃、養二音。"
                },
                {
                    "paragraph": "顧林兮忽荒。",
                    "zhushu": "回視喬木，與山薄也。補曰：荒，火晃切。"
                },
                {
                    "paragraph": "修余兮袿衣，",
                    "zhushu": "整我袗裳，自結束也。修，一作脩。補曰：桂音圭。廣雅：袿，長襦也。釋名：婦人上服曰袿。其下垂者上廣下狹，如刀圭。"
                },
                {
                    "paragraph": "騎霓兮南上。",
                    "zhushu": "託乗赤霄，登張翼也。補曰：上，一音常。"
                },
                {
                    "paragraph": "椉雲兮回回，",
                    "zhushu": "載氣溶溶，意中惡也。椉，一作乗。"
                },
                {
                    "paragraph": "亹亹兮自強。",
                    "zhushu": "稍稍陞進，遂自力也。強，一作彊。"
                },
                {
                    "paragraph": "將息兮蘭皐，",
                    "zhushu": "且欲中休，止方澤也。"
                },
                {
                    "paragraph": "失志兮悠悠。",
                    "zhushu": "從髙視下，目眩惑也。悠悠，一作調調。"
                },
                {
                    "paragraph": "蒶藴兮黴黧，",
                    "zhushu": "愁思蓄積，面垢黒也。蒶，一作紛。補曰：蒶音墳。藴，於雲切。蒶藴，藴積也。黴音眉。物中乆雨靑黒。一曰敗也。黧，憐題切。黒黃。"
                },
                {
                    "paragraph": "思君兮無聊。",
                    "zhushu": "想念懷王，忘寢食也。補曰：聊音留。"
                },
                {
                    "paragraph": "身去兮意存，",
                    "zhushu": "體逺情近，在胷臆也。存，一作在。"
                },
                {
                    "paragraph": "愴恨兮懷愁。",
                    "zhushu": "心中憂恨，内悽惻也。",
                    "type": 2
                },
                {
                    "paragraph": "思忠",
                    "zhushu": "思一作申一作由一云遊思",
                    "type": 2
                },
                {
                    "paragraph": "登九靈兮遊神，",
                    "zhushu": "想登九天，放精神也。神，一作精。"
                },
                {
                    "paragraph": "靜女歌兮微晨。",
                    "zhushu": "神女夜吟，聲激清也。"
                },
                {
                    "paragraph": "悲皇丘兮積葛，",
                    "zhushu": "皇，美。釋文丘作丠。"
                },
                {
                    "paragraph": "衆體錯兮交紛。",
                    "zhushu": "言巳見美大之丘，葛草縁之而生，交錯茂盛，人不異而采取，則不成絺綌也。以言楚國士民衆多，君不異而舉用，則不知其有德也。"
                },
                {
                    "paragraph": "貞枝抑兮枯槁，",
                    "zhushu": "貞，正。"
                },
                {
                    "paragraph": "枉車登兮慶雲。",
                    "zhushu": "慶雲，喻尊顯也。言葛有正直之枝，抑弃枯槁而不見采。枉壌惡者，滿車陞進，反見珍重，御尊顯也。以言貞正之人，弃於山野，佞曲之臣，陞於顯朝。枉，一作桂，登，一作升。補曰：漢天文志：若煙非煙，若雲非雲，郁郁紛紛，蕭索輪囷，是謂慶雲。"
                },
                {
                    "paragraph": "感余志兮慘慄，",
                    "zhushu": "動踊我心，如析割也。慘，一作憀，補曰：憀，力周、力彫二切。"
                },
                {
                    "paragraph": "心愴愴兮自憐。",
                    "zhushu": "意中切傷，憂悲楚也。一云心悲兮。"
                },
                {
                    "paragraph": "駕玄螭兮北征，",
                    "zhushu": "將乗山神而奔走也。"
                },
                {
                    "paragraph": "曏吾路兮葱嶺。",
                    "zhushu": "欲踰髙山，度阻險也。路，一作道，葱，一作𦴜，補曰：曏，屬也，音向。"
                },
                {
                    "paragraph": "連五宿兮建旄，",
                    "zhushu": "係續列星，爲旗旐也。補曰：宿音秀。"
                },
                {
                    "paragraph": "揚氛氣兮爲旌。",
                    "zhushu": "舉布霾霧，作旗表也。氛，一作雰，旌，一作旍。"
                },
                {
                    "paragraph": "歷廣漠兮馳騖，",
                    "zhushu": "徑過長沙，馳駟馬也。"
                },
                {
                    "paragraph": "覽中國兮𡨋𡨋。",
                    "zhushu": "顧視諸夏，尚昧晦也。"
                },
                {
                    "paragraph": "玄武歩兮水母，",
                    "zhushu": "天龜水神，侍送余也。天，一作大。"
                },
                {
                    "paragraph": "與吾期兮南榮。",
                    "zhushu": "與巳爲誓。㑹炎野也。南方冬温，草木常茂，故曰南榮。"
                },
                {
                    "paragraph": "登華蓋兮乗陽，",
                    "zhushu": "上攀北斗，躡房星也。乗，一作椉。補曰：大象賦云：華蓋於是乎臨映。注云：華蓋七星，其柢九星，合十六星，如蓋狀，在紫微宮中，臨勾陳上，以䕃帝坐。"
                },
                {
                    "paragraph": "聊逍遥兮播光。",
                    "zhushu": "且徐遊戲，布文采也。"
                },
                {
                    "paragraph": "抽庫婁兮酌醴，",
                    "zhushu": "引持二星以斟酒也。補曰：大象賦注云：庫樓十星，五柱十五星，衡四星，合二十九星，在角南。晉天文志云：庫樓十星，六大星爲庫，南四星爲樓。按庫樓形似酌酒之器，故云。王逸誤以天庫及二十八宿之婁以爲庫婁耳。"
                },
                {
                    "paragraph": "援瓟𤓰兮接糧。",
                    "zhushu": "㗖食神果，志猒飽也。瓟，一作匏，糧，一作粮。補曰：大象賦云：瓟𤓰薦果於震閨。注云：五星在離珠北，天子之果園。占大光潤則歳豐，不爾則𤓰果之實不登。洛神賦云：歎匏𤓰之無匹。注引史記曰：四星在危南，瓟𤓰。天官星占曰：匏𤓰一名天雞，在河鼓東。"
                },
                {
                    "paragraph": "畢休息兮逺逝，",
                    "zhushu": "周徧留上而復去也。"
                },
                {
                    "paragraph": "發玉軔兮西行。",
                    "zhushu": "引支車木，遂驅馳也。補曰：行，胡岡切。"
                },
                {
                    "paragraph": "惟時俗兮疾正，弗可乆兮此方。",
                    "zhushu": "世憎忠信，愛謟䛕也。此，一作比。"
                },
                {
                    "paragraph": "寤辟摽兮永思，",
                    "zhushu": "心常長愁，拊心踊也。辟，拊心皃也。辟，一作擗。補曰：詩云：寤辟有摽。注云：辟，拊心也。摽，婢小切，擊也。張景陽七命云：㷀嫠爲之擗摽。擗，避辟切。摽，避櫂切，驚心也。"
                },
                {
                    "paragraph": "心怫鬰兮内傷。",
                    "zhushu": "憂思積結，肝腑爛也。補曰：怫音佛。",
                    "type": 2
                },
                {
                    "paragraph": "陶壅",
                    "zhushu": "壅一作廱音同",
                    "type": 2
                },
                {
                    "paragraph": "覽杳杳兮世惟，",
                    "zhushu": "觀楚泥濁，俗愚蔽也。惟，一作維，補曰：惟，謀也。"
                },
                {
                    "paragraph": "余惆悵兮何歸？",
                    "zhushu": "罔然失志，無依附也。"
                },
                {
                    "paragraph": "傷時俗兮溷亂，",
                    "zhushu": "哀愍當世，衆貪暴也。"
                },
                {
                    "paragraph": "將奮翼兮髙飛。",
                    "zhushu": "振翅翶翔，絶塵埃也。"
                },
                {
                    "paragraph": "駕八龍兮連蜷，",
                    "zhushu": "乗虬翶翔，見容貌也。蜷，一作踡，補曰：並音權。"
                },
                {
                    "paragraph": "建虹旌兮威夷。",
                    "zhushu": "樹螮蝀旗，紛光耀也。旌，一作旍。"
                },
                {
                    "paragraph": "觀中宇兮浩浩，",
                    "zhushu": "大哉天下，難徧照也。"
                },
                {
                    "paragraph": "紛翼翼兮上躋。",
                    "zhushu": "盛氣振迅，陞天衢也。"
                },
                {
                    "paragraph": "浮溺水兮舒光，",
                    "zhushu": "遂渡沈流，揚精華也。溺與弱同。"
                },
                {
                    "paragraph": "淹低佪兮京沶。",
                    "zhushu": "且留水側，息河洲也。水中可居爲洲。小洲爲渚，小渚爲沶。京沶，即髙洲也。一作彽徊。低，一作徘。京，一作洲。一注云：小渚爲洔，小洔曰沶。補曰：京，人所爲絕髙丘也。一曰大也。沶，直尸切。洔與沚同。"
                },
                {
                    "paragraph": "屯余車兮索友，",
                    "zhushu": "住我之駕，求松、喬也。補曰：索，所革切。"
                },
                {
                    "paragraph": "覩皇公兮問師。",
                    "zhushu": "遂見天帝，諮祕要也。覩，一作睹。"
                },
                {
                    "paragraph": "道莫貴兮歸眞，",
                    "zhushu": "執守無爲，修朴素也。貴，一作遺。"
                },
                {
                    "paragraph": "羨余術兮可夷。",
                    "zhushu": "念已道藝，可恱樂也。詩云：旣見君子，我心則夷。夷，喜也。"
                },
                {
                    "paragraph": "吾乃逝兮南娭，",
                    "zhushu": "往之太陽，遊九野也。逝，一作逰。補曰：娭音熈。大人賦云：吾欲往乎南娭。"
                },
                {
                    "paragraph": "道幽路兮九疑。",
                    "zhushu": "渉歷深山，過舜墓也。疑，一作嶷。"
                },
                {
                    "paragraph": "越炎火兮萬里，",
                    "zhushu": "積熱彌天，不可處也。處，一作度。"
                },
                {
                    "paragraph": "過萬首兮㠜㠜。",
                    "zhushu": "見海中山數萬頭也。海中山石，㠜㠜嶽嶽，萬首交跱也。萬首，一作千首，㠜㠜，一作旌旌。一注云：萬首，海中山名。補曰：㠜音擬，又魚力切。"
                },
                {
                    "paragraph": "濟江海兮蟬蛻，",
                    "zhushu": "遂渡大水，解形體也。補曰：淮南云：蟬飲而不食，三十日而蛻。"
                },
                {
                    "paragraph": "絶北梁兮永辭。",
                    "zhushu": "超過海津，長訣去也。辭，一作詞。補曰：江淹别賦用此語。"
                },
                {
                    "paragraph": "浮雲鬱兮晝昏，",
                    "zhushu": "楚國潰亂，氣未除也。"
                },
                {
                    "paragraph": "霾土忽兮塺塺。",
                    "zhushu": "風俗塵濁，不可居也。塺，一作梅。補曰：霾音埋。塺音梅，塵也。"
                },
                {
                    "paragraph": "息陽城兮廣夏，",
                    "zhushu": "遂止炎野大屋廬也。"
                },
                {
                    "paragraph": "衰色罔兮中怠。",
                    "zhushu": "志欲懈倦，身罷勞也。色，一作氣。補曰：怠有胎音。"
                },
                {
                    "paragraph": "意曉陽兮燎寤，",
                    "zhushu": "心中燎明，内自覺也。燎，一作半，釋文作憭，補曰：憭音了。"
                },
                {
                    "paragraph": "乃自𧦽兮在兹。",
                    "zhushu": "徐自省視，至此處也。𧦽，一作眎。在，一作存。自𧦽。一作息軫，恐非。補曰：𧦽，視也，當作診。"
                },
                {
                    "paragraph": "思堯舜兮襲興，",
                    "zhushu": "喜慕二聖，相繼代也。"
                },
                {
                    "paragraph": "幸咎繇兮獲謀。",
                    "zhushu": "兾遇虞舜，與議道也。"
                },
                {
                    "paragraph": "悲九州兮靡君，",
                    "zhushu": "傷今天下無聖主也。"
                },
                {
                    "paragraph": "撫軾歎兮作詩。",
                    "zhushu": "伏車浩歎，作風雅也。",
                    "type": 2
                },
                {
                    "paragraph": "株昭",
                    "zhushu": "昭一作明一作招一云珠昭一云林招。一本篇目在亂曰之後。",
                    "type": 2
                },
                {
                    "paragraph": "悲哉于嗟兮，",
                    "zhushu": "愁思憤懣，長歎息也。"
                },
                {
                    "paragraph": "心内切磋。",
                    "zhushu": "意中激感，膓痛惻也。"
                },
                {
                    "paragraph": "欵冬而生兮，",
                    "zhushu": "物郎盛隂，不滋育也。補曰：欵，叩也。"
                },
                {
                    "paragraph": "凋彼葉柯。",
                    "zhushu": "傷害根莖，枝卷曲也。"
                },
                {
                    "paragraph": "瓦礫進寶兮，",
                    "zhushu": "佞僞愚戇，侍帷幄也。"
                },
                {
                    "paragraph": "捐弃隨和。",
                    "zhushu": "貞良君子，弃山澤也。補曰：隋侯之珠，和氏之璧。"
                },
                {
                    "paragraph": "鈆刀厲御兮，",
                    "zhushu": "頑嚚之徒，任政職也。"
                },
                {
                    "paragraph": "頓弃太阿。",
                    "zhushu": "明智忠賢，放斥逐也。補曰：頓音鈍，不利也。"
                },
                {
                    "paragraph": "𩦸垂兩耳兮，",
                    "zhushu": "誰俊佯愚，閉口目也。補曰：賈𧨏賦云：𩦸垂兩耳，服塩車兮。"
                },
                {
                    "paragraph": "中坂蹉跎。",
                    "zhushu": "衆無知已。不盡力也。補曰：坂音反。說文：坡者曰阪。一曰澤障。一曰山脅也。蹉跎，失足。"
                },
                {
                    "paragraph": "蹇驢服駕兮，",
                    "zhushu": "駑鈍之徒，爲輔翼也。服，一作般，釋文作舨，補曰：般、舨，並與服同。"
                },
                {
                    "paragraph": "無用目多。",
                    "zhushu": "僮蒙並進，塡滿國也。"
                },
                {
                    "paragraph": "修潔處幽兮，",
                    "zhushu": "執履淸白，居𨹟側也。"
                },
                {
                    "paragraph": "貴寵沙劘。",
                    "zhushu": "權右大夫，佯不識也。補曰：沙，蘇何切，摩挱也。靡音磨，削也。"
                },
                {
                    "paragraph": "鳳皇不翔兮，",
                    "zhushu": "賢智隱處，深藏匿也。"
                },
                {
                    "paragraph": "鶉鴳飛揚。",
                    "zhushu": "小人得志，作威福也。"
                },
                {
                    "paragraph": "乗虹驂蜺兮，",
                    "zhushu": "託駕神氣而逺征也。"
                },
                {
                    "paragraph": "載雲變化。",
                    "zhushu": "陞髙去俗，易形皃也。補曰：化音花。曹子建橘賦：化與家同韻。"
                },
                {
                    "paragraph": "鷦䳟開路兮，",
                    "zhushu": "仁士智鳥，導在前也。一作焦明。補曰：愽雅：鷦䳟，鳳也。音明。楊子：鷦明沖天，不在六翮乎？"
                },
                {
                    "paragraph": "後屬青蛇。",
                    "zhushu": "介虫之長，衞惡姦也。屬，一作厲。"
                },
                {
                    "paragraph": "歩驟桂林兮，",
                    "zhushu": "馳逐正道，德香芬也。"
                },
                {
                    "paragraph": "超驤卷阿。",
                    "zhushu": "騰越曲阜，過阨難也。補曰：卷，曲也，音拳。"
                },
                {
                    "paragraph": "丘陵翔儛兮，",
                    "zhushu": "山丘踴躍而歡喜也。舞，一作舞。補曰：翔舞，亦丘陵之勢也。"
                },
                {
                    "paragraph": "谿谷悲歌。",
                    "zhushu": "川瀆作樂，進五音也。補曰：悲歌，亦謂水聲。"
                },
                {
                    "paragraph": "神章靈篇兮，",
                    "zhushu": "河圖、洛書，緯䜟文也。緯，一作經。"
                },
                {
                    "paragraph": "赴曲相和。",
                    "zhushu": "宫商並會，應琴瑟也。"
                },
                {
                    "paragraph": "余私娛兹兮，",
                    "zhushu": "我誠樂此，發中心也。娱，一作樂。"
                },
                {
                    "paragraph": "孰哉復加？",
                    "zhushu": "天下歡恱，莫如今也。"
                },
                {
                    "paragraph": "還顧世俗兮，",
                    "zhushu": "回視楚國及衆民也。"
                },
                {
                    "paragraph": "壞敗罔羅。",
                    "zhushu": "廢弃仁義，修謟䛕也。罔，一作網。"
                },
                {
                    "paragraph": "卷佩將逝兮，",
                    "zhushu": "袪衣束帶，將橫奔也。"
                },
                {
                    "paragraph": "涕流滂沲。",
                    "zhushu": "思君念國，泣霑衿也。流，一作泗。",
                    "type": 2
                },
                {
                    "paragraph": "亂曰：皇門開兮",
                    "zhushu": "王門啓闢，路四通也。一云皇開門兮。"
                },
                {
                    "paragraph": "照下土，",
                    "zhushu": "鏡覽幽𡨋，見萬方也。"
                },
                {
                    "paragraph": "株穢除兮",
                    "zhushu": "邪惡已消，逺逃亡也。株，一作珠。"
                },
                {
                    "paragraph": "蘭芷覩。",
                    "zhushu": "俊乂英雄，在朝堂也。"
                },
                {
                    "paragraph": "四佞放兮",
                    "zhushu": "驩、共、苗、鮌，竄四荒也。"
                },
                {
                    "paragraph": "後得禹，",
                    "zhushu": "乃獲文命，治江、河也。"
                },
                {
                    "paragraph": "聖舜攝兮",
                    "zhushu": "重華秉政，執紀綱也。舜，一作䑞。"
                },
                {
                    "paragraph": "昭堯緒，",
                    "zhushu": "著明唐業，致時雍也。"
                },
                {
                    "paragraph": "孰能若兮",
                    "zhushu": "誰能知人，如唐虞也。"
                },
                {
                    "paragraph": "願爲輔。",
                    "zhushu": "思竭忠信，備股肱也。"
                }
            ]
        },
        {
            "name": "九歎章句第十六楚辭",
            "paragraphs": [
                {
                    "paragraph": "九歎章句第十六楚辭",
                    "zhushu": "",
                    "type": 1
                },
                {
                    "paragraph": "九歎者，護左都水使者光禄大夫劉向之所作也。向以愽古敏逹，典校經書，辯章舊文，",
                    "zhushu": "辯，一作辨。"
                },
                {
                    "paragraph": "追念屈原忠信之節，故作九歎。歎者，傷也，息也。言屈原放在山澤，猶傷念君，歎息無已，所謂讃賢以輔志，騁詞以曜德者也。",
                    "zhushu": "讃，一作賛。輔，一作鋪。曜，一作燿。",
                    "type": 2
                },
                {
                    "paragraph": "逢紛",
                    "zhushu": "",
                    "type": 2
                },
                {
                    "paragraph": "伊伯庸之末胄𠔃，",
                    "zhushu": "胄，後也。左氏傳曰：戎子駒支，四嶽之裔胄也。"
                },
                {
                    "paragraph": "諒皇直之屈原。",
                    "zhushu": "諒，信也。論語曰：君子貞而不諒。言屈原承伯庸之後，信有忠直美德，甚於衆人也。直，一作貞。"
                },
                {
                    "paragraph": "云余肇祖于髙陽𠔃，惟楚懷之嬋連。",
                    "zhushu": "嬋連，族親也。言屈原與懷王俱顓頊之孫，有嬋連之族親，恩深而義篤也。嬋，一作嬋。補曰：嬋連，猶牽連也。"
                },
                {
                    "paragraph": "原生受命于貞節𠔃，鴻永路有嘉名。",
                    "zhushu": "鴻，大也。永，長也。路，道也。言屈原受隂陽之正氣，體合大道，故長有美善之名也。有，一作以。"
                },
                {
                    "paragraph": "齊名字於天地兮，",
                    "zhushu": "謂名平、字原也。"
                },
                {
                    "paragraph": "並光明於列星。",
                    "zhushu": "謂心逹道要。又文采光燿，若天有列星也。補曰：九章云：與曰月𠔃齊光。"
                },
                {
                    "paragraph": "吸精粹而吐氛濁𠔃，",
                    "zhushu": "氛，惡氣也。左氏傳曰：楚氛甚惡。言己吸天地清明之氣，而吐其塵濁，内潔淨也。"
                },
                {
                    "paragraph": "橫邪世而不取容。",
                    "zhushu": "言己體淸潔之行，在橫邪貪枉之世，而不能自容入於衆也。一無取字。"
                },
                {
                    "paragraph": "行叩誠而不阿𠔃，",
                    "zhushu": "叩，擊也。阿，曲也。叩，一作切。"
                },
                {
                    "paragraph": "遂見排而逢讒。",
                    "zhushu": "言己心不容非，以好叩擊人之過，故遂爲讒佞所推逐也。"
                },
                {
                    "paragraph": "后聽虚而黜實𠔃，",
                    "zhushu": "黜，貶也。實，誠也。"
                },
                {
                    "paragraph": "不吾理而順情。",
                    "zhushu": "言君聽讒佞虚言，以貶忠誠之實，不理我言，而順邪僞之情，故見放流也。"
                },
                {
                    "paragraph": "腸憤悁而舍怒𠔃，",
                    "zhushu": "補曰：悁，烏玄切，忿也。"
                },
                {
                    "paragraph": "志遷蹇而左傾。",
                    "zhushu": "言已執忠誠而見貶黜，腸中憤懣，悁悒而怒，則志意遷移，左傾而去也。一云志徒𠋣而左傾。"
                },
                {
                    "paragraph": "心戃慌其不我與𠔃，",
                    "zhushu": "戃慌，無思慮皃。慌，一作怳。其，一作而，補曰戃慌，失意。上坦朗，下呼晃切。"
                },
                {
                    "paragraph": "躳速速其不吾親。",
                    "zhushu": "速速，不親附皃也。言君心戃慌而無思慮，不肯與我謀議，用志速速，不與己相親附也。其，一作而。"
                },
                {
                    "paragraph": "辭靈脩而隕志𠔃，",
                    "zhushu": "隕，墮也。易曰：有隕自天也。辭，一作詞，志，一作意。"
                },
                {
                    "paragraph": "吟澤畔之江濵。",
                    "zhushu": "畔，界也。濵，涯也。言已與懷王辭訣，志意墮落，長吟江澤之涯而已。"
                },
                {
                    "paragraph": "椒桂羅㠯顚覆𠔃，",
                    "zhushu": "顚，頓也。覆，仆也。"
                },
                {
                    "paragraph": "有竭信而歸誠。",
                    "zhushu": "言已見先賢，若椒桂之人以被禍，其身顚仆，然猶竭信歸誠，而志不懼也。"
                },
                {
                    "paragraph": "讒夫藹藹而漫著𠔃，",
                    "zhushu": "藹藹，盛多皃也。詩云：藹藹王多吉士。漫，汚也。一無夫字，漫，一作㬅。注云：㬅，汙也。曼汙以自著。"
                },
                {
                    "paragraph": "曷其不舒予情？",
                    "zhushu": "曷，何也。言讒人相聚，藹藹而盛，欲漫汚人以自著，明君何不舒我忠情以詰責之乎？"
                },
                {
                    "paragraph": "始結言於廟堂𠔃，",
                    "zhushu": "結，猶聮也。廟者，先祖之所居也。言人君爲政舉事，必告於宗廟，議之於明堂也。"
                },
                {
                    "paragraph": "信中塗而叛之。",
                    "zhushu": "塗，道也。叛，背也。言君始甞與已結議連謀於明堂之上，今信用讒言，中道而更背我也。塗，一作涂。"
                },
                {
                    "paragraph": "懷蘭蕙與衡芷𠔃，",
                    "zhushu": "衡，一作蘅。"
                },
                {
                    "paragraph": "行中壄而散之。",
                    "zhushu": "言巳懷忠信之德，執芬香之志，逺行中野，散而弃之，傷不見用也。壄，一作野。"
                },
                {
                    "paragraph": "聲哀哀而懷髙丘𠔃，心愁愁而思舊邦。",
                    "zhushu": "言已放斥山野，發聲而唫，其音哀哀，心愁思者，念髙丘之山，想歸故國也。"
                },
                {
                    "paragraph": "願承閒而自恃𠔃，徑淫曀而道𡔏。",
                    "zhushu": "淫曀，闇昧也。詩云：不日有曀。言已思承君闇暇，心中自恃，冀得竭忠，而徑路闇昧，遂以壅塞。補曰：閒，一音諫，據注音閑。曀，於計切。𡔏音雍。"
                },
                {
                    "paragraph": "顔黴黧以沮敗𠔃，",
                    "zhushu": "黧，黑也。沮，壞也。黧，釋文作藜，補曰：黴音眉。汜音咀。"
                },
                {
                    "paragraph": "精越裂而衰耄。",
                    "zhushu": "越，去也。裂，分也。耄，老也。言已欲進不得，中心憂愁，顔色黧黑，面目壞敗，精神越去，氣力衰老也。"
                },
                {
                    "paragraph": "裳襜襜而含風𠔃，",
                    "zhushu": "襜襜，揺皃。補曰：襜，𧈪占切，衣動皃。"
                },
                {
                    "paragraph": "衣納納而掩露。",
                    "zhushu": "納納，濡濕。皃也。上曰衣，下曰裳。言已放行山野，下裳襜襜而含疾風，上衣濡濕而掩霜露，單行獨處，身苦寒也。補曰：說文云：納，絲溼納納也。"
                },
                {
                    "paragraph": "赴江湘之湍流𠔃，順波湊而下降。",
                    "zhushu": "湊，聚也。言已乗船赴江、湘之疾流，順聚波而下行，身危殆也。一云赴江湘而橫流。補曰：湊，千𠋫切。降，下也，乎攻切。"
                },
                {
                    "paragraph": "徐徘徊於山阿𠔃，",
                    "zhushu": "阿，曲隅也。徘，一作彽。"
                },
                {
                    "paragraph": "飄風來之洶洶。",
                    "zhushu": "洶洶，讙聲也。言已至於山之隈曲，且徐徘徊，冀想君命。飄風卒至，復聞讒佞洶洶，欲來害己也。洶，一作匈。補曰：洶音凶，水勢。"
                },
                {
                    "paragraph": "馳余車𠔃𤣥石，",
                    "zhushu": "𤣥石，山名。"
                },
                {
                    "paragraph": "歩余馬𠔃洞庭。",
                    "zhushu": "洞庭，水名。補曰：謂洞庭之山。"
                },
                {
                    "paragraph": "平明發𠔃蒼梧，夕投宿𠔃石城。",
                    "zhushu": "石城，山名也。言已動履大水，宿止名山，用志清潔且堅固也。"
                },
                {
                    "paragraph": "芙蓉蓋而蔆華車𠔃，",
                    "zhushu": "蓋，一作蓋。補曰：蔆與䔖同，花黃白色。"
                },
                {
                    "paragraph": "紫貝闕而玉堂。",
                    "zhushu": "紫貝，水蟲名。援神契曰：江水出大貝也。一云白玉堂。"
                },
                {
                    "paragraph": "薜荔飾而陸離薦𠔃，",
                    "zhushu": "陸離，美玉也。薦，臥席也。飾，一作餝。薦，古作𧄟。"
                },
                {
                    "paragraph": "魚鱗衣而白蜺裳。",
                    "zhushu": "魚鱗衣，雜五綵爲衣，如鱗文也。言所居淸潔，被服芬芳，德體如王，文綵嬥明也。"
                },
                {
                    "paragraph": "登逢龍而下隕𠔃，",
                    "zhushu": "逢龍，山名。逢，一作逄，古本作蓬。補曰：逢，符容切。逄，皮江切。"
                },
                {
                    "paragraph": "違故都之漫漫。",
                    "zhushu": "言已登逢龍之山，而遂下顧，去楚國之遼逺也。漫，一作曼，補曰：漫，莫半切。"
                },
                {
                    "paragraph": "思南郢之舊俗𠔃，腸一夕而九運。",
                    "zhushu": "言已思念郢都邑里故俗，腸中愁悴，一夕九轉，欲還歸也。"
                },
                {
                    "paragraph": "揚流波之潢潢𠔃，",
                    "zhushu": "潢潢，大皃。補曰：潢音晃，水深廣皃。"
                },
                {
                    "paragraph": "體溶溶而東回。",
                    "zhushu": "溶溶，波皃也。言已隨流而行，水盛廣大，波髙溶溶，將東入於海也。"
                },
                {
                    "paragraph": "心怊悵以永思𠔃，意晻晻而日頽。",
                    "zhushu": "言已將至於海，心中怊恨而長思，意晻晻而稍下，恐不復還也。日，一作自。頽，一作隤。補曰：晻，烏感切。頽，下墜也，與隤同。"
                },
                {
                    "paragraph": "白露紛㠯塗塗𠔃，",
                    "zhushu": "塗塗，厚皃，一云紛紛。"
                },
                {
                    "paragraph": "秋風瀏㠯蕭蕭。",
                    "zhushu": "瀏，風疾皃也。言四時欲盡，白露已降，秋風急疾，年𡻕且老，愁憂思也。一云瀏瀏。補曰：瀏音流。"
                },
                {
                    "paragraph": "身永流而不還𠔃，䰟長逝而常愁。",
                    "zhushu": "言己身隨水長流，不復旋反，則䰟𩲸遂去，常愁念楚國也。䰟，一作魂。"
                },
                {
                    "paragraph": "歎曰：譬彼流水，紛揚礚𠔃，",
                    "zhushu": "礚，一作𥕤，補曰：並丘蓋切，石聲。"
                },
                {
                    "paragraph": "波逢洶涌，濆滂沛𠔃。",
                    "zhushu": "水性淸潔平正，順而不爭，故以喻屈原也。言水逢風紛亂，揚波滂沛，失其本性。以言屈原志行清白，遭逢貪佞，被過放逐，亦失其本志也。漬，一作紛。補曰：洶，詡拱切，洶涌，水聲。濆，扶刎、扶文二切，涌也。"
                },
                {
                    "paragraph": "揄揚滌盪，漂流隕往，觸崟石𠔃，",
                    "zhushu": "崟，銳也。言風揄揚，水流隕徃，觸銳利之石，使之危殆，以言讒人亦揚己過，使得罪罰也。崟，一作岑。補曰：岑，鉏簪切，山小而銳。"
                },
                {
                    "paragraph": "龍卭脟圈，繚戾宛轉，阻相薄𠔃。",
                    "zhushu": "言水得風則龍卭繚戾，與險阻相薄，不得順其流性也。以言忠臣逢讒人，亦匡攘惶遽而竄伏也。脟，一作綸。補曰：脟音臠。圈，懼免切。繚音了。戾，力結切，曲也。"
                },
                {
                    "paragraph": "遭紛逢凶，蹇離尤𠔃。",
                    "zhushu": "言己遭逢紛濁之世，而遇百凶，以蹇蹇之故，遂以得過也。尤，一作郵。"
                },
                {
                    "paragraph": "垂文揚采，遺將來𠔃。",
                    "zhushu": "言已雖不得施行道德，將垂典雅之文，揚美藻之采，以遺將來賢君，使知己志也。",
                    "type": 2
                },
                {
                    "paragraph": "離世",
                    "zhushu": "一作靈懷與諸本異又以怨思爲離世逺逝爲怨思移逺遊在第五皆非是",
                    "type": 2
                },
                {
                    "paragraph": "靈懷其不吾知𠔃，靈懷其不吾聞。",
                    "zhushu": "言懷王闇惑，不知我之忠誠，不聞我之淸白，反用讒言而放逐己。"
                },
                {
                    "paragraph": "就靈懷之皇祖𠔃，愬靈懷之鬼神。",
                    "zhushu": "言已所言忠正而不見信，願就懷王先祖告語其𡨚，使照己心也。鬼神明察，故欲愬之，以自證明也。"
                },
                {
                    "paragraph": "靈懷曽不吾與𠔃，",
                    "zhushu": "與　作知。"
                },
                {
                    "paragraph": "即聽夫人之䛕辭。",
                    "zhushu": "言懷王之心，曽不與我合，又聽用讒䛕之言，以過怒己也。即，一作惻。夫，一作讒，一云夫讒人。補曰：即，就也。"
                },
                {
                    "paragraph": "余辭上參於天墬𠔃，旁引之於四時。",
                    "zhushu": "言已所言，上參之於天，下合之於地，旁引四時之神，以爲符驗也。一無辭字，墬，一作𡒰，一無之字。"
                },
                {
                    "paragraph": "指日月使延照𠔃，",
                    "zhushu": "延，長也。照，知也。"
                },
                {
                    "paragraph": "撫招揺㠯質正。",
                    "zhushu": "招揺，北斗杓星也。斗主建天時，言己上指語日月，使長視己之志，撫北斗之杓柄，使質正我之志，動告神明，以自徴驗也。㠯，一作使。補曰：禮記：招揺在上。注云：在北斗杓間指時者。隋志云：招揺一星，在北斗杓間。"
                },
                {
                    "paragraph": "立師曠俾端詞𠔃，",
                    "zhushu": "師曠，聖人也，字子壄。生無目而善聽。當晉平公時，端，正也。"
                },
                {
                    "paragraph": "命咎繇使並聽。",
                    "zhushu": "言己之言，信而有徴，誠可據行，願立師曠，使正其詞，令咎繇並而聽之。二聖聦明，長於人情，知眞僞之心也。"
                },
                {
                    "paragraph": "兆出名曰正則𠔃，卦發字曰靈均。",
                    "zhushu": "言己生有形兆，伯庸名我爲正則以法天，筮而卜之，卦得坤，字我曰靈均，以法地也。補曰：兆，龜折兆也。"
                },
                {
                    "paragraph": "余幼旣有此鴻節𠔃，長愈固而彌純，",
                    "zhushu": "言己幼少有大節度，以應天地，長大脩行，而彌純固也。鴻，一作洪，愈，一作逾，一作俞。補曰：俞與愈同。"
                },
                {
                    "paragraph": "不從俗而詖行𠔃，",
                    "zhushu": "詖，猶傾也。補曰：詖，彼寄切。"
                },
                {
                    "paragraph": "直躳指而信志，",
                    "zhushu": "言己執履忠信，不能隨從俗人，傾易其行，直身而言，以信己之志，終不回移也。"
                },
                {
                    "paragraph": "不枉繩以追曲𠔃，屈情素以從事。",
                    "zhushu": "言己心正直，不能枉性以追曲俗，屈我素志以從衆人而承事之也。"
                },
                {
                    "paragraph": "端余行其如玉𠔃，述皇輿之踵跡。",
                    "zhushu": "言思正我行，令之如玉，不匿瑕惡，以承述先王正治之法，繼續其業而大之也。補曰：行，戸更切。"
                },
                {
                    "paragraph": "羣阿容以晦光𠔃，",
                    "zhushu": "晦，𡨋也。光，明也。羣，一作群。"
                },
                {
                    "paragraph": "皇輿覆以幽辟。",
                    "zhushu": "幽僻。闇昧也。言羣臣皆行枉曲，以蔽君之聦明，使楚國闇昧，將危覆也。補曰：辟，匹亦切。"
                },
                {
                    "paragraph": "輿中塗以回畔𠔃，駟馬驚而橫犇。",
                    "zhushu": "馬，以喻賢臣也。言君爲無道，國人中道倍畔而去之，賢臣驚怖奔亡，爭欲逺也。犇，一作奔。"
                },
                {
                    "paragraph": "執組者不能制𠔃，",
                    "zhushu": "執組，猶織組也。織組者，動之於此，而成文於彼。善御者亦動之於手，而盡馬力也。詩云：執轡如組。一無能字。補曰：組，綬屬。列女傳曰：詩云：執轡如組，兩驂如舞。孔子曰：信若是詩，則可以治天下也。言執之於此，而成文於彼。"
                },
                {
                    "paragraph": "必折軛而摧轅。",
                    "zhushu": "言駟馬驚奔，雖有執轡之御，猶不能制，必摧車軛而折其轅也。以言賢臣奔亡，使國荒亂而傾危也。補曰：軛，轅前也，於革切，轅，輈也。"
                },
                {
                    "paragraph": "斷鑣銜㠯馳騖𠔃，",
                    "zhushu": "鑣，勒也。銜，飾口鐡也。斷，一作絕，㠯，一作以，補曰鑣，彼苗切。"
                },
                {
                    "paragraph": "暮去次而敢止。",
                    "zhushu": "暮，夜也。次，舎也。止，制也。言車敗馬奔，鑣銜斷絕，猶自馳騖，至於暮夜乃舎，無有制止之者也。以言人臣一去君，亦不復得拘留也。去，一作者。"
                },
                {
                    "paragraph": "路蕩蕩其無人𠔃，",
                    "zhushu": "蕩蕩，平易皃也。尚書曰：王道蕩蕩。"
                },
                {
                    "paragraph": "遂不禦乎千里。",
                    "zhushu": "禦，禁也。言君國之道路蕩蕩，空無賢人，以不待遇之故，遂行千里，逺之他方也。"
                },
                {
                    "paragraph": "身衡䧟而下沈𠔃，",
                    "zhushu": "衡，撗也。下沈，一作不行。"
                },
                {
                    "paragraph": "不可獲而復登。",
                    "zhushu": "言已逺去千里，身必橫䧟沈没，長不可復得登引而用之也。"
                },
                {
                    "paragraph": "不顧身之卑賤𠔃，惜皇輿之不興。",
                    "zhushu": "言已逺行千里，不敢顧念身之貧賤，欲慕髙位也。惜君國失賢，道德不盛也。"
                },
                {
                    "paragraph": "出國門而端指𠔃，兾壹寤而錫還。",
                    "zhushu": "言已放出國門，正心直指，執履誠信，幸君覺寤，賜已以還命也。一本兾上有方字，錫，一作賜。"
                },
                {
                    "paragraph": "哀僕夫之坎毒𠔃，",
                    "zhushu": "坎，恨也。毒，恚也。坎，一作歁，補曰：歁音坎，食不滿也。"
                },
                {
                    "paragraph": "屢離憂而逢患。",
                    "zhushu": "屢，數也。言已不自念惜身之放逐，誠哀僕御之夫，坎然恚恨，以數逢憂患，無已時也。補曰：患，平聲。"
                },
                {
                    "paragraph": "九年之中不吾反𠔃，思彭咸之水遊。",
                    "zhushu": "言已放出九年，君不肯反我，中心愁思，欲自沈於水，與彭咸俱遊戲也。"
                },
                {
                    "paragraph": "惜師延之浮渚𠔃，",
                    "zhushu": "師延，殷紂之臣也，爲紂作新聲北里之樂。紂失天下，師延抱其樂器，自投濮水而死也。補曰：史記：衞靈公至於濮水之上，夜半聞鼓琴聲，召師㳙聽而寫之，乃之晉，見晉平公，令師㳙援琴鼓之。師曠曰：此亡國之聲，師延所作也，與紂爲靡靡之樂。武王伐紂，師延東走，自投濮水之中。"
                },
                {
                    "paragraph": "赴汨羅之長流。",
                    "zhushu": "言已復貪慕師延自投於水，身浮渚涯，冀免於刑誅，故遂赴汨水長流而去也。"
                },
                {
                    "paragraph": "遵江曲之逶移𠔃，",
                    "zhushu": "逶移，長皃。一云遵曲江之逶虵。"
                },
                {
                    "paragraph": "觸石碕而衡遊。",
                    "zhushu": "言巳願循江水逶移而行，反觸石碕而復撗流，所爲無可也。補曰：碕，曲岸。音祈。"
                },
                {
                    "paragraph": "波澧澧而揚澆𠔃，",
                    "zhushu": "澧澧，波聲也。回波爲澆也。澧，唐本作灃。補曰：澆，女敎切，湍也。一曰水回波，見集韻。舊音叫。"
                },
                {
                    "paragraph": "順長瀬之濁流。",
                    "zhushu": "言已橫流而行，水波澧澧，回而揚澆，邪引已舩，則順長瀬之流，以避其難也。"
                },
                {
                    "paragraph": "淩黃沱而下低𠔃，",
                    "zhushu": "黃沱，江别名也。江别爲沱也。沱，釋文作沲。補曰：沱，唐何切。江别流出崏山東，别爲沱。低。脂市切。"
                },
                {
                    "paragraph": "思還流而復反。",
                    "zhushu": "言已淩乗黃沱，低舩而下，將入於海，心思還水之流，冀幸復旋反也。還，一作逺。"
                },
                {
                    "paragraph": "𤣥輿馳而並集𠔃，",
                    "zhushu": "𤣥者，水也。"
                },
                {
                    "paragraph": "身容與而日逺。",
                    "zhushu": "言己以水爲車，與舩並馳而流，故身容與，日以逺也。"
                },
                {
                    "paragraph": "櫂舟杭以橫濿𠔃，",
                    "zhushu": "濿，渡也。由帶以上爲濿。杭，一作航，以，一作而，濿，一作厲。一注云：由膝以上爲厲。𥙷曰濿，履石渡水。通作厲。"
                },
                {
                    "paragraph": "𣸓湘流而南極。",
                    "zhushu": "𣸓，亦渡也。言已乃櫂舩橫行，南渡湘水，極其源流也。𣸓，一作濟，而，一作於。補曰：𣸓，集韻作㴉。"
                },
                {
                    "paragraph": "立江界而長吟𠔃，愁哀哀而累息。",
                    "zhushu": "言已還入大江之界，逺望長吟，心中悲歎而太息，哀不遇也。界，一作介，累，一作絫。"
                },
                {
                    "paragraph": "情慌忽以忘歸𠔃，神浮遊以髙厲。",
                    "zhushu": "言已心愁，情志慌忽，思歸故郷，則精神浮遊，髙厲而逺行也。"
                },
                {
                    "paragraph": "心蛩蛩而懷顧𠔃，",
                    "zhushu": "蛩蛩，懷憂皃，心，一作志。補曰：蛩音卭。"
                },
                {
                    "paragraph": "䰟眷眷而獨逝。",
                    "zhushu": "眷眷，顧皃。詩云：眷眷懷顧。言已心中蛩蛩，常懷大憂，内自顧哀，則䰟神眷眷獨行，無有還意也。眷，一作睠。補曰：睠，古倦切，顧也。"
                },
                {
                    "paragraph": "歎曰：余思舊邦，",
                    "zhushu": "思，一作恖。"
                },
                {
                    "paragraph": "心依違𠔃。日暮黃昏，羌幽悲𠔃。",
                    "zhushu": "言我思念故國，心中依違，不能逺去，日暮黃昏，無所歸附，中心悲愁而憂思也。羌，一作嗟。"
                },
                {
                    "paragraph": "去郢東遷，",
                    "zhushu": "去，一作王。"
                },
                {
                    "paragraph": "余誰慕𠔃？讒夫黨旅，其㠯兹故𠔃。",
                    "zhushu": "旅，衆也。言已去郢東徙，我誰思慕而欲逺去乎？誠以讒夫朋黨衆多之故，而見放弃也。"
                },
                {
                    "paragraph": "河水淫淫，情所願𠔃。",
                    "zhushu": "淫淫，流皃。"
                },
                {
                    "paragraph": "顧瞻郢路，終不返𠔃！",
                    "zhushu": "言河水淫淫，流行日逺，誠我中心之所願慕也。觀視楚郢之道路，終不復還反，内自哀傷也。",
                    "type": 2
                },
                {
                    "paragraph": "怨思",
                    "zhushu": "思一作世",
                    "type": 2
                },
                {
                    "paragraph": "惟鬱鬱之憂毒𠔃，志坎𡒄而不違。",
                    "zhushu": "坎𡒄，不過皃也。言已放逐，心中鬱鬱，憂而愁毒，雖坎𡒄不遇，志不離於忠信也。補曰：𡒄，力感切。"
                },
                {
                    "paragraph": "身憔悴而考旦𠔃，",
                    "zhushu": "憔悴，憂皃也。考，猶終也。旦，明也。"
                },
                {
                    "paragraph": "日黃昏而長悲。",
                    "zhushu": "言已心憂憔悴，從夜終明，不能寢寐，日入黃昏，復涕泣而長悲也。"
                },
                {
                    "paragraph": "閔空宇之孤子𠔃，",
                    "zhushu": "宇，居也。無父曰孤。"
                },
                {
                    "paragraph": "哀枯楊之𡨚鶵。",
                    "zhushu": "𡨚，煩𡨚也。生哺曰鷇，生啄曰鶵。言已旣放傷念，坐於空室之中，孤子焭焭，東西無所依歸，又悲哀飛鳥生鶵，其身煩𡨚而不得出，在於枯楊之樹，居危殆也。言己有孤子之憂，𡨚鶵之危也。補曰：鶵，崇初切。生噣鶵，鳥子生而能自啄者。"
                },
                {
                    "paragraph": "孤雌吟於髙墉𠔃，",
                    "zhushu": "墉，墻也。易曰：射隼于髙墉之上。言𡨚鶵之生，早失其雄，其母孤居，吟於髙墻之上，將復遇害也。言己亦失其所居，在於林澤，居非其處，恐顚仆也。"
                },
                {
                    "paragraph": "鳴鳩棲於桑榆。",
                    "zhushu": "言鳩鳥輕佻巧利，乃棲於桑榆，居茂木之上，鼔翼而鳴，得其所也。以言讒佞弄口妾說，以居尊位，得志意也。"
                },
                {
                    "paragraph": "𤣥蝯失於濳林𠔃，獨偏弃而逺放。",
                    "zhushu": "言𤣥蝯材力捷敏，失於髙深之林，則獨偏遇放弃，忘其能也。以言賢人弃在山澤，亦失其志也。"
                },
                {
                    "paragraph": "征夫勞於周行𠔃，",
                    "zhushu": "行，道也。詩云：苕苕公子，行彼周道。"
                },
                {
                    "paragraph": "處婦憤而長望。",
                    "zhushu": "言征行之夫，罷勞周道，行伇過時而不得歸，則處婦憤懣，長望而思之也。以言已放在山澤之中，曽無思之也。"
                },
                {
                    "paragraph": "申誠信而罔違𠔃，情素㓗於紐帛。",
                    "zhushu": "申，重也。罔，無也。紐，結束也。易曰：束帛戔戔。言已放弃，雖無有思之者，然猶重行誠信，無有違離，情志潔淨，有如束帛也。一云情結素。釋文：紐，女九切。補曰：紐，系也。一曰結而可解。或作紉，非是。"
                },
                {
                    "paragraph": "光明齊於日月𠔃，文采燿於玉石。",
                    "zhushu": "言己耳目聦明，如日月之光，無所不照，發文序詞，爛然成章，如玉石有文采也。"
                },
                {
                    "paragraph": "傷壓次而不發𠔃，",
                    "zhushu": "壓，鎭壓也。次，失次也。壓，一作厭。釋次：於甲切。"
                },
                {
                    "paragraph": "思沈抑而不揚。",
                    "zhushu": "言己懷文武之質，自傷壓鎭失次，不得發揚其美德，思慮沈抑而不得揚見也。"
                },
                {
                    "paragraph": "芳懿懿而終敗𠔃，",
                    "zhushu": "懿懿，芳皃。"
                },
                {
                    "paragraph": "名靡散而不彰。",
                    "zhushu": "靡散，猶消滅也。言已有芬芳懿美之德，而放弃不用，身將終敗，名字消滅，不得彰明於後丗也。靡，一作糜。補曰：靡音眉。"
                },
                {
                    "paragraph": "背玉門以犇騖𠔃，",
                    "zhushu": "玉門，君門。犇，一作奔。"
                },
                {
                    "paragraph": "蹇離尤而千詬。",
                    "zhushu": "干，求也。言己背君門奔馳而去者，以已忠信之故，得過於衆，而自求辱也。詬，一作訽，補曰：並音苟，辱也。又許𠋫、胡遘、丘𠋫三切。"
                },
                {
                    "paragraph": "若龍逄之沈首𠔃，",
                    "zhushu": "補曰：逄音龐。"
                },
                {
                    "paragraph": "王子比干之逢醢。",
                    "zhushu": "聖賢忠諫而見誅也。"
                },
                {
                    "paragraph": "念社禝之幾危𠔃，",
                    "zhushu": "幾，一作機。"
                },
                {
                    "paragraph": "反爲讎而見怨。",
                    "zhushu": "言已念君信用讒佞，社禝幾危，以故正言極諫，反爲衆臣所讎，而見怨惡也。"
                },
                {
                    "paragraph": "思國家之離沮𠔃，躳獲愆而結難。",
                    "zhushu": "言己思念國家綱紀將以離壞，而竭忠言，身以得過，結爲患難也。補曰：沮，將緒切。難，乃旦切。"
                },
                {
                    "paragraph": "若靑蠅之僞質𠔃，",
                    "zhushu": "僞，猶變也。靑蠅變白使黒，變黒成白，以喻讒佞。詩云：營營靑蠅。"
                },
                {
                    "paragraph": "晉驪姫之反情。",
                    "zhushu": "言讒人若靑蠅變轉其語，以善爲惡，若晉驪姫以申生之孝，反爲悖逆也。"
                },
                {
                    "paragraph": "恐登階之逢殆𠔃，",
                    "zhushu": "之，一作而。"
                },
                {
                    "paragraph": "故退伏於末庭。",
                    "zhushu": "末，逺也。言巳思欲登君階陛，正言直諫，恐逢危殆，故復退身於逺庭而竄伏也。"
                },
                {
                    "paragraph": "孽臣之號咷𠔃，",
                    "zhushu": "號咷，讙呼。臣，一作子。補曰：號，乎髙切。咷音逃。"
                },
                {
                    "paragraph": "本朝蕪而不治。",
                    "zhushu": "言佞臣妖孽，委曲其聲，相聚讙譁，君以迷惑，國將傾危，朝用蕪薉而不治也。補曰：治，平聲。楊惲曰：田彼南山，蕪穢不治。"
                },
                {
                    "paragraph": "犯顔色而觸諫𠔃，反蒙辜而被疑。",
                    "zhushu": "言巳以犯君之顔色，觸禁而諫，反蒙罪辜，而被猜疑，不見信也。一無色字，諫，一作諱。"
                },
                {
                    "paragraph": "菀蘼蕪與菌若𠔃，",
                    "zhushu": "菀，積。蘼，一作靡。補曰：菀音鬱。"
                },
                {
                    "paragraph": "漸藳本於洿瀆。",
                    "zhushu": "汙瀆，小溝也。洿，一作汙。補曰：漸，子廉切。荀子云：蘭茝槀本，漸於蜜醴，一佩易之。漸，浸也。管子云：五沃之土，五臭疇生，蓮與蘪蕪、藁本白芷。本草云：藳本，莖葉根味與芎藭小别，以其根上苗下似禾藁，故名之。"
                },
                {
                    "paragraph": "淹芳芷於腐井𠔃，",
                    "zhushu": "淹，漬也。腐，臭也。"
                },
                {
                    "paragraph": "弃雞駭於筐簏。",
                    "zhushu": "雞駭，文犀也。筐簏，竹器也。言積漬衆芳於汙泥臭井之中，弃文犀之角，置於筐簏而不帶佩，蔽其美質，失其性也。以言弃賢智之士於山林之中，亦失其志也。一作駭雞。簏，釋文作箓，音録。補曰：集韻並音鹿，竹髙篋也。戰國䇿：楚獻雞駭之犀、夜光之璧於秦。援神契云：神靈滋液，則犀駭雞。宋哀曰：角有光，雞見而駭也。後漢傳：大秦國有駭雞犀。注引抱撲子云：通天犀有一理如綖者，以盛未，置羣雞中，雞欲往啄米，至輙驚却，故南人名爲駭雞。"
                },
                {
                    "paragraph": "執棠谿㠯刜蓬𠔃，",
                    "zhushu": "棠谿，利劒也。刜，斫也。㠯，一作以，補曰刜，斷也，音拂。"
                },
                {
                    "paragraph": "秉干將以割肉。",
                    "zhushu": "干將，亦利劒也。利劒冝以爲威，誅無狀以征不服。今乃用斫蓬蒿、割熟肉，非其冝也。以言使賢者爲僕𨽻之徒，非其冝也。論語曰：割雞焉用牛刀。"
                },
                {
                    "paragraph": "筐澤瀉㠯豹鞹𠔃，",
                    "zhushu": "筐，滿也。澤瀉，惡草也。鞹，革也。論語曰：虎豹之鞹。言取澤瀉惡草，盛於革囊，滿而藏之，無益於用也。以言養育小人，置之髙堂，亦無益於政治也。補曰：鞹，去毛皮也。本草：澤瀉葉狹長，叢生淺水中，多食病人眼。"
                },
                {
                    "paragraph": "破荆和㠯繼築。",
                    "zhushu": "築，大杵也。言破和氏之璧，以繼築杵而舂，敗玉寳，失其好也。以言取賢人刑傷，使執厮役，亦害忠良，失其冝也。"
                },
                {
                    "paragraph": "時溷濁猶未淸𠔃，",
                    "zhushu": "時，一作旹。"
                },
                {
                    "paragraph": "世殽亂猶未察。",
                    "zhushu": "察，明也。言時世貪濁，善惡殽亂，尚未淸明也。補曰：殽，一作淆。並乎交切，雜也。"
                },
                {
                    "paragraph": "欲容與㠯竢時兮，",
                    "zhushu": "時，一作旹，一作之。"
                },
                {
                    "paragraph": "懼年歳之旣晏。",
                    "zhushu": "晏，晚也。言已欲遊戲以待明君，恐年歳已晩，身衰老也。晏，一作旰。"
                },
                {
                    "paragraph": "顧屈節以從流𠔃，心鞏鞏而不夷。",
                    "zhushu": "鞏鞏，拘攣皃也。夷，恱也。言思屈己忠直之節，隨俗流行，心中拘攣，仁義不舒，而志不恱樂。顧，一作願，鞏，一作蛩。補曰：鞏音拱，以韋束也。"
                },
                {
                    "paragraph": "寧浮沅而馳騁𠔃，下江湘㠯邅迴。",
                    "zhushu": "邅迴，運轉也。言已不能隨俗，寧浮身於沅水，馳騁而去，遂下湘江，運轉而行也。㠯，一作而。"
                },
                {
                    "paragraph": "歎曰：山中檻檻，余傷懷𠔃。",
                    "zhushu": "檻檻，車聲也。詩云：大車檻檻。言已放去山中，車行檻檻，鳴有節度，自傷不遇，心愁思也。補曰：檻音艦，上聲。"
                },
                {
                    "paragraph": "征夫皇皇，其孰依𠔃？",
                    "zhushu": "皇皇，惶遽皃。言己惜征行之夫，心常惶遽，一身獨處，無所依附也。征夫，一作征征。"
                },
                {
                    "paragraph": "經營原野，杳𡨋𡨋𠔃。",
                    "zhushu": "南北爲經，東西爲營。言已放行山野之中，但見草木杳𡨋，無有人民也。"
                },
                {
                    "paragraph": "乗騏騁驥，舒吾情𠔃。",
                    "zhushu": "言已願欲乗騏驥，馳騁以求賢君，舒肆忠節，展我之情也。乗，一作椉。"
                },
                {
                    "paragraph": "歸骸舊邦，莫誰語𠔃。",
                    "zhushu": "言己心念故郷，雖死欲歸骸骨於楚國，無所告語，逹已之心也。"
                },
                {
                    "paragraph": "長辭逺逝，乗湘去𠔃。",
                    "zhushu": "言已欲歸骸骨於楚國而衆不知，故復長訣，乗水而欲逺去也。辭，一作詞。",
                    "type": 2
                },
                {
                    "paragraph": "逺逝",
                    "zhushu": "逝一作遊",
                    "type": 2
                },
                {
                    "paragraph": "志隱隱而鬱怫𠔃，",
                    "zhushu": "隱隱，憂也。詩云：憂心殷殷。一作隱隱。"
                },
                {
                    "paragraph": "愁獨哀而𡨚結。",
                    "zhushu": "言己放流，心中隱隱而憂愁，思念怫鬱，獨自哀傷，執行忠信而被讒邪，𡨚結曽無解已也。一云愁獨哀哀。"
                },
                {
                    "paragraph": "膓紛紜㠯繚轉𠔃，",
                    "zhushu": "紛紜，亂皃也。繚，繞也。補曰：繚音了。"
                },
                {
                    "paragraph": "涕漸漸其若屑。",
                    "zhushu": "漸漸，泣流皃也。言已憂愁，膓中迴亂，繚繞而轉，涕泣交流，若磑屑之下，無絕時也。補曰：漸，側銜切。"
                },
                {
                    "paragraph": "情慨慨而長懷𠔃，",
                    "zhushu": "慨慨，歎皃也。詩云：慨我寤歎。"
                },
                {
                    "paragraph": "信上皇而質正。",
                    "zhushu": "上皇，上帝也。言己中情憤懣，慨然長歎，欲自信理於上帝，使天正其意也。質，一作貞。補曰：信音伸。正，平聲，叶。"
                },
                {
                    "paragraph": "合五嶽與八靈𠔃，",
                    "zhushu": "五嶽，五方之山也。王者巡狩考課玫化之處也。東爲泰山，西爲華山，南爲衡山，北爲𢘆山，中央爲嵩山。八靈，八方之神也。"
                },
                {
                    "paragraph": "訊九鬿與六神。",
                    "zhushu": "訊，問也。詩云：執訊獲醜。九鬿，謂北斗九星也。言己忠直而不見信用，願合五嶽與八方之神，察己之志，上問九鬿、六宗之神，以照明之也。訊，一作誶，鬿，一作魁。補曰：訊音信。誶，息醉切。鬿音祈，星名也。北斗七星，輔一星，在第六星旁。又招揺一星，在北斗杓端。"
                },
                {
                    "paragraph": "指列宿以白情𠔃，訴五帝㠯置詞。",
                    "zhushu": "言已願復指語二十八宿，以列己清白之情，告訴五方之帝，令受我詞而聽之也。置，一作宣。"
                },
                {
                    "paragraph": "北斗爲我折中𠔃，",
                    "zhushu": "折，一作質。𥙷曰：折中，平也。中音衆。"
                },
                {
                    "paragraph": "太一爲余聽之。",
                    "zhushu": "折，正也。言已乃復使北斗爲我正其中和，太一之神聽其善惡也。"
                },
                {
                    "paragraph": "云服隂陽之正道𠔃，",
                    "zhushu": "陽爲仁也，隂爲義也。"
                },
                {
                    "paragraph": "御后土之中和。",
                    "zhushu": "上色黃，其味甘，故言中和也。言羣神勸我承天奉地，服循仁義，處中和之行，無有違離也。"
                },
                {
                    "paragraph": "佩蒼龍之蚴虬𠔃，",
                    "zhushu": "蚴虬，龍皃。補曰：於紏、渠紏二切。"
                },
                {
                    "paragraph": "帶隱虹之逶虵。",
                    "zhushu": "隱，大也。逶虵，長皃。補曰：虵，唐何切。"
                },
                {
                    "paragraph": "曳彗星之晧旰𠔃，",
                    "zhushu": "曵，引也。晧旰，光也。彗，一作篲，晧，一作皓。補曰：晧，下老切。旰音汗。相如云：采色澔汗。"
                },
                {
                    "paragraph": "撫朱爵與鵕䴊。",
                    "zhushu": "朱爵、鵕䴊，皆神俊之鳥也。言己動以神物自喻，諸神勸我行當如蒼龍，能屈能申；志當如大虹，能揚文采；精當若彗星，能耀光明；舉當若鵕䴊，飛能冲天也。補曰：鵕䴊，浚儀二音。釋文：鵕音迅。師古云：鷩也，似山雞而小。"
                },
                {
                    "paragraph": "遊淸靈之颯戾𠔃，",
                    "zhushu": "颯戾，淸涼皃。靈，一作霧。"
                },
                {
                    "paragraph": "服雲衣之披披。",
                    "zhushu": "披披，長皃也。言積德不止，乃上遊淸𡨋淸涼之庭，被服雲氣而通神明也。服，一作　。補曰：黃庭經云：恍惚之間至清靈。般與服同。"
                },
                {
                    "paragraph": "杖玉華與朱旗𠔃，",
                    "zhushu": "華，一作䇿。"
                },
                {
                    "paragraph": "垂明月之𤣥珠。",
                    "zhushu": "朱，赤也。黒光曰𤣥也。"
                },
                {
                    "paragraph": "舉霓旌之墆翳𠔃，",
                    "zhushu": "墆翳，蔽隱皃。旌，一作旍。補曰：墆音帝。愽雅云：障蔽也。"
                },
                {
                    "paragraph": "建黃纁之緫旄。",
                    "zhushu": "緫，合也。黃纁，赤黃也。天氣𤣥黃，故曰黃纁也。言已修善彌固，手乃杖執美玉之華，帶明月之珠，揚赤霓以爲旌，雜五色以爲旗旄，志行清明，車服又殊也。纁，一作昏，注云：黃昏時天氣𤣥黃，故曰黃昏。"
                },
                {
                    "paragraph": "躳純粹而罔愆𠔃，承皇考之妙儀。",
                    "zhushu": "儀，法也。言己行度純粹而無過失，上以承美先父髙妙之法，不敢解也。一本承上有永字，妙，一作眇，注云：髙逺之法。"
                },
                {
                    "paragraph": "惜往事之不合𠔃，撗汨羅而下濿。",
                    "zhushu": "言已貪惜以忠事君，而志不合，故欲橫渡汨水，以自沈没也。濿，一作厲。"
                },
                {
                    "paragraph": "椉隆波而南渡𠔃，",
                    "zhushu": "隆，盛也。椉，一作乗，渡，一作度。"
                },
                {
                    "paragraph": "逐江湘之順流。赴陽侯之潢洋𠔃，下石瀬而登洲。",
                    "zhushu": "言已願乗盛波，逐湘江之流，赴陽侯之大波，過石瀬之湍，登水中之洲，身歷危殆，不遑安處也。補曰：潢，戸廣切。洋，以掌切。水深㒵。"
                },
                {
                    "paragraph": "陵魁堆以蔽視𠔃，",
                    "zhushu": "魁堆，髙㒵。陵，一作陸，魁，一作鬿。補曰：陵，大阜。陸，髙平地。"
                },
                {
                    "paragraph": "雲𡨋𡨋而闇前。山峻髙以無垠𠔃，遂曽閎而迫身。",
                    "zhushu": "垠，岸涯也。曽，重也。閎，大也。言己所在之處，前有髙陵，蔽不得視，後有峻大之山，迫附於己，幽藏山野，心中愁思也。"
                },
                {
                    "paragraph": "雪雰雰而薄木𠔃，",
                    "zhushu": "雰雰，雪㒵。木。一作林。"
                },
                {
                    "paragraph": "雲霏霏而隕集。",
                    "zhushu": "隕，下也。集，㑹也。"
                },
                {
                    "paragraph": "阜隘狹而幽險𠔃，",
                    "zhushu": "大陵曰阜。狹，𨹟也。"
                },
                {
                    "paragraph": "石㠁嵯以翳日。",
                    "zhushu": "翳，蔽也。言己居隘險之處，山石蔽日，霜雪並㑹，身旣憂愁，又寒苦也。補曰：㠁嵯，楚岑，又冝二切。山不齊。"
                },
                {
                    "paragraph": "悲故郷而發忿𠔃，",
                    "zhushu": "忿，恚也。"
                },
                {
                    "paragraph": "去余邦之彌乆。",
                    "zhushu": "言已不得還歸，中心發恚，自恨去我國邑之甚乆也。"
                },
                {
                    "paragraph": "背龍門而入河𠔃，",
                    "zhushu": "龍門，郢東門也。"
                },
                {
                    "paragraph": "登大墳而望夏首。",
                    "zhushu": "言已虚被讒言，背郢城門而奔走，將入大河，登其髙墳以望夏水之口，泄思念也。大，一作髙。"
                },
                {
                    "paragraph": "橫舟航而𣸓湘𠔃，",
                    "zhushu": "𣸓，一作齊。"
                },
                {
                    "paragraph": "耳聊啾而戃慌。",
                    "zhushu": "聊啾，耳鳴也。戃慌，憂愁也。言已願乗舟航濟渡湘水，寂無人聲，耳中聊啾而自鳴，意中憂愁而戃慌，無所依歸也。一作黨荒。補曰：聊音留。黨，他朗。慌，呼晃切。"
                },
                {
                    "paragraph": "波淫淫而周流𠔃，鴻溶溢而滔蕩。",
                    "zhushu": "滔蕩，廣大㒵也。言已愁思戃慌，又見水中流波，淫淫相隨，鴻溶廣大，悵然失志也。鴻，一作澒。補曰：澒、鴻，並乎孔切。溶音勇，水盛也。大人賦云：紛鴻溶而上厲。"
                },
                {
                    "paragraph": "路曼曼其無端𠔃，周容容而無識。",
                    "zhushu": "言己所行，山澤廣逺，道路悠長，周流容容而無知識也。補曰：識音志。"
                },
                {
                    "paragraph": "引日月以指極𠔃，",
                    "zhushu": "極，中也。謂北辰星也。"
                },
                {
                    "paragraph": "少須臾而釋思。",
                    "zhushu": "釋，解也。言已施行正直，願引日月使照我情，上指北辰，訴告於天，冀君覺寤，且解憂思湏臾之間也。"
                },
                {
                    "paragraph": "水波逺以𡨋𡨋𠔃，眇不睹其東西。",
                    "zhushu": "睹，一作覩。"
                },
                {
                    "paragraph": "順風波以南北𠔃，霧宵晦以紛紛。",
                    "zhushu": "宵，夜也。詩云：肅肅宵征。言已渡廣水，心迷不知東西，霧氣晦𡨋，白晝若夜也。紛紛，一作紛闇。"
                },
                {
                    "paragraph": "日杳杳以西頽𠔃，",
                    "zhushu": "頽，一作隤。"
                },
                {
                    "paragraph": "路長逺而窘迫。",
                    "zhushu": "言日已西頽，年歳卒盡，道路長逺，不得復還，憂心迫窘，無所舒志也。"
                },
                {
                    "paragraph": "欲酌醴以娛憂𠔃，",
                    "zhushu": "醴，醴酒也。詩云：爲酒爲醴。憂，一作意。"
                },
                {
                    "paragraph": "蹇騷騷而不釋。",
                    "zhushu": "蹇，難也。言已欲酌醴酒以自娛樂，心中愁思，不可解釋也。"
                },
                {
                    "paragraph": "歎曰：飄風蓬龍，埃坲坲𠔃，",
                    "zhushu": "蓬龍，猶蓬轉風㒵也。坲坲，塵埃皃。蓬，一作逢，坲，一作浡。補曰：坲音佛，塵起也。浡音同。"
                },
                {
                    "paragraph": "屮木揺落，",
                    "zhushu": "屮，一作草。補曰：中與草同。"
                },
                {
                    "paragraph": "時槁悴𠔃！",
                    "zhushu": "槁，枯也。悴，病也。言飄風轉運，揚起塵埃，揺動屮木，使之迎時枯槁，莖葉被病，不得盛長也。以言讒人亦運轉其言，埃塵忠直，使之被病而傷形也。補曰：悴音遂律切。"
                },
                {
                    "paragraph": "遭傾遇禍，不可救𠔃。長吟永欷，涕究究𠔃！",
                    "zhushu": "究究，不止皃也。言已遭傾危之丗而遇患禍，不可復救，故長歎歔欷而涕滂流，不可止也。究，一作焭，古本作究。"
                },
                {
                    "paragraph": "舒情敶詩，冀以自免𠔃！頽流下隕，身日逺𠔃。",
                    "zhushu": "言已舒展中情，敶序志意，冀得脫免患禍，然身頽流日逺，不得還也。一云頽流下逆，身日以逺𠔃。一云頽流下隕，身逝逺𠔃。",
                    "type": 2
                },
                {
                    "paragraph": "惜賢",
                    "zhushu": "",
                    "type": 2
                },
                {
                    "paragraph": "覽屈氏之離騷𠔃，心哀哀而怫鬱。",
                    "zhushu": "言巳觀屈原所作離騷之經，慱逹温雅，忠信懇惻，而懷王不寤，心為之悲而怫鬱也。"
                },
                {
                    "paragraph": "聲嗷嗷以寂寥𠔃，",
                    "zhushu": "嗷嗷，呼聲也。寂寥，空無人民之皃也。嗷，一作噭。釋文作寂嘐，上七到，下音老。一作嘐，音同。補曰：嗷嗷，衆口愁也。噭，呼也，音叫。集韻：𠴫音寂。𠹊𡂕，寂靜也，音草老。"
                },
                {
                    "paragraph": "顧僕夫之憔悴。",
                    "zhushu": "言已思爲屈原訟理𡨚結，嗷嗷而呼，山野寂寥，空無人民，顧視僕御，心皆憔悴而有憂色也。𥙷曰：悴，遂律切。"
                },
                {
                    "paragraph": "撥謟䛕而匡邪𠔃，",
                    "zhushu": "撥，治也。匡，正也。謟，一作讒。"
                },
                {
                    "paragraph": "切淟涊之流俗。",
                    "zhushu": "切，猶槩也。淟涊，垢濁也。言已如得進用，則治讒䛕之人，正其邪僞，槩貪濁之俗，使之淸淨也。補曰：淟，他典切。涊，乃典切。"
                },
                {
                    "paragraph": "盪渨涹之姦咎𠔃，",
                    "zhushu": "盪，滌也。渨涹，汙薉也。亂在内爲姦。咎，惡也。補曰：渨，烏回切。涹，烏禾切。愽雅：渨，穢也。涹，濁也。"
                },
                {
                    "paragraph": "夷蠢蠢之溷濁。",
                    "zhushu": "夷，滅也。蠢蠢，無禮義皃也。詩云：蠢爾蠻荆。言己欲盪滌讒佞汙穢之臣，以除姦惡，夷滅貪殘無禮義之人也。補曰：蠢，出尹切。"
                },
                {
                    "paragraph": "懷芬香而挾蕙𠔃，",
                    "zhushu": "挾，持。芬，一作芳。"
                },
                {
                    "paragraph": "佩江蘺之婓婓。",
                    "zhushu": "一作菲菲。補曰：婓音霏。說文：往來婓婓皃。"
                },
                {
                    "paragraph": "握申椒與杜若𠔃，冠浮雲之峨峨。",
                    "zhushu": "峨峨，髙皃也。言己獨懷持香草，執忠貞之行，志意髙厲，冠切浮雲，不得而施用也。峨，一作峩。"
                },
                {
                    "paragraph": "登長陵而四望𠔃，覽芷圃之蠡蠡。",
                    "zhushu": "圃，野樹也。詩云：東有圃草。蠡蠡，猶歷歷，行列皃也。言已登髙大之陵，周而四望，觀香芷之圃，歷歷而有行列，傷人不采而佩帶也。言己亦修德行義，動有節度，而不見進用也。一無樹字，補曰：蠡，禮戈切。"
                },
                {
                    "paragraph": "遊蘭皐與蕙林𠔃，睨玉石之㠁嵯。",
                    "zhushu": "顧視爲睨，玉石，以喻君門也。㠁嵯，不亝皃也。言己放流，猶喜居蘭臯蕙林芬芳之處，脩行淸白，動不離身，上睨君門，賢愚並進，㠁嵯不亝也。"
                },
                {
                    "paragraph": "揚精華以眩燿𠔃，",
                    "zhushu": "賢燿，光皃。一作耀。"
                },
                {
                    "paragraph": "芳鬱渥而純美。",
                    "zhushu": "渥，厚。芳，一作芬。"
                },
                {
                    "paragraph": "結桂樹之旖旎𠔃，",
                    "zhushu": "旖旎，盛皃。詩云：旖旎其華。一作猗狔。補曰：於綺、乃綺二切。集韻：猗狔，弱皃。"
                },
                {
                    "paragraph": "紉荃蕙與辛夷。",
                    "zhushu": "言己揚耳目之精，其明炫燿，姿質純美，猶復結桂枝，索蘭蕙，脩善益固，德行彌盛也。荃蕙，一作蕙草。"
                },
                {
                    "paragraph": "芳若兹而不御𠔃，捐林薄而菀死。",
                    "zhushu": "菀，積也。言已修行衆善若此，而不見用，將弃林澤，菀積而死，恨功不立而志不成也。補曰：菀音鬱。"
                },
                {
                    "paragraph": "驅子僑之犇走𠔃，",
                    "zhushu": "驅，馳也。子僑，王子僑也。犇，一作奔。"
                },
                {
                    "paragraph": "申徒狄之赴淵。",
                    "zhushu": "申徒狄，賢者，避丗不仕，自沈赴河也。言己修善不見進用，意欲驅馳，待王子僑隨之奔走，以學道眞，又見申徒狄避丗赴河，意中紛亂，不知所行也。"
                },
                {
                    "paragraph": "若由夷之純美𠔃，",
                    "zhushu": "由，許由也。夷，伯夷也。一作夷由。"
                },
                {
                    "paragraph": "介子推之隱山。",
                    "zhushu": "言己又有淸髙之行如許由，堯讓以天下，辭而不肯受。伯夷、叔齊讓國而餓死。介子推逃晉文公之賞，隱身深山，無爵位而有顯名也。"
                },
                {
                    "paragraph": "晉申生之離殃𠔃，",
                    "zhushu": "殃，一作讒。"
                },
                {
                    "paragraph": "荆和氏之泣血。吳申胥之抉眼𠔃，",
                    "zhushu": "一作子胥。補曰：抉，烏決切。"
                },
                {
                    "paragraph": "王子比干之橫廢。",
                    "zhushu": "皆巳解於九章。"
                },
                {
                    "paragraph": "欲卑身而下體𠔃，心隱惻而不置。",
                    "zhushu": "言己欲卑身下體，以順風俗，心中惻然而痛，不能置中正而行佞䛕也。"
                },
                {
                    "paragraph": "方圜殊而不合𠔃，鉤繩用而異態。",
                    "zhushu": "言方與圜其性不同，鉤曲繩直，其態殊異而不可合也。以言忠佞異志，猶鉤繩也。"
                },
                {
                    "paragraph": "欲竢時於須臾𠔃，日隂曀其將暮。",
                    "zhushu": "日以喻君。隂曀，闇昧也。言已欲待盛丗明時，君又闇昧，年歳已暮，身將老也。"
                },
                {
                    "paragraph": "時遲遲其日進𠔃，",
                    "zhushu": "遲遲，行皃。詩云：行道遲遲。其，一作而。"
                },
                {
                    "paragraph": "年忽忽而日度。",
                    "zhushu": "度，去也。言天時轉運曰追。遲遲而行，已年忽去，日以衰老也。而，一作以。補曰：辰去速而來遲。遲遲，來遲也。忽忽，去速也。"
                },
                {
                    "paragraph": "妄周容而入世𠔃，内距閉而不開。",
                    "zhushu": "言己欲妄行，周比茍容，自入於君，心内距閉而意不開，敏於忠正而遇於讒䛕也。"
                },
                {
                    "paragraph": "竢時風之淸激𠔃，",
                    "zhushu": "風以喻政，激，感也。"
                },
                {
                    "paragraph": "愈氛霧其如塺。",
                    "zhushu": "塺，塵也。言已欲待明君之政，淸潔之化，以感激風俗，而君愈貪濁，如氛霧之氣來塵塺人也。愈，一作逾。補曰：塺音梅。"
                },
                {
                    "paragraph": "進雄鳩之耿耿𠔃，",
                    "zhushu": "耿耿，小節皃。"
                },
                {
                    "paragraph": "讒介介而蔽之。",
                    "zhushu": "言已欲如雄鳩，進其耿耿小節之誠，言讒人尚復介隔蔽而障之，況有鸞鳳之志，當獲𧮂毀，固其冝也。介，一作紛，注云：分隔。"
                },
                {
                    "paragraph": "黙順風以偃仰𠔃，",
                    "zhushu": "黙，寂。"
                },
                {
                    "paragraph": "尚由由而進之。",
                    "zhushu": "由由，猶豫也。言己欲寂黙不語，以順風俗，隨衆俛仰，而不敢毀譽，然尚猶豫不肯進也。"
                },
                {
                    "paragraph": "心懭恨以𡨚結𠔃，",
                    "zhushu": "懭悢，失志皃也。心，一作志。懭，一作　。補曰：懭，苦晃切。悢音朗，　，胡晃切。"
                },
                {
                    "paragraph": "情舛錯以曼憂。",
                    "zhushu": "言已欲隨從風俗，尚不肯進，意中懭悢，心爲𡨚結，情意舛錯而長憂苦也。補曰：舛，尺兖切。曼音萬。"
                },
                {
                    "paragraph": "搴薜荔於山野𠔃，采撚支於中洲。",
                    "zhushu": "撚支，香草也。言已雖憂愁，猶采取香草以自約束，修善不怠也。支，一作枝，洲，一作州。補曰：撚音煙。相如賦云：批杷橪杮。其字從木。郭璞云：橪支，木也。"
                },
                {
                    "paragraph": "望髙丘而歎涕𠔃，悲吸吸而長懷。",
                    "zhushu": "言已遥望楚國而不得歸，心爲悲歎，涕出長思也。下而，一作其。"
                },
                {
                    "paragraph": "孰契契而委棟𠔃，",
                    "zhushu": "契契，憂皃也。詩云：契契寤歎。契，一作挈。補曰：爾雅：佻佻、契契，逾遐急也。契，苦絜切。注云：賢人憂歎，逺益急也。"
                },
                {
                    "paragraph": "日晻晻而下頽。",
                    "zhushu": "言誰有契契憂國念君，欲委其梁棟之謀若己者乎？然日頽暮，傷不得行也。補曰：晻音奄，日無光也。"
                },
                {
                    "paragraph": "歎曰：江湘油油，長流汨𠔃。",
                    "zhushu": "油油，流皃也。詩云：河水油油。言已見江、湘之水，油油長流，將歸於海，自傷放流，獨無所歸也。一云油油江湘。補曰：汨，于筆切。"
                },
                {
                    "paragraph": "挑揄揚汰，盪迅疾𠔃。",
                    "zhushu": "言水尚得順其經脉，揚蕩其波，使之迅疾，自傷不得順其天性，揚其志意，而常屈伏。汰，一作波。補曰：挑，撓也。坦彫切，揄，動也。汰音太，一音大。"
                },
                {
                    "paragraph": "憂心展轉，愁怫鬱𠔃。",
                    "zhushu": "展轉，不寤皃。詩云：展轉反側。言已放弃，不得竭其忠誠，心中愁悶，展轉怫鬱，不能寐也。一曰愁鬱鬱𠔃。補曰：今詩作輾，卧而不周曰輾。"
                },
                {
                    "paragraph": "𡨚結未舒，長隱忿𠔃。",
                    "zhushu": "言已抱守𡨚結，長隱山野，心中忿恨無已時也。"
                },
                {
                    "paragraph": "丁時逢殃，可奈何𠔃！",
                    "zhushu": "丁，當也。言己之生當逢遇殃咎，安可奈何，自閔而已。一本可上有孰字。"
                },
                {
                    "paragraph": "勞心悁悁，涕滂沲𠔃。",
                    "zhushu": "言已欲竭節盡忠，終不見省，但勞我心，令我悁悒悲涕而橫流也。補曰：悁音絹。",
                    "type": 2
                },
                {
                    "paragraph": "憂苦",
                    "zhushu": "",
                    "type": 2
                },
                {
                    "paragraph": "悲余心之悁悁𠔃，哀故邦之逢殃。",
                    "zhushu": "言已所以悲哀，心中悁悒者，哀念楚國信用讒佞，將逢殃咎也。悁悁，一作悁邑。"
                },
                {
                    "paragraph": "辭九年而不復𠔃，",
                    "zhushu": "辭，一作詞。"
                },
                {
                    "paragraph": "獨煢煢而南行。",
                    "zhushu": "煢煢，獨皃也。言已與君辭訣而出，至今九年，不肯反已，常獨煢煢南循江也。"
                },
                {
                    "paragraph": "思余俗之流風𠔃，",
                    "zhushu": "風，化。"
                },
                {
                    "paragraph": "心紛錯而不受。",
                    "zhushu": "紛錯，憒亂也。言已念我楚國風俗餘化，好行讒佞，心爲憤亂，不能受其邪僞也。"
                },
                {
                    "paragraph": "遵壄莽以呼風𠔃，",
                    "zhushu": "莽，草。"
                },
                {
                    "paragraph": "歩從容於山廀。",
                    "zhushu": "廀，隈也。言巳循山野之中，以呼風俗之人，欲語以忠正之道，故徐歩山隈，遊戲以湏之也。廀，一作廋，一作藪。"
                },
                {
                    "paragraph": "巡陸夷之曲衍𠔃，",
                    "zhushu": "大阜曰陸。夷，平也。衍，澤也。"
                },
                {
                    "paragraph": "幽空虚以寂寞。",
                    "zhushu": "言巳巡行陵陸，經歷曲澤之中，空虚杳𡨋，寂寞無人聲也。"
                },
                {
                    "paragraph": "𠋣石巖以流涕𠔃，憂憔悴而無樂。",
                    "zhushu": "言已依𠋣巖石之山，悲而涕流，中心憔悴，無歡樂之時也。"
                },
                {
                    "paragraph": "登㠝岏以長企𠔃，",
                    "zhushu": "㠝岏，銳山也。企，立皃。詩云：企予望之。補曰：㠝，徂丸切。岏，吾宫切。"
                },
                {
                    "paragraph": "望南郢而闚之。",
                    "zhushu": "闚，視也。言已乃登髙銳之山，立而長望，顧視南郢楚邦，悲且思也。"
                },
                {
                    "paragraph": "山脩逺其遼遼𠔃，",
                    "zhushu": "遼遼，逺皃。"
                },
                {
                    "paragraph": "塗漫漫其無時。",
                    "zhushu": "塗，道也。言己之視楚國，山林長逺，遼遼難見，道路漫漫，誠無時至也。一作曼曼。"
                },
                {
                    "paragraph": "聽𤣥鶴之晨鳴𠔃，于髙岡之峨峨。",
                    "zhushu": "玄鶴，俊鳥也。君有德則來，無德則去，若鸞鳳矣。故師曠鼔琴，天下𤣥鶴皆銜明月之珠以舞也。言已聽𤣥鶴振音晨鳴，乃於髙岡之上，峨峨之顚，見有德之君，乃來下也。以言賢者亦冝自安處，以須明君禮敬已，然後仕也。一作峩峩。"
                },
                {
                    "paragraph": "獨憤積而哀娱𠔃，翔江洲而安歌。",
                    "zhushu": "言已在山澤之中，思慮憤積，一哀一樂，故遊江水之中洲，安意歌吟，自寛慰也。"
                },
                {
                    "paragraph": "三鳥飛以自南𠔃，",
                    "zhushu": "一云飛飛。"
                },
                {
                    "paragraph": "覽其志而欲北。",
                    "zhushu": "言已在於湖澤之中，見三鳥飛從南來，觀察其志，欲北渡江，縱恣自在也。自傷不得北歸，曽不若飛鳥也。補曰：愽物志：王毋來見武帝，有三靑鳥如鳥大，夾王母。三鳥，王母使也，出山海經。韓愈詩云：浪憑三鳥通丁寧。用此也。"
                },
                {
                    "paragraph": "願寄言於三鳥𠔃，去飄疾而不可得。",
                    "zhushu": "言已旣不得比歸，願因三鳥寄善言以遺其君，去又急疾而不可得，心爲結恨也。"
                },
                {
                    "paragraph": "欲遷志而改操𠔃，心紛結其未離。",
                    "zhushu": "言已欲徙意改操，隨俗佞僞，中心亂結，未能離於忠信也。其，一作而。"
                },
                {
                    "paragraph": "外彷徨而遊覽𠔃，内惻隱而含哀。",
                    "zhushu": "言已外雖彷徨於山野之中以遊戲，然心常惻隱舍悲而念君也。"
                },
                {
                    "paragraph": "聊須臾以時忘𠔃，",
                    "zhushu": "一作忘時。"
                },
                {
                    "paragraph": "心漸漸其煩錯。",
                    "zhushu": "言已且欲須臾以忘憂思，中心漸漸錯亂，意不能已也。其，一作而，補曰：漸，子廉切，流入也。"
                },
                {
                    "paragraph": "願假簧以舒憂𠔃，",
                    "zhushu": "笙中有舌曰簧。詩云：吹笙鼓簧。"
                },
                {
                    "paragraph": "志紆鬱其難釋。",
                    "zhushu": "紆，屈也。鬱，愁也。言己欲假笙簧吸以舒憂，意中紆鬱，誠難解釋也。"
                },
                {
                    "paragraph": "歎離騷以揚意𠔃，猶未殫於九章。",
                    "zhushu": "殫，盡也。言己憂愁不解，乃歎唫離騷之經以揚已志，尚未盡九章之篇，而愁思悲結也。猶，一作獨。"
                },
                {
                    "paragraph": "長嘘吸以於悒𠔃，",
                    "zhushu": "嘘吸、於悒，皆啼泣皃也。嘘，一作呼。"
                },
                {
                    "paragraph": "涕橫集而成行。",
                    "zhushu": "言已唫歎九章未盡，自知言不見省用，故長嘘吸而啼，涕下交集，自閔傷也。"
                },
                {
                    "paragraph": "傷明珠之赴泥𠔃，魚眼璣之堅藏。",
                    "zhushu": "言忠良弃捐，讒佞珍用也。"
                },
                {
                    "paragraph": "同駑驘與椉駔𠔃，",
                    "zhushu": "馬母驢父生子曰驘。椉駔，駿馬也。補曰：駔，作朗切，牡馬。"
                },
                {
                    "paragraph": "雜班駮與闒茸。",
                    "zhushu": "班駮，雜色也。闒茸，駑頓也。言君不明智，斥逐忠良而任用佞䛕，委弃明珠而貴魚眼，乗駑驘，雜駿馬，重班駮，喜闒茸，心迷意惑，終不悟也。班，一作斑。補曰：闒茸，劣也。上託盍，下乳勇切。"
                },
                {
                    "paragraph": "葛藟虆於桂樹𠔃，",
                    "zhushu": "藟，葛荒也。虆，縁也。詩曰：葛藟虆之。虆，一作纍。一注云：藟，巨荒也。補曰：藟，力水切。虆，倫追切，蔓也。"
                },
                {
                    "paragraph": "鴟鴞集於木蘭。",
                    "zhushu": "鴟鴞，鸋鴂，貪鳥也。言葛藟惡草，乃縁於桂樹，鴟鴞貪鳥，而集於木蘭。以言小人進在顯位，貪佞升爲公卿也。補曰：鴞，于驕切。郭璞云：鸋鴂，鴟𩔖。"
                },
                {
                    "paragraph": "偓促談於廊廟𠔃，",
                    "zhushu": "偓促，拘愚之皃。補曰：偓促，迫也。一曰小皃。於角、楚角二切。"
                },
                {
                    "paragraph": "律魁放乎山間。",
                    "zhushu": "律，法也。魁，大也。言拘愚蔽闇之人，反談論廊廟之中；明於大法賢智之士，弃在山間而不見用也。乎，一作於。"
                },
                {
                    "paragraph": "惡虞氏之簫韶𠔃，好遺風之激楚。",
                    "zhushu": "言丗人愚惑，惡虞舜簫韶之樂，反好俗人淫泆激楚之音也。猶言惡典謨中正之言，而好謟䛕之說也。"
                },
                {
                    "paragraph": "濳周鼎於江淮𠔃，爨土鬵於中宇。",
                    "zhushu": "爨，炊竃也。詩曰：執爨踖踖。鬵，釡也。詩云：漑之釡鬵。言乃藏九鼎於江、淮之中，反炊土釡於堂宇之上，猶言弃賢智，近愚頑者也。補曰：鬵音濳，又才淫切，大釡也。一曰鼎大上小下若甑。"
                },
                {
                    "paragraph": "且人心之持舊𠔃，",
                    "zhushu": "持，一作有。"
                },
                {
                    "paragraph": "而不可保長。",
                    "zhushu": "言賢人君子，其心所志，自有舊故，執守信義，不可長保而行之也。一無而字。"
                },
                {
                    "paragraph": "邅彼南道𠔃，征夫宵行。",
                    "zhushu": "言已放流，轉彼江南之道，晨夜而行，身勤苦也。一本征上有以字。"
                },
                {
                    "paragraph": "思念郢路𠔃，還顧睠睠。涕流交集𠔃，泣下漣漣。",
                    "zhushu": "漣漣，流皃也。詩云：泣涕漣漣。言已思念楚郢之路，冀得復歸，還顧眄視，心中悲感，涕泣交㑹，漣漣而流也。補曰：睠音眷。"
                },
                {
                    "paragraph": "歎曰：登山長望，中心悲𠔃。",
                    "zhushu": "言巳登於髙山，長望楚國，則心中悲思而結毒也。"
                },
                {
                    "paragraph": "菀彼靑青，泣如頽𠔃。",
                    "zhushu": "菀，盛㒵也。詩云：有菀者柳。言已觀彼山澤草木，莫不茂盛，靑靑而生，己獨放弃，身將萎枯，故自傷悲，涕泣俱下也。菀，一作苑。補曰：菀音鬰，靑音菁。"
                },
                {
                    "paragraph": "留思北顧，涕漸漸𠔃。",
                    "zhushu": "言已所以留精思，常北顧而視郢都，想見郷邑，思念君也，故涕漸漸而下流。補曰：漸，仄銜切。"
                },
                {
                    "paragraph": "折銳摧矜，凝汜濫𠔃。",
                    "zhushu": "摧，挫也。矜，嚴也。凝，止也。汜濫，猶沈浮也。言已欲折我精銳之志，挫我矜嚴忠直之心，止與俗人更相沈浮，而意不能也。補曰：汜音泛。"
                },
                {
                    "paragraph": "念我煢煢，䰟誰求𠔃？",
                    "zhushu": "言已自念煢煢東西，䰟𩲸惶遽，而求忠直之士，欲與事君，亦誰乎？此不能沈浮之道也。一作魂。"
                },
                {
                    "paragraph": "僕夫慌悴，散若流𠔃。",
                    "zhushu": "慌，亡也。言已欲求賢人而未遭遇，僕御之人感懷愁悴，欲散亡而去，若水之流，不可復還也。補曰：慌音荒。愽雅云：忘也。",
                    "type": 2
                },
                {
                    "paragraph": "愍命",
                    "zhushu": "愍一作閔命一作念",
                    "type": 2
                },
                {
                    "paragraph": "昔皇考之嘉志𠔃，喜登能而亮賢。",
                    "zhushu": "言昔我美父伯庸，體有嘉善之德，喜升進賢能，信愛仁智，以爲行也。"
                },
                {
                    "paragraph": "情純潔而罔薉𠔃，",
                    "zhushu": "補曰：薉與穢同。"
                },
                {
                    "paragraph": "姿盛質而無愆。",
                    "zhushu": "言巳受先人美烈，情性純厚，志意潔白，身無瑕穢，姿質茂盛，行無過失也。情純潔，一云外淸潔，姿，一作資，質，一作實。"
                },
                {
                    "paragraph": "放佞人與諂䛕𠔃，斥讒夫與便嬖。",
                    "zhushu": "便，利也。嬖，愛也。以言君如使己爲政，則放逺巧佞諂䛕之人，斥逐讒夫與便利嬖愛之臣，而去之也。補曰：便，毗連切。嬖，卑義切。賤而得幸曰嬖。"
                },
                {
                    "paragraph": "親忠正之悃誠𠔃，",
                    "zhushu": "悃，厚也。正，一作政，之，一作與。補曰：政，與正同。悃，苦本切。"
                },
                {
                    "paragraph": "招貞良與明智。",
                    "zhushu": "言己如得秉執國政，則使君親任忠正之士，招致幽隱明智之人，令與衆職也。"
                },
                {
                    "paragraph": "心溶溶其不可量𠔃，",
                    "zhushu": "溶溶，廣大㒵。其，一作而。"
                },
                {
                    "paragraph": "情澹澹其若淵。",
                    "zhushu": "澹澹，不動㒵也。言己之心，智謀溶溶，廣大如川，不可度量，情意深奧，澹澹若淵，不可妄動。"
                },
                {
                    "paragraph": "回邪辟而不能入𠔃，誠願藏而不可遷。",
                    "zhushu": "言己執志淸白淵靜，回邪之言，淫辟之人，不能自入於己，誠願執藏此行，以承事君，心終不移也。補曰：辟，匹亦切。"
                },
                {
                    "paragraph": "逐下祑於後堂𠔃，",
                    "zhushu": "下祑，謂妾御也。補曰：集韻祑音秩：祭有次也。"
                },
                {
                    "paragraph": "迎宓妃於伊雒。",
                    "zhushu": "宓妃，神女，蓋伊咎水之精也。言已願令君推逐妾御出之，勿令亂政，迎宓妃賢女於伊雒之水，以配於君，則化行也。雒，一作川。"
                },
                {
                    "paragraph": "刜讒賊於中廇𠔃，",
                    "zhushu": "弗，去也。中廇，室中央也。廣，一作霧，一泟云：堂中央也。補曰：廇音淵，中庭也。刜，斷也，音拂。"
                },
                {
                    "paragraph": "選吕管於榛薄。",
                    "zhushu": "吕，吕尚也。管，管仲也。言己欲爲君斫去讒賊之臣於堂廟之中，選進吕尚、管仲之徒以爲輔佐，則邦國安寧也。薄，釋文音愽。"
                },
                {
                    "paragraph": "叢林之下無怨士𠔃，江河之畔無隱夫。",
                    "zhushu": "畔，界也。言己欲舉士，必先於叢林惻𨹟之中，使無怨恨，令江河之界無隱佚之夫，賢人盡升，道可興也。"
                },
                {
                    "paragraph": "三苗之徒以放逐𠔃，",
                    "zhushu": "三苗，堯之佞臣也。尚書曰：竄三苗於三危。"
                },
                {
                    "paragraph": "伊皐之倫以充廬。",
                    "zhushu": "伊，伊尹也。皐，皐陶也。充，滿也。言放逐佞䛕之徒若三苗者，置之四裔，進用伊尹、皐陶之徒，使滿國廬，則讒邪道塞也。補曰：自此以上，皆言皇考之美。自此以下，言今之不然也。"
                },
                {
                    "paragraph": "今反表以爲裏𠔃，顚裳㠯爲衣。",
                    "zhushu": "顚，倒也。言今丗之君，迷惑讒佞，反表以爲襄，倒裳以爲衣，而不能知也。"
                },
                {
                    "paragraph": "戚宋萬於兩楹𠔃，",
                    "zhushu": "宋萬，宋閔公之臣也。與閔公愽，爭道，以手搏之，絶其脰。戚，親也。楹，柱也。兩楹之間，戸牖之前，尊者所處也。一云宋萬戚於兩楹𠔃。"
                },
                {
                    "paragraph": "廢周邵於遐夷。",
                    "zhushu": "不用曰廢。周，周公旦也。邵，邵公奭也。遐，逺也。言君反親愛篡逆之臣若宋萬者，置於兩楹之間，與謀政事，廢弃仁賢若周公、邵公者，放於逺夷之外而不近也。"
                },
                {
                    "paragraph": "却騏驥以轉運𠔃，",
                    "zhushu": "却，退也。轉，移也。"
                },
                {
                    "paragraph": "騰驢驘以馳逐。",
                    "zhushu": "騰，乗也。言退却騏驥以轉徙重車，乗駑頓驢驘反以奔走，馳逐急疾，失其性也。以言役使賢者，令之𧴥檐，進用頑愚，以任政職，亦失其志也。"
                },
                {
                    "paragraph": "蔡女黜而出帷𠔃，",
                    "zhushu": "蔡女，蔡國賢女也。黜，貶也。一本女下有疾字。"
                },
                {
                    "paragraph": "戎婦入而綵繡服。",
                    "zhushu": "戎，戎狄也。言蔡女美好，反見貶黜而去離帷幄，戎狄醜婦，反入椒房，被五綵之繡，衣夫人之服也。"
                },
                {
                    "paragraph": "慶忌囚於阱室𠔃，",
                    "zhushu": "慶忌，吳之公子，勇而有力。阱，深䧟也。補曰：阱，疾郢、囚性二切。淮南云：王子慶忌死於劒。注云：吳王僚之弟子闔閭殺僚。慶忌勇健，亡在鄭，闔閭畏之，使要離刺慶忌也。"
                },
                {
                    "paragraph": "陳不占戰而赴圍。",
                    "zhushu": "陳不占，齊臣，有義而怯，聞其君戰，將赴之，飯則失匕，上車失軾。旣至，聞鍾皷之聲，因怖而死。言乃囚勇猛之士，若吳慶忌於阱䧟之中，使陳不占赴圍而戰，軍必敗也。以言君用臣，顚倒失其人也。"
                },
                {
                    "paragraph": "破伯牙之號鍾𠔃，",
                    "zhushu": "號鍾，琴名。號，一作号。補曰：乎髙切。"
                },
                {
                    "paragraph": "挾人箏而彈緯。",
                    "zhushu": "挾，持也。箏，小瑟也。緯，張絃也。言乃破伯牙號鍾所鼓之鳴琴，反持凡人小箏，急張其弦而彈之也。以言丗憎惡大賢之言，親信小人之語也。補曰：軒轅本紀云：黃帝之琴名號鍾。傅𤣥琴賦云：齊桓公有鳴琴曰號鍾。長笛賦云：號鍾髙調。風俗通云：箏，蒙恬所造。一云秦人薄義，父子爭瑟而分之，因以爲名。文選注引挾秦箏而彈徽。人箏，一作介箏。小瑟，一作小琴。"
                },
                {
                    "paragraph": "藏瑉石於金匱𠔃，",
                    "zhushu": "瑉石，次玉者。匱，匣也。瑉，一作珉，補曰：並音旻。"
                },
                {
                    "paragraph": "捐赤瑾於中庭。",
                    "zhushu": "赤瑾，美玉也。言乃藏珉石置於金匱，反弃美玉於中庭，言不知别於善惡也。言人而不别玉石，則不知忠佞之分也。補曰：瑾音近。"
                },
                {
                    "paragraph": "韓信蒙於介胄𠔃，",
                    "zhushu": "韓信，漢名將也。介，鎧也。胄，兠鍪也。"
                },
                {
                    "paragraph": "行夫將而攻城。",
                    "zhushu": "言使韓信猛將被鎧兠鍪，守於屯陣，藏其智謀，令行伍怯夫反爲將軍而攻城，必失利而無功也。補曰：行，胡郎切。"
                },
                {
                    "paragraph": "莞芎棄於澤洲𠔃，",
                    "zhushu": "莞，夫離也。芎，芎窮也。皆香草也。夫離，一作符籬。補曰：莞音丸。本草：白芷，一名莞，一名芙蘺。爾雅：莞，芙蘺。注云：蒲也。"
                },
                {
                    "paragraph": "瓟瓥蠹於筐簏。",
                    "zhushu": "瓟，瓠也。瓥，瓢也。方爲筐，圎爲簏。言弃夫離芎藭於水澤之中，藏枯匏之瓢置於筐簏，令之腐蠹。言愛小人，憎君子也。或曰：蠹，囊也。瓟，一作匏，瓥，一作蠡。補曰：方言：瓥，陳、楚、宋、魏之間或謂之瓢。注云：瓠，勺也，音麗。瓟與匏同，一音雹。"
                },
                {
                    "paragraph": "麒麟奔於九皐𠔃，",
                    "zhushu": "麒麟，仁獸也。君有德則至，無德則去也。"
                },
                {
                    "paragraph": "熊羆羣而逸囿。",
                    "zhushu": "熊羆，猛獸，以喻貪殘也。囿，苑也。言騏𩦸奔竄於九臯之中，熊羆逸踊於君之苑也。以言斥逺仁德之士，而養貪殘之人也。逸，一作溢，注云：滿溢君之苑。"
                },
                {
                    "paragraph": "折芳枝與瓊華𠔃，樹枳𣗥與薪柴。",
                    "zhushu": "小棗爲𣗥，枯枝爲柴。"
                },
                {
                    "paragraph": "掘荃蕙與射干𠔃，",
                    "zhushu": "射干，香草。補曰：掘，具物切。射音夜。荀子曰：西方有木焉，名曰射干，莖長四寸，生於髙山之上，而臨百仞之淵。木莖非能長也，所立者然也。注引陶𢎞景云：花白莖長，如射人之執竿。又引阮公詩云：夜干臨層城。是生於髙處也。據本草在草部中，又生南陽川谷。此云木，未詳。"
                },
                {
                    "paragraph": "耘藜藿與蘘荷。",
                    "zhushu": "耘，耔也。詩云：千耦其耘。蘘荷，蒪菹也。藿，豆葉也。言折弃芳草及與玉華，列種柴𣗥，掘拔射于，而耨耘藜藿，失其所珍也。以言賤弃君子而育養小人也。補曰：蘘，而羊切。蒪，普各切，即大招所稱苴蒪也。"
                },
                {
                    "paragraph": "惜今丗其何殊𠔃，",
                    "zhushu": "何殊，一作舛異。"
                },
                {
                    "paragraph": "逺近思而不同。",
                    "zhushu": "言已哀惜今丗之人，賢愚異性，其思慮或逺或近，智謀不同也。"
                },
                {
                    "paragraph": "或沉淪其無所逹𠔃，",
                    "zhushu": "淪，沒。"
                },
                {
                    "paragraph": "或淸激其無所通。",
                    "zhushu": "淸，明也。激，感也。言或有耳目沈沒，無所照見，或有欲感激行於淸明，亦復不能通逹，分別其臧否也。一本無兩所字。補曰：此言沈淪於世俗者，困而不能逹；清激以自厲者，介而不能通。"
                },
                {
                    "paragraph": "哀余生之不當𠔃，獨蒙毒而逢尤。",
                    "zhushu": "言哀我之生，不當昭明之丗，舉賢之時，獨蒙苦毒而遇罪過也。"
                },
                {
                    "paragraph": "雖謇謇以申志𠔃，君乖差而屏之。",
                    "zhushu": "言巳雖竭忠謇謇，以重逹其志，君心乃乖差而不與我同，故遂屏弃而不見用也。謇，一作蹇，差，一音楚嫁切。"
                },
                {
                    "paragraph": "誠惜芳之菲菲𠔃，反以兹爲腐也。",
                    "zhushu": "腐，臭也。言已自惜被服芳香，菲菲而盛，君反以此爲腐臭不可用。一無也字。"
                },
                {
                    "paragraph": "懷椒聊之蔎蔎𠔃，",
                    "zhushu": "在衣曰懷。椒聊，香草也。詩曰：椒聊且。蔎蔎，香皃。蔎。一作藹。一注云：在䄂曰懷。補曰：蔎，桑葛切。集韻引此。"
                },
                {
                    "paragraph": "乃逢紛以罹詬也。",
                    "zhushu": "言已懷持椒聊，其香蔎蔎，身修行潔，動有節度，而逢亂丗，遂爲讒佞所害而見恥辱也。罹，一作離，詬，一作訽，一本句末無也字，補曰：詬，呼𠋫切。"
                },
                {
                    "paragraph": "歎曰：嘉皇旣殁，終不返𠔃。",
                    "zhushu": "嘉，美也。皇，君也。以言懷王不用我謀，以殁於秦，遂死而不歸，終無遺命，使已得還也。"
                },
                {
                    "paragraph": "山中幽險，郢路逺𠔃。",
                    "zhushu": "言已被放，在此山澤深險之處，去我郢道甚遼逺也。"
                },
                {
                    "paragraph": "讒人諓諓，孰可愬𠔃。",
                    "zhushu": "諓諓，讒言㒵也。尚書曰：諓諓靖言。言讒人諓諓，承順於君，不可告以忠直之意也。補曰：諓音翦，巧言也。"
                },
                {
                    "paragraph": "征夫罔極，誰可語𠔃。",
                    "zhushu": "言已放逐逺行，憂愁無極，衆皆佞䛕，不可與語忠信也。"
                },
                {
                    "paragraph": "行唫累欷，聲喟喟𠔃。",
                    "zhushu": "欷，息也。喟，歎聲也。累，一作絫，一作纍。"
                },
                {
                    "paragraph": "懷憂含戚，",
                    "zhushu": "一云心懷憂戚。"
                },
                {
                    "paragraph": "何侘傺𠔃。",
                    "zhushu": "言已行常歌唫，増歎累息，懷憂含戚，悵然侘傺而失意也。補曰：上丑加，下丑利切。",
                    "type": 2
                },
                {
                    "paragraph": "思古",
                    "zhushu": "",
                    "type": 2
                },
                {
                    "paragraph": "𡨋𡨋深林𠔃，樹木鬱鬱。山參差以嶃巖𠔃，阜杳杳以蔽日。",
                    "zhushu": "言已放在屮野，處於深林𡨋𡨋之中，山阜髙峻，樹木蔽日，望之無人，但見鳥獸也。參差，一作嵾嵾。"
                },
                {
                    "paragraph": "悲余心之悁悁𠔃，",
                    "zhushu": "一作悄悄。"
                },
                {
                    "paragraph": "目眇眇而遺泣。",
                    "zhushu": "遺，墮也。言已居於山林，心中愁思，目視眇眇而泣下墮也。"
                },
                {
                    "paragraph": "風騷屑以揺木𠔃，",
                    "zhushu": "騷屑，風聲皃。"
                },
                {
                    "paragraph": "雲吸吸以湫戾。",
                    "zhushu": "吸吸，雲動皃也。湫戾，猶卷戾也。言已心旣憂悲，又見疾風動揺草木，其聲騷屑，浮雲吸吸，卷戾而相隨，重愁思也。湫，一作湫，戾，一作淚。補曰：湫，子小切。戾，力結切，曲也。"
                },
                {
                    "paragraph": "悲余生之無歡𠔃，愁倥偬於山陸。",
                    "zhushu": "倥偬，猶困苦也。言悲念我之生，遭遇亂丗，心無歡樂之時，身常困苦於山陸之中也。補曰：倥偬，苦貢、走貢二切，困苦也，又音孔。揔，事多也。"
                },
                {
                    "paragraph": "旦徘徊於長阪𠔃，夕仿偟而獨宿。",
                    "zhushu": "言已旦起徘徊，行於長阪之上，夕暮獨宿山谷之間，憂且懼也。"
                },
                {
                    "paragraph": "髮披披以鬤鬤𠔃，",
                    "zhushu": "披披，鬤鬤，解亂皃也。鬤，古本作𩮳，補曰：鬤，而羊切。𩮳，匹昭切。"
                },
                {
                    "paragraph": "躬劬勞而瘏悴。",
                    "zhushu": "劬，亦勞也。詩云：劬勞于野。瘏，病也。詩云：我馬瘏矣。言已履涉風露，頭髮解亂，而身罷病也。補曰：瘏音徒。"
                },
                {
                    "paragraph": "䰟俇俇而南行𠔃，",
                    "zhushu": "俇俇，惶遽之皃。䰟，一作魂，行，一作征。補曰：俇，具往切。"
                },
                {
                    "paragraph": "泣霑襟而濡袂。",
                    "zhushu": "袂，袖也。言已中心憂戚，用志不安，䰟𩲸俇俇，惶遽南行，悲感外發，涕泣交下，霑衣袖也。濡，一作掩。"
                },
                {
                    "paragraph": "心嬋媛而無告𠔃，口噤閉而不言。",
                    "zhushu": "閉口爲噤也。言己愁思，心中牽引而痛，無所告語，閉我之口，不知所言，衆皆佞僞，無可與謀也。補曰：噤，巨䕃切。"
                },
                {
                    "paragraph": "違郢都之舊閭𠔃，",
                    "zhushu": "閭，里。"
                },
                {
                    "paragraph": "回湘沅而逺遷。",
                    "zhushu": "言已放逐，去我郢都故閭，回於湘、沅之水，而逺移徙，失其所之也。回，一作過。"
                },
                {
                    "paragraph": "念余邦之橫䧟𠔃，",
                    "zhushu": "補曰：橫，戸孟切。"
                },
                {
                    "paragraph": "宗鬼神之無次。",
                    "zhushu": "同姓爲宗。次，第也。言我思念楚國任用讒佞，將橫䧟危殆，己之宗族先祖鬼神，失其次第而不見祀也。"
                },
                {
                    "paragraph": "閔先嗣之中絕𠔃，",
                    "zhushu": "嗣，繼。"
                },
                {
                    "paragraph": "心惶惑而自悲。",
                    "zhushu": "言已傷念先祖，乃從屈瑕建立基功，子孫丗丗承而繼之，至於己身而當中絕，心爲惶惑，内自悲哀也。"
                },
                {
                    "paragraph": "聊浮遊於山陿𠔃，",
                    "zhushu": "陿，山側也。補曰：與峽同。"
                },
                {
                    "paragraph": "歩周流於江畔。",
                    "zhushu": "畔，界。"
                },
                {
                    "paragraph": "臨深水而長嘯𠔃，且倘佯而汜觀。",
                    "zhushu": "汜，愽也。言已憂愁不能寧處，出升山惻，遊戲愽觀，臨水長嘯，思念楚國而無解已也。補曰：倘音常，汜音泛。"
                },
                {
                    "paragraph": "興離騷之微文𠔃，兾靈脩之壹悟。還余車於南郢𠔃，復往軌於初古。",
                    "zhushu": "軌，車轍也。月令曰：車同軌。言已雖見放逐，猶興離騷之文以諷諫其君，兾其心一寤，有命還已，已復得乗車周行楚國，脩古始之轍跡也。補曰：車同軌，今中庸文也。古音故。"
                },
                {
                    "paragraph": "道脩逺其難遷𠔃，傷余心之不能已。",
                    "zhushu": "言已後或歸郢，其路長逺，誠難遷徙，然我心中想念於君，不能已也。"
                },
                {
                    "paragraph": "背三五之典刑𠔃，",
                    "zhushu": "典，常。刑，法。"
                },
                {
                    "paragraph": "絶洪範之辟紀。",
                    "zhushu": "洪範，尚書篇名。箕子所爲武王陳五行之道也。言君施行，背三皇五帝之常典，絶去洪範之法紀，任意妄爲，故失道也。補曰：辟，婢亦切。"
                },
                {
                    "paragraph": "播規榘以背度𠔃，",
                    "zhushu": "播，弃。"
                },
                {
                    "paragraph": "錯權衡而任意。",
                    "zhushu": "錯，置也。衡，稱也，所以銓物輕重也。言君弃先王之法度而不奉循，猶置衡稱不以量物，更任其意而商輕重，必失道徑，違人情也。補曰：錯，七故切，意有臆音。"
                },
                {
                    "paragraph": "操繩墨而放弃𠔃，傾容幸而侍側。",
                    "zhushu": "側，旁也。言賢者執持法度而見放弃，傾頭容身讒䛕之人，反得親近侍於旁側也。幸，一作逹。"
                },
                {
                    "paragraph": "甘棠枯於豐草𠔃，",
                    "zhushu": "甘棠，杜也。詩云：蔽芾甘棠。補曰：爾雅：杜，甘棠。注云：今之杜梨。"
                },
                {
                    "paragraph": "藜𣗥樹於中庭。",
                    "zhushu": "堂下謂之庭。言甘棠香美之木，枯於草中而不見御，反種蒺藜𣗥刺之木，滿於中庭，以言逺仁賢、近讒賊也。"
                },
                {
                    "paragraph": "西施斥於北宫𠔃，仳倠𠋣於彌楹。",
                    "zhushu": "西施，美女也。仳倠，醜女也。彌，猶徧也。楹，柱也。言西施美好，弃於後宫不見進御，仳倠醜女，反𠋣立徧兩楹之間，侍左右也。補曰：仳，步浼。倠，虎偎。曰：又仳音毗。倠，呼維切。說文云：醜，而也。淮南注云：仳倠，古之醜女。音靡也。"
                },
                {
                    "paragraph": "烏獲戚而驂乗𠔃，燕公操於馬圉。",
                    "zhushu": "烏獲，多力士也。燕公，邵公也。封於燕，故曰燕公也。養馬曰圉，言與多力烏獲同車驂乗，令仁賢邵公執役養馬，失其冝也。補曰：孟子曰：舉烏獲之任。許愼云：秦武王之力士。"
                },
                {
                    "paragraph": "蒯聵登於淸府𠔃，咎繇棄而在壄。",
                    "zhushu": "蒯聵，衞靈公太子也。不順其親，欲害其後母。淸府，猶清廟也。言使蒯聵無義之人，登於清廟而執綱紀，放弃聖人咎繇於外野，政必亂，身危殆也。一元棄於壄外，一作外野。補曰：蒯，苦怪。聵，五怪切。"
                },
                {
                    "paragraph": "蓋見兹以永歎𠔃，",
                    "zhushu": "以，一作而。"
                },
                {
                    "paragraph": "欲登階而狐疑。",
                    "zhushu": "言已見君親愛惡人，斥逐忠良，誠欲進身登階，竭盡謀慮，意中狐疑，恐遇患害也。"
                },
                {
                    "paragraph": "椉白水而髙騖𠔃，",
                    "zhushu": "椉，一作乗。"
                },
                {
                    "paragraph": "因徙弛而長詞。",
                    "zhushu": "言已恐登階被害，欲乗白水髙馳而逺遊，遂淸潔之志，因徙弛却退而長訣也。弛，二作㢮，一作施。"
                },
                {
                    "paragraph": "歎曰：倘佯壚阪，沼水深𠔃。",
                    "zhushu": "倘佯，山名也。壚，黃黒色上也。沼，池也。詩云：王在靈沼。言倘佯之山，其阪土玄黃，其下有也。水深而且清，冝以避丗而長隱身也。補曰：說文：壚，黑剛士也。"
                },
                {
                    "paragraph": "容與漢渚，涕淫淫𠔃。",
                    "zhushu": "漢，水名也。尚書曰：嶓冢導漾，東流爲漢。言已將欲避丗，遊戲漢水之岸，心中哀悲而不能去，涕流淫淫也。"
                },
                {
                    "paragraph": "鍾牙已死，誰爲聲𠔃？",
                    "zhushu": "鍾，鍾子期。牙，伯牙也。言二子曉音，今皆已死，無知音者，誰爲作善聲也。以言君不曉忠信，亦不可爲竭謀盡誠也。"
                },
                {
                    "paragraph": "纎阿不御，焉舒情𠔃？",
                    "zhushu": "纎阿，古善御者。言纎阿不執轡而御，則馬不爲盡其力。言君不任賢者，賢者亦不盡其節。"
                },
                {
                    "paragraph": "曽哀悽欷，心離離𠔃。",
                    "zhushu": "離離，剥裂㒵。"
                },
                {
                    "paragraph": "還顧髙丘，泣如灑𠔃。",
                    "zhushu": "言已不遭明君，無御用者，重自哀傷，悽愴累息，心爲剥裂，顧視楚國，悲慼泣下，如以水灑地也。補曰：灑，所冝切。",
                    "type": 2
                },
                {
                    "paragraph": "逺遊",
                    "zhushu": "遊一作逝",
                    "type": 2
                },
                {
                    "paragraph": "悲余性之不可改𠔃，屢懲艾而不迻。",
                    "zhushu": "言已體受忠直之性，雖數爲讒人所懲艾，而心終不移易也。艾，一作㣻，一作　迻，一作移。補曰：艾、㣻，並音乂。迻，遷徙也，通作移。"
                },
                {
                    "paragraph": "服覺晧以殊俗𠔃，",
                    "zhushu": "覺，較也。詩云：有覺德行。晧，猶明也。晧，一作浩，一作酷，注並同。"
                },
                {
                    "paragraph": "貌揭揭㠯巍巍。",
                    "zhushu": "揭揭，髙㒵也。巍巍，大皃也。言已被服衆芳，履行忠正，較然盛明，志願髙大，與俗人異也。巍，釋文作魏，音危。補曰：揭，居謁切。"
                },
                {
                    "paragraph": "譬若王僑之乗雲𠔃，載赤霄而淩太淸。",
                    "zhushu": "言己志意髙大，上切於天，譬若仙人王僑，乗浮雲，載赤霄，上凌太淸，遊天庭也。淩，一作凌。"
                },
                {
                    "paragraph": "欲與天地參壽𠔃，",
                    "zhushu": "一無欲字。"
                },
                {
                    "paragraph": "與日月而比榮。",
                    "zhushu": "言己脩行衆善，冀若仙人王僑得道不死，遂與天地同其壽命，與日月比其光榮，流名於後丗，不腐滅也。一無而字。"
                },
                {
                    "paragraph": "登崑崙而北首𠔃，",
                    "zhushu": "首，嚮。補曰：首音狩。"
                },
                {
                    "paragraph": "悉靈圉而來謁。",
                    "zhushu": "悉，盡也。靈圉，衆神也。言已設得道輕舉，登崑崙之上，北向天門，衆神盡來謁見，尊有德也。圉，釋文作圄，補曰：並魚吕切。大人賦云：悉徴靈圉而選之𠔃。張揖曰：靈圉，衆仙号也。淮南云：騎蜚廉而從敦圄。注云：敦圄，仙人名。郭璞云：靈圉，淳圉，仙人名也。"
                },
                {
                    "paragraph": "選鬼神於太隂𠔃，登閶闔於𤣥闕。",
                    "zhushu": "言已乃選擇衆鬼神之中行忠正者，與俱登於天門，入玄闕，拜天皇，受𠡠誨也。"
                },
                {
                    "paragraph": "回朕車俾西引𠔃，褰虹旗於玉門。",
                    "zhushu": "褰，袪也。玉門，山名也。言乃旋我之車而西行，褰舉虹旗，驅上玉門之山，以趣疾也。"
                },
                {
                    "paragraph": "馳六龍於三危𠔃，",
                    "zhushu": "三危，西方山也。"
                },
                {
                    "paragraph": "朝西靈於九濵。",
                    "zhushu": "朝，召也。濵，水涯也。言乃馳騁六龍，過於三危之山，召西方之神，㑹於大海九曲之涯也。西，一作四。"
                },
                {
                    "paragraph": "結余軫於西山𠔃，橫飛谷以南征。",
                    "zhushu": "結，旋也。飛谷，日所行道也。言乃旋我車軫，橫度飛泉之谷以南行也。軫，一作車。"
                },
                {
                    "paragraph": "絶都廣以直指𠔃，",
                    "zhushu": "却廣，野名也。山海經曰：都廣在西南，其城方三百里，蓋天地之中也。補曰：淮南曰：建木在都廣，盖天地之中也。注云：都廣，南方山名。又曰：八殞之外有八絃，南方曰都廣。注云：國名。山在此國，因復曰都廣山。"
                },
                {
                    "paragraph": "歷祝融於朱𡨋。",
                    "zhushu": "朱，赤色也。言己行乃橫絶於都廣之野，過祝融之神於朱𡨋之將也。補曰：莊子曰：南𡨋者，天池也。傳曰：南海之神曰祝融。"
                },
                {
                    "paragraph": "枉玉衡於炎火𠔃，",
                    "zhushu": "枉，屈也。衡，車衡也。"
                },
                {
                    "paragraph": "委兩館於咸唐。",
                    "zhushu": "委，曲也。館，舎也。咸唐，咸池也。言已從炎火，又曲意至於咸池，而再舎止宿也。"
                },
                {
                    "paragraph": "貫澒濛以東朅𠔃，",
                    "zhushu": "澒濛，氣也。朅，去也。澒，一作鴻。補曰：澒、鴻，並乎孔切。濛，蒙孔切，大水也。朅，丘列切。"
                },
                {
                    "paragraph": "維六龍於扶桑。",
                    "zhushu": "言遂貫出澒濛之氣而東去，繫六龍於扶桑之木。扶，一作搏。補曰：春秋命曆序曰：皇伯登扶桑日之陽，駕六龍以上下。"
                },
                {
                    "paragraph": "周流覽於四海𠔃，志升降以髙馳。",
                    "zhushu": "言已旣周行遍於四海之外，意欲上下髙馳，以求賢士也。升，一作陞。"
                },
                {
                    "paragraph": "徴九神於回極𠔃，",
                    "zhushu": "徴，召也。回，旋也。極，中也。謂㑹北辰之星於天之中也。"
                },
                {
                    "paragraph": "建虹采以招指。",
                    "zhushu": "虹采，旗也。招指，指麾也。旗，所以招指語人也。言已乃召九天之神，使㑹北極之星，舉虹采以指麾四方也。一作采虹。"
                },
                {
                    "paragraph": "駕鸞鳳以上遊𠔃，從𤣥鶴與鷦明。",
                    "zhushu": "鷦明，俊鳥也。"
                },
                {
                    "paragraph": "孔鳥飛而送迎𠔃，",
                    "zhushu": "一作庭迎。"
                },
                {
                    "paragraph": "騰羣鶴於瑶光。",
                    "zhushu": "鶴，靈鳥也，以喻潔白之士。言已乃駕乗鸞鳳明智之鳥，從鷦明羣鶴潔白之士，過於瑶光之星，質己修行之要也。鶴，一作鵠，瑶，一作揺。一注云：鶴，白鳥也。補曰：瑶光，北斗杓星也。"
                },
                {
                    "paragraph": "排帝宫與羅囿𠔃，",
                    "zhushu": "羅囿，天苑。"
                },
                {
                    "paragraph": "升縣圃以眩滅。",
                    "zhushu": "言遂排開天帝之宫，入其羅囿，出升縣囿之山而望，目爲炫燿，精明消滅，心愁思也。升，一作陞，縣，一作懸。補曰：縣音玄。"
                },
                {
                    "paragraph": "結瓊枝以雜佩𠔃，立長庚以繼日。",
                    "zhushu": "長庾，星名也。詩云：西有長庚。言巳精明雖消滅，猶結玉枝，申脩忠誠，立長庚之星，以繼日光，晝夜常行，志意明也。一作繼曜。"
                },
                {
                    "paragraph": "凌驚靁以軼駭電𠔃，",
                    "zhushu": "一無以字。補曰：軼音佚。"
                },
                {
                    "paragraph": "綴鬼谷於北辰。",
                    "zhushu": "綴，係也。北辰，北極星也。論語曰：譬如北辰，居其所而衆星拱之。言遂夌乗驚駭之雷，追逐奔軼之電，以至於天，使北辰係綴百鬼，勿令害賢者也。鬼谷，一作百鬼。"
                },
                {
                    "paragraph": "鞭風伯使先驅𠔃，囚靈𤣥於虞淵。遡髙風以低佪𠔃，",
                    "zhushu": "遡，一作泝，一云愬髙風以徘徊。補曰：泝、遡一也。泝，向也。逆流而上曰泝洄。"
                },
                {
                    "paragraph": "覽周流於朔方。",
                    "zhushu": "靈玄，𤣥帝也。虞淵，日所入也。淮南言：日出湯谷，入于虞淵。言乃鞭風伯，使之掃塵，因玄帝之神，使無隂𡨋，周遍流行於北方也。"
                },
                {
                    "paragraph": "就顓頊而敶詞𠔃，考玄𡨋於空桑。",
                    "zhushu": "空桑，山名也。𤣥𡨋，太隂之神，主刑殺也。言乃就聖帝顓頊，敶列己詞，考問𤣥𡨋之神於空桑之山，何故害賢也。"
                },
                {
                    "paragraph": "旋車逝於崇山𠔃，",
                    "zhushu": "崇山，驩兠所放山也。逝，一作遊。"
                },
                {
                    "paragraph": "奏虞舜於蒼梧。",
                    "zhushu": "言已從崇山見驩兠，以佞故囚至蒼梧，告愬聖舜，已行忠直，而遇斥弃，冀蒙異謀也。虞，一作帝。"
                },
                {
                    "paragraph": "𣸓楊舟於㑹稽𠔃，",
                    "zhushu": "楊，木名也。詩云：汎汎楊舟。㑹稽，山名也。泣，一作濟。"
                },
                {
                    "paragraph": "就申胥於五湖。",
                    "zhushu": "湖，大池也。言已復乗楊木之輕舟，就伍子胥於五湖之中，問志行之見者也。一云揖大禹於江濵，一注伍子胥作申包胥，然上文有申子，注云子胥也。"
                },
                {
                    "paragraph": "見南郢之流風𠔃，殞余躬於沅湘。",
                    "zhushu": "言還見楚國風俗，妬害賢良，故自沈於沅、湘而不悔也。"
                },
                {
                    "paragraph": "望舊邦之黯黮𠔃，",
                    "zhushu": "黯黮，不明㒵也。邦，一作郷。補曰：黯，烏感。黮，都感切。"
                },
                {
                    "paragraph": "時溷濁其猶未央。",
                    "zhushu": "言已望見故國，君闇不明，羣下貪亂，其化未盡，心憂愁也。一無其字。"
                },
                {
                    "paragraph": "懷蘭茝之芬芳𠔃，妬被離而折之。",
                    "zhushu": "言巳懷忠信之行，故爲衆佞所妬，欲共被離摧折而弃之也。被，一作披。補曰：被音披。"
                },
                {
                    "paragraph": "張絳帷以襜襜𠔃，風邑邑而蔽之。",
                    "zhushu": "邑邑，微弱㒵也。言君張朱帷，襜襜鮮明，冝與賢者共處其中，而政令微弱，適以自蔽者也。"
                },
                {
                    "paragraph": "日暾暾其西舎𠔃，",
                    "zhushu": "其，一作而。"
                },
                {
                    "paragraph": "陽焱焱而復顧。",
                    "zhushu": "言日暾暾西下，將舎入太隂之中，其餘陽氣，猶尚焱焱，而顧欲還也。以言已年亦老暮，亦思還返故郷也。焱，一作炎。補曰：暾，他昆切。焱，火華也，音琰。炎音同。"
                },
                {
                    "paragraph": "聊假日以須臾𠔃，何騷騷而自故。",
                    "zhushu": "言已思年命欲暮，願且假日遊戲須臾之間，然中心愁思如故，終不解也。故，一作苦。"
                },
                {
                    "paragraph": "歎曰：譬彼蛟龍，乗雲浮𠔃。",
                    "zhushu": "一云譬彼雲龍，無乗雲浮𠔃一句，一云乗雲游𠔃，一云乗浮雲𠔃。"
                },
                {
                    "paragraph": "汎淫澒溶，紛若霧𠔃。",
                    "zhushu": "言已懷德不用，譬若蛟龍濳於川澤，忽然乗雲汎淫而遊，紛紜若霧，而乃見之也。汎，一作沉，澒，一作鴻。補曰：汎淫，已見九懷、澒、鴻，並乎孔切。溶，弋孔切。"
                },
                {
                    "paragraph": "潺湲轇轕，",
                    "zhushu": "轇，一作膠。補曰：轕音葛。"
                },
                {
                    "paragraph": "雷動電發，馺髙舉𠔃。",
                    "zhushu": "言蛟龍升天，其形潺湲，若水之流，縱橫轇轕，遂乗雷電而髙舉也。以言己亦想遭明時，舉而進用。補曰：馺，素合切。方言：馺，馬馳也。注云：疾㒵。"
                },
                {
                    "paragraph": "升虚淩𡨋，沛濁浮淸，入帝宫𠔃。",
                    "zhushu": "言龍能登虚無，淩淸𡨋，弃濁穢，入天帝之宫。言已亦想升賢君之朝，斥去貪佞之人也。升，一作登，沛，一作弃。"
                },
                {
                    "paragraph": "揺翹奮羽，馳風騁雨，遊無窮𠔃。",
                    "zhushu": "言龍旣升天，奮揺翹羽，馳使風雨，言已亦願奮竭智謀，以輔事賢君，流恩百姓，長無窮極也。"
                }
            ]
        },
        {
            "name": "九思章句第十七楚辭",
            "paragraphs": [
                {
                    "paragraph": "九思章句第十七楚辭",
                    "zhushu": "",
                    "type": 1
                },
                {
                    "paragraph": "九思者，王逸之所作也。逸，南陽人，",
                    "zhushu": "一作南郡。"
                },
                {
                    "paragraph": "愽雅多覽，讀楚辭而傷𢚓屈原，故爲之作解。又以自屈原終没之後，忠臣介士，遊覽學者，讀離騷、九章之文，莫不愴然，心爲悲感，髙其節行，妙其麗雅。至劉向、王襃之徒，咸嘉其義，",
                    "zhushu": "一云咸嘉歎之。"
                },
                {
                    "paragraph": "作賦騁辭，㠯讃其志，則皆列於譜録，世世相傳。",
                    "zhushu": "皮日休九諷叙云：屈平旣放，作離騷經，正詭俗而爲九歌，辨窮愁而爲九章。是後詞人摭而爲之。若宋玉之九辯，王襃之九懷，劉向之九歎，王逸之九思，其爲清怨素艶，幽快古秀，皆得芝蘭之芬芳，鸞鳳之毛羽也。楊雄有廣騷，梁竦有悼騷，不知王逸奚罪其文，不以二家之述爲離騷之兩𣲖也。"
                },
                {
                    "paragraph": "逸與屈原同土共國，悼傷之情，與凡有異，竊慕向、襃之風，作頌一篇，號曰九思，以裨其辭。未有解說，故聊叙訓𧨏焉。",
                    "zhushu": "一無叙字。"
                },
                {
                    "paragraph": "辭曰：",
                    "zhushu": "逸不應自爲注解，恐其子延夀之徒爲之爾。",
                    "type": 2
                },
                {
                    "paragraph": "逢尤",
                    "zhushu": "逢一作見",
                    "type": 2
                },
                {
                    "paragraph": "悲𠔃愁，哀𠔃憂。",
                    "zhushu": "傷不遇也。"
                },
                {
                    "paragraph": "天生我𠔃當闇時，",
                    "zhushu": "君不明也。"
                },
                {
                    "paragraph": "被諑譖𠔃虚獲尤。",
                    "zhushu": "爲佞人所傷害也。諑，毀也。尤，過也。補曰：諑音卓。"
                },
                {
                    "paragraph": "心煩憒𠔃意無聊，",
                    "zhushu": "愁君迷蔽，忿姦興也。憒，亂也。聊，樂也。補曰：憒音潰。聊音留。"
                },
                {
                    "paragraph": "嚴載駕𠔃出戲遊。",
                    "zhushu": "將以釋憂憤也。"
                },
                {
                    "paragraph": "周八極𠔃歷九州，",
                    "zhushu": "求賢君也。"
                },
                {
                    "paragraph": "求軒轅𠔃索重華。",
                    "zhushu": "覬遇如黃帝、堯、舜之聖明也。"
                },
                {
                    "paragraph": "世旣卓𠔃逺眇眇，",
                    "zhushu": "去前聖逺然不可得也。卓，逺也。卓，一作逴。補曰：逴音卓。"
                },
                {
                    "paragraph": "握佩玖𠔃中路躇。",
                    "zhushu": "懷寳不舒，悵仿偟也。補曰：躇音除。"
                },
                {
                    "paragraph": "羨咎繇𠔃建典謨，",
                    "zhushu": "樂古賢臣遇明君也。咎，一作皐。"
                },
                {
                    "paragraph": "懿風后𠔃受瑞圖。",
                    "zhushu": "懿，深也。屈原之喻也。風后，黃帝師，受天瑞者也。"
                },
                {
                    "paragraph": "愍余命𠔃遭六極，",
                    "zhushu": "愍，一作憫。"
                },
                {
                    "paragraph": "委玉質𠔃於泥塗。",
                    "zhushu": "見放逐汙辱，若陷泥塗中也。泥，一作埿。"
                },
                {
                    "paragraph": "遽傽遑𠔃驅林澤，",
                    "zhushu": "遽，一作遂。傽，一作章，一作慞，一作憒。補曰：集韻：𢕔徨，行不正。"
                },
                {
                    "paragraph": "歩屏營𠔃行丘阿。",
                    "zhushu": "憂憒不知所爲，徒經營奔走也。補曰：屏音并，卑盈切，征彸也。"
                },
                {
                    "paragraph": "車軏折𠔃馬虺頽，",
                    "zhushu": "驅騁不能寧定，車弊而馬病也。軏，一作軸。補曰：語云：小車無軏。軏，車轅。耑持衡者。一作軌，非是。虺音灰，集韻作。"
                },
                {
                    "paragraph": "惷悵立𠔃涕滂沲。",
                    "zhushu": "憂悴而涕流也。惷，一作𧢆，一作惆，一作怊。補曰：憃，丑江切。𧢆音同，視不明也。一曰直視。"
                },
                {
                    "paragraph": "思丁文𠔃聖明哲，",
                    "zhushu": "丁，當也。文，文王也。心志不明，願遇文王時也。"
                },
                {
                    "paragraph": "哀平差𠔃迷謬愚。",
                    "zhushu": "平，楚平王。差，吳王夫差也。平王殺忠臣伍奢，奢子貟仕吳以破楚，夫差不用子胥，而爲越所滅也。"
                },
                {
                    "paragraph": "吕傅舉𠔃殷周興，",
                    "zhushu": "吕，吕望。傳，傅說。兩賢舉用，而二代以興盛也。"
                },
                {
                    "paragraph": "忌𧯻專𠔃郢吳虚。",
                    "zhushu": "忌，楚大夫費無忌。𧯻，吳大夫宰𧯻。虚，空也。忌、𧯻佞僞，惑其君而敗，二國空虚。郢，楚都也。𧯻，一作𧯻。補曰：普美切。集韻从喜。"
                },
                {
                    "paragraph": "仰長歎𠔃氣䭇結，",
                    "zhushu": "仰，將訴天也。䭇，結也。補曰：䭇，於結切。說文：飰窒也。與噎同。"
                },
                {
                    "paragraph": "悒殟絶𠔃咶復蘇。",
                    "zhushu": "憤忿䁆絶，徐乃蘇也。殟，釋文作愠。咶，一作活，一作恬。蘇，釋文作蘓。補曰：殟，廣雅云：極也。音温。咶，息也，乎刮切。"
                },
                {
                    "paragraph": "虎兕爭𠔃於廷中，",
                    "zhushu": "廷，朝廷也。虎兕，惡獸，以喻姦臣。"
                },
                {
                    "paragraph": "豺狼𨷖𠔃我之隅。",
                    "zhushu": "隅，旁也。言衆佞辯爭，常在我傍也。"
                },
                {
                    "paragraph": "雲霧㑹𠔃日𡨋晦，",
                    "zhushu": "衆僞蔽君，如雲霧之隱日，使不可得見也。"
                },
                {
                    "paragraph": "飄風起𠔃揚塵埃。",
                    "zhushu": "回風爲飄，以喻小人造設姦僞，賊害仁賢，爲君垢穢，如回風之起塵埃也。"
                },
                {
                    "paragraph": "走鬯罔𠔃乍東西，",
                    "zhushu": "動觸諂毀，東西趣走。一作鬯䟫，一作暢𡭿。一本云：𡭿，敞音。又主尚切。補曰：集韻有𣥺，敞、尚二音，距也，蹋也。有䟫，音餉，正也。"
                },
                {
                    "paragraph": "欲竄伏𠔃其焉如。",
                    "zhushu": "無所逃難。"
                },
                {
                    "paragraph": "念靈閨𠔃隩重深，",
                    "zhushu": "靈，謂懷王。閨，閤也。言欲訴論，輙爲羣邪所逆，不能得通逹。隩，一作奥，一作窈。"
                },
                {
                    "paragraph": "願竭節𠔃隔無由。望舊邦𠔃路逶隨，",
                    "zhushu": "逶隨，迂逺也。近而障隔，則與迂逺同也。逶，一作委。"
                },
                {
                    "paragraph": "憂心悄𠔃志勤劬。",
                    "zhushu": "悄，猶慘也。劬，勞也。志，一作以，補曰：悄，子小切。"
                },
                {
                    "paragraph": "䰟焭焭𠔃不遑寐，",
                    "zhushu": "䰟，一作魂。"
                },
                {
                    "paragraph": "目眽眽𠔃寤終朝。",
                    "zhushu": "眽眽，視皃也。終朝，自旦及夕，言通夜不能瞑也。眽，一作眿，一作眩。補曰：眽，目財視。㒵音脉。",
                    "type": 2
                },
                {
                    "paragraph": "怨上",
                    "zhushu": "",
                    "type": 2
                },
                {
                    "paragraph": "令尹𠔃謷謷，",
                    "zhushu": "令尹，楚官掌政者也。謷謷，不聽話言而妄語也。補曰：謷，五髙切。"
                },
                {
                    "paragraph": "羣司𠔃譨譨。",
                    "zhushu": "羣司，衆僚。譨譨，猶偬偬也。言皆競於佞也。羣，一作群。補曰：譨譨，多言也，奴侯切。"
                },
                {
                    "paragraph": "哀哉𠔃淈淈，",
                    "zhushu": "淈淈，一國並亂也。補曰：淈音骨。"
                },
                {
                    "paragraph": "上下𠔃同流。",
                    "zhushu": "君臣俱愚，意無别也。"
                },
                {
                    "paragraph": "菽藟𠔃蔓衍，",
                    "zhushu": "菽藟，小草也。蔓衍，廣延也。補曰：菽，釋文音焦。藟，力水切。"
                },
                {
                    "paragraph": "芳虈𠔃挫枯。",
                    "zhushu": "虈，香草名也。挫枯，弃不用也。𥙷曰虈，許苗切。本草：白芷，一名虈。說文：楚謂之蘺，晉謂之虈，齊謂之茝。"
                },
                {
                    "paragraph": "朱紫𠔃雜亂，曽莫𠔃别諸。",
                    "zhushu": "君不識賢，使紫奪朱，世無別知之者。"
                },
                {
                    "paragraph": "𠋣此𠔃巖穴，",
                    "zhushu": "退遁逃也。"
                },
                {
                    "paragraph": "永思𠔃窈悠。",
                    "zhushu": "長守忠信，念無違而塗悠逺也。悠，一作窕。"
                },
                {
                    "paragraph": "嗟懷𠔃眩惑，",
                    "zhushu": "懷，懷王也。爲衆佞所欺曜。目盡迷瞀。"
                },
                {
                    "paragraph": "用志𠔃不昭。",
                    "zhushu": "獨行忠信，無明己者。昭，一作照。"
                },
                {
                    "paragraph": "將喪𠔃玉斗，遺失𠔃鈕樞。",
                    "zhushu": "鈕樞，所以校玉斗。玉斗旣喪，將失其鈕樞。言放弃賢者逐去之。一注云：鈕樞、玉斗，皆所寳者。補曰：釋文：鈕，女有切。一作劒，非是。"
                },
                {
                    "paragraph": "我心𠔃煎熬，惟是𠔃用憂。",
                    "zhushu": "熬，亦煎也。憂無已也。煎熬，一作熬𩱈，釋文作𤌉。補曰：並音炒。"
                },
                {
                    "paragraph": "進惡𠔃九旬，",
                    "zhushu": "紂爲九旬之飲，而不聽政。惡，一作思。進惡，一作集慕，九旬，一作仇荀。一注云：紂爲長夜之飲。補曰：仇荀，謂仇牧、荀息。"
                },
                {
                    "paragraph": "復顧𠔃彭務。",
                    "zhushu": "彭，彭咸、務、務光，皆古介士，恥受汙辱，自投於水而死也。復，一作退，務，一作瞀，注同。釋文音牟。"
                },
                {
                    "paragraph": "擬斯𠔃二蹤，",
                    "zhushu": "擬，則也。蹤，跡也。言願効此二賢之迹，赤當自沈。"
                },
                {
                    "paragraph": "未知𠔃所投。謡吟𠔃中壄，",
                    "zhushu": "未得所死，且仿惶也，一作野。"
                },
                {
                    "paragraph": "上察𠔃璇璣。",
                    "zhushu": "璇，一作旋，一作琁機。補曰：北斗魁四星爲璇璣。"
                },
                {
                    "paragraph": "大火𠔃西睨，攝提𠔃運低。",
                    "zhushu": "璇璣天中，放先察之。大火西流，攝提運下，夜分之𠋫，愁思不寐，起視星辰，以解戚者也。流，一作匿。補曰：大火，房、心、尾也。晉志：攝提六星，直斗杓之南，主建時節。"
                },
                {
                    "paragraph": "雷霆𠔃硍礚，",
                    "zhushu": "雷聲。補曰：上言郎，下苦蓋切。"
                },
                {
                    "paragraph": "雹霰𠔃霏霏。",
                    "zhushu": "霏霏，集皃。"
                },
                {
                    "paragraph": "奔電𠔃光晃，涼風𠔃愴悽。",
                    "zhushu": "獨處愁思不𥧌，見雹電涼風之至，益憂多也。晃，一作照。"
                },
                {
                    "paragraph": "鳥獸𠔃驚駭，相從𠔃宿棲。",
                    "zhushu": "言鳥獸驚惶，尚相從就，傷己單獨，心用悲也。"
                },
                {
                    "paragraph": "鴛鴦𠔃噰噰，",
                    "zhushu": "和鳴㒵也。"
                },
                {
                    "paragraph": "狐狸𠔃徾徾。",
                    "zhushu": "相隨㒵。補曰：徾，釋文音眉。一作嶽，非。"
                },
                {
                    "paragraph": "哀吾𠔃介特，",
                    "zhushu": "介特，獨也。一吾下有子字。"
                },
                {
                    "paragraph": "獨處𠔃罔依。",
                    "zhushu": "罔，無也。"
                },
                {
                    "paragraph": "螻蛄𠔃鳴東，蟊𧕾𠔃號西。蛓縁𠔃我裳，蠋入𠔃我懷。蟲豸𠔃夾余，惆悵𠔃自悲。",
                    "zhushu": "言己獨處山野，與衆虫爲伍，心悲感也。一作𧓿𧖡。蛓，一作𧌒。懷，一作衣。豸，一作𧱌。補曰：螻蛄，婁、姑二音。蟊𧕾，矛、節二音。蟊虫食草根者。爾雅：𧕾，茅蜩。似蟬而小，青色。音截。蛓音次。說文云：毛虫。有毒，螫人。燭音蜀。豸，直氏君。有足謂之蟲，無足謂之豸。"
                },
                {
                    "paragraph": "佇立𠔃忉怛，",
                    "zhushu": "佇，停。補曰：忉音刀，憂勞也。怛，丁葛切。"
                },
                {
                    "paragraph": "心結縎𠔃折摧。",
                    "zhushu": "補曰：縎，結也。音骨。",
                    "type": 2
                },
                {
                    "paragraph": "疾世",
                    "zhushu": "世一作俗",
                    "type": 2
                },
                {
                    "paragraph": "周徘徊𠔃漢渚，",
                    "zhushu": "言居山中愁憤，復之漢水之涯，庶欲以釋思念也。渚，一作濵。"
                },
                {
                    "paragraph": "求水神𠔃靈女。",
                    "zhushu": "冀得水中神女，以慰思念。"
                },
                {
                    "paragraph": "嗟此國𠔃無良，",
                    "zhushu": "此國，楚國也。言君臣無善，皆凶愚也。"
                },
                {
                    "paragraph": "媒女詘𠔃謰謱。",
                    "zhushu": "謰謱，不正㒵，一云謀女，一云媒拙訥𠔃。補曰：詘與訥同。方言：謰謱，拏也。南楚曰謰謱，音連縷。注云：言譇拏也。一曰，謰謱，語亂也。"
                },
                {
                    "paragraph": "鴳雀列𠔃譁讙，",
                    "zhushu": "鴳雀，小鳥，以喻小人列位也。言小人在位，患失之，競爲佞諂，聲呶呶也。鴳，一作鷃。"
                },
                {
                    "paragraph": "鴝鵒鳴𠔃聒余。",
                    "zhushu": "鴝鵒，鴳雀𩔖也。多聲亂耳爲聒。補曰：鴝音劬。"
                },
                {
                    "paragraph": "抱昭華𠔃寳璋，",
                    "zhushu": "昭華，玉名。璋，一作章。補曰：淮南云：堯贈舜以昭華之玉。"
                },
                {
                    "paragraph": "欲衒鬻𠔃莫取。",
                    "zhushu": "行賣曰衒鬻，賣也。言已竭忠信以事君，而不見用，猶抱此昭華寳璋衒賣之。璋，玉名也。"
                },
                {
                    "paragraph": "言旋邁𠔃北徂，",
                    "zhushu": "已不見用，欲逺去也。旋，一作逝，一云逝言邁𠔃。"
                },
                {
                    "paragraph": "叫我友𠔃配耦。",
                    "zhushu": "呌，急呌也。言此國已無良人，庶北行遇賢友，而以自耦也。"
                },
                {
                    "paragraph": "日隂曀𠔃未光，",
                    "zhushu": "北方多隂。隂，一作𩃛。"
                },
                {
                    "paragraph": "𨵙睄窕𠔃靡睹。",
                    "zhushu": "闐，窺也。睄窕，幽𡨋也。一作闐䏴雿。補曰：𨵙，古覔切，睄與宵同。窕，徒了切，深也。"
                },
                {
                    "paragraph": "紛載驅𠔃髙馳，",
                    "zhushu": "適北無所遇，故欲馳而去。"
                },
                {
                    "paragraph": "將諮詢𠔃皇羲。",
                    "zhushu": "皇羲，羲皇也。諮，問。詢，謀。所以安己也。一云，羲，伏羲，伏羲稱皇也。"
                },
                {
                    "paragraph": "遵河臯𠔃周流，路變易𠔃時乖。",
                    "zhushu": "所志不遇，無所用其志也。時，一作旹。"
                },
                {
                    "paragraph": "濿滄海𠔃東遊，沐盥浴𠔃天池。",
                    "zhushu": "天池，則滄海也。濿，一作厲。補曰：濿與厲同。"
                },
                {
                    "paragraph": "訪太昊𠔃道要，",
                    "zhushu": "太昊，東方靑帝也。將問天道之要務。"
                },
                {
                    "paragraph": "云靡貴𠔃仁義。",
                    "zhushu": "太昊荅惟仁義爲上。補曰：義有儀音。"
                },
                {
                    "paragraph": "志欣樂𠔃反征，就周文𠔃邠岐。",
                    "zhushu": "聞惟仁義，故欣喜復之西方，就文王也。邠岐，周本國。邠，一作豳。"
                },
                {
                    "paragraph": "秉玉英𠔃結誓，",
                    "zhushu": "願與文王約信，以王英爲贄幣也。"
                },
                {
                    "paragraph": "日欲暮𠔃心悲。",
                    "zhushu": "日暮而歳邁，年將老，悲不見進用也。"
                },
                {
                    "paragraph": "惟天禄𠔃不再，",
                    "zhushu": "福不再至，年歳一過，則終訖也。"
                },
                {
                    "paragraph": "背我信𠔃自違。",
                    "zhushu": "若背忠信以趨時俗，則違本心，故不忍爲。"
                },
                {
                    "paragraph": "踰隴堆𠔃渡漠，",
                    "zhushu": "隴堆，山名。漠，沙漠也。一云漢，漢水也。"
                },
                {
                    "paragraph": "過桂車𠔃合黎。",
                    "zhushu": "桂車、合黎，皆西方山之名。"
                },
                {
                    "paragraph": "赴崑山𠔃馽騄，",
                    "zhushu": "崑山，崑崙也。言渡隴堆，適桂車、合黎，乃至崑崙，取駿馬而絆之。騄，駿馬名。崑，一作昆。馽，一作䮍。補曰：馽，竹及切，絆馬也。騄耳，馬名。音緑。"
                },
                {
                    "paragraph": "從卭遨𠔃棲遲。",
                    "zhushu": "卭，獸名。遨，遊也。馽騄從卭而棲遲顧望也。一云從盧敖𠔃。補曰：卭，謂卭卭，駏虚也。"
                },
                {
                    "paragraph": "吮玉液𠔃止渴，齧芝華𠔃療飢。",
                    "zhushu": "王液，瓊蘂之精氣。芝，神草也。渴啜玉精，飢食芝華，欲僊去也。渴，釋文作㵣。補曰：吮，常兖切，呧也。又子兖切，漱也。㵣，與渴同。"
                },
                {
                    "paragraph": "居嵺廓𠔃尠疇，",
                    "zhushu": "嵺廓，空洞而無人也。尠，少也。疇，匹也。言獨行而抱影也。𥙷曰：嵺音寥。"
                },
                {
                    "paragraph": "逺梁昌𠔃幾迷。",
                    "zhushu": "梁昌，䧟據失所也。迷惑欲還也。䧟據，一作蹈懅。"
                },
                {
                    "paragraph": "望江漢𠔃濩渃，",
                    "zhushu": "濩渃，大㒵也。還見江、漢水大也。漢，一作海。補曰：濩音穫。渃音若。大水也。"
                },
                {
                    "paragraph": "心緊絭𠔃傷懷。",
                    "zhushu": "緊絭，糾繚也。望舊土而心感傷也。絭，一作韏，一作繾綣。補曰：緊、繾，並祛引切，韏、綣，並苦逺切，𦆑綿也。"
                },
                {
                    "paragraph": "時昢昢𠔃旦且，",
                    "zhushu": "日月始出，光明未盛爲昢。昢，一作朏，一云旦旦，一云且旦。補曰：昢，日將曙。朏，月未盛明。並普突切。且，子魚切。"
                },
                {
                    "paragraph": "塵莫莫𠔃未晞。",
                    "zhushu": "莫莫，合也。晞，消也。朝陽未開，霧氣尚盛。莫，一作漠。"
                },
                {
                    "paragraph": "憂不暇𠔃寢食，吒増歎𠔃如雷。",
                    "zhushu": "吒，一作咤，増，一作曾。補曰：吒，竹嫁切，吐怒也。",
                    "type": 2
                },
                {
                    "paragraph": "憫上",
                    "zhushu": "憫一作閔",
                    "type": 2
                },
                {
                    "paragraph": "哀世𠔃睩睩，",
                    "zhushu": "睩睩，視㒵，賢人不用，小人持勢也。補曰：睩，目睞謹也。音禄。"
                },
                {
                    "paragraph": "諓諓𠔃嗌喔。",
                    "zhushu": "諓諓，竊言。嗌喔，容媚之聲。補曰：嗌音益。喔，於角切，又音屋。"
                },
                {
                    "paragraph": "衆多𠔃阿媚，",
                    "zhushu": "阿，曲。"
                },
                {
                    "paragraph": "骩靡𠔃成俗。",
                    "zhushu": "委靡，面柔也。骩，一作委。"
                },
                {
                    "paragraph": "貪枉𠔃黨比，貞良𠔃焭獨。",
                    "zhushu": "詩云：獨行焭焭。焭，一作惸。"
                },
                {
                    "paragraph": "鵠竄𠔃枳𣗥，鵜集𠔃帷幄。",
                    "zhushu": "木帳曰帷。言大人處卑賤，小人在尊位也。鴶，一作鶴。鵜，一作鴺，一作鶬。補曰：鵜音啼，與鴺同。說文：鴺鶘也。"
                },
                {
                    "paragraph": "蘮蕠𠔃靑䓗，",
                    "zhushu": "蘮蕠，草名。靑䓗，見養有光色也。補曰：蘮，居滯切。蕠，女猪切。集韻：蘮蒘似芹，可食。䓗，當作葱。"
                },
                {
                    "paragraph": "槀本𠔃萎落。",
                    "zhushu": "槀本，香草也，喻賢愚易所。落。舊音格。"
                },
                {
                    "paragraph": "覩斯𠔃僞惑，",
                    "zhushu": "惑，一作盛，一云疾斯𠔃僞忒。"
                },
                {
                    "paragraph": "心爲𠔃隔錯。",
                    "zhushu": "隔錯。失其性也。"
                },
                {
                    "paragraph": "逡巡𠔃圃藪，",
                    "zhushu": "藂林曰藪。"
                },
                {
                    "paragraph": "率彼𠔃畛陌。",
                    "zhushu": "田間道曰畛。陌。塍，分界也。"
                },
                {
                    "paragraph": "川谷𠔃淵淵，",
                    "zhushu": "深皃。"
                },
                {
                    "paragraph": "山峊𠔃峉峉。",
                    "zhushu": "峉峉，長而多有㒵也。峊，一作阜，一作屈。客，一作硌。補曰：峊即阜字。峊，舊音五結切，集韻作𡶫，山髙也。峉音額，山髙大㒵。硌音落。"
                },
                {
                    "paragraph": "叢林𠔃崯崯，",
                    "zhushu": "崯崯，衆饒㒵。崯，一作岒，補曰：並音吟。"
                },
                {
                    "paragraph": "株榛𠔃岳岳。",
                    "zhushu": "岳岳，衆木植也。株，一作林。補曰：愽雅：木叢生曰搸。"
                },
                {
                    "paragraph": "霜雪𠔃漼溰，",
                    "zhushu": "積聚㒵，一作溰溰，一作漄漄。補曰：漼音摧。溰，五來切，霜雪積聚㒵。"
                },
                {
                    "paragraph": "冰凍𠔃洛澤。",
                    "zhushu": "洛，竭也。寒而水澤竭成冰。補曰：集韻：氷謂之𠗂凙。其字从仌，上音洛，下大洛切。又曰：凙，氷結也。引此云：冬氷𠔃𠗂凙。"
                },
                {
                    "paragraph": "東西𠔃南北，罔所𠔃歸薄。",
                    "zhushu": "言四方皆無所停止也。"
                },
                {
                    "paragraph": "庇廕𠔃枯樹，匍匐𠔃巖石。",
                    "zhushu": "穴可居者。"
                },
                {
                    "paragraph": "踡跼𠔃寒局數，",
                    "zhushu": "一云踡跼𠔃數年。一云踡跼𠔃寒風數。補曰：數音促。"
                },
                {
                    "paragraph": "獨處𠔃志不申，",
                    "zhushu": "踡，傴僂也。"
                },
                {
                    "paragraph": "年齒盡𠔃命迫促。魁壘擠摧𠔃常困辱，",
                    "zhushu": "魁壘，促迫也。擠摧。折屈也。壘，一作纍。補曰：魁，苦罪切。壘、纍，並音磊。魁壘，盤結也。擠，子奚切。"
                },
                {
                    "paragraph": "含憂強老𠔃愁不樂。",
                    "zhushu": "愁早老曰強也。不，一作無。"
                },
                {
                    "paragraph": "鬚髮薴顇𠔃顠𩯭白，",
                    "zhushu": "薴，亂也。顠，雜白也。鬚，一作䰅，薴，一作蔓，𩯭，一作顮。補曰：薴音獰，艸亂也。顇音悴，顦顇也。顠，疋沿切。髮亂㒵。"
                },
                {
                    "paragraph": "思靈澤𠔃一膏沐。",
                    "zhushu": "靈澤，天之膏潤也。蓋喻德政也。靈，一作雲。"
                },
                {
                    "paragraph": "懷蘭英𠔃把瓊若，",
                    "zhushu": "英，華，瓊若，食也。蘭，一作華。"
                },
                {
                    "paragraph": "待天明𠔃立躑躅。",
                    "zhushu": "言懷蘭把若，無所施之，欲待明君，未知其時，故屏營躑躅。一作蹢䠱。補曰：上文𨾏，下文局切。"
                },
                {
                    "paragraph": "雲蒙蒙𠔃電儵爍，",
                    "zhushu": "儵爍，疾也。闇多而明少也。蒙，一作濛。補曰：爍，書灼切。"
                },
                {
                    "paragraph": "孤雌驚𠔃鳴呴呴。",
                    "zhushu": "雌，一作雛。補曰：呴音握。"
                },
                {
                    "paragraph": "思怫鬱𠔃肝切剥，忿悁悒𠔃孰訴告。",
                    "zhushu": "一云於悒悒𠔃。補曰：怫音佛。悁，一縁切，告，入聲。",
                    "type": 2
                },
                {
                    "paragraph": "遭厄",
                    "zhushu": "",
                    "type": 2
                },
                {
                    "paragraph": "悼屈子𠔃遭厄，",
                    "zhushu": "子，男子之通稱也。"
                },
                {
                    "paragraph": "沈王躬𠔃湘汨。",
                    "zhushu": "賢者質美，故以比王。湘、汨，皆水名。補曰：汨音覔。"
                },
                {
                    "paragraph": "何楚國𠔃難化，",
                    "zhushu": "言楚國君臣之亂，不可曉喻也。𠔃，一作之。"
                },
                {
                    "paragraph": "迄于今𠔃不易。",
                    "zhushu": "政教荒阻，不可變也。于，一作乎。"
                },
                {
                    "paragraph": "士莫志𠔃羔裘，",
                    "zhushu": "言政穢則士貪鄙，無有素𢇁之志，皎㓗之行也。"
                },
                {
                    "paragraph": "競佞䛕𠔃讒䦧。",
                    "zhushu": "䦧，不相聽。一云讒䦧䦧。補曰：䦧，虚的切。"
                },
                {
                    "paragraph": "指正義𠔃爲曲，訿玉璧𠔃爲石。",
                    "zhushu": "一作璧玉。補曰：訿音紫。"
                },
                {
                    "paragraph": "殦鵰遊𠔃華屋，",
                    "zhushu": "殦，一作鶻。"
                },
                {
                    "paragraph": "鵕䴊棲𠔃柴蔟。",
                    "zhushu": "鵕，一作鵔。棲，一作指，一作蒨，音竄。補曰：鵕，素俊切。䴊，音儀。蔟，千木切。"
                },
                {
                    "paragraph": "起奮迅𠔃奔走，違羣小𠔃謑訽。",
                    "zhushu": "謑，恥辱垢𨹟之言也。訽，一作呴。𥙷曰：謑音傒。訽，許候切，又胡豆切。荀子：無廉恥而忍護訽。注云：謂罵辱也。護音奚，一云：謑詬，小人怒。"
                },
                {
                    "paragraph": "載靑雲𠔃上昇，適昭明𠔃所處。",
                    "zhushu": "終無所舒情，故欲乗雲升天，就日處矣。昭明，日暉。昇，一作陞。"
                },
                {
                    "paragraph": "躡天衢𠔃長驅，踵九陽𠔃戲蕩。",
                    "zhushu": "衢，路也。九陽，日出處也。"
                },
                {
                    "paragraph": "越雲漢𠔃南濟，秣余馬𠔃河鼓。",
                    "zhushu": "河鼓，牽牛别名。補曰：爾雅：河鼓謂之牽牛。晉志曰：河鼔三星，在牽牛北。"
                },
                {
                    "paragraph": "雲霓紛𠔃晻翳，",
                    "zhushu": "雲，一作霄，翳，一作𣡸。"
                },
                {
                    "paragraph": "參辰回𠔃顚倒。",
                    "zhushu": "參、辰，皆宿名，夜分而易次，故顚倒失路也。補曰：楊子：吾不覩參、辰之相比。"
                },
                {
                    "paragraph": "逢流星𠔃問路，顧我指𠔃從左。",
                    "zhushu": "流星，發所從也。一云顧指我𠔃。"
                },
                {
                    "paragraph": "俓娵觜𠔃直馳，",
                    "zhushu": "觜，一作訾。補曰：娵，酒于切。觜音訾。爾雅：娵觜之口，營室東壁也。"
                },
                {
                    "paragraph": "御者迷𠔃失軌。遂踢逹𠔃邪造，",
                    "zhushu": "流星雖甚，猶不得道。踢逹，誤過也。邪，一作衺。補曰：踢音惕。逹，他逹切，一音跌。跌踢，行不正㒵。林云：踢，徒郎、大浪二切。"
                },
                {
                    "paragraph": "與日月𠔃殊道。志閼絶𠔃安如，",
                    "zhushu": "志望已訖，不知所之。如，一作歸。補曰：閼音過。"
                },
                {
                    "paragraph": "哀所求𠔃不耦。攀天階𠔃下視，",
                    "zhushu": "下，一作俛。"
                },
                {
                    "paragraph": "見鄢郢𠔃舊宇。",
                    "zhushu": "鄢、郢，楚都也。言上天所求不得，意欲還，下視見舊居也。補曰：鄢，於建切，地名。在楚。音偃者在鄭，音焉者在潁川。釋文音幰。"
                },
                {
                    "paragraph": "意逍遥𠔃欲歸，衆穢盛𠔃杳杳。",
                    "zhushu": "衆穢，諭佞人，言將復害己。"
                },
                {
                    "paragraph": "思哽饐𠔃詰詘，",
                    "zhushu": "饐，一作咽。"
                },
                {
                    "paragraph": "涕流瀾𠔃如雨。",
                    "zhushu": "還爲衆僞所害，故悲泣也。",
                    "type": 2
                },
                {
                    "paragraph": "悼亂",
                    "zhushu": "一作隱思一作散亂",
                    "type": 2
                },
                {
                    "paragraph": "嗟嗟𠔃悲夫，",
                    "zhushu": "傷時昏惑。"
                },
                {
                    "paragraph": "殽亂𠔃紛挐。",
                    "zhushu": "君任佞巧，競疾忠信，交亂紛挐也。殽，一作散。釋文：殽，乎巧切。補曰：挐，女居切。"
                },
                {
                    "paragraph": "茅絲𠔃同綜，",
                    "zhushu": "不别好惡。綜，一作䋴。補曰：綜，子宋切，機縷也。列女傳曰：推而往，引而來者，綜也。"
                },
                {
                    "paragraph": "冠屨𠔃共絇。",
                    "zhushu": "上下無别。屨，一作屣。補曰：絇，具于切。鄭康成云：絇謂之拘，着舄屨頭以爲行戒。"
                },
                {
                    "paragraph": "督萬𠔃侍宴，",
                    "zhushu": "華督、宋萬二人，宋大夫，皆弑其君者也。"
                },
                {
                    "paragraph": "周邵𠔃𧴥蒭。",
                    "zhushu": "周公、邵公。言楚君使忠賢如周、邵者𧴥蒭，反以督、萬之人侍宴。補曰：說文：蒭，刈艸也。"
                },
                {
                    "paragraph": "白龍𠔃見䠶，靈龜𠔃執拘。",
                    "zhushu": "白龍，川神。靈龜，天瑞。補曰：河伯化爲白龍，羿射之，眇其左目。神龜見夢於宋元君，曰：予爲淸江使河伯之所，漁者余且得予。"
                },
                {
                    "paragraph": "仲尼𠔃困厄，",
                    "zhushu": "仲尼，聖人，而厄於陳、蔡也。"
                },
                {
                    "paragraph": "鄒衍𠔃幽囚。",
                    "zhushu": "鄒衍，賢人，而爲佞邪所攝，齊遂執之。"
                },
                {
                    "paragraph": "伊余𠔃念兹，",
                    "zhushu": "伊，惟也。兹，此也。"
                },
                {
                    "paragraph": "奔遁𠔃隱居。",
                    "zhushu": "欲避世也。"
                },
                {
                    "paragraph": "將升𠔃髙山，",
                    "zhushu": "升，一作陟，一作階。"
                },
                {
                    "paragraph": "上有𠔃猴猿。欲入𠔃深谷，下有𠔃虺蛇。左見𠔃鳴鵙，右睹𠔃呼梟。",
                    "zhushu": "鵙，伯勞也。山有猴猿，谷有虺蛇，左右衆鳥，𨵙無人民，所以愁懼也。補曰：鵙，古覓切。"
                },
                {
                    "paragraph": "惶悸𠔃失氣，",
                    "zhushu": "悸，懼也。失氣，晻然而將絶。補曰：悸，其季切。"
                },
                {
                    "paragraph": "踊躍𠔃距跳。",
                    "zhushu": "以泄憤懣也。補曰：跳，徒招切。"
                },
                {
                    "paragraph": "便旋𠔃中原，",
                    "zhushu": "旋，一作絶。"
                },
                {
                    "paragraph": "仰天𠔃増歎。",
                    "zhushu": "仰，一作卬。"
                },
                {
                    "paragraph": "菅蒯𠔃壄莽，",
                    "zhushu": "壄，一作野。補曰：菅音姦。蒯，苦怪切。"
                },
                {
                    "paragraph": "雚葦𠔃仟眠。",
                    "zhushu": "一作千眠，一作仟玄，仟，一作阡。"
                },
                {
                    "paragraph": "鹿蹊𠔃𨇰𨇰，貒貉𠔃蟫蟫。",
                    "zhushu": "蟫蟫，相隨之㒵。鹿蹊，一作玄鹿。𨇰，一作䠪。𨇰𨇰，一作繼踵。補曰：蹊，徑也。䠪，吐管切。集韻作躖。說文云：禽獸所踐處也。貒音湍，似豕而肥。一音歡。蟫，淫、潭二音。"
                },
                {
                    "paragraph": "鸇鷂𠔃軒軒，",
                    "zhushu": "軒軒，將止之㒵。補曰：鷂音燿。"
                },
                {
                    "paragraph": "鶉䳺𠔃甄甄。",
                    "zhushu": "甄甄，小鳥飛㒵。䳺，一作䳺，一云鶉鴳𠔃。飄飄，一作鶉鴿。補曰：䳺，烏甘切。"
                },
                {
                    "paragraph": "哀我𠔃寡獨，靡有𠔃齊倫。",
                    "zhushu": "齊，偶。齊，一作匹。"
                },
                {
                    "paragraph": "意欲𠔃沈吟，迫日𠔃黃昏，",
                    "zhushu": "意且欲遟，望又促暮，當棲宿也。迫，一作白。"
                },
                {
                    "paragraph": "玄鶴𠔃髙飛，",
                    "zhushu": "鶴，一作鸛，一云鵾雞。"
                },
                {
                    "paragraph": "曽逝𠔃靑𡨋。",
                    "zhushu": "靑𡨋，太淸，曽，一作増，逝，一作遊。"
                },
                {
                    "paragraph": "鶬鶊𠔃喈喈，",
                    "zhushu": "鶬鶊，鸝黃也。喈喈，鳴之和。"
                },
                {
                    "paragraph": "山鵲𠔃嚶嚶。",
                    "zhushu": "嚶嚶，鳴之淸也。"
                },
                {
                    "paragraph": "鴻鸕𠔃振翅，",
                    "zhushu": "鴈之大者曰鴻。鸕，鸕鶿也，振翅，將飛也。"
                },
                {
                    "paragraph": "歸鴈𠔃于征。",
                    "zhushu": "征，行也。言將去。"
                },
                {
                    "paragraph": "吾志𠔃覺悟，懷我𠔃聖京。垂屣𠔃將起，跓竢𠔃碩明。",
                    "zhushu": "垂，釋文作函，測夾切。碩，一作湏。補曰：屣，所尓切。跓，竹句切。集韻：重主切。停足。",
                    "type": 2
                },
                {
                    "paragraph": "傷時",
                    "zhushu": "",
                    "type": 2
                },
                {
                    "paragraph": "惟昊天𠔃昭靈，",
                    "zhushu": "昊天，夏天也。昭，明也。靈，神也。"
                },
                {
                    "paragraph": "陽氣發𠔃淸明。風習習𠔃龢煖，",
                    "zhushu": "煖，一作　，古作燸。補曰：乃管切。"
                },
                {
                    "paragraph": "百草萌𠔃華榮。",
                    "zhushu": "榮，一作英。"
                },
                {
                    "paragraph": "堇荼茂𠔃扶䟽，",
                    "zhushu": "堇，葪也。荼，苦菜也。扶，一作敷。補曰：爾雅：齧，苦堇。注云：今堇葵也。"
                },
                {
                    "paragraph": "蘅芷彫𠔃瑩嫇。",
                    "zhushu": "蘅，杜蘅。芷。若芷，皆香草。嫇，一作𡨋。補曰：瑩，於銘切。嫇音銘。"
                },
                {
                    "paragraph": "愍貞良𠔃遇害，將夭折𠔃碎糜。",
                    "zhushu": "一作爢。"
                },
                {
                    "paragraph": "時混混𠔃澆饡，",
                    "zhushu": "饡，餐也。混混，濁也。言如澆饡之亂也。餐，一作餮。補曰：饡音賛。說文云：以羮澆飯。"
                },
                {
                    "paragraph": "哀當世𠔃莫知。覽往昔𠔃俊彦，亦詘辱𠔃係纍。",
                    "zhushu": "釋文作累，力桂切。"
                },
                {
                    "paragraph": "管束縛𠔃桎梏，百𧵍易𠔃傅賣。",
                    "zhushu": "傅，一作傅。補曰：淮南云：伯里奚轉鬻。注云：伯里奚知虞公不可諫，轉行自賣於秦，爲穆公相。傳亦有轉音。"
                },
                {
                    "paragraph": "遭桓繆𠔃識舉，",
                    "zhushu": "管，管仲。百，百里奚也。管仲爲魯所囚，齊桓釋而任之。百里奚，晉徒伇，秦繆以五羖之皮贖之爲相也。補曰：繆音木。"
                },
                {
                    "paragraph": "才德用𠔃列施。",
                    "zhushu": "德，一作得。"
                },
                {
                    "paragraph": "且從容𠔃自慰，",
                    "zhushu": "以古賢者皆然，緩已憂也。"
                },
                {
                    "paragraph": "玩琴書𠔃遊戲。",
                    "zhushu": "補曰：戲音希。"
                },
                {
                    "paragraph": "迫中國𠔃迮陿，",
                    "zhushu": "無所用志，故云窄陿。一作窄陜。"
                },
                {
                    "paragraph": "吾欲之𠔃九夷。",
                    "zhushu": "子欲居九夷，疾時之言也。"
                },
                {
                    "paragraph": "超五嶺𠔃嵯峨，",
                    "zhushu": "超，越也。將之九夷，先歷五嶺之山，言艱難也。"
                },
                {
                    "paragraph": "觀浮石𠔃崔嵬。",
                    "zhushu": "東海有浮石之山。崔嵬，山形。"
                },
                {
                    "paragraph": "陟丹山𠔃炎野，",
                    "zhushu": "復之南方，丹山、炎野，皆在南方也。"
                },
                {
                    "paragraph": "屯余車𠔃黃支。",
                    "zhushu": "一本此句在就祝融𠔃稽疑之下，補曰：楊子曰：黃支之南。"
                },
                {
                    "paragraph": "就祝融𠔃稽疑，",
                    "zhushu": "黃支，南極國名也。祝融，赤帝之神。稽合所以折謀，求安己之處也。"
                },
                {
                    "paragraph": "嘉己行𠔃無爲。",
                    "zhushu": "嘉，善也。言祝融善己之處。"
                },
                {
                    "paragraph": "乃囘朅𠔃北逝，",
                    "zhushu": "復旋至比方也。回，一作迴。補曰：朅，去竭切。"
                },
                {
                    "paragraph": "遇神孈𠔃宴娭。",
                    "zhushu": "孈，北方之神名也。言遇神宴而待之。孈，一作孈，釋文作孈，音擕。"
                },
                {
                    "paragraph": "欲靜居𠔃自娛，",
                    "zhushu": "言已遇神而宴樂，亦欲安居自娛。"
                },
                {
                    "paragraph": "心愁慼𠔃不能。",
                    "zhushu": "慼，一作戚。"
                },
                {
                    "paragraph": "放余轡𠔃䇿駟，",
                    "zhushu": "復欲去也。放，一作收。"
                },
                {
                    "paragraph": "忽飈騰𠔃浮雲。",
                    "zhushu": "一云忽風騰𠔃雲浮。"
                },
                {
                    "paragraph": "蹠飛杭𠔃越海，",
                    "zhushu": "蹠，一作跖。"
                },
                {
                    "paragraph": "從安期𠔃蓬萊。",
                    "zhushu": "蓬萊，海中山名也。安期生，仙人名也。言欲往求仙也。"
                },
                {
                    "paragraph": "縁天梯𠔃北上，登太一𠔃王臺。",
                    "zhushu": "登，一作升。"
                },
                {
                    "paragraph": "使素女𠔃鼓簧，",
                    "zhushu": "太一，天帝所在，以王爲臺也。"
                },
                {
                    "paragraph": "乗戈龢𠔃謳謡。",
                    "zhushu": "乗戈，仙人也。和素女而歌也。補曰：張晏云：玉女、靑要、乗弋等也。戈字作弋。"
                },
                {
                    "paragraph": "聲噭誂𠔃淸和，",
                    "zhushu": "噭誂，淸暢㒵。噭，釋文作激，音叫。誂，他弔切。補曰：噭，呼也。楚謂兒㕸不止曰噭咷。咷音糶。"
                },
                {
                    "paragraph": "音晏衍𠔃要媱。",
                    "zhushu": "要媱，舞容也。補曰：說文：媱，曲肩皃。方言：媱，遊也。江、沅之間，謂戲爲媱。"
                },
                {
                    "paragraph": "咸欣欣𠔃酣樂，余眷眷𠔃獨悲。",
                    "zhushu": "言天神衆舞皆喜樂，獨己懷悲哀也。"
                },
                {
                    "paragraph": "顧章華𠔃太息，",
                    "zhushu": "章華，楚臺名也。太息，憂歎也。"
                },
                {
                    "paragraph": "志戀戀𠔃依依。",
                    "zhushu": "戀，一作𣡸。",
                    "type": 2
                },
                {
                    "paragraph": "哀嵗",
                    "zhushu": "",
                    "type": 2
                },
                {
                    "paragraph": "旻天𠔃淸涼，",
                    "zhushu": "秋天爲旻天。秋節至，故淸且涼也。"
                },
                {
                    "paragraph": "玄氣𠔃髙朗。",
                    "zhushu": "秋冬陽氣升，故髙朗也。朗，一作明。"
                },
                {
                    "paragraph": "北風𠔃潦洌，",
                    "zhushu": "寒節至也。洌，一作烈。補曰：潦音寮。"
                },
                {
                    "paragraph": "草木𠔃蒼唐。",
                    "zhushu": "始凋也。草，一作艸，唐，一作黃。"
                },
                {
                    "paragraph": "𧉅蚗𠔃噍噍，",
                    "zhushu": "促寒將蟄，故噍噍鳴。"
                },
                {
                    "paragraph": "蝍蛆𠔃穰穰。",
                    "zhushu": "將變貌。"
                },
                {
                    "paragraph": "嵗忽忽𠔃惟暮，",
                    "zhushu": "暮，末。"
                },
                {
                    "paragraph": "余感時𠔃悽愴。",
                    "zhushu": "感時以悲思也。"
                },
                {
                    "paragraph": "傷俗𠔃泥濁，矇蔽𠔃不章。寶彼𠔃沙礫，捐此𠔃夜光。",
                    "zhushu": "夜光，明珠也。"
                },
                {
                    "paragraph": "椒瑛𠔃湼汙，葈耳𠔃充房。",
                    "zhushu": "葈耳，惡草名也。充房，侍近君也。"
                },
                {
                    "paragraph": "攝衣𠔃緩帶，操我𠔃墨陽。",
                    "zhushu": "墨陽，劍名。"
                },
                {
                    "paragraph": "昇車𠔃命僕，將馳𠔃四荒。",
                    "zhushu": "四裔謂之四荒。"
                },
                {
                    "paragraph": "下堂𠔃見蠆，",
                    "zhushu": "蠆，土螽也。喻佞人欲害賢，如蠆之有螫毒。"
                },
                {
                    "paragraph": "出門𠔃觸𧒒。巷有𠔃蚰蜒，邑多𠔃螳螂。睹斯𠔃嫉賊，心爲𠔃切傷。俛念𠔃子胥，仰憐𠔃比干。投劒𠔃脫冕，龍屈𠔃蜿蟤。",
                    "zhushu": "蜿蟤，自迫促貌。"
                },
                {
                    "paragraph": "濳藏𠔃山澤，匍匐𠔃叢攅。",
                    "zhushu": "叢攅，羅布也。"
                },
                {
                    "paragraph": "窺見𠔃溪澗，流水𠔃沄沄。",
                    "zhushu": "沄沄，沸流。"
                },
                {
                    "paragraph": "黿鼉𠔃欣欣，鱣鮎𠔃延延。群行𠔃上下，駢羅𠔃列陳。自恨𠔃無友，特處𠔃煢煢。",
                    "zhushu": "獨行貌。"
                },
                {
                    "paragraph": "冬夜𠔃陶陶，",
                    "zhushu": "長貌。"
                },
                {
                    "paragraph": "雨雪𠔃𡨋𡨋。神光𠔃熲熲，鬼火𠔃熒熒。",
                    "zhushu": "神光，山川之精，能爲光者也。熒熒，小火也。"
                },
                {
                    "paragraph": "脩德𠔃困控，",
                    "zhushu": "將誰困控，言無引己也。"
                },
                {
                    "paragraph": "愁不聊𠔃遑生。",
                    "zhushu": "遑，暇。"
                },
                {
                    "paragraph": "憂紆𠔃鬱鬱，惡所𠔃寫情。",
                    "zhushu": "",
                    "type": 2
                },
                {
                    "paragraph": "守志",
                    "zhushu": "",
                    "type": 2
                },
                {
                    "paragraph": "陟玉巒𠔃逍遥，",
                    "zhushu": "王巒，崑崙山也。山脊曰巒。逍遥，須臾也。"
                },
                {
                    "paragraph": "覽髙岡𠔃嶢嶢。",
                    "zhushu": "山嶺曰岡。嶢嶢，特髙也。"
                },
                {
                    "paragraph": "桂樹列𠔃紛敷，",
                    "zhushu": "崑崙山多桂樹，紛錯敷衍。"
                },
                {
                    "paragraph": "吐紫華兮布條。",
                    "zhushu": "桂華紫色，布敷條枝。"
                },
                {
                    "paragraph": "實孔鸞𠔃所居，",
                    "zhushu": "孔鸞，大鳥。"
                },
                {
                    "paragraph": "今其集𠔃惟鴞。",
                    "zhushu": "鴞，小鳥也。以言名山冝神鳥䖏之，猶朝廷冝賢者居位，而今惟小人，故云鴞萃之也。"
                },
                {
                    "paragraph": "烏鵲驚𠔃啞啞，",
                    "zhushu": "神鳥至，則衆鳥集從。今反鴞徃䖏之，故驚而鳴也。"
                },
                {
                    "paragraph": "余顧瞻𠔃怊怊。",
                    "zhushu": "怊怊，四逺貌。"
                },
                {
                    "paragraph": "彼日月𠔃闇昧，",
                    "zhushu": "日月無光，雲霧之所蔽。人君昏亂，佞邪之所惑。"
                },
                {
                    "paragraph": "障覆天𠔃祲氛。",
                    "zhushu": "祲，惡氣貌。"
                },
                {
                    "paragraph": "伊我后𠔃不聦，",
                    "zhushu": "后，君。"
                },
                {
                    "paragraph": "焉陳誠𠔃効忠。攄羽翮𠔃超俗，",
                    "zhushu": "無所効其忠誠，故　飛而去也。"
                },
                {
                    "paragraph": "遊陶遨𠔃養神。",
                    "zhushu": "陶遨，心無所繫。"
                },
                {
                    "paragraph": "乗六蛟𠔃蜿蟬，",
                    "zhushu": "蜿蟬，群蛟之形也。龍無角曰蛟。"
                },
                {
                    "paragraph": "遂馳騁𠔃陞雲。揚彗光𠔃爲旗，秉電策𠔃爲鞭。",
                    "zhushu": "復欲升天，求仙人也。"
                },
                {
                    "paragraph": "朝晨發𠔃鄢郢，",
                    "zhushu": "郢，楚都也。"
                },
                {
                    "paragraph": "食時至𠔃增泉。",
                    "zhushu": "增泉，天漢也。"
                },
                {
                    "paragraph": "繞曲阿𠔃北次，",
                    "zhushu": "次，舎。"
                },
                {
                    "paragraph": "造我車𠔃南端。",
                    "zhushu": "復適南方也。"
                },
                {
                    "paragraph": "謁𤣥黃𠔃納贄，",
                    "zhushu": "𤣥黃，中央之帝也。"
                },
                {
                    "paragraph": "崇忠貞𠔃彌堅。",
                    "zhushu": "雖遥蕩天際之間，不失其忠誠也。"
                },
                {
                    "paragraph": "歷九宮𠔃徧觀，",
                    "zhushu": "九宫，天之官也。"
                },
                {
                    "paragraph": "睹祕藏𠔃寶珍。就傅說𠔃騎龍，",
                    "zhushu": "傅說，殷王武丁之賢相也，死補辰宿。"
                },
                {
                    "paragraph": "與織女𠔃合婚。舉天罼𠔃掩邪，",
                    "zhushu": "罼，宿名也。畢有囚姦名，故欲以掩取邪佞之人也。"
                },
                {
                    "paragraph": "彀天弧𠔃䠶姦。",
                    "zhushu": "弧，亦星名也。弧矢弓弩，故欲以䠶姦人也。"
                },
                {
                    "paragraph": "隨眞人𠔃翺翔，",
                    "zhushu": "眞，仙人也。"
                },
                {
                    "paragraph": "食元氣𠔃長存。",
                    "zhushu": "元氣，天氣。"
                },
                {
                    "paragraph": "望太㣲𠔃穆穆，",
                    "zhushu": "太㣲，天之中宫。穆穆，和順也。"
                },
                {
                    "paragraph": "睨三階𠔃炳分。",
                    "zhushu": "太㣲之階。"
                },
                {
                    "paragraph": "相輔政𠔃成化，建烈業𠔃垂勲。",
                    "zhushu": "當與衆仙共輔天帝，成化而建功也。"
                },
                {
                    "paragraph": "目瞥瞥𠔃西没，道遐逈𠔃阻歎。志稸積𠔃未通，悵敞罔𠔃自憐。",
                    "zhushu": "言陞仙之事，迫而不通，故使志不展而自傷也。"
                },
                {
                    "paragraph": "亂曰：天庭明𠔃雲霓藏，三光朗𠔃鏡萬方。",
                    "zhushu": "天清則雲霓除，日月星辰昭，君明下理，賢愚得所也。"
                },
                {
                    "paragraph": "斥𧌨蝪𠔃進龜龍，策謀從𠔃翼機衡。",
                    "zhushu": "𧌨蝪，喻小人，龜、龍，喻君子。璇璣王衡，以喻君能任賢，斥去小人，以自輔翼也。一云奮策謀𠔃。"
                },
                {
                    "paragraph": "配稷契𠔃恢唐功，",
                    "zhushu": "配，匹也。恢，大唐堯也。稷、契，堯佐也。言遇明君，則當與稷、契恢夫堯、舜之善也。一曰恢虞功。"
                },
                {
                    "paragraph": "咾英俊𠔃未爲𩀱。",
                    "zhushu": "𩀱，匹也。"
                }
            ]
        }
    ]
}