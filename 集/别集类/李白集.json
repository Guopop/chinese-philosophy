{
    "name": "李白集",
    "author": "唐・李白",
    "loadChapterCount": 2,
    "chapters": [
        {
            "name": "唐翰林李太白詩序",
            "paragraphs": [
                {
                    "paragraph": "唐翰林李太白詩序",
                    "zhushu": "",
                    "type": 1
                },
                {
                    "paragraph": "唐宣州當𡍼縣令李陽冰撰",
                    "zhushu": "",
                    "type": 2
                },
                {
                    "paragraph": "李白，字太白，隴西成紀人，凉武昭王暠九世孫。蟬聮珪組，世爲顯著。中葉非罪，謫居條支，易姓與名。然自窮蟬至舜，五世爲庻，累世不大曜，亦可歎焉。神龍之始，逃歸于蜀。復指李樹而生伯陽。驚姜之夕，長庚入夢。故生而名白，以太白字之。世稱太白之精，得之矣。不讀非聖之書，耻爲鄭衛之作，故其言多似天仙之辭。凡所著述，言多諷興。自三代以來，風騷之後。馳驅屈宋，鞭撻揚馬。千載獨歩，唯公一人。故王公趍風，列岳結軌，羣賢翕習，如鳥歸鳯。盧黃門云：陳拾遺橫制頽波，天下質文，翕然一變。至今朝詩體，尚有梁陳宫掖之風，至公大變，掃地併盡，今古文集，遏而不行。唯公文章橫被六合，可謂力敵造化歟！天寳中，皇祖下詔，徴就金馬，降輦歩迎，如見綺皓。以七寳牀賜食，御手調羮以飯之，謂曰：“卿是布衣，名爲朕知，非素畜道義，何以及此？”置千金鑾殿，出入翰林中，問以國政，潜草詔誥，人無知者。醜正同列，害能成謗，格言不入，帝用踈之。公乃浪跡縱酒，以自昏穢，詠歌之際，屢稱東山。又與賀知章、崔宗之等自爲八仙之遊，謂公謫仙人。朝列賦謫仙之謌，凡數百首，多言公之不得意。天子知其不可留，乃賜金歸之。遂就從祖陳留採訪大使彦允，請北海高天師授道籙於齊州紫極宫，將東歸蓬萊，仍羽人駕丹丘耳。陽冰試絃歌於當塗，心非所好。公遐不棄我，乗扁舟而相顧。臨當掛冠，公又疾亟，草藁萬卷，手集未修，枕上授簡，俾余爲序。論關雎之義，始愧卜商。明春秋之辭，終慙杜預。自中原有事，公避地八年，當時著述，十喪其九。今所存者，皆得之它人焉。時寳應元年十一月乙酉也。",
                    "zhushu": ""
                }
            ]
        },
        {
            "name": "别集序",
            "paragraphs": [
                {
                    "paragraph": "别集序",
                    "zhushu": "",
                    "type": 1
                },
                {
                    "paragraph": "朝散大夫行尚書職方貟外郎直史舘上柱國樂史述",
                    "zhushu": "",
                    "type": 2
                },
                {
                    "paragraph": "李翰林歌詩，李陽冰纂爲草堂集十卷。史又别收歌詩十卷，與草堂集互有得失，因校勘排爲二十卷，號曰李翰林集。今於三舘中得李白賦、序、表、讃、書頌等。亦排爲十卷，號曰李翰林别集。翰林在唐天寳中，賀祕監聞於明皇帝，召見金鑾殿，降歩輦迎。如見綺皓，草和蕃書，思若懸河。帝嘉之。七寳方丈，賜食於前。御手調羮。於是置之金鑾殿，出入翰林中。其諸事跡，草堂集序、范傳正撰新墓碑，亦略而詳矣。史又撰李白傳一卷，事又稍周。然有三事，近方得之。開元中，禁中初重木芍藥，即今牡丹也。",
                    "zhushu": "開元天寳花木記云：“禁中呼木芍藥爲牡丹。”"
                },
                {
                    "paragraph": "得四本，紅、紫、淺紅、通白者，上因移植於興慶池東沉香亭前。會花方繁開，上乗照夜車，太眞妃以歩輦從。詔選棃園弟子中尤者，得樂一十六色。李龜年以歌擅一時之名，手捧檀板，押衆樂前，將欲歌之。上曰：“賞名花，對妃子，焉用舊樂辭焉？”遽命龜年持金花牋，宣賜翰林供奉李白，立進淸平調辭三章。白欣然承詔㫖，由若宿酲未解，因援筆賦之。其一曰：雲想衣裳花想容，春風拂檻露華濃。若非群玉山頭見，會向瑶臺月下逢。其二曰：一枝紅𧰟露凝香，雲雨巫山枉斷腸。借問漢宫誰得似？可憐飛燕𠋣新粧。其三曰：名花傾國兩相歡，長得君王帶𥬇看。解釋春風無限恨，沉香亭北𠋣闌干。龜年以歌辭進，主命棃園弟子略約調撫絲竹，遂促龜年以歌之。太眞妃持頗棃七寳杯，酌西凉州蒲萄酒。𥬇領歌辭，意甚厚。上因調玉笛以𠋣曲，每曲徧將換，則遲其聲以媚之。太眞妃飮罷，歛綉巾重拜。上自是顧李翰林尤異於諸學士。會高力士終以脫靴爲深耻。異日，太眞妃重吟前辭。力士曰：“始以妃子怨李白，深入骨髓，何翻拳拳如是邪？”太眞妃因驚曰：“何翰林學士能辱人如斯？”力士曰：“以飛燕指妃子，賤之甚矣。”太眞妃頗深然之。上嘗三欲命李白官，卒爲宫中所捍而止。白嘗有知鑒，客并州，識汾陽王郭子儀於行伍間，爲脫其刑責而奬重之。及翰林坐永王之事，汾陽功成，請以官爵贖翰林。上許之。因而免誅。翰林之知人如此，汾陽之報德如彼。白之從弟令問，常自白曰：“兄心肝五臓皆錦綉邪？不然。何開口成文，揮翰霧散爾？”傳中漏此三事，今書於序中。白有歌云：吟詩作賦北牎裏，萬言不及一杯水。盖歎乎！有其時而無其位。嗚呼！以翰林之才名，遇玄宗之知見，而乃飄零如是。宋中丞薦於聖眞云：“一命不霑，四海稱屈。得非命歟？”白居易贈劉禹錫詩云：“詩稱國手徒爲爾，命壓人頭不柰何。”斯言不虚矣，凡百有位，無自輕焉。撰集之次，聊存梗㮣而已。時在繞雷州中。咸平元年三月三日序。",
                    "zhushu": ""
                }
            ]
        },
        {
            "name": "故翰林學士李公墓誌",
            "paragraphs": [
                {
                    "paragraph": "故翰林學士李公墓誌",
                    "zhushu": "并序。",
                    "type": 1
                },
                {
                    "paragraph": "殿中侍御史李華撰",
                    "zhushu": "",
                    "type": 2
                },
                {
                    "paragraph": "嗚呼！姑熟東南青山北，世有唐髙士李白之墓。嗚呼哀哉！夫仁以安物，公其懋焉；義以濟難，公其志焉；識以辯理，公其博焉；文以宣志，公其懿焉。宜其上爲王師，下爲伯友。年六十有二，不偶，賦臨終歌而卒。悲夫！聖以立德，賢以立言，道以𢘆世，言以經俗。雖白死矣，吾不謂其亡矣也。有子曰伯禽，天然長能持，㓜能辯，數梯公之德，必將大其名也已矣。銘曰：",
                    "zhushu": "",
                    "type": 2
                },
                {
                    "paragraph": "立德謂聖，立言謂賢。嗟君之道，竒於人而侔於天，哀哉！",
                    "zhushu": ""
                }
            ]
        },
        {
            "name": "唐翰林李君碣記",
            "paragraphs": [
                {
                    "paragraph": "唐翰林李君碣記",
                    "zhushu": "",
                    "type": 1
                },
                {
                    "paragraph": "尚書膳部貟外郎劉全白撰",
                    "zhushu": "",
                    "type": 2
                },
                {
                    "paragraph": "朝議郎行當塗縣令顧遊秦建",
                    "zhushu": "",
                    "type": 2
                },
                {
                    "paragraph": "君名白，廣漢人。性倜儻，好縱橫術，善賦詩，才調𨓜邁，徃徃興會屬詞，恐古人之善詩者亦不逮。尤工古歌，少任俠，不事産業，知聞京師。天寳初，玄宗辟翰林待詔，因爲和蕃書，并上宣唐鴻猷一篇。上重之，欲以綸誥之任委之，同列者所謗，詔令歸山。遂浪迹天下，以詩酒自適。又志尚道術，謂神仙可致，不求小官，以當世之務自負。流離轗軻，竟無所成名。有子名伯禽，偶遊至此，遂以疾終，因葬於此。文集亦無定卷，家有之。代宗登極，廣拔淹瘁，時君亦拜拾遺。聞命之後，君亦逝矣。嗚呼！與其才不與其命，悲夫！李白㓜則以詩，爲君所知。及此投弔，荒墳將毁，追想音容，悲不能止。邑有賢宰顧公遊秦，志好爲詩，亦嘗慕效李君氣調。因嗟盛才冥寞，遂表墓式墳，乃題貞石，冀傳於徃來也。貞元六年四月七日記。沙門履文書。墳去墓記一百二十歩。",
                    "zhushu": ""
                }
            ]
        },
        {
            "name": "後序",
            "paragraphs": [
                {
                    "paragraph": "後序",
                    "zhushu": "",
                    "type": 1
                },
                {
                    "paragraph": "唐李陽冰序李白草堂集十卷云“當時著述，十喪其九”。咸平中，樂史别得白歌詩十卷，合爲李翰林集二十卷，凡七百七十六篇。史又纂雜著爲别集十卷。治平元年，得王文獻公溥家藏白詩集上、中二帙，凡廣一百四篇，惜遺其下帙。熈寧元年，得唐魏萬所纂詩集二卷，凡廣四十四篇，因裒唐𩔖詩諸編，洎刻石所傳、别集所載者，又得七十七篇，無慮千篇。㳂舊目而釐正其彚次，使各相從，以别集附於後。凡賦、表、書、序、碑、頌、記、銘、讃、文六十五篇，合爲三十卷。同舎吕縉叔出漢東紫陽先生碑而殘缺，間莫能辨，不復收云。夏五月晦，常山宋敏求題。",
                    "zhushu": "",
                    "type": 2
                },
                {
                    "paragraph": "後序李白集三十二卷，舊歌詩七百七十六篇，今千有一篇。雜著六十五篇者，知制誥常山宋敏求字次道之所廣也。次道既以𩔖廣白詩，自爲序，而未考次其作之先後。余得其書，乃考其先後而次第之。盖白蜀郡人，初隱岷山，出居襄、漢之間，南游江淮，至楚，觀雲夢。雲夢許氏者，高宗時宰相圉師之家也，以女妻白，因留雲夢者三年。去之齊魯，居徂來山竹溪。入吳，至長安。明皇聞其名，召見，以爲翰林供奉。頃之，不合，去。北抵趙、魏、燕、晉，西渉岐、邠，歷商、於，至洛陽，游梁最乆。復之齊魯，南游淮泗，再入吳，轉徙金陵、上秋浦、㝷陽。天寳十四載，安禄山反。明年，明皇在蜀，永王璘節度東南，白時卧廬山，璘迫致之。璘軍敗丹陽，白奔亡至𪧐松，坐繫㝷陽獄。宣撫大使崔渙與御史中丞宋若思驗治白，以爲罪薄宜貰，而若思軍赴河南，遂釋白囚，使謀其軍事。上書肅宗，薦白才可用，不報。是時，白年五十有七矣。乾元元年，終以汙璘事長流夜郎，遂汎洞庭，上峽江，至巫山，以赦得釋，憇岳陽、江夏，乆之。復如㝷陽，過金陵，徘徊於歷陽、宣城二郡。其族人陽冰爲當塗令，白過之，以病卒，年六十有四，是時寳應元年也。其始終所更渉如此。此白之詩書所自叙可考者也。劉全白爲白墓誌，稱白偶乘扁舟，一日千里，或遇勝景，終年不移。則見於白之自叙者，盖亦其略也。舊史稱白山東人，爲翰林待詔。又稱永王璘節度揚州，白在宣城謁見，遂辟爲從事。而新書又稱白流夜郎，還㝷陽，坐事下獄，宋若思釋之者，皆不合於白之自叙，盖史誤也。白之詩連𩔖引義，雖中於法度者寡，然其辭閎麗儁偉，殆騷人所不及，近世所未有也。舊史稱白有𨓜才，志氣宏放，飄然有超世之心。余以爲實録，而新書不著其語，故録之，使覽者得詳焉。南豐曾鞏序。",
                    "zhushu": ""
                }
            ]
        },
        {
            "name": "分𩔖補註李太白詩卷之一",
            "paragraphs": [
                {
                    "paragraph": "分𩔖補註李太白詩卷之一",
                    "zhushu": "",
                    "type": 1
                },
                {
                    "paragraph": "春陵楊  齊賢  子見  集註",
                    "zhushu": "",
                    "type": 2
                },
                {
                    "paragraph": "章貢蕭  士贇  粹可  𥙷註",
                    "zhushu": "",
                    "type": 2
                },
                {
                    "paragraph": "吳㑹後學郭  雲鵬  校刻",
                    "zhushu": "",
                    "type": 2
                },
                {
                    "paragraph": "古賦",
                    "zhushu": "八首。",
                    "type": 2
                },
                {
                    "paragraph": "大鵬賦",
                    "zhushu": "并序。",
                    "type": 2
                },
                {
                    "paragraph": "余昔於江陵見天台司馬子微，",
                    "zhushu": "士贇曰：司馬承禎，字子微，洛州人。辟榖導引，術無不通，續仙傳以爲尸解。天台，赤城山名，上清玉平之天，上應台𪧐，故名曰天台，在台州。"
                },
                {
                    "paragraph": "謂余有仙風道骨，可與神遊八極之表。",
                    "zhushu": "士贇曰：淮南子：“八絃之外，乃有八極。”"
                },
                {
                    "paragraph": "因著大鵬遇希有鳥賦以自廣，此賦已傳于世，徃徃人間見之。悔其少作未窮宏逹之㫖，中年棄之。",
                    "zhushu": "士贇曰：張華叙東方朔神異經曰：“崐崘有銅柱焉，其髙入天，所謂天柱。圍三千里，圎如削，下有回屋，仙人九府。治上有大鳥，名曰希有。”"
                },
                {
                    "paragraph": "及讀晉書，覩阮宣子大鵬讃，鄙心陋之，",
                    "zhushu": "士贇曰：晉書：“阮脩，字宣子，咸之從子也。嘗作大鵬讃。”"
                },
                {
                    "paragraph": "遂更記憶。多將舊本不同，今復存于集。豈敢傳諸作者，庻可示之子弟而已。其辭曰：",
                    "zhushu": "",
                    "type": 2
                },
                {
                    "paragraph": "南華老仙，發天機于𣾰園，吐崢嶸之高論，開浩蕩之竒言，",
                    "zhushu": "士贇曰：莊子，䝉人也，名周，嘗爲漆園吏。唐天寳元年，詔封南華眞人。此言鯤𩿾之說，始於逍遥遊。"
                },
                {
                    "paragraph": "徵至怪于齊諧，談北㝠之有魚。吾不知其幾千里，其名曰鯤，化成大鵬，質凝胚渾；脫鬐鬛于海島，張羽毛于天門，",
                    "zhushu": "士贇曰：莊子逍遥遊：北㝠有魚，其名爲鯤。鯤之大，不知其幾千里也。化而爲鳥，其名爲鵬。鵬之背，不知其幾千里也。怒而飛，其翼若垂天之雲。齊諧者，志怪者也。"
                },
                {
                    "paragraph": "刷渤海之春流，晞扶桑之朝暾。燀赫乎宇宙，憑陵乎崐崘。一鼓一舞，煙朦沙昏。五嶽爲之震蕩，百川爲之崩奔。",
                    "zhushu": "士贇曰：五嶽，泰、衡、嵩、華、恒也。"
                },
                {
                    "paragraph": "爾乃蹶厚地，揭太清。亘層霄，突重溟。激三千以崛起，向九萬而迅征。背嶪",
                    "zhushu": "逆法切。"
                },
                {
                    "paragraph": "太山之崔嵬，翼舉長雲之縱橫。左廻右旋，倐隂忽明。歷汗漫以夭矯，排閶闔之崢嶸。",
                    "zhushu": "士贇曰：夭矯，飛貌。崢嶸，髙廣貌。"
                },
                {
                    "paragraph": "騰簸鴻䝉，扇雷霆。斗轉而天動，山揺而海傾。",
                    "zhushu": "士贇曰：鴻䝉，自然元氣也。一云海上氣也。"
                },
                {
                    "paragraph": "怒無所搏，雄無所爭。固可想像，其勢髣髴，其形若乃足縈虹蜺，目耀日月。連軒沓拖，揮霍翕忽。噴氣則六合生雲，灑毛則千里飛雪。邈彼北荒，將窮南圗。運𨓜翰以傍擊，鼓奔飈而長驅。燭龍銜光以照物，列缺施鞭而啓途。",
                    "zhushu": "士贇曰：山海經：鍾山之神，名曰燭隂，又名燭龍，銜火精以照天門。列缺，天隙電照也。"
                },
                {
                    "paragraph": "塊視三山，杯看五湖。其動也神應，其行也道俱。任公見之而罷釣，有窮不敢以彎弧。莫不投竿失鏃，",
                    "zhushu": "作木切。"
                },
                {
                    "paragraph": "仰之長吁。",
                    "zhushu": "士贇曰：任公子爲大鈎釣魚，而大魚食之。任公子得若魚，離而腊之。自淛河以東，蒼梧以北，莫不厭若魚者。帝羿有窮氏與呉賀北遊，賀使羿射雀，羿曰：生之乎？殺之乎？賀曰：射其左目。羿引弓射之，誤中右目，羿仰首而愧，終身不忘。故羿之善射，至今稱之。"
                },
                {
                    "paragraph": "爾其雄姿壯觀，映背河漢。上摩蒼蒼，下覆漫漫。盤古開天而直視，羲和𠋣日以傍嘆。𦆯紛乎八荒之間，掩映乎四海之半。",
                    "zhushu": "士贇曰：八荒，八方荒忽極逺之地也。九夷、八狄、七戎、六蠻，謂之四海。"
                },
                {
                    "paragraph": "當胷臆之掩晝，若混芒之未判。忽騰覆以廻轉，則霞廓而霧散。然後六月一息，至于海湄。欻翳景以橫榰，",
                    "zhushu": "章移切。"
                },
                {
                    "paragraph": "逆髙天而下垂。憩乎泱",
                    "zhushu": "以兩切。"
                },
                {
                    "paragraph": "漭",
                    "zhushu": "母黨切。"
                },
                {
                    "paragraph": "之野，入乎汪湟之池。",
                    "zhushu": "士贇曰：泱漭，廣大也。"
                },
                {
                    "paragraph": "猛勢所射，餘風所吹。溟漲沸渭，巖巒紛披。天吳爲之怵慄，海若爲之躨",
                    "zhushu": "渠龜切。"
                },
                {
                    "paragraph": "跜。",
                    "zhushu": "女夷切。士贇曰：朝陽之谷，有神曰天吳，是謂水伯。海若，海神也。"
                },
                {
                    "paragraph": "巨鼇冠山而却走，長鯨騰海而下馳。縮殻挫鬛，莫之敢窺。吾亦不測其神怪而若此，蓋乃造化之所爲。",
                    "zhushu": "士贇曰：巨鼇十五舉首，首冠靈山。鯨，海魚也，大者長千里，一生數萬子。常以五六月就岸生子，至七、八月，導從其子還海中。"
                },
                {
                    "paragraph": "豈比夫蓬萊之黃鵠，誇金衣與菊裳；耻蒼梧之玄鳯；耀綵質與錦章。旣御服于靈仙，乆馴擾于池隍。精衛殷勤于銜木，鶢",
                    "zhushu": "千元切。"
                },
                {
                    "paragraph": "鶋",
                    "zhushu": "斥於切。"
                },
                {
                    "paragraph": "悲愁乎薦觴。",
                    "zhushu": "士贇曰：炎帝女溺死東海中，化爲精衛，毎銜西山木石以塡東海，怨溺死也。海鳥曰鶢鶋，止於魯東門之外。是歲，海多大風，冬暖。"
                },
                {
                    "paragraph": "天鷄警暁于蟠桃，踆",
                    "zhushu": "七倫切。"
                },
                {
                    "paragraph": "烏晣",
                    "zhushu": "之列切。"
                },
                {
                    "paragraph": "耀于太陽。",
                    "zhushu": "士贇曰：桃都山有大𣗳，曰桃都枝，相去三千里，上有天雞，日𥘉出，照此木，天鷄即鳴，天下鷄皆隨之。"
                },
                {
                    "paragraph": "未若兹鵬之逍遥，無厥𩔖乎比方。不矜大而暴猛，每順時而行藏。參玄根以比壽，飲元氣以充腸。",
                    "zhushu": "士贇曰：列子：黃帝曰：谷神不死，是謂玄牝。玄牝之門，是謂天地根。"
                },
                {
                    "paragraph": "戲暘谷而徘徊，馮炎洲而抑揚。",
                    "zhushu": "士贇曰：暘，明也。日出於谷而天下明，故稱暘谷。炎洲在南海中。"
                },
                {
                    "paragraph": "俄而希有鳥見，謂之曰：“偉哉鵬乎！ 此之樂也。吾右翼掩乎西極，左翼蔽乎東荒。跨躡地絡，周旋天綱。以恍惚爲巢，以虚無爲場。我呼爾遊，爾呼我翔。”于是乎大鵬許之，欣然相隨。此二禽已登於寥廓。而斥鷃之輩，空見𥬇於藩籬。",
                    "zhushu": "",
                    "type": 2
                },
                {
                    "paragraph": "擬恨賦",
                    "zhushu": "江淹嘗嘆古人遭時否塞，志不伸而作恨賦。太白此作，終篇擬之云。",
                    "type": 2
                },
                {
                    "paragraph": "晨登太山，一望蒿里，松楸骨寒，宿草墳毁。",
                    "zhushu": "士贇曰：挽歌、薤露送王公貴人，蒿里送士大夫庻人。"
                },
                {
                    "paragraph": "浮生可嗟，大運同此。於是僕本壯夫，慷慨不歇，仰思前賢，飲恨而殁。昔如漢祖龍躍，羣雄競奔，提劒叱咤，指揮中原。東馳渤澥，西漂崐崘，斷蛇𡚒旅，掃淸國歩。握瑶圖而條昇，登紫壇而雄顧，一朝長辭，天下縞素。若乃項王虎𨷖，白日爭輝，拔山力盡，蓋世心違。聞楚歌之四合，知漢卒之重圍。帳中劒舞，泣挫雄威。騅",
                    "zhushu": "中葵切。"
                },
                {
                    "paragraph": "兮不逝，喑",
                    "zhushu": "於鴆切。"
                },
                {
                    "paragraph": "噁",
                    "zhushu": "烏路切。"
                },
                {
                    "paragraph": "何歸。",
                    "zhushu": "士贇曰：史項羽紀：“項王軍垓下，兵少食盡，漢軍及諸侯兵圍之數重。夜聞漢軍四面皆楚歌，項王乃大驚曰：‘漢已得楚乎？是何楚人之多也！’項王夜起，飲帳中，有美人虞氏，常幸從；駿馬名騅，常騎之。於是項王悲歌慷慨，自爲詩曰：‘力㧞山𠔃氣盖世，時不利𠔃騅不逝，騅不逝𠔃可奈何，虞𠔃虞𠔃柰若何？’歌數闋，美人和之。項王泣數行下，左右皆泣，莫能仰視。於是項王乃上馬騎，麾下壯士，騎從者八百餘人，直夜潰圍南出，馳走。平明，漢軍覺之，令騎將灌嬰以五千騎追之。項王渡淮，騎能屬者百餘人耳。項王至隂陵，迷失道，問一田父，田父紿曰左。左，乃䧟大澤中。以故漢追及之。項王自度不能脫，乃自刎而死。”喑，噁，懷怒氣也。"
                },
                {
                    "paragraph": "至如荆卿入秦，直度易水。長虹貫日，寒風颯起。逺讎始皇，擬報太子，竒謀不成，憤惋而死。",
                    "zhushu": "士贇曰：史刺客傳：“燕太子質於秦，亡歸，見秦且滅六國，兵已臨易水，恐其禍至。丹患之，因田光以交荆軻，於是尊荆軻爲上卿，令秦武陽爲副，俱入秦刺秦王。臨發，太子及賔客知其事者，皆白衣冠以送之。至易水上，旣祖，取道，髙漸離擊筑，荆軻和而歌，爲變徵之聲，士皆垂淚涕泣。又前而爲歌曰：‘風蕭蕭，𠔃易水寒，壯士一去，𠔃不復還。’復爲羽聲忼慷，士皆瞋目，髪盡上衝冠。於是荆軻遂就車而去，終已不顧。旣至秦，秦王聞之，大喜，乃朝服，設九賔，見燕使者咸陽宫。荆卿奉樊於期頭函，而秦武陽奉地圖匣，以次進。至陛，軻取圖奉之。秦王發圖，圖窮而匕首見，因左手把秦王之䄂，右手持匕首揕之。未至身，秦王驚起，䄂絶，環柱而走，群臣以手共摶之。是時，侍毉夏無且以其所奉藥囊提荆軻。秦王方環柱走，卒惶急不知所爲。左右乃曰：‘王負劔，王負劔！’遂拔以擊荆軻，㫁其左股。荆軻廢，乃引其匕首以擲秦王，不中，中柱。秦王復撃軻，軻被八創。軻自知事不就，𠋣柱而𥬇，箕踞以罵曰：‘事所以不成者，乃欲以生刧之，必得約契以報太子也。’”史鄒陽書曰：“荆軻慕燕丹之義，欲刺秦王，其精誠上感於天，乃白虹貫日，太子畏之。”"
                },
                {
                    "paragraph": "若夫陳后失寵，長門掩扉。日冷金殿，霜凄錦衣。春草罷緑，秋螢亂飛。恨桃李之委絶，思君王之有違。",
                    "zhushu": "士贇曰：漢書外戚傳：“陳皇后者，長公主慓女也。曾孫嬰爲唐邑侯，傳子至孫午，午尚長公主女。初，武帝得立爲太子，長公主有力，取女爲妃。及即位，爲皇后，擅寵驕貴，十餘年而無子。聞衛子夫得幸，幾死者數焉。元光五年，坐女子楚服等爲皇后巫蠱祠祭呪詛，罷退，歸長門宫。”"
                },
                {
                    "paragraph": "昔者屈原旣放，遷於湘流。心死舊楚，魂飛長楸。聽江風之嫋嫋，聞嶺𤜴",
                    "zhushu": "于救切。"
                },
                {
                    "paragraph": "之啾啾。永埋骨於渌水，怨懷王之不收。",
                    "zhushu": "士贇曰：史記：“屈原者，名平，楚之同姓也，爲楚懷王左徒。上官大夫與之同列而讒之，王怒而䟽屈平。屈平疾王聽之，不聦，讒謟之蔽眀，邪曲之害公，方正之不容也，故憂愁幽思而作離騷。離騷音猶離憂也。至蘭爲令尹，勸懷王入秦而不反，屈平旣嫉之，雖放流，睠顧楚國，繫心懷王。令尹子蘭聞之，大怒，卒使上官大夫短屈原於頃㐮王，王怒而遷之。屈平至江濵，行吟澤畔，託辭於漁父曰：寜赴湘流，而葬江魚腹中。於是懷石自投汨羅以死。”"
                },
                {
                    "paragraph": "及夫李斯受戮，神氣黯然，左右垂泣，精魂動天。執愛子以長别，歎黃犬之無縁。",
                    "zhushu": "士贇曰：二世聽趙高之譛，李斯五刑，論腰斬咸陽市。斯出獄，謂其中子曰：“吾欲與若復牽黃犬出上蔡東門，逐狡兎，豈可得乎？”遂父子相哭，而夷三族。"
                },
                {
                    "paragraph": "或有從軍永訣，去國長違，天涯遷客，海外思歸。此人忽見愁雲蔽日，目斷心飛，莫不攢眉痛骨，抆",
                    "zhushu": "武扮切。"
                },
                {
                    "paragraph": "血霑衣。若乃錯繡轂，塡金門，煙塵曉沓，歌鐘晝諠，亦復星沉電滅，閉影潛魂。已矣哉！桂華蒲𠔃明月輝，扶桑曉𠔃白日飛。玉顔減𠔃螻螘聚，碧臺空𠔃歌舞稀。與天道𠔃共盡，莫不委骨而同歸。",
                    "zhushu": "",
                    "type": 2
                },
                {
                    "paragraph": "惜餘春賦",
                    "zhushu": "",
                    "type": 2
                },
                {
                    "paragraph": "天之何爲，令北斗而知春𠔃，廻指於東方。",
                    "zhushu": "士贇曰：鶡冠子：“斗柄東，而天下知春。”"
                },
                {
                    "paragraph": "水蕩漾𠔃碧色，蘭葳蕤𠔃紅芳。試登髙而望逺，極雲海之微茫。魂一去𠔃欲斷，淚流頰𠔃成行。吟淸風而詠滄浪，懷洞庭𠔃悲瀟湘。何余心之縹緲𠔃，與春風而飄揚。飄揚𠔃思無限，念佳期𠔃莫展。平原萋𠔃綺色，愛芳草𠔃如剪。惜餘春之將闌，毎爲恨𠔃不淺。漢之曲𠔃江之潭，把瑶草𠔃思何堪。想遊女於峴北，愁帝子於湘南。恨無極𠔃心氲氲，目眇眇𠔃憂紛紛。",
                    "zhushu": "士贇曰：韓詩内傳：“鄭交甫將南適楚，遵彼漢臯臺下，遇二女，佩兩珠，大如荆雞卵，與言曰：‘願請子之佩。’二女與交甫，交甫受而懷之，趋而去十歩，循探之，即之矣。廻顧二女，亦即亡矣。峴山在㐮陽十里。”"
                },
                {
                    "paragraph": "披衛情於淇水，結楚夢於陽雲。",
                    "zhushu": "士贇曰：詩竹竿。衛女，思歸也。適異國而不見荅，思而能以禮者也。泉源在左，淇水在右。女子有行，逺兄弟父母。宋玉髙唐賦序：“昔者楚㐮王與宋玉游於雲夢之臺，望髙唐之觀。其上獨有雲氣。王問玉曰：‘此何氣也？’玉曰：‘所謂朝雲者也。昔者先王嘗遊髙唐。怠而晝寢。夢見一婦人曰：妾巫山之女也，爲髙唐之客。聞君遊髙唐，願薦枕席。王因幸之。去而辭曰：妾在巫山之陽，髙丘之岨，旦爲朝雲，暮爲行雨。朝朝暮暮，陽臺之下。旦而視之，如言，故爲立廟，曰朝雲。’”"
                },
                {
                    "paragraph": "春毎歸𠔃花開，花已闌𠔃春改。歎長河之流速，送馳波於東海。春不留𠔃時已失，老衰颯𠔃逾疾。恨不得掛長繩於靑天，繫此西飛之白日。若有人𠔃情相親，去南國𠔃徃西秦。",
                    "zhushu": "士贇曰：秦在西方，故曰西秦。"
                },
                {
                    "paragraph": "見遊絲之橫路，網春暉以留人。沈吟𠔃哀歌，躑躅𠔃傷别。送行子之將逺，看征鴻之稍滅。醉愁心於垂揚，隨柔條以紏結。望夫君𠔃咨嗟，橫涕涙𠔃怨春華。寄遥影於明月，送夫君於天涯。",
                    "zhushu": "",
                    "type": 2
                },
                {
                    "paragraph": "愁陽春賦",
                    "zhushu": "",
                    "type": 2
                },
                {
                    "paragraph": "東風歸來，見碧草而知春。蕩漾惚恍，何垂楊旖",
                    "zhushu": "引綺切。"
                },
                {
                    "paragraph": "旎",
                    "zhushu": "乃𠋣切。"
                },
                {
                    "paragraph": "之愁人。天光清而妍和，海氣緑而芳新。綵翠𠔃阡眠，雲飄飄而相鮮。演𣻌𠔃寅縁，窺靑苔之生泉。縹緲𠔃翩綿，見遊絲之縈煙。魂與此𠔃俱斷，醉風光𠔃悽然。若乃隴水秦聲，江猿巴吟。",
                    "zhushu": "士贇曰：三秦記：“其坂九廻，不知高幾許，欲上者七日乃越，高處可容百餘家，清水四注下。此言隴水之嗚咽如秦聲，江上之猿啼如巴人之吟也。”"
                },
                {
                    "paragraph": "明妃玉塞，楚客楓林。",
                    "zhushu": "士贇曰：王昭君，齊國王襄女也。年十七，獻漢元帝。㑹匈奴遣使請一女子，帝乃賜單于。後觸晉文帝諱，改爲明妃。漢邉有玉門、陽関，故曰玉塞。楚客，屈原也。"
                },
                {
                    "paragraph": "試登髙而望逺，痛切骨而傷心。春心蕩𠔃如波，春愁亂𠔃如雪。兼萬情之悲歡，兹一感於芳節。若有一人𠔃湘水濵，隔雲霓而見無因。灑别淚於尺波，寄東流於情親。若使春光可攬而不滅𠔃，吾欲贈天涯之佳人。",
                    "zhushu": "",
                    "type": 2
                },
                {
                    "paragraph": "悲淸秋賦",
                    "zhushu": "",
                    "type": 2
                },
                {
                    "paragraph": "登九疑𠔃望淸川，見三湘之潺湲。",
                    "zhushu": "士贇曰：山海經曰：蒼梧之川，其中有九疑山焉，舜之所葬，在零陵縣界。巴陵縣有洞庭波，瀟、湘、阮水皆共㑹巴陵，故號三江口。三湘盖謂三江也。"
                },
                {
                    "paragraph": "水流寒以歸海，雲橫秋而蔽天。余以鳥道計於故鄉𠔃，不知去荆吳之幾千。",
                    "zhushu": "士贇曰：交趾郡治龍編縣，日與古鳥道四百里。"
                },
                {
                    "paragraph": "于時西陽半規，映島欲没。澄湖練明，遥海上月。念佳期之浩蕩，渺懷燕而望越。",
                    "zhushu": "士贇曰：意太白時在荆湘，故懷燕而望越也。"
                },
                {
                    "paragraph": "荷花落𠔃江色，秋風嫋嫋𠔃夜悠悠。臨窮溟以有羡，思釣鼇於滄洲。無脩竿以一舉，撫洪波而增憂。歸去來𠔃，人間不可以託些，吾將採藥於蓬丘。",
                    "zhushu": "士贇曰：蓬丘即蓬萊山。",
                    "type": 2
                },
                {
                    "paragraph": "劒閣賦",
                    "zhushu": "送友人王炎入蜀。",
                    "type": 2
                },
                {
                    "paragraph": "咸陽之南，直望五千里，見雲峯之崔嵬。",
                    "zhushu": "士贇曰：咸陽而西至雍，即長安也。"
                },
                {
                    "paragraph": "前有劒閣橫斷，𠋣青天而中開。上則松風蕭颯瑟，䫻有巴猿𠔃相哀。旁則飛湍走壑，灑石噴閣，洶湧而驚雷。送佳人𠔃此去，復何時𠔃歸來？望夫君𠔃安極？我沈吟𠔃嘆息，視滄波之東注，悲白日之西匿。鴻别燕𠔃秋聲，雲愁秦而暝色。若明月出於劒閣𠔃，與君兩鄉對酒而相憶。",
                    "zhushu": "",
                    "type": 2
                },
                {
                    "paragraph": "明堂賦",
                    "zhushu": "并序。○太白此賦，想作於未折乾元殿之先也。",
                    "type": 2
                },
                {
                    "paragraph": "昔在天皇，告成岱宗，改元乾封，經始明堂，年紀𦁕章。時締構之未集，痛威靈之遐邁。",
                    "zhushu": "士贇曰：唐書髙祖紀：“皇帝稱天皇，皇后稱天后。乾封元年正月戊辰，封于泰山，禪于社首，以皇后爲亞獻。”通義：“泰山一名岱宗，王者受命，易政報功，吿成於岱宗。”岱者，代也，東方萬物交代之處，又羣嶽之長。唐書禮樂志：“髙宗時改元緫章，分萬年置明堂縣，示欲必立之。而議者益紛然，或以爲五室，或以爲九室，而高宗依兩議，與公卿臨觀而議不一，乃下詔率意頒其制度，至取象黃琮，上設鴟尾，其言益不經，而眀堂亦不能立。”"
                },
                {
                    "paragraph": "天后繼作，中宗成之。因兆人之子來，崇萬祀之丕業。",
                    "zhushu": "士贇曰：唐禮樂志：“至則天始，毁東都乾元殿，以其地立眀堂。”"
                },
                {
                    "paragraph": "蓋天皇先天，中宗奉天，累聖纂就，鴻勲克宣。臣白美頌，恭惟述焉。其辭曰：",
                    "zhushu": "",
                    "type": 2
                },
                {
                    "paragraph": "伊皇唐之革天創元也，我高祖乃仗大順，赫然雷發以首之。於是橫八荒，漂九陽，掃畔渙，開混茫，",
                    "zhushu": "士贇曰：九陽，謂九天之涯也。畔換，強恣之貌，猶言䟦扈也。"
                },
                {
                    "paragraph": "景星耀而太階平，虹蜺滅而日月張。",
                    "zhushu": "士贇曰：瑞星曰景星，亦曰德星，狀如半月，生於晦朔，助月爲明，王者不敢私，人則見。太階，三台也，每台二星，凡六星。虹蜺，隂陽之精，雄曰虹，雌曰蜺。"
                },
                {
                    "paragraph": "欽若太宗，繼明重光。",
                    "zhushu": "士贇曰：兒寛傳：日宣重光。"
                },
                {
                    "paragraph": "廓區宇以立極，綴蒼昊之頽綱。",
                    "zhushu": "士贇曰：顔師古曰：顥，顥，天也。元氣顥汗，故曰顥天。其色蒼蒼，故曰蒼天。"
                },
                {
                    "paragraph": "淳風沕",
                    "zhushu": "亡弗切。"
                },
                {
                    "paragraph": "穆，鴻恩滂洋。",
                    "zhushu": "士贇曰：沕穆，深徹貌。滂洋，饒廣也。"
                },
                {
                    "paragraph": "武義烜赫於有截，仁聲馺",
                    "zhushu": "先合切。"
                },
                {
                    "paragraph": "沓乎無疆。",
                    "zhushu": "士贇曰：有截，九有也。"
                },
                {
                    "paragraph": "若乃髙宗紹興，祐統錫羡。神休傍臻，瑞物咸薦。元符剖𠔃，地珍見。旣。應天而順人，遂登封而降禪。",
                    "zhushu": "士贇曰：張衡東都賦曰：登封降禪，齊乎黃軒。"
                },
                {
                    "paragraph": "將欲考有洛，崇明堂，惟厥功之未輯𠔃，乗白雲於帝鄉。",
                    "zhushu": "士贇曰：列子曰：乗彼白雲，至于帝鄉。"
                },
                {
                    "paragraph": "天后勤勞輔政𠔃，中宗以欽明克昌。遵先軌以繼作𠔃，揚列聖之耿光。則使軒轅草圗，羲和練日。經之營之，不綵不質。因子來於四方，豈殫稅於萬室。乃凖水臬，",
                    "zhushu": "倪結切。"
                },
                {
                    "paragraph": "攢雲樑，",
                    "zhushu": "士贇曰：鄭玄曰：於四角立植而縣以水，望其高下，高下旣定，乃爲位而平地也。於所平之地中樹八尺之臬，以縣正之，眡之以其景，將以正四方也。"
                },
                {
                    "paragraph": "罄玉石於隴坂，空瓌",
                    "zhushu": "姑回切。"
                },
                {
                    "paragraph": "材於瀟湘。巧奪神鬼，髙窮昊蒼。聽天語之察察，擬帝居之將將。",
                    "zhushu": "七將切。士贇曰：將將。嚴正貌。"
                },
                {
                    "paragraph": "雖暫勞而永固𠔃，始聖謨於我皇。觀夫明堂之宏壯也，則突兀曈曨，乍明乍䝉，",
                    "zhushu": "像太。"
                },
                {
                    "paragraph": "古元氣之結空，巃",
                    "zhushu": "力孔切。"
                },
                {
                    "paragraph": "嵸",
                    "zhushu": "則孔切。"
                },
                {
                    "paragraph": "頽沓，若嵬若嶪，",
                    "zhushu": "逆怯切。"
                },
                {
                    "paragraph": "似天閫地門之開闔。爾乃劃岝",
                    "zhushu": "士伯切。"
                },
                {
                    "paragraph": "𡿃",
                    "zhushu": "五伯切。"
                },
                {
                    "paragraph": "以嶽立，郁穹崇而鴻紛。冠百王以垂勲，燭萬象而騰文。窙惚恍以洞啓，呼嵌",
                    "zhushu": "口衘切。"
                },
                {
                    "paragraph": "巖而傍分。又比乎崐山之天柱，矗九霄而垂雲。於是結構乎黃道，岧嶤乎紫微。",
                    "zhushu": "士贇曰：日有中道，中道者，黃道紫微星名。"
                },
                {
                    "paragraph": "絡勾陳以繚垣，闢閶闔而啓扉。",
                    "zhushu": "士贇曰：鈎陳，後宫也。紫宫外營鉤陳星。閶闔，天門也。"
                },
                {
                    "paragraph": "崢嶸𡼳",
                    "zhushu": "疾陵切。"
                },
                {
                    "paragraph": "嶷，",
                    "zhushu": "魚其切。"
                },
                {
                    "paragraph": "粲宇宙𠔃光輝；崔嵬赫奕，張天地之神威。夫其背泓黃河，垠漱清洛。大行却立，通谷前廓。",
                    "zhushu": "士贇曰：大行，山名。通谷，在洛城南五十里。"
                },
                {
                    "paragraph": "逺則標熊耳以作揭，豁龍門以開𨵿。",
                    "zhushu": "士贇曰：熊耳山在冝陽之西。龍門，山名，在西京河南縣。"
                },
                {
                    "paragraph": "㸃翠綵於鴻荒，洞清隂乎羣山。及乎煙雲卷舒，忽出乍没。岌嵩噴伊，𠋣日薄月。雷霆之所鼓蕩，星斗之所伾",
                    "zhushu": "扳悲切。"
                },
                {
                    "paragraph": "仡。",
                    "zhushu": "魚乙切。"
                },
                {
                    "paragraph": "拏金龍之蟠蜿，挂天珠之硉",
                    "zhushu": "即忽切。"
                },
                {
                    "paragraph": "兀。勢㧞五嶽，形張四維。",
                    "zhushu": "士贇曰：五岳，大華、衡、恒、嵩也。四維，乾、坤、艮、巽，四隅也。"
                },
                {
                    "paragraph": "軋地軸以盤根，摩天倪而創規。",
                    "zhushu": "士贇曰：地下有四柱，廣十萬里，有三千六百軸。"
                },
                {
                    "paragraph": "樓臺崛",
                    "zhushu": "區勿切。"
                },
                {
                    "paragraph": "岉",
                    "zhushu": "文弗切。"
                },
                {
                    "paragraph": "以奔附，城闕嶔",
                    "zhushu": "區金切。"
                },
                {
                    "paragraph": "崟",
                    "zhushu": "冝金切。"
                },
                {
                    "paragraph": "而蔽虧。珍樹翠草，含華揚㽔。目瑶井之熒熒，拖玉繩之離離。",
                    "zhushu": "士贇曰：玉衡北兩星爲玉繩。"
                },
                {
                    "paragraph": "㨖",
                    "zhushu": "知利切。"
                },
                {
                    "paragraph": "華蓋以儻漭，仰大微之參差。",
                    "zhushu": "士贇曰：天皇大帝上九星曰華盖，所以蔽覆大帝之坐也。大微爲五帝之庭，明堂之房。"
                },
                {
                    "paragraph": "擁以禁扃，橫以武庫。",
                    "zhushu": "士贇曰：西方奎十六星，天之武庫也。"
                },
                {
                    "paragraph": "獻房心以開鑿，瞻少陽而舉措。",
                    "zhushu": "士贇曰：房心者，天帝明堂布政之宫。少陽者，東方東動也。"
                },
                {
                    "paragraph": "採殷制，酌夏歩。雜以代室重屋之名，括以辰次火木之數。",
                    "zhushu": "士贇曰：堂上爲五室，象五行也。木室，於東北，火室於東南，金室於西南，水室於西北。重屋者，正宫正堂，若大寢也。"
                },
                {
                    "paragraph": "壯不及奢，麗不及素。層簷屼其霞矯，廣厦鬱以雲布。掩日道，遏風路。陽烏轉影而翻飛，大鵬橫霄而側度。近則萬木森下，千宫對出。熠乎光碧之堂，炅",
                    "zhushu": "古逈切。"
                },
                {
                    "paragraph": "乎瓊華之室。",
                    "zhushu": "士贇曰：三島記：崐崘山北戸承淵山，有墉城，金臺玉樓，相映如流精之闕，光碧之堂，瓊華之室，紫翠丹靑，景雲瑞日，朱霞九光，西王母之所治也。"
                },
                {
                    "paragraph": "錦爛霞駮，星錯波沏。",
                    "zhushu": "千結切。士贇曰：沏。浪相拂也。言大波之飛相摩激也。"
                },
                {
                    "paragraph": "颯蕭寥以颼飀，窅隂鬱以櫛密。含佳氣之青葱，吐祥煙之鬱嵂。九室窈窕，五闈聮綿。",
                    "zhushu": "士贇曰：窈窕，深也。"
                },
                {
                    "paragraph": "飛楹磊砢，走栱寅縁。",
                    "zhushu": "士贇曰：寅縁，山岳之岊。"
                },
                {
                    "paragraph": "雲楣立岌以橫綺，綵桷攢巒而仰天。皓壁晝朗，朱甍晴鮮。頳欄各落，偃蹇霄漢。翠楹廻合，蟬聮汗漫。沓蒼穹之絶垠，跨皇居之太半。",
                    "zhushu": "士贇曰：爾雅：穹蒼，天也。"
                },
                {
                    "paragraph": "逺而望之，赫煌煌以輝輝，忽天旋而雲昏；迫而察之，粲炳煥以照爛，倐山訛而晷換。誇蓬壷之海樓，吞岱宗之日觀。",
                    "zhushu": "士贇曰：泰山一名岱宗，群岳之長也。泰山東名日觀，雞一鳴時，見日始欲出，長三丈。"
                },
                {
                    "paragraph": "猛虎失道，潛虬登梯。經通天而直上，俯長河而復低。",
                    "zhushu": "士贇曰：三輔黃圖有通天之臺。眀堂者，上通於天象。"
                },
                {
                    "paragraph": "玉女攀星於網戸，金娥納月於璇題。",
                    "zhushu": "士贇曰：題，頭也。榱椽之頭，皆以玉節，言其英華相爥也。"
                },
                {
                    "paragraph": "藻井綵錯以舒蓬，天牎赩",
                    "zhushu": "迄力切。"
                },
                {
                    "paragraph": "翼而銜霓。",
                    "zhushu": "士贇曰：薛綜曰：藻井，當棟中交，木方爲之，如井榦也。"
                },
                {
                    "paragraph": "扶標川而罔足，擬跟絓而罷躋。",
                    "zhushu": "士贇曰：說文：跟，足踵也。公羊傳曰：躋，升也。"
                },
                {
                    "paragraph": "要離歘矐而外䘮，精視冰背而中迷。",
                    "zhushu": "士贇曰：吕氏春秋曰：要離走徃，見王子慶忌於衞，慶忌喜。要離曰：請與王子徃奪之國。王子慶忌與要離俱渉於江，㧞劔以刺王子慶忌，王子慶忌捽而投之於江，浮出，又取而投之於江。如此者三。其卒曰：汝天下之國士也，捽汝以成名。要離不死，歸吳矣。精視事未詳。"
                },
                {
                    "paragraph": "亘以複道，而接乎宮掖。坌",
                    "zhushu": "蒲悶切。"
                },
                {
                    "paragraph": "入西樓，是爲崐崘。",
                    "zhushu": "士贇曰：史天官書：濟南人公玉帶上黃帝時明堂圖。圖中有一殿，四靣，無壁，以茅盖，通水。圜宫，舊爲複道，上有樓，從西南入，命曰崐崘。"
                },
                {
                    "paragraph": "前疑後丞，正儀躅以出入；",
                    "zhushu": "士贇曰：天子四鄰，前曰疑，後曰丞，左曰輔，右曰弼。"
                },
                {
                    "paragraph": "九夷五狄，順方面而來奔。",
                    "zhushu": "士贇曰：禮記明堂位：昔者周公朝諸侯于明堂之位，天子負斧依，南鄉而立，三公，中階之前，北面東上。諸侯之位，阼階之東，西面北上。諸伯之國，西階之西，東面北上。諸子之國，門東，北面東上。諸男之國，門西，北面東上。九夷之國，東門之外，西面北上。八蠻之國，南門之外，北面東上。六戎之國，西門之外，東靣南上。五狄之國，北門之外，南面東上。九采之國，應門之外，北面東上。"
                },
                {
                    "paragraph": "其左右也，則丹陛㠋㠋，彤庭煌煌，列寳鼎，敵金光。流辟雍之滔滔，像環海之湯湯。",
                    "zhushu": "尸羊切。士贇曰：白虎通曰：天子立辟雍者何？所以宣德化也。壅以水。象教化流行也。三輔黃圖曰：辟雍。水四周於外。象四海也。"
                },
                {
                    "paragraph": "闢青陽，啓緫章，廓明臺而布玄堂。儼以大廟，處乎中央。",
                    "zhushu": "士贇曰：靑陽、緫章、玄堂、大廟、左右个，皆路寢之名。蔡邕明堂論曰：明堂者，天子大廟，所以崇祀宗祖，以配上帝者也。東曰靑陽，南曰明堂，西曰緫章，北曰玄堂，中曰大室，故雖有五名，而主以明堂也。取其宗祀之貌，則曰清廟，取其正室之貌則曰大廟，取其尊崇，則曰大室，取其主則曰明堂，取其四門之學則曰大學，取其四面水流如壁，則曰辟雍。異名而同事，其實一也。"
                },
                {
                    "paragraph": "發號施令，采時順方。其閫域也，三十六戸，七十二牖，",
                    "zhushu": "士贇曰：三輔黃圖：明堂九室，一室有四戸八牖，凡三十六戸，七十二牖。"
                },
                {
                    "paragraph": "度筵列位，南七西九。",
                    "zhushu": "士贇曰：禮冬官考工記：周人明堂，度九尺之筵，東西九筵，南北七筵，堂崇一筵，五室，凡室二筵。"
                },
                {
                    "paragraph": "白虎列序而躨",
                    "zhushu": "渠龜切。"
                },
                {
                    "paragraph": "跜，",
                    "zhushu": "女夷切。"
                },
                {
                    "paragraph": "靑龍承隅而蚴",
                    "zhushu": "於求切。"
                },
                {
                    "paragraph": "蟉。",
                    "zhushu": "士贇曰：躨跜，動貌。曲禮云：左青龍，右白虎。"
                },
                {
                    "paragraph": "其深沈奥密也，則赤熛",
                    "zhushu": "必堯切。"
                },
                {
                    "paragraph": "掌火，招拒司金。靈威制陽，汁",
                    "zhushu": "音叶。"
                },
                {
                    "paragraph": "光摧隂。坤斗主土，據乎其心。",
                    "zhushu": "士贇曰：配東方靑帝靈威仰，南方赤帝赤熛怒，中央黃帝合樞紐，西方白帝白招拒，北方黒帝汁光紀。"
                },
                {
                    "paragraph": "若乃熠燿五色，張皇萬殊。人物禽獸，竒形異模。勢若飛動，瞪",
                    "zhushu": "直證切。"
                },
                {
                    "paragraph": "眄",
                    "zhushu": "匹莧切。"
                },
                {
                    "paragraph": "睢",
                    "zhushu": "許規切。"
                },
                {
                    "paragraph": "盱。",
                    "zhushu": "匈于切。"
                },
                {
                    "paragraph": "明君暗主，忠臣烈夫。威政興滅，表示賢愚。",
                    "zhushu": "士贇曰：睢，仰目也。盱，張目也。"
                },
                {
                    "paragraph": "於是王正孟月，朝陽登曦。天子乃施蒼玉，轡蒼螭，臨乎靑陽左个，方御瑶瑟而彈鳴絲。",
                    "zhushu": "士贇曰：月令：孟春之月，天子居靑陽左个，乗鸞輅，駕蒼龍，載靑旂，服蒼玉。"
                },
                {
                    "paragraph": "展乎國容，輝乎皇儀。傍瞻神臺，順觀雲之軌；俯對清廟，崇配天之規。欽若𦙝蠁，維淸緝熈。崇牙樹羽，熒煌葳㽔。納五服之貢，受萬邦之籍。",
                    "zhushu": "士贇曰：五服即甸、侯、綏、要、荒也。"
                },
                {
                    "paragraph": "張龍旗與虹旌，攢金㦸與玉戚。延五更，進百辟，舉珪瓚，",
                    "zhushu": "徂賛切。"
                },
                {
                    "paragraph": "獻琛帛。",
                    "zhushu": "士贇曰：三公致仕，有用其德行及年髙者一人爲三老，次一人爲五更，尚食具牢饌。"
                },
                {
                    "paragraph": "顒昻俯僂，儼容疊跡。乃㓗菹醢，修粢盛，",
                    "zhushu": "士贇曰：菹，水草。醢，陸産之物。"
                },
                {
                    "paragraph": "奠三犧，薦五牲，享干神靈。太祝正辭，庻官精誠。鼓大武之隱麟，張鈞天之鏗鍧。",
                    "zhushu": "士贇曰：大武，周公作樂所爲舞也。"
                },
                {
                    "paragraph": "孤竹合奏，空桑和鳴。",
                    "zhushu": "士贇曰：孤竹，竹之特生者。空桑之琴瑟，夏至日於澤中之方丘奏之。"
                },
                {
                    "paragraph": "盡六變，齊九成。羣神來𠔃降明庭。",
                    "zhushu": "士贇曰：六變而致象物及天神，又若樂六變，則天神皆降，可得而禮矣。"
                },
                {
                    "paragraph": "蓋聖主之所以孝治天下，而享祀窅冥也。然後臨辟雍，宴羣后，隂陽爲庖，造化爲宰，餐元氣，灑太和，千里鼓舞，百寮賡歌。于斯之時，雲油雨霈，恩鴻溶𠔃澤汪穢，四海歸𠔃八荒會，哤聒乎區㝢，駢闐乎闕外。羣臣醉德，揖讓而退。而聖主猶夕惕若厲，懼人未安，乃目極于天，耳下于泉，",
                    "zhushu": "士贇曰：淮南子：下揆三泉，上㝷九天，盖上下察之意也。"
                },
                {
                    "paragraph": "飛聦馳明，無逺不察。考鬼神之奥，摧隂陽之荒。下明詔，班舊章，振窮乏，散敖倉，毀玉沈珠，卑宫頽牆，使山澤無間，徃來相望。帝躬乎天田，后親於郊桑。棄末反本，人和時康。",
                    "zhushu": "士贇曰：唐禮樂志：皇帝孟春辛亥，享先農，遂以耕籍田。皇帝耕止三推，諸王耕五推，尚書卿九推。籍田之穀，歛而鍾之神倉，以擬粢盛。皇后歲祀一，季春吉巳，享先蠶，遂以親桑。皇后採三條，命婦一品採五條，二品採九條。"
                },
                {
                    "paragraph": "建翠華𠔃萋萋，鳴玉鑾之鉠鉠，",
                    "zhushu": "士贇曰：上林賦：建翠華之旗。萋萋，盛貌。"
                },
                {
                    "paragraph": "遊乎昇平之圃，憩乎穆淸之堂。天欣欣𠔃瑞穰穰，廵陵於鶉首之野，講武於驪山之旁。",
                    "zhushu": "士贇曰：漢書志曰：自井至柳，謂之鶉首。廵陵者，廵幸諸陵也。驪山，地名。"
                },
                {
                    "paragraph": "封岱宗𠔃祀后土，掩栗陸而包陶唐，",
                    "zhushu": "士贇曰：栗陸、陶唐，皆古帝王之號。"
                },
                {
                    "paragraph": "遨遊乎崆峒之上，汾水之陽。吸沆瀣之精英，黜滋味之馨香。貴理國其若夢，幾華胥之故鄉。",
                    "zhushu": "士贇曰：列子：黃帝晝寢而夢遊於華胥氏之國。華胥氏之國，在弇州之西，台州之北，不知去齊國幾千萬里，盖非舟車足力之所及，神遊而已。"
                },
                {
                    "paragraph": "於是元元澹然，不知所在，若羣雲從龍，衆水奔海。此眞所謂我大君登明堂之政化也，豈比夫秦趙吳楚。爭高競奢。結阿房與崇臺。建姑蘇及章華。非享祀與嚴配。徒掩月而凌霞。由此觀之，不足稱也。况瑶臺之巨麗。復安可以語哉。",
                    "zhushu": "士贇曰：史記：秦始皇作前殿阿房，東西五百歩，南北五十丈，上可以坐萬人，下可以建五丈旗。越絶書：吳王起姑胥之臺，五年乃成。姑胥即姑蘇也。"
                },
                {
                    "paragraph": "敢揚國美。遂作辭曰：",
                    "zhushu": "",
                    "type": 2
                },
                {
                    "paragraph": "穹崇明堂。𠋣天開𠔃巃",
                    "zhushu": "力孔切。"
                },
                {
                    "paragraph": "嵸",
                    "zhushu": "則孔切。"
                },
                {
                    "paragraph": "鴻濛，搆瓌",
                    "zhushu": "公囘切。"
                },
                {
                    "paragraph": "材𠔃偃蹇坱",
                    "zhushu": "烏朗切。母黨切切。"
                },
                {
                    "paragraph": "邈崔嵬𠔃周流辟雍。岌",
                    "zhushu": "魚及切。"
                },
                {
                    "paragraph": "靈臺𠔃赫奕日，噴風雷。宗祀𦙝蠁，王化弘恢。鎭八荒，通九垓。四門啓𠔃萬國來，考休徴𠔃進賢才。儼若皇居而作固，窮千祀𠔃悠哉。",
                    "zhushu": "",
                    "type": 2
                },
                {
                    "paragraph": "大獵賦",
                    "zhushu": "并序。",
                    "type": 2
                },
                {
                    "paragraph": "白以爲：賦者，古詩之流，辭欲壯麗，義歸博逹。",
                    "zhushu": "士贇曰：白者，太白自稱也。"
                },
                {
                    "paragraph": "不然，何以光贊盛美，感天動神。而相如、子雲競誇詞賦，歷代以爲文雄，莫敢詆訐。臣謂語其略，竊或𥚹其用心。子虚所言，楚國不過千里，夢澤居其大半，而齊徒吞若八九，三農及禽獸無息肩之地，非諸侯禁淫述職之義也。",
                    "zhushu": "士贇曰：司馬相如子虚賦曰：臣聞楚有七澤，嘗見其一，名曰雲夢。雲夢者，方九百里。且齊東渚巨海，南有瑯琊，觀、平成山，射乎之罘，浮渤澥，遊孟諸，左與肅愼爲鄰，右以暘谷爲界，秋田乎靑丘，徬徨乎海外，吞若雲夢者八九，於其胷中，曾不芥蔕。周禮天官大宰：九職任萬民，一曰三農，生九榖。三農者，平地山澤也。"
                },
                {
                    "paragraph": "上林云：左蒼梧，右西極，考其實地，周袤纔經數百。長楊誇胡，設網爲周阹，放麋鹿其中，以搏攫充樂。羽獵於靈臺之囿，圍經百里而開殿門。當時以爲窮壯極麗，迨今觀之，何齷齪之甚也！",
                    "zhushu": "士贇曰：漢書揚雄傳：孝成時羽獵，雄從作羽獵賦。明年，又作長楊賦。序云：明年，上將大誇胡人以多禽獸。秋，命右扶風民入南山，西自褒邪，南歐漢中，張羅網𦊨罘，捕熊羆、豪猪、虎豹、𤜴玃、狐兎、麋鹿，載以檻車，輸長楊。射熊舘，以網爲周阹，令胡人手搏之，自取其獲，上親臨觀焉。是時，農民不得收歛，雄從至，射熊舘，還，上長楊賦，藉翰林以爲主人，子墨以爲客卿，以諷。漢書註：齷齪，小節也。"
                },
                {
                    "paragraph": "但王者以四海爲家，萬姓爲子，則天下之山林禽獸，豈與衆庶異之？而臣以爲不能以大道匡君，示物周博。平文論苑之小，竊爲微臣之不取也。今聖朝園池遐荒，殫窮六合，",
                    "zhushu": "士贇曰：上下四方爲六合。"
                },
                {
                    "paragraph": "以孟冬十月大獵於秦，",
                    "zhushu": "士贇曰：通典：開元三年，蒐于岐州鳯泉場。"
                },
                {
                    "paragraph": "亦將耀威講武，掃天蕩野，豈荒淫侈靡，非三驅之意邪？臣白作頌，折中厥美。其辭曰：",
                    "zhushu": "",
                    "type": 2
                },
                {
                    "paragraph": "粤若皇唐之挈天地而襲氣母𠔃，粲五葉之葳㽔。",
                    "zhushu": "士贇曰：葉，世也。五葉者，唐興至玄宗凡五世。"
                },
                {
                    "paragraph": "惟開元廓海㝢而運斗極𠔃，總六聖之光熈。",
                    "zhushu": "士贇曰：開元，元宗年號。雒書曰：聖人受命，必受斗極。六聖者，髙祖、太宗、髙宗、中宗、睿宗至元宗也。"
                },
                {
                    "paragraph": "誕金德之純精𠔃，漱玉露之華滋。文章森乎七曜𠔃，制作參乎兩儀。括衆妙而爲師，明無幽而不燭𠔃，澤無逺而不施。慕徃昔之三驅𠔃，順生殺於四時。",
                    "zhushu": "士贇曰：周易曰：王用三驅，失前禽。王注云：禽越已則捨之。"
                },
                {
                    "paragraph": "若乃嚴冬慘切，寒氣凛冽，不周來風，玄𡨕掌雪。",
                    "zhushu": "士贇曰：不周者，不交也。言隂陽未合化也。太史公曰：十月不周風居西北，主殺。月令：孟冬之月，其神玄冥。"
                },
                {
                    "paragraph": "木脫葉，草解節，土囊煙隂，火井冰閉。",
                    "zhushu": "士贇曰：霜降之後，生氣旣衰，草木枝葉皆理解也。土囊，大穴也。荊州記曰：冝都浪山縣有山，山有穴，口大數尺，爲風井。土嚢，當此之𩔖也。地理志：蜀郡卭州臨卭縣西南八里有火井，塩井也。欲出其火，先以其家火投之，湏臾隱隱如雷聲，熖出通天，光輝十里，今無復見矣。地理志：西河鴻門縣有天封苑火井祠，火從地出，靈帝時，井中冰厚尺餘，史書之以爲灾。"
                },
                {
                    "paragraph": "是月也，天子處乎玄堂之中，滄八水𠔃休百工。",
                    "zhushu": "士贇曰：月令孟冬之月，天子居玄堂左个。是月也，以立冬，盛德在水，明堂八面皆水，故曰滄八氷也。凔音愴，寒也。"
                },
                {
                    "paragraph": "考王制𠔃遵國風。樂農人之閑𨻶𠔃，因校獵而講戎。",
                    "zhushu": "士贇曰：記王制：天子諸侯無事，則歳三田。左傳、春蒐、夏苗、秋獮、冬狩，皆於農𨻶以講事也。校獵者，人爲欄校遮禽而獵取也。"
                },
                {
                    "paragraph": "乃使神兵出於九闕，天仗羅於四野。徴水衡與林虞，辨土物之衆寡。",
                    "zhushu": "士贇曰：水衡都尉主都水及上林苑，故曰水衡。"
                },
                {
                    "paragraph": "千騎飈掃，萬乗雷奔。梢扶桑而拂火雲𠔃，刮月窟而搜塞門。",
                    "zhushu": "士贇曰：月窟者，月所生也。"
                },
                {
                    "paragraph": "赫壯觀於今古，嶪揺蕩於乾坤。此其大略也。而内以中華爲天心，外以窮髪爲海口，豁咽喉以洞開，吞荒裔而盡取。",
                    "zhushu": "士贇曰：莊子：窮髪之北有溟海者，天池也。司馬曰：北極之下，無毛之地。"
                },
                {
                    "paragraph": "大章按歩以來徃，夸父振䇿而奔走。",
                    "zhushu": "士贇曰：淮南子：禹使大章歩自東極至于西極。二億三萬三千五百里七十歩。使竪亥歩自北極至于南極。二億三萬三千五百里七十五歩。列子：夸父不量力，欲追日影，逐之於隅谷之際。渴欲得飮，通飮河渭。河渭不足，將走北飲大澤。未至，道渴而死。棄其杖。"
                },
                {
                    "paragraph": "足跡乎日月之所通，嚢括乎隂陽之未有。君王於是撞鴻鐘，發鑾音，出鳯闕，開宸襟，駕玉輅之飛龍，歴神州之層岑。",
                    "zhushu": "士贇曰：尚書天傳曰：天子將出，則撞黃鐘之鐘。唐書儀衛志：人君舉動必以扇，出入則撞鐘，庭設樂。鑾，玉佩也。又曰鈴也。唐書車服志：天子之車曰玉輅者，祭祀納后所乗也，靑質玉錦。木輅者，蒐田所乗也，黒質漆之。唐書百宫志：飛龍廐日，以八馬入宫門之外。中國名曰赤縣神州，赤縣神州内自有九州，禹之序九州是也。"
                },
                {
                    "paragraph": "遊五柞𠔃瞰三危。挾細柳𠔃過上林。",
                    "zhushu": "士贇曰：漠書：盩厔有長楊、五柞宫，三危山在西裔。郭璞曰：細柳，觀名也，在昆明池南方。"
                },
                {
                    "paragraph": "攅髙牙以緫緫𠔃，駐華蓋之森森。",
                    "zhushu": "士贇曰：兵書：牙旗者，將軍之精。唐書儀衛志：唐制，天子居曰衙，行曰駕，皆有衛有嚴，羽葆華盖，旌旗罕畢，車馬之衆盛矣。"
                },
                {
                    "paragraph": "於是擢𠋣天之劒，彎落月之弓。崐崘叱𠔃可倒，宇宙噫𠔃增雄。",
                    "zhushu": "士贇曰：文子曰：上下四方之宇，古徃今來之宙，大塊噫氣，其名爲風。噫，一戒切，又音䕃。"
                },
                {
                    "paragraph": "河漢爲之却流，川嶽爲之生風。羽毛揚𠔃九天絳，獵火燃𠔃千山紅。",
                    "zhushu": "士贇曰：淮南子曰：天有九野，中央曰鈞天，東方曰蒼天，東北方曰變天，北方曰玄天，西北方曰幽天，西方曰昊天，西南方曰朱天，南方曰炎天，東南方曰陽天。"
                },
                {
                    "paragraph": "乃召𧈪　尤之徒，聚長㦸，羅廣澤。呵雨師，走風伯。",
                    "zhushu": "士贇曰：山海經：𧈪尤作兵戈。雨師，畢星，詩：月離于畢，俾滂沱矣。風伯，箕星，月離于箕，風揚沙也。"
                },
                {
                    "paragraph": "稜威耀乎雷霆，烜赫震於蠻貊。",
                    "zhushu": "士贇曰：李竒曰：神靈之威曰稜。"
                },
                {
                    "paragraph": "陋梁都之體制，鄙靈囿之規格。而南以衡、霍作襟，北以岱、恒作阹。",
                    "zhushu": "士贇曰：周禮：荆州之鎭山曰衡山，并州之鎭山曰恒山。爾雅曰：霍山爲南岳，恒山北臨岱，南俯趙，東接河海之間，依山谷牛馬圏曰阹。"
                },
                {
                    "paragraph": "夾東海而爲壍𠔃，拖西㝠而流渠。麾九州之珍禽𠔃，廻千羣以坌",
                    "zhushu": "蒲汶切。"
                },
                {
                    "paragraph": "入。聮八荒之竒獸𠔃，屯萬族而來居。",
                    "zhushu": "士贇曰：淮南子：天地之間，九州八極。何謂九州？東南神州曰農士，正南次州曰沃土，西南戎州曰滔土，正西弇州曰并士，正中冀州曰中土，西北台州曰肥土，正北濟州曰成土，東北薄州曰隱土，正東陽州曰申土。顔師古曰：八荒者，入方荒忽極逺之地。"
                },
                {
                    "paragraph": "雲羅髙張，天網密布。𦊨罘緜原，峭格掩路。蠛",
                    "zhushu": "芒結切。"
                },
                {
                    "paragraph": "蠓",
                    "zhushu": "芒孔切。"
                },
                {
                    "paragraph": "過而猶礙，蟭",
                    "zhushu": "子饒切。"
                },
                {
                    "paragraph": "螟飛而不度。",
                    "zhushu": "士贇曰：蠛蠓，小虫，似蚋，猶醯雞。醯雞者，甕中之蠛蠓。列子：江浦之間生麽虫，其名曰蟭螟，羣飛而集於蚊睫，弗相觸也。棲𪧐　去來，蚊弗覺也。蠛蠓、蟭螟，皆虫之至微細者，以喻網之密也。"
                },
                {
                    "paragraph": "彼層霄與殊榛，罕翔鳥與伏兎。從營合技，彌巒被岡。金戈森行，洗晴野之寒霜；虹旗電掣，卷長空之飛雪。吳𩥵走練，宛馬蹀血。縈衆山之聮緜，隔逺水之明滅。",
                    "zhushu": "士贇曰：韓詩外傳：白馬出昊昊門，望之如一匹素練。禮樂志：大宛舊多善馬，馬汗出如血，一日千里。顔師古曰：蹀，音大頰反。"
                },
                {
                    "paragraph": "使五丁摧峯，一夫㧞木。下整髙頽，深平險谷。擺椿括，開林叢，喤喤",
                    "zhushu": "乎門切。"
                },
                {
                    "paragraph": "呷呷，",
                    "zhushu": "乎甲切。"
                },
                {
                    "paragraph": "盡奔突於場中。",
                    "zhushu": "士贇曰：喤，通也。呷，吸也。"
                },
                {
                    "paragraph": "而田疆、古冶之疇，烏獲中黃之黨，",
                    "zhushu": "士贇曰：田疆，古冶，齊力士。烏獲，秦力士。中黃伯者，中黃，國之有勇力者也。"
                },
                {
                    "paragraph": "越崢嶸，獵莽蒼，喑嗚哮",
                    "zhushu": "乎交切。"
                },
                {
                    "paragraph": "㘚，",
                    "zhushu": "乎敢切。"
                },
                {
                    "paragraph": "風旋電徃。",
                    "zhushu": "士贇曰：莽蒼，草野之色。"
                },
                {
                    "paragraph": "脫文豹之皮，抵玄熊之掌。批",
                    "zhushu": "歩結切。"
                },
                {
                    "paragraph": "狻",
                    "zhushu": "先九切。"
                },
                {
                    "paragraph": "手猱，挾三挈兩。",
                    "zhushu": "士贇曰：莊子：豐狐文豹，棲於山林，伏於巖穴，然且不免於網羅擲辟之患，是何罪之有哉？其皮爲之災也。狻麑如彪猫食虎。豹，即獅子也，出西域。猱善援，即䝉貴也，狀如蜼而小，紫黑色，可畜，徤捕䑕，勝於猫。九眞、日南皆出之，亦獼猴之𩔖。"
                },
                {
                    "paragraph": "旣徒摶以角力，又揮鋒而爭先。行甝",
                    "zhushu": "胡甘切。"
                },
                {
                    "paragraph": "號以鶚睨𠔃，氣赫火而敵煙。",
                    "zhushu": "士贇曰：爾雅：甝，白虎。鶚，鵰屬。此言獵徒氣盛，如甝之號，如鶚之睨也。"
                },
                {
                    "paragraph": "拳封猯，",
                    "zhushu": "梯端切。"
                },
                {
                    "paragraph": "肘巨狿，",
                    "zhushu": "丑延切。士贇曰：猯。野猪也。字林云：獸似豕而肥。狿，麆也。怒走者爲狿。謂能戾象。"
                },
                {
                    "paragraph": "梟羊應叱以斃",
                    "zhushu": "一至切。"
                },
                {
                    "paragraph": "踣，",
                    "zhushu": "必黙切。"
                },
                {
                    "paragraph": "䝟",
                    "zhushu": "於黠切。"
                },
                {
                    "paragraph": "貐",
                    "zhushu": "翼汝切。"
                },
                {
                    "paragraph": "亡精而墜巔。",
                    "zhushu": "士贇曰：爾雅：狒狒，如人，被髪，迅走，食人。郭璞曰：梟羊也。山海經曰：其狀如人，面長唇黒，身有毛，反踵，見人則𥬇。交廣及南康山中亦有此物，大者長丈許。淮南子：堯時有猰㺄爲民害，堯使羿下殺之。爾雅：猰㺄、𩔖貙，虎爪，食人，迅走。"
                },
                {
                    "paragraph": "或碎腦以折脊，或歕",
                    "zhushu": "普悶切。"
                },
                {
                    "paragraph": "髓而飛涎。",
                    "zhushu": "士贇曰：淮南子：雲臺之高，墮者，折脊碎腦，而蟁䖟適以翶翔。選江賦曰：噴浪飛涎。"
                },
                {
                    "paragraph": "窮遐荒，蕩林藪。扼土狛，",
                    "zhushu": "白駕切。"
                },
                {
                    "paragraph": "殪天狗。",
                    "zhushu": "士贇曰：狛，獸名，似狼。王𨓜曰：其身九屈，有角觺觺，觸害人也。山海經：天門山有赤犬，名曰天犬，其所下處有兵。天狗之光飛天，流而爲星，日數十丈，其疾如風，聲如雷，光如電。吳楚七國叛時，吠過梁野。隂山有獸，狀如狸，白首，名曰天狗，食蛇，其音如猫，佩之可禦凶。"
                },
                {
                    "paragraph": "脫角犀頂，探牙象口。掃封狐於千里，捩",
                    "zhushu": "力詩切。"
                },
                {
                    "paragraph": "雄虺之九首。",
                    "zhushu": "士贇曰：宋玉招魂賦：蝪蛇蓁蓁，封狐千里些。雄虺九首，徃來倐忽，吞人以益其心些。"
                },
                {
                    "paragraph": "咋",
                    "zhushu": "則格切。"
                },
                {
                    "paragraph": "騰蛇而仰吞，拖奔兕以却走。",
                    "zhushu": "士贇曰：文子曰：騰蛇，無足而騰。爾雅：兕似牛。郭璞曰：一角，青色，重千斤。"
                },
                {
                    "paragraph": "若王於是峩通天，靡星旃。奔雷車，揮電鞭。",
                    "zhushu": "士贇曰：唐書禮樂志：通天冠者，冬至受朝賀、祭還、燕羣臣、養老之服也。二十四梁，附蟬十二首，施珠翠，金博山，黒介幘，組纓翠緌，玉犀簮導。"
                },
                {
                    "paragraph": "觀壯士之效獲，顧三軍而欣然。曰：夫何神扶鬼摽之駭人也！又命建䕫鼔，勵武卒。",
                    "zhushu": "士贇曰：帝王世紀：黃帝殺䕫，以其皮爲鼓，聲聞五百里。"
                },
                {
                    "paragraph": "雖轥",
                    "zhushu": "良刄切。"
                },
                {
                    "paragraph": "轢",
                    "zhushu": "令的切。"
                },
                {
                    "paragraph": "之已多，猶拗",
                    "zhushu": "於六切。"
                },
                {
                    "paragraph": "怒而未歇。集赤羽𠔃照日。張烏號𠔃滿月。",
                    "zhushu": "士贇曰：漢郊祀志：黃帝鑄鼎成，有龍垂鬍髯下迎黃帝。帝上騎，羣臣后宫從者七十餘人，龍乃去。餘小臣不得上，悉持龍𩓿𩓿，㧞墮，墮黃帝之弓，百姓乃抱其弓與龍𩓿，故後世因名其弓曰烏號。"
                },
                {
                    "paragraph": "戎車轞轞以陸離，彀",
                    "zhushu": "古豆切。"
                },
                {
                    "paragraph": "騎煌煌而奮發。",
                    "zhushu": "士贇曰：彀，張弩也。"
                },
                {
                    "paragraph": "鷹犬之所騰捷，飛走之所蹉蹶。攫麏",
                    "zhushu": "凡雲切。"
                },
                {
                    "paragraph": "麚",
                    "zhushu": "古瑕切。"
                },
                {
                    "paragraph": "之咆哮，蹂豺貉",
                    "zhushu": "曷各切。"
                },
                {
                    "paragraph": "以挂格。",
                    "zhushu": "士贇曰：麏，麞也。貉，貍屬，豺，脚似狗。"
                },
                {
                    "paragraph": "膏鋒染鍔，塡巖掩窟。觀殊材，舉𨓜羣，尚揮霍以出没。别有白𧳬",
                    "zhushu": "音眉。"
                },
                {
                    "paragraph": "飛駿，窮竒貙",
                    "zhushu": "春俱切。"
                },
                {
                    "paragraph": "𧴝。",
                    "zhushu": "音瞞。士贇曰：山海經：邽山有獸，狀如牛，騾尾，大聲，名曰窮竒，食人。爾雅：貙䝢似貍。"
                },
                {
                    "paragraph": "牙如錯劒，鬛如叢竿。口吞殳",
                    "zhushu": "時朱切。"
                },
                {
                    "paragraph": "鋋，",
                    "zhushu": "市延切。"
                },
                {
                    "paragraph": "目極槍櫓。碎琅弧，攫玉弩，射猛彘，透奔虎。",
                    "zhushu": "士贇曰：山海經：浮玉山有獸，狀如猴，四耳，虎毛，牛尾，音如犬吠，名曰長彘，　食人，見則大水。"
                },
                {
                    "paragraph": "金鏃一發，旁疊四五。雖鑿齒磨牙而致伉，誰謂南山白額之足覩。",
                    "zhushu": "士贇曰：服䖍曰：鑿齒，齒長五尺，似鑿，亦食人。𣈆。周處傳：南山白額猛獸爲害，處入山射殺之。"
                },
                {
                    "paragraph": "㧾八校，搜四隅，馳專諸，走都盧。",
                    "zhushu": "士贇曰：史記：伍子胥求勇士專諸，見之公子光。光使專諸置七首炙魚之中，以進食，而刺王僚。李竒曰：都盧，體輕善縁者也。漢書曰：自合浦南有都盧國。"
                },
                {
                    "paragraph": "趫",
                    "zhushu": "丘妖切。"
                },
                {
                    "paragraph": "喬林，撇",
                    "zhushu": "匹滅切。"
                },
                {
                    "paragraph": "絶壁，抄獑",
                    "zhushu": "自咸切。"
                },
                {
                    "paragraph": "猢，",
                    "zhushu": "戸吾切。"
                },
                {
                    "paragraph": "攬貊。",
                    "zhushu": "音國。"
                },
                {
                    "paragraph": "囚鼬",
                    "zhushu": "亦敦切。"
                },
                {
                    "paragraph": "鼯",
                    "zhushu": "午乎切。"
                },
                {
                    "paragraph": "於峻崖，頓䝘",
                    "zhushu": "营𨾏切。"
                },
                {
                    "paragraph": "貜",
                    "zhushu": "九縳切。"
                },
                {
                    "paragraph": "於穹石。",
                    "zhushu": "士贇曰：鼬似鼦，赤黃色，大尾，啖䑕。䝘，齧豕也。貜，似獮猴而大，色蒼黒，能攫持人，好顧盻。"
                },
                {
                    "paragraph": "養由發箭，竒肱飛車。",
                    "zhushu": "士贇曰：左傳：養由基蹲甲而射之，徹七札焉。張華博物志：竒肱國之民，能爲飛車，從風逺行。湯時西風乆下，竒肱人車至於豫州界中，湯破其車，不以示民。後十年，東風復至，乃使乗車遣歸。其國去玉門之西一萬里。"
                },
                {
                    "paragraph": "巧聒更羸，妙兼蒱",
                    "zhushu": "薄乎切。"
                },
                {
                    "paragraph": "且。墜鸀",
                    "zhushu": "之欲切。"
                },
                {
                    "paragraph": "鳿",
                    "zhushu": "牛浴切。"
                },
                {
                    "paragraph": "於青雲，落鴻鴈於紫虚。捎鶬",
                    "zhushu": "千唐切。"
                },
                {
                    "paragraph": "鵠，漂鸕𪆂，彈地廬與神居。",
                    "zhushu": "士贇曰：更嬴、蒱且，古之善射者也。鸀鳿，山烏也，似鳥而小，赤觜穴乳，出西方，大曰鴻，小曰鴈。鸕𪆂雝𪆂，水鳥也。此亦吳都賦顚覆巢居，剖破窟宅之意也。"
                },
                {
                    "paragraph": "斬飛鵬於日域，摧大鳳於天墟。",
                    "zhushu": "音區。士贇曰：日域，日所出之處也。爾雅：北陸，天墟。"
                },
                {
                    "paragraph": "龍伯釣其靈鼇，任公獲其巨魚。",
                    "zhushu": "士贇曰：列子：龍伯之國有大人，舉足不盈數歩，而曁五山之所，一釣而連六鼇。"
                },
                {
                    "paragraph": "窮造化之譎詭，何神怪之有餘。所以噴血流川，飛毛灑雪。狀若乎髙天雨獸，上墜於大荒；",
                    "zhushu": "士贇曰：言殺獲之多，如天雨獸也。山海經：大荒之中有山，名曰大荒之山，日月所入，是謂大荒之野。"
                },
                {
                    "paragraph": "又似乎積禽爲山，下崩於林穴。陽烏沮色於朝日，隂兎䘮精於明月。",
                    "zhushu": "士贇曰：日名陽烏，月名隂兎。"
                },
                {
                    "paragraph": "思騰裝上獵於太淸，所恨穹昊於路絶。而忽也，",
                    "zhushu": "士贇曰：顥氣，顥汗也。穹，形，穹窿也。"
                },
                {
                    "paragraph": "莫不海晏天空，萬方來同。",
                    "zhushu": "士贇曰：禮斗域儀曰：君乗士而王，其政大平，則河海夷晏。"
                },
                {
                    "paragraph": "雖秦皇與漢武𠔃，復何足以爭雄。",
                    "zhushu": "士贇曰：此言雖秦皇、漢武帝，皆窮奢極侈之君，不足比擬也。"
                },
                {
                    "paragraph": "俄而君王茫然改容，愀然有失，於居安思危，防險戒逸，斯馳騁以狂發，非至理之弘術。且夫人君以端拱爲尊，玄妙爲寳，暴殄天物，是謂不道。乃命去三面之網，示六合之仁。已殺者皆其犯命，未傷者全其天眞。雖剪毛而不獻，豈割鮮以焠輪。",
                    "zhushu": "士贇曰：史記：湯出，見野張網四面，祝曰：自天下四方皆入吾網。湯曰：嘻，盡之矣。乃命去其三面，祝曰：欲左，左，欲右，右，不用命，乃入吾網。諸侯聞之曰：湯德至矣。及禽獸。郭璞曰：焠，染也。孔安國曰：鳥獸新殺曰鮮。此即題註所謂羣獸相從不盡殺已。被射者不重射，不射其靣，不剪其毛，凡出表者不逐之之意。"
                },
                {
                    "paragraph": "解鳯凰與鸑",
                    "zhushu": "牛角切。"
                },
                {
                    "paragraph": "鷟",
                    "zhushu": "自谷切。"
                },
                {
                    "paragraph": "𠔃，旋騶虞與麒麟，",
                    "zhushu": "士贇曰：雄曰鳯，雌曰凰。瑞應圖曰：鳯凰者，仁鳥也。鸑鷟，鳯属，神鳥也。騶虞，義獸也。白虎黒文，不食生物，有至信之德則應之。麟，瑞獸也，庸身，牛尾，馬足，黃色，圓蹄，一角，角端有肉。音中鍾吕，行中規矩。王者至仁則出。"
                },
                {
                    "paragraph": "獲天寳於陳倉，載非熊於渭濵。",
                    "zhushu": "士贇曰：天寳雞頭而人身，齊世家尚窮困，年老以漁釣。西伯將出獵，卜之，曰：所獲非龍非彲，非虎非羆，所獲覇王之輔。於是西伯獵，果得太公於渭之陽，載歸，立爲師。"
                },
                {
                    "paragraph": "於是享獵徒，封勞苦。軒行炰，騎酌酤。韜兵戈，火網𦊙。",
                    "zhushu": "士贇曰：韜，藏也。火，焚也，以示不用。"
                },
                {
                    "paragraph": "然後登九霄之臺，宴八紘之圃。",
                    "zhushu": "士贇曰：九霄者，喻其高也。八紘，天之八維也。"
                },
                {
                    "paragraph": "開日月之扄，闢生靈之戸。聖人作而萬物覩，覽蒐岐與狩敖。何宣成之足數。",
                    "zhushu": "士贇曰：左傳成王有岐陽之蒐。敖，鄭地，宣王所獵之處。"
                },
                {
                    "paragraph": "哂穆王之荒誕，歌白雲之西母。",
                    "zhushu": "士贇曰：仙傳拾遺：周穆王名滿，少好神仙之道，常欲使車轍馬跡遍於天下，以訪黃帝焉。乃乗八駿之馬，觴西王母於瑶池之上。王母謡曰：白雲在天，道里悠遠，山川間之，將子母死，尚能復來？王荅曰：予歸東上，和治諸夏，萬民平均，吾顧見汝。比及三年，將復而野。"
                },
                {
                    "paragraph": "曷若飽人以淡泊之味，醉時以醇和之觴。鼓之以雷霆，舞之以隂陽。虞乎神明，狃於道德。",
                    "zhushu": "士贇曰：楊子學行篇：耕道而得道，獵德而得德，是獲享也。"
                },
                {
                    "paragraph": "張無外以爲𦊨，琢大朴以爲杙。",
                    "zhushu": "𨓜尺切。士贇：兎𦊙謂之𦊨。𦊨猶遮也。樴謂之杙，磔也。"
                },
                {
                    "paragraph": "頓天網以掩之，獵賢俊以御極。若此之狩，罔有不克。使天人晏安，草木蕃殖。六宫斥其珠玉，百姓樂於耕織。",
                    "zhushu": "士贇曰：唐元宗開元二年，焚錦綉珠玉於前殿，焚後庭珠玉之玩，戒其奢也。"
                },
                {
                    "paragraph": "寢鄭衛之聲，却靡曼之色。",
                    "zhushu": "士贇曰：禮記：鄭衛之音，亂世之音也。周穆王簡鄭、衛之處子娥猫。靡曼者，以樂化人。靡曼，柔弱也。"
                },
                {
                    "paragraph": "天老掌圖，風后侍側。",
                    "zhushu": "士贇曰：列子：黃帝夢遊華胥之國，旣悟，召天老、力牧、大山稽，告以所夢。風后、黃帝之相。"
                },
                {
                    "paragraph": "是三階砥平，而皇猷允塞。",
                    "zhushu": "士贇曰：泰階者，天之三階也。三階平則隂陽和、風雨時，社稷神祗咸獲其宜，天下大安，是謂太平。"
                },
                {
                    "paragraph": "豈比夫子虚、上林，長楊、羽獵，計麋鹿之多少，誇苑囿之大小哉？方將延榮光於後昆，軼玄風於䆳古。擁嘉瑞，臻元符，登封於大山，篆德於社首。豈與乎七十二帝同條而共貫哉？君王於是廻蜺旌，反鑾輿，訪廣成於至道，問大隗之幽居，",
                    "zhushu": "士贇曰：莊子：黃帝聞廣成子在空同之止，故牲見之。我聞吾子逹於至道，敢問至道之精。又黃帝將見大隗乎具茨之山，方明爲御，昌㝢驂乗，張若諸朋前馬，昆閹滑稽後車。至㐮城之野，七聖皆迷，無所問途。適遇牧馬童子，問曰：若知具茨之山乎？曰：然。若知大隗之所存乎？曰：然。黃帝曰：異哉小童，非徒知具茨之山，又知大隗之所存。請問為天下。小童曰：夫爲天下者，亦若此而已矣，又奚事焉？余少遊六合之内，適有瞀病，有長者教予曰：若乗曰之車，而遊於襄城之野。今予病少痊，且復遊於六合之外。夫爲天下，亦若此而已，予又奚事哉？黃帝曰：爲天下者，則誠非吾子之事。雖然，請問爲天下。小童辭。黃帝又問，小童曰：夫爲天下者，亦奚以異乎敎馬者哉？亦去其害馬者而已矣。黃帝再拜稽首，稱天師而退。"
                },
                {
                    "paragraph": "使罔象掇玄珠於赤水，天下不知其所如也。",
                    "zhushu": "士贇曰：莊子：黃帝遊乎赤水之塢，登乎崐崘之丘而南望，還歸，潰其玄珠。使知索之而不得，使離朱素之而不得，使喫詬索之而不得，乃使罔象，罔象得之。黃帝曰：異哉，罔象乃可以得之乎。"
                }
            ]
        },
        {
            "name": "分𩔖補註李太白詩卷之二",
            "paragraphs": [
                {
                    "paragraph": "分𩔖補註李太白詩卷之二",
                    "zhushu": "",
                    "type": 1
                },
                {
                    "paragraph": "古風",
                    "zhushu": "",
                    "type": 2
                },
                {
                    "paragraph": "其一",
                    "zhushu": "禎卿曰：此篇白自言其志也。",
                    "type": 2
                },
                {
                    "paragraph": "大雅乆不作，吾衰竟誰陳。",
                    "zhushu": "禎卿曰：此二句，一篇之旨。"
                },
                {
                    "paragraph": "王風委蔓草，戰國多荆榛。龍虎相啖食，兵戈逮狂秦。正聲何微茫，哀怨起騷人。揚馬激頽波，開流蕩無垠。廢興雖萬變，憲章亦已淪。自從建安來，綺麗不足珍。",
                    "zhushu": "禎卿曰：此申首一句意。"
                },
                {
                    "paragraph": "聖代復元古，垂衣貴淸眞。羣才屬休明，乘運共躍鱗。文質相炳煥，衆星羅秋旻。我志在刪述，垂輝映千春。",
                    "zhushu": "士贇曰：孝經序：子曰：吾志在春秋。尚書序：孔子刪詩爲三百篇，述職方以除九丘。任彦升表：故以輝映先逹，領袖後進。謝眺酬德賦：吹萬化而不喧，度千春之可並。齊天地之倐忽，安事人間之紆婞哉？"
                },
                {
                    "paragraph": "希聖如有立，絶筆於獲麟。",
                    "zhushu": "禎卿曰：此申首二句意。齊賢曰：詩大雅凡三十六篇。詩序云：雅者，正也，言王政之所由廢興也。大雅不作，則斯文衰矣。平王東遷，黍離降於國風，終春秋之世，不能復振。戰國迭興，王道榛塞，干戈相侵，以迄于祖龍，風俗薄，人心澆，中正之聲，日逺日微，一變而爲離騷。史記曰：離騷之作，盖自怨生也。迨漢司馬相如、楊雄激揚其頽波，䟽導其下流，使遂閎肆注乎無窮，而世降愈下，憲章乖離。建安諸子，智尚綺靡，摛章繡句，競爲新竒，而雄徤之氣，由此萎薾。至於唐八代極矣。掃魏、晉之陋，起騷人之廢，太白蓋以自任矣。",
                    "type": 2
                },
                {
                    "paragraph": "其二",
                    "zhushu": "齊賢曰：按。唐書。王皇后乆無子。而武妃有寵。后不平。顯詆之。遂廢武妃。進𠕋爲惠妃。欲立爲后。太白詩意似屬乎此。",
                    "type": 2
                },
                {
                    "paragraph": "蟾蜍薄太清，蝕此瑶臺月。圎光虧中天，金魄遂淪没。",
                    "zhushu": "齊賢曰：蟾蜍、蝦蟆月以况皇后，蟾蜍以比武妃，武妃進則皇后廢，猶蝦蟆得志。侵蝕乎月，則金魄淪没矣。月生於西，實金方，故曰金魄。士贇曰：張衡靈憲：羿得不死之藥於西王母，其妻嫦娥𥨸之以奔，遂托於月，是爲蟾蜍。史記天官書：日月薄蝕。韋昭曰：氣徃迫之爲薄，虧毁爲蝕。淮南子：太清問於無窮。註曰：太淸者，元氣之淸者也。"
                },
                {
                    "paragraph": "螮蝀入紫微，大明夷朝暉。浮雲隔兩曜，萬象昏隂霏。",
                    "zhushu": "齊賢曰：紫微，帝居也。螮蝀，滛炁也。毛詩：螮蝀在東，莫之敢指。言夫人滛奔之行，國人皆不敢指視之。大明，日也，以喻君也。夷，傷也。士贇曰：廣雅：日月謂之兩曜。"
                },
                {
                    "paragraph": "蕭蕭長門宫，昔是今已非。",
                    "zhushu": "齊賢曰：陳皇后驕妬，别在長門宫，昔是今非，言君心爲忿怒憎惡所蔽，平生之是，今皆非矣。"
                },
                {
                    "paragraph": "桂蠧花不實，天霜下嚴威。",
                    "zhushu": "齊賢曰：桂一蠧則徒花而不實，又肅之以嚴霜之威，得不爲之永嘆哉！天霜，天子之威也。士贇曰：後漢五行志：成帝時童謡曰：邪徑敗良田，䜛口亂善言。桂林華不實，黃雀巢其顚。固爲人所羡，亦爲人所憐。禎卿曰：士贇所引是也。白意似本於此。"
                },
                {
                    "paragraph": "沈嘆終永夕，感我涕沾衣。",
                    "zhushu": "士贇曰：蟾蜍薄太淸，月爲之蝕，以喻武妃入後宫，而卒爲王后之蠧也。螮蝀入紫微，而大明夷朝暉，以喻武妃旣得幸，而元宗卒爲所惑也。日，君象，月，后象，今焉廢黜，是浮雲隔之，不得代明矣。萬象昏隂霏者，意謂自後卒不止中宫，浸成女寵之禍也。夫婦君臣，俱人之大倫也。至宻近者莫如夫婦，而且不能保其終，况臣子之踈逺乎。此白之所以感嘆終夕而涕零也。",
                    "type": 2
                },
                {
                    "paragraph": "其三",
                    "zhushu": "禎卿曰：此篇借秦皇以爲諷也。",
                    "type": 2
                },
                {
                    "paragraph": "秦皇掃六合，虎視何雄哉。飛劒决浮雲，諸侯盡西來。明斷自天啓，大略駕群才。收兵鑄金人，凾谷正東開。",
                    "zhushu": "齊賢曰：史記：始皇二十六年，分天下爲三十六郡，更名民曰黔首，收天下兵聚之咸陽，銷以爲鐘鐻，金人十二重，各干石。函谷𨵿在今陜州，爲秦東關。昔秦未得志，蘇秦約六國從親，投從約書於秦，秦兵不敢窺凾谷𨵿十五年。今旣并諸侯，則無人敢議秦者，此𨵿冝常開矣。禎卿曰：此六句言秦皇之制天下。"
                },
                {
                    "paragraph": "銘功㑹稽嶺，騁望瑯琊臺。",
                    "zhushu": "齊賢曰：史記：始皇二十七年，行至錢塘，臨浙江，水波惡，乃西百二十里，從狹中度，上㑹稽，祭大禹，立石刻頌秦功德。南登瑯琊，大樂之，留三月，徙黔首三萬戸瑯琊臺下，復十二歲，作瑯琊臺，立石刻頌秦德。禎卿曰：此二句言秦皇極㳺觀之樂。"
                },
                {
                    "paragraph": "刑徒七十萬，起土驪山隈。尚採不死藥，茫然使心哀。",
                    "zhushu": "齊賢曰：史記：始皇三十五年，隱宫刑徒者七十餘萬人，分作阿房宫，或作驪山。發北山石椁，乃冩蜀、荆地材，皆至關中，計宫三百，𨵿外四百餘。於是立石東海上朐界中，以爲秦東門，因徙三萬家麗邑，五萬家雲陽，皆復不事。禎卿曰：此言秦皇極土木之欲。"
                },
                {
                    "paragraph": "連弩射海魚，長鯨正崔嵬。額鼻象五嶽，揚波噴雲雷。鬐鬣蔽靑天，何由覩蓬萊。",
                    "zhushu": "齊賢曰：秦紀：方士徐市等入海求神藥，數歲不得，費多恐譴，乃詐曰：蓬萊藥可得，然常爲大蛟魚所苦，故不得至。願請善射與俱，見則以連弩射之。始皇夢與海神戰，如人狀，問占夢，傳士曰：水神不可見，以大魚蛟龍爲候。今上禱祠備謹，而有此惡神，當除去，而善神可致。乃令入海者齎捕巨魚具，而自以連弩候大魚出射之。自瑯琊山至榮成山，弗見。至之罘見目魚。射殺一魚。異物志：鯨魚長者數千里。江賦：或鹿額象鼻。或虎狀龍顔。揚鬐掉尾。噴浪飛涎。說文：噴。叱也。"
                },
                {
                    "paragraph": "徐市載秦女，樓船幾時𢌞。但見三泉下，金棺葬寒灰。",
                    "zhushu": "齊賢曰：船上施樓曰樓船。史記：始皇初即位，治驪山，穿三泉，下銅而致棺。禎卿曰：此以上言秦皇惑於神仙之說，而卒不免於死也。",
                    "type": 2
                },
                {
                    "paragraph": "其四",
                    "zhushu": "齊賢曰：此篇太白自况也。",
                    "type": 2
                },
                {
                    "paragraph": "鳯飛九千仞，五章備綵珍。銜書且虚歸，空入周與秦。橫絶歷四海，所居未得隣。",
                    "zhushu": "士贇曰：所居未得隣者，言其棲身高逺，未有得與之隣接者也。禎卿曰：此以鳯喻至人也。言鳯飛則凌千仞，身則備五色，雖來儀於周秦之郊，而不可覊挂，以比至人能全身逺害也。"
                },
                {
                    "paragraph": "吾營紫河車，千載落風塵。",
                    "zhushu": "齊賢曰：抱朴予曰：丹砂可爲金，河車可作銀。子得其道，可以仙身。隂眞君歌曰：北方正氣名河車，據此河車乃藥。士贇曰：道書蓬萊修煉法，河車是水，朱雀是火。取水一斗，鐺中以火炎之令沸，致聖石九兩。其中初成姹女，次謂之玉液，後成紫色，謂之紫河車。白色曰白河車，靑色曰靑河車，赤色曰赤河車。赤曰黃芽。禎卿曰：落，脫也。謝也。"
                },
                {
                    "paragraph": "藥物秘海嶽，採鉛靑溪濵。",
                    "zhushu": "齊賢曰：五嶽四海。靈藥所産。而不輕以𢌿人。靑溪之鉛。乃可採耳。士贇曰：庾仲雍荆州記曰：臨沮縣有青溪山。山東有泉。泉側有道士精舎。"
                },
                {
                    "paragraph": "時登大樓山，舉手望仙眞。羽駕滅去影，飈車絶廻輪。",
                    "zhushu": "齊賢曰：據太白代内贈詩云：估客發大樓。知君在秋浦。則大樓當在秋浦。羽駕。言乗鸞鶴。颷車。言御風雲。"
                },
                {
                    "paragraph": "尚恐丹液",
                    "zhushu": "神丹金液。"
                },
                {
                    "paragraph": "遲，志願不及申。徒霜鏡中髮，羞彼鶴上人。桃李何處開，此花非我春。唯應淸都境，長與韓衆親。",
                    "zhushu": "齊賢曰：言桃李花乃世俗之春，非仙境之春也。列子：清都、紫微、鈞天、廣樂，帝之所居。神仙傳：劉根初學道到華山，見一人乗白鹿，從十餘玉女。根稽首乞一言。神人曰：爾聞有韓衆否。曰：聞之。神人曰：我是也。",
                    "type": 2
                },
                {
                    "paragraph": "其五",
                    "zhushu": "禎卿曰：此篇語意。與上亦相𩔖。盖白真有慕於仙而作也。",
                    "type": 2
                },
                {
                    "paragraph": "太白何蒼蒼，星辰上森列。去天三百里，邈爾與世絶。",
                    "zhushu": "齊賢曰：九域志：太白山在鳯翔郿縣。"
                },
                {
                    "paragraph": "中有緑髪翁，披雲卧松雪。不𥬇亦不語，㝠棲在巖穴。我來逢眞人，長跪問寳訣。粲然啓玉齒，授以鍊藥說。銘骨傳其語，竦身已電滅。",
                    "zhushu": "齊賢曰：許慎注淮南子曰：眞人，眞德之人。粲，露齒之狀。"
                },
                {
                    "paragraph": "仰望不可及，蒼然五情𤍠。吾將營丹砂，永與世人別。",
                    "zhushu": "士贇曰：參同契：丹砂、木精，得金乃并。",
                    "type": 2
                },
                {
                    "paragraph": "其六",
                    "zhushu": "禎卿曰：此篇言塞下事。或有所感於時而作也。",
                    "type": 2
                },
                {
                    "paragraph": "岱馬不思越，越禽不戀燕。情性有所習，土風固其然。",
                    "zhushu": "禎卿曰：岱北越南，鳥獸各有所戀，以比去家就戍，非人之情也。"
                },
                {
                    "paragraph": "昔別鴈門關，今戍龍庭前。驚沙亂海日，飛雪迷胡天。",
                    "zhushu": "齊賢曰：九域志：代州治鴈門縣，有鴈門塞，即古關也。龍庭，單于祭天所也。"
                },
                {
                    "paragraph": "蟣蝨生虎鶡，心魂逐旌旃。",
                    "zhushu": "齊賢曰：鶡，勇雉。其闘無已，一死乃止。故趙武靈王爲冠，以表武士，析羽爲旌，通帛爲𣃼。"
                },
                {
                    "paragraph": "苦戰功不賞，忠誠難可宣。誰憐李飛將，白首没三邉。",
                    "zhushu": "齊賢曰：漢書李廣傳：匈奴入遼西，殺太守，上廼召拜廣爲北平太守。廣在郡，匈奴號曰漢飛將軍，避之，數歲不入界。元狩四年爲前將軍，引兵與右將軍食其合軍出東道，惑失道，後大將軍。大將軍與單于接戰，單于遁走，弗能得而還。廣已見大將軍還，長史急責廣之幕府上簿，謂其麾下曰：廣結髪與匈奴大小七十餘戰，今幸從大將軍出接單于兵，大將軍徙廣部行回逺，又迷失道，豈非天哉！且廣年六十餘，終不能復對刀筆之吏矣。遂引刀自剄。百姓聞之，知與不知，老壯皆爲垂泣。三邉、三垂，西方、南方、東方。",
                    "type": 2
                },
                {
                    "paragraph": "其七",
                    "zhushu": "士贇曰：此篇亦㳺仙詩。",
                    "type": 2
                },
                {
                    "paragraph": "客有鶴上仙，飛飛凌太淸。揚言碧雲裏，自道安期名。",
                    "zhushu": "齊賢曰：眞君傳：斗中眞人降兖州蘭公舎云。三才肇分。始於三炁。三炁者。玉清三天也。玉淸境是元始大聖眞王治化。太淸境是玄道流行。虚无自然。玉皇治化。士贇曰：劉向列仙傳：安期生者。瑯琊阜鄉人也。賣藥於東海邊。時人皆言千歲翁。秦始皇東遊，請見。與語三日三夜。賜金璧，度數千萬。出於阜鄉亭。皆置去。留書，以赤玉舄一量爲報，曰：後數年求我於蓬萊山。始皇即遣使者徐市、盧生等數百人入海，未至蓬萊山，輒逢風波而還。立祠阜鄉亭海邉十數處云。"
                },
                {
                    "paragraph": "兩兩白玉童，𩀱吹紫鸞笙。去影忽不見，回風送天聲。舉手逺望之，飄然若流星。願飡金光草，壽與天齊傾。",
                    "zhushu": "齊賢曰：樂書：王子晉之笙，其制象鳯翼，亦名參差。廣異記：謝元卿至東岳，夫人所居有異草，葉如芭蕉，花正黃色，光可鑑，曰：此金明草。𣈆咸和九年，東華靑童賜魏夫人石精金光化形靈元。禎卿曰：天聲即笙音，以至高，故言天。齊賢以爲天籟，非也。",
                    "type": 2
                },
                {
                    "paragraph": "其八",
                    "zhushu": "士贇曰：此篇之意，盖言戚里驕縱踰制。儒者，沉困下僚，必有所感諷而作。",
                    "type": 2
                },
                {
                    "paragraph": "咸陽二三月，宫柳黃金枝。緑幘誰家子，賣珠輕薄兒。",
                    "zhushu": "一作百鳥鳴花枝。玉劒誰家子，西秦豪俠兒。士贇曰：漢東方朔傳：初，帝姑舘陶公主，號竇太主，堂邑侯陳午尚之。午死，主寡居，年五十餘歲矣，近幸董偃。始，偃與母以賣珠爲事，偃年十三，隨母岀入主家，左右言其姣好，主召見曰：吾爲母養之。因留第中。至年十八而冠，岀則執轡，入則侍内，爲人温柔愛人，以主故，諸公接之，名稱城中，號曰董君。後偃懼，白主獻長門園。上大說，更名竇太主園爲長門宫。上以錢千萬從主飮。後數日，上臨山林，主自執宰，敝膝道入，登階就坐。坐未定，上曰：願謁主人翁。主乃下殿，去簮珥，徒跣頓首謝，自引董君。董君緑幘傳韝，隨主前，伏殿下，主乃賛：舘陶公主胞人臣偃昧死再拜謁，因叩頭謝。上爲之起。有詔賜衣冠上。偃起，走就衣冠，主自奉食進觴飲，大驩樂。於是董君貴寵，天下莫不聞。至年三十而終。後數歳，竇太主卒，與董君㑹葬於霸陵。齊賢曰：唐京兆府咸陽縣，秦咸陽故地。"
                },
                {
                    "paragraph": "日暮醉酒歸，白馬驕且馳。意氣人所仰，冶遊方及時。子雲不曉事，晚獻長楊辭。賦逹身已老，草玄𩯭若絲。投閣良可嘆，但爲此輩𠷣。",
                    "zhushu": "齊賢曰：魏楊脩答曹子建書曰：吾家子雲，老不曉事。前漢楊雄傳及賛曰：楊雄，字子雲，蜀郡成都人。愽覽好辭賦。漢成帝時，客有薦雄文似相如者，召雄待詔承明之庭。從上行幸，奏甘泉、何東校獵等賦，除爲郎，給事黃門。又從至射熊舘，上長楊賦以風哀帝。時，丁、傅、董賢用事，諸附離之者，或起家至二千石。時方草太玄，有以自守，泊如也。王莽時，劉歆、甄豐皆爲上公，莽旣以符命，自立，即位之後，欲絶其原，以神前事，而豐子㝷、歆子棻復獻之。莽誅豐父子，投棻四裔，辭所連及，便收不請。時雄校書天禄閣上，治獄使者來，欲收雄，雄恐不能自免，廼從閣上自投下，幾死。莽聞之曰：雄素不與事，何故在此？間請問其故。廼，劉棻嘗從雄學作竒字，雄不知情，有詔勿問。然京師爲之語曰：惟寂寞，自投閣；爰清静，作符命。雄以病免，復召爲大夫。",
                    "type": 2
                },
                {
                    "paragraph": "其九",
                    "zhushu": "禎卿曰：此篇嘆世事之難保，而人貴達理以自守也。",
                    "type": 2
                },
                {
                    "paragraph": "莊周夢胡蝶，胡蝶爲莊周。一體更變易，萬事良悠悠。",
                    "zhushu": "齊賢曰：莊子云：昔者周夢爲胡蝶，栩栩然胡蝶也。不知周之夢爲胡蝶與，胡蝶之夢爲周與？周與胡蝶則必有辨矣。一體之間，尚有變易，萬事豈能定哉？"
                },
                {
                    "paragraph": "乃知蓬萊水，復作淸淺流。",
                    "zhushu": "齊賢曰：葛洪神仙傳曰：麻姑云：接待以來，見東海三爲桑田，向到蓬萊，水又淺於徃者，㑹時畧半也。豈將復爲陵陸乎？方平𥬇曰：聖人皆言海中行復揚塵也。"
                },
                {
                    "paragraph": "靑門種𤓰人，舊日東陵侯。冨貴故如此，營營何所求。",
                    "zhushu": "齊賢曰：漢書：霸城門，民間謂之靑門。史記蕭相國世家：邵平者，故秦東陵侯。秦破，爲布衣，貧，種𤓰於長安城東，𤓰羙，時謂東陵𤓰。夫冨貴無常，昔時爲侯，今焉爲圃，任縁而已，終日營營，復何求㦲？",
                    "type": 2
                },
                {
                    "paragraph": "其十",
                    "zhushu": "齊賢曰：此篇盖慕魯仲連之爲人也。",
                    "type": 2
                },
                {
                    "paragraph": "齊有倜儻生，魯連特高妙。明月出海底，一朝開光曜。却秦振英聲，後世仰末照。意輕千金贈，顧向平原𥬇。",
                    "zhushu": "齊賢曰：史記：魯仲連，齊人也，好竒偉倜儻之畫策，而不肯仕宦任職，好持髙節。適游趙，㑹秦圍趙，聞魏將欲令趙尊秦爲帝，乃見平原君曰：將奈何？平原君曰：勝也何敢言事！前亡四十萬之衆於外，今又内圍邯鄲而不能去。魏王使客將軍新垣衍令趙帝秦，今其人在是，勝也何敢言事？魯仲連曰：吾始以君爲天下賢公子也，吾乃今然後知君非天下賢公子也。梁客新垣衍安在哉？吾請爲君責而歸之。平原君曰：勝請爲介紹而見之於先生。魯仲連見新垣衍曰：世以鮑焦爲無從頌音從容而死者，皆非也。衆人不知，則爲一身。彼秦者，棄禮義而上首功之國也，權使其士，虜使其民，彼即肆然以爲帝過而爲政於天下，則連有蹈東海而死耳，吾不忍爲之民也。所爲見將軍者，欲以助趙也。新垣衍曰：秦稱帝之害何如？魯連曰：秦無已而帝，則且變易諸侯之大臣，彼奪其所不肖而與其所賢，奪其所憎而與其所愛。彼又將使其子女䜛妾爲諸侯妃姫，處梁之宫，梁王安得晏然而已乎？而將軍又何得故寵乎？於是新垣衍起，再拜謝曰：始以先生爲庸人，吾乃今日知先生爲天下之士也。吾請出，不敢復言帝秦。秦將聞之，却軍五十里。適㑹，魏公子無忌奪晉鄙軍以救趙，擊秦軍，秦軍遂引而去。於是平原君欲封魯仲連，魯連辭讓，使者三，終不肯受。平原君乃置酒，酒酣起前，以千金爲魯連壽。魯連𥬇曰：所爲貴於天下之士者，爲人排患解難，釋紛亂而無取也。即有取者，是商賈之事也，而連不忍爲也。遂辭平原君而去，終身不復見，倜儻，不覊也。太白意謂魯仲連崛起於齊，猶明月出於海底，光彩照耀天下，人所同仰。士贇曰：明月，寳珠也。"
                },
                {
                    "paragraph": "吾亦澹蕩人，拂衣可同調。",
                    "zhushu": "齊賢曰：淡蕩，猶放蕩也。同調，謂聲音和。",
                    "type": 2
                },
                {
                    "paragraph": "其十一",
                    "zhushu": "禎卿曰：此篇悲年命也。",
                    "type": 2
                },
                {
                    "paragraph": "黃河走東溟，白日落西海。逝川與流光，飄忽不相待。",
                    "zhushu": "齊賢曰：黃河出崑崙山，東北陬入東海。大秦之西，鳥遲國，鳥遲國之西，復言有海。西海之濵，有小崑崙，高萬仞，方八百里。"
                },
                {
                    "paragraph": "春容捨我去，秋髮已衰改。人生非寒松，年貌豈長在。吾當乗雲螭，吸景駐光彩。",
                    "zhushu": "齊賢曰：春容，蒼顔也。秋髪，白髪也。無角曰螭龍吸景，吸日月之景，以駐吾之顔。采太白之意，謂黃河東走，白日西落，不捨晝夜，靑春容色，倐忽摧謝，不如長松貫四時而不改柯易葉。自非服煉九鼎，食精養神，累積長乆，安能變形而仙哉。",
                    "type": 2
                },
                {
                    "paragraph": "其十二",
                    "zhushu": "禎卿曰：此篇盖有慕乎子陵之髙尚也。",
                    "type": 2
                },
                {
                    "paragraph": "松栢本孤直，難爲桃李顔。",
                    "zhushu": "齊賢曰：謂松栢挺然孤直，不能如天桃艶李，嫣然媚人也。禎卿曰：此興而比也。"
                },
                {
                    "paragraph": "昭昭嚴子陵，垂釣滄波間。身將客星隱，心與浮雲閑。長揖萬乗君，還歸富春山。",
                    "zhushu": "齊賢曰：嚴光，字子陵，一名遵，㑹稽餘姚人。少與光武同遊學，及光武即位，光乃變姓名，隱身不見。帝思其賢，乃令以物色訪之。後齊國上言有一男子披羊裘，釣澤中。帝疑其光，乃備安車玄纁，遣使聘之，三反而後至。車駕即日幸其舘，光卧不起，帝即其卧所撫光腹曰：咄咄子陵，不可相助爲理邪？光乃張目熟視曰：昔唐堯著德，巢父洗耳，士故有志，何至相迫乎？帝曰：子陵，我竟不能下汝邪？於是升輿歎息而去。復引光入，論道舊故，相對累日。帝從容問光曰：朕何如昔時？對曰：陛下差増於徃。因共偃卧，光以足加帝腹上。明日，太史奏客星犯御座甚急，帝𥬇曰：朕故人嚴子陵共卧耳。除爲諌議大夫，不屈，乃耕於冨春山。"
                },
                {
                    "paragraph": "淸風灑六合，邈然不可攀。使我長嘆息，冥棲巖石間。",
                    "zhushu": "",
                    "type": 2
                },
                {
                    "paragraph": "其十三",
                    "zhushu": "禎卿曰：此篇白自託於君平之詞也。",
                    "type": 2
                },
                {
                    "paragraph": "君平旣棄世，世亦棄君平。觀變窮太易，探无化群生。寂寞綴道論，空簾閉幽情。",
                    "zhushu": "齊賢曰：漢書：嚴君平卜筮於成都市，以爲卜筮賤業，而可以惠衆，人有邪惡非正之問，則依龜筮爲言。與人子言依於孝，與人弟言依於順，與人臣言依於忠，各因勢導之以善，從吾言已過半矣。日裁閱數人，得百餘錢足自養，則閉肆下簾而授老子。楊雄少學，數爲朝廷在位賢者稱君平德。李強爲益州牧，喜謂雄曰：吾眞得嚴君平矣。雄曰：君備禮待之，彼可見而不可得詘？強以爲不然，至蜀，致禮與相見，卒不敢言，以爲從事。乃嘆曰：楊子雲誠知人。士贇曰：言君平抱濟世之才，而無用世之意，是平棄斯世矣。世之人復不知君平之賢而不用之焉，是世亦棄君平也。"
                },
                {
                    "paragraph": "騶虞不虚來，鸑鷟有時鳴。",
                    "zhushu": "齊賢曰：騶虞，白虎黒文，尾長於軀，不食生物，不履生草。鸑，鷟鳯之屬。"
                },
                {
                    "paragraph": "安知天漢上，白日懸髙名。海客去已乆，誰人測沉㝠。",
                    "zhushu": "齊賢曰：愽物志：舊說天河與海通，近世有人居海渚者，年年八月有浮槎，去來不失期。人有竒志，立飛閣於槎上，多齎糧，乗槎而去。十餘月至一處，有城郭狀，屋舎甚嚴，遥望宫中有織婦，見一丈夫率牛渚次飲之。牽牛人乃驚問曰：何由至此？此人爲說來意，并問此是何處？荅曰：君還至蜀都訪嚴君平則知之。竟不及登岸，因還至蜀，問君平曰：某年某月，有客星犯牽牛𪧐。計其年月，正是此人到天河時也。士贇曰：河精上爲天漢。禎卿曰：白意盖以騶虞鸑鷟比君平，而嘆世人之莫識也。安知其髙名，乃如白日之懸於天漢，而牛女皆知之。然海客之去已乆，又誰能測其幽深之道哉。末二句亦借以自寓之意也。",
                    "type": 2
                },
                {
                    "paragraph": "其十四",
                    "zhushu": "禎卿曰：此篇之意，蕭說近是。",
                    "type": 2
                },
                {
                    "paragraph": "胡關饒風沙，蕭索竟終古。木落秋草黃，登高望戎虜。荒城空大漠，邊邑無遺堵。白骨橫千霜，嵯峨蔽榛莽。",
                    "zhushu": "齊賢曰：漠，北方流沙也。千霜，千年也。"
                },
                {
                    "paragraph": "借問誰凌虐，天驕毒威武。赫怒我聖皇，勞師事鼙皷。",
                    "zhushu": "齊賢曰：強胡者，天之驕子也。聖皇，元宗也。元宗承國家冨庻，多心動，遂貪邉功，罷張九齡，相李林甫、揚國忠，從事吐蕃、南詔，訖唐世爲患。鼙鼓，鼓之尤小者。司馬法曰：萬人之師執大鼓，千人之師執鼙鼓。"
                },
                {
                    "paragraph": "陽和變殺氣，發卒騷中土。三十六萬人，哀哀淚如雨。",
                    "zhushu": "齊賢曰：騷，動也，悲也。"
                },
                {
                    "paragraph": "且悲就行役，安得營農圃。不見征戍兒，豈知關山苦。李牧今不在，邊人飼豺虎。",
                    "zhushu": "齊賢曰：史記：李牧。趙比邉良將，常居鴈門。備匈奴。匈奴小入洋北。不戰。以數千人委之。單于聞之。大率衆來。李牧多爲竒軍，張左右翼，大破殺匈奴十餘萬。十餘歳，匈奴不敢近趙邉。豺虎，指匈奴。士贇曰：此詩楊子見以爲討閤羅鳯之事。非也。雲南乃西南邉。此詩專指北邉而言。當是爲哥舒翰攻吐蕃石堡城之事而作也。唐史：天寳六載。上欲使河西隴右節度使王忠嗣攻吐蕃石堡城。忠嗣上言：石堡城險固。吐蕃舉國守之。今頓兵其下。非殺數萬人不能克。臣恐所得不如所亡。上意不决。將軍董延光自請將兵攻石堡城。上命忠嗣分兵。哥舒翰帥隴右。河西、朔方、河東兵凡六萬三千，攻吐蕃石堡城。其城三面險絶，唯一徑可上，吐蕃但以數百人守之，多貯粮食，積檑木及石。唐兵前後屢攻之，不能克。翰進攻，㧞之，獲吐蕃鐡刃悉諾羅等四百人，唐士卒死亡畧盡，果如忠嗣之言。盖當時上好邉功，諸將皆希㫖開邉隙，忠嗣獨能持重安邉不生事，嘗曰：平世爲將，撫衆而已，吾不欲竭中國力以幸功名。傳中所載，全與李牧相𩔖。此詩末句曰：李牧今不在，邉人飼豺虎者，蓋以李牧比忠嗣也。今不在者，翰取石堡時，忠嗣已死二年，無能諌止，卒䘮數萬之師也。",
                    "type": 2
                },
                {
                    "paragraph": "其十五",
                    "zhushu": "禎卿曰：此篇刺時貴也。",
                    "type": 2
                },
                {
                    "paragraph": "燕昭延郭隗，遂築黃金臺。劇辛方趙至，鄒衍復齊來。",
                    "zhushu": "齊賢曰：史記：燕昭王謂郭隗曰：齊因孤之國亂而襲破燕，誠得賢士以共國，雪先王之耻，孤之願也。隗曰：王必欲致士，先從隗始，况賢於隗者，豈逺千里哉？於是昭王爲隗改築宫而師事之。上谷圗經曰：黃金臺，易水南十八里，燕昭王置千金於臺上，以延天下士，謂之黃金之臺。其後樂毅自魏徃，鄒衍自齊徃，劇辛自趙徃。"
                },
                {
                    "paragraph": "柰何靑雲士，棄我如塵埃。珠玉買歌𥬇，糟糠養賢才。方知黃鶴舉，千里獨徘徊。",
                    "zhushu": "齊賢曰：鶴一作鵠。太白意謂吳姫越女，資其一歌𥬇，則不惜珠玉之費。至於賢人才士，則待之以糟糠。其好色而不好德如此，則賢者將逺去，徘徊顧望而不肯輙下。",
                    "type": 2
                },
                {
                    "paragraph": "其十六",
                    "zhushu": "禎卿曰：此篇白自况也。",
                    "type": 2
                },
                {
                    "paragraph": "寳劒𩀱蛟龍，雪花照芙蓉。精光射天地，雷騰不可衝。一去別金匣，飛沈失相從。風胡滅已乆，所以濳其鋒。吳水深萬丈，楚山邈千重。雌雄終不隔，神物㑹當逢。",
                    "zhushu": "齊賢曰：晉書張華傳：初，斗牛之間常有紫氣，華聞豫章雷煥逹緯象，乃要煥登樓仰觀。煥曰：寳劒之精，上徹於天耳。華因問曰：在何郡？煥曰：在豫章豐城。華即補煥爲豐城令。煥到縣，掘獄屋基，得一石凾，光氣非常，中有𩀱劒，並刻題，一曰龍泉，二曰太阿。遣使送一與華，留一自佩。或謂煥曰：得兩送一，張公豈可欺乎？煥曰：本朝將亂，張公當受其禍，此劒當繫徐君墓樹耳。靈異之物，終當化去，不永爲人服也。華得劒，報煥書曰：詳觀劒文，乃干將也，莫邪何復不至？雖然，天生神物，終當合耳。華誅，失劒所在。煥卒，子華爲州從事，持劒行經延平津，劒於腰間躍岀，墮水，使人没水取之，不見劒，但見兩龍各長數丈，蟠縈有文章，没者懼而反。須臾，光彩照水，波浪驚沸，於是失劒。華嘆曰：先君化去之言，張公終合之論，此其驗矣。士贇曰：吳越春秋：楚昭王卧而寤，得呉王湛盧之劒於牀。昭王不知其故，乃召風胡子而問曰：寡人卧覺而得寳劒，不知其名，是何劒也？風胡子曰：此謂湛盧之劒。昭王曰：何以言之？風胡子曰：臣聞吳王得越所獻寳劒三枚，一曰魚腸，二曰磐郢，三曰湛盧。魚腸之劒，已用殺呉王僚也。磐郢以送其死女，今湛盧入楚也。昭王問：湛盧所以去者何也？風胡子曰：臣聞越王元常使歐冶子造劒五枚，以示薛燭。燭對曰：魚腸劒，逆理不順，不可服也。臣以殺君，子以殺父，故闔閭以殺王僚。一名磐郢，亦曰豪曹。不法之物，無益於人，故以送死。一名湛盧。五金之英，太陽之精，寄氣託靈，出之有神，服之有威，可以折衝拒敵。然人君有逆理之謀，其劒即岀，故去無道以就有道。今吳王無道，殺君謀楚，故湛盧入楚。昭王曰：其直幾何？風胡子曰：臣聞此劒在越之時，客有酬其直者，有市之鄉三十，駿馬千匹，萬戸之都二，是其一也。薛燭對曰：赤堇之山，已令無雲，若邪之溪，深而莫測，群神上天，歐冶死矣。雖傾城量金，珠玉盈河，猶不能得此寳，而况有市之鄉，駿馬千匹，萬戸之都，何足言也。昭王大悅，遂以爲寳。",
                    "type": 2
                },
                {
                    "paragraph": "其十七",
                    "zhushu": "禎卿曰：此篇諷不知止也。",
                    "type": 2
                },
                {
                    "paragraph": "金華牧羊兒，乃是紫煙客。",
                    "zhushu": "齊賢曰：金華山在梓州射洪縣，蔚藍洞天存焉。婺州亦有金華山。葛洪神仙傳：皇初平，丹溪人也，年十五而家使牧羊，有道士見其良謹，便將至金華山石室中，四十餘年，忽然不復念家。其兒初起，入山索初平，歴年不能得見。後在市中，有道士善卜，乃問之，曰：吾有弟名初平，因令牧羊，失之，今四十餘年，不知死生所在，願道君爲占之。道士曰：金華山中有一牧羊兒，姓皇名初平，是卿弟非邪？初起聞之驚喜，即隨道士去㝷求，果得相見。兄弟悲喜，因問弟曰：羊皆何在？初平曰：羊近在山東。初起徃視之，了不見羊，但見白石無數。還謂初平曰：山東無羊也。初平曰：羊在耳，但兄自不見之。初平便乃俱徃看之，乃叱曰：羊起！於是白石皆變爲羊數萬頭。初起曰：弟獨得神通如此，吾可學否？初平曰：唯好道便得耳。初起便棄妻子，留就初平，共服松脂、茯苓。至五千日，能坐在立亡，行於日中，無影，而有童子之色。後乃俱還鄉里，諸親死亡畧盡，乃復還去。時去以方授南伯逢，易姓爲赤。初平改字爲赤松子，初起改字爲魯班。其後傳服此藥而得仙者，數十人焉。"
                },
                {
                    "paragraph": "我願從之遊，未去髪已白。不知繁華子，擾擾何所迫。崐山採瓊蘂，可以煉精魄。",
                    "zhushu": "齊賢曰：崐山，崐崘山也。",
                    "type": 2
                },
                {
                    "paragraph": "其十八",
                    "zhushu": "禎卿曰：此篇諷時貴也。",
                    "type": 2
                },
                {
                    "paragraph": "天津三月時，千門桃與李。朝爲斷腸花，暮逐東流水。",
                    "zhushu": "齊賢曰：言三月之朝，人見桃李爛熳，春心摇蕩，感物傷情，腸爲之㫁。至于日暮，花已零落，遊逐東流之水。士贇曰：天津。按三輔記云：秦始皇并天下，都咸陽，鴈門四逹，以制紫宫，渭水貫都，以象天河，横橋南渡，以法牽牛。即今所謂天津橋也。"
                },
                {
                    "paragraph": "前水復後水，古今相續流。新人非舊人，年年橋上遊。雞鳴海色動，謁帝羅公侯。月落西上陽，餘輝半城樓。",
                    "zhushu": "齊賢曰：上陽宫在皇城西南，南臨洛水，西連穀水。士贇曰：海色，日岀之光。"
                },
                {
                    "paragraph": "衣冠照雲日，朝下散皇州。鞍馬如飛龍，黃金絡馬頭。行人皆辟易，志氣橫嵩丘。",
                    "zhushu": "齊賢曰：辟易開張而易其本處。嵩丘，即嵩山也。"
                },
                {
                    "paragraph": "入門上髙堂，列鼎錯珍羞。香風引趙舞，清管隨齊謳。七十紫鴛鴦，𩀱𩀱戯庭幽。",
                    "zhushu": "齊賢曰：西京雜記：茂陵冨人裘廣漢於北邙山下築園，激水養紫鴛鴦。"
                },
                {
                    "paragraph": "行樂爭晝夜，自言度千秋。功成身不退，自古多愆尤。",
                    "zhushu": "齊賢曰：老子曰：功成身退，天之道也。蔡澤曰：商君、白公、呉起、大夫種功成不去，禍至如此。"
                },
                {
                    "paragraph": "黃犬空嘆息，緑珠成釁讎。",
                    "zhushu": "齊賢曰：嶺表録異：梁氏女。今白州人。有容貌。石季倫以眞珠二斛買之。即緑珠也。趙玉倫專權。孫秀使人求緑珠。崇不與。秀矯詔收崇。崇正當宴樓上。謂緑珠曰：我今爲爾得罪。緑珠泣曰：當効死於官前。因自投樓下而死。士贇曰：李斯黃犬事。見擬恨賦注。禎卿曰：黃犬，應前貴寵之言。緑珠應前歌舞之言。"
                },
                {
                    "paragraph": "何如鴟夷子，散髪棹扁舟。",
                    "zhushu": "禎卿曰：䲭夷應前功成身退之言。齊賢曰：史記貨殖傳：范蠡旣雪㑹稽之耻，乃乗扁舟，浮於江湖，變名易姓，適齊爲鴟夷子皮，之陶爲陶朱公，冨至巨萬。師古曰：自號鴟夷者，言苦盛酒之鴟夷，多所容受，而可卷懷，與時張弛。士贇曰：大意盖謂天津橋水閱人亦多矣。冨與貴者，自謂可以長保，而不知退，安知其無李斯、石崇之禍乎？何如范蠡之勇退爲髙也。",
                    "type": 2
                },
                {
                    "paragraph": "其十九",
                    "zhushu": "禎卿曰：此篇刺元宗也。",
                    "type": 2
                },
                {
                    "paragraph": "西嶽蓮花山，迢迢見明星。素手杷芙蓉，虚歩躡太清。",
                    "zhushu": "齊賢曰：蓮華山在華隂。集仙傳：明星玉女居華山，服玉漿，白日升天。士贇曰：爾雅：華山爲西嶽。"
                },
                {
                    "paragraph": "霓裳曵廣帶，飄拂昇天行。邀我登雲臺，高揖衛叔卿。",
                    "zhushu": "齊賢曰：廣記：衛叔卿，中山人。漢儀鳳二年八月，武帝閑居殿上，忽一人乗雲車，駕白鹿，從天而下，年可三十許。帝驚問曰：我中山衛叔卿。帝曰：中山乃朕臣。叔卿黙然不應，忽不知所在。士贇曰：華岳記：雲臺觀中，方丈上有山崛起。"
                },
                {
                    "paragraph": "恍恍與之去，駕鴻凌紫㝠。",
                    "zhushu": "禎卿曰：此設言也。揖神仙，凌紫冥，明其潔身而去亂也。"
                },
                {
                    "paragraph": "俯視洛陽川，茫茫走胡兵。流血塗野草，豺狼盡冠纓。",
                    "zhushu": "士贇曰：安、史亂離之際，朝廷借回紇兵復兩京，故曰茫茫走胡兵；復用宫爵賞功，不分流品，故曰豺狼盡冠纓也。",
                    "type": 2
                },
                {
                    "paragraph": "其二十",
                    "zhushu": "禎卿曰：此篇白欲謝親友而事逺㳺也。",
                    "type": 2
                },
                {
                    "paragraph": "昔我遊齊都，登華不注峯。兹山何峻秀，緑翠如芙蓉。",
                    "zhushu": "齊賢曰：九域志：華不注，在濟南府，舊爲齊州。爾雅：荷，芙蕖。郭璞曰：别名芙蓉。"
                },
                {
                    "paragraph": "蕭颯古仙人，了知是赤松。借予一白鹿，自挾兩靑龍。",
                    "zhushu": "齊賢曰：列仙傳：赤松子，神農時兩師，服水。王教神農，能入火不燒，常居西王母石室中。周義真入龍蟜山，見羡門子乗白鹿而行。"
                },
                {
                    "paragraph": "含𥬇凌倒景，欣然願相從。",
                    "zhushu": "齊賢曰：倒景炁去地四千里，其景皆倒下也。"
                },
                {
                    "paragraph": "泣與親友別，欲語再三咽。朂君靑松心，努力保霜雪。世路多險艱，白日欺紅顔。分手各千里，去去何時還。在世復幾時，倐如飄風度。空聞紫金經，白首愁相誤。",
                    "zhushu": "齊賢曰：大藥證云：紫金大丹，若人服食，自然不死。"
                },
                {
                    "paragraph": "撫己忽自𥬇，沉吟爲誰故。名利徒煎熬，安得閑余歩。終留赤玉舄，東上蓬萊路。秦帝如我求，蒼蒼但煙霧。",
                    "zhushu": "士贇曰：列仙傳：安期生留赤玉舄報秦始皇曰：後數年求我於蓬萊山。第一節謂從仙人以逺遊，第二節謂別親友而嗚咽，第三節是泣别之際，忽翻然自悟而𥬇曰：沈吟泣别者，爲誰故哉？在世幾時，不過爲名利煎熬耳。末四句謂終當髙舉，但留遺跡於人間，雖帝者求之，且不可得，豈更復爲親友之戀哉。",
                    "type": 2
                },
                {
                    "paragraph": "其二十一",
                    "zhushu": "禎卿曰：此篇白自傷之詞也。",
                    "type": 2
                },
                {
                    "paragraph": "郢客吟白雪，遺響飛靑天。徒勞歌此曲，舉世誰爲傳。試爲巴人唱，和者乃數千。",
                    "zhushu": "齊賢曰：宋玉對楚王問曰：客有歌於郢中者，其始曰下里巴人，國中屬而和者數千人；其爲陽阿薤露，國中屬而和者數百人；其爲陽春白雪，國中屬而和者數十人；引商刻羽，泛以流徴，國中屬而和者不過數人而已。是其曲彌髙，其和彌寡。"
                },
                {
                    "paragraph": "吞聲何足道，歎息空凄然。",
                    "zhushu": "",
                    "type": 2
                },
                {
                    "paragraph": "其二十二",
                    "zhushu": "禎卿曰：此篇白感時思歸之詞也。",
                    "type": 2
                },
                {
                    "paragraph": "秦水別隴首，幽咽多悲聲。胡馬顧朔雪，𨇾蹀長嘶鳴。",
                    "zhushu": "齊賢曰：三秦記：隴坻在天水郡，其坂九回，登者七日乃越，上有水四注下，名隴頭水。"
                },
                {
                    "paragraph": "感物動我心，緬然含歸情。",
                    "zhushu": "齊賢曰：緬，思貌。禎卿曰：此興也。言水别隴頭，則幽咽而流；馬思邉地，則𨇾蹀而嘶。况我之在外，感時物之變化，能不緬然懷歸乎？"
                },
                {
                    "paragraph": "昔視秋蛾飛，今見春蠶生。嫋嫋桑柘葉，萋萋柳垂榮。",
                    "zhushu": "齊賢曰：昔我在此見秋蛾之飛。今旣改歲，春蠶生矣。桑華如結，柳條争榮，猶未得歸。"
                },
                {
                    "paragraph": "急節謝流水，羇心揺懸旌。揮涕且復去，惻愴何時平。",
                    "zhushu": "齊賢曰：謝，去也。謂時節之去，如流水之急。戰國策：楚王曰：寡人心摇摇如懸旌。禎卿曰：且復去，言行尚未已也。",
                    "type": 2
                },
                {
                    "paragraph": "其二十三",
                    "zhushu": "禎卿曰：此篇言人當及時爲樂也。",
                    "type": 2
                },
                {
                    "paragraph": "秋露白如玉，團團下庭緑。我行忽見之，寒早悲歲促。",
                    "zhushu": "齊賢曰：庭緑，庭草也。"
                },
                {
                    "paragraph": "人生鳥過目，胡乃自結束。景公一何愚，牛山淚相續。",
                    "zhushu": "齊賢曰：晏子春秋曰：景公遊牛首山，北臨其國，流涕曰：若何去此而死乎？"
                },
                {
                    "paragraph": "物苦不知足，得隴又望蜀。人心若波瀾，世路有屈曲。三萬六千日，夜夜當秉燭。",
                    "zhushu": "齊賢曰：光武敕岑彭書曰：人苦不知足，旣得隴復望蜀。古詩：晝短苦夜長，何不秉燭遊。士贇曰：三萬六千日，人生百年之光景也。",
                    "type": 2
                },
                {
                    "paragraph": "其二十四",
                    "zhushu": "禎卿曰：此篇譏時貴也。",
                    "type": 2
                },
                {
                    "paragraph": "大車揚飛塵，亭午暗阡陌。中貴多黃金，連雲開甲宅。",
                    "zhushu": "齊賢曰：南北曰阡，東西曰陌。中貴、中都貴人也。有甲乙次弟，故曰甲第。"
                },
                {
                    "paragraph": "路逢闘雞者，冠蓋何輝赫！鼻息干虹蜺，行人皆𪫟惕。",
                    "zhushu": "士贇曰：按唐五行志：玄宗好闘雞，貴臣外戚皆尚之，賢者或弄木雞。"
                },
                {
                    "paragraph": "世無洗耳翁，誰知堯與跖。",
                    "zhushu": "齊賢曰：琴操云：堯大許由之志，禪爲天子，由以其不善，乃臨河而洗耳。莊子：柳下季之弟名盗跖，徒卒九千人，橫行天下，侵暴諸侯。",
                    "type": 2
                },
                {
                    "paragraph": "其二十五",
                    "zhushu": "禎卿曰：此篇刺時也。",
                    "type": 2
                },
                {
                    "paragraph": "世道日交喪，澆風散淳源。不採芳桂枝，反棲惡木根。所以桃李樹，吐花竟不言。",
                    "zhushu": "齊賢曰：澆，薄也。管子曰：士懷耿介之心，不䕃惡木之枝。李廣賛：桃李不言，下自成蹊。"
                },
                {
                    "paragraph": "大運有興没，群動爭飛奔。歸來廣成子，去入無窮門。",
                    "zhushu": "齊賢曰：莊子：黃帝見廣成子，問曰：敢問治身若何而可以長乆？廣成子曰：無視無聽，抱神以静，形將自正，必静必淸，無勞汝形，無摇汝精，乃可以長生。黃帝再拜曰：廣成子之謂天矣。廣成子曰：彼物無窮，而人皆以爲終；彼物無測，而人皆以爲極。今夫百昌皆生於士而反於士，故余將去汝，入無窮之門，以遊無極之野，吾與日月參光，吾與天地爲常。士贇曰：此篇謂世不知有道者之可尊，是世䘮道矣。有道者見世如此，遂亦無心用世焉，非所謂道䘮世者歟？故曰交相䘮也。於是淳源爲澆風所散，無復古道矣。不採芳桂枝者，以比有道者不見用；反棲惡木根者，以比不道者，反見用焉。所以桃李𣗳吐花竟不言者，以比有道者見世不重道，亦遂獨善其身，而終身隱黙焉耳。大運有興没，羣動争飛奔者，謂有道者不用世，而舉世遂無知道之人。於是乎澆風日扇，淳源日散，大運有興有没，而世之人膠膠擾擾，汨汨於情慾聲利之中，不過如昆虫鳥獸之争飛奔而已。歸來廣成子，去入無窮門者，乃太白見得世道如此，决意爲有道者之歸，故托廣成子而言也。",
                    "type": 2
                },
                {
                    "paragraph": "其二十六",
                    "zhushu": "禎卿曰：此篇蕭說是也。",
                    "type": 2
                },
                {
                    "paragraph": "碧荷生幽泉，朝日𧰟且鮮。秋花冐緑水，密葉羅靑煙。秀色空絶世，馨香竟誰傳。坐看飛霜滿，凋此紅芳年。結根未得所，願託華池邊。",
                    "zhushu": "齊賢曰：史記：崑崙山上有華池。士贇曰：此篇荷與華池比也。謂君子有絶世之行。處於僻野。而不爲世所知。常恐老之將至。而所抱不見於所用。安得託身於朝廷之上而用世哉。是亦太白自傷之意也歟。",
                    "type": 2
                },
                {
                    "paragraph": "其二十七",
                    "zhushu": "禎卿曰：此篇與上同意。",
                    "type": 2
                },
                {
                    "paragraph": "燕趙有秀色，綺樓靑雲端。",
                    "zhushu": "齊賢曰：古詩：燕趙多佳人，美者顔如玉。"
                },
                {
                    "paragraph": "眉目艶皎月，一𥬇傾城歡。常恐碧草晚，坐泣秋風寒。纎手怨玉琴，淸晨起長嘆。焉得偶君子，共乗雙飛鸞。",
                    "zhushu": "齊賢曰：秦王女乗鸞向烟霧。",
                    "type": 2
                },
                {
                    "paragraph": "其二十八",
                    "zhushu": "禎卿曰：此篇亦慕仙之詞也。",
                    "type": 2
                },
                {
                    "paragraph": "容顔若飛電，時景如飄風。草緑霜已白，日西月復東。",
                    "zhushu": "禎卿曰：此二句，言方春而秋，倐日而夜。"
                },
                {
                    "paragraph": "華𩯭不耐秋，颯然成衰蓬。古來賢聖人，一一誰成功。君子變猿鶴，小人爲沙蟲。",
                    "zhushu": "齊賢曰：抱朴子曰：周穆王南征，乆而不歸，一軍皆化，君子爲猿鶴，小人爲蟲沙。禎卿曰：言君子小人皆莫逃於隂陽變化之中，誰成功？言未有能仙舉者也。"
                },
                {
                    "paragraph": "不及廣成子，乗雲駕輕鴻。",
                    "zhushu": "",
                    "type": 2
                },
                {
                    "paragraph": "其二十九",
                    "zhushu": "禎卿曰：此篇白厭世亂而思去之之詞也。",
                    "type": 2
                },
                {
                    "paragraph": "三季分戰國，七雄成亂麻。",
                    "zhushu": "齊賢曰：三代之季，分爲戰國，韓、魏、燕、趙、齊、楚、秦，號爲七雄。"
                },
                {
                    "paragraph": "王風何怨怒，世道終紛拏。",
                    "zhushu": "齊賢曰：王風，王國之風，黍離以下是也。士贇曰：詩大序：亂世之音怨以怒。"
                },
                {
                    "paragraph": "至人洞玄象，髙舉凌紫霞。仲尼欲浮海，吾祖之流沙。",
                    "zhushu": "齊賢曰：至人，至德之人。至人洞知天數，不興堯舜之運，乃高舉逺引，出風塵之表。故孔子曰：道不行，乗桴浮于海。老子西出関以升崑崙。士贇曰：唐以老子爲祖，太白乃興聖皇帝九世孫，故稱吾祖。"
                },
                {
                    "paragraph": "聖賢共淪没，臨岐胡咄嗟。",
                    "zhushu": "",
                    "type": 2
                },
                {
                    "paragraph": "其三十",
                    "zhushu": "禎卿曰：此篇傷玄風之寂寥也。",
                    "type": 2
                },
                {
                    "paragraph": "玄風變太古，道喪無時還。",
                    "zhushu": "齊賢曰：玄素之風，變乎太古，大道淪䘮，不可復還。"
                },
                {
                    "paragraph": "擾擾季葉人，鷄鳴趨四關。",
                    "zhushu": "齊賢曰：洛陽記云：洛陽有四関，東成臯，南伊闕，北孟津，西函谷。士贇曰：季葉，末世也。孟子：雞鳴而起，孳孳爲利者，跖之徒也。"
                },
                {
                    "paragraph": "但識金馬門，誰知蓬萊山。",
                    "zhushu": "齊賢曰：史記宦者門旁有銅馬，故謂金馬門。"
                },
                {
                    "paragraph": "白首死羅綺，𥬇歌無時閑。緑酒哂丹液，靑娥凋素顔。",
                    "zhushu": "齊賢曰：方言：秦𣈆間美貌謂之娥。"
                },
                {
                    "paragraph": "大儒揮金椎，琢之詩禮間。蒼蒼三珠樹，㝠目焉能攀。",
                    "zhushu": "齊賢曰：淮南子：凡海外三十六國，三珠𣗳在其東北方，有玉𣗳在赤水之上，崑崙華丘在其東南方。禎卿曰：白言太古尚玄，今其風變矣，風變則道䘮矣，何時而能反本乎？何也？盖以小人競趨於名利之途，君子雕𤥨乎詩禮之術，紛紜汨亂，安能成清净無爲之化哉？",
                    "type": 2
                },
                {
                    "paragraph": "其三十一",
                    "zhushu": "禎卿曰：此篇白惡世而思隱，故自託於秦人之言也。",
                    "type": 2
                },
                {
                    "paragraph": "鄭客西入關，行行未能已。白馬華山君，相逢平原里。璧遺鎬池君，明年祖龍死。",
                    "zhushu": "齊賢曰：史秦始皇紀：三十六年，使者從関東夜過華隂平舒道，有人持璧遮使者曰：爲吾遺鎬池君。因謂曰：今年祖龍死。使者問其故，因忽不見，置其璧去。使者奉璧具以聞，始皇黙然良乆，曰：山鬼固不過知一歳事也。退言曰：祖龍者，人之先也。使御府視璧，乃二十八年行渡江所沉璧也。"
                },
                {
                    "paragraph": "秦人相謂曰，吾屬可去矣。一往桃花源，千春隔流水。",
                    "zhushu": "齊賢曰：秦地之人，知天下將亂，乃相率避之，入桃源中，與斯世隔絶矣。",
                    "type": 2
                },
                {
                    "paragraph": "其三十二",
                    "zhushu": "士贇曰：此悲秋之詩也。",
                    "type": 2
                },
                {
                    "paragraph": "蓐收肅金氣，西陸弦海月。",
                    "zhushu": "齊賢曰：秋物摧蓐而可收也。暦書：晦朔弦望，初八日上弦，二十三日下弦。士贇曰：記月令：孟秋之月，其神蓐收，凉風至，寒蟬鳴，盛德在金。"
                },
                {
                    "paragraph": "秋蟬號階軒，感物憂不歇。良辰竟何許，大運有淪忽。",
                    "zhushu": "禎卿曰：良辰，建功䇿名之時也。大運，天運也。淪忽，暮也。"
                },
                {
                    "paragraph": "天寒悲風生，夜乆衆星没。惻惻不忍言，哀歌逮明發。",
                    "zhushu": "",
                    "type": 2
                },
                {
                    "paragraph": "其三十三",
                    "zhushu": "禎卿曰：此假莊生之言以自况也。",
                    "type": 2
                },
                {
                    "paragraph": "北溟有巨魚，身長數千里。仰噴三山雪，橫吞百川水。",
                    "zhushu": "齊賢曰：三山、蓬萊、方丈、瀛洲。"
                },
                {
                    "paragraph": "慿陵隨海運，燀赫因風起。吾觀摩天飛，九萬方未已。",
                    "zhushu": "",
                    "type": 2
                },
                {
                    "paragraph": "其三十四",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "羽檄如流星，虎符合專城。",
                    "zhushu": "齊賢曰：說文：檄，以木簡爲書，長二尺，以徴召。魏武奏事曰：若有急，則挿以雞羽，謂之羽檄。文帝二年，初與郡守爲銅虎符、竹使符。注：以符代古者珪璋，各分其半，右留京師，左以與之。禎卿曰：專城，郡國守吏也。"
                },
                {
                    "paragraph": "喧呼救邊急，群鳥皆夜鳴。",
                    "zhushu": "士贇曰：此言一時之喧呼驚擾，栖鳥亦不得以安其巢，至於夜鳴也。"
                },
                {
                    "paragraph": "白日曜紫微，三公運權衡。天地皆得一，澹然四海淸。",
                    "zhushu": "齊賢曰：老子云：天得一以淸，地得一以寧，王侯得一以爲天下貞。"
                },
                {
                    "paragraph": "借問此何爲？答言楚徴兵。渡瀘及五月，將赴雲南征。",
                    "zhushu": "齊賢曰：地志：瀘水岀牂牁郡句町縣。諸葛亮出師表：五月渡瀘，深入不毛。士贇曰：按唐史，雲南即南詔也，本烏蠻别種，髙宗時，遣使入朝。開元時，𠕋爲雲南王，遣子閣羅鳯入質。後閣羅鳯亡去，帝欲討之，國忠薦鮮于仲通爲蜀郡長史，率兵六萬人討之，戰瀘川，舉軍没。國忠素德仲通，匿其敗，更叙戰功。仲通者，蜀郡大豪也。"
                },
                {
                    "paragraph": "怯卒非戰士，炎方難逺行。",
                    "zhushu": "士贇曰：按害兵志，天寳以後，彍騎之法又稍變，士皆失拊循，折衝諸府至無兵可交，六軍𪧐衛皆市人，不能受甲。炎方者，南荒炎蒸之地也。"
                },
                {
                    "paragraph": "長號別巖親，日月慘光晶。泣盡繼以血，心摧兩無聲。困獸當猛虎，窮魚餌奔鯨。千去不一回，投軀豈全生。如何舞干戚，一使有苗平。",
                    "zhushu": "齊賢曰：尚書：舞干羽于兩階，七旬有苗格。士贇曰：此詩盖討雲南時作也。首四句即見徴兵時景象而言。五句至八句是設難，謂當此君明臣良，天清地寜，海内澹然，四郊無警之時，而忽有此舉，果何爲哉？九句至十二句，乃白問之於人，始知徴兵者，討雲南質子亡去之罪也。十三句至二十二句，乃白逆知當時所謂之兵，不甚受甲，如以困獸當虎，窮魚餌鯨，吾見師之出而不見師之入也。末二句則比南詔爲有苗，而深嘆當國之大臣不能如益之賛禹。禹之佐舜，敷文德以來逺人。致有覆軍殺將之耻也。",
                    "type": 2
                },
                {
                    "paragraph": "其三十五",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "醜女來效顰，還家驚四鄰。壽陵失本歩，𥬇殺邯鄲人。",
                    "zhushu": "齊賢曰：莊子，師金曰：西施病心而矉其里，其里之醜人見而美之，歸亦捧心而矉其里。其里之冨人見之，堅閉門而不出；貧人見之，挈妻子而去之。趙陸德明曰：蹙頞曰矉。士贇曰：西漢書：壽陵餘子學歩於邯鄲，失其故歩，匍匐而走。"
                },
                {
                    "paragraph": "一曲斐然子，雕蟲䘮天眞。",
                    "zhushu": "齊賢曰：論語：子曰：吾黨之小子狂簡，斐然成章，不知所以裁之。楊子或問：吾子少而好賦，曰：然。童子雕虫篆刻。俄而曰：壯夫不爲也。"
                },
                {
                    "paragraph": "𣗥刺造沐猴，三年費精神。",
                    "zhushu": "齊賢曰：韓子曰：燕王好微巧，衛人曰：臣能以𣗥刺之端爲母猴。王悅之，養以五乘之奉。王曰：吾試觀客爲𣗥刺之母猴。衛人曰：臣爲𣗥刺之母猴也，人主欲觀之，必半歳不入宫中，不飲酒食肉，雨霽日出，視之晏隂之間，而𣗥刺之母猴乃可見。燕王因養衛人，而不能觀其母猴。"
                },
                {
                    "paragraph": "功成無所用，楚楚且華身。",
                    "zhushu": "齊賢曰：莊子：朱泙漫學屠龍於支離益單于金之家，三年技成，而無用其巧。毛詩：衣裳楚楚。"
                },
                {
                    "paragraph": "大雅思文王，頌聲乆崩淪。安得郢中質，一揮成斧斤。",
                    "zhushu": "齊賢曰：莊子曰：郢人堊漫其鼻端，若蝇翼，使匠石斵之。匠石運斤成風，聽而斵之，盡堊而鼻不傷，郢人立不失容。宋元君聞之，召匠石曰：嘗試爲寡人爲之。匠石曰：臣則嘗能斵之。雖然，臣之質死乆矣。自夫子之死也，吾無以爲質矣，吾無與言之矣。士贇曰：此篇盖譏世之作詩賦者，不過藉此以取科第，干禄位而已，何益於世教哉。太白嘗論詩曰：將復古道，非我而誰。雅頌之作，太白自負者如此，然安得雅頌之人識之，如郢人之質，能當匠石之運斤耶？",
                    "type": 2
                },
                {
                    "paragraph": "其三十六",
                    "zhushu": "禎卿曰：此白自傷才不遇世，思逺舉以全身也。",
                    "type": 2
                },
                {
                    "paragraph": "抱玉入楚國，見疑古所聞。良寳終見棄，徒勞三獻君。",
                    "zhushu": "齊賢曰：卞和得玉璞於楚山之中，奉而獻之楚武王。王示玉人曰：石也。刖其右足。武王没，獻之文王，王示玉人曰：石也，刖其左足。成王即位，抱其璞哭於郊，王使人攻之，果得寳玉。士贇曰：墨子曰：和氏之璧，所謂良寳。"
                },
                {
                    "paragraph": "直木忌先伐，芳蘭哀自焚。盈滿天所損，沉冥道爲群。",
                    "zhushu": "齊賢曰：莊子大公任曰：直木先伐，甘井先竭。龔勝卒，有一老父來吊曰：薫以香自燒，膏以明自銷，尚書滿招損。"
                },
                {
                    "paragraph": "東海沉碧水，西關乘紫雲。魯連及柱史，可以躡淸芬。",
                    "zhushu": "齊賢曰：魯仲連見新垣衍曰：秦即肆然而爲帝，則連有蹈東海而死耳。東海有碧水。士贇曰：老子生於殷時，爲周柱下史。",
                    "type": 2
                },
                {
                    "paragraph": "其三十七",
                    "zhushu": "士贇曰：白此詩其作於髙力士譛毀之後，明皇放黜之時乎？",
                    "type": 2
                },
                {
                    "paragraph": "燕臣昔慟哭，五月飛秋霜。庶女號蒼天，震風擊齊堂。",
                    "zhushu": "齊賢曰：鄒衍盡忠於燕惠王，信䜛而繫之。鄒衍仰天而哭。正夏而天爲之降霜。齊寡婦，庻賤之女也，無子不嫁，事姑謹敬。姑無男有女，利母財，令母嫁，夫婦終不肯。女殺母以誣寡婦，婦不能自明，𡨚結呌天，天爲作雷電，下擊景公之臺，毁景公之支躰。"
                },
                {
                    "paragraph": "精誠有所感，造化爲悲傷。",
                    "zhushu": "士贇曰：此言風霜雷電，皆造化之所爲也。精誠之所感，造化者亦爲悲傷，故示警焉。"
                },
                {
                    "paragraph": "而我竟何辜，逺身金殿傍。浮雲蔽紫闥，白日難回光。群沙穢明珠，衆草凌孤芳。",
                    "zhushu": "齊賢曰：應德璉詩：簡珠墮沙石。注：沙石，喻小人。孤芳，蘭也。"
                },
                {
                    "paragraph": "古來共嘆息，流淚空霑裳。",
                    "zhushu": "",
                    "type": 2
                },
                {
                    "paragraph": "其三十八",
                    "zhushu": "禎卿曰：此亦太白自傷之詞也。",
                    "type": 2
                },
                {
                    "paragraph": "孤蘭生幽園，衆草共蕪没。雖照陽春暉，復悲髙秋月。飛霜早淅瀝，緑艶恐休歇。若無清風吹，香氣爲誰發。",
                    "zhushu": "士贇曰：此詩首兩句喻君子在野，未能自㧞於衆人之中。三句至六句，喻雖䝉主知，而小人之䜛譛者已至。末句則謂若非在位之人，引𩔖㧞萃而薦用之，則雖有德馨，亦何以自見哉？",
                    "type": 2
                },
                {
                    "paragraph": "其三十九",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "登髙望四海，天地何漫漫。霜被群物秋，風飄大荒寒。榮華東流水，萬事皆波瀾。白日掩徂輝，浮雲無定端。梧桐巢燕雀，枳𣗥棲鴛鸞。",
                    "zhushu": "齊賢曰：梧桐本鳯凰所棲，今燕雀巢之；枳𣗥，燕雀所安，今鴛鸞棲之。"
                },
                {
                    "paragraph": "且復歸去來，劒歌行路難。",
                    "zhushu": "士贇曰：此篇登髙望四海，天地何漫漫者，以喻髙見逺識之士，知時世之昏亂也。霜被群物秋，風飄大荒寒者，以喻隂小用事，而殺氣之盛也。榮華東流水，萬事皆波瀾者，謂遭時如此，所謂榮華者，如水之逝，萬事之無常，亦猶波瀾之無有底止也。曰君象浮雲，姦臣也。掩者，蔽也。徂輝者，日落之光也，以喻人君晚節爲姦臣蔽其明，猶白日將落，爲浮雲掩其輝也。無定端者，政令之無常也。梧桐巢燕雀者，喻小人在上位而得志也。枳𣗥棲鴛鸞者，喻君子在下位而失所也。且復歸去來，劒歌行路難者，白意盖謂危邦不入，亂邦不居，識時知幾之士，當此之際，惟有歸隱而已。"
                },
                {
                    "paragraph": "又一本云：登髙望四海，天地何漫漫。霜被羣物秋，風飄大荒寒。殺氣落喬木，浮雲蔽層巒。孤鳯鳴天倪，遺聲何辛酸。遊人悲舊國，舞心亦盤桓。𠋣劒歌所思，曲終涕洄瀾。",
                    "zhushu": "",
                    "type": 2
                },
                {
                    "paragraph": "其四十",
                    "zhushu": "禎卿日：蕭說近是。",
                    "type": 2
                },
                {
                    "paragraph": "鳯飢不啄粟，所食唯琅玕。焉能與羣雞，刺蹙爭一飡。",
                    "zhushu": "齊賢曰：離騷注：南方有鳥，其名爲鳯。天爲生𣗳，名曰瓊枝。髙百二十仞，大三十圍，以琳琅爲實。"
                },
                {
                    "paragraph": "朝鳴崑丘樹，夕飲砥柱湍。",
                    "zhushu": "齊賢曰：鳯凰翔萬仞之上，過崑崙，飲砥柱，山在河東縣東南。居河中，猶柱焉。"
                },
                {
                    "paragraph": "歸飛海路逺，獨𪧐天霜寒。幸遇王子晉，結交靑雲端。",
                    "zhushu": "齊賢曰：列仙傳：周靈王太子名𣈆，好吹笙，作鳯鳴。遊伊洛間，道士浮丘公接上嵩髙山。三十年後，乗白鶴在緱氏山頭，舉手謝時人，數日去。"
                },
                {
                    "paragraph": "懷恩未得報，感别空長嘆。",
                    "zhushu": "士贇曰：此詩似太白自比之作。太白雖帝族。非凡輩可儕。然孤寒踈逺。知章薦之。方能致身金鑾。䝉帝知遇。可謂結交靑雲端矣。此恩未報。臨别之時。安能不感嘆哉。",
                    "type": 2
                },
                {
                    "paragraph": "其四十一",
                    "zhushu": "士贇曰：此亦游仙篇。",
                    "type": 2
                },
                {
                    "paragraph": "朝弄紫沂海，夕披丹霞裳。",
                    "zhushu": "齊賢曰：廣記：東方朔嘗出，經年乃歸。母曰：汝經年一歸，何以慰我？朔曰：兒暫之紫泥海，有紫水汙衣，仍過虞淵湔洗，朝發中還，何云經年？"
                },
                {
                    "paragraph": "揮手折若木，拂此西日光。",
                    "zhushu": "齊賢曰：山海經：南海之内有水名若木，若木岀焉。又曰：灰野之山有𣗳，靑葉赤華，名若木。日所入處，在崑崙西。淮南子：若木在建木西。未有十日，其華照下地。注：若木端有十日，狀如蓮華，華猶光也。然則若木有二。"
                },
                {
                    "paragraph": "雲卧遊八極，玉顔已千霜。飄飄入無倪，稽首祈上皇。",
                    "zhushu": "齊賢曰：莊子天倪注：倪，際也。"
                },
                {
                    "paragraph": "呼我遊太素，玉杯賜瓊漿。",
                    "zhushu": "齊賢曰：列子：太素者，質之始。"
                },
                {
                    "paragraph": "一飡歷萬歲，何用還故鄉。永隨長風去，天外恣飄揚。",
                    "zhushu": "",
                    "type": 2
                },
                {
                    "paragraph": "其四十二",
                    "zhushu": "禎卿曰：蕭說近是。大抵白志在踈𨓜，不在禄位，故有是言。至謂供奉翰林之時，忽動江海之興，則滯矣。",
                    "type": 2
                },
                {
                    "paragraph": "摇裔𩀱白鷗，鳴飛滄江流。冝與海人狎，豈伊雲鶴儔。寄形𪧐沙月，㳂芳戯春洲。吾亦洗心者。忘機從爾遊。",
                    "zhushu": "齊賢曰：列子：海上之人，有好鷗鳥者，每旦之海上，從鷗鳥遊。鷗鳥之至者，百住而不止。士贇曰：此太白托興之詩也。雲中之鶴，以喻在位之人也；海上之鷗，以喻閑散之人也。",
                    "type": 2
                },
                {
                    "paragraph": "其四十三",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "周穆八荒意，漢皇萬乗尊。淫樂心不極，雄豪安足論。西海宴王母，北宫邀上元。",
                    "zhushu": "齊賢曰：列子：周穆王駕八駿至赤水之陽，升崑崙丘，觀黃帝之宫，觴王母于瑶池之上。廣記：元封元年七月七日，王母乗紫雲輦，駕九色班麟，降漢宫，東向坐。帝跪問寒暄，旱，因呼帝坐，遣侍女與上元夫人相聞，云：比不相見四千餘年，劉徹好道，適來觀之，夫人可暫來否？帝問：上元何眞也？曰：是三天眞皇之母，上元之官。俄而夫人至，可年二十餘，頭作三角髻，餘髪散垂至腰。帝拜夫人曰：汝好道乎？汝胎性暴，胎性淫，胎性奢，胎性酷，胎性賦，五者常舎於榮衞之中，雖慕長生，亦自勞耳。禎卿曰：滛樂二句，言人君好荒滛樂佚，則雖其氣度超邁，亦何足論哉。"
                },
                {
                    "paragraph": "瑶水聞遺歌，玉杯竟空言。靈跡成蔓草，徒悲千載魂。",
                    "zhushu": "士贇曰：漢文帝時，新垣平使人持玉杯，上書闕下獻之。平言上曰：闕上有寳玉氣來者。已視之，果有獻玉杯者，刻曰：人主延壽，瑶水聞遺歌。穆王事見前句注。此言二君雖遇王母上元夫人，然亦卒不免於死，是亦猶新垣平玉杯之空言耳。後之求神仙者，可不鑒諸？當時明皇亦好神仙之事，此詩盖有所諷云耳。",
                    "type": 2
                },
                {
                    "paragraph": "其四十四",
                    "zhushu": "禎卿曰：此篇亦似太白被黜而作。",
                    "type": 2
                },
                {
                    "paragraph": "緑蘿紛葳蕤，繚繞松栢枝。",
                    "zhushu": "齊賢曰：葳㽔，盛貌。"
                },
                {
                    "paragraph": "草木有所託，歲寒尚不移。柰何夭桃色，坐嘆葑菲詩。玉顔艶紅彩，雲髮非素絲。",
                    "zhushu": "齊賢曰：谷風云：采葑采菲，無以下體惡。炎曰：葑、菲二菜者，皆上下可食，然而其根有美時，有惡時，采之者不以其根惡時并棄其葉，喻夫婦以義合，顔色相親，亦不可以顔色衰而棄其相與之禮。"
                },
                {
                    "paragraph": "君子恩已畢，賤妾將何爲。",
                    "zhushu": "士贇曰：意謂玉顔未改，雲𩯭未衰，而君子之恩情中道絶矣，尚何言哉！",
                    "type": 2
                },
                {
                    "paragraph": "其四十五",
                    "zhushu": "禎卿曰：蕭說近是。",
                    "type": 2
                },
                {
                    "paragraph": "八荒馳驚飈，萬物盡凋落。浮雲蔽頽陽，洪波振大壑。龍鳯脫網𦊙，飄颻將安託。去去乗白駒，空山詠場藿。",
                    "zhushu": "齊賢曰：龍鳯，喻君子。網罟，喻禍患。謂君子幸脫禍患，將安所棲託乎？隱於空山，詠場藿之詩而已。詩：皎皎白駒，食我場藿。王氏曰：言宣王之時，賢者有不得志而去，國人欲留之，曰：皎皎白駒，食我場中之藿，我當縶維而留之也。士贇曰：予按太白此詩，前四句是指遭禄山之亂，乗輿播遷，天下驚擾。五句至末句，是太白罹難，脫身羈囚，無所依託也。然時君卒不能用之，惟有詠白駒之詩以自遣耳。",
                    "type": 2
                },
                {
                    "paragraph": "其四十六",
                    "zhushu": "禎卿曰：此詩交刺其君臣也。",
                    "type": 2
                },
                {
                    "paragraph": "一百四十年，國容何赫然。隱隱五鳯樓，峨峨橫三川。",
                    "zhushu": "齊賢曰：自武德迄天寳十四載，凡百四十年，國體光明，赫然熾盛貌。三川，鄜州。地理志註：華池水、黒水、洛水。"
                },
                {
                    "paragraph": "王侯象星月，賔客如雲煙。𨷖雞金宫裏，蹴踘瑶臺邊。",
                    "zhushu": "齊賢曰：蹋踘，兵勢也。所以練武士，知有材也。皆因嬉戯以講練之。士贇曰：闘雞，見前詩註。鮑明逺詩：集君瑶臺裏。"
                },
                {
                    "paragraph": "舉動滛白日，指揮回靑天。當𡍼何翕忽，失路長棄捐。獨有楊執㦸，閉關草太玄。",
                    "zhushu": "齊賢曰：曹植與楊脩書曰：昔楊子雲先朝執戟之臣耳。士贇曰：此篇前六句，意謂有唐得國之乆如此，國容之盛如此，王侯賔客又如此，所謂金宫瑶臺，正當爲延賢之地。今乃爲𨷖雞蹴踘之場，白日靑天者，以比其君，闘雞蹴踘，明皇所好，此等之人，得志用事，舉動指揮，足以動揺主聽也。禎卿曰：當塗以後，蕭說未善，盖言此輩得志之人，據要路則氣燄揮霍，而失路者則終於棄捐而不用也。唯楊子雲則閉門著書，以道自守，不以得䘮爲心。",
                    "type": 2
                },
                {
                    "paragraph": "其四十七",
                    "zhushu": "禎卿曰：此篇刺時也。",
                    "type": 2
                },
                {
                    "paragraph": "桃花開東園，含𥬇誇白日。偶䝉東風榮，生此艶陽質。豈無佳人色，但恐花不實。宛轉龍火飛，零落早相失。",
                    "zhushu": "齊賢曰：漢書：東宫蒼龍房心，心爲大火，故曰龍火。龍火飛則秋氣鼎至，花實零落矣。"
                },
                {
                    "paragraph": "詎知南山松，獨立自蕭飋。",
                    "zhushu": "士贇曰：謂士無實行，偶然榮遇者，則易至於棄捐，孰若君子之有特操者，獨立而不改其節哉？",
                    "type": 2
                },
                {
                    "paragraph": "其四十八",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "秦皇按寳劒，赫怒震威神。逐日廵海右，驅石駕滄津。",
                    "zhushu": "齊賢曰：三齊要略：始皇作石橋，欲過海看日出處。有神人能驅石下海陽城十一山，石令盡起立，嶷嶷東傾，如相隨行狀。石去不速，神輒鞭之，石皆流血。"
                },
                {
                    "paragraph": "徴卒空九㝢，作橋傷萬人。",
                    "zhushu": "齊賢曰：始皇三十二年，發兵三十萬北擊胡。三十三年，發諸嘗逋亡人、贅壻、賈人，略取陸梁地，爲桂林、象郡、南海，以適遣戍。徐廣注：五十萬人守五嶺。士贇曰：秦皇於海中作石橋，或云非人巧所建，海神爲之豎柱。始皇感其惠，乃通敬於神，求與相見。神曰：我形醜，約莫圖我形。始皇乃從石橋入三十里，與神相見，帝左右有巧者，濳以脚畫神形。神怒曰：帝負約，可速去。始皇即轉馬，前脚猶立，後脚隨奔，僅登岸。"
                },
                {
                    "paragraph": "但求蓬島藥，豈思農鳸春。力盡功不贍，千載爲悲辛。",
                    "zhushu": "齊賢曰：始皇三十年之碣石，使韓衆侯公石生求仙人不死之藥。詳見前詩注。左傳：九鳸爲農正。注曰：扈有九種也。春扈鳻鷓，夏扈竊玄，秋扈竊藍，冬扈竊黃，𣗥扈𥨸丹，行扈唶唶，宵扈嘖嘖，桑扈竊脂，老扈鷃鷃。以九扈爲九農之號，各隨其冝，以教民事。爾雅：扈字作鳸。士贇曰：此詩於時亦有所諷，借秦爲喻云。",
                    "type": 2
                },
                {
                    "paragraph": "其四十九",
                    "zhushu": "士贇曰：此太白遭讒擯逐後之詩也。",
                    "type": 2
                },
                {
                    "paragraph": "美人出南國，灼灼芙蓉姿。皓齒終不發，芳心空自持。由來紫宫女，共妬青蛾眉。",
                    "zhushu": "齊賢曰：三秦記：未央宫，一名紫微宫。"
                },
                {
                    "paragraph": "歸去瀟湘沚，沉吟何足悲。",
                    "zhushu": "",
                    "type": 2
                },
                {
                    "paragraph": "其五十",
                    "zhushu": "禎卿曰：此篇譏世人之不辨美惡也。",
                    "type": 2
                },
                {
                    "paragraph": "宋國梧臺東，野人得燕石。誇作天下珍，却哂趙王璧。趙璧無緇磷，燕石非貞眞。",
                    "zhushu": "齊賢曰：闞子曰：宋之愚人得燕石於梧臺之側，藏之以爲大寳。周客聞而觀焉。主人齋七日，端冕元服以發寳，革匱十重，巾十襲。客見，俛首掩口，盧胡而𥬇曰：此特燕石也，與瓦甓不殊。主人大怒曰：商賈之言，醫匠之心，藏之愈固。史記：趙惠文王時，得楚和氏璧，秦昭王聞之，願以十五城易璧。論語：磨而不磷，𣵀而不緇。"
                },
                {
                    "paragraph": "流俗多錯誤，豈知玉與珉。",
                    "zhushu": "齊賢曰：禮記貴玉而賤珉。",
                    "type": 2
                },
                {
                    "paragraph": "其五十一",
                    "zhushu": "禎卿曰：蕭說近是。",
                    "type": 2
                },
                {
                    "paragraph": "殷后亂天紀，楚懷亦已昏。夷羊滿中野，菉葹盈髙門。比干諌而死，屈平竄湘源。虎口何婉孌，女𡡓空嬋媛。彭咸乆淪没，此意與誰論。",
                    "zhushu": "齊賢曰：淮南子本經訓曰：夷羊在牧，許愼注：夷羊，土神，商之將亡，見於商郊牧野之地。離騷云：薋菉葹以盈室𠔃，判獨離而不服。注：薋，蒺䔧也。菉，王芻也。葹，枲耳也。三物皆惡草，以比䜛謟。盈室，喻滿朝也。莊子：孔子曰：幾不免虎口。離騷經曰：女𡡓之嬋媛𠔃，申申其詈予。注曰：女嬃，屈原姊。嬋媛，猶牽引也。𥙷曰：說文：𡡓，女子也，音湏。士贇曰：史殷本紀曰：紂愈亂不止，微子數諌，不聽，乃與太師、少師謀，遂去。比干曰：爲人臣者，不可不以死爭。廼強諌紂，紂怒曰：吾聞聖人心有七竅。剖比干觀其心。史：屈原者，名平，爲楚懷王左徒，王甚任之。上官大夫與之同列，争寵，因讒之，王怒而䟽屈平。頃襄王立，復短屈原於頃襄王，頃襄王怒而遷之江濵，於是懷石遂自投汨羅以死。彭咸，殷賢大夫，諌其君不聽，自投水而死。此詩比興之詩也，其作於貶責張九齡之時乎？殷后楚懷，比時之昏君也。夷羊滿中野，謂國將亡而妖孽作也。菉葹盈髙門。喻小人在朝而據髙位也。比干屈平之竄死。喻當時之忠臣諍士。以直道而貶責者也。虎口何婉孌者。詩人興嘆之辭。曰：忠諌之士。寧䘮身而不悔。視死如歸者。果何所爲而然哉。亦欲其君改行而國頼以安耳。世人悲其以諌亡身，如女𡡓之詈予者徒多，誰能如彭咸之先後合德而可與論心者歟。太白此詩，哀思怨怒，有感於時事而作，風刺譎諌之體兼盡之矣。",
                    "type": 2
                },
                {
                    "paragraph": "其五十二",
                    "zhushu": "禎卿曰：此篇白自傷也。",
                    "type": 2
                },
                {
                    "paragraph": "青春流驚湍，朱明驟回薄。",
                    "zhushu": "齊賢曰：夏爲朱明。"
                },
                {
                    "paragraph": "不忍看秋蓬，飄揚竟何托。光風滅蘭蕙，白露洒葵藿。",
                    "zhushu": "齊賢曰：宋王招魂注：光風，謂雨已日出，而風草有光也。"
                },
                {
                    "paragraph": "美人不我期，草木日零落。",
                    "zhushu": "士贇曰：美人，况時君也。時不我用，老將至矣。懷才而見棄於世，能不悲夫！",
                    "type": 2
                },
                {
                    "paragraph": "其五十三",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "戰國何紛紛，兵戈亂浮雲。趙𠋣兩虎闘，晉爲六卿分。姦臣欲竊位，樹黨自相羣。果然田成子，一旦殺齊君。",
                    "zhushu": "齊賢曰：春秋之後。號爲戰國。史記：趙與秦㑹澠池，秦王酒酣，使趙王鼓瑟。藺相如前曰：聞秦王善爲秦聲，請奉盆瓶。秦王不肯。相如曰：五歩之内。相如請以頸血濺大王。王不懌，爲一撃缻。罷歸。拜相如上卿。位廉頗之右。頗宣言唇之。相如望見頗，引車避。舎人羞辭去。相如止之曰：強秦所以不敢加兵於趙者，徒以吾兩人在。今兩虎共闘，其勢不俱生。吾所以爲此者，先國家之急而後私讎也。士贇曰：晉六卿者，范氏、中行氏、智氏、魏氏、趙氏、韓氏。史晉世家曰：晉昭公卒，六卿彊，公室卑。六卿欲弱公室，乃遂以法盡滅其族，而分其邑爲十縣，各令其子爲大夫。晉益弱，六卿皆大其族。後范、中行、智伯相繼亡，魏武侯、韓哀侯、趙敬侯滅𣈆後而三分其地。齊世家曰：初，簡公即位，闞止爲政，田成子憚之，驟顧於朝。御鞅言曰：闞不可並也，君其擇焉。弗聽。田氏方睦，田豹爲子我臣，幸於子我。子我欲盡逐田氏，豹遂以告子行曰：彼得君，弗先，必禍。子行舎於公宫。夏五月壬申，成子兄弟四乗如公，子我在幄，岀迎之。遂入，閉門。宦者禦之，子行殺宦者。公與婦人飲酒于檀臺，成子遷諸寢。子我岀，田氏追殺之。郭𨵿。庚辰，田常執簡公于徐州。公曰：余蚤從御鞅言，不及此。甲午，田常弑簡公于徐州。太白此詩，其作於天寳間乎？時上自東都還，從容謂髙力士曰：朕欲髙居無爲，悉以政事委林甫，如何？對曰：天下大柄，不可假人。彼威勢成，誰敢議之者？上不恱。豈太白時亦微聞其事，位卑分踈，欲諌不可，故作是詩，引古喻今，以諷其上。歟太白愛君憂國之意。亦可尚矣。",
                    "type": 2
                },
                {
                    "paragraph": "其五十四",
                    "zhushu": "禎卿曰：此篇哀時也。",
                    "type": 2
                },
                {
                    "paragraph": "𠋣劒登髙臺，悠悠送春目。蒼榛蔽層丘，瓊草隱深谷。",
                    "zhushu": "齊賢曰：榛，木叢也。"
                },
                {
                    "paragraph": "鳳鳥鳴西海，欲集無珍木。鸒斯得所居，蒿下盈萬族。",
                    "zhushu": "齊賢曰：毛萇詩傳：鸒斯鵯居。鵯居，雅烏也。鸒音預。"
                },
                {
                    "paragraph": "晉風日已頽，窮途方慟哭。",
                    "zhushu": "士贇曰：首兩句乃居髙見逺之意也。三句、四句，比小人據髙位，而君子在野也。五句至八句，盖謂當時君子亦有用世之意，而在朝無君子以安之，反不如小人之得位，呼儔引𩔖，至於萬族之多也。未句借晉爲喻，謂如此則君子道消，風俗頽靡，居然可知。若阮籍之途窮，然後慟哭，母乃見事之晩乎？禎卿曰：窮途慟哭，蕭解未善言。風既頺矣，途既窮矣，方可慟哭而已。",
                    "type": 2
                },
                {
                    "paragraph": "其五十五",
                    "zhushu": "禎卿曰：此篇譏人之好色而不好仙術也。",
                    "type": 2
                },
                {
                    "paragraph": "齊瑟彈東吟，秦絃弄西音。慷慨動顔魄，使人成荒淫。彼美佞邪子，婉孌來相㝷。一𥬇𩀱白璧，再歌千黃金。珍色不貴道，詎惜飛光沉。安識紫霞客，瑶臺鳴素琴。",
                    "zhushu": "",
                    "type": 2
                },
                {
                    "paragraph": "其五十六",
                    "zhushu": "禎卿曰：此篇白自傷被黜也。",
                    "type": 2
                },
                {
                    "paragraph": "越客採明珠，提携出南隅。",
                    "zhushu": "士贇曰：越在南地，故曰南隅。"
                },
                {
                    "paragraph": "清輝照海月，美價傾皇都。獻君君按劒，懷寳空長吁。",
                    "zhushu": "齊賢曰：鄒陽書曰：明月之珠，以暗投人，則人莫不按劒相盻。"
                },
                {
                    "paragraph": "魚目復相哂，寸心増煩紆。",
                    "zhushu": "",
                    "type": 2
                },
                {
                    "paragraph": "其五十七",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "羽族禀萬化，小大各有依。周周亦何辜，六翮掩不揮。願銜衆禽翼，一向黃河飛。",
                    "zhushu": "士贇曰：韓子曰：鳥有周周者，首重而尾屈，將欲飲於河，則必顚，乃銜羽而飲。今人之所有飢不足者，不可以不愛其羽也。阮籍詩：寒風吹四壁，寒鳥相因依。周周尚銜羽，蛩蛩亦念飢。"
                },
                {
                    "paragraph": "飛者莫我顧，嘆息將安歸。",
                    "zhushu": "士贇曰：此詩之意以鳥爲喻，言小大各有所依，猶周周之無力者依有力者，銜羽而飲，今有力者飛而不顧，唯有嘆息而已。猶言在野之賢望在位之賢，汲引同𩔖以就君禄，而在位者卒無進賢之心，有志而不能自援者，在無所歸，惟有嘆息而已。",
                    "type": 2
                },
                {
                    "paragraph": "其五十八",
                    "zhushu": "禎卿曰：蕭說是也。",
                    "type": 2
                },
                {
                    "paragraph": "我到巫山渚，㝷古登陽臺。",
                    "zhushu": "齊賢曰：九域志：夔州巫山縣，距州東北七十五里，有大仙廟，即巫山行女相。䕫州有古官，襄王所游地。襄陽耆舊傳云：赤帝姚姫未行而卒，葬於巫山之陽，故曰巫山之女。宋玉髙唐賦序曰：楚襄王與玉游雲夢之臺，望髙唐之觀，其上獨有雲氣。王問曰：此何氣也？曰：所謂朝雲者。先王嘗遊髙唐，夢一婦人曰：妾巫山之女，爲髙唐之客。王因幸之。去而辭曰：妾在巫山之陽，髙丘之阻，旦爲朝雲，暮爲行雨。朝朝暮暮，陽臺之下。旦暮視之如言，故爲立廟曰朝雲。髙唐賦曰：湫𠔃如風，凄𠔃如雨。風止雨震，雲無處所。"
                },
                {
                    "paragraph": "天空綵雲滅，地逺淸風來。神女知已乆，襄王安在哉。荒淫竟淪替，樵牧徒悲哀。",
                    "zhushu": "士贇曰：桓譚新論：雍門周以琴見孟嘗君曰：臣竊悲千秋萬歲後，墳墓生荆𣗥，狐兎穴其中，樵兒牧竪躑躅而歌其上，行人見之悽愴。孟嘗君之尊貴，如何成此乎？孟嘗君喟然歎息，淚下衣襟。此篇是太白過巫山懷古而作。天空綵雲滅，地逺清風來者，謂無神女薦寢事也。末四句謂時異事殊，若㐮王之荒淫者，竟已淪替。徒興樵牧之悲哀而已。",
                    "type": 2
                },
                {
                    "paragraph": "其五十九",
                    "zhushu": "",
                    "type": 2
                },
                {
                    "paragraph": "惻惻泣路岐，哀哀悲素絲。路岐有南北，素絲易變移。",
                    "zhushu": "齊賢曰：淮南子曰：楊子見岐路而哭之，爲其可以南，可以北；墨子見練絲而泣之，爲其可以黃、可以黒。"
                },
                {
                    "paragraph": "萬事固如此，人生無定期。田竇相傾奪，賔客互盈虧。世途多翻覆，交道方嶮巇。",
                    "zhushu": "士贇曰：田竇者，竇嬰曰蚡也。按漢書曰：竇嬰，孝文皇后從兄子也，喜賔客。田蚡，孝景皇后母弟也，卑下賔客，進名士家居者，欲以傾諸將相。蚡以王太后故親幸，數言事多效，士吏趨勢力者皆去嬰而歸蚡。六年，竇太后崩，因與蚡爭灌夫事。太后怒，後嬰、灌皆論棄市。春，蚡疾，竟死。"
                },
                {
                    "paragraph": "斗酒強然諾，寸心終自疑。張、陳竟火滅，蕭、朱亦星離。",
                    "zhushu": "齊賢曰：張耳、陳餘爲刎頸之交。班固賛曰：耳、餘始居約時，相然信死，及據國爭權，卒相滅亡。蕭育與陳咸、朱愽爲友，著聞當世，故長安語曰：蕭、朱結綬，王貢彈冠。言其相薦逹也。士贇曰：蕭育傳：育與博後有隙，不能終，故曰火滅星離也。"
                },
                {
                    "paragraph": "衆鳥集榮柯，窮魚守枯池。嗟嗟失懽客，勤問何所規？",
                    "zhushu": "士贇曰：此詩譏市道交者。必當時有所爲而作。太白罹難之餘。友朋之交道。其不能始終如一。而奔趍權門者。諒亦多矣。徒有一𩔖失懽之客。勤勤問勞。亦何所親益乎。"
                }
            ]
        },
        {
            "name": "分𩔖補註李太白詩卷之三",
            "paragraphs": [
                {
                    "paragraph": "分𩔖補註李太白詩卷之三",
                    "zhushu": "",
                    "type": 1
                },
                {
                    "paragraph": "古樂府",
                    "zhushu": "",
                    "type": 2
                },
                {
                    "paragraph": "逺別離",
                    "zhushu": "士贇曰：樂府逺别離者，别離十九曲之一也。",
                    "type": 2
                },
                {
                    "paragraph": "逺別離。古有皇英之二女，乃在洞庭之南，瀟湘之浦。海水直下萬里深，誰人不言此離苦。",
                    "zhushu": "士贇曰：博物志。舜南廵不返。葬於蒼梧之野。堯二女娥皇女英。追之不及，至洞庭之山，淚下染竹，即班妃。死爲湘水神。廟在潭州湘隂縣北八十里。瀟湘之尾，洞庭之口。此意謂離恨之苦，與海水俱深也。"
                },
                {
                    "paragraph": "日慘慘𠔃雲冥冥，猩猩啼煙𠔃鬼嘯雨。我縱言之將何𥙷，",
                    "zhushu": "齊賢曰：慘慘，無光。冥冥，暗貌。猩猩，生交趾封溪，似猿人面，能言語，聲如小兒啼。啼，呼也。"
                },
                {
                    "paragraph": "皇穹竊恐不照余之忠誠。雲憑憑𠔃欲吼怒，",
                    "zhushu": "齊賢曰：皇穹，天也。憑，盛也。"
                },
                {
                    "paragraph": "堯舜當之亦禪禹。君失臣𠔃龍爲魚，權歸臣𠔃䑕變虎。或言堯幽囚，舜野死，",
                    "zhushu": "士贇曰：故堯城在濮州鄄城縣東北十五里，竹書云：昔堯德衰，爲舜所囚也。又有偃朱故城，在縣西北十五里，竹書云：舜囚堯後，偃塞丹朱，使不與父相見也。舜典注曰：舜即位五十年，升道南方廵狩，死於蒼梧之野而葬焉。"
                },
                {
                    "paragraph": "九疑聮緜皆相似。重瞳孤墳竟何是，",
                    "zhushu": "齊賢曰：九疑山半在蒼梧，半在零陵，其下九峯，形勢相似，故曰九疑山。士贇曰：後漢地理志：零陵郡營道南九疑山，舜之所葬。淮南子曰：堯眉入彩，舜重瞳子。"
                },
                {
                    "paragraph": "帝子泣𠔃緑雲閒。隨風波𠔃去無還。慟哭𠔃逺望見蒼梧之深山。",
                    "zhushu": "士贇曰：帝子即娥皇、女英也。"
                },
                {
                    "paragraph": "蒼梧山崩湘水絶，竹上之淚乃可滅。",
                    "zhushu": "齊賢曰：湘水岀靜江府興安縣海陽山。按晉志。興安隷，蒼梧郡。在唐爲桂州理定縣，至德三載更名。則漠湘水自海陽下全州，下蒸州與瀟水合，又下衡州與蒸水合，趨潭州以入于洞庭。士贇曰：此詩大意謂無借人國柄。借人國柄則失其權。失其權則雖聖哲不能保其社稷妻子焉。其禍有必至之勢也。然則此詩之作。其在於天寳之末乎？太白此時熟識時病，欲言則懼禍及己。不得已而形之詩章，聊以致其愛君憂國之志而已。所謂皇英之事，特借之以引喻發興。而曰日、曰皇穹者，所以比其君而雲則其臣也。詩曰：日慘慘𠔃雲冥冥者，喻君昏於上，而權臣障蔽於下也。猩猩啼煙鬼嘯雨者，極小人之形容，而政亂之甚也。我縱言之將何𥙷者，太白感歎之辭，謂時事如此矣。我縱言之，誠恐君不以我爲忠，而適以取憎於權臣也。夫如是，則又將何𥙷哉？堯舜當之亦禪禹而下數句，乃是太白所欲言之事，謂權歸於臣。其禍必至於此。所引竹書事。特起興耳。末句曰蒼梧山崩湘水絶，竹上之淚乃可滅者。白意若曰：事若至此。是抱萬古之恨與山水而無窮也。詩意切直著明。流出胷臆。非識時憂世之士。懐存君忠國之心者。孰能與於此？使時有採詩之官，而君之一悟，俗之一改，則安史之亂可消，播遷幽居之禍不作，豈曰小𥙷之哉。",
                    "type": 2
                },
                {
                    "paragraph": "公無渡河",
                    "zhushu": "士贇曰：琴操九引有箜篌引，亦曰公無渡河，亦曰箜篌謡，乃朝鮮津卒霍里子高妻麗玉所作。子高晨起刺船，見一白首狂夫，坡髪携壷，亂流而渡，其妻隨呼止之，不及，遂溺死。妻乃援箜篌而鼓之，歌曰：公無渡河，公終渡河，公墮而死，當柰公何。聲音悽愴，曲終，亦投河而死。子高還，以其聲語麗玉，麗玉傷之，乃引箜篌寫其聲。聞者莫不墮淚。太白此詩，亦祖此意耳。",
                    "type": 2
                },
                {
                    "paragraph": "黃河西來決崑崙，咆哮萬里觸龍門。",
                    "zhushu": "齊賢曰：淮南子、桑欽、酈元諸書皆曰：河出崑崙虚。色白。濳流地中。受衆渾濁。故色黃。河自積石過燉煌、酒泉。張掖郡南。東過隴西河関縣。與洮水合。又東過金城、允吾縣北。又東流經天水、安定。北地。朔方郡，東轉渠搜縣北。南流過五原郡南。東過雲中郡南，過定襄、西河郡東。又南過上郡西，然後至龍門。自積石至龍門三千餘里。"
                },
                {
                    "paragraph": "波滔天，堯咨嗟。大禹理百川，兒啼不窺家。殺湍湮洪水，九州始蠶麻。其害乃去，茫然風沙。",
                    "zhushu": "士贇曰：書禹曰：洪水滔天，浩浩懷山襄陵，下民昏墊。予乘四載，隨山刋木，曁益奏庶鮮食。予决九川，距四海，濬畎澮距川，又娶于塗山，辛壬癸甲，啓呱呱而泣，予弗子，惟荒度土功。注：啓，禹子也。禹治水，過門不入，聞啓泣聲不暇顧，卒以大治水土之功。"
                },
                {
                    "paragraph": "被髮之叟狂而癡，清晨臨流欲奚爲？旁人不惜妻止之，公無渡河，苦渡之，虎可搏，河難馮，公果溺死流海湄。有長鯨白齒若雪山，公乎公乎掛𦊰於其間，箜篌所悲竟不還。",
                    "zhushu": "士贇曰：此篇大意謂洪水滔天，下民昏墊，天之作孽，不可逭也。地平天成，上下相安之時，乃無故馮河而死，是則非所謂自作孽者歟？亦可哀而不足恤也已。故詩曰：旁人不惜妻，止之也。是亦諷止當時不靖之人，自投憲綱者，借此爲喻云耳。",
                    "type": 2
                },
                {
                    "paragraph": "蜀道難",
                    "zhushu": "士贇曰：按王僧䖍技録，相和歌瑟調三十八曲，内有蜀道難，因知亦古樂府名也。",
                    "type": 2
                },
                {
                    "paragraph": "噫吁戯！危乎高哉！蜀道之難，難於上青天。",
                    "zhushu": "齊賢曰：廣記：太白嘗爲蜀道難，難於上青天以刺嚴武。後陸暢復爲蜀道易，易於履平地以佞韋臯。臯大喜，賜羅八百匹。"
                },
                {
                    "paragraph": "蠶叢及魚鳬，開國何茫然。爾來四萬八千歲，不與秦塞通人煙。",
                    "zhushu": "齊賢曰：成都記：蠶叢之後有柏灌，柏灌之後有魚鳬，皆蠶叢之子。魚鳬治導江縣，嘗獵湔山得道，乘虎而去，杜宇遂繼魚鳬。秦惠王討滅蜀王，封公子通爲蜀侯。惠王二十七年，使張儀築都城，後置蜀郡，以李冰爲守。冰穿兩江，爲人開田，百姓享其利，蜀人始通中國。"
                },
                {
                    "paragraph": "西當太白有鳥道，可以橫絶峨眉巓。",
                    "zhushu": "齊賢曰：南中志：交趾郡治龍編，自興古鳥道四百里。士贇曰：太白山在洋州眞符縣四百五十里，山面隷鳯翔府，山背属眞符峨眉縣南百里，兩山相對如峨眉。記云：其山周匝千里，有石龕百一十二，大洞十二，小洞二十八，南北有臺。"
                },
                {
                    "paragraph": "地崩山摧壯士死，然後天梯石棧相鉤連。",
                    "zhushu": "士贇曰：昔秦伐蜀，不知道，遂作五石牛，以金置尾下，言能糞金，欲以遺蜀。蜀王負力而貪，乃令五丁開道引之。秦因使張儀、司馬諸引兵㝷路滅蜀，謂之石牛道。郡國志：褒城縣北口曰斜，南口曰褒，長四百七十里，同爲一谷，兩谷高峻，褒水所流。昔張良送高皇帝至褒中，說燒棧道，即此地。入斜谷路至鳯州界百五十里，有棧道二千九百八十九間，板閣二千八百九十二間。"
                },
                {
                    "paragraph": "上有六龍回日之高標，下有衝波逆折之回川。",
                    "zhushu": "士贇曰：圖經：高標山，一名高望，乃嘉定府之主山，巋然高峙，萬象在前。"
                },
                {
                    "paragraph": "黃鶴之飛尚不得過，猿猱欲度愁攀援。",
                    "zhushu": "齊賢曰：猿猱，輕捷之獸。士贇曰：南中志云：朱提縣西南二里有棠狼山，多毒草，盛夏之月，飛鳥過之，不能得去，黃鶴飛之至高者。猿猱最便捷者，尚不得度，則其爲險絶可知。"
                },
                {
                    "paragraph": "青泥何盤盤，百歩九折縈巖巒。",
                    "zhushu": "齊賢曰：九折坂在漢属巖道縣卭萊山，此特言青泥之路，縈紆百歩而九折耳。士贇曰：輿地廣記：靑泥嶺在沔州長舉縣西北五十里，懸崖萬仭，上多雲雨，行者多逢泥淖，巖阻峻，廻曲九折，乃至山上。"
                },
                {
                    "paragraph": "捫參歷井仰脅息，以手撫膺坐長嘆。",
                    "zhushu": "齊賢曰：河圖括地象曰：岷山之地，上有井絡，謂岷山之精，上爲天之井星也。士贇曰：捫，摸也。地理志：禹貢梁州之域，秦地鶉首之次，天官東井。輿鬼之分野。入參一度，古蜀國也。脅，歛也，屏氣而息。"
                },
                {
                    "paragraph": "問君西遊何時還，畏途巉巖不可攀。",
                    "zhushu": "齊賢曰：自秦入蜀曰西遊。"
                },
                {
                    "paragraph": "但見悲鳥號古木，雄飛從雌繞林間。又聞子規啼夜月，愁空山。蜀道之難，難於上青天，使人聽此凋朱顔。",
                    "zhushu": "齊賢曰：蜀記曰：昔有人姓杜名宇，王蜀，號曰望帝。宇死，俗說云：宇化爲子規。子規，鳥名也。蜀人聞子規鳴，皆曰望帝也。"
                },
                {
                    "paragraph": "連峰去天不盈尺，枯松倒掛𠋣絶壁。飛湍瀑流爭喧豗，砯厓轉石萬壑雷。其險也如此，嗟爾逺道之人，胡爲乎來哉？",
                    "zhushu": "齊賢曰：砯，水擊巖之聲。砯，普氷切。士贇曰：豗，擊也。"
                },
                {
                    "paragraph": "劒閣崢嶸而崔嵬，一夫當關，萬夫莫開。所守或匪親，化爲狼與豺。",
                    "zhushu": "齊賢曰：酈道元水經註：小劒去大劒三千里，連山絶險，飛閣相通，故謂之劒閣。張孟陽劒閣銘曰：劒閣壁立千仞，窮地之險，極路之峻。一人荷㦸，百夫趦趄。形勝之地，匪親勿居。士贇曰：崢嶸，高貌。爾雅：石載土謂之崔嵬。"
                },
                {
                    "paragraph": "朝避猛虎，夕避長蛇。磨牙吮血，殺人如麻。錦城雖云樂，不如早還家。",
                    "zhushu": "士贇曰：圖經：成都郡名錦城。"
                },
                {
                    "paragraph": "蜀道之難難於上青天，側身西望長咨嗟。",
                    "zhushu": "齊賢曰：太平廣記云：太白初自蜀至京師，賀知章聞其名者訪之，旣竒其姿。又請所爲文。白岀蜀道難示之，讀未竟，稱嘆數四。號爲謫仙人。士贇曰：按唐史。哥舒翰兵敗，潼関不守，楊國忠首倡幸蜀之䇿。當時臣庶皆非之。馬嵬父老遮道諫曰：宫闕，陛下家居。陵寢，陛下墳墓。今舎此欲何之？又告太子曰：若殿下與至尊皆入蜀，中原百姓誰爲主？建寧王倓亦曰：今殿下從至尊入蜀，若賊兵燒絶棧道，則中原之地拱手授賊。旣上至扶風，士卒潜懷去就，往往流言不遜，比至成都，從官及六軍至者千三百人而已。太白此時，蓋亦深知幸蜀之非計，欲言則不在其位，不言則愛君憂國之情不能自已。故作是詩以逹意也。詩曰：噫吁戯危乎高哉。蜀道之難難於上青天者。極路險難之形容。言當時欲從君于難者。至蜀之難如上天之難也。蚕叢及魚鳬。開國何茫然。爾來四萬八千歲。不與秦塞通人煙者。言蕞爾之蜀，僻在一隅，自古聲教所不曁，雖秦塞之近，且不相通，非可爲中國帝王之都也。西當太白有鳥道，可以橫絶峩眉巓者，言五丁未開道之前，惟長安正西太白山僅有鳥道，可以橫絶峩眉之巓，非人迹所可往來也。地崩山摧壯士死，然後天梯石棧相鈎連者，言五丁旣開道之後，梯棧相連，始與秦通，今焉安處於蜀。設若燒絶棧道，則中原道㫁矣。上有六龍回日之高標，下有衝波逆折之回川者，言其險上際于天，下極于地也。黃鶴之飛尚不得過，猿猱欲度愁攀援者，言鳥獸猶憚其出入，人可知也。青泥何盤盤，百歩九折縈巖巒者，歷言蜀道險難之所也。捫參歷井仰脅息，以手撫膺坐長嘆者，蓋參與井爲蜀分野，捫參歷井，言環蜀之境，道里險難，所在皆然，令人脅歛屏氣而息，惟有撫膺長歎而已也。問君西遊何時還者，君字非泛然而言。猶杜子美北征詩恐君有遺失。及君誠中興主之義。所謂君者。明皇也。西遊者。西幸也。何時還者。言旣幸蜀矣。何時可還中原而爲生靈之主也。畏途巉巖人可攀者。此兩句乃太白興歎發問之辭。言君旣幸蜀矣。何時可還。而畏途如此。忠臣義士，雖欲從君於難，道路險阻，不可以猝然攀附也。史曰：上至成都，從官六軍近千三百人，此其驗矣。但見悲鳥號古木，雄飛從雌繞林間。又聞子規啼夜月，愁空山者，言朝夕之間，空山叢林，惟有禽鳥飛鳴，則人迹之稀少，從可知也。復申之曰：蜀道之難，難於上青天者，言其險之極，一言之不足再言之也。使人聽此凋朱顔者，此乃太白自述聞渉險之時，欲攀從而不可，徒感傷於心而形諸顔色也。連峯去天不盈尺，枯松倒掛𠋣絶壁。飛湍瀑流争喧豗，砯厓轉石萬壑雷。其險也如此者，備言蜀道險難之狀也。嗟爾逺道之人，胡爲乎來哉者，嗟字乃發嘆之音。逺道之人以喻踈逺之臣。言蜀道之險如此，若白之踈逺者，雖欲從君於難，胡爲而能來也。劒閣崢嶸而崔嵬，一夫當関，萬夫莫開。所守或匪親，化爲狼與豺者，言賛帝幸蜀者，不過謂有劒閣之險而已。然太白私憂過計，謂險則險矣。守関者任非其人，如豺狼之反噬，是未可知，此則尤可憂也。朝避猛虎，夕避長蛇，磨牙吮血，殺人如麻者，言蜀與羗夷雜處，如虎如蛇，朝夕皆當避之。或者變生肘腋，是又可憂之大者也。錦城雖云樂，不如早還家。言蜀都之樂，不如早還中國之樂也。復申之曰：蜀道之難，難於上青天。側身西望長咨嗟者。再言之不足，故三言之。反覆再三。謂從君于難者，至蜀之難，眞如上天之難矣。夫如是，則白也側身無所西望，吾君惟有長嘆咨嗟，以致吾睠戀之意云耳。吁。詩意亦微而顯者歟。",
                    "type": 2
                },
                {
                    "paragraph": "梁甫吟",
                    "zhushu": "士贇曰：按王僧䖍技録：相和歌楚調五曲，内有梁甫吟行。意始於諸葛亮。後唯太白継之耳。",
                    "type": 2
                },
                {
                    "paragraph": "長嘯梁甫吟，何時見陽春。",
                    "zhushu": "齊賢曰：兖州有梁甫城。諸葛亮嘗登鄧州獨樂山。作梁父吟。"
                },
                {
                    "paragraph": "君不見朝歌屠叟辭𣗥津，八十西來釣渭濵。寧羞白髪照清水，逢時吐氣思經綸。廣張三千六百釣，風期暗與文王親。大賢虎變愚不測，當年頗似㝷常人。",
                    "zhushu": "齊賢曰：朝歌在南州。八尺曰㝷。倍㝷曰常。士贇曰：𣗥津在廣川縣北。有𣗥津亭。吕尚所困處也。司馬遷云：吕望，東海上人也。老而無遇，以釣于周文王。行年五十，賣食𣗥津。七十則屠牛朝歌。行年八十，釣于渭濵。行年九十，身爲帝師。三千六百釣，指太公八十釣於渭，十年間事也。十年三千六百日，毎日而釣，故曰三千六百。釣至九十乃遇文王，是十年矣。"
                },
                {
                    "paragraph": "君不見高陽酒徒起草中，長揖山東隆凖公。入門不拜騁雄辯，兩女輟洗來趨風。東下齊城七十二，指揮楚漢如旋蓬。狂客落魄尚如此，何况壯士當羣雄。",
                    "zhushu": "齊賢曰：酈食其，高陽人。里中人謂沛公曰：臣里中有酈生，年六十餘，長八尺，人皆謂之狂生。生自謂非狂。騎士言沛公至高陽傳舎，使人召生。生又謂沛公方倨牀，使兩女子洗足，生長揖不拜，曰：公誅秦，不宜倨見長者。於是沛公輟洗，起，攝衣延坐。高祖隆準而龍顔。漢書：酈生馮軾下齊七十餘城，食其家貧落魄，落魄，失業無次也。"
                },
                {
                    "paragraph": "我欲攀龍見明主。雷公砰訇震天鼔。帝傍投壺多玉女。三時大𥬇開電光。倐爍晦冥起風雨。閶闔九門不可通。以額扣關閽者怒。",
                    "zhushu": "齊賢曰：天門凢有九重，閶闔天門。"
                },
                {
                    "paragraph": "白日不照吾精誠。𣏌國無事憂天傾。",
                    "zhushu": "齊賢曰：列子：𣏌國人憂天崩墜，身無所寄，廢於飲食。"
                },
                {
                    "paragraph": "猰㺄磨牙競人肉。騶虞不折生草莖。手接飛猱搏彫虎。側足焦原未言苦。智者可卷愚者豪。世人見我輕鴻毛。力排南山三壯士。齊相殺之費二桃。",
                    "zhushu": "士贇曰：齊相晏嬰，二桃殺三士。"
                },
                {
                    "paragraph": "吳楚弄兵無劇孟。亞夫咍爾爲徒勞。",
                    "zhushu": "齊賢曰：漢書：周亞夫乗傳至洛陽，得劇孟，喜曰：呉楚舉大事而不求劇孟，吾知其無能爲也。士贇曰：咍。說文：𠷣，𥬇也。楚人謂相啁𥬇曰咍。"
                },
                {
                    "paragraph": "梁甫吟，聲正悲。張公兩龍劒，神物合有時。風雲感㑹起屠釣，大人𡸣屼當安之。",
                    "zhushu": "齊賢曰：屠釣，吕尚也。士贇曰：𡸣屼，不安貌。此篇意思轉摺甚多，蓋太白借此以言志也。長嘯梁甫吟，何時見陽春，是嘆三士之不可復生，亦以喻有志之士何時而遇主也。君不見兩叚，乃太白聊自慰解之辭，謂太公之老，食其之狂，當時視爲㝷常落魄之人，後猶遇合如此，則爲士者終有遇合之時也。我欲攀龍見明主，乃太白於時事有所見而欲告於其君也。雷公砰訇震天鼓，帝傍投壷多玉女。三時大𥬇開電光，倐爍晦冥起風雨，以喻權姦女謁用事，而政令無常也。閶闔九門不可通，以額扣関閽者怒，以喻言路壅塞，下情不得以上逹，而言者往往獲罪於權近也，白日不照吾精誠。𣏌國無事憂天傾者，乃太白灼見當時貴妃、國忠、林甫、禄山竊弄權柄等事。禍已胎而未形，欲諌則言無證而不信。倘使其君不鑒吾之誠，則正所謂𣏌人憂天之𩔖耳。猰㺄磨牙競人肉，騶虞不折生草莖。此乃深嘆當時小人在位，爲政害民。有如猰㺄磨牙，競食人肉，使有道之朝，則當仁如騶虞。雖生草不履，况肯以人肉爲食哉，况肯輕殺一士哉。手接飛猱摶彫虎，側足焦原未言苦。智者可卷愚者豪，世人見我輕鴻毛。力排南山三壯士，齊相殺之費二桃。白意蓋謂使當有道之朝，得君而佐之。爲國出力，刺姦撃邪，不憚勤勞，如接搏猱虎，雖側足焦原，未足言苦耳。今時事如此，則惟當卷其智而爲愚。乃爲人豪，世不我知。謂爲眞愚而輕食如鴻毛。然白亦卒不改，行者亦思古來三壯士之功力如此。一忤齊相，用計殺之，時費二桃，殊不勞力白也。倘不卷其智而懷之，適足使權近得以甘心焉耳。又何補哉。呉楚弄兵無劇孟，亞夫咍爾爲徒勞者。此又白深自慰解之辭。謂當國者終須得人爲用，必有遇合之時也。梁甫吟，聲正悲。張公兩龍劒，神物合有時，風雲感㑹起屠釣，大人𡸣屼當安之者。此乃申言有志之士，終當如太公食其之感㑹風雲，猶神劒之㑹合有時也。則夫大人君子，遭時屯否，𡸣屼不安者，且當安時以俟命可也。",
                    "type": 2
                },
                {
                    "paragraph": "烏夜啼",
                    "zhushu": "士贇曰：烏夜啼者，清商曲也，其辭始於宋臨川王義慶所作。宋元嘉中，徙彭城王義康於豫章郡，義慶時爲江州，相見而哭。文帝聞而怪之，召還宅。義慶大懼，妓妾聞烏夜啼，叩齋閣云：明日應有赦。及旦，改南兖州刺史，因此作歌。太白此詩，亦祖此意，詞不同耳。",
                    "type": 2
                },
                {
                    "paragraph": "黃雲城邊烏欲棲，歸飛啞啞枝上啼。",
                    "zhushu": "齊賢曰：啞，𥬇聲。"
                },
                {
                    "paragraph": "機中織錦秦川女，碧紗如煙隔牎語。停梭悵然憶逺人，獨宿孤房淚如雨。",
                    "zhushu": "",
                    "type": 2
                },
                {
                    "paragraph": "烏棲曲",
                    "zhushu": "士贇曰：樂録烏栖曲者，鳥獸三十一曲之一也。",
                    "type": 2
                },
                {
                    "paragraph": "姑蘇臺上烏棲時，吳王宫裏醉西施。",
                    "zhushu": "齊賢曰：賀知章見太白烏栖曲，嘆賞曰：此詩可以泣鬼神。"
                },
                {
                    "paragraph": "吳歌楚舞歡未畢，青山欲㗸半邊日。銀箭金壷漏水多，起看秋月墜江波。東方漸高柰樂何。",
                    "zhushu": "士贇曰：此詩雖只樂府。然深得國風刺詩之體。盛言其美而不美者自見。觀者其毋忽諸。",
                    "type": 2
                },
                {
                    "paragraph": "戰城南",
                    "zhushu": "士贇曰：戰城南者，漢短簫鐃歌二十二曲之一也。太白此作，指當時之事而言也。",
                    "type": 2
                },
                {
                    "paragraph": "去年戰桑乾源。今年戰葱河道。",
                    "zhushu": "齊賢曰：代郡桑乾縣，言與突厥戰。後漢書注：葱嶺，山名，其山生葱，故名。士贇曰：唐書王忠嗣傳：天寶元年，北討奚、契丹，戰桑乾河，三遇三克。李嗣業傳：初討勃律，通道葱嶺。"
                },
                {
                    "paragraph": "洗兵條支海上波。放馬天山雪中草。",
                    "zhushu": "士贇曰：漢書：條支國，臨西海。祈連山，即天山也，匈奴呼天爲祁連。"
                },
                {
                    "paragraph": "萬里長征戰。三軍盡衰老。匈奴以殺戮爲耕作。古來唯見白骨黃沙田。秦家築城避胡處。漢家還有烽火然。烽火然不息。征戰無已時。",
                    "zhushu": "齊賢曰：邊方備警作土臺，臺上作桔槹，頭上有蔸苓，以薪草置其中，有㓂即然火，舉之以相告曰：烽火多積薪，㓂至則燔之，望其煙曰燧。晝則燔燧，夜則舉烽。廣雅曰：蔸苓，蘢也。"
                },
                {
                    "paragraph": "野戰格𨷖死。敗馬號鳴向天悲。烏鳶啄人腸。衘飛上掛枯樹枝。士卒𡍼草莽。將軍空爾爲。乃知兵者是凶器。聖人不得已而用之。",
                    "zhushu": "士贇曰：開元天寳中。上好邊功。征伐無時。此詩蓋有所諷者也。",
                    "type": 2
                },
                {
                    "paragraph": "將進酒",
                    "zhushu": "士贇曰：將進酒者，漢短簫鐃歌二十二曲之一也。太白塡之，以伸巳之意耳。",
                    "type": 2
                },
                {
                    "paragraph": "君不見黃河之水天上來，奔流倒海不復廻。",
                    "zhushu": "士贇曰：山海經：河源出崑崙之上。"
                },
                {
                    "paragraph": "君不見高堂明鏡悲白髪，朝如青絲暮成雪。人生得意須盡歡，莫使金樽空對月。天生我材必有用，千金散盡還復來。烹羊宰牛且爲樂，㑹須一飲三百杯。岑夫子，丹丘生，進酒君莫停。與君歌一曲，請君爲我側耳聽。",
                    "zhushu": "齊賢曰：杜工部詩多與岑參唱和，岑夫子必此人也。丹丘生即元丹丘。"
                },
                {
                    "paragraph": "鐘鼓饌玉不足貴，但願長醉不願醒。古來聖賢皆寂寞，惟有飲者留其名。陳王昔時宴平樂，斗酒十千恣讙謔。主人何爲言少錢，徑須沽取對君酌。",
                    "zhushu": "齊賢曰：曹子建封陳王，爲名都篇曰：歸來宴平樂，美酒斗十千。平樂，觀名。"
                },
                {
                    "paragraph": "五花馬，千金裘，呼兒將出換美酒，與爾同銷萬古愁。",
                    "zhushu": "齊賢曰：史記：孟嘗君有一狐白裘，直千金。士贇曰：五花馬，言其毛色也，如九花三花之𩔖。此篇雖似任逹放浪，然太白素抱用世之才，而不遇合，亦自慰解之詞耳。",
                    "type": 2
                },
                {
                    "paragraph": "行行且遊獵篇",
                    "zhushu": "士贇曰：行行且遊獵，即征戍十五曲中之校獵曲也。",
                    "type": 2
                },
                {
                    "paragraph": "邊城兒，生年不讀一字書，但將遊獵誇輕趫。胡馬秋肥宜白草，騎來躡影何矜驕。",
                    "zhushu": "齊賢曰：影，日景也。躡，言疾也。士贇曰：此齊盧潜與弟子䆳，少爲崔昂所知，云此昆季足爲後生之俊，但恨其俱不讀書耳。"
                },
                {
                    "paragraph": "金鞭拂雪揮鳴鞘，半酣呼鷹出逺郊。弓彎滿月不虚發，𩀱鶬迸落連飛髇。",
                    "zhushu": "呼交切。齊賢曰：鞘，音肖，鞭鞘也。士贇曰：滿月者，彎弓圎滿之狀。"
                },
                {
                    "paragraph": "海邊觀者皆辟易，猛氣英風振沙磧。儒生不及遊俠人，白首下帷復何益。",
                    "zhushu": "齊賢曰：辟易，言開張而失其本處。水中有石曰磧。董仲舒下帷讀書，士贇曰：天寳以後，上好邊功，武士得志，儒生罕得進用。太白號爲儒者，亦自嘆云耳。",
                    "type": 2
                },
                {
                    "paragraph": "飛龍引二首",
                    "zhushu": "士贇曰：飛龍引者，古樂府魚龍六曲之一。此詞專言黃帝鼎湖丹成，騎龍上昇之事。",
                    "type": 2
                },
                {
                    "paragraph": "黃帝鑄鼎於荆山，鍊丹砂。丹砂成黃金，騎龍飛上太清家。雲愁海思令人嗟，宫中綵女顔如花。飄然揮手凌紫霞，從風縱體登鑾車。登鑾車，侍軒轅。遨遊青天中，其樂不可言。",
                    "zhushu": "齊賢曰：黃帝號軒轅。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "鼎湖流水清且閑，軒轅去時有弓劒。古人傳道留其閒，",
                    "zhushu": "齊賢曰：鼎湖在陜州。"
                },
                {
                    "paragraph": "後宫嬋姢多花顔。乗鸞飛煙亦不還，騎龍攀天造天關。造天關，聞天語，",
                    "zhushu": "齊賢曰：史天官書曰：北辰，一名天関。"
                },
                {
                    "paragraph": "長雲河車載玉女。載玉女，過紫皇，",
                    "zhushu": "士贇曰：晉天文志：中宫北極五星、鈎陳六星，皆在紫宫中。口中一星曰天皇大帝，即所謂紫皇也。"
                },
                {
                    "paragraph": "紫皇乃賜白兎所擣之藥方，後天而老凋三光。",
                    "zhushu": "齊賢曰：傅玄擬天問曰：月中何有白兎擣藥？士贇曰：後天而老凋三光者，言三光有時凋落，而此之眞身則長存也。"
                },
                {
                    "paragraph": "下視瑶池見王母，蛾眉蕭颯如秋霜。",
                    "zhushu": "",
                    "type": 2
                },
                {
                    "paragraph": "天馬歌",
                    "zhushu": "士贇曰：天馬歌者，古樂府車馬六曲之一。",
                    "type": 2
                },
                {
                    "paragraph": "天馬來岀月氏窟，背爲虎文龍翼骨。嘶青雲，振緑髮，蘭筋權竒走滅没，",
                    "zhushu": "齊賢曰：大月氏本居憞煌、祁連間，至冐頓單于攻破月氏，冐頓卒，子老上單于殺月氐王。月氐乃逺去大宛，西擊大夏而臣之。其衆少，號小月支。九域志：安西大都督護府領焉。西域大宛馬，虎脊魚目，龍文鳯頸，尾如蒲稍。相馬經曰：一筋從玄中岀，曰蘭。玄中者，目上䧟如井字整。"
                },
                {
                    "paragraph": "騰崑崙，歷西極，四足無一蹶。雞鳴刷燕晡秣越，神行電邁躡慌惚。",
                    "zhushu": "齊賢曰：赭白馬賦曰：旦刷幽燕，晝秣荆越。杜預曰：以粟飯馬曰秣。"
                },
                {
                    "paragraph": "天馬呼，飛龍趨。目明長庚臆𩀱鳬，尾如流星首渇烏。口噴紅光汗溝珠，",
                    "zhushu": "齊賢曰：長庚，太白星也。謂眼如長庚星，有光曜。安驥書曰：𩀱鳬，胷兩邊肉如鳬，鳬間所開，視之如𩀱鳬欲向上。士贇曰：渇烏，謂馬昂首如渇烏之狀也。伯樂相馬經：巨膺門欲開，汗溝欲深，口中欲得赤，此用口噴紅光易其字也。"
                },
                {
                    "paragraph": "曾陪時龍躡天衢。羈金絡月照皇都，𨓜氣稜稜凌九區，白壁如山誰敢沽。",
                    "zhushu": "齊賢曰：王𨓜曰：韁在口爲鞿，絡在頭爲覊。相馬經曰：權頰權欲滿如月。"
                },
                {
                    "paragraph": "回頭𥬇紫燕，但覺爾輩愚。",
                    "zhushu": "齊賢曰：紫燕，馬名。"
                },
                {
                    "paragraph": "天馬奔，戀君軒，駷躍驚矯浮雲翻。萬里足躑躅，遥瞻閶闔門。不逢寒風子，誰採𨓜景孫。白雲在青天，丘陵逺崔嵬。",
                    "zhushu": "齊賢曰：說文：蹢䠱，住足也。"
                },
                {
                    "paragraph": "鹽車上峻坂，倒行逆施畏日晚。伯樂翦拂中道遺，",
                    "zhushu": "齊賢曰：戰國䇿騏𩦸之齒長，服塩車而上太行，白汗交流，負轅而不能進。伯樂遭之，下車攀而哭之，解綾衣以幕之。騏𩦸於是俛而噴，仰而鳴，見伯樂之知己也。孫陽，伯樂姓名，善相馬。"
                },
                {
                    "paragraph": "少盡其力老棄之。願逢田子方，惻然爲我悲。",
                    "zhushu": "齊賢曰：韓詩外傳：田子方岀，見老馬於道，問其御曰：此何馬也？曰：公家畜也，疲而不用，故岀之。子方喟然歎曰：少盡其力，老棄其身，仁者不爲，束帛贖之。窮士聞之，知所歸心焉。"
                },
                {
                    "paragraph": "雖有玉山禾，不能療苦飢。",
                    "zhushu": "齊賢曰：玉山即崑崙山。山海經曰：崑崙山上有木禾，長五㝷，大五圍。"
                },
                {
                    "paragraph": "嚴霜五月凋桂枝，伏櫪衘𡨚摧兩眉。請君贖獻穆天子，猶堪弄影舞瑶池。",
                    "zhushu": "齊賢曰：史記：造父取桃林驊騮、騄駬，獻之穆王，王使造父爲御。西廵狩，見王母於瑶池之上。士贇曰：魏武帝云：老驥伏櫪，志在千里。此篇蓋爲𨓜羣絶倫之士不遇知己者嘆，亦白自傷其不用於世，而求知於人也歟。",
                    "type": 2
                },
                {
                    "paragraph": "行路難",
                    "zhushu": "士贇曰：行路難者，古樂府道路六曲之一。",
                    "type": 2
                },
                {
                    "paragraph": "金樽清酒斗十千，玉盤珍羞直萬錢。停杯投筯不能食，拔劒四顧心茫然。欲渡黃河冰塞川，將登太行雪滿山。閑來垂釣碧溪上，忽復乗舟夢日邊。",
                    "zhushu": "齊賢曰：黃河至冬寒即凍徹底。九域志：太行在懷州、澤州。"
                },
                {
                    "paragraph": "行路難，行路難，多岐路，今安在？長風破浪㑹有時，直掛雲帆濟滄海。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "大道如青天，我獨不得出。羞逐長安社中兒，赤雞白狗賭梨栗。彈劒作歌奏苦聲，曵𥚑王門不稱情。淮隂市井𥬇韓信，漢朝公卿忌賈生。",
                    "zhushu": "齊賢曰：史韓信，淮隂人。淮隂少年侮信曰：若雖長大，好帶劒，能死刺我不能岀胯下。信熟視，俛出胯下，一市皆𥬇信以爲怯士。贇曰：史賈生名誼，文帝召爲博士。是時賈生最年少，毎詔令議下，諸老先生不能言，賈生盡爲之對。諸律令所更定，及列侯悉就國，其說皆自賈生發之。於是天子議以賈生任公卿之位。絳、灌。東陽侯、馬敬之属盡惡之，乃短賈生曰：洛陽之人最年少，𥘉學，專欲擅權，紛亂諸事。於是天子後亦䟽之，不用其議，乃以賈生爲長沙王太傳。"
                },
                {
                    "paragraph": "君不見昔時燕家重郭隗，擁篲折節無嫌猜。劇辛樂毅感恩分，輸肝剖膽效英才。昭王白骨縈爛草，誰人更掃黃金臺。行路難，歸去來。",
                    "zhushu": "齊賢曰：史記：燕昭王謂郭隗曰：齊因孤國亂而襲破燕，誠得賢士以共國，以雪先王之耻，孤之願也。隗曰：王必欲致士，先從隗始。賢於隗者，豈逺千里哉！於是昭王爲隗改築宫而師事之。樂毅自魏往，鄒衍自齊往，劇辛自趙往，衍旣如約，昭王擁篲先驅，請列弟子之座而受業。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "有耳莫洗潁川水，有口莫食首陽蕨。",
                    "zhushu": "齊賢曰：史記：伯夷、叔齊，孤竹君之二子。武王伐紂，伯夷、叔齊叩馬諌。武王平商，伯夷、叔齊義不食周粟，隱於首陽山，采薇而食之。首陽山在河東蒲坂華山之北，河曲之中。"
                },
                {
                    "paragraph": "含光混世貴無名，何用孤高比雲月。吾觀自古賢逹人，功成不退皆殞身。子胥旣棄吳江上，屈原終投湘水濵。",
                    "zhushu": "齊賢曰：伍子胥諌王釋齊而先越，太宰嚭受越賂，讒子胥，賜属鏤之劒。子胥告舎人曰：必抉吾眼懸呉東門，以觀越之滅呉。乃自剄。王聞之怒，取子胥尸，盛以䲬夷革，浮之江中。屈原事見前卷。"
                },
                {
                    "paragraph": "陸機雄才豈自保，李斯稅駕苦不早。華亭鶴唳詎可聞，上蔡蒼鷹何足道。",
                    "zhushu": "齊賢曰：晉陸機，字士衡，有異才。成都王頴與河間王顒起兵討長沙王乂，假機後將軍、河北大都督、中郎將。長沙王乂奉天子與機戰於鹿苑，機軍大敗。宦人孟玖譛機於頴，頴怒收機，機嘆曰：華亭鶴唳，豈可復聞乎？遂遇害。李斯，楚上蔡人，稅，舎也。蒼鷹，黃犬也。事見前卷。"
                },
                {
                    "paragraph": "君不見吳中張翰稱逹生，秋風忽憶江東行。且樂生前一杯酒，何須身後千載名。",
                    "zhushu": "齊賢曰：晉書：張翰，字季鷹，吳郡人。有清才，善属文，而任縱不拘。齊王冏辟爲大司馬東曹掾。冏時執權，翰欲求去，因見秋風起，乃思呉中菰菜、蓴羮、鱸魚。鱠曰：人生貴得適志，何能覊宦數千里外，以要名爵乎？遂命駕而歸。",
                    "type": 2
                },
                {
                    "paragraph": "長相思",
                    "zhushu": "士贇曰：樂府怨思二十五曲，其一曰長相思。",
                    "type": 2
                },
                {
                    "paragraph": "長相思，在長安。絡緯秋啼金井䦨，微霜凄凄簟色寒。孤燈不明思欲絶，卷帷望月空長嘆。美人如花隔雲端，",
                    "zhushu": "齊賢曰：促織，一名絡緯，以其鳴如紡績織緯也。"
                },
                {
                    "paragraph": "上有青冥之長天，下有渌水之波瀾。",
                    "zhushu": "士贇曰：青冥，雲也。"
                },
                {
                    "paragraph": "天長路逺䰟飛苦，夢䰟不到關山難。長相思，摧心肝。",
                    "zhushu": "",
                    "type": 2
                },
                {
                    "paragraph": "上留田行",
                    "zhushu": "士贇曰：王僧䖍技録曰：上留田行者，相和歌瑟調三十八曲之一也。崔豹古今注曰：上留田，地名也。其地人有父母死，不字其孤弟者，隣人爲其弟作悲歌，以風其兄，故曰上留田曲。",
                    "type": 2
                },
                {
                    "paragraph": "行至上留田。孤墳何崢嶸。積此萬古恨。春草不復生。悲風四邊來。腸斷白楊聲。借問誰家地。埋没蒿里塋。古老向余言。言是上留田。",
                    "zhushu": "齊賢曰：死人之里，謂之蒿里。"
                },
                {
                    "paragraph": "蓬科馬鬣今已平。昔之弟死兄不葬。他人於此舉銘旌。",
                    "zhushu": "齊賢曰：馬鬣，封之謂也。銘者，放也。以死者爲不可别已，故以其旌識之。士贇曰：此篇主意正在此。昔之弟死，兄不葬死人，於此舉銘旌兩句。"
                },
                {
                    "paragraph": "一鳥死，百鳥鳴。一獸走，百獸驚。桓山之禽別離苦。欲去廻翔不能征。",
                    "zhushu": "齊賢曰：征，飛也。"
                },
                {
                    "paragraph": "田氏倉卒骨肉分。青天白日摧紫荆。交柯之木本同形，東枝顦顇西枝榮。無心之物尚如此，參商胡乃㝷天兵。",
                    "zhushu": "齊賢曰：京兆人田眞，兄弟三人，共分各居。堂前有一株紫荆，花甚茂，欲破爲三，待明截之。忽一夕，樹即枯死。眞見之，謂諸弟曰：本同株，當分析，便憔悴，况人兄弟孔懷而可離，是人不如樹木也。兄弟相感而更合。交柯之木，出珉山安都縣，兩樹對生，一樹枯則一樹生，如是歲更不俱生俱枯也。"
                },
                {
                    "paragraph": "孤竹延陵，讓國揚名。高風緬邈，頽波激清。",
                    "zhushu": "齊賢曰：史記：伯夷、叔齊，孤竹君之二子也。父欲立叔齊，及父卒，叔齊讓伯夷，伯夷曰：父命也。遂逃去。叔齊亦不肯立而逃之。國人立其中子。吳王壽夢有子四人，長諸樊，次餘祭、餘昧、季札。季札賢，壽夢欲立之，季札讓不可，於是乃立長子諸樊。季札封於延陵，故號曰延陵季子。緬，猶邈也。"
                },
                {
                    "paragraph": "尺布之謡，塞耳不能聽。",
                    "zhushu": "齊賢曰：史：孝文時，淮南厲王犯不軌，徙蜀，不食死。民歌曰：一尺布，尚可縫。一斗粟，尚可春，兄弟二人不相容。士贇曰：此篇主意，全在孤竹延陵，讓國揚名，尺布之謡，塞耳不能聽數句，非泛然之作，蓋當時有所風刺。以唐史至德間事考之，其爲啖廷瑶、李成式、皇甫侁輩，受肅宗風㫖，以謀激永王璘之反，而執殺之，太白目撃其時事，故作是詩。",
                    "type": 2
                },
                {
                    "paragraph": "春日行",
                    "zhushu": "士贇曰：春日行者，時景二十五曲之一也。",
                    "type": 2
                },
                {
                    "paragraph": "深宫高樓入紫清，金作蛟龍盤繡楹。佳人當牎弄白日，絃將手語彈鳴箏。春風吹落君王耳，此曲乃是昇天行。因出天池汎蓬瀛，樓臺蹙沓波浪驚。",
                    "zhushu": "齊賢曰：蓬瀛，蓬萊、瀛洲也。莊子：南溟者，天池也。"
                },
                {
                    "paragraph": "三千𩀱娥獻歌𥬇，撾鐘考鼓宫殿傾。萬姓聚舞歌太平，我無爲，人自寧。",
                    "zhushu": "齊賢曰：𩀱蛾，蛾眉也。"
                },
                {
                    "paragraph": "三十六帝欲相迎，仙人飄翩下雲軿。帝不去，留鎬京。",
                    "zhushu": "士贇曰：三十六帝，乃三十六天帝君也。鎬京，地名。"
                },
                {
                    "paragraph": "安能爲軒轅，獨往入窅冥。小臣拜獻南山壽，陛下萬古垂鴻名。",
                    "zhushu": "齊賢曰：窅冥，杳寞也。",
                    "type": 2
                },
                {
                    "paragraph": "前有樽酒行",
                    "zhushu": "士贇曰：前有樽酒行者，即樂府觴酌七曲之前有一樽酒也。",
                    "type": 2
                },
                {
                    "paragraph": "春風東來忽相過，金樽渌酒生微波。落花紛紛稍覺多，美人欲醉朱顔酡。",
                    "zhushu": "士贇曰：韻釋：飲而面赭曰酡。"
                },
                {
                    "paragraph": "青軒桃李能幾何，流光欺人忽蹉跎。君起舞，日西夕，當年意氣不肯平，白髪如絲嘆何益。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "琴奏龍門之緑桐，玉壷美酒清若空。",
                    "zhushu": "齊賢曰：龍門之桐，高百尺而無枝，使琴摯斫斬以爲琴。"
                },
                {
                    "paragraph": "催絃拂柱與君飲，看朱成碧顔始紅。胡姫貌如花，當罏𥬇春風。𥬇春風，舞羅衣，君今不醉將安歸",
                    "zhushu": "齊賢曰：古樂府：胡姫年十五，春日獨當罏。師古曰：賣酒之處，以圡爲罏。",
                    "type": 2
                },
                {
                    "paragraph": "夜坐吟",
                    "zhushu": "士贇曰：夜坐吟者，樂府時景二十五曲之一也。",
                    "type": 2
                },
                {
                    "paragraph": "冬夜夜寒覺夜長，沉吟乆坐坐北堂。冰合井泉月入閨，金釭青凝照悲啼。金釭滅，啼轉多。掩妾淚，聽君歌。",
                    "zhushu": "釭，古𩀱切。士贇曰：金釭，燈盞也。"
                },
                {
                    "paragraph": "歌有聲，妾有情。情聲合，兩無違。一語不入意，從君萬曲梁塵飛。",
                    "zhushu": "",
                    "type": 2
                },
                {
                    "paragraph": "野田黃雀行",
                    "zhushu": "士贇曰：王僧䖍技録，相和歌瑟調三十八曲，内有野田黃雀行，乃晉樂奏也。",
                    "type": 2
                },
                {
                    "paragraph": "遊莫逐炎洲翠，棲莫近吳宫燕。吳宫火起焚巢窠，炎洲逐翠遭網羅。",
                    "zhushu": "齊賢曰：十洲記云：炎洲在南海中二千里，去地岸九萬里，有火林山，獸罟曰罝罘，鳥罟曰羅網。"
                },
                {
                    "paragraph": "蕭條兩翅蓬蒿下，縱有鷹鸇柰若何。",
                    "zhushu": "齊賢曰：鷹、鶆、䲻。鸇，鷂属。",
                    "type": 2
                },
                {
                    "paragraph": "箜篌謡",
                    "zhushu": "齊賢曰：古今注：箜篌引者，朝鮮津卒霍里子高妻麗玉所作。士贇曰：琴操五十七曲，九引内有箜篌引，亦曰公無渡河，亦曰箜篌謡。太白此詞用其名。",
                    "type": 2
                },
                {
                    "paragraph": "樊天莫登龍，走山莫騎虎。貴賤結交心不移，唯有嚴陵及光武。",
                    "zhushu": "齊賢曰：東漢嚴光，字子陵，餘姚人。少與光武同遊學，及光武即位，光乃變姓名，隱身不見。帝思其賢，乃令以物色訪之。後齊國上言：有一男子披羊裘釣澤中。帝疑其光，乃備安車玄纁以聘之，三反而後至。車駕即日幸其舘，復引光入，論道故舊，相對累日，因共偃卧，光以足加帝腹上。明日，太史奏客星犯御座甚急。帝𥬇曰：朕故人嚴子陵共卧耳。除爲諌議大夫，不屈，乃耕於富春山，後人名其釣處爲嚴陵灘焉。"
                },
                {
                    "paragraph": "周公稱大聖，管蔡寧相容。",
                    "zhushu": "齊賢曰：武王崩，成王少，周公專王室。管蔡疑公不利於成王，乃挾武庚作亂。周公誅武庚，殺管叔，放蔡叔。"
                },
                {
                    "paragraph": "漢謡一斗粟，不與淮南舂。兄弟尚路人，吾心安所從。他人方寸間。山海幾千重。輕言託朋友，對面九嶷峯。開花必早落，桃李不如松。管鮑乆已死，何人繼其蹤？",
                    "zhushu": "齊賢曰：史記：管仲少時，與鮑叔牙游，叔終善遇之。管仲曰：吾始困，嘗與鮑叔賈，分財利多自與，鮑叔不以我爲貪，知我貧也。吾嘗與鮑叔謀事而更窮困，鮑叔不以我爲愚，知我時有利不利也。吾嘗三仕三見逐於君，鮑叔不以我爲不肖，知我不遭時也。吾嘗三戰三走，鮑叔不以我爲怯，知我有老母也。公子紏敗，召忽死之，吾幽囚受辱，鮑叔不以我爲無恥，知我不羞小節，而恥功名不顯於天下也。生我者父母，知我者鮑子也。鮑叔旣進管仲，以身下之，不多管仲之賢，而多鮑叔能知人。",
                    "type": 2
                },
                {
                    "paragraph": "雉朝飛",
                    "zhushu": "齊賢曰：古今注曰：雉朝飛者，犢牧子所作也。齊處士泯宣，年五十無妻，岀薪於野，見雉雌雄相隨而飛，意動心悲，乃作雉朝飛之操以自傷。",
                    "type": 2
                },
                {
                    "paragraph": "麥隴青青三月時，白雉朝飛挾兩雌。錦衣繡翼何離褷，犢牧採薪感之悲。春天和，白日暖，啄食飲泉勇氣滿，爭雄闘死繡頸斷。雉子班奏急管絃，傾心酒美盡玉椀。",
                    "zhushu": "齊賢曰：樂府有雉子班曲。"
                },
                {
                    "paragraph": "枯楊枯楊爾生稊，我獨七十而孤棲。彈絃寫恨意不盡，瞑目歸黃泥。",
                    "zhushu": "齊賢曰：易曰：枯楊生稊，老夫得其女妻，無不利。",
                    "type": 2
                },
                {
                    "paragraph": "上雲樂",
                    "zhushu": "齊賢曰：梁周捨上雲樂曰：西方老胡，厥名文康。士贇曰：樂府神仙二十二曲中有上雲樂，亦曰洛濵曲。",
                    "type": 2
                },
                {
                    "paragraph": "金天之西，白日所没。",
                    "zhushu": "齊賢曰：西方爲金，故西曰金天。"
                },
                {
                    "paragraph": "康老胡雛，生彼月窟。巉巖容儀，戍削風骨。",
                    "zhushu": "齊賢曰：石勒年十四，王衍見而異之，謂左右曰：向者胡雛，吾觀其聲，視有竒志，恐將爲天下之患。巉巖，高聳貌。戍削，清臞貌。"
                },
                {
                    "paragraph": "碧玉炅炅𩀱目瞳，黃金拳拳兩𩯭紅。華蓋垂下睫，嵩嶽臨上唇。不覩詭譎貌，豈知造化神。",
                    "zhushu": "齊賢曰：碧玉炅炅，言眼色碧而有光。相書曰：眉爲華蓋，其眉長覆目。鼻爲中嶽，其鼻下侵唇。"
                },
                {
                    "paragraph": "大道是文康之嚴父，元氣乃文康之老親。",
                    "zhushu": "齊賢曰：莊子：道與之貌，天與之形。"
                },
                {
                    "paragraph": "撫頂弄盤古，推車轉天輪。",
                    "zhushu": "齊賢曰：徐整三五曆紀：天地混沌如雞子，盤古生其中。萬八千歲，天地開闢，陽清爲天，隂濁爲地。盤古在其中。一日九變，神於天，聖於地。天日高一丈，盤古日長一丈。如此萬八千歲，天數極高，地數極深，盤古極長。後乃有三皇，數起於一，立於三，成於五，盛於七，處於九，故天地九萬里。吕氏春秋：天地如車輪，終則復始。高誘曰：輪，轉也。"
                },
                {
                    "paragraph": "云見日月初生時，鑄冶火精與水銀。陽烏未出谷，顧兎半藏身。",
                    "zhushu": "齊賢曰：火精。日也。水銀。月也。春秋元命苞曰：陽成於三，故日中有三足。烏者，陽精也。尚書：宅嵎夷曰暘谷。屈原天問曰：夜光何徳。死則又盲。蹶利維何。而顧兎在腹。注：夜光。月也。"
                },
                {
                    "paragraph": "女媧戲黃土，團作愚下人。散在六合間，濛濛若沙塵。生死了不盡，誰明此胡是仙眞。",
                    "zhushu": "齊賢曰：女媧，古神女帝，人面蛇身，一日七十變，其腸化爲神。淮南子曰：黃帝生隂陽，上駢生耳目，桑麻生臂手，此女媧所以七十化也。士贇曰：此句乃女媧錬石𥙷天缺之推耳。"
                },
                {
                    "paragraph": "西海栽若木，東溟植扶桑。別來幾多時，枝葉萬里長。中國有七聖，半路頽洪荒。",
                    "zhushu": "齊賢曰：事見前卷。"
                },
                {
                    "paragraph": "陛下應運起，龍飛入咸陽。赤眉立盆子，白水興漢光。",
                    "zhushu": "齊賢曰：秦都咸陽，即京兆府咸陽縣也。漢樊崇起兵於莒，王莽遣亷丹擊之。崇等欲戰，恐其衆與莽兵亂，乃皆朱其眉以相別，由是號赤眉。西攻長安，求劉氏後，得城陽王章之後盆子立爲帝。東觀漢記曰：長沙定王中子買，封春陵節侯，節侯生戴侯，戴侯生考侯，以春陵地勢下濕，上書願徙南陽守墳墓。元帝許之，徙封南陽白水郷。九域志：白水隷鄧州。東京賦：龍飛白水是也。"
                },
                {
                    "paragraph": "叱咤四海動，洪濤爲簸揚。舉足蹋紫微，天關自開張。",
                    "zhushu": "齊賢曰：天文志：紫微，大帝所居，北斗第一皇曰天関。"
                },
                {
                    "paragraph": "老胡感至德，東來進仙倡。五色師子，九苞鳯凰。是老胡雞犬，鳴舞飛帝郷。淋漓颯沓，進退成行",
                    "zhushu": "。齊賢曰：梁周捨上雲樂，鳯凰是老胡家雞，師子是老胡家狗。漢烏弋山離國岀師子。孟康注：師子似虎，正黃有𩑺耏，尾端茸毛大如斗。耏音而。耏，頰旁毛。師古曰：即爾雅狻猊也。士贇曰：唐太宗時，西域康居國獻師子，帝珍其逺，命虞世南作賦。山海經：丹穴之山有鳥，狀如鶴，五色而文，名曰九苞。"
                },
                {
                    "paragraph": "能胡歌，獻漢酒。跪𩀱膝，立兩肘。散花指天舉素手。拜龍顔，獻聖壽。",
                    "zhushu": "齊賢曰：維摩詰經云：㑹中有一天女，以天花散諸菩薩大弟子，上至諸菩薩，悉皆墮落，至大弟子，便著不墮。於是一切弟子皆以神力去花，終不能去。士贇曰：此數句模寫其一時之威儀舉措耳。"
                },
                {
                    "paragraph": "北斗戻，南山摧。天子九九八十一，萬歲長傾萬歲杯。",
                    "zhushu": "",
                    "type": 2
                },
                {
                    "paragraph": "夷則格上白鳩拂舞辭",
                    "zhushu": "齊賢曰：唐禮樂志曰：白鳩長拂舞曲也。士贇曰：拂舞歌五曲，有白鳩篇，亦曰白鳬舞，以其歌且舞也。亦入清商曲。按晉湯弘舞序云：自到江南，見白符舞。符即鳬也。白鳬舞即白鳩舞也。白鳬之辭岀於呉本歌云：平平白鳬，思我君惠，集我金堂。謂晉爲金德，呉人患孫皓虐政而思從晉也。然碣石章又岀於魏武，則知拂舞五篇，並晉人採集亡國之前所作，惟白鳬不用呉舊歌而更作之，命曰白鳩篇。",
                    "type": 2
                },
                {
                    "paragraph": "鏗鳴鐘，考朗鼓。",
                    "zhushu": "齊賢曰：鏗，撞也。考，擊也。"
                },
                {
                    "paragraph": "歌白鳩，引拂舞。白鳩之白誰與隣，霜衣雪襟誠可珍。含哺七子能平均，食不噎，性安馴。",
                    "zhushu": "齊賢曰：毛詩：鳲鳩，刺不噎也。其一章云：鳲鳩在桑，其子七𠔃。毛萇曰：鳲鳩，結鞠也。鳲鳩之養其子，朝從上下，暮從下上，平均如一。鳩，不噎之鳥。"
                },
                {
                    "paragraph": "首農政，鳴陽春。天子刻玉杖，鏤形賜𦒿人。",
                    "zhushu": "齊賢曰：月令，季春之月。鳲鳩拂其羽。鄭玄註：鳲鳩飛且翼相擊，趨農急也。後漢禮儀志仲秋之月。縣道皆按戸比民，年七十者授之以玉杖，餔之以麋粥。八十九十，禮有加賜，玉杖長尺。端以鳩鳥爲飾，鳩者，不咽之鳥也，欲老人不噎。"
                },
                {
                    "paragraph": "白鷺之白非純眞，外㓗其色心匪仁。闕五德，無司晨，胡爲啄我葭下之紫鱗。鷹鸇鵰鶚，貪而好殺。鳯凰雖大聖，不願以爲臣。",
                    "zhushu": "齊賢曰：韓詩外傳：田饒曰：雞戴冠，文也；足持距，武也；見敵而闘，勇也；得食相呼，義也；鳴不失時，信也。雞有五德，善司晨，雖隂晦而不輟其鳴。爾雅：葭，蘆也，葦也。",
                    "type": 2
                },
                {
                    "paragraph": "日岀入行",
                    "zhushu": "士贇曰：日出入行，即樂府時景二十一曲之一日岀行也。",
                    "type": 2
                },
                {
                    "paragraph": "日岀東方隈，似從地底來。歷天又入海，六龍所舎安在哉？",
                    "zhushu": "齊賢曰：爾雅，厓内爲隩，外爲隈。"
                },
                {
                    "paragraph": "其始與終古不息，人非元氣安得與之乆徘徊。草不謝榮於春風，木不怨落於秋天。誰揮鞭䇿驅四運，萬物興歇皆自然。",
                    "zhushu": "齊賢曰：春秋迭運，草木自榮自落，何謝何怨？士贇曰：四運，四時之運也。"
                },
                {
                    "paragraph": "羲和，羲和，汝奚汩没於荒淫之波？魯陽何德，駐景揮戈。逆道違天，矯誣實多。",
                    "zhushu": "齊賢曰：山海經曰：東南海外有羲和之國。有女子名羲和。是生十日。常浴日於甘淵。注云：羲和天地始生，主日月者也，故堯由是立羲和之官。以立四時。淮南子曰：魯陽公與韓遘戰酣。日暮。援戈而揮之。日爲之反三舎。九域志：汝州魯陽関。即魯陽公揮戈退日處。"
                },
                {
                    "paragraph": "吾將囊括大塊，浩然與溟涬同科。",
                    "zhushu": "齊賢曰：莊子大塊噫氣，郭象注：大塊者，無物也。帝系譜曰：天地𥘉起，溟涬鴻濛。士贇曰：涬溟，司馬彪云：自然元氣也。此篇大意謂日月之運行，萬物之生息，皆元氣之自然，人力不能與乎其間也。",
                    "type": 2
                },
                {
                    "paragraph": "胡無人",
                    "zhushu": "士贇曰：王僧䖍技録相和歌三十八曲中，有胡無人行。",
                    "type": 2
                },
                {
                    "paragraph": "嚴風吹霜海草凋，筋簳精堅胡馬驕。",
                    "zhushu": "士贇曰：周禮冬官：凡爲弓，冬析幹而春液角，夏治筋，秋合三材，寒奠体，冰析爵。"
                },
                {
                    "paragraph": "漢家戰士三十萬，將軍兼領霍票姚。",
                    "zhushu": "齊賢曰：漢書：大將軍受詔，予壯士爲票姚校尉，於是上曰：票姚校尉去病斬首捕虜二千二十八級，封去病爲冠軍矦，服䖍音飄揺。師古曰：票，匹妙切。姚，羊召切。票姚，勁疾之貌。"
                },
                {
                    "paragraph": "流星白羽腰間挿，劒花秋蓮光出匣。",
                    "zhushu": "齊賢曰：陳孔璋牋曰：飛兎流星。注：言疾也。士贇曰：呉越春秋：秦客薛燭善相劒，呉王取純鈎示之，薛曰：光乎如芙蓉始生，其紋如星行，其光如波溢於塘。"
                },
                {
                    "paragraph": "天兵照雪下玉關，虜箭如沙射金甲。",
                    "zhushu": "齊賢曰：唐武德二年，析甘州之福禄、𤓰州之玉門置肅州，有玉門縣、玉門関。開元中没吐蕃，因其地置玉門軍。"
                },
                {
                    "paragraph": "雲龍風虎盡交回，太白入月敵可摧。敵可摧，旄頭滅，",
                    "zhushu": "齊賢曰：易乾卦：雲從龍，風從虎。酉陽雜爼曰：太白聞禄山反，作胡無人詩曰：太白入月敵可摧。禄山死日果見太白食月。史記天官書：旄頭，胡星也。"
                },
                {
                    "paragraph": "履胡之腸渉胡血。懸胡青天上，埋胡紫塞傍。",
                    "zhushu": "齊賢曰：崔豹古今注：秦築長城，土色皆紫，漢塞亦然，故曰紫塞。士贇曰：或曰：紫塞者，岱山有紫壃城，城傍有草，草生紫色，故曰紫塞。"
                },
                {
                    "paragraph": "胡無人，漢道昌",
                    "zhushu": "。士贇曰：詩至漢道昌，一篇之意已足。陛下之壽三千霜，但歌大風雲飛揚，安用猛士𠔃守四方。一本無此三句者是也。使蘇子由見之，必不肯輕致，不識理之誚矣。東坡云：今太白集之有悲來乎？𥬇矣乎？及贈懷素草書數詩，决非太白作，蓋唐末五代間齊己輩詩也。僕亦曰：此詩末後三句，安知非此輩所増乎？致使太白貽譏於數百載之後，惜哉！雖然，東坡能辨之，頴濱直致譏焉，是亦足以定二蘇之優劣，今遂刪去，後人具正法眼藏者，必蒙賞音。",
                    "type": 2
                },
                {
                    "paragraph": "北風行",
                    "zhushu": "士贇曰：樂府有時景二十五曲，中有北風行。",
                    "type": 2
                },
                {
                    "paragraph": "燭龍棲寒門，光曜猶旦開。日月照之，何不及此。唯有北風號怒天上來，",
                    "zhushu": "齊賢曰：見前注。淮南子曰：八紘之外，又有八極，北極之山曰寒門。注：積寒所在，故曰寒門。"
                },
                {
                    "paragraph": "燕山雪花大如席，片片吹落軒轅臺。",
                    "zhushu": "齊賢曰：唐地志：幽州范陽郡幽都縣，武德元年曰燕州。嬀州本北燕州，宋天明中元日，雪花降殿庭，右將軍謝莊下殿，雪集衣白，上以爲嘉瑞。軒轅臺，在漢上谷郡涿鹿縣。"
                },
                {
                    "paragraph": "幽州思婦十二月。停歌罷𥬇𩀱蛾摧，𠋣門望行人。念君長城苦寒良可哀，別時提劒救邊去。遺此虎紋金鞞靫，中有二𩀱白羽箭。蜘蛛結網生塵埃，",
                    "zhushu": "齊賢曰：鞞靫，箭藏也。"
                },
                {
                    "paragraph": "箭空在。人今戰死不復廻，不忍見此物，焚之已成灰。黃河捧土尚可塞，北風雨雪恨難裁。",
                    "zhushu": "",
                    "type": 2
                },
                {
                    "paragraph": "俠客行",
                    "zhushu": "士贇曰：樂府俠遊二十五曲中有俠客行。",
                    "type": 2
                },
                {
                    "paragraph": "趙客縵胡纓，吳鉤霜雪明。",
                    "zhushu": "齊賢曰：莊子說劒篇：趙太子曰：吾王所見劒士，皆蓬頭突𩯭，垂冠曼胡之纓，短後之衣，瞋目而語難。吳越春秋：呉王闔閭旣寳莫邪，復命於國中作金鉤，令曰：能爲善鉤者，賞之百金。呉作鉤者甚衆，而有人貪王之重賞也，殺其二子，以血釁金，遂成二鉤，獻於闔閭，詣宫門而求賞。王曰：爲鉤者衆，而不獨求賞，何以異於衆夫子之鉤乎？作鉤者曰：吾之作鉤也，貪而殺二子，釁成二鉤。王乃舉衆鉤示之，何者是也？王鉤甚多，形體相𩔖，不知其所在。於是鉤師向鉤而呼二子之名：呉鴻扈稽，我在於此，王不知汝之神也！聲絶於口，兩鉤俱飛着父之胷。呉王大驚曰：嗟夫！寡人誠負於子。乃賞百金，遂服而不離身。沈存中曰：呉鉤，刀名。"
                },
                {
                    "paragraph": "銀鞍照白馬，颯沓如流星。",
                    "zhushu": "齊賢曰：流星疾也。"
                },
                {
                    "paragraph": "十歩殺一人，千里不留行。",
                    "zhushu": "齊賢曰：莊子說劒篇：莊子以劒見王，王曰：子之劒何能禁制？曰：臣之劒十歩一人，千里不留行。王大恱，曰：天下無敵矣。"
                },
                {
                    "paragraph": "事了拂衣去，深藏身與名。閑過信陵飲，脫劒膝前橫。將炙啖朱亥，持觴勸侯嬴。三杯吐然諾，五嶽倒爲輕。眼花耳𤍠後，意氣素霓生。",
                    "zhushu": "齊賢曰：史記：魏公子無忌封信陵君。魏有隱士曰侯嬴，年七十，爲大梁夷門監者。公子嘗置酒㑹客，坐定，從車騎，自迎侯生曰：臣有客在市屠中，願在車騎過之。公子引車入市，侯生下見其客朱亥，睥睨，故乆立，公子顔色愈和。矦生乃就車，至家，坐上坐，酒酣，公子起爲壽，罷酒。矦生謂公子曰：朱亥賢者，世莫能知，故隱屠間耳。"
                },
                {
                    "paragraph": "救趙揮金槌，邯鄲先震驚。千秋二壯士，烜赫大梁城。縱使俠骨香，不慙世上英。",
                    "zhushu": "士贇曰：史魏公子無忌傳：魏安𨤲王二十年，秦破趙長平軍，又進圍邯鄲。公子姊爲趙平原君夫人，數請救於魏。魏王使將軍晉鄙將十萬衆救趙，留軍壁鄴，名爲救趙，實持兩端以觀望。平原君使讓魏公子，公子患之，乃用侯生計，請如姫於王卧内，竊虎符，奪晉鄙軍，使嬴客、朱亥䄂四十斤鐡槌，槌殺晉鄙。公子遂將其軍進撃秦軍，秦軍解去，遂救邯鄲，存趙。初，公子過謝矦生，矦生曰：臣宜從，老不能。請數公子行日，以至晉鄙軍之日，北向自剄，以送公子。公子遂行，至軍，矦生果北向自剄。陸德明釋注曰：烜者，光明宣著。"
                },
                {
                    "paragraph": "誰能書閤下，白首太玄經。",
                    "zhushu": "齊賢曰：漢書楊雄傳：雄校書天禄閣上。又曰：哀帝時，丁、傅、董賢用事，諸附離之者，或起家至二千石。時雄方草太玄，有以自守，泊如也。士贇曰：此詩似因鮑照詩聞雄草太玄，兹事採愚狂之意。"
                }
            ]
        },
        {
            "name": "分𩔖𥙷註李太白詩卷之四",
            "paragraphs": [
                {
                    "paragraph": "分𩔖𥙷註李太白詩卷之四",
                    "zhushu": "",
                    "type": 1
                },
                {
                    "paragraph": "樂府",
                    "zhushu": "",
                    "type": 2
                },
                {
                    "paragraph": "關山月",
                    "zhushu": "士贇曰：関山月者，樂府鼓角横吹十五曲之一也。",
                    "type": 2
                },
                {
                    "paragraph": "明月出天山，蒼茫雲海間。長風幾萬里，吹度玉門關。",
                    "zhushu": "齊賢曰：吳氏語録曰：太白詩如明月出天山。蒼茫雲海間。長風幾萬里。吹度玉門関。皆氣盖一世。學者皆熟味之。自不𥚹淺矣。天山在唐西州交河郡天山縣。天山至玉門関。不爲太逺。而曰幾萬里者。以月如出於天山耳。非以天山爲度也。"
                },
                {
                    "paragraph": "漢下白登道，胡窺靑海灣。由來征戰地，不見有人還。",
                    "zhushu": "士贇曰：括地志云：朔州定㐮縣，本漢平城縣，東北三十里有白登山，山上有臺，名曰白登臺。漢書匈奴傳云：冐頓圍髙帝於白登七日，即此地。服䖍云：白登，臺名，去平城七里。唐歌舒翰傳：築神威軍於青海上，吐蕃至，攻破之，又築城於青海中。"
                },
                {
                    "paragraph": "戍客望邊邑，思歸多苦顔。高樓當此夜，嘆息未應閑。",
                    "zhushu": "齊賢曰：邑一作色，閑一作還。",
                    "type": 2
                },
                {
                    "paragraph": "獨漉篇",
                    "zhushu": "士贇曰：獨漉篇即拂舞歌五曲中之獨禄篇也。特太白集中禄字作漉字，其間命意造辭，亦模倣規擬，特古詞爲父報𬽦，太白則爲國雪耻耳。今録古詞于題下曰：獨獨禄禄，水深泥濁。泥濁尚可，水深殺我。嗈嗈𩀱鴈，遊戯田畔。我欲射鴈，念子孤散。翩翩浮萍，得風遥輕。我心何念，與之同并。空床低幃，誰知無人。夜求錦綉，誰别偽真。刀鳴削中，𠋣牀無施。父𡨚不報，欲活何爲？",
                    "type": 2
                },
                {
                    "paragraph": "獨漉水中泥，水濁不見月。不見月尚可，水深行人没。越鳥從南來，胡鷹亦北渡。我欲灣弓向天射，惜其中道失歸路。落葉別樹，飄零隨風。客無所托，悲與此同。羅幃舒卷，似有人開。明月直入，無心可猜。",
                    "zhushu": "齊賢曰：蘇子由曰：李太白詩過人，其平生所作，如浮花浪藥。其詩云：羅幃卷舒，似有人開。明月直入，無心可猜。不可及。"
                },
                {
                    "paragraph": "雄劒掛壁，時時龍鳴。不斷犀象，繡澀苔生。國耻未雪，何由成名。",
                    "zhushu": "齊賢曰：列士傳曰：眉間大者，眉間闊一尺。楚人干將、鏌邪之子。楚王夫人嘗於夏納凉而抱鐡柱，心有所感，遂懷孕，産一鐵。楚王命鏌邪鑄爲𩀱劒，三年乃成劒，一雌一雄，鏌邪留雄而以雌進楚王。劒在匣中，常悲鳴。王問群臣，對曰：劒有雌雄，鳴者雌憶其雄。王怒，収鏌邪殺之眉間尺，因殺楚王。"
                },
                {
                    "paragraph": "神鷹夢澤，不顧鴟鳶。爲君一擊，鵬摶九天。",
                    "zhushu": "士贇曰：幽㝠録：楚文王少時雅好畋獵，天下快狗名鷹畢聚焉。有人獻一鷹曰：非王鷹之儔。王見其殊常，故爲獵於雲夢之澤。毛群羽族，争噬共摶，此鷹獨瞪目逺瞻。俄而雲際有一物翺翔飄颻，鮮白而不辨其形。鷹見之，便竦翮而升，矗若飛電。湏臾羽墮如雪，血洒如雨。良乆，有一大鳥墮地而死，度其兩翅，廣數十里，喙邉有黃，衆莫能知。時有博物君子曰：此大鵬離也。文王乃厚賞之。此詩比興之意，謂士之用世，則當爲國雪耻，立大功以成名，猶神鷹之不顧凡鳥，而但擊九天之鵬也。",
                    "type": 2
                },
                {
                    "paragraph": "登高丘而望逺海",
                    "zhushu": "士贇曰：太白此詩。不過引秦皇漢武廵海求仙之事。以通諷諌耳。",
                    "type": 2
                },
                {
                    "paragraph": "登高丘，望逺海。六鰲骨已霜，三山流安在。",
                    "zhushu": "齊賢曰：列子五山：一日岱輿，二貟嶠，三方壺，四瀛洲，五蓬萊。其根無所連着，隨潮波上下。帝命巨鼇十五，舉首戴之，五山始峙而不動。龍伯之國有大人，舉足不盈數歩，而暨五山之所，一釣而連六鼇。於是岱輿、貟嶠二山，流於北極，汎於大海，仙聖之播遷者，巨億萬計。"
                },
                {
                    "paragraph": "扶桑半摧折，白日沉光彩。",
                    "zhushu": "齊賢曰：十洲記：扶桑在碧海中。"
                },
                {
                    "paragraph": "銀臺金闕如夢中，秦皇漢武空相待。",
                    "zhushu": "士贇曰：東方朔十洲記：鍾山在北海子地，上有金臺玉闕，亦元氣之所舎，天帝之治處也。秦皇、漢武事見前卷。"
                },
                {
                    "paragraph": "精衛費木石，黿鼉無所慿。",
                    "zhushu": "齊賢曰：精衛徙木石事見一卷註。士贇曰：紀年：周穆王三十七年征伐，大起九師，東至九江，叱黿鼉以爲梁。江淹恨賦：秦皇按劒，諸侯西馳，削平天下，同文共規，方駕黿鼉以爲梁，廵海右以送日。太白詩盖祖江淹賦也。"
                },
                {
                    "paragraph": "君不見驪山茂陵盡灰滅，牧羊之子來攀登。盗賊劫寳玉，精靈竟何能。",
                    "zhushu": "齊賢曰：始皇葬驪山，漢武葬茂陵。劉向傳曰：始皇塚見發，其後牧兒亡羊，羊入其鑿，牧者行火求羊，失火燒其藏椁。漢髙紀：項羽掘始皇塜，收其財。典論曰：䘮亂以來，漢氏諸陵無不發掘，至乃燒取，玉匣金鏤。"
                },
                {
                    "paragraph": "窮兵黷武今如此，鼎湖飛龍安可乗。",
                    "zhushu": "士贇曰：此言二君窮兵黷武如此。若黃帝之上仙。安可得也。唐明皇亦好神仙。喜邉功者。此詩其有所諷乎。",
                    "type": 2
                },
                {
                    "paragraph": "陽春歌",
                    "zhushu": "士贇曰：歌録：陽春歌，楚曲也，即時景二十五曲之一。",
                    "type": 2
                },
                {
                    "paragraph": "長安白日照春空，緑楊結煙垂褭風。披香殿前花始紅，流芳發色繡戸中。",
                    "zhushu": "士贇曰：班固西都賦曰：後宫則有掖庭椒房，披香發越。注云：長安有披香殿。"
                },
                {
                    "paragraph": "繡戸中，相經過。飛燕皇后輕身舞，紫宫夫人絶世歌。聖君三萬六千日，歲歲年年柰樂何。",
                    "zhushu": "齊賢曰：漢書，李延年，故倡也。女弟得幸，號李夫人。初，夫人兄延年善歌舞，武帝愛之。延年侍上，起舞，歌曰：北方有佳人，絶世而獨立。一顧傾人城，再顧傾人國。不知傾城與傾國，佳人難再得。上嘆曰：世豈有此人乎？平陽王因言有女弟，上召見之，實妙麗善舞，由是得幸，生昌邑王。士贇曰：西京雜記：漢孝成皇后趙飛燕，體輕弱，行歩進退，色如紅玉，擅寵後宫。漢書：趙飛燕體輕，能掌上舞。",
                    "type": 2
                },
                {
                    "paragraph": "楊叛兒",
                    "zhushu": "士贇曰：樂録，楊叛兒亦曰西曲。楊叛兒，本童謡也。齊隆昌時，女巫之子曰楊旻，隨母入内，及長，爲太后所寵愛。童謡云：楊婆兒，共戯來。語訛轉婆爲叛也。",
                    "type": 2
                },
                {
                    "paragraph": "君歌楊叛兒，妾勸新豐酒。",
                    "zhushu": "齊賢曰：九域志：新豐，故驪戎國，在京兆府。士贇曰：西京雜記：太上皇徙長安，居深宫，悽愴不樂。高祖𥨸，因左右問其故，以平生所好，皆屠販少年，酤酒餅、闘雞、蹴踘，以此爲懽，今皆無此，故以不樂。高祖乃作新豐，移諸故人實之，太上皇乃恱。故新豐多無頼，無衣冠子弟故也。高祖少時，常祭枌榆之社，及移新豐，亦還立焉。高祖既作新豐，并移舊社，衢巷棟宇，物色惟舊。士女老㓜，相携路首，各知其室。放犬羊鷄鴨於通途，亦競識其家。其匠人胡寛所營也，移者皆恱其似而德之，故競加賞贈，月餘致累百金。"
                },
                {
                    "paragraph": "何許最關人，烏啼白門柳。烏啼隱楊花，君醉留妾家。博山爐中沉香火，𩀱煙一氣凌紫霞。",
                    "zhushu": "齊賢曰：魏志張邈傳：吕布自稱徐州刺史，太祖征布，布與麾下登白門樓，兵圍急，乃下降。即此地。古楊叛曲：暫出白門前，楊柳可藏烏懽作沉水，香濃作愽山爐。漢故事：諸王出閣，則賜愽山香爐。吕大臨考古圖曰：爐象海中愽山，下盤貯湯，使潤氣蒸香，象海之四環。士贇曰：西京雜記：長安巧工丁緩者，作九層愽山香爐，鏤以竒禽怪獸，皆自然能動。",
                    "type": 2
                },
                {
                    "paragraph": "雙燕離",
                    "zhushu": "士贇曰：琴操三十六雜曲中有𩀱燕離。",
                    "type": 2
                },
                {
                    "paragraph": "雙燕復雙燕，雙飛令人羡。玉樓珠閣不獨棲，金牎繡戸長相見。",
                    "zhushu": "士贇曰：東方朔十洲記：崑崙山上有玉樓十二。魏伯陽參同契曰：雄不獨處，雌不孤居。"
                },
                {
                    "paragraph": "栢梁失火去，因入吳王官。吳宫又焚蕩，雛盡巢亦空。",
                    "zhushu": "齊賢曰：漢元鼎二年，作栢梁臺。太初元年，栢梁臺災。虞氏家記：呉，白門，闔廬作。至秦始皇，守宫吏燭燕窟，失火焼宮，而北樓故存。"
                },
                {
                    "paragraph": "憔悴一身在，孀雌憶故雄。雙飛難再得，傷我寸心中。",
                    "zhushu": "齊賢曰：南史：王整之姊。嫁爲衛敬瑜妻。年十六而敬瑜亡。誓不嫁。所住戸有燕巢。常𩀱飛來去。後忽孤飛。女感其偏棲。乃以縷繫脚爲認。後歳此燕果來。猶帶前縷。女爲詩曰：昔年無偶去。今春猶獨歸。故人恩既重。不忍復𩀱飛。士贇曰：高誘曰：寡婦曰孀。此篇其太白自嘆之作乎。首四句是喻其待詔金鑾得幸時也。栢梁失火去，喻遭䜛放還時也。中三句喻從永王璘，璘敗，以累遭責時也。末四句是白嗟嘆之語，謂放逐之余，思君而不得再見，安得不爲之傷心平。吁，亦可哀也已。",
                    "type": 2
                },
                {
                    "paragraph": "山人勸酒",
                    "zhushu": "士贇曰：樂府觴酌七曲，其一曰：山人勸酒。",
                    "type": 2
                },
                {
                    "paragraph": "蒼蒼雲松，落落綺皓。",
                    "zhushu": "士贇曰：綺皓乃商山四皓之綺里季也。高士傳：四皓見秦政虐，乃逃入藍田山，作歌曰：漠漠高山，深谷逶迤。曄曄紫芝，可以療飢。唐虞世逺，吾將安歸？駟馬高盖，其憂甚大。富貴之留人，不如貧賤而肆志。乃共入商洛山，以待天下定。"
                },
                {
                    "paragraph": "春風爾來爲阿誰，蝴蝶忽然滿芳草。秀眉霜雪顔桃花，骨靑髓緑長美好。稱是秦時避世人，勸酒相歡不知老。各守麋鹿志，耻隨龍虎爭。歘起佐太子，漢皇乃復驚。顧謂戚夫人，彼翁羽翼成。",
                    "zhushu": "齊賢曰：史留侯世家：上欲廢太子，立戚夫人子趙王如意。吕后恐留矦，爲畫䇿：曰：此難以口舌爭也。顧上不能致者，天下有四人，逃匿山中，義不爲漢臣，然上高此四人。今公誠能令太子爲書，卑辭安車固請來以爲客，時時從入朝，令上見之，則一𦔳也。於是吕后令吕澤使人奉太子書，卑辭厚禮迎此四人。四人至，客建成侯所。十二年，上從擊破布軍歸，疾益甚愈，欲易太子。及燕，置酒，太子侍，四人從太子，年皆八十有餘，鬚眉皓白，衣冠甚偉。上怪之，問曰：彼何爲者？四人前對，各言名姓，曰：東園公，角里先生，綺里季，夏黃公。上大驚曰：吾求公數歲，公逃避我，今公何自從吾兒㳺乎？四人皆曰：陛下輕士善罵，臣等義不受辱，故恐而亡匿。𥨸聞太子爲人仁孝，恭敬愛士，天下莫不延頸欲爲太子死者，故臣等來。上曰：煩公幸卒調護太子。四人爲壽。已畢，趋去。上目送之，召戚夫人指示四人者曰：我欲易之，彼四人輔之。羽翼已成。難動揺矣。吕后真而主矣。戚夫人泣。上曰：爲我楚舞。吾爲若楚歌。歌曰：鴻鵠高飛。飛舉千里。羽翮已就。橫絶四海。撗絶四海。當可柰何。雖有矰繳。尚安所施。歌數闋。戚夫人嘘唏流涕。上起去。罷酒。竟不易太子。留矦本招此四人之力也。"
                },
                {
                    "paragraph": "歸來商山下，泛若雲無情。舉觴酹巢由，洗耳何獨淸。浩歌望嵩嶽，意氣還相傾。",
                    "zhushu": "齊賢曰：九域志曰：頴昌府，唐之許州許昌郡有許由臺、巢父臺。士贇曰：𨓜士傳曰：巢父，堯時隱人，年老，以𣗳爲巢，而寢其上，故人號爲巢父。堯之讓許由也，由以告巢父，巢父曰：汝何不隱汝形，藏汝光，非吾友也。乃撃其膺而下之。許由悵然不自得，乃遇淸泠之水，洗其耳，拭其目，曰：嚮者聞言負吾友。遂去，終身不相見。樊仲父牽牛飲之，見巢父洗耳，乃驅牛而還，耻令其牛飲其下流也。此意謂巢由之矯激，不若四皓之時行時止，一岀而國本定，事成則復歸乎商山，卷舒自在，若無心之雲也。中庸之德，其至矣乎，何以濁淸爲哉？太白盖爲明皇欲廢太子琰，有所感而作是詩也。初，瑛母以倡進，鄂、光二王母以色選。及武惠妃寵幸後宫，生夀王，愛與諸子絶等。而太子、二王以母失寵，頗怏怏。惠妃女婿楊洄揣妃旨，伺太子短，譁爲醜語。惠妃訴于帝，且泣。帝大怒，召宰相議廢之。張九齡諌得不廢。俄而九齡罷。李林甫專國，數稱夀王美以探妃意，妃果德之。二十五年，洄、復搆、瑛、瑶、琚與妃之兄薛輔異謀，惠妃使人詭召太子、二王曰：宫中有賊，請戒以兵入。太子從之。妃白帝曰：太子、二王謀反，甲而來。帝使中人視之，如言，遽召宰相林甫議，答曰：陛下家事，非臣所宜豫。帝意决，乃詔廢爲庻人。㝷遇害，天下𡨚之，號三庶人。歳中，惠妃病，數見庶人爲𥚢，因召巫祈之，請改葬，且射行刑者瘗之，訖不解，妃死𥚢亡。明皇之時，盧鴻、王希夷隱居嵩山，李元愷、吳筠之徒皆以隱𨓜稱，或召至闕庭，或遣問政事，徒爾髙議闊論，然未有能如四皓之一言而太子得不易也。末句曰：浩歌望嵩嶽，意氣還相傾，亦深不滿於當時嵩嶽之隱者歟！其意微而婉矣。",
                    "type": 2
                },
                {
                    "paragraph": "于闐採花",
                    "zhushu": "士贇曰：樂録于闐採花者，蕃胡四曲之一。太白此篇則借明妃之事。以興世之君子不遭明君。賢不肖易置。如明皇之思張九齡。雖遣祭曲江。竟何補哉。此詩㫖意皆自國風中來。讀者母忽。",
                    "type": 2
                },
                {
                    "paragraph": "于闐採花人，自言花相似。明妃一朝西入胡，胡中美女多羞死。乃知漢地多名姝，胡中無花可方比。",
                    "zhushu": "齊賢曰：西域傳：于闐國王治西域，去長安九千六百七十里。于闐之西，水皆西流。"
                },
                {
                    "paragraph": "丹靑能令醜者妍，無鹽翻在深宫裏。自古妬蛾眉，胡沙埋皓齒。",
                    "zhushu": "齊賢曰：西京雜記曰：杜陵𦘕工毛延夀，善爲人，醜好老少必得眞。元帝宫人頗多，嘗令𦘕工圗之，有欲呼者，披圗以召，故宫人多行賂於𦘕工。昭君姿容甚麗，無所苟求，工遂毁其形狀。後匈奴求美女，帝以昭君充行，既召見，恱之，而名字已去，遂不復留。帝怒，殺毛延夀。列女傳：鍾離春，齊無塩邑之女，爲人極醜，皮膚染漆，行年四十，嫁不售。齊宣燕於漸臺，無塩詣之，召見，爲陳四殆。王立拆漸臺，拜無塩爲后。士贇曰：此篇是借事引喻，以刺時君昏瞶，借聽於人，而賢不肖易置者。讀之令人感歎。",
                    "type": 2
                },
                {
                    "paragraph": "鞠歌行",
                    "zhushu": "齊賢曰：陸機序：漢宫閣下有含章鞠室、靈芝鞠室。士贇曰：王僧䖍宴樂技録：相和歌平調七曲，有鞠歌行。太白此詞，始則傷士之遭䜛廢棄，中則羡乎四賢之遇合有時，終則重嘆今人不能如古人之識士也，亦借此自况云耳。",
                    "type": 2
                },
                {
                    "paragraph": "玉不自言如桃李，魚目𥬇之卞和耻。楚國青蠅何太多，連城白璧遭䜛毁。荆山長號泣血人，忠臣死爲刖足鬼。",
                    "zhushu": "齊賢曰：漢書：桃李不言，下自成蹊。卞和事見前卷。士贇曰：箋云：興者，謂蠅之爲䖝，汙白使黒，汙黒使白，喻佞人變亂善惡也。"
                },
                {
                    "paragraph": "聽曲知寗戚，夷吾因小妻。",
                    "zhushu": "士贇曰：管子云：齊桓公使管仲求寗戚。戚應之曰：浩浩乎。育育乎。管仲未悟。其婢子曰：詩有之浩浩者水。育育者魚。未有室家。安召我居。注：魚水。喻配偶也。寗戚有伉儷之思。故陳此詩。又列女傳曰：妾倩者。齊相管仲之妾也。寗戚欲見桓公。道無從。乃爲人僕。將車𪧐齊東門之外。桓公因出。寗戚撃牛角而商歌甚悲。歌曰：南山　白石爛，生不逢堯與舜襌，短布單衣適至骭，從昏飯牛薄夜半，長夜漫漫何時旦？桓公異之，使管仲迎之。寗戚稱曰：浩浩乎白水！管仲不知所謂，不朝五日而有憂色。其妾倩進曰：今君不朝五日而有憂色，敢問國家之事耶？君之謀也？管仲曰：非汝所知也。倩曰：妾聞之也，毋老老，毋賤賤，毋少少，母弱弱。管仲曰：何謂也？倩曰：昔者太公望年七十，屠牛於朝歌市，八十爲天子師，九十而封於齊。由是觀之，老可老耶？夫伊尹，有㜪氏之媵臣也，湯立以爲三公，天下之治太平。由是觀之，賤可賤耶？睪子生五歲而賛禹。由是觀之。少可少邪？駃騠生七日而超其母。由是觀之。弱可弱邪。於是管仲乃下席而謝曰：吾請語子其故。昔日公使我迎寗戚。寗戚曰：浩浩乎白水。吾不知其所謂。是故憂之。其妾𥬇曰：人已語君矣。君不知識邪。古有白水之詩。詩不云乎？浩浩白水，儵儵之魚。君來召我，我將安居？國家未定，從我焉。如此寗戚之欲得仕國家也。管仲大恱以報桓公。桓公乃修官府，齋戒五日，見寗子，因以爲佐，齊國以治。君子謂妾倩爲可與謀。詩云：先民有言，詢于蒭蕘。此之謂也。頌曰：桓遇寗戚，命管迎之。寗稱白水，管仲憂疑。妾進問焉，爲說其詩。管喜報公，齊得以治。云云。"
                },
                {
                    "paragraph": "秦穆五羊皮，買死百里奚。洗拂靑雲上，當時賤如泥。",
                    "zhushu": "士贇曰：吕氏春秋：百里奚未遇時，飯牛於秦，鬻以五羊之皮。公孫枝得而獻諸繆公。繆公用之，謀無不當，舉必有功。劉向說苑：秦穆公使賈人載塩徴諸賈人，賈人買百里奚以五羖羊之皮，使將市之秦。秦穆公觀塩，見百里奚牛肥，曰：任重道逺以險，而牛何以肥也？對曰：臣飲食以時，使之不以暴，有險，先後之以身，是以肥。穆公知其君子也，令有司具沐浴，爲衣冠與坐。公大恱。異日，與公孫枝論政，公孫枝大不寕，曰：君耳目聦明，思慮審察，君其得聖人乎？公曰：然。吾悅夫奚之言。彼𩔖聖人也，以爲上卿。"
                },
                {
                    "paragraph": "朝歌鼓刀叟，虎變磻谿中。一舉釣六合，遂荒營丘東。平生渭水曲，誰識此老翁。",
                    "zhushu": "齊賢曰：淮南子曰：太公之鼓刀磻谿石，在鳯翔府虢縣東南十八里，有投竿跪餌，兩膝所着之處。士贇曰：太公事見前卷。括地志：營丘在青州臨淄北百歩外。吕氏春秋：太公釣於兹泉，遇文王。酈元云：磻谿中有泉，謂之兹泉，積水爲陣，即太公釣處。今謂之凡谷，有石璧，深髙幽𨗉，人迹罕及。東南隅有石室，盖太公所居。水次盤石釣處，即太公垂釣之所。其投竿跪餌，兩膝遺迹猶存，是磻谿之稱也。其水清冷神異。北流十二里，注于渭。說苑：吕望年七十，釣于渭渚，三日三夜，魚無食者。望即忿，脫其衣冠。上有農人者，古之異人，謂望曰：子姑復釣，必細其綸，芳其餌，徐徐而投，無令魚駭。望如其言，初下得鮒，次得鯉，刺魚腹得書，書文曰：吕望封於齊。望知其異。"
                },
                {
                    "paragraph": "柰何今之人，𩀱目送飛鴻。",
                    "zhushu": "士贇曰：管子。法言篇：桓公在位。管仲、隰朋見。立有間。有二鴻飛過。桓公嘆曰：仲父。今彼鴻鵠。有時而南。有時而北。四方無逺。所欲至而至焉也。羽翼之故。寡人有仲父。猶飛鴻有羽翼也。此詩盖深嘆今之人無知人之鍳。卒之無可柰何。唯𩀱目送飛鴻以寄興耳。太白負才而不用於時。豈亦有感而作乎。",
                    "type": 2
                },
                {
                    "paragraph": "幽澗泉",
                    "zhushu": "士贇曰：樂府幽澗泉者，山水二十四曲之一。",
                    "type": 2
                },
                {
                    "paragraph": "拂彼白石，彈吾素琴。幽澗愀兮流泉深，",
                    "zhushu": "齊賢曰：琴譜有幽澗泉曲。"
                },
                {
                    "paragraph": "善手明徽髙張淸。心寂歷似千古，松颼飀兮萬㝷。",
                    "zhushu": "士贇曰：物理論曰：琴欲高張，瑟欲下聲。"
                },
                {
                    "paragraph": "中見愁猿弔影而危處兮，呌秋木而長吟。客有哀時失職而聽者，淚淋浪以霑襟。乃緝商綴羽，潺湲成音。吾但冩聲發情於妙指，殊不知此曲之古今。幽澗泉，鳴深林。",
                    "zhushu": "士贇曰：此謂澗泉松風之聲，猿鳴客愁之狀，皆寫於琴聲之中也。",
                    "type": 2
                },
                {
                    "paragraph": "王昭君二首",
                    "zhushu": "士贇曰：樂録：王昭君亦曰王嬙，亦曰王明君，清商曲七曲之一也。按文選石嶺樂府王明君辭序曰：王明君者，本是王昭君，以觸晋文帝諱改之。匈奴盛，請婚於漢，元帝以後宫良家子昭君配焉。昔公主嫁烏孫，令琵琶馬上作樂，以慰其道路之思。其送明君，亦必爾也。其造新曲，多哀怨之聲，故叙之於𥿄云爾。張永元嘉技録：相和歌吟嘆四句，亦有王昭君。",
                    "type": 2
                },
                {
                    "paragraph": "漢家秦地月，流影照明妃。一上玉關道，天涯去不歸。漢月還從東海出，明妃西嫁無來日。",
                    "zhushu": "士贇曰：鮑照詩曰：君不見城上日，今暝没盡去，明朝復更出。今我何時當更然，一去永滅入黃泉。太白是用其意而易其辭，謂漢月西没，猶有東升之時。若明妃之西嫁，則無東歸之日矣。"
                },
                {
                    "paragraph": "燕支長寒雪作花，蛾眉憔悴没胡沙。生乏黃金枉圗𦘕，死留靑塜使人嗟。",
                    "zhushu": "齊賢曰：漢書：呼韓單于既死，子逹立。昭君謂達日：將爲漢，將爲胡？曰：爲胡。於是昭君服毒而死，單于舉國葬之。胡中多白草，而此塜獨青。"
                },
                {
                    "paragraph": "其二昭君拂玉鞍，上馬啼紅頰。今日漢宫人，明朝胡地妾。",
                    "zhushu": "士贇曰：此二篇盖借漢事以詠當時公主出嫁異國者。",
                    "type": 2
                },
                {
                    "paragraph": "中山孺子妾歌",
                    "zhushu": "士贇曰：漢書藝文志：詔賜中山靖王噲及孺子妾氷、未央材人歌詩四篇。師古曰：孺子。王妾之有品號者也。妾。王之衆妾也。冰，其名。材人。天子内官。如淳曰：孺子者。乃㓜少稱也。太白盖即其題而賦之也。",
                    "type": 2
                },
                {
                    "paragraph": "中山孺子妾，特以色見珍。雖然不如延年妹，亦是當時絶世人。",
                    "zhushu": "齊賢曰：孺子，宫人也。士贇曰：李延年妹事見陽春歌注。"
                },
                {
                    "paragraph": "桃李出深井，花𧰟驚上春。一貴復一賤，關天豈由身。芙蓉老秋霜，團扇羞網塵。戚姫髠髮入春市，萬古共悲辛。",
                    "zhushu": "士贇曰：漢史吕皇后傳：髙祖崩，吕后爲皇太后，令永巷囚戚夫人，髠鉗，衣赭衣，令春，戚夫人舂且歌曰：子爲王，母爲虜，終日春薄暮，常與死爲伍。相離三千里，當誰使告汝？太后聞之，大怒曰：廼欲𠋣汝子邪？廼召趙王，使人持鳩飲之。遲帝還，趙王死。太后遂㫁夫人手足，去眼熏耳，飲瘖藥，使居側中，名曰人彘。",
                    "type": 2
                },
                {
                    "paragraph": "荆州歌",
                    "zhushu": "士贇曰：樂録：都邑三十四曲，有荆州樂，又有荆州歌。",
                    "type": 2
                },
                {
                    "paragraph": "白帝城邉足風波，瞿塘五月誰敢過？荆州麥熟繭成蛾，繰絲憶君頭緒多，撥榖飛鳴柰妾何？",
                    "zhushu": "齊賢曰：瞿塘在䕫州東一里，冬水淺，石屹然露二百餘尺，夏水漲，没水中十丈，其狀如馬，舟人不敢進。唐志：江陵府本荆州南郡，有荆門縣，撥穀，布穀也。士贇曰：按元和志：白帝即䕫州城所據，與赤平山相接。初，公孫述殿前井有白龍出，因自稱曰白帝，更築城名曰白帝城。",
                    "type": 2
                },
                {
                    "paragraph": "設辟邪伎鼓吹雉子班曲辭",
                    "zhushu": "士贇曰：雉子班，漢短簫饒歌二十二曲之一也，亦曰鼓吹曲。晋曰於穆我皇，言武帝也。比齊曰聖道治，言文宣之德，無思不服也。後周曰平東夏，言髙祖擒齊王於靑州，一舉定山東也。",
                    "type": 2
                },
                {
                    "paragraph": "辟邪伎作鼓吹驚，雉子班之奏曲成，喔咿振迅欲飛鳴。扇錦翼，雄風生。雙雌同飲啄，趫悍誰能爭。乍向草中耿介死，不求黃金籠下生。",
                    "zhushu": "齊賢曰：樂書：梁三朝樂有車輪折𦚸伎、辟邪伎、青紫麗伎。潘岳射雉賦：𨓜群之𢹂，擅場挾兩。注：𨓜群，雋異之雉，不但欲擅一場，又挾兩雌也。"
                },
                {
                    "paragraph": "天地至廣大，何惜遂物情。善卷讓天子，務光亦逃名。所貴矌士懷，朗然合太清。",
                    "zhushu": "齊賢曰：莊子曰：舜以天下讓善卷，善卷曰：余立於宇宙之中，冬日衣皮毛，夏日衣葛絺，逍遥於天地之間，而心意自得，吾何以天下爲哉？去而入深山，莫知其處。淮南子曰：太清之始也，和順以寂寞。注云：清，静也。太淸，無爲之始者，謂三皇之時，和順而不逆天暴物，寂寞不擾民。士贇曰：莊子讓王篇：湯伐桀，克之以讓。務光曰：知者謀之，武者遂之，仁者居之。古之道也。吾子胡不立乎？務光曰：廢上，非義也；殺民，非仁也；人犯其難，我享其利，非廉也。吾聞之曰：非其義者，不受其禄。無道之世，不踐其土。况尊我乎？吾不忍乆見也。乃負石自沉於廬水。天寳之末，爭名者於朝，爭利者於市。太白此詩，其有所諷歟。",
                    "type": 2
                },
                {
                    "paragraph": "相逢行",
                    "zhushu": "士贇曰：王僧䖍技録：相和歌清調六曲，有相逢狹路行，亦曰長安有狹利行，亦曰相逢行。",
                    "type": 2
                },
                {
                    "paragraph": "相逢紅塵内，髙揖黃金鞭。萬戸垂楊裏，君家阿那邊。",
                    "zhushu": "",
                    "type": 2
                },
                {
                    "paragraph": "古有所思行",
                    "zhushu": "士贇曰：王僧䖍技録，相和歌瑟調三十八曲，内有有所思。又漢短簫鐃歌二十二曲，其一曰有所思，亦曰嗟佳人。註云：漢大樂食舉十三曲，第七曰有所思，漢朝以此樂侑食。",
                    "type": 2
                },
                {
                    "paragraph": "我思仙人，乃在碧海之東隅。海寒多天風，白波連山倒蓬壷。",
                    "zhushu": "士贇曰：十洲記：扶桑在東海之東岸一萬里，復得碧海，廣狹浩汗與合。東岸大碧水，既不鹹苦，正作碧色，甘香味。扶桑在碧海之中，地方百里，上有太上帝、太真王父所治處。地多林木，葉皆如桑。又有椹子，變化萬端，盖無所形，或有分形爲百身十丈者。"
                },
                {
                    "paragraph": "長鯨噴湧不可渉，撫心茫茫淚如珠。西來有鳥東飛去，願寄一書謝麻姑。",
                    "zhushu": "士贇曰：長鯨靑鳥。見一卷注。仙傳。麻姑自與王逺㑹後，即於海州東海衮王山坐化。至今有紀異觀。奉其肉身。觀有女道士焉。",
                    "type": 2
                },
                {
                    "paragraph": "乆別離",
                    "zhushu": "士贇曰：樂録别離十九曲之一。",
                    "type": 2
                },
                {
                    "paragraph": "別來幾春未還家，玉牎五見櫻桃花。况有錦字書，開緘使人嗟。",
                    "zhushu": "士贇曰：錦字是用竇滔妻蘇氏織錦作囘文詩贈夫。事見織錦回文詩序。"
                },
                {
                    "paragraph": "至此腸㫁彼心絶，雲鬟緑𩯭罷梳結，愁如回飈亂白雪。去年寄書報陽臺，今年寄書重相催。東風兮東風，爲我吹行雲使西來。待來竟不來，落花寂寂委青苔。",
                    "zhushu": "",
                    "type": 2
                },
                {
                    "paragraph": "白頭吟",
                    "zhushu": "士贇曰：樂府白頭吟，始於卓文君，事見詩内註。",
                    "type": 2
                },
                {
                    "paragraph": "錦水東北流，波蕩雙鴛鴦。雄巢漢宫樹，雌弄秦草芳。寧同萬死碎綺翼，不忍雲間兩分張。",
                    "zhushu": "士贇曰：錦水，即成都錦江橋之水也。圖經曰：汶江，一名流江，涇縣南七里。蜀守李氷穿二江，城都中，皆可行舟，漑田萬頃。蜀中謂流江爲笮橋水，此水濯錦。鮮於他處。"
                },
                {
                    "paragraph": "此時阿嬌正嬌妬，獨坐長門愁日暮。但願君恩顧妾深，豈惜黃金買詞賦。相如作賦得黃金，丈夫好新多異心。",
                    "zhushu": "齊賢曰：漢武故事：景帝問：兒欲得婦否？曰：欲得。長公主。指其女曰：阿嬌好否？曰：若得阿嬌，當作金屋貯之。士贇曰：司馬長卿長門賦序：孝武皇帝陳皇后時得幸，頗妬，别在長門宫，愁悶悲思。聞蜀郡成都司馬相如，天下工爲文，奉黃金百斤爲相如、文君取酒，因干解悲愁之辭，而相如爲文以悟主上，皇后復得幸。按唐書，王廢后傳：始后以愛弛不自安，乗間泣曰：陛下獨不念阿忠脫紫半臂易斗麪，爲生日湯餅耶？帝勃然動容。阿忠，后呼其父仁皎云。繇是乆乃廢。當時王湮作碧羽帳賦諷帝，未幾卒，後宫思慕之，帝亦悔。王湮之賦與相如事絶𩔖。太白可謂善於引喻矣。"
                },
                {
                    "paragraph": "一朝將聘茂陵女，文君因贈白頭吟。東流不作西歸水，落花辭條羞故林。",
                    "zhushu": "士贇曰：西京雜記：司馬相如將聘茂陵女爲妾，卓文君作白頭吟以自絶曰：曉如山下雲，皎若雲間月。良人有兩意，故與相訣别。又曰：今日斗酒間，明日溝水頭。蹀䠗溝水上，溝水東西流。又曰：凄凄重凄凄，嫁娶不須啼。願得一心人，白頭不相離。相如感之，乃止不聘妾焉。"
                },
                {
                    "paragraph": "兎絲固無情，隨風任傾倒。誰使女蘿柭，而來強縈抱。兩草猶一心，人心不如草。",
                    "zhushu": "齊賢曰：古詩：與君爲新婚，兎絲附女蘿。女蘿，松蘿也。"
                },
                {
                    "paragraph": "莫捲龍鬚席，從他生網絲。且留琥珀枕。或有夢來時。",
                    "zhushu": "齊賢曰：龍鬚草，一名縉雲草，世人妄傳，如今有虎鬚草。江東亦織爲席，號西王母席。西京雜記：趙飛燕爲皇后，其女弟在昭陽殿，遺后三十五條，内有琥珀枕。"
                },
                {
                    "paragraph": "覆水再收豈滿盃，棄妾已去難重廻。古來得意不相負，秪今惟見靑陵臺。",
                    "zhushu": "齊賢曰：戰國韓憑爲宋康王舎人。妻何氏美。王欲之。使舎人築靑陵臺。何作詩曰：南山有鳥。北山張羅。鳥自髙飛。羅當柰何。又烏鵲𩀱飛。不樂鳯凰。妾是庻人。不樂宋王。遂自縊。韓亦死。王怒埋之。𪧐夕木生墳。有鴛鴦栖其上。音聲感人。化爲蝴蝶。臺在開封。士贇曰：此詩其爲明皇寵武妃廢王后而作乎。事見前卷。唐詩人多引春秋爲魯諱之義。以漢武比明皇。中間比義引事，讀者自見。王皇后乃元宗爲臨淄王時所聘。龍鬚席則晋東宫事。意有在矣。琥珀枕則皇后事。意謂一枕逰仙之時，夢中或者相遇，否則無再合之期矣。辭惋意悲。國風好色而不滛，小雅怨誹而不亂，是詩得之矣。",
                    "type": 2
                },
                {
                    "paragraph": "其二",
                    "zhushu": "士贇曰：按此篇出入前篇，語意多同。",
                    "type": 2
                },
                {
                    "paragraph": "錦水東流，碧波蕩𩀱鴛鴦。雄巢漢宫樹，雌弄秦草芳。相如去蜀謁武帝，赤車駟馬生輝光。一朝再覽大人作，萬乗忽欲凌雲翔。聞道阿嬌失恩寵，千金買賦要君王。",
                    "zhushu": "齊賢曰：史記：司馬相如，蜀郡成都人。蜀人楊得意爲狗監侍上，上讀子虚賦而善之，曰：朕獨不得與此人同時哉！得意曰：臣邑人司馬相如自言爲此賦。上驚，召問相如，相如曰：有是，然此乃諸侯之事，未足觀也。請爲天子逰獵賦，賦成奏之，天子以爲郎。天子既美子虚之事，相如見上好神仙，因曰：上林之事，未足美也。因奏大人頌。天子乃恱，飄飄有凌雲氣，游天地之間意。"
                },
                {
                    "paragraph": "相如不憶貧賤日，位高金多聘私室。茂陵姝子皆見求，文君歡愛從此畢。淚如𩀱泉水，行墮紫羅襟。五起雞三唱，清晨白頭吟。長吁不整緑雲𩯭，仰訴青天哀怨深。城崩𣏌梁妻，誰道士無心。東流不作西歸水，落花辭枝羞故林。",
                    "zhushu": "士贇曰：司馬相如傳：相如客游梁，歸而家貧，無以自樂，後於臨卭通卓文君，夜亡奔相如與馳歸成都，家徒四璧立，乃與文君之臨卭，賣酒市中。卓王孫耻之，不得已，分與文君僮百人，錢百萬，及其嫁時衣被財物。文君乃與歸成都爲富人。五起者，五更而起也。漢書曰：雞三號，天平明。"
                },
                {
                    "paragraph": "頭上玉燕釵，是妾嫁時物。贈君表相思，羅䄂幸時拂。莫捲龍鬚席，從他生網絲。且留琥珀枕，還有夢來時。鷫鸘裘在錦屏上，自君一掛無由披。妾有秦樓鏡，照心勝照井。願持照新人，雙對可憐影。覆水却收不滿杯，相如還謝文君廻。古來得意不相負，秪今惟有靑陵臺。",
                    "zhushu": "齊賢曰：趙后妹名合德，有紫玉九雛釵。西京雜記：相如居貧愁悲，以所着鷫鸘裘就市人楊昌貰酒。淮南子注：鷫鸘，長脛緑色，其形似鴈。一曰鳯凰之別名也。秦女弄玉吹簫，樓上得仙，故曰秦樓。士贇曰：西京雜記：髙祖初入咸陽宫，府庫珍寳尤異者，有方鏡，廣四尺，高五尺九寸，表裏有明，人直來照之，影則倒見，以手捫心而來，則見腸胃九藏，歷然無碍。人疾病在内，則掩心而照之，則知病之所在。女子有邪心，則膽張心動。秦始皇嘗以照宫人，膽張心動者殺之。",
                    "type": 2
                },
                {
                    "paragraph": "採蓮曲",
                    "zhushu": "",
                    "type": 2
                },
                {
                    "paragraph": "",
                    "zhushu": "齊賢曰：秦州唱採蓮歌，齊景公造採蓮舟，令宫人采女撑之。士贇曰：樂録草木二十四曲内有採蓮曲。"
                },
                {
                    "paragraph": "若耶谿傍採蓮女，𥬇隔荷花共人語。日照新粧水底明，風飄香袂空中舉。",
                    "zhushu": "齊賢曰：樂書：採蓮之舞，衣紅繪短䄂翬裙，雲鬟髻，乗緑船持花。士贇曰：若耶溪在㑹稽縣東南，北流二十五里，與鏡湖合。"
                },
                {
                    "paragraph": "岸上誰家遊冶郞，三三五五映垂楊。紫騮嘶入落花去，見此踟蹰空斷腸。",
                    "zhushu": "",
                    "type": 2
                },
                {
                    "paragraph": "臨江王節士歌",
                    "zhushu": "士贇曰：樂府遊俠曲二十一中有臨江王節士歌。",
                    "type": 2
                },
                {
                    "paragraph": "洞庭白波木葉稀，燕鴻始入吳雲飛。吳雲寒，燕鴻苦，風號沙𪧐瀟湘浦，",
                    "zhushu": "士贇曰：月令：仲秋鴻鴈來。圖經：湘水自陽海發泝，至零陵，而營水㑹之，二水合流，謂之瀟湘。瀟湘者，水清深之名也。"
                },
                {
                    "paragraph": "節士悲秋淚如雨。白日當天心，照之可以事明主。壯士憤，雄風生，安得𠋣天劒，跨海斬長鯨。",
                    "zhushu": "齊賢曰：臨江節士，史失其名。唯古樂府載送陸厥臨江王節士歌曰：節士慷慨，髪上衝冠，彎弓掛若木，長劒竦雲端。士贇曰：韓詩外傳：壯士悲秋，感隂氣也。",
                    "type": 2
                },
                {
                    "paragraph": "司馬將軍歌",
                    "zhushu": "士贇曰：樂府遺聲征伐玉曲内有司馬將軍歌。",
                    "type": 2
                },
                {
                    "paragraph": "狂風吹古月，竊弄章華臺。北落明星動光彩，南征猛將如雲雷。手中電擊𠋣天劒，直斬長鯨海水開。",
                    "zhushu": "齊賢曰：九域志：章華臺在江陵府。左傳：楚子成章華之臺。甘氏星經曰：北落門師一星，在羽林軍西南。星明而角，則軍安寧；小暗則天下兵起。士贇曰：意此時必有盗弄兵於荆楚者，故朝廷遣兵平之也。"
                },
                {
                    "paragraph": "我見樓船壯心目，頗似龍驤下三蜀。揚兵習戰張虎旗，江中白浪如銀屋。",
                    "zhushu": "齊賢曰：榖梁曰：出曰治兵，習戰也；入曰振旅，習戰也。周禮：司常建九旗以待國事，熊虎爲旗，鳥集爲㳺，龜蛇爲旐。士贇曰：爾雅、釋名：熊虎爲旗，將軍所建，象其猛如熊虎也。"
                },
                {
                    "paragraph": "身居玉帳臨河魁，紫髯若㦸冠崔嵬。細柳開營揖天子，始知灞上爲嬰孩。",
                    "zhushu": "齊賢曰：唐藝文志有玉帳經，大將軍有此河魁，在九星爲文曲。漢文六年，匈奴大入，以劉禮軍㶚上，徐厲軍𣗥門，周亞夫軍細柳，以備胡。上自勞軍，至灞上，及𣗥門，直馳入，將以下騎出入迎送，已而之細柳，先驅至，不得入。軍門都尉曰：軍中聞將軍之令，不聞天子詔。有頃，上至，不得入，使使持節詔將軍曰：我欲勞軍。亞夫乃傳言開璧門。士謂車騎曰：將軍約，軍中不得馳驅。天子乃按轡徐行。至中營，亞夫揖曰：介胄之士不拜，請以軍禮見。天子爲動，改容式車，使人稱謝曰：皇帝來勞將軍。成禮而去。既岀軍門，羣臣大驚。帝曰：嗟乎！此真將軍矣。鄉者灞上𣗥門如兒戯耳。"
                },
                {
                    "paragraph": "羗笛橫吹阿嚲廻，向月樓中吹落梅。將軍自起舞長劒，壯士呼聲動九垓。",
                    "zhushu": "士贇曰：樂録：鼓角橫吹十五曲，内有梅花落，注云：胡笳曲也。阿嚲廻亦曲名也。"
                },
                {
                    "paragraph": "功成獻凱見明主，丹靑𦘕像麒麟臺。",
                    "zhushu": "齊賢曰：周官大司樂：王師大獻，則令奏凱樂。樂師：凡軍大獻，教凱歌。司馬法曰：得意則愷樂，所以示善也。漢宣帝甘露三年，思中興功臣，乃圖𦘕其人於麒麟閣，法其象貌，題其官爵姓名，凡十一人。",
                    "type": 2
                },
                {
                    "paragraph": "君道曲",
                    "zhushu": "士贇曰：太白自註云：梁之雅歌有五篇，今作一章。",
                    "type": 2
                },
                {
                    "paragraph": "大君若天覆，廣運無不至。軒后𤓰牙常先太山稽，如心之使臂。小白鴻翼於夷吾，劉葛魚水本無二。士校可成牆，積德爲厚地。",
                    "zhushu": "士贇曰：軒后，黃帝也。常先太山稽，黃帝之將相。小白、夷吾、劉葛事並見前卷。",
                    "type": 2
                },
                {
                    "paragraph": "結襪子",
                    "zhushu": "齊賢曰：古樂府曰結襪子，大抵言感恩重而以命相許也。士贇曰：樂府遺聲遊俠二十一曲中有結襪子。",
                    "type": 2
                },
                {
                    "paragraph": "燕南壯士吳門豪，筑中置鉛魚隱刀。感吾恩重許君命，太山一擲輕鴻毛。",
                    "zhushu": "齊賢曰：史燕世家：秦滅燕，荆軻之客皆亡。高漸離變姓名，爲人傭保，匿作於宋。乆之，乃出其筑，與其善衣，擊筑而歌，客無不流涕。聞於秦始皇召見，人有識者，曰：高漸離也。始皇惜其善擊筑，重赦之，乃曤其目，使撃筑，稍益近之。高漸離乃以鉛置筑中，復進得近，舉筑扑秦皇帝，不中，於是遂誅高漸離。應劭曰：筑狀似琴而大，頭安絃，以竹撃之。",
                    "type": 2
                },
                {
                    "paragraph": "結客少年場行",
                    "zhushu": "士贇曰：樂府遺聲遊俠二十一曲中。有結客少年場。註云：取曹植詩。結客少年場。報怨洛北邙爲題。始自鮑照。文選李善註云：范曄後漢書曰：祭遵爲吏部所侵。結客報之也。李周翰曰：言少年時結任俠之客。爲游樂之場。終而無成。故有斯作也。今太白之詩。全祖此意。",
                    "type": 2
                },
                {
                    "paragraph": "紫燕黃金瞳，啾啾揺緑髮。平明相馳逐，結客洛門東。",
                    "zhushu": "士贇曰：紫燕，古駿馬名。"
                },
                {
                    "paragraph": "少年學劒術，凌轢白猿公。珠袍曵錦帶，匕首揷吳鴻。由來萬夫勇，挾此生雄風。",
                    "zhushu": "齊賢曰：越有處女能劒術，越王聘之。處女將北見王，道逢老翁，自稱猿公，曰：吾聞子善劒術，隨一觀之。處女曰：惟公試之。猿公即跳於竹，伏槁折墮地，處女即接末。猿公操本刺處女，女應節入，三入，因舉枝撃之，猿公飛上𣗳，化爲白猿而去。士贇曰：珠袍，凡俠客皆有之，亦服制如此。吳鴻，鈎名事見三卷註。"
                },
                {
                    "paragraph": "託交從劇孟，買醉入新豐。𥬇盡一杯酒，殺人都市中。",
                    "zhushu": "士贇曰：劇孟事見三卷註。"
                },
                {
                    "paragraph": "羞道易水寒，從令日貫虹。燕丹事不立，虚没秦帝宫。舞陽死灰人，安可與成功。",
                    "zhushu": "士贇曰：列士傳曰：荆軻發後，太子自相氣，見虹貫日不徹，曰：吾事不成矣。後聞荆軻死，事不立，曰：吾知其然也。燕丹子曰：荆軻與秦舞陽入秦，秦王陛㦸而見燕使，既鼓鐘並發，武陽大恐，面如死灰色。荆軻刺秦王事見前卷註，可互觀之。",
                    "type": 2
                },
                {
                    "paragraph": "長干行",
                    "zhushu": "士贇曰：樂府遺聲：都邑三十四曲中有長干行。長干。地名也。圖經：長千里。去上元縣五里。",
                    "type": 2
                },
                {
                    "paragraph": "妾髪初覆額，折花門前劇。郞騎竹馬來，遶床弄青梅。同居長干里，兩小無嫌猜。",
                    "zhushu": "齊賢曰：吳都賦注：江東謂山岡間爲千。建鄴之南有山，其間平地，吏民居之，號爲干中，有大長千、小長千，皆相屬。"
                },
                {
                    "paragraph": "十四爲君婦，羞顔未嘗開。低頭向暗壁，千喚不一廻。十五始展眉，願同塵與灰。常存抱柱信，豈上望夫臺。",
                    "zhushu": "齊賢曰：望夫臺在忠州南十里。士贇曰：莊子盗跖篇：尾生與女子期於梁下，女子不來，水至不去，抱橋柱而死。"
                },
                {
                    "paragraph": "十六君逺行，瞿塘灧澦堆。五月不可觸，猿聲天上哀。",
                    "zhushu": "士贇日：圗經瞿塘峽在䕫州東一里，舊名西陵峽。瞿塘乃三峽之門，兩崖對峙，中貫一江，望之如門。灔澦堆在瞿塘峽，蜀江之心。灔澦堆，土人云：灔澦太如象，瞿塘不可上；灔澦太如馬，瞿塘不可下。人以此爲水候，盖五月水漲時，不可行船也。"
                },
                {
                    "paragraph": "門前遲行跡，一一生緑苔。苔深不能掃，落葉秋風早。八月胡蝶來，𩀱飛西園草。感此傷妾心，坐愁紅顔老。早晩下三巴，預將書報家。相迎不道逺，直至長風沙。",
                    "zhushu": "齊賢曰：渝州記：閬白三水東西流，三曲如巴字，是爲三巴。又以永寧爲巴郡，固陵爲巴東，徙龍義爲巴西，謂之三巴。長風沙𨽻、池州，盖江行地名也。"
                },
                {
                    "paragraph": "其二",
                    "zhushu": "士贇曰：宋山谷先生、黃魯直云：太白集中長千行二篇。妾髪初覆額。眞太白作也。憶妾深閨裏。李益尚書作也。所謂癡如尚書李十郞者也。詞意亦淸麗可喜。亂之太白詩中亦不甚逺。大儒曾子固刋定，亦不能别也。太白豪放。人中鳯凰麒麟。譬如生冨貴人。雖醉着暝暗啽藝中作無義語。终不作寒乞聲耳。今太白詩中不入他人作者，略有十之二三，欲刪正者，當用吾言考之。今按，啽藝字岀列子，註云：夢寐中語也。啽，吾南切。藝音詣。"
                },
                {
                    "paragraph": "憶妾深閨裏，煙塵不曾識。嫁與長千人，沙頭候風色。五月南風興，思君下巴陵。八月西風起，想君發揚子。",
                    "zhushu": "齊賢曰：九域志：岳州巴陵郡，治巴陵縣。洞庭與泯江㑹于岳陽樓前，東下鄂渚以趨于揚子。楊子縣，真州所治，舊爲揚州東貞縣。"
                },
                {
                    "paragraph": "去來悲如何，見少離别多。湘潭幾日到，妾夢越風波。昨夜狂風度，吹折江頭樹。淼淼暗無邊，行人在何處。",
                    "zhushu": "齊賢曰：湘潭縣，在潭州南九十里。"
                },
                {
                    "paragraph": "好乗浮雲騘，佳期蘭渚東。鴛鴦緑蒲上，翡翠錦屏中。自憐十五餘，顔色桃花紅。那作商人婦，愁水復愁風。",
                    "zhushu": "齊賢曰：說文：翡，赤雀；翠，青雀也。",
                    "type": 2
                },
                {
                    "paragraph": "古朗月行",
                    "zhushu": "士贇曰：樂府遺聲：時景二十五曲中有明月篇。",
                    "type": 2
                },
                {
                    "paragraph": "小時不識月，呼作白玉盤。又疑瑶臺鏡，飛在白雲端。仙人垂兩足，桂樹作團團。白兎擣藥成，問言誰與餐。",
                    "zhushu": "士贇曰：太平御覽虞喜安論：俗傳月中仙人桂𣗳，今視其初生，見仙人之足，漸已成形，桂樹後生焉。傳玄擬天問：月中何有，白兎擣藥。"
                },
                {
                    "paragraph": "蟾蜍蝕圎影，大明夜已殘。羿昔落九烏，天人清且安。",
                    "zhushu": "齊賢曰：淮南子曰：堯時十日並出，堯命羿仰射十日，中其九日，日中，九烏皆死。士贇曰：蟾蜍蝕月，見一卷註。李善曰：大明，月也，言月將夕也。"
                },
                {
                    "paragraph": "隂精此淪惑，去去不足觀。憂來其如何，悽愴摧心肝。",
                    "zhushu": "士贇曰：按，此詩借月以引興。日君象。月臣象。盖爲安禄山之叛。兆於貴妃而作也。玄宗自天寳後。内嬖貴妃。妃復私禄山。傾動天下。禄山叛。帝幸蜀。至馬嵬。陳玄禮等以天下計誅國忠。國忠死。兵不解。帝使力士問故。荅曰：禍本尚在。不得已。與妃訣。引去縊祠下。此即所謂蟾蜍蝕圓影。大明夜已殘也。至於羿昔落九烏。天人清且安。盖天無二日，民無二王之義，謂時無能誅禄山之人，掃清國歩也。隂精此淪惑，去去不足觀者，謂貴妃以淫亂召禍，言之耻也，固不足觀矣。然天下由此而亂，乃白之所深憂，而心肝爲之摧也。其忠憤之意，溢於辭外，亦哀而不傷者歟。",
                    "type": 2
                },
                {
                    "paragraph": "上之回",
                    "zhushu": "士贇曰：漢帝元封初，因至雍，遂通回中道，後數遊幸焉。其歌稱帝遊石関，望諸國，月支臣，匈奴服，盖誇時事也。魏曰克官渡，言曹公破𡊮紹於官渡也。吳曰烏林，言周瑜破魏武於烏林也。𣈆曰宣輔政，言宣帝之業也。梁曰道亡，言東昏失道，義師起樊、鄧也。北齊曰珍関隴，言神武遣侯莫陳恱誅賀技岳，定関隴也。後周曰平竇泰，言太祖討平竇泰也。",
                    "type": 2
                },
                {
                    "paragraph": "三十六離宫，樓臺與天通。閤道歩行月，美人愁煙空。",
                    "zhushu": "齊賢曰：西都賦：離宫别舘三十六所。"
                },
                {
                    "paragraph": "恩踈寵不及，桃李傷春風。淫樂意何極，金輿向回中。",
                    "zhushu": "士贇曰：括地志云：秦回中宫在岐州雍縣西四十里。"
                },
                {
                    "paragraph": "萬乗出黃道，千旗揚彩虹。前軍細柳北，後騎甘泉東。",
                    "zhushu": "齊賢曰：天子曰萬乗，日行黃道，言人君動法於日也。士贇曰：秦之林光宫，漢之甘泉，在雍州雲陽西北八十里。秦始皇作甘泉宫，去長安三百里，望見長安，秦皇帝以來祭天屯兵處。"
                },
                {
                    "paragraph": "豈問渭川老，寧邀襄野童。但慕瑶池宴，歸來樂未窮。",
                    "zhushu": "齊賢曰：渭川老，吕望也。士贇曰：此詩言秦皇、漢武之幸回中者，不過溺志於神仙之事而已，豈知求賢哉。時明皇亦好神仙，其諷諌之作歟。",
                    "type": 2
                },
                {
                    "paragraph": "獨不見",
                    "zhushu": "士贇曰：樂府遺聲怨思二十五曲中有獨不見。",
                    "type": 2
                },
                {
                    "paragraph": "白馬誰家子，黃龍邊塞兒。",
                    "zhushu": "齊賢曰：契舟有黃龍府。"
                },
                {
                    "paragraph": "天山三丈雪，豈是逺行時。",
                    "zhushu": "齊賢曰：漢西域傳天山冬夏常有雪。"
                },
                {
                    "paragraph": "春蕙忽秋草，莎雞鳴西池。風摧寒㯶響，月入霜閨悲。",
                    "zhushu": "齊賢曰：莎雞，即今紡緯促織也。㯶，木名，祖叢切。"
                },
                {
                    "paragraph": "憶與君別年，種桃齊蛾眉。桃今百餘尺，花落成枯枝。終然獨不見，流淚空自知。",
                    "zhushu": "",
                    "type": 2
                },
                {
                    "paragraph": "白紵辭",
                    "zhushu": "士贇曰：白紵歌有白紵舞，白鳬歌有白鳬舞，並吳人之歌舞也。吳地岀紵，又江鄉水國，自多鳬鶩，故興其所見，以寓意焉。始則田野之作，後乃大樂氏用焉。其音入淸商調，故淸商七曲有子夜者，即白紵也。在呉歌爲白紵，在雅歌爲子夜，梁武令沈約更制其辭焉。",
                    "type": 2
                },
                {
                    "paragraph": "揚清歌，發皓齒，北方佳人東鄰子。且吟白紵停緑水，長袖拂面爲君起。寒雲夜捲霜海空，胡風吹天飄塞鴻。玉顔滿堂樂未終，舘娃日落歌吹濛。",
                    "zhushu": "士贇曰：郡縣志，靈巖山在平江府城西二十四里，呉王之别苑在焉。有舘娃宫、琴臺、響屧廊、西施洞。太白此詞，全篇句意間架，並是擬鮑明逺者。今録鮑辭于后，可參看之。朱唇動。素䄂舉。洛陽少年邯鄲女。古稱緑水今白紵。催弦急管爲君舞。窮秋九月荷葉黃。北風驅鴈天雨霜。夜長酒多樂未央。杜少陵所謂俊𨓜鮑參軍者，其此之謂歟！",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "月寒江清夜沉沉，美人一𥬇千黃金。",
                    "zhushu": "齊賢曰：鮑照白紵曲曰：千金顧𥬇買芳年。"
                },
                {
                    "paragraph": "垂羅舞縠楊哀音，郢中白雪且莫吟，",
                    "zhushu": "齊賢曰：鮑照詩：月愰垂霧羅。"
                },
                {
                    "paragraph": "子夜吳歌動君心。動君心，冀君賞。願作天池𩀱鴛鴦，一朝飛去青雲上。",
                    "zhushu": "",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "吳刀剪綵縫舞衣，明妝麗服奪春暉。楊眉轉䄂若雪飛，傾城獨立世所稀。",
                    "zhushu": "齊賢曰：古今註：吳大帝有寳刀三：一曰百練，二曰青犢，三曰漏影。長安有秋邪？曰麗服觧芳春。短歌曰：蘋以春暉。士贇曰：鮑照白紵舞歌辭：呉刀，楚製爲佩禕，傾成獨立。見前註。"
                },
                {
                    "paragraph": "激楚結風醉志歸，高堂月落燭已微，玉釵掛纓君莫違。",
                    "zhushu": "士贇曰：激楚，清聲也。鮑照白紵辭：車高馬煩客忘歸。按此三篇可意字，固皆與明逺者相出入，豈此曲體製當如是邪？抑擬之而作也？㑹有知言者矣。",
                    "type": 2
                },
                {
                    "paragraph": "鳴鴈行",
                    "zhushu": "士贇曰：樂府遺聲鳥獸二十一曲中有鳴鴈行。",
                    "type": 2
                },
                {
                    "paragraph": "胡鴈鳴，辭燕山。昨發委羽朝度關，",
                    "zhushu": "士贇曰：淮南子曰：北方曰積水，曰委羽。高誘曰：委羽，山名也，在北極之隂，不見日也。"
                },
                {
                    "paragraph": "一一衘盧枝。南飛散落天地間，連行接翼徃復還。",
                    "zhushu": "士贇曰：說文：岱山高峻，鳥飛不越，惟有一缺門，鴈來，徃向此缺中過，人號曰鴈門山。出鷹，鴈過，鷹多捉而食之。鴈欲過，皆相待，兩兩相隨，口中衘蘆一枝，然後過缺中。鷹見蘆，懼之，不敢捉。"
                },
                {
                    "paragraph": "客居煙波寄湘吳，凌霜觸雪毛體枯。畏逢矰繳驚相呼，聞弦虚墜良可吁，君更彈射何爲乎？",
                    "zhushu": "齊賢曰：周禮：矰，矢也。鄭康成曰：結繳於矢，謂之矰。說文曰：繳，生絲縷也。士贇曰：戰國䇿：更嬴與魏王處於簾下，有鴈𩀱飛東方，更羸虚發而鴈下。魏王曰：射可至此乎？更嬴曰：其飛徐，其鳴悲。徐，其瘡痛也。鳴悲者，乆失群也。故痛未息，驚心未去，故聞弦音而下。崔豹古今注：鴈自河北渡江南，痩瘠能高飛，不畏矰繳。江南沃饒。毎至還河北。體肥不能高飛。恐爲虞人所獲。常衘長蘆可數寸。以防矰繳。矰音曾。繳音酌。周禮：母得春夏探卵。彈射飛鳥。按：此詩其太白遭難避禍而作。觀其辭亦可哀矣。",
                    "type": 2
                },
                {
                    "paragraph": "妾薄命",
                    "zhushu": "士贇曰：樂府佳麗四十七曲中。有妾薄命。亦曰惟日月太白。則爲漢武廢后陳皇后而作。末章詩句。則有所感寓也。",
                    "type": 2
                },
                {
                    "paragraph": "漢帝寵阿嬌，貯之黃金屋。咳唾落九天，隨風生珠玉。",
                    "zhushu": "士贇曰：阿嬌，陳皇后小名，事見前註。"
                },
                {
                    "paragraph": "寵極愛還歇，妬深情却踈。長門一歩地，不肯暫廻車。",
                    "zhushu": "士贇曰：陳皇后擅寵嬌貴，聞衛子夫得幸，幾死者數焉。後罷，退歸長門宫。"
                },
                {
                    "paragraph": "雨落不上天，水覆難再收。君情與妾意，各自東西流。昔日芙蓉花，今成斷根草。以色事他人，能得幾時好。",
                    "zhushu": "齊賢曰：說苑曰：安陵𦆑寵於楚共王，江乙謂𦆑曰：以財事人者，財盡則交絶；以色事人者，華落則愛衰。子安得長被幸乎？士贇曰：太白之詩，其旨出於國風，徃徃寄興深逺，欲言時事，則借古喻今。此詩雖言漢武之事，而意則實在於明皇王后也。二后事迹，前後一轍，雖各以無子、巫蠱厭勝廢，然䆒其所原，實衛子夫、武惠妃争寵有以激之也。陳后之廢，相如作長門賦。王后之廢，王諲作翠羽帳賦，冀以諷帝，而夫婦之天，卒莫能回。太白此詩，其作於翠羽帳賦之後乎？不然，何以有雨落不上天，水覆難再收。君情與妾意，各自東西流之語哉？辭意悽慘，讀之令人感歎。",
                    "type": 2
                },
                {
                    "paragraph": "幽州胡馬客歌",
                    "zhushu": "",
                    "type": 2
                },
                {
                    "paragraph": "幽州胡馬客，緑眼虎皮冠。",
                    "zhushu": "士贇曰：唐書地理志：幽州范陽郡，本涿郡，天寳元年更名。"
                },
                {
                    "paragraph": "𥬇拂兩𨾏箭，萬人不可干。彎弓若轉月，白鴈落雲端。𩀱𩀱掉鞭行，遊獵向樓蘭。",
                    "zhushu": "齊賢曰：樓蘭國，後改爲鄯善，治杆泥城，去長安六于一百里。"
                },
                {
                    "paragraph": "出門不顧後，報國死何難。天驕五單于，狼戾好𠒋殘。",
                    "zhushu": "齊賢曰：神爵中，呼韓邪單于使人告右賢貴人，令殺右賢王都隆竒，因與右賢王共立日逐王爲屠𦒿單于，發兵撃呼韓邪，呼韓邪敗走，屠耆信䜛殺右賢王父子。父子於是呼揭王恐，畔去，自立爲呼揭單于。右奥鞬王聞之，自立爲車犁單于。烏籍都亦自立爲烏籍單于，凡五單于。"
                },
                {
                    "paragraph": "牛馬散北海，割鮮若虎餐。",
                    "zhushu": "士贇曰：漢匈奴傳：匈奴居于北邉，隨草畜牧而轉移，其畜之所多則馬、牛、羊。北海即上海也。"
                },
                {
                    "paragraph": "雖居燕支山，不道朔雪寒。婦女馬上𥬇，顔如赬玉盤。",
                    "zhushu": "士贇曰：燕支山，契丹之境。"
                },
                {
                    "paragraph": "翻飛射鳥獸，花月醉雕鞍。旄頭四光芒，爭戰若蜂攅。",
                    "zhushu": "齊賢曰：旄頭，胡星也。蜂攢，猶蜂之聚叢也。"
                },
                {
                    "paragraph": "白刃灑赤血，流沙爲之丹。名將古誰是，疲兵良可嘆。",
                    "zhushu": "齊賢曰：魏太武分四道出西域：一自玉門流沙西行至鄯善，一自玉門度流沙，北行至車師。自鄯善西至且末七百里而遥。且末國有大流沙數百里，則流沙非一地矣。"
                },
                {
                    "paragraph": "何時天狼滅，父子得閑安。",
                    "zhushu": "士贇曰：史天官書：參東有大星曰狼。狼角變色，多盗賊。下有四星曰弧，直狼。正義曰：狼一星參東南，爲野將，王侵掠。占非其處，則人相食。色黃白而明，吉。赤角，兵起。金木火守亦如之。弧九星在狼東南，天之弓也。以㐲叛懷逺，又主備賊之知姦邪者。弧矢向狼動移，多盗。明大變色亦如之。矢不直狼，又多盗。引滿則天下盡兵也。"
                }
            ]
        },
        {
            "name": "分𩔖補註李太白詩卷之五",
            "paragraphs": [
                {
                    "paragraph": "分𩔖補註李太白詩卷之五",
                    "zhushu": "",
                    "type": 1
                },
                {
                    "paragraph": "樂府",
                    "zhushu": "",
                    "type": 2
                },
                {
                    "paragraph": "門有車馬客行",
                    "zhushu": "僧䖍技録：相和歌琴調三十八曲有此行。",
                    "type": 2
                },
                {
                    "paragraph": "門有車馬賔，金鞍耀朱輪。謂從丹霄落，乃是故郷親。呼見掃中堂，坐客論悲辛。對酒兩不飲，停觴淚盈巾。嘆我萬里遊，飄飄三十春。空談帝王略，紫綬不掛身。雄劒藏玉匣，隂符生素塵。",
                    "zhushu": "士贇曰：雄劒見二卷註。隂符經，太公所著。"
                },
                {
                    "paragraph": "廓落無所合，流離湘水濵。借問宗黨間，多爲泉下人。",
                    "zhushu": "齊賢曰：爾雅宗族有母黨、妻黨。"
                },
                {
                    "paragraph": "生苦百戰役，死託萬鬼鄰。",
                    "zhushu": "士贇曰：山海經云：東海中蟠桃，其卑枝間曰東北鬼門，萬鬼出入也。"
                },
                {
                    "paragraph": "北風揚胡沙，埋翳周與秦。大運且如此，蒼穹寧匪仁。惻愴竟何道，存亡任大鈞。",
                    "zhushu": "士贇曰：周秦者，東西二都也。如淳曰：陶者，作器於鈞上，此以造化爲大鈞。陸機門有車馬客行云：門有車馬客，駕言發故郷。念君乆不歸，濡迹渉江湘。投袂赴門壑，攬衣不及裳。拊膺携客泣，掩淚叙温涼。借問邦族間，惻愴論存亡。親友多零落，舊齒皆凋䘮。市朝互遷易，城闕成丘荒。墳壠日月多，松栢蔚芒芒。天道信崇替，人生安得長。慷慨惟平生，挽仰獨悲傷。太白此詩與陸機詩相岀入，故全録。",
                    "type": 2
                },
                {
                    "paragraph": "君子有所思行",
                    "zhushu": "齊賢曰：樂府君子有所思，言雕室麗色，不足爲乆懽，宴安滿盈，所宜敬忌。士贇曰：王僧䖍技録：君子有所行相和歌，瑟調三十八曲之一也。",
                    "type": 2
                },
                {
                    "paragraph": "紫閣連終南，青冥天倪色。憑崖望咸陽，宫闕羅北極。",
                    "zhushu": "齊賢曰：南山，終南也。咸陽縣，在京兆府西四十里，秦、漢、隋、唐所都。士贇曰：晉天文志：中宫北極五星、勾陳六星，皆在紫宫中。"
                },
                {
                    "paragraph": "萬井驚𦘕出，九衢如絃直。渭水銀河清，橫天流不息。",
                    "zhushu": "齊賢曰：漢宫闕䟽曰：長安立九市，六在道西，三在道東。"
                },
                {
                    "paragraph": "朝野盛文物，衣冠何翕赩。",
                    "zhushu": "士贇曰：文中子曰：大哉！中國衣冠之所自岀也。"
                },
                {
                    "paragraph": "廏馬散連山，軍容威絶域。",
                    "zhushu": "齊賢曰：唐天子之御，左右六閑爲二廏，一曰祥麟，二曰鳯苑，以繫飼之。其後禁中又増置飛龍廏，以張萬歲領群牧，自正觀至麟德四十年間，馬七十六萬六千，置八方四十八監。唐兵制：天下十道，置府六百三十四以處兵，外有南衙、北衙禁軍。"
                },
                {
                    "paragraph": "伊臯運元化，衛霍輸筋力。歌鐘樂未休，榮去老還逼。圓光過滿缺，太陽移中昃。不散東海金，何曽西飛匿。",
                    "zhushu": "士贇曰：伊尹、臯陶、衛青、霍去病也。"
                },
                {
                    "paragraph": "無作牛山悲，惻愴淚沾臆。",
                    "zhushu": "士贇曰：齊景公悲牛山事見二卷註。唐至於天寳，盛之極矣。此詩乃戒滿盈之作也，可謂憂深思逺者矣。",
                    "type": 2
                },
                {
                    "paragraph": "東海有勇婦",
                    "zhushu": "士贇曰：樂府正聲，漢鞞舞歌五曲，有関中有賢女，魏曰明明魏皇，晉曰洪業篇。",
                    "type": 2
                },
                {
                    "paragraph": "梁山感𣏌妻，痛哭爲之傾。金石忽蹔開，都由激深情。",
                    "zhushu": "士贇曰：劉向說苑：齊莊公且伐莒，爲車五乗之賔，而𣏌梁、華周獨不與焉，故歸而不食。其毋曰：汝生而無義，死而無名，則雖非五乘，孰不汝哭也？汝生而有義，死而有名，則五乗之賔盡汝下也。趣食乃行。𣏌梁、華周同車侍於莊公而行，至莒，莒人逆之，𣏌梁、華周下闘，獲甲首三百。莊公止之曰：子止，與子同齊國。𣏌梁、華周曰：君爲五乗之賔，而梁不與焉，是少吾勇也。臨敵渉難，止我以利，是少吾行也。深入多殺者，臣之事也。齊國之利，非吾所知也。遂進闘，壊軍䧟陣，三軍不敢當。至莒城下，莒人以炭置地，二人立有間，不能入。隰侯重爲右，曰：吾聞古之士，犯患渉難者，其去遂於物也。來，吾踰子。隰侯重杖楯伏哭。二子乗而入，顧而哭之。華周後息。𣏌梁曰：汝無勇乎？何哭之乆也？華周曰：吾豈無勇哉？是其勇與我同也。而先吾死，是以哀之。莒人曰：子毋死，與子同莒國。𣏌梁、華周日：去國歸敵，非忠臣也。去長受賜，非正行也。且雞鳴而期，日中而忘之，非信也。深入多殺者，臣之事也。莒國之利，非吾所知也。遂進闘，殺二十七人而死。其妻聞之而哭，城爲之阤，而隅爲之崩，此非所以起也。又崔豹古今註樂府：𣏌梁妻者，相殖妻妹朝日所作也。殖戰死，妻曰：上則無父，中則無夫。下則無子。人生之苦至矣。乃抗聲長哭。𣏌都城感之而頽。遂投水而死。其妹悲姊之貞操。乃作歌。名曰𣏌梁妻焉。梁。殖字也。劉向新序：楚熊渠夜行。見寢石。以爲伏虎。開弓射之。滅矢飲羽。下視知石也。却復射之。矢釋無迹。熊渠子見其誠心，而金石爲之開，况人心乎？"
                },
                {
                    "paragraph": "東海有勇婦，何慙蘇子卿。學劒越處子，超然若流星。捐軀報夫讎，萬死不顧生。白刃耀素雪，蒼天感精誠。十歩兩躩躍，三呼一交兵。斬首掉國門，蹴踏五藏行。豁此伉儷憤，粲然大義明。",
                    "zhushu": "士贇曰：蘇子卿全節歸漢，處子學劒，見前卷註。左傳註：伉，敵也。儷，偶也。"
                },
                {
                    "paragraph": "北海李史君，飛章奏天庭。捨罪警風俗，流芳播滄瀛。名在列女籍，竹帛已光榮。淳于免詔獄，漢主爲緹縈。津妾一棹歌，脫父於嚴刑。十子若不肖，不如一女英。",
                    "zhushu": "士贇曰：漢刑法志：孝文時，太倉令淳于公有罪當刑，詔獄逮繫長安。淳于公無男，有五女，當行㑹逮，乃罵女生子不生男，緩急非有益。其少女緹縈自傷悲泣，乃隨其父至長安，上書願没入爲官婢，以贖父刑罪，使得自新。天子悲憐其意，遂詔除肉刑，具爲令。列女傳：趙津女㳙者，趙河津吏之女也。初，趙簡子南擊楚，津吏醉卧不能渡。簡子召欲殺之。津吏女子持楫而前曰：妾父聞君來渡不測之水，恐風波之起，故禱九江三淮之神，不勝至祝，杯酌余瀝，醉至於此。妾願以鄙軀易父之死。簡子將渡，少一人㳙乃攘袂操楫而請，簡子許之，遂與渡。中流爲簡子發河激之歌，其詞曰：升彼阿𠔃，面觀清，水揚波𠔃，杳冥冥。禱求福𠔃醉不醒。誅將加𠔃妾心驚，罰旣釋𠔃瀆乃清。妾持揖𠔃操其維，蛟龍盻𠔃主將歸，呼來棹𠔃行勿疑。簡子大恱，以爲夫人。"
                },
                {
                    "paragraph": "豫讓斬空衣，有心竟無成。",
                    "zhushu": "齊賢曰：史刺客傳：豫讓者，晉人，事智伯，甚尊寵之。乃智伯伐趙，襄子與韓、魏合謀滅智伯，而三分其地，漆智伯頭以爲飲器。豫讓遁逃山中，曰：必爲報𬽦而死。乃變姓名爲刑人，入宫𡍼厠，挾七首，欲以刺襄子。襄子如厠，心動，執問之。豫讓持刀謂曰：欲爲智伯報𬽦。左右欲誅之，襄子曰：彼義人也。釋去之。居頃，讓又漆身爲癩，吞炭爲啞，行乞於市。襄子當出，豫讓伏於所過橋下。襄子至橋，馬驚，襄子使人問之，豫讓也。於是使兵圍之。讓曰：今日之事，臣固伏誅，然願請君之衣而擊之，以致報𬽦之意，則雖死不恨。於是襄子大義之，乃使使持衣與豫讓。讓抜劒三躍而擊之曰：吾可以報智伯矣。遂拔劒自殺。死之日，趙國志士聞之，皆爲涕泣。"
                },
                {
                    "paragraph": "要離殺慶忌，壯夫所素輕。妻子亦何辜，焚之買虚聲。豈如東海婦，事立獨揚名。",
                    "zhushu": "齊賢曰：通鑑外紀曰：呉王僚子慶忌居衛養士，欲報𬽦，闔廬患之。子胥薦要離，要離曰：請君罪以逐臣，殺臣妻子，焚之往投，必得近而圖之。闔廬從其謀。要離奔衛。有間，與慶忌渉江，中流，因風勢抽戈擊慶忌，力薄不制，慶忌捽而投之，江浮，則又取而殺之。如是者三。慶忌曰：舎妻子爲君，忠也；得來近，吾謀也；弱力敢加兵於吾，勇也。赦之。闔廬將厚賞之，曰：殺妻子以使事，不仁；爲故主殺新主，不義。捽而三入三岀於江，臣已辱矣。伏劒而死。",
                    "type": 2
                },
                {
                    "paragraph": "黃葛篇",
                    "zhushu": "士贇曰：樂府遺聲草木二十一曲中有種葛篇。",
                    "type": 2
                },
                {
                    "paragraph": "黃葛生洛溪，黃花自綿羃。青煙蔓長條，繚繞幾百尺。閨人費素手，採緝作絺綌。",
                    "zhushu": "齊賢曰：詩葛之覃𠔃，施于中谷，維葉莫莫，是刈是穫，爲絺爲綌，服之無斁，即此意。精爲絺，粗爲綌。士贇曰：女在父母之家，未知將所適，故習以絺綌煩辱之事，乃能整治之無厭倦，是其性貞專。"
                },
                {
                    "paragraph": "縫爲絶國衣，逺寄日南客。蒼梧大火落，暑服莫輕擲。此物雖過時，是妾手中跡。",
                    "zhushu": "士贇曰：師古曰：逺絶之國。謂聲教之外。詩：七月流火。註曰：大火者。寒暑之候。火星中而寒暑退。故將言寒。先著火所在。前漢律歷志：大火初氐五度。寒露中房五度。霜降終於尾九度。唐地理志：嶺南道有驩州日南郡。梧州蒼梧郡。太白此詩。忠厚之意。發於情性。風雅之作也。今由蚍蜉輦作詩評。乃謂太白詩全無関於人倫風教。吁。是亦未之思耳。",
                    "type": 2
                },
                {
                    "paragraph": "白馬篇",
                    "zhushu": "士贇曰：歌録曰：白馬篇，齊瑟行也。",
                    "type": 2
                },
                {
                    "paragraph": "龍馬花雪白，金鞍五陵豪。",
                    "zhushu": "齊賢曰：周宫馬八尺以上爲龍。師古謂長安、安陵、陽陵、茂陵、平陵，此爲五陵，而覇、杜皆不與。士贇曰：漢書曰：宣帝葬杜陵，文帝葬覇陵，高帝葬長陵，惠帝葬安陵，景帝葬陽陵，武帝葬茂陵，昭帝葬平陵。良曰：杜陵、覇陵在南，余五陵皆在北，故曰五陵。漢書曰：徙吏二千石、高訾富人及豪傑兼并之家於諸陵。蓋亦以強幹弱枝，非獨爲奉山園也。"
                },
                {
                    "paragraph": "秋霜切玉劒，落日明珠袍。",
                    "zhushu": "齊賢曰：王子年拾遺曰：越勾踐以白牛馬祠昆吾山之神，以其山赤金成八劒，一曰掩日，二轉魄，三断水，四懸剪，五驚鯢，六滅魄，七却邪，八貞剛。以切玉断金，如刻削土木，九隨風。士贇曰：東方朔十洲記：周穆王時，西胡獻昆吾刀，長一尺，切玉如泥。"
                },
                {
                    "paragraph": "𨷖雞事萬乗，軒蓋一何高。弓摧南山虎，手接太行猱。",
                    "zhushu": "士贇曰：闘雞及萬乗事，並見二卷註。"
                },
                {
                    "paragraph": "酒後競風采，三杯弄寳刀。殺人如剪草，劇孟同遊遨。發憤去函谷，從軍向臨洮。叱咤萬戰場，匈奴盡奔逃。",
                    "zhushu": "齊賢曰：唐志：隴有道洮州，臨洮郡，治臨洮縣，今爲西和州，築長城起臨洮，今在州西二十里，由空峒山傍洮水東。"
                },
                {
                    "paragraph": "歸來使酒氣，未肯拜蕭曹。",
                    "zhushu": "齊賢曰：季布傳：人言其勇，使酒難近。士贇曰：蕭曹，蕭何、曹參，皆漢相國。"
                },
                {
                    "paragraph": "羞入原憲室，荒淫隱蓬蒿。",
                    "zhushu": "士贇曰：原憲，字子思。孔子卒。原憲亡在草澤中。子貢相衛。而結駟連騎。耕藜藿。入窮閻。過謝原憲。憲攝敝衣冠見子貢。子貢恥之曰：夫子豈病夫。原憲曰：吾聞之。無財者謂之貧。學道而不能行者謂之病。憲貧也。非病也。子貢慚。不懌而去。終身恥其言之過也。此詩寓貶於褒。寄揚於抑。深得國風之㫖。讀者宜細味之。",
                    "type": 2
                },
                {
                    "paragraph": "鳯笙篇",
                    "zhushu": "士贇曰：樂府遺聲歌鐸二十一曲中有鳯笙篇。",
                    "type": 2
                },
                {
                    "paragraph": "仙人十五愛吹笙，學得崑丘彩鳯鳴。始聞鍊氣飡金液，復道朝天赴玉京。玉京迢迢幾千里，鳯笙去去無窮已。欲嘆離聲發絳唇，更嗟別調流纎指。",
                    "zhushu": "士贇曰：内經上界玉京註曰：玉京，無爲天也。"
                },
                {
                    "paragraph": "此時惜別詎堪聞，此地相看未忍分。重吟眞曲和清吹，却奏仙歌響緑雲。緑雲紫氣向函關，訪道應㝷緱氏山。莫學吹笙王子晉，一遇浮丘斷不還。",
                    "zhushu": "士贇曰：列仙傳：王子喬者，周靈王太子晉也。好吹笙，作鳯鳴。遊伊洛間，遇道士浮丘公，接以上嵩高山。四十餘年後，於山中見桓良曰：告我家，七月七日待我於緱氏山。至是，果乗白鶴駐山頭，望之不得到，舉手謝時人而去。時有童謡曰：王子喬，好神仙，七月七日上賔天。白虎摇瑟鳯吹笙，乗雲鼓氛吹日精，長不歸，秋山露冷沾君衣。此篇遊仙詩。",
                    "type": 2
                },
                {
                    "paragraph": "怨歌行",
                    "zhushu": "齊賢曰：一作長安見内人出嫁，令代爲怨歌行。士贇曰：歌録曰：怨歌行，古辭也。僧䖍技録：相和歌楚調十曲，有怨詩，亦曰怨歌行，亦曰明月照高樓。",
                    "type": 2
                },
                {
                    "paragraph": "十五入漢宫，花顔𥬇春紅。君王選玉色，侍寢金屏中。薦枕嬌夕月，卷衣戀春風。寧知趙飛燕，奪寵恨無窮。沈憂能傷人，緑𩯭成霜蓬。一朝不得意，世事徒爲空。",
                    "zhushu": "齊賢曰：古辭有怨歌行，班婕妤擬之。士贇曰：漢書：班婕妤自鴻嘉後，上稍滛内寵，稀復進見。趙飛燕譛婕妤祝詛後宫及主上，遂退處東宫。"
                },
                {
                    "paragraph": "鷫鸘換美酒，舞衣罷雕龍。寒苦不忍言，爲君奏絲桐。腸斷絃亦絶，悲心夜忡忡。",
                    "zhushu": "士贇曰：列子：鍾期死。伯牙絶絃。又悲心更微。此詩雖宫怨之體，然寄興深逺，怨而不誹。其得國風之遺意歟。",
                    "type": 2
                },
                {
                    "paragraph": "塞下曲六首",
                    "zhushu": "士贇曰：樂府遺聲征戍十五曲中有塞下曲。",
                    "type": 2
                },
                {
                    "paragraph": "五月天山雪，無花秪有寒。笛中聞折柳，春色未曽看。",
                    "zhushu": "士贇曰：崔豹古今註：橫吹，胡樂也。有黃鶴、隴頭、岀関、入関、出塞、入塞、折楊柳、覃子、赤之陽、望行人十曲。"
                },
                {
                    "paragraph": "曉戰隨金鼓，宵眠抱玉鞍。願將腰下劒，直爲斬樓蘭。",
                    "zhushu": "士贇曰：周禮：鼓人掌六鼓四金之音聲，以節音樂，以和軍旅，辦其聲用。傳介子斬樓蘭王事見前卷。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "天兵下北荒，胡馬欲南飲。橫戈從百戰，直爲衘恩甚。握雪海上飡，拂沙隴頭寢。何當破月氏，然後方高枕。",
                    "zhushu": "士贇曰：漢書：蘇武使匈奴，單于欲降之，乃幽武，置大窖中，絶不飲食。天雨雪，乃卧齧，雪與𣃼毛并咽之，數月不死。匈奴以爲神，廼徙武北海上無人處。武至海上，廪食不至，掘野䑕去草實而食之。破月氏事見前卷註。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "駿馬似風飈，鳴鞭出渭橋。彎弓辭漢月，挿羽破天驕。車解星芒盡，營空海霧消。功成𦘕麟閣，獨有霍嫖姚。",
                    "zhushu": "齊賢曰：古今註曰：始皇七馬，一曰追風。九域志：渭橋在京兆高陵縣，距府東北七十里。霍去病爲嫖姚校尉。服䖍者，飄摇。士贇曰：彎弓辭漢月者，出漢塞而深入敵境也。挿羽者，箭在腰也。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "白馬黃金塞，雲砂遶夢思。那堪愁苦節，逺憶邊城兒。螢飛秋䆫滿，月度霜閨遲。摧殘梧桐葉，蕭颯沙棠枝。無時獨不見，流淚空自知。",
                    "zhushu": "齊賢曰：古今詩曰：塞者，塞也，所以擁塞夷狄也。上林賦張揖註：沙棠，狀如棠，黃華赤實，其味如李，無核。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "塞虜乗秋下，天兵出漢家。將軍分虎竹，戰士卧龍沙。邊月隨弓影，胡霜拂劒花。玉關殊未入，少婦莫長嗟。",
                    "zhushu": "齊賢曰：漢書：匈奴至秋，馬肥弓勁則入塞。龍沙，謂龍底之沙。後漢班超乆在絶域，年老思土，上䟽曰：臣不敢望到酒泉郡，但願生入玉門関。超妹亦上書，上感其言，召超還。士贇曰：漢文帝紀：與郡守爲銅虎符、竹使符。應劭曰：銅虎符，第一至第五，國家當發兵，遣使者至郡合符，符合乃聽受之。竹使符者，以竹箭五枝，長五寸，䥴刻篆書，第一至第五。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "烽火動沙漠，連照甘泉雲。漢皇按劒起，還召李將軍。兵氣天上合，鼓聲隴底聞。橫行負勇氣，一戰淨妖氛。",
                    "zhushu": "士贇曰：李將軍傳：匈奴人殺遼東太守，敗韓將軍，於是天子乃召拜廣爲右北平太守。匈奴聞之，號曰漢之飛將軍，避之數歲。後漢地理志：漢陽郡隴州有大坂，名隴底。此六詩從軍樂之體也。",
                    "type": 2
                },
                {
                    "paragraph": "來日大難",
                    "zhushu": "士贇曰：來日大難者，即古樂府善哉行。亦曰日苦短也。古辭云：來日大難，口燥唇乾。言人命不可保，當樂見親友，求長生術，與王喬八公遊。",
                    "type": 2
                },
                {
                    "paragraph": "來日一身，携糧負薪。長鳴食盡，苦口焦唇。今日醉飽，樂過千春。",
                    "zhushu": "齊賢曰：言始者貧苦，今幸懽樂，當思逺圖，仙人相存。以下皆寓言。"
                },
                {
                    "paragraph": "仙人相存，誘我逺學。海淩三山，陸憇五嶽。乗龍天飛，目瞻兩角。授以仙藥，金丹滿握。蟪蛄蒙恩，深愧短促。思塡東海，強衘一木。",
                    "zhushu": "齊賢曰：司馬曰：蟪蛄，寒蟬，一名蝭蟧，春生夏死。"
                },
                {
                    "paragraph": "道重天地，軒師廣成。蟬翼九五，以求長生。下士大𥬇，如蒼蠅聲。",
                    "zhushu": "士贇曰：詩意謂黃帝猶知以道爲重，師問廣成，視天位猶蟬翼之輕，以求長生乆視之術，而下愚之士，乃戀浮榮，聞道而𥬇，亦可哀矣。",
                    "type": 2
                },
                {
                    "paragraph": "塞上曲",
                    "zhushu": "士贇曰：樂府塞上曲者，古征戍十五曲之一也。",
                    "type": 2
                },
                {
                    "paragraph": "大漢無中䇿，匈奴犯渭橋。五原秋草緑，胡馬一何驕。",
                    "zhushu": "齊賢曰：嚴尤諌王莽曰：匈奴爲害，所從來乆矣，未聞上世有必征之者。後世周、秦、漢征之，然皆未有得上䇿。周得中䇿，漢得下䇿，秦無䇿焉。唐太宗初即位，頡利將十萬騎襲武功，太宗與高士廉、房元齡馳六騎岀元武門，幸渭上，與可汗隔水語，責其負約。群酋見帝，皆驚，下馬拜。翼日，刑白馬，與頡利盟于便橋上，突厥引退。九域志：塩州五原郡，領五原、白池二縣。"
                },
                {
                    "paragraph": "命將征西極，橫行隂山側。燕文落漢家，婦女無華色。",
                    "zhushu": "齊賢曰：前漢匈奴傳：應侯曰：北邊塞至其東外有隂山，東西千餘里，草木茂盛，多禽獸，本冐頓依阻其中，匈奴名妻閼氏，言可愛如臙脂。"
                },
                {
                    "paragraph": "轉戰渡黃河，休兵樂事多。蕭條清萬里，瀚海寂無波。",
                    "zhushu": "齊賢曰：瀚，北海名。士贇曰：唐史：突厥頡利自武德便橋旣盟之後，貞觀中，太宗思雪此耻，乗其國亂，乃命李靖爲定襄道行軍緫管，節度六緫管之師十餘萬征突厥，靖率勁騎三千趨惡陽嶺，襲定襄，破之。可汗脫身遁磧口，走保鉄山。靖督兵疾進，襲擊之，盡獲其衆。頡利獨奔沙鉢羅，行軍副緫管張寳相擒之，其國遂亡。於是斥地自隂山北至大漠矣。初破定襄，帝喜曰：靖以騎三千蹀血窮廷，取定襄，古未有此，足澡吾渭北之恥矣。此詩是美頌一時勲德，借漢爲喻也。",
                    "type": 2
                },
                {
                    "paragraph": "玉階怨",
                    "zhushu": "士贇曰：王僧䖍技録：相和歌楚調十曲，有玉階怨。太白此篇，無一字言怨，而隱然幽怨之意見於言外。晦庵所謂聖於詩者，此歟？",
                    "type": 2
                },
                {
                    "paragraph": "玉階坐白露，夜乆侵羅襪。却下水晶簾，玲瓏望秋月。",
                    "zhushu": "士贇曰：水晶簾，以水晶爲之，如今之琉璃簾也。",
                    "type": 2
                },
                {
                    "paragraph": "襄陽曲四首",
                    "zhushu": "士贇曰：樂府正聲清商曲有襄陽樂。宋隋王誕始爲襄陽郡，元嘉末仍爲雍州，夜聞諸女歌謡，因爲之辭焉。太白此詞，述史而已。",
                    "type": 2
                },
                {
                    "paragraph": "襄陽行樂處，歌舞白銅鞮。江城回渌水，花月使人迷。",
                    "zhushu": "齊賢曰：九域志：襄州襄陽郡，治襄陽縣。渌水，漢水也。士贇曰：樂府都邑二十四曲，有白銅鞮歌，亦曰襄陽蹋同鞮。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "山公醉酒時，酩酊高陽下。頭上白接䍦，倒着還騎馬。",
                    "zhushu": "齊賢曰：晉山簡鎭襄陽，唯酒是躭。諸習有佳園池，簡岀遊，多之池上置酒，輙醉，名之曰高陽池。時兒童歌曰：山公出何許，往至高陽池。日乆倒載歸，酩酊無所知。時時能騎馬，倒着白接䍦。舉鞭問葛彊，何如并州兒？士贇曰：韻釋：接罹，白㡌也。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "峴山臨漢江，水緑沙如雪。上有墮淚碑，青苔乆磨滅。",
                    "zhushu": "齊賢曰：峴山在襄陽南十里，晉羊祜樂山水，每風景必造峴山，言詠終日不倦，卒時年五十八。南州人征市，人聞祜䘮，莫不號慟罷市，其仁德所感如此。襄陽百姓於峴山祜平生遊憇之所，建碑立廟，歲時祭享，望其碑者，莫不流涕，杜預因名爲墮淚碑。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "且醉習家池，莫看墮淚碑。山公欲上馬，𥬇殺襄陽兒。",
                    "zhushu": "齊賢曰：晉書：習郁家有大池。",
                    "type": 2
                },
                {
                    "paragraph": "大堤曲",
                    "zhushu": "齊賢曰：古今樂録：大堤曲，隋王誕爲襄州時作。張柬之大堤曲曰：南國多佳人，莫若大堤女。士贇曰：樂府遺聲都邑三十四曲，有大堤曲。",
                    "type": 2
                },
                {
                    "paragraph": "漢水臨襄陽，花開大堤暖。佳期大堤下，淚向南雲滿。",
                    "zhushu": "齊賢曰：禹貢：璠冡導𣻌，東流爲漢。㐮陽在漢水之隂。大堤，漢水之堤也。"
                },
                {
                    "paragraph": "春風復無情，吹我夢魂散。不見眼中人，天長音信斷。",
                    "zhushu": "士贇曰：樂府常歡林辭曰：分手桃林岸，遂别峴山頭。若欲寄音信，漢水向西流。",
                    "type": 2
                },
                {
                    "paragraph": "宫中行樂詞八首",
                    "zhushu": "奉詔作。士贇曰：樂府遺聲行樂四十八曲，有宮中行樂詞。",
                    "type": 2
                },
                {
                    "paragraph": "小小生金屋，盈盈在紫微。山花挿寳髻，石竹繡羅衣。毎出深宫裏，常隨歩輦歸。只愁歌舞散，化作綵雲飛。",
                    "zhushu": "齊賢曰：三秦記曰：未央宫。一名紫微宫。李白外傳：開元中。沉香亭牡丹開。上乗照一夜車。太眞妃以歩輦從。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "柳色黃金嫩，梨花白雪香。玉樓巢翡翠，金殿鎻鴛鴦。選妓隨雕輦，徴歌出洞房。宫中誰第一，飛燕在昭陽。",
                    "zhushu": "齊賢曰：十洲記：承淵有金臺、玉樓。漢書：孝成趙皇后弟絶幸，爲昭儀，居昭陽宫。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "盧橘爲秦樹，蒲萄出漢宫。煙花宜落日，絲管醉春風。笛奏龍吟水，簫鳴鳯下空。君王多樂事，還與萬方同。",
                    "zhushu": "齊賢曰：應劭曰：伊尹書，箕山之東有盧橘，夏熟。大宛以蒲萄爲酒，富人藏酒至萬餘石，乆者至數十歳不改。漢使求蒲萄種歸，天子種之離宫别舘之傍。元壽二年，單于來朝，舎之上林苑蒲萄宫。士贇曰：前漢志：絲曰絃，竹曰管。馬融笛賦：近世羗笛從羗起，龍鳴水中不見已，截竹吹之，聲相似。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "玉樹春歸日，金宫樂事多。後庭朝未入，輕輦夜相過。𥬇出花間語，嬌來竹下歌。莫教明月去，留着醉嫦娥。",
                    "zhushu": "齊賢曰：淮南子曰：羿請不死之藥于西王母，其妻嫦娥竊之，奔于月。士贇曰：樂府玉樹後庭花，陳後主所作，常與宫女學士及朝臣相和爲詩，大樂令採其尤䡖艷者，以爲此曲。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "繡戸香風暖，紗牎曙色新。宫花爭𥬇日，池草暗生春。緑樹聞歌鳥，青樓見舞人。昭陽桃李月，羅綺自相親。",
                    "zhushu": "士贇曰：唐禮樂志：天受鳥歌，武后作也。天受，年號。鳥歌者，有鳥能人言萬歳，因以制樂。昭陽，殿名。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "今日明光裏，還須結伴遊。春風開紫殿，天樂下珠樓。𧰟舞全知巧，嬌歌半欲羞。更憐花月夜，宫女𥬇藏鈎。",
                    "zhushu": "齊賢曰：三輔舊事：桂宫内有明光殿。成帝紀：神光降集紫殿。謝眺詩：紫殿肅隂隂。三秦記曰：漢鈎弋夫人手拳。時人傚之。目爲藏鈎。風土記：藏鈎之戯。分二曹以較勝負。若人偶則敵對。若竒則使一人爲游附。或属上曹。或属下曹。爲飛鳥。又曰：爲此戯必於正月。風土記：在臈祭後也。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "寒雪梅中盡，春風柳上歸。宫鶯嬌欲醉，簷燕語還飛。遲日明歌席，新花𧰟舞衣。晚來移綵仗，行樂泥光輝。",
                    "zhushu": "",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "水緑南薫殿，花紅北闕樓。鶯歌聞太液，鳯吹繞瀛洲。素女鳴珠珮，天人弄綵毬。今朝風日好，宜入未央游。",
                    "zhushu": "齊賢曰：蕭何作未央宫，立東闕、北闕。史：武帝作建章宫，其北治大池，漸臺高二十餘丈，名曰太液池，中有蓬萊、方丈、瀛洲，象海中神山。士贇曰：淮南子曰：素女，黃帝時方術女。",
                    "type": 2
                },
                {
                    "paragraph": "清平調詞三首",
                    "zhushu": "齊賢曰：樂史序太白事曰：天寳中，白供奉翰林，禁中。初重木芍藥，得四本，紅、紫、淺紅、通白者，移植於興慶池東沉香亭。會花開，上乗照夜車，太眞妃以歩輦從。詔選梨園中弟子尤者，得樂一十六色。李龜年以歌擅一時，手捧擅板，押衆樂前，欲歌之。上曰：寳名苑，對妃子，焉用舊樂詞。還命龜年持金花成，宣賜李白，立進清平調三章。白承詔，𪧐酲未解，因援筆賦之。龜年歌之。太眞妃持玻璃七寳杯酌西凉州蒲萄酒，𥬇領歌辭，意甚厚。上因調玉笛以𠋣曲。毎曲徧將換，則遲其聲以媚之。太眞飲罷，劒綉中重拜。上自是顧李翰林尤異於學士。士贇曰：唐禮樂志：平調、清調，周房中樂遺聲。",
                    "type": 2
                },
                {
                    "paragraph": "雲想衣裳花想容，春風拂檻露華濃。若非羣玉山頭見，㑹向瑶臺月下逢。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "一枝紅𧰟露凝香，雲雨巫山枉斷腸。借問漢宫誰得似，可憐飛燕𠋣新粧。",
                    "zhushu": "齊賢曰：樂史太白遺事曰：白旣爲此詞，太眞嘗吟之。高力士終以脫靴爲深恥，曰：始以妃子怨李白，深入骨髓，何獨拳拳如是耶？妃驚曰：何翰林學士能辱人如斯？力士曰：以飛燕指妃子，賤之甚矣。妃頗然之。上嘗三欲命白官，卒爲宫中所捍而止。士贇曰：傳者謂高力士指摘飛燕之事，以激怒貴妃。予謂使力士而知書，則雲雨巫山，豈不尤甚乎。此云枉断腸者，亦譏其曽爲壽王妃。使壽王而未能忘情，是枉断腸矣。詩人比事引興，深切著明，特讀者以爲常事而忽之耳。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "名花傾國兩相歡，長得君王帶𥬇看。解釋春風無限恨，沉香亭北𠋣䦨干。",
                    "zhushu": "齊賢曰：名花，指牡丹。傾國，指妃子。沉香亭以沉香爲之。如栢梁臺以栢香爲之也。士贇曰：太白詩用意深逺。非洞悟三百篇之㫖趣者。未易窺其藩籬。晦庵所謂聖於詩者是也。清平樂詞。宫中行樂詞。其中數首。至得國風諷諌之體。如玉樓巢翡翠。金殿鎻鴛鴦。是諷其金殿玉樓。不爲延賢之地。徒使女子小人居之也。選妓隨雕輦，徴歌岀洞房。是諷其不好德而好色，不聽雅樂而聽鄭聲也。宫中誰第一，飛燕在昭陽。是以飛燕比貴妃，妃與趙飛燕事迹全相𩔖。蓋欲使明皇以古爲鑒，知飛燕之爲漢禍水，而不惑溺於貴妃也。君王多樂事，還與萬方同。是諷其與民同樂也。今朝風日好，宜向未央遊。是諷其躭遊宴之樂，而臨政視事於未央也。是時明皇有聲色之惑，多不視朝，故因及之也。言在於此，意在於彼，正得譎諌之體。太白纔得近君，當時人所難言者，即寓諷諌之意於詩内，使明皇因詩而有悟，其社稷蒼生庶有瘳乎？豈曰小𥙷之哉？",
                    "type": 2
                },
                {
                    "paragraph": "鼓吹入朝曲",
                    "zhushu": "士贇曰：鼓吹入朝曲。即漢短簫鐃歌三十二曲中之鼓吹曲也。太白命題。添入朝字耳。或者謂諷永王入朝而作。",
                    "type": 2
                },
                {
                    "paragraph": "金陵控海浦，渌水帶吳京。鐃歌列騎吹，颯沓引公卿。槌鍾速嚴收，伐鼓啓重城。",
                    "zhushu": "齊賢曰：唐昇州，楚共王里，故曰金陵。古今註：短簫鐃歌，軍樂也。黃帝使岐伯作，以建武陽盛德，勸戰士也。周禮所謂王大捷則令凱樂，軍大捷則令凱歌者也。士贇曰：樂府漢、晉有短簫鐃歌二十二曲。騎吹者，即唐禮樂志所謂北狄樂，皆馬上之聲。自後漢以鼓吹爲軍中樂，馬上奏之。"
                },
                {
                    "paragraph": "天子憑玉几，劒履若雲行。日出照萬戸，簮𥚑爛明星。朝罷沐浴閑，遨遊閬風亭。濟濟雙闕下，歡娯樂恩榮。",
                    "zhushu": "齊賢曰：周禮：天子左右玉几。魏志：功臣則賜劒履上殿。閬風，山名，在崑崙上。士贇曰：此篇全得國風之體，其爲諷永王璘入朝無疑。末句歸美朝罷休閑，歡娯如此，恩榮如此，其氣槩亦可見矣。",
                    "type": 2
                },
                {
                    "paragraph": "秦女休行",
                    "zhushu": "古詩，魏朝恊律都尉左延年所作，今擬之。",
                    "type": 2
                },
                {
                    "paragraph": "西門秦氏女，秀色如瓊花。手揮白楊刀，清晝殺讎家。羅袖灑赤血，英聲凌紫霞。直上西山去，關吏相邀遮。婿爲燕國王，身被詔獄加。犯刑若履虎，不畏落𤓰牙。素頸未及斷，摧眉伏泥沙。金雞忽放赦，大辟得寛賖。何慙聶政姊，萬古共驚嗟。",
                    "zhushu": "齊賢曰：唐百官志中尚署令掌供赦日，樹金雞於仗南，竿長七尺，有雞高四尺，黃金飾首衘，絳幡長七尺，承以綵盤，維以絳繩，將作監供焉。擊棡鼓干聲，集百官父老囚徒。坊小兒得雞首者，官與錢購，或取絳幡而已。書吕刑大辟之罰。其属二百。史：聶政爲嚴仲子報𬽦刺殺韓相俠累，因自破面扶眼，自屠出腸，遂死。韓取聶政尸暴於市，購問莫知誰。聶政姊榮聞如韓古，伏尸哭極哀，曰：是軹深井里，所謂聶政者也。以妾尚在之故，重自刑以絶從。妾其柰何畏没身之誅，終滅賢弟之名。大驚。韓市人，乃大呼天者三，卒於邑，悲哀而死，政之旁。晉、楚、齊、衛聞之，皆曰：非獨政能也，乃其姊亦烈女也。士贇曰：此言勇於報𬽦冐犯刑憲如履虎尾，而不畏落虎之𤓰牙也。隋禮儀志：齊赦日，則武庫令設金雞及鼓於閭門外之右，集囚於闕前，撾鼓千聲釋焉。",
                    "type": 2
                },
                {
                    "paragraph": "秦女卷衣",
                    "zhushu": "齊賢曰：樂府解題有秦女卷衣，言卷衣以贈所歡。莫筠歌曰：咸陽春草芳，秦女卷衣裳。士贇曰：樂府遺聲佳麗四十七曲，有秦女卷衣。",
                    "type": 2
                },
                {
                    "paragraph": "天子居未央，妾侍卷衣裳。顧無紫宫寵，敢拂黃金牀。水至亦不去，熊來尚可當。微身奉日月，飄若螢之光。願君采葑菲，無以下體妨。",
                    "zhushu": "齊賢曰：漢書：元帝行幸虎圈闘獸，後宫皆作熊𨓜出圈，攀檻欲上殿，左右皆驚走。馮婕妤直前，當熊而立，左右格殺熊。上問何故當熊？對曰：猛獸得人而止，妾恐熊至御座，故以妾當之。詩：采葑采菲，無以下體。葑，蔓菁。菲，土𤓰。比二菜者，皆上下可食。然其根有美時，有惡時，采之者不可以根惡時并棄其葉。士贇曰：劉向烈女傳曰：楚昭王夫人，齊女也。昭王出遊，留夫人漸臺上。江水大至，遣使者迎夫人，忘持符。夫人曰：王與宫人約，召必以符。今使者不持符，妾不敢行。於是使返取符，未還，臺已壞，沉水而死。此亦比興之作焉。觀其末章，亦微而顯矣。",
                    "type": 2
                },
                {
                    "paragraph": "東武吟",
                    "zhushu": "一作岀東門後書懷留别翰林諸公。士贇曰：東武吟，即樂府正聲東：門行也。晉樂奏古辭云：岀東門，不顧歸。言士有貧，不安其居，拔劒去，妻子牽衣留之，願共餔糜斯足，不求富貴也。太白詩則自述其志也。又王僧䖍技録：相和歌楚調十曲，有東武吟，亦曰東武琵琶吟行。",
                    "type": 2
                },
                {
                    "paragraph": "好古𥬇流俗，素聞賢逹風。方希佐明主，長揖辭成功。白日在高天，廻光燭微躬。",
                    "zhushu": "齊賢曰：尚書序：好古博雅君子。漢書：酈生長揖不拜。"
                },
                {
                    "paragraph": "恭承鳯風詔，歘起雲蘿中。清切紫霄逈，優游丹禁通。",
                    "zhushu": "齊賢曰：事始曰：石季龍置戯馬觀，上安詔書，用五色𥿄衘于木鳯口，而頒行禁中。門戸有禁，非侍御不得入。"
                },
                {
                    "paragraph": "君王賜顔色，聲價凌煙虹。乗輿擁翠蓋，扈從金城東。寳馬麗絶景，錦衣入新豐。",
                    "zhushu": "齊賢曰：明皇嘗賜太白錦袍。士贇曰：輿服志：乗輿大駕，公卿奉引，太僕御，大將軍叅乗，属車八十一乗，千乗萬騎，名曰鹵薄。"
                },
                {
                    "paragraph": "依巖望松雪，對酒鳴絲桐。因學楊子雲，獻賦甘泉宫。天書美片善，清芬播無窮。",
                    "zhushu": "齊賢曰：漢成帝時，楊雄從上幸甘泉，還，奏甘泉賦以風。"
                },
                {
                    "paragraph": "一朝去金馬，飄落成飛蓬。賔客日踈散，玉樽亦已空。",
                    "zhushu": "士贇曰：待詔金馬門，詳見一卷。史：孟嘗君廢，諸客皆去。馮驩曰：富貴多士，貧賤寡友，事之固然也。今君失位而賔客皆去，事之固然也。漢書：孔融喜後進，賔客日盈其門，常歎曰：坐上客常滿，樽中酒不空，吾無憂矣。此反其意而用之。"
                },
                {
                    "paragraph": "才力猶可𠋣，不慙世上雄。閑作東武吟，曲盡情未終。書此謝知己，吾㝷黃綺翁。",
                    "zhushu": "齊賢曰：東武、太山，皆齊之士風，絃歌謳吟之曲名也。士贇曰：此詩乃太白放黜之後，作此以别知己者。抱材於世，始遇而卒不合，見知而不見用。卒章曰：閑作東武吟，曲盡情未終，書此謝知已。吾㝷黃綺翁，惓戀不忘之意，悠然見於辭外，亦可慨嘆也已。",
                    "type": 2
                },
                {
                    "paragraph": "邯鄲才人嫁爲厮養卒婦",
                    "zhushu": "士贇曰：樂府遺聲佳麗四十八曲，有邯鄲才人嫁爲厮養卒婦，蓋古有是事也。",
                    "type": 2
                },
                {
                    "paragraph": "妾本崇臺女，楊蛾入丹闕。自𠋣顔如花，寧知有彫歇。",
                    "zhushu": "齊賢曰：杜預註左氏：歇，盡也。士贇曰：崇臺在邯鄲，蓋本六國時趙武靈王故臺也。"
                },
                {
                    "paragraph": "一辭玉階下，去若朝雲没。毎憶邯鄲城，深宫夢秋月。君王不可見，惆悵至明發。",
                    "zhushu": "齊賢曰：邯鄲縣。在磁州東北七十里。士贇曰：此詩太白旣黜之作也。特借此發興。叙其睽遇之始末耳。然其辭意睠顧宗國。係心君王。亦得騷之遺意歟。",
                    "type": 2
                },
                {
                    "paragraph": "出自薊北門行",
                    "zhushu": "士贇曰：樂府遺聲。都邑三十四曲。有自出薊北門行。太白此詞。則必爲開元天寳之際。命將征伐吐谷渾。奚怒吐蕃而作也。",
                    "type": 2
                },
                {
                    "paragraph": "虜陣橫北荒，胡星耀精芒。羽書速驚電，烽火晝連光。虎竹救邊急，戎車森已行。",
                    "zhushu": "齊賢曰：羽書，羽檄也。漢高祖曰：吾以羽檄徴天下兵。"
                },
                {
                    "paragraph": "明主不安席，按劒心飛揚。推轂出猛將，連旗登戰場。兵威衝絶幕，殺氣凌穹蒼。",
                    "zhushu": "齊賢曰：古遣將岀征伐，人君親推其轂曰閫，以外將軍制之。沙土曰幕，直渡曰絶。"
                },
                {
                    "paragraph": "列卒赤山下，開營紫塞傍。孟冬風沙緊，旌旗颯彫傷。𦘕角悲海月，征衣卷天霜。",
                    "zhushu": "士贇曰：唐地理志：開元二年，復置松漠都督府，領州八，以伏部分置赤山州、紫塞事並見四卷註。"
                },
                {
                    "paragraph": "揮刃斬樓蘭，彎弓射賢王。單于一平蕩，種落自奔亡。收功報天子，行歌歸咸陽。",
                    "zhushu": "士贇曰：匈奴官號。置左右賢王。匈奴謂賢曰屠耆。故常以太子爲左屠耆王。傳。介子斬樓蘭王事見前。種落者。謂宗種部落也。此詩天寳己前之作也。有頌之體焉。",
                    "type": 2
                },
                {
                    "paragraph": "洛陽陌",
                    "zhushu": "士贇曰：樂府遺聲，都邑三十四曲，有洛陽陌。",
                    "type": 2
                },
                {
                    "paragraph": "白玉誰家郞，回車渡天津。看花東陌上，驚動洛陽人。",
                    "zhushu": "士贇曰：天津，橋名。風俗通：南北曰阡，東西曰陌。",
                    "type": 2
                },
                {
                    "paragraph": "北上行",
                    "zhushu": "士贇曰：樂府征行曲。太白此詞。則言從軍征役之苦。",
                    "type": 2
                },
                {
                    "paragraph": "北上何所苦，北上縁太行。磴道盤且峻，巉巖凌穹蒼。馬足蹶側石，車輪摧高崗。",
                    "zhushu": "齊賢曰：九域志：太行山在懷州。魏武苦寒行曰：北上太行山，艱哉何危危。羊腸坂詰屈，車輪爲之摧。士贇曰：磴道，閣道也。"
                },
                {
                    "paragraph": "沙塵接幽州，烽火連朔方。殺氣毒劒㦸，嚴風裂衣裳。奔鯨夾黃河，鑿齒屯洛陽。",
                    "zhushu": "齊賢曰：此詩乃禄山初反時作也。鑿齒，指禄山，奔鯨，指史思明、崔乾祐之徒。淮南子註曰：堯時窫窳、刲豕、鑿齒皆爲人害。窫窳、𩔖貙、虎𤓰食人。服虔曰：鑿齒長五尺，似鑿，亦食人。"
                },
                {
                    "paragraph": "前行無歸日，返顧思舊郷。慘慽氷雪裏，悲號絶中腸。尺布不掩體，皮膚劇枯桑。汲水澗谷阻，採薪隴坂長。猛虎又掉尾，磨牙皓秋霜。草木不可飡，飢飲零露漿。歎此北上苦，停𩥵爲之傷。何日王道平，開顔覩天光。",
                    "zhushu": "士贇曰：按，北上行者。征行之曲。言行役者之苦也。太白此詩。其作於至德之後乎。隱然有國風愛君憂國。勞而不怨。厭亂思治之意。讀者其母忽諸。",
                    "type": 2
                },
                {
                    "paragraph": "短歌行",
                    "zhushu": "士贇曰：樂府詩古皆有此詞。言人壽不可得長。思與知友及時爲樂。並自戒朂之意。太白此詞雖擬之。然其辭意則出於騷。肆爲誕辭以寄興而已。",
                    "type": 2
                },
                {
                    "paragraph": "白日何短短，百年苦易滿。蒼穹浩茫茫，萬劫太極長。麻姑垂兩𩯭，一半已成霜。天公見玉女，大𥬇億千場。吾欲攬六龍，廻車掛扶桑。北斗酌美酒，勸龍各一觴。富貴非所願，與人駐顔光。",
                    "zhushu": "齊賢曰：劫，世也。儒謂之世，道謂之塵，佛謂之劫。神異傳曰：東王公與玉女投壷，設有不接，天爲之𥬇，開口流光，今電是也。士贇曰：康伯曰：太極者，無朕之稱，不可得而名也。",
                    "type": 2
                },
                {
                    "paragraph": "空城雀",
                    "zhushu": "士贇曰：樂府内鳥獸二十一曲。有空城雀。却不言所始。太白此詞。則假雀以興孤介之士。安於命義。幸得禄仕以自養。苟避䜛妬之患足矣。不肯依附權勢。踰分貪求也。",
                    "type": 2
                },
                {
                    "paragraph": "嗷嗷空城雀，身計何戚促。本與鷦鷯群不隨鳯凰族。",
                    "zhushu": "齊賢曰：鷦鷯，微小黃雀也。関東謂之士雀，又云女工，又云巧婦，又云女匠。張茂先鷦鷯賦曰：巢林不過一枝，每食不過數粒。"
                },
                {
                    "paragraph": "提携四黃口，飲乳未嘗足。",
                    "zhushu": "士贇曰：劉向說苑：孔子見羅者，其所得者皆黃口也。孔子曰：黃口盡得，大爵獨不得，何也？羅者對曰：黃口從大爵者不可得，大爵從黃口者可得。孔子顧謂弟子日：君子愼所從，不得其人，則有羅網之患。"
                },
                {
                    "paragraph": "食君糠粃餘，常恐烏鳶逐。",
                    "zhushu": "士贇曰：劉向新序：鄒穆公有令，食鳬鴈必以粃，無得以粟。於是倉無粃而求易於民，二石粟而得一石粃。吏以爲費，請以粟食之。穆公日：去，非汝所知也。夫百姓飽牛而耕，暴背而耘，豈爲鳥獸哉？粟米，人之上食，柰何其以養鳥？夫取倉之粟而移之於民，此非吾之粟乎？鳥苟食鄒之粃，不害食之粟也。粟之在倉與民，於我何擇？"
                },
                {
                    "paragraph": "恥渉太行險，羞營覆車粟。",
                    "zhushu": "齊賢曰：益部耆舊傳曰：楊宣爲河内太守，行縣，有群雀鳴桑樹上，宣謂吏曰：前有覆車粟。"
                },
                {
                    "paragraph": "天命有定端，守分絶所欲。",
                    "zhushu": "齊賢曰：孟子曰：莫之爲而爲者，天也；莫之至而至者，命也。",
                    "type": 2
                },
                {
                    "paragraph": "菩薩蠻",
                    "zhushu": "士贇曰：按此二詞，至今其調猶存，其所自始乎。",
                    "type": 2
                },
                {
                    "paragraph": "平林漠漠煙如織，寒山一帶傷心碧。瞑色入高樓，有人樓上愁。玉階空佇立，宿鳥歸飛急。何處是歸程，長亭連短亭。",
                    "zhushu": "",
                    "type": 2
                },
                {
                    "paragraph": "憶秦娥",
                    "zhushu": "",
                    "type": 2
                },
                {
                    "paragraph": "簫聲咽，秦娥夢斷秦樓月。秦樓月，年年柳色，灞陵傷別。樂游原上清秋節，咸陽古道音塵絶。音塵絶，西風殘照，漢家陵闕",
                    "zhushu": "。士贇曰：西京雜記：漢有樂游苑。"
                }
            ]
        },
        {
            "name": "分𩔖補註李太白詩卷之六",
            "paragraphs": [
                {
                    "paragraph": "分𩔖補註李太白詩卷之六",
                    "zhushu": "",
                    "type": 1
                },
                {
                    "paragraph": "樂府",
                    "zhushu": "",
                    "type": 2
                },
                {
                    "paragraph": "發白馬",
                    "zhushu": "士贇曰：樂府遺聲。車馬六曲，有白馬篇。亦曰齊瑟行。",
                    "type": 2
                },
                {
                    "paragraph": "將軍發白馬，旌節度黃河。簫皷聒川嶽，滄溟湧濤波。武安有振瓦，易水無寒歌。",
                    "zhushu": "齊賢曰：九域志：滑州靈河郡冶白馬縣黎陽津，一名白馬津。史記趙奢傳：秦伐韓，軍於閼與，王令趙奢救之。去邯鄲三十里，秦軍武安西，鼓譟勒兵，武安屋瓦盡振。士贇曰：周禮秋官小行人掌逹天子之六節，山國用虎節，士國用人節，澤國用龍節，皆以金爲之。道路用旌節，門闕用符節，都鄙用管節，皆以竹爲之。山海經：溟海無風而洪波百丈。"
                },
                {
                    "paragraph": "鐡騎若雪山，飲流涸滹沱。",
                    "zhushu": "齊賢曰：滹沱河，在今深州。士贇曰：雪山，山名，在西。鐡，騎馬之帶甲者，其多如山，其白如雪。"
                },
                {
                    "paragraph": "揚兵獵月窟，轉戰畧朝那。",
                    "zhushu": "士贇曰：後漢地理志：安定郡在洛陽西千七百里，有朝那城。"
                },
                {
                    "paragraph": "𠋣劒登燕然，邊鋒列嵯峨。",
                    "zhushu": "齊賢曰：漢書：燕然山去塞三千餘里。"
                },
                {
                    "paragraph": "蕭條萬里外，耕作五原多。一掃淸大漠，包虎戢金戈。",
                    "zhushu": "士贇曰：鄭玄曰：包干戈以虎皮，明能以武服兵也。師古曰：掃者，謂盡除之，如掃地然。",
                    "type": 2
                },
                {
                    "paragraph": "陌上桑",
                    "zhushu": "士贇曰：樂府相和歌有陌上桑，亦曰艶歌，羅敷行，亦曰日出東南隅行，亦曰日出行，亦曰採桑曲，曹魏改曰望雲曲。按古詞陌上桑有二，此則引魯秋胡之事以爲證也。崔豹古今注曰：羅敷者，邯鄲秦氏女也，嫁千乗王仁，仁後爲趙王家令。羅敷採桑於陌上，趙王登臺，見而恱之，置酒欲奪焉。羅敷善彈筝，作陌上桑以自明，不從。其辭稱羅敷採桑陌上，爲使君所邀。羅敷盛誇其夫爲侍中郎以拒之。或言與舊說不同，然侍中郎，漢官也。恐仁初爲趙王家令，後爲漢侍中郎也。呼趙王爲使君者，郎君之稱本於漢。恐言使君者，猶今言使頭也。其辭有日出東南隅，照我秦氏樓之句，故亦曰日出東南隅行，亦曰日出行。别有秋胡行，其事與此不同。此其亦名陌上桑，致後人差互其說。如玉筠陌上桑云：秋胡始停馬，羅敷未滿匡。盖合爲一事也。",
                    "type": 2
                },
                {
                    "paragraph": "美女渭橋東，春還事蠶作。五馬如飛龍，靑絲結金絡。不知誰家子，調𥬇來相謔。",
                    "zhushu": "齊賢曰：漢官儀：諸侯五馬。士贇曰：渭橋在長安，見四卷。羅敷行曰：使君從南來，五馬立踟蹰。又曰：靑絲繫馬尾，黃金絡馬頭。"
                },
                {
                    "paragraph": "妾本秦羅敷，玉顔𧰟名都。緑條映素手，採桑向城隅。使君且不顧，况復論秋胡。",
                    "zhushu": "齊賢曰：羅敷歌曰：使君自有婦，羅敷自有夫。列女傳：魯秋胡㓗婦者，魯秋胡子之妻。秋胡子旣納之，五日去而官於陳，五年乃歸。未至其家，見路傍有美婦人方採桑，秋胡子恱之，下車謂曰：力田不如逢豐年，力耕不如遇公卿。吾有金，願以與夫人。婦人曰：嘻，婦人當採桑以事舅姑，吾不願人之金。秋胡子遂去，歸家。奉金遺其母，使人呼其婦，婦至，乃向採桑者。秋胡子見之而慙，婦曰：束髪脩身，辭親仕，五年始得還。乃恱路傍婦人，以金與之，是忘母，不孝也。妾不忍見不孝之人。遂投河死。士贇曰：古羅敷行，秦氏有好女，自名爲羅敷。羅敷善蠶桑，採桑城南隅。又曰：使君謝羅敷，還可共載否？羅敷亦致辭：使君亦何愚。使君自有婦，羅敷自有夫。"
                },
                {
                    "paragraph": "寒螿愛碧草，鳴鳯棲靑梧。託心自有處，但怪傍人愚。徒令白日暮，髙駕空踟蹰。",
                    "zhushu": "齊賢曰：螿音將，蟬屬。士贇曰：毛詩注云：鳯凰之性，非梧桐不栖。此六句乃是緫括一篇之意，謂采桑之婦，託心各自在矣。路人挑之者，亦何愚哉！猶用世之士，各有所從，他人縱招之，豈能動其心哉？碧草、青梧亦古羅敷行，盛稱其夫家好美之意也。",
                    "type": 2
                },
                {
                    "paragraph": "枯魚過河泣",
                    "zhushu": "士贇曰：樂府遺聲龍魚六曲，有枯魚，却無過河泣字。",
                    "type": 2
                },
                {
                    "paragraph": "白龍改常服，偶被豫且制。誰使爾爲魚，徒勞訴天帝。",
                    "zhushu": "士贇曰：劉向說苑：吳王欲從民飲，伍子胥諌曰：不可。昔白龍下淸泠之淵，化爲魚，漁者豫且射中其目。白龍上訴天帝，天帝曰：當是之時，若安置而形？白龍對曰：我下清泠之淵，化爲魚。天帝曰：魚固人所射也，若是，豫且何罪？夫白龍，天帝貴畜也；豫且，宋國賤臣也。白龍不化，豫且不射。今棄萬乗之位，而從布衣之士飲酒，臣恐其有豫且之患矣。王乃止。"
                },
                {
                    "paragraph": "作書報鯨鯢，勿恃風濤勢。濤落歸泥沙，翻遭螻蟻噬。",
                    "zhushu": "士贇曰：劉向說苑：吞舟之魚，蕩而失水，制於螻蟻者，離其居也。"
                },
                {
                    "paragraph": "萬乗愼出入，栢人以爲識。",
                    "zhushu": "齊賢曰：史張耳傳：漢七年，高祖從平城過趙，趙王朝夕𥘵韝蔽目，上食禮甚卑，有子婿禮，高祖箕踞，甚慢易之。趙相貫高等爲氣怒，欲殺高祖。漢八年，上從東垣還，過趙，貫高等乃壁人，栢人要之置。上欲過𪧐，心動，問曰：縣名爲何？曰：栢人。栢人者，迫於人也。不𪧐而去。九年，貫高怨家上變告之，於是上皆并逮捕，治張敖之罪。識一作誡。士贇曰：栢人，屬趙國。師古曰：本𣈆邑。",
                    "type": 2
                },
                {
                    "paragraph": "丁都護歌",
                    "zhushu": "士贇曰：古今樂録：丁都護歌者，彭城内史徐逵爲魯軌所殺，宋高祖使督護丁眸收𣩵之。逵妻，高祖長女也，呼眸至閣下，自問歛送之事，每問，輒嘆息曰：丁都護。其聲哀切，後人因其聲，廣其曲焉。",
                    "type": 2
                },
                {
                    "paragraph": "雲陽上征去，兩岸饒商賈。",
                    "zhushu": "齊賢曰：寰宇記：潤州丹陽，舊名雲陽，通物曰商，居賣曰賈。士贇曰：按潤州圖經，丹陽山，古雲陽縣也。秦時亦言其地有天子氣，始皇鑿北坑以敗其勢，截直道使阿曲，故謂之曲阿。後漢書地理志：吳郡丹徒、曲阿、由拳。注云：于寳搜神記曰：秦始皇東廵，望氣者云：五百年後，江東有天子氣。始皇令囚徒十萬人汙鑿其地，表以惡名，故改之曰由拳縣，即今丹陽也。"
                },
                {
                    "paragraph": "吳牛喘月時，拖船一何苦。水濁不可飮，壷漿半成土。",
                    "zhushu": "齊賢曰：世說注云：今之水牛，唯産江淮間，故謂之吳牛。南士多暑，而此牛畏𤍠，見月，疑是日，所以喘也。士贇曰：此言水濁而成泥也。"
                },
                {
                    "paragraph": "一唱都護歌，心摧淚如雨。萬人鑿盤石，無由逹江滸。君看石芒碭，掩淚悲千古。",
                    "zhushu": "齊賢曰：唐志作督護。此意謂行船於河，河水渾濁不可飲，雖使萬人鑿石以通江水，終不能得當𤍠而渴飮。千古之人，視盤石芒碭然，豈不悲哉！漢書：高祖隱芒碭山澤間。應劭曰：芒音忙，属沛國。碭音唐，屬梁國。二縣之界。士贇曰：毛詩注：滸，水涯。此言江滸，則江之涯也。太白樂府，每篇必櫽括一事而作，非泛然而言者。此篇之意，是詠秦皇鑿北坑以厭天子氣之事，徒爾勞民鑿石，而不知眞主已在芒碭山澤間矣，非人力之所能勝也。觸𤍠拖船，就飲濁水，征夫之苦，徒興千古之悲耳。或曰：詩者，所以抒下情而通風諭。此詩乃是爲韋堅開廣運潭而作，借秦爲喻耳。按唐史：天寳𥘉，江淮南租庸等使韋堅引淮水抵苑東望春樓下爲潭，以聚江淮運船，役夫匠，通漕渠，發人丘隴，自江淮至京城，民間蕭然愁怨，二年而成。三月，上幸望春樓，觀新潭，名其潭曰廣運。太白之詩，其爲是歟。吳孫權時，亦嘗遣校尉陳勲將屯田及作士三萬人，鑿句容中道，自小其至雲陽西域通㑹市，作邸閣。今以首句觀之，似詠此事，然詩意重在末句，故以秦事爲證，附註吳事於末云。",
                    "type": 2
                },
                {
                    "paragraph": "相逢行",
                    "zhushu": "士贇曰：王僧䖍技録曰：相和清調六曲，有相逢、狹路間行，亦曰長安有狹斜行，亦曰相逢行。",
                    "type": 2
                },
                {
                    "paragraph": "胡騎五花馬，謁帝出銀臺。秀色誰家子，雲車珠箔開。",
                    "zhushu": "士贇曰：李肇翰林志：學士每下直出門，謂之小三昧；出銀臺門上馬，謂之大三昧。唐翰林故事：翰林院在右銀臺門内，麟德殿西重廊之後，盖天下伎能藝術見召者之所處。"
                },
                {
                    "paragraph": "金鞭遥指㸃，玉勒近遲回。夾轂相借問，疑從天上來。蹙入靑綺門，當歌共銜杯。銜杯映歌扇，似月雲中見。",
                    "zhushu": "齊賢曰：漢武時，身毒國獻連環羈，皆以白玉作之，馬瑙石爲勒，白光琉璃爲鞍。"
                },
                {
                    "paragraph": "相見不得親，不如不相見。相見情已深，未語可知心。胡爲守空閨，孤眠愁錦衾。錦衾與羅幃，纒綿會有時。春風正澹蕩，暮雨來何遲。願因三靑鳥，更報長相思。光景不待人，須臾髪成絲。當年失行樂，老去徒傷悲。持此道宻意，母令曠佳期。",
                    "zhushu": "",
                    "type": 2
                },
                {
                    "paragraph": "千里思",
                    "zhushu": "",
                    "type": 2
                },
                {
                    "paragraph": "李陵没胡沙，蘇武還漢家。迢迢五原𨵿，朔雪亂邉花。一去隔絶國，思歸但長嗟。鴻鴈向西北，因書報天涯。",
                    "zhushu": "士贇曰：漢書：李陵，字少卿，隴西成紀人。少時爲侍中、建章監。天漢二年，將歩騎五千與單于戰，矢窮力盡，遂降匈奴，爲右校王，病死。蘇武，字子卿，以父任爲郎，天漢元年，持節使匈奴，留十九年，竟全節歸漢，拜典屬國。匈奴傳：胡地沙鹵多。此篇是詠蘇武歸漢，李陵送别悲嘆之意。末句鴻鴈向西北，因書報天涯者，是櫽括陵與武書所謂時因北風，復惠德音之語耳。",
                    "type": 2
                },
                {
                    "paragraph": "樹中草",
                    "zhushu": "士贇曰：樂府遺聲草木二十一曲，有𣗳中草。",
                    "type": 2
                },
                {
                    "paragraph": "鳥銜野田草，誤入枯桑裏。",
                    "zhushu": "士贇曰：此謂桑寄生也。本草圖經曰：桑寄生，出弘農山谷桑上，今處處有之，云是烏鳥食物。子落枝節間，感氣而生。葉似橘而厚軟，莖似槐枝而肥脆。三、四月生花，黃白色。六月、七月結實，黃色，如小豆大。"
                },
                {
                    "paragraph": "客土植危根，逢春猶不死。",
                    "zhushu": "士贇曰：服䖍曰：取他處土以増髙爲客土也。"
                },
                {
                    "paragraph": "草木雖無情，因依尚可生。如何同枝葉，各自有枯榮。",
                    "zhushu": "士贇曰：明皇之時。諸王相繼誅戮。此詩似有感而作也。",
                    "type": 2
                },
                {
                    "paragraph": "君馬黃",
                    "zhushu": "士贇曰：樂録漢短簫鐃歌二十二曲。有君馬黃。晋曰金陵運。言晉乗金運也。北齊曰定汝頴。言文襄遣清河王岳㑹周將王思政於長葛。汝頴悉平也。後周曰哲皇出。言高祖之聖德也。援古辭云：君馬黃。臣馬蒼。二馬同逐臣馬良。終言美人歸。以南以北。駕車馳馬。令我心傷。但取第一句以命題。其主意不在馬也。李白之作。其得古道乎？如張正見、蔡知君之流，只言馬而已。按謝爕云：或聽鐃歌曲，惟吟君馬黃。古人知音别曲，見於賦韻者如此。後世只於言語上計較，此道無聞。",
                    "type": 2
                },
                {
                    "paragraph": "君馬黃，我馬白。馬色雖不同，人心本無隔。",
                    "zhushu": "齊賢曰：詩：我馬玄黃，又亦白其馬。士贇曰：興者，謂馬之毛色雖不同，而其爲馬則一也，人之才藝雖有異，而其爲人則均也。"
                },
                {
                    "paragraph": "共作遊冶盤，𩀱行洛陽陌。長劒旣照曜，高冠何絶赫。",
                    "zhushu": "齊賢曰：風俗通：東西曰陌。士贇曰：此言俱以才藝而進仕於朝也。後兩句極貴顯之形容也。"
                },
                {
                    "paragraph": "各有千金裘，俱爲五矦客。",
                    "zhushu": "士贇曰：此言仕於朝者，各有所主也。"
                },
                {
                    "paragraph": "猛虎落䧟穽，壯士時屈厄。相知在急難，獨好亦何益。",
                    "zhushu": "士贇曰：此言士而遭厄。猶猛虎之落穽。雖有牙爪。無所復施。而同時儕軰。不能垂一指之援。獨善其身。何取其爲益者三友哉。此詩其傷朋友之道缺乎。抑白遭誣被謗之時所作也耶。婉而不迫。可謂得國風之體矣。",
                    "type": 2
                },
                {
                    "paragraph": "擬古",
                    "zhushu": "士贇曰：莆陽夾漈鄭先生曰：始於太白。",
                    "type": 2
                },
                {
                    "paragraph": "融融白玉輝，映我靑蛾眉。寳鏡似空水，落花如風吹。出門望帝子，蕩𣻌不可期。安得黃鶴羽，一報佳人知。",
                    "zhushu": "士贇曰：興者，謂當盛年之時，攬鏡自照，嘆其顔色之美好，未有仇也。復傷世之閱人，如水鏡之無心，而人者暫少忽老，則似乎風中之花，時難得而易失。亦猶有志之士，當強仕之時，而不得進用，雖有致君之心，無自而遂，君門萬里，固不可期矣。復曰：安得黃鶴羽，一報佳人知者。復冀夫在位之人，或者能汲引而進之於君側也，其亦不忍自絶於君之意歟。",
                    "type": 2
                },
                {
                    "paragraph": "折楊柳",
                    "zhushu": "士贇曰：崔豹古今註：橫吹，胡樂也。張騫入西域，傳其法，唯得摩詞、兠勒一曲。李延年因造新聲二十八解，魏、晉以來不存，見用黃鵠、隴頭、折楊柳等十曲。",
                    "type": 2
                },
                {
                    "paragraph": "垂楊拂緑水，揺艶東風年。花明玉關雪，葉暖金牎煙。美人結長想，對此心淒然。攀條折春色，逺寄龍庭前。",
                    "zhushu": "齊賢曰：班固燕然山銘註：老上單于五月大㑹龍庭，祭其先、天、地、鬼、神。",
                    "type": 2
                },
                {
                    "paragraph": "少年子",
                    "zhushu": "士贇曰：樂府遺聲，遊俠二十一曲，有少年子。",
                    "type": 2
                },
                {
                    "paragraph": "靑雲少年子，挾彈章臺左。鞍馬四邊開，突如流星過。金丸落飛鳥，夜入瓊樓卧。夷齊是何人，獨守西山餓。",
                    "zhushu": "士贇曰：章臺、流星，並前卷註。",
                    "type": 2
                },
                {
                    "paragraph": "紫騮馬",
                    "zhushu": "士贇曰：樂府鼔角橫吹十五曲，有紫騮馬。",
                    "type": 2
                },
                {
                    "paragraph": "紫騮行且嘶，𩀱翻碧玉蹄。臨流不肯渡，似惜錦障泥。白雲𨵿山逺，黃雲海戍迷。揮鞭萬里去，安得念春閨。",
                    "zhushu": "齊賢曰：𣈆王濟善解馬性，常乗一馬，著連錦障泥，前有水，終不肯渡。濟云：此必是惜障泥。使人解去，便渡。古今樂録：紫騮馬曲，盖從君逺戍懷歸之曲。",
                    "type": 2
                },
                {
                    "paragraph": "少年行",
                    "zhushu": "士贇曰：樂府遺聲。遊俠三十二曲有少年行。",
                    "type": 2
                },
                {
                    "paragraph": "擊筑飲美酒，劒歌易水湄。經過燕太子，結託并州兒。",
                    "zhushu": "士贇曰：并州兒事見五卷註。"
                },
                {
                    "paragraph": "少年負壯氣，奮烈自有時。因擊魯勾踐，爭博勿相欺。",
                    "zhushu": "士贇曰：史刺客傳：荆軻遊於邯鄲，魯勾踐與荆軻博，爭道，魯勾踐怒而叱之，荆軻嘿而逃去，遂不復㑹。後爲燕太子丹刺秦王，不中，敗死。魯勾踐聞之，私曰：嗟夫，惜哉，其不講於刺劒之術也。甚矣，吾不知人也。曩者，吾叱之，彼乃以我爲非人也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "五陵年少金市東，銀鞍白馬度春風。落花踏盡遊何處，𥬇入胡姫酒肆中。",
                    "zhushu": "",
                    "type": 2
                },
                {
                    "paragraph": "白鼻騧",
                    "zhushu": "",
                    "type": 2
                },
                {
                    "paragraph": "銀鞍白鼻騧，緑地障泥錦。細雨春風花落時，揮鞭直就胡姫飮。",
                    "zhushu": "齊賢曰：毛詩有馬白顚。注：的顙也。爾雅：馬黒喙曰騧。西京雜記：漢武帝得貳師天馬，常以玫瑰石爲鞍，鏤以金銀鍮石，以緑地五色錦爲蔽泥，後稍以熊羆皮爲之。",
                    "type": 2
                },
                {
                    "paragraph": "豫章行",
                    "zhushu": "",
                    "type": 2
                },
                {
                    "paragraph": "",
                    "zhushu": "士贇曰：王僧䖍技録：相和歌清調六曲，有豫章行。"
                },
                {
                    "paragraph": "胡風吹代馬，北擁魯陽𨵿。吳兵照海雪，西討何時還。半渡上遼津，黃雲慘無顔。",
                    "zhushu": "齊賢曰：九域志：汝州魯陽関，即魯陽公與韓遘戰揮戈退日處。"
                },
                {
                    "paragraph": "老母與子别，呼天野草間。白馬繞旌旗，悲鳴相追攀。白揚秋月苦，早落豫章山。",
                    "zhushu": "齊賢曰：史記：屈原曰：人窮則反本，故勞苦倦極，未嘗不呼天也；疾痛慘怛，未嘗不呼父母也。古豫章行：白楊初生時，乃在豫章山。"
                },
                {
                    "paragraph": "本爲休明人，斬虜素不閑。豈惜戰闘死，爲君掃兇頑。精感石没羽，豈云憚險艱。",
                    "zhushu": "齊賢曰：吕氏春秋：養由基射兕中石，矢飲羽。李廣居右北平，出獵，見草中石，以爲虎而射之，中石没羽。士贇曰：此言生於休明之世，有征無戰之時，素不閑習戰闘之事，然公爾忘私，國爾忘家，精誠所至，豈復憚險惜死哉？"
                },
                {
                    "paragraph": "樓船若鯨飛，波蕩落星灣。此曲不可奏，三軍髪成斑。",
                    "zhushu": "齊賢曰：史記注：船上爲樓曰樓船。士贇曰：落星灣在今南康軍城之右，唐時屬江州及洪州。輿地廣記曰：昔有星墜水化爲石，夏秋之交，湖水方漲，則星石泛于波瀾之上，至隆冬水涸，則可以歩渉。寺居其上，曰法安院。箋云：大國三軍，合三萬七千五百人。言三萬，舉成數也。",
                    "type": 2
                },
                {
                    "paragraph": "沐浴子",
                    "zhushu": "士贇曰：樂府遺聲遊俠二十一曲，有沐浴子。",
                    "type": 2
                },
                {
                    "paragraph": "沐芳莫彈冠，浴蘭莫振衣。處世忌太㓗，至人貴藏輝。",
                    "zhushu": "齊賢曰：屈原曰：新沐者必彈冠，新浴者必振衣。安能以身之察察，受物之汶汶者乎？五臣曰：察察，㓗白也。汶音問，垢塵也。"
                },
                {
                    "paragraph": "滄浪有釣叟，吾與爾同歸。",
                    "zhushu": "士贇曰：滄浪釣叟，即屈原詞所謂漁父者，此詩全櫽括漁父詞之意。前詩含光混世貴無名，何用孤高比雲月，亦此意也。其太白渉難後之辭乎。",
                    "type": 2
                },
                {
                    "paragraph": "高句驪",
                    "zhushu": "齊賢曰：隋書曰：夫余王嘗得河伯女，生一卵，一男子破卵而出，名曰朱䝉。夫余之臣請殺之。朱䝉東南走，遇一大水，不可越，曰：我是河伯外孫日之子。於是魚鱉積而成橋，朱䝉遂渡，追不及。朱䝉旣建國，自號高句驪，以高爲氏，都平壤，漢樂浪郡。士贇曰：樂府遺聲蕃胡四曲，有高句驪。",
                    "type": 2
                },
                {
                    "paragraph": "金花折風帽，白馬小遲回。翩翩舞廣䄂，似鳥海東來。",
                    "zhushu": "士贇曰：按唐禮樂志，東夷樂有高麗、百濟。中宗時，百濟樂工人亡散，岐王爲太常卿，復奏置之，然音伎多闕。舞者二人，紫大襃、裙𥜗，章甫冠、衣履。樂有箏、笛、桃皮觱篥、箜篌歌而已。金花帽、白馬廣䄂者，當時樂舞之飾，即所見而詠之。東海俊鶻名海東靑，此喻其舞之快捷，如海東靑之快徤也。",
                    "type": 2
                },
                {
                    "paragraph": "靜夜思",
                    "zhushu": "",
                    "type": 2
                },
                {
                    "paragraph": "牀前看月光，疑是地上霜。舉頭望山月，低頭思故鄉。",
                    "zhushu": "齊賢曰：古詩：征人相顧白如霜。",
                    "type": 2
                },
                {
                    "paragraph": "緑水曲",
                    "zhushu": "士贇曰：樂府解題。緑水者，古琴操名。",
                    "type": 2
                },
                {
                    "paragraph": "渌水明秋月，南湖採白蘋。荷花嬌欲語，愁殺蕩舟人。",
                    "zhushu": "齊賢曰：馬融長笛賦中取度於白雪、緑水。注：二曲名。",
                    "type": 2
                },
                {
                    "paragraph": "鳯凰曲",
                    "zhushu": "",
                    "type": 2
                },
                {
                    "paragraph": "嬴女吹玉簫，吟弄天上春。靑鸞不獨去，更有携手人。影滅彩雲斷，遺聲落西秦。",
                    "zhushu": "士贇曰：嬴女，弄玉也。",
                    "type": 2
                },
                {
                    "paragraph": "鳯臺曲",
                    "zhushu": "士贇曰：即古樂府蕭史曲也。",
                    "type": 2
                },
                {
                    "paragraph": "嘗聞秦帝女，傳得鳯凰聲。是日逢仙子，當時别有情。人吹綵簫去，天借緑雲迎。曲在身不返，空餘弄玉名。",
                    "zhushu": "士贇曰：全篇皆櫽括蕭史、弄玉事。仙傳：蕭史得道。善吹簫。秦穆公以女弄玉妻之。遂教弄玉吹簫、作鳯鳴。有鳯來止其屋。公爲作鳯臺。後弄玉乗鳯。蕭史乗龍昇天而去。此詩專詠此事。",
                    "type": 2
                },
                {
                    "paragraph": "從軍行",
                    "zhushu": "士贇曰：王僧䖍宴樂：相和歌平調七曲，有從軍行。",
                    "type": 2
                },
                {
                    "paragraph": "從軍玉門道，逐虜金微山。",
                    "zhushu": "齊賢曰：九域志：肅州酒泉郡領玉門縣，玉門関在焉。通典：羈縻州有金微山。𨽻振武軍。"
                },
                {
                    "paragraph": "笛奏梅花曲，刀開明月環。",
                    "zhushu": "齊賢曰：桓伊善笛，撰落梅花曲，尤盡巧妙。士贇曰：古今樂録鼓角橫吹十五曲，有梅花落，乃胡笳曲也。"
                },
                {
                    "paragraph": "鼓聲鳴海上，兵氣擁雲間。願斬單于首，長驅靜鐡關。",
                    "zhushu": "士贇曰：唐地理志：自焉耆西五十里過鐡門関。",
                    "type": 2
                },
                {
                    "paragraph": "秋思",
                    "zhushu": "士贇曰：秋思，古琴操商調之曲。",
                    "type": 2
                },
                {
                    "paragraph": "春陽如昨日，碧樹鳴黃鸝。蕪然蕙草暮，颯爾凉風吹。天秋木葉下，月冷莎雞悲。坐愁群芳歇，白露凋華滋。",
                    "zhushu": "齊賢曰：詩注：倉庚，離黃也，亦作鸝。蕙草，即蕙也。古今注曰：莎鷄，一名促織，一名絡緯，一名蟋蟀，謂其鳴如紡緯。士贇曰：此詩亦嘆夫光景易流，功業不建，不知老之將至，徒與草木俱腐耳。有志者讀之，當共爲之喟然也。",
                    "type": 2
                },
                {
                    "paragraph": "春思",
                    "zhushu": "",
                    "type": 2
                },
                {
                    "paragraph": "燕草如碧絲，秦桑低緑枝。當君懷歸日，是妾斷腸時。春風不相識，何事入羅幃。",
                    "zhushu": "士贇曰：燕草者，燕地之草。秦桑者，秦地之桑也。燕北地寒，草生遲，當秦桑低緑之時，燕草方生如絲之碧也。秦桑低枝者，興思婦之㫁腸也。言其夫方萌懷歸之心，猶燕草之方生，妾則思君之乆，先已腸㫁矣，猶秦桑之已低枝也。末句則興此心貞㓗，非外物所能動也。此詩可謂得國風不滛不誹之體矣。",
                    "type": 2
                },
                {
                    "paragraph": "秋思",
                    "zhushu": "",
                    "type": 2
                },
                {
                    "paragraph": "燕支黃葉落，妾望自登臺。海上碧雲斷，單于秋色來。胡兵沙塞合，漢使玉關回。征客無歸日，空悲蕙草摧。",
                    "zhushu": "齊賢曰：單于，匈奴號也。顔師古曰：廣大之貌，言其象天單于然也。唐志曰：沙州燉煌郡壽昌縣西有陽関，西北有玉門関。士贇曰：燕支，山名，事見苐四卷詩注。按春思、秋思二詩，戍婦詞爾。征夫不歸，春而秋矣；登臺而望，木葉黃落矣；秋髙馬肥，戎事興矣。漢使之出関者，亦既回矣；今而不歸，是無歸之日矣。蘭蕙乃女人所佩，以冝男者，亦復就摧，是一年之光景又虚度矣。思婦之心當如何其悲也。東山其新，孔嘉其舊，如之何之氣象，安得復見於後世哉！",
                    "type": 2
                },
                {
                    "paragraph": "子夜吳歌",
                    "zhushu": "齊賢曰：唐禮樂志：子夜，晉曲也。士贇曰：古今樂録：淸商曲子。夜亦曰：子夜，吳聲四時歌亦曰子夜吳歌。晉有女子名子夜，作是歌甚哀。晉武帝太元中，瑯琊王軻家有鬼歌之。子夜之音，同於白紵，皆清商調也。故梁武本白紵而爲子夜吳聲四時歌，明此子夜亦有晉聲者，其實不離清商。",
                    "type": 2
                },
                {
                    "paragraph": "秦地羅敷女，採桑緑水邊。素手青條上，紅粧白日鮮。蠶飢妾欲去，五馬莫留連。",
                    "zhushu": "士贇曰：事見陌上桑。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "鏡湖三百里，䓧蓞發荷花。五月西施採，人看隘若耶。回舟不待月，歸去越王家。",
                    "zhushu": "齊賢曰：九域志：越州若耶溪，即歐冶子鑄劎之處。七贇曰：圖經：鏡湖在㑹稽郡南二十里。後漢馬臻，順帝永和九年爲太守，於㑹稽、山隂二縣界築塘，周廻三百一十里，以畜水。吳越春秋：越王使相者求美女於國中，得之苧羅山，鬻薪之女西施、鄭旦家，飾以羅縠，教以行歩，三年而獻之吳王，有西施家。有東施家，姓施而在西，故曰西施。圖經：若耶溪在㑹稽縣東南，北流二十五里，與鏡湖合。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "長安一片月，萬戸擣衣聲。秋風吹不盡，總是玉關情。何日平胡虜，良人罷逺征。",
                    "zhushu": "齊賢曰：唐志：京兆府有長安縣，良人，夫也。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "明朝驛使發，一夜絮征袍。素手抽針冷，那堪把剪刀。裁縫寄逺道，幾日到臨洮。",
                    "zhushu": "齊賢曰：洮州，臨洮郡，治臨潭縣。",
                    "type": 2
                },
                {
                    "paragraph": "對酒行",
                    "zhushu": "士贇曰：樂府相和歌三十曲，有對酒行古詞，乃曹魏樂奏。",
                    "type": 2
                },
                {
                    "paragraph": "松子栖金華，安期入蓬海。此人古之仙，羽化竟何在。",
                    "zhushu": "齊賢曰：松子，赤松子也。九域志：婺州金華縣金華山。士贇曰：神仙傳：黃初平，丹谿人，年十五，家使牧羊，有道士見其良謹，將至金華山石室中四十餘年，忽然不復念家，能坐在立亡。後易姓爲黃初平，改字爲赤松子。安期先生事見二卷註。"
                },
                {
                    "paragraph": "浮生速流電，倐忽變光彩。天地無彫換，容顔有遷改。",
                    "zhushu": "士贇曰：此天長地逺歲不留之意。"
                },
                {
                    "paragraph": "對酒不肯飲，含情欲誰待。",
                    "zhushu": "士贇曰：此詩其太白知非之作乎。自少時見天台司馬承禎。謂其有仙風道骨。繼見賀知章。亦目其爲謫仙人。後從道家者流受圖籙。自負爲三十六天帝外臣。有志於仙術。亦可知矣。今而老之將至，前說茫無寸驗。因思古之所謂仙人。如赤松、安期者。亦不復再見於世。以知自古皆有死。死者無不化。所貴乎仙者。特其精神與天地同流耳。反老還童。留形住世之説誕也。古詩：浩浩隂陽移，年命如朝露。人世忽如寄，壽無金石固。萬歲更相送。聖賢莫能度。服食求神仙，多爲藥所誤。不如飮美酒，被服紈與素。良有以歟。太白亦祖此意而作也。",
                    "type": 2
                },
                {
                    "paragraph": "估客行",
                    "zhushu": "士贇曰：樂府清商曲、估客樂，齊武帝所作也。武帝爲布衣",
                    "type": 2
                },
                {
                    "paragraph": "",
                    "zhushu": "時，常游樊鄧，踐祚已後，追憶徃事，而作是歌。使太樂令劉瑶教習，百日無成。或啓釋寳月善音律，帝使寳月奏之，便就。勑歌者重爲感憶之聲。梁改爲商旅行，其辭二首，亦曰：昔經樊鄧後，假楫梅根渚。感昔追徃事，意滿情不叙。二曰：有信數寄書，無信長相憶。莫作瓶落井，一去無消息。"
                },
                {
                    "paragraph": "海客乗天風，將船逺行役。譬如雲中鳥，一去無蹤跡。",
                    "zhushu": "",
                    "type": 2
                },
                {
                    "paragraph": "擣衣篇",
                    "zhushu": "",
                    "type": 2
                },
                {
                    "paragraph": "閨裏佳人年十餘，嚬蛾對影恨離居。忽逢江上春歸燕，銜得雲中尺素書。",
                    "zhushu": "齊賢曰：嚬蛾，嚬眉也。"
                },
                {
                    "paragraph": "玉手開緘長嘆息，狂夫猶戍交河北。萬里交河水北流，願爲𩀱燕泛中洲。",
                    "zhushu": "齊賢曰：唐志：貞觀十四年，平髙昌，以其地置西州交河郡中都督府，河水分流繞城下，因名交河。"
                },
                {
                    "paragraph": "君邊雲擁靑絲騎，妾處苔生紅粉樓。樓上春風日將歇，誰能攬鏡看愁髪。曉吹貟管隨落花，夜擣戎衣向明月。明月高高刻漏長，眞珠簾箔掩蘭堂。橫垂寳幄同心結，半拂瓊筵蘇合香。",
                    "zhushu": "齊賢曰：杜預左氏注：幄，帳也。梁書：中天笁出蘇合香，是諸香汁煎之。又曰：大秦人採蘇合，先笮其汁以爲香膏，乃賣其滓與人，展轉逹中國，不大香也。"
                },
                {
                    "paragraph": "瓊筵寳幄連枝錦，燈燭熒熒照孤寢。有便憑將金剪刀，爲君留下相思枕。摘盡庭蘭不見君，紅巾拭淚生氤氲。明年若更征邊塞，願作陽臺一叚雲。",
                    "zhushu": "士贇曰：禮記：婦人或賜之蘭茞。賜受獻諸舅姑。又左傳燕姑夢蘭事。則知蘭者，婦人所佩之花。今夫從軍，誰與媚哉。幽𣡡之情亦可見矣。末句曰：明年若更征邉塞，願作陽臺一叚雲。意謂滔滔不歸。則惟有托夢以從其夫於四方上下耳。此亦極其懷思之形容也歟。",
                    "type": 2
                },
                {
                    "paragraph": "少年行",
                    "zhushu": "士贇曰：樂府遺聲，游狹三十一曲，有少年行。",
                    "type": 2
                },
                {
                    "paragraph": "君不見淮南少年游俠客，白日毬獵夜擁擲。呼盧百萬終不惜，報讎千里如咫尺。",
                    "zhushu": "齊賢曰：唐淮南道，古揚州之地。荀恱曰：立氣岸，作威福，結私交，以立強於世者，謂之游俠。士贇曰：何無忌傳：劉毅家無擔石之儲，樗蒲一擲百萬。"
                },
                {
                    "paragraph": "少年游俠好經過，渾成裝束皆綺羅。蘭蕙相隨喧妓女，風光去處滿笙歌。驕矜自言不可有，俠士堂中養來乆。好鞍好馬乞與人，十千五千旋沽酒。赤心用盡爲知己，黃金不惜栽桃李。桃李栽來幾度春，一回花落一回新。",
                    "zhushu": "齊賢曰：漢游俠叙曰：布衣游俠劇孟、郭解之徒，馳騖於閭閻，權行州域，力折公侯，衆庶覬而慕之，雖其䧟於刑辟，自與殺身成名，若季路、𬽦牧死而不悔也。"
                },
                {
                    "paragraph": "府縣盡爲門下客，王侯皆是平交人。男兒百年且樂命，何須徇書受貧病。男兒百年且榮身，何須徇節甘風塵。衣冠半是征戰士，窮儒浪作林泉民。遮莫枝根長百丈，不如當代多還徃。遮莫姻親連帝城，不如當身自簮纓。看取富貴眼前者，何用悠悠身後名。",
                    "zhushu": "士贇曰：遮莫，方言也。遮音折。此篇末章上二句，辭意迫切，似非太白之作，具眼者必能辨之。",
                    "type": 2
                },
                {
                    "paragraph": "長歌行",
                    "zhushu": "齊賢曰：陸士衡樂府有長歌行。古今注：長歌，言壽命長短定分，不妄求也。",
                    "type": 2
                },
                {
                    "paragraph": "桃李待日開，榮華照當年。東風動百物，草木盡欲言。枯枝無醜葉，涸水吐清泉。大力運天地，羲和無停鞭。功名不早著，竹帛將何宣。桃李務靑春，誰能貫白日。冨貴與神仙，蹉跎成兩失。金石猶銷鑠，風霜無乆質。畏落日月後，強飲歌與酒。秋霜不惜人，倐忽侵蒲柳。",
                    "zhushu": "士贇曰：古詩：浩浩隂陽移。年命如朝露。人生忽如寄。壽無金石固。萬歲更相送。聖賢莫能度。服藥求神仙。多爲藥所誤。不如飲美酒。被服紈與素。又，人生非金石。豈能長壽考。奄忽隨物化。榮名以爲寳。此詩意全出於此。冨貴神仙。蹉跎兩失。亦白自嘆之意歟。",
                    "type": 2
                },
                {
                    "paragraph": "長相思",
                    "zhushu": "",
                    "type": 2
                },
                {
                    "paragraph": "日色欲盡花含煙，月明欲素愁不眠。趙瑟初停鳯凰柱，蜀琴欲奏鴛鴦絃。",
                    "zhushu": "齊賢曰：西京雜記：趙后有寳琴，曰鳯凰，皆以金玉隱起，爲龍螭、鸞鳯、列女之狀。蜀都賦：巴姫彈絃，鴛鴦絃，以雌雄也。或曰：成都雷氏善琢琴，故曰蜀琴。"
                },
                {
                    "paragraph": "此曲有意無人傳，願隨春風寄燕然。憶君迢迢隔靑天。昔時橫波目，今作流淚泉。不信妾腸斷，歸來看取明鏡前。",
                    "zhushu": "齊賢曰：晉書：嵇康𪧐華陽亭引琴而彈，夜分，忽有客詣之，稱是古人，與康共談音律，因索琴彈之，而爲廣陵散，聲調絶倫，遂以受康，仍誓不傳人，亦不言其姓字。士贇曰：此亦戍歸詞也。詞意悲而不傷，怨而不誹，可謂得國風體矣。",
                    "type": 2
                },
                {
                    "paragraph": "猛虎行",
                    "zhushu": "士贇曰：王僧䖍技録：相和歌平調七曲，有猛虎行。",
                    "type": 2
                },
                {
                    "paragraph": "朝作猛虎行，暮作猛虎吟。腸斷非關隴頭水，淚下不爲雍門琴。",
                    "zhushu": "齊賢曰：唐隴州汧陽郡汧陽縣有壠山。雍門琴見前卷。士贇曰：隴頭水亦古樂府别離之曲，正與雍門琴相對。郭伸産秦州記曰：隴山東西百八十里，登山嶺東望秦川四五百里，極目泯然。山東人行役升此而顧瞻者，莫不悲思，故歌曰：隴頭流水，分離四下，念我行役，飄然矌野。登髙逺望，涕零𩀱墮。"
                },
                {
                    "paragraph": "旌旗𦆯紛兩河道，戰鼓驚山欲顚倒。",
                    "zhushu": "齊賢曰：兩河道，河南、河北也。"
                },
                {
                    "paragraph": "秦人半作燕地囚，胡馬翻銜洛陽草。",
                    "zhushu": "齊賢曰：天寳十四載十一月，安禄山反。十一月丁酉，䧟東京。十五載六月己亥，䧟京師。以張通儒爲西京留守，崔光逺爲京兆尹，安思順屯苑中，鎭関中。禄山命搜捕百官、宦者、宫女等，每獲數百人，輙以衛送洛陽。陳希烈、張均、張垍皆降。禄山以希烈、垍爲相。肅宗問李泌：強敵如此，何時可定？泌曰：臣觀賊所獲女子、金帛皆輸之范陽，此豈有雄據四海之志士？贇曰：秦人半作燕地囚者，唐都長安，秦地也。京師旣䧟，則人被驅虜而歸於幽、燕也。胡馬翻銜洛陽草者，賊兵屯東京時，牧馬於洛陽也。"
                },
                {
                    "paragraph": "一輸一失關下兵，朝降夕叛幽薊城。",
                    "zhushu": "齊賢曰：一輸一失，謂正月，安慶緒㓂潼関，哥舒翰擊却之。六月，上遣使𧼈翰進兵復陜、洛，翰撫膺慟哭，引兵出関，遇崔乾祐軍於靈寳西，大敗乾祐，遂克潼関。火抜歸仁，執翰以降。朝降夕叛，謂至德二載正月。安慶緒殺禄山即位，以史思明爲范陽節度，牛廷玠領安陽軍事。十月，廣平王俶與回紇葉護入洛陽，慶緒走保鄴、耿仁智說思明歸朝廷，思明即囚安承慶，遣其將竇子昻奉表以所部十三郡及兵八萬來降，并帥河東節度髙秀巖亦降。十二月，子昻至京師，上以思明爲歸義王、范陽節度。乾元元年六月，李光弼以思明終叛，隂使烏承恩圖之。承恩多以私財募部曲及數衣婦人服。詣諸將營說誘之。諸將以白思明。思明執承恩。集將佐西向大哭曰。臣以三十萬衆降朝廷。何負陛下！而欲殺臣。命表云：陛下不爲臣誅光弼。臣當自引兵就太原誅之。乾元二年，再反。正月，僣稱大聖周王。夏四月。更號大燕。自稱應天皇帝。"
                },
                {
                    "paragraph": "巨鰲未斬海水動，魚龍奔走安得寧。頗似楚漢時，翻覆無定止。朝過博浪沙，暮入淮隂市。張良未遇韓信貧，劉項存亡在兩臣。蹔到下邳受兵略，來投漂母作主人。賢哲棲棲古如此，今時亦棄青雲士。",
                    "zhushu": "齊賢曰：史張良者，其先韓人。秦滅韓，良求刺客刺秦王，爲韓報𬽦，東見滄海君，得力士，爲鐡椎，重百二十斤，徂擊秦皇帝博浪沙中，誤中副車。良乃更姓名，亡匿下邳。良常游下邳圯上，有一老父出一編書，曰：讀此爲王者師矣。旦視之，乃太公兵法。良因習讀之，遇沛公略地下邳西，遂屬焉。數以兵法說沛公，沛公常用其䇿。良曰：沛公殆天授。故遂從之不去。韓信，淮隂人也，貧無行，釣於城下。諸漂母有一毋，見信，飢，飯信，竟漂數十日。信喜，謂漂母曰：吾必有以重報毋。毋怒曰：大丈夫不能自食，吾哀王孫而進食，豈望報乎！項梁渡淮，信從之。梁敗，又屬羽，羽以爲郎中，數以䇿干羽，羽不用。信亡楚歸漢，漢王以爲大將。"
                },
                {
                    "paragraph": "有䇿不敢犯龍鱗。竄身南國避胡塵。寳書玉劒掛高閣，金鞍駿馬散故人。",
                    "zhushu": "士贇曰：翰曰：寳書，眞經也。"
                },
                {
                    "paragraph": "昨日方爲宣城客，掣鈴交通二千石。",
                    "zhushu": "齊賢曰：宣城客者。太白自道也。嘗有贈宣城宇文太守及贈宣城趙太守恱詩。"
                },
                {
                    "paragraph": "有時六博快壯心，遶床三匝呼一擲。",
                    "zhushu": "齊賢曰：招魂：菎蔽象棊有六博。王𨓜注：菎音昆，玉也。蔽，簙箸，以玉飾之。方言曰：秦𣈆間謂之簙，吳楚間謂之蔽，或謂之箭，或謂之棊。博雅曰：簙箸謂之箭，投六著，行六棊，故謂六簙。"
                },
                {
                    "paragraph": "楚人毎道張旭竒，心藏風雲世莫知。",
                    "zhushu": "齊賢曰：唐張旭善草書而好酒，飲後號呼狂走，索筆變化無窮，若有神助，時人號爲顚。初爲常熟尉，有老人陳牒求判𪧐，昔又來，旭怒其煩，責之。老人曰：觀公筆竒妙，欲以家藏耳。"
                },
                {
                    "paragraph": "三吳邦伯皆顧盻，四海雄俠兩追隨。",
                    "zhushu": "齊賢曰：通典曰：吳郡、吳興、丹陽爲三吳。士贇曰：兩字盖白與旭而兩也。"
                },
                {
                    "paragraph": "蕭曹曾作沛中吏，攀龍附鳯當有時。",
                    "zhushu": "齊賢曰：漢書：曹參，沛人也，秦時爲獄掾，而蕭何爲王吏。耿純說光武曰：士大夫從大王於矢石之間者，其計固望攀龍鱗，附鳯翼，以成其所志耳。士贇曰：漢書贊曰：蕭何、曹參起秦爲刀筆吏，當時碌碌，未有竒節。漢興，依日月之末光，爲一代宗臣，盛矣哉！"
                },
                {
                    "paragraph": "溧陽酒樓三月春，楊花茫茫愁殺人。胡雛緑眼吹玉笛，吳歌白紵飛梁塵。",
                    "zhushu": "齊賢曰：唐志：昇州江寧郡漂陽縣。唐禮樂志：白紵，吳舞也。七略曰：漢魯人虞公善雅歌，發聲盡動梁上塵。"
                },
                {
                    "paragraph": "丈夫相見且爲樂，槌牛檛鼓㑹衆賔。我從此去釣東海，得魚𥬇寄情相親。",
                    "zhushu": "士贇曰：任公釣魚事。見一卷。按：此詩似非太白之作。用事旣無倫理。徒爾肆爲狂誕之辭。首尾不相照應。脉絡不相貫串。語意斐率。悲歡失據。必是他人之詩，竄入集中，歳乆難别。前輦識者，蘇東坡、黃山谷、於懷素草書悲來乎、𥬇矣乎等作。嘗致辯矣。愚於此篇。亦有疑焉。因筆于此。以俟知者。",
                    "type": 2
                },
                {
                    "paragraph": "去婦詞",
                    "zhushu": "士贇曰：此篇即顧况棄婦詞也。後人添増數句，而竄入於太白集中。語俗意重，斧鑿之㾗，斑斑可見，可謂作僞心勞日拙者矣。子見註已詳，兹不復註。",
                    "type": 2
                },
                {
                    "paragraph": "古來有棄婦，棄婦有歸處。今日妾辭君，辭君遣何去。本家零落盡，慟哭來時路。憶昔未嫁君，聞君却周旋。綺羅錦綉叚，有贈黃金千。十五許嫁君，二十移所天。自從結髮日未幾，離君緬山川。家家盡歡喜，孤妾長自憐。幽閨多怨思，盛色無十年。相思若循環，枕席生流泉。流泉咽不掃，獨夢關山道。及此見君歸，君歸妾已老。物情惡衰賤，新寵方妍好。掩淚出故房，傷心劇秋草。自妾爲君妻，君東妾在西。羅幃到曉恨，玉貌一生啼。自從離别乆，不覺塵埃厚。常嫌玳𤦛孤，猶羡鴛鴦偶。歲華逐霜霰，賤妾何能乆。寒沼落芙蓉，秋風散楊柳。以比顦顇顔，空持舊物還。餘生欲何寄，誰肯相牽攀。君恩旣斷絶，相見何年月。悔傾連理杯，虚作同心結。女蘿附靑松，貴欲相依投。浮萍失緑水，教作若爲流。不歎君棄妾，自歎妾縁業。憶昔初嫁君，小姑纔𠋣床。今日妾辭君，小姑如妾長。回頭語小姑，莫嫁如兄夫。",
                    "zhushu": "齊賢曰：馮衍娶北地任氏爲妻，悍忌不得畜勝妾兒女，常自操井臼，老竟逐之。與婦弟任武逹書曰：不去此婦，則家不寜；不去此婦，則家不清；不去此婦，則福不生；不去此婦，則事不成。自恨以華盛時，不早自定，至於垂白家貧身賤之日，養癰長疽，自生禍殃。禮：女子許嫁，笄而字，天父母也。蘇少卿詩：結髪爲夫妻。韋昭國語注：緬，猶邈也。古今注：鴛鴦，水鳥，鳬𩔖。雌雄未嘗相離，人得其一，一思而死，謂之匹鳥。"
                }
            ]
        },
        {
            "name": "分𩔖補註李太白詩卷之七",
            "paragraphs": [
                {
                    "paragraph": "分𩔖補註李太白詩卷之七",
                    "zhushu": "",
                    "type": 1
                },
                {
                    "paragraph": "歌吟",
                    "zhushu": "二十八首。",
                    "type": 2
                },
                {
                    "paragraph": "襄陽歌",
                    "zhushu": "齊賢曰：唐禮樂志：襄陽歌，宋隋王誕作。",
                    "type": 2
                },
                {
                    "paragraph": "落日欲没峴山西，倒着接籬花下迷。襄陽小兒齊拍手，攔街爭唱白銅鞮。傍人借問𥬇何事，𥬇殺山翁醉似泥。",
                    "zhushu": "士贇曰：已上事並見五卷襄陽曲注。"
                },
                {
                    "paragraph": "鸕鷀杓，鸚鵡杯。百年三萬六千日，一日須傾三百杯。",
                    "zhushu": "齊賢曰：鸕鷀，水鳥也。其頸長，刻杓爲之形。山海經：黄山有鳥，其形如鶚，青羽赤喙，人舌能言，名鸚鵡。鏤杯爲之形。今人以海螺如鸚鵡形作之，亦曰鸚鵡杯，並酒噐名也。"
                },
                {
                    "paragraph": "遥看漢水鴨頭緑，恰似蒲萄初醱醅。此江若變作春酒，壘麯便築糟丘臺。",
                    "zhushu": "齊賢曰：蒲萄酒，見五卷註。士贇曰：醅，釋名：酒未漉也。糟，酒滓也。王充論衡：紂醸酒積槽，因爲丘。此形容嗜酒思想之極云耳。"
                },
                {
                    "paragraph": "千金駿馬換小妾，𥬇坐雕鞍歌落梅。車傍側掛一壷酒，鳯笙龍管行相催。咸陽市中嘆黄犬，何如月下傾金罍。君不見晉朝羊公一片石，龜頭剥落生莓苔。淚亦不能爲之墮，心亦不能爲之哀。",
                    "zhushu": "齊賢曰：說文曰：笙十三簧，象鳯之身，列管以象鳯翼。士贇曰：羊公事見第五卷㐮陽曲詩註。"
                },
                {
                    "paragraph": "清風明月不用一錢買，玉山自倒非人推。舒州杓，力士鐺，李白與爾同死生。襄王雲雨今安在，江水東流猿夜聲。",
                    "zhushu": "士贇曰：楚㐮王事見一卷註。宋歐陽永叔曰：落日欲没峴山西，倒看接籬花下迷。㐮陽小兒齊拍手，大家争唱白銅鞮。此常語也。至於清風明月不用一錢買，玉山自倒非人推，然後見其横。故其所以驚動千古者，固不在此乎。",
                    "type": 2
                },
                {
                    "paragraph": "南都行",
                    "zhushu": "",
                    "type": 2
                },
                {
                    "paragraph": "南都信佳麗，武闕橫西𨵿。白水眞人居，萬商羅𨞬闤。高樓對紫陌，甲第連靑山。",
                    "zhushu": "齊賢曰：摯虞曰：南陽郡治宛，在京之南，光武舊里以置都焉。漢紀：長沙定王中子買爲舂陵節侯，至其孫考侯仁，以舂陵地勢下濕，願徙南陽守墳墓，元帝許之，以蔡陽白水鄉爲春陵侯國。傳至南頓侯欽，生光武，故䜟稱白水真人。白水，謂南陽白水縣也。世祖所起之處，𨞬，市中空地。一曰居也。崔豹古今注：闤，市垣也。"
                },
                {
                    "paragraph": "此地多英豪，邈然不可攀。陶朱與五羖，名播天壤間。麗華秀玉色，漢女嬌朱顔。",
                    "zhushu": "齊賢曰：張華曰：陶朱公家在南郡華容縣西，𣗳碑云是越之范蠡。隂皇后諱麗華，南陽新野人。光武適新野，聞后美，心恱之。更始元年，遂納爲后。"
                },
                {
                    "paragraph": "清歌遏流雲，𧰟舞有餘閑。遨遊盛宛洛，冠盖隨風還。走馬紅陽城。呼鷹白河灣。誰識卧龍客。長吟愁𩯭班。",
                    "zhushu": "齊賢曰：漢志：南陽郡宛縣，故申伯國。光武起於宛，都於洛陽，遂以宛爲南都，故曰宛洛。紅陽縣，本侯國。白河，即白水河，劉表在㐮陽築臺，名呼鷹。蜀志：諸葛亮，字孔明，南陽人。先主嘗訪士於司馬德操，德操曰：此間自有伏龍、鳯雛。伏龍，諸葛孔明也；鳯雛，龎士元也。荆州記曰：鄧城西七里有獨樂山，諸葛亦嘗登此山，作梁父吟。",
                    "type": 2
                },
                {
                    "paragraph": "江上吟",
                    "zhushu": "",
                    "type": 2
                },
                {
                    "paragraph": "木蘭之枻沙棠舟，玉簫金管坐兩頭。美酒樽中置千斛，載妓隨波任去留。",
                    "zhushu": "齊賢曰：廣記：漢成帝與飛燕戯太液池，以沙棠爲舟，以紫文桂爲柂枻。"
                },
                {
                    "paragraph": "仙人有待乗黃鶴，海客無心隨白鷗。屈平詞賦懸日月，楚王臺榭空山丘。",
                    "zhushu": "齊賢曰：九域志：鄂州有黃鶴山、黃鶴樓。圖經云：費文偉仙去，駕鶴來此。列子：海上之人有好鷗鳥者，每旦之海上，從鷗鳥游。"
                },
                {
                    "paragraph": "興酣落筆揺五嶽，詩成𥬇傲凌滄洲。功名富貴若長在，漢水亦應西北流。",
                    "zhushu": "齊賢曰：杜陽雜編：隋大業九年，元藏幾爲過海使判官，風飄至洲島間，洲人云：此滄州去中國已數萬里，其州方千里，花木常如二三月，人多不死。所居或金闕銀臺，玉樓紫閣。洲上有乆視山，有金池，水石泥沙皆如金色。有金莖花如蝶，人皆帶之，曰：不帶金莖花，不得到仙家。藏幾淹留既乆，忽念中國，洲人製凌風舸以送之，激水如箭，不旬日即逹東萊。士贇曰：此逹者之詞也。漢水無西北流之理，功名冨貴不能長在，亦猶是乎？",
                    "type": 2
                },
                {
                    "paragraph": "侍從宜春苑奉詔賦龍池柳色初青聽新鶯百囀歌",
                    "zhushu": "",
                    "type": 2
                },
                {
                    "paragraph": "東風已緑瀛洲草，紫殿紅樓覺春好。池南柳色半靑靑，縈煙裊娜拂綺城。垂絲百尺挂雕楹，上有好鳥相和鳴。間關早得春風情，春風卷入碧雲去，千門萬戸皆春聲。",
                    "zhushu": "士贇曰：瀛洲、紫殿，皆官苑名。"
                },
                {
                    "paragraph": "是時君王在鎬京，五雲垂暉耀紫淸。仗出金宫隨日轉，天回玉輦繞花行。始向蓬萊看舞鶴，還過茝石聽新鶯。新鶯飛繞上林苑，願入簫韶雜鳯笙。",
                    "zhushu": "齊賢曰：漢志：武王治鎬。師古曰：今昆明池北鎬陂。唐制，朝㑹之仗，三衛畨上分爲五仗，皆帶刀捉仗，列于東西廊下，每日以四十二人立内廊閣外，號曰内仗。天子出，則有細仗、黃麾仗。說文曰：笙，正月之音，十三簧，象鳯身。盖其簧十二，以象十二律，其一以象閏。士贇曰：蓬萊茞石，當時宫苑名。",
                    "type": 2
                },
                {
                    "paragraph": "玉壷吟",
                    "zhushu": "",
                    "type": 2
                },
                {
                    "paragraph": "烈士擊玉壷，壯心惜暮年。三杯拂劒舞秋月。忽然高詠涕泗漣。鳯凰初下紫泥詔，謁帝稱觴登御筵。",
                    "zhushu": "齊賢日：漢舊儀，天子六璽，皆以武都紫泥封之。"
                },
                {
                    "paragraph": "揄揚九重萬乗主。謔浪赤墀靑𤨏賢。",
                    "zhushu": "齊賢曰：九重，言天子有九門：一関門，二逺郊門，三近郊門，四城門，五皐門，六革門，七雉門，八應門，九路門。禮，天子赤墀。漢給事日暮入對青鎻門，其門刻爲連鎻而靑塗之，天子制也。"
                },
                {
                    "paragraph": "朝天數換飛龍馬。敕賜珊瑚白玉鞭。",
                    "zhushu": "齊賢曰：唐天駟監御左右六閑分二廐，一曰祥鳯，二鳯苑。其後禁中又増至飛龍廐。士贇曰：杜陽雜編載：代宗甞幸興慶宫，于復璧間得寳匣，匣中獲玉鞭，鞭末有文曰軟玉鞭，即天寳中異國所獻，光可鑑物，節文端言，雖藍田之美不能過也。屈之則頭尾相就，舒之則頭尾如繩，雖以斧鑕鍜斫，終不傷缺。上嘆爲異物，遂以蟬聮綉爲囊，碧玉絲爲鞘。又凉州記：咸寧二年，發張駿陵，得鞭，飾以珊瑚。觀此事，則知宣太白之時，必嘗乗御廐之馬而揮此鞭矣。"
                },
                {
                    "paragraph": "世人不識東方朔。大隱金門是謫仙。",
                    "zhushu": "齊賢曰：史：東方朔行殿中郎，謂之曰：人皆以先生爲狂。朔曰：如朔等，所謂避世于朝廷間者也。古之人乃避世于深山中。時坐席中，酒酣，據地歌曰：陸沉于俗，避世金馬門。宫殿中，可以避世全身，何必深山之中，蒿廬之下？應劭風俗通曰：東方朔是太白星精，黃帝時爲風后，堯時爲務成，周爲老𣆀，越爲范蠡，齊爲鴟夷子。"
                },
                {
                    "paragraph": "西施冝𥬇復宜嚬。醜女效之徒累身。君王雖愛蛾眉好。無柰宫中妬殺人。",
                    "zhushu": "士贇曰：西施。醜女事。見前卷註。此詩乃太白自述其知遇始末之辭也。觀太白傳及前後詩集序。其意自見矣。",
                    "type": 2
                },
                {
                    "paragraph": "豳歌行上新平長史兄粲",
                    "zhushu": "",
                    "type": 2
                },
                {
                    "paragraph": "豳谷稍稍振庭柯，涇水浩浩揚湍波。哀鴻酸嘶暮聲急，愁雲蒼慘寒氣多。",
                    "zhushu": "齊賢曰：九域志：邠州新平縣有豳邑。涇水出安定涇陽縣西岍頭山，東南至馮掖揚陵縣入渭。士贇曰：爾雅：稍，稍櫂也。郭璞曰：謂木無枝柯，稍擢長而殺也。"
                },
                {
                    "paragraph": "憶昨去家此爲客，荷花初紅柳條碧。中宵出飲三百杯，明朝歸揖二千石。",
                    "zhushu": "齊賢曰：後漢百官志：郡置太守一人，二千石。"
                },
                {
                    "paragraph": "寧知流寓變光輝，胡霜蕭颯繞客衣。寒灰寂寞慿誰暖，落葉飄揚何處歸。吾兄行樂窮曛旭，滿堂有美顔如玉。趙女長歌入綵雲，燕姫醉舞嬌紅燭。",
                    "zhushu": "齊賢曰：古詩：燕趙多佳人，美者顔如玉。"
                },
                {
                    "paragraph": "狐裘獸炭酌流霞，壯士悲吟寧見嗟。前榮後枯相翻覆，何惜餘光及棣華。",
                    "zhushu": "齊賢曰：郭氏曰：今関西有棠棣𣗳，子如櫻桃，可食。士贇曰：禮玉藻：錦衣狐裘，諸侯之服也。語林：𣈆羊琇，字稚舒，景獻皇后從弟，性豪侈。洛下少林木炭貴如粟，琇乃擣小炭爲屑，以物和之，作獸。後何郡之徒共集，乃以温酒𤍽猛獸，皆開口向人，赫赫然，諸豪貴皆效之。",
                    "type": 2
                },
                {
                    "paragraph": "西嶽雲臺歌送丹丘子",
                    "zhushu": "",
                    "type": 2
                },
                {
                    "paragraph": "西嶽崢嶸何壯哉，黃河如絲天際來。黃河萬里觸山動，盤渦轂轉秦地雷。",
                    "zhushu": "士贇曰：爾雅：華山爲西嶽。漢書：黃河如帶。"
                },
                {
                    "paragraph": "榮光休氣紛五彩，千年一淸聖人在。巨靈咆哮擘兩山，洪波噴箭射東海。",
                    "zhushu": "齊賢曰：李蕭逺運命論：黃河淸而聖人生。兩山，首陽、太華也。禹貢：同爲逆河，至于海。郭縁生述征記曰：華山與首陽山本同一山，河神巨靈擘開以通河流。今河中府有巨靈廟。士贇曰：雲笈七籖：華山高七千丈，洞周回二千里，名太極緫仙之天。少昊爲白帝，治西嶽，巨靈神手擘其上，足决其下，以通河流，以救民洪波之難。仙掌之形，燦然瑩目，上應井鬼之精，下鎮秦地之分野，係在華州華隂縣。酈道元水經注：國語曰：華嶽本一山當河，河水過而曲行，河神巨靈手盪脚踏，開而爲兩。今掌足之跡猶在。嘗有好事之士，升華嶽而觀跡焉。"
                },
                {
                    "paragraph": "三峯却立如欲摧，翠厓丹谷高掌開。白帝金精運元氣，石作蓮花雲作臺。",
                    "zhushu": "齊賢曰：淮南子：西方金也，其帝少昊，其神太白。華山有蓮花峯，有雲臺觀。"
                },
                {
                    "paragraph": "雲臺閣道連窈㝠，中有不死丹丘生。明星玉女備洒掃，麻姑搔肯指爪輕。",
                    "zhushu": "士贇曰：丹丘生即元丹丘也。明星玉女見二卷註。"
                },
                {
                    "paragraph": "我皇手把天地戸，丹丘談天與天語。九重出入生光輝，東來蓬萊復西歸。玉漿儻或故人飮，騎二茅龍上天飛。",
                    "zhushu": "齊賢曰：開皇神告録曰：隋開皇末，有老翁詣唐髙祖，狀貌甚異。高祖欽之，從容置酒，飲酣語及時事，曰：公積德之門，負至貴之表，應天受命，當不勞而定，但當在丹丘子之後。帝曰：丹丘謂誰？曰：與公近籍，但公不知神噐已屬，惟此二人。然丹丘先生凝情物外，恐不復以世網累心，偶或俯就。公若不相持於中原，當爲其佐。帝曰：先生安在？曰：隱居樗杜間。帝遂䄂劒詣焉，將不利爲丹丘。然先生道德弘逺，貌若氷壷，覩其儀貌，心駭神聳，伏謁于苫字之下，拜未及起，先生遽言曰：吾乆厭濁世，汝羶于時者，顯晦既殊，幸無見忌。帝愕而謝之。武德初，宻遣太宗訪焉，則其至已墟矣。天子之門九重。仙傳拾遺曰：嵩山北有大穴，一叟嘗誤墮其中。行十許日，見草屋一區，有二仙對棊，局下有數杯白飮。叟告飲棊者與飮。飮畢，氣力十倍。半年，出蜀青城山，歸洛，問張華，曰：此仙館，所飮者，玉漿也。士贇曰：劉向别録曰：騶衍之所言，五德終始，天地廣大，書言天事，故曰談天。此喻元丹丘爲仙人，東來于蓬萊，復西歸于華山也。呼子先，乗茅龍，事見二卷註。",
                    "type": 2
                },
                {
                    "paragraph": "元丹丘歌",
                    "zhushu": "",
                    "type": 2
                },
                {
                    "paragraph": "元丹丘，愛神僊。朝飲頴川之淸流，暮還嵩岑之紫煙。",
                    "zhushu": "齊賢曰：唐許州頴川郡，乃頴考叔所封。唐頴州汝隂郡嵩山中嶽祠，𨽻唐河南府登封縣，距府一百二十里。說文：小小而高曰岑。"
                },
                {
                    "paragraph": "三十六峯長周旋。長周旋，躡星虹，身騎飛龍耳生風。橫河跨海與天通，我知爾遊心無窮。",
                    "zhushu": "士贇曰：戴延之西征記：嵩山，其山三十六峯，東曰太室，西曰少室，相去十七里，嵩其總名也。劉向列仙陶安公傳曰：安公，安公治與天通，七月七日，迎汝以赤龍。至期，赤龍到，大雨，而安公騎之東南上。",
                    "type": 2
                },
                {
                    "paragraph": "扶風豪士歌",
                    "zhushu": "",
                    "type": 2
                },
                {
                    "paragraph": "洛陽三月飛胡沙，洛陽城中人怨嗟。天津流水波赤血，白骨相撑如亂麻。",
                    "zhushu": "齊賢曰：天寳十四載十一月，禄山反范陽。十二月，䧟洛陽。十五載六月，䧟京師。明年三月，禄山在洛陽，廣平王入洛陽，大陳兵于天津橋。士贇曰：此禄山䧟京師時作也。"
                },
                {
                    "paragraph": "我亦東奔向吳國，浮雲四塞道路賖。東方日出啼早鴉，城門人開掃落花。梧桐楊柳拂金井，來醉扶風豪士家。",
                    "zhushu": "齊賢曰：吳國，孫權故都建業也。士贇曰：此太白避亂東士時，言道路艱阻，京國亂離，而東土之太平自若也。扶風乃三輔郡，意豪士亦必同時避亂于東吳，而與太白衘杯酒，接殷勤之歡者。"
                },
                {
                    "paragraph": "扶風豪士天下竒。意氣相傾山可移。作人不𠋣將軍勢，飲酒豈顧尚書期。雕盤綺食㑹衆客，吳歌趙舞香風吹。",
                    "zhushu": "齊賢曰：陳遵嗜酒，每大飲賔客，輙関門，取客車轄投井中，雖有急，終不得去。嘗有部刺史奏事過遵，值其方飲，刺史大窮，候遵沾醉時，突入見遵母，白當封尚書，有期㑹狀。母乃令從後閣入。"
                },
                {
                    "paragraph": "原嘗春陵六國時，開心寫意君所知。堂中各有三千士，明日報恩知是誰。",
                    "zhushu": "齊賢曰：史記：齊威王少子田異封于薛，日靖郭君。子文立，日孟嘗君，招致諸侯賔客數干人。趙惠王弟勝，曰平原君，封于東武城，喜賔客，賔客至者數千人。魏昭王少子無忌，封爲信陵君，仁而下士，致食客三千人。黃歇事楚頃㐮王，王卒，考烈王以爲相，封爲春申君，客三千人，士客皆躡珠履。"
                },
                {
                    "paragraph": "撫長劒，一揚眉，清水白石何離離。脫吾㡌，向君𥬇。飮君酒，爲君吟。張良未逐赤松去，橋邊黃石知我心。",
                    "zhushu": "齊賢曰：黃石事見前卷註。",
                    "type": 2
                },
                {
                    "paragraph": "同族弟金城尉叔卿燭照山水壁𦘕歌",
                    "zhushu": "",
                    "type": 2
                },
                {
                    "paragraph": "高堂粉壁圖蓬瀛，燭前一見滄洲淸。洪波洶湧山崢嶸，皎若丹丘隔海望赤城。",
                    "zhushu": "士贇曰：雲笈七籖：天台赤城山，係第六洞天，在天台縣。丹丘，海外神山也。"
                },
                {
                    "paragraph": "光中乍喜嵐氣滅，謂逢山隂晴後雪。廻溪碧流寂無喧，又如秦人月下窺花源。了然不覺淸心䰟，秪將疊嶂鳴秋猿。",
                    "zhushu": "士贇曰：㑹稽山北曰山隂。此八句是詠其圖寫之狀。"
                },
                {
                    "paragraph": "與君對此懽未歇，放歌行吟逹明發。却顧海客揚雲帆，便欲因之向溟渤。",
                    "zhushu": "齊賢曰：溟、渤，二海名。",
                    "type": 2
                },
                {
                    "paragraph": "白毫子歌",
                    "zhushu": "",
                    "type": 2
                },
                {
                    "paragraph": "淮南小山白毫子，乃在淮南小山裏。夜卧松下雲，朝飡石中髓。小山連緜向江開，碧峯巉巖緑水廻。余配白毫子，獨酌流霞杯。",
                    "zhushu": "齊賢曰：王𨓜楚辭序曰：招隱士者，淮南小山之所作也。昔淮南王安好士，八公之徒，著作篇章，分造辭賦，或稱小山，或稱大山，其義猶詩有大雅、小雅。神仙傳：王烈嘗獨之太行山，忽見山破山裂，青泥流出如髓。烈取食數丸，如桃夭，因携少許歸與嵇叔夜，即與烈徃視之，㫁山已復如故。烈曰：叔夜未合得道故也。仙經曰：神山五百年一開，其中石髓出，得而服之，壽與天相畢。"
                },
                {
                    "paragraph": "拂花弄琴坐靑苔，緑蘿樹下春風來。南牎蕭颯松聲起，慿厓一聽清心耳。可得見，未得親。八公携手五雲去，空餘桂𣗳愁殺人。",
                    "zhushu": "齊賢曰：神仙傳：淮南王安召天下方術之士，有八公詣門，皆須眉皓白。門吏先宻以白王，王使難問之曰：我王尚欲求延年長生不老之道，今先生年老，似無駐顔之術。八公𥬇曰：聞王尊禮賢士，故逺致其身，何以年貌逆見嫌耶？王必若見年少，今則少矣。言未竟，八公皆變爲童子，年可十四五，色如桃花。門吏走白王，王迎登思仙之臺。執弟子禮。北面叩首。願道君哀憐入。童子乃復爲老人。曰：吾一人能坐致風雨。畫地爲江河。撮土爲山嶽。一人能束虎豹。致蛟龍。役鬼神。分形易貌。一人能入火不灼。入水不濡。刃射不中。一人千變萬化。恣意所爲。行宫易室。一人能煎泥成金，凝水爲銀，水錬八石，飛騰流珠，乗雲駕龍，浮于太清之上，在王所欲。時，雷被、伍被誣告安反，天子使宗正持節治之。八公曰：可以去矣。即白日升天。八公與安所踏山上，皆䧟成跡。安臨去，問八公曰：可以將交親俱至彼，便遣還否？八公曰：但不得過五人。即以左吳、王春、傳生等五人至玄州，便遣還。劉安招隱士曰：桂𣗳叢生，𠔃山之幽。",
                    "type": 2
                },
                {
                    "paragraph": "梁園吟",
                    "zhushu": "",
                    "type": 2
                },
                {
                    "paragraph": "我浮黃雲去京闕，挂席欲進波連山。天長水闊厭逺渉，訪古始及平臺間。平臺爲客憂思多，對酒遂作梁園歌。",
                    "zhushu": "齊賢曰：漢梁王都睢陽，北界太山，西至高陽，四十餘城。孝王築東苑，方三百里，廣睢陽城七十里，大治宮室，爲複道，自官連屬於平臺二十餘里。九域志：南京睢陽郡，治宋城縣，有平臺複宫三十六。士贇曰：西京雜記：梁孝王好營宫室苑囿之樂，作曜華之宫，築兎園，園中有百靈山，山有膚寸石、落猿岩、栖龍岫。又有鴈池，池間有鶴洲、鳬渚，其諸宫觀相連，延亘數千里，竒菓異𣗳、瑰禽怪獸畢備。王曰：與宫人賔客弋釣其中，此梁園名之所由始也。"
                },
                {
                    "paragraph": "却憶蓬池阮公詠，因吟渌水揚洪波。洪波浩蕩迷舊國，路逺西歸安可得。",
                    "zhushu": "士贇曰：此乃太白觸景而吟。阮籍蓬池詠懷之全句耳。今録其略于下。徘徊蓬池上。還顧望大梁。渌水揚洪波。曠野莽茫茫。漢書地理志：河南開封縣東北有蓬池。或曰：即宋蓬澤也。唐都長安在西。白逺離京國。故發西歸。安可得之嘆也。所謂身在江海。而心存魏闕者歟。"
                },
                {
                    "paragraph": "人生逹命豈暇愁，且飲美酒登高樓。平頭奴子揺大扇，五月不𤍠疑淸秋。玉盤楊梅爲君設，吳鹽如花皎白雪。持鹽把酒但飲之，莫學夷齊事高㓗。",
                    "zhushu": "齊賢曰：魏明帝與崔浩語至中夜，賜浩縹醪酒十斛，水精戎鹽一兩，曰：朕味卿言，若此鹽酒，故與卿同其味也。"
                },
                {
                    "paragraph": "昔乆豪貴信陵君，今人耕種信陵墳。荒城虚照碧山月，古木盡入蒼梧雲。",
                    "zhushu": "齊賢曰：魏信陵君墓在東京開封府。士贇曰：史記：魏公子無忌者，魏昭王少子，封爲信陵君，仁而下士，當時諸侯以公子賢多客，不敢加兵于魏。高祖始微少時，數聞公子賢，及即天子位，每過大梁，嘗祠公子，爲置守塜五家，世世歲以四時奉祠公子。此言耕種者，以後事也。"
                },
                {
                    "paragraph": "梁王宫闕今安在，枚馬先歸不相待。舞影歌聲散緑池，空餘汴水東流海。",
                    "zhushu": "齊賢曰：雪賦序：歲將暮，時既昏，梁王不恱，遊于兎園，乃置㫖酒，命賔友，召鄒生，延枚叟。相如末至，居客之右。西漢志：河南滎陽縣，汴水在西南。東漢永平十二年，修汴，梁王景築堤，自滎陽至于東海口，千餘里。"
                },
                {
                    "paragraph": "沉吟此事淚滿衣，黃金買醉未能歸。連呼五白行六愽，分曹賭酒酣池輝。歌且謡，意方逺。東山高卧時起來，欲濟蒼生未應晚。",
                    "zhushu": "齊賢曰：招魂曰：象棋有六博，分曹並進，遒相迫，成梟而牟呼。五白。晋書：桓温請謝安爲司馬，將發新亭，朝士咸送，中丞高崧戯之曰：卿屢違朝㫖，高卧東山，諸人毎相與言，安石不肯出，將如蒼生何？蒼生今亦將如卿何？安甚有愧色。",
                    "type": 2
                },
                {
                    "paragraph": "鳴皐歌送岑徵君",
                    "zhushu": "時梁園三尺雪在淸泠池作。士贇曰：鳴皐歌者，唐翰林供奉李白之所作也。白天才俊麗，不可矩矱，然要長於詩，而文非其所能也。盖賦近於文，故白大鵬賦辭非不壯，不若其詩盛行於世。至鳴皐歌一篇，本末楚辭也，而世誤以爲詩，因爲出之。其略曰：蝘蜓嘲龍，魚目混珍。嫫母衣錦，西施負辛。此諄諄效屈原卜居及賈𧨏弔屈原語，而白才自𨓜蕩，故或離而去之云。",
                    "type": 2
                },
                {
                    "paragraph": "若有人兮思鳴皐，阻積雪兮心煩勞。洪河凌競不可以徑度，冰龍鱗兮難容舠。",
                    "zhushu": "都交切。齊賢曰：河南時陸渾縣有鳴皐山。洪河。黃河也。舠。小船也。"
                },
                {
                    "paragraph": "邈仙山之峻極兮，聞天籟之嘈嘈。霜厓縞皓以合沓兮，若長風扇海湧滄溟之波濤。",
                    "zhushu": "齊賢曰：莊子：顔成子游曰：敢問天籟乎？子綦曰：夫吹萬不同，而使其自己也。"
                },
                {
                    "paragraph": "玄猿緑羆，舔舕崟岌。危柯振石，駭膽慄魄。群呼而相號。峯峥嶸以路絶，挂星辰於巖㟼。送君之歸兮，動鳴皐之新作。交鼓吹兮彈絲。觴淸冷之池閣。君不行兮何待，若反顧之黃鶴。掃梁園之群英，振大雅於東洛。",
                    "zhushu": "齊賢曰：九域志：南京睢陽郡有清冷池。"
                },
                {
                    "paragraph": "巾征軒兮歷阻折，㝷幽居兮越巘㠋。盤白石𠔃坐素月，琴松風兮寂萬壑。望不見兮心氛氲，蘿㝠㝠兮霰紛紛。水橫洞以下渌，波小聲而上聞。虎嘯谷而生風，龍藏溪而吐雲。寡鶴清唳，飢鼯嚬呻。䰟獨處此幽黙兮，愀空山而愁人。",
                    "zhushu": "齊賢曰：唳，鶴聲也。鼯，鼯䑕也。"
                },
                {
                    "paragraph": "雞聚族以爭食，鳳孤飛而無隣。蝘",
                    "zhushu": "烏典切。"
                },
                {
                    "paragraph": "蜓",
                    "zhushu": "徒顯切。"
                },
                {
                    "paragraph": "嘲龍，魚目混珍。嫫毋衣錦，西施負薪。",
                    "zhushu": "齊賢曰：說文：在壁曰蝘蜓，在草曰𧋍蝪。士贇曰：說文：鳯飛群鳥，從以萬數。此言雞聚族而鳯無憐，以喻小人多而君子少也。即楚辭衆鳥皆有行列𠔃，鳯獨翔而無所薄之意。纂文：嫫母，醜人也，黃帝愛幸之。吳越春秋：西施，越之美女也。楚辭：諒不聦而蔽壅𠔃，使讒謏之日歸，自前世之嫉賢𠔃，謂杜若之不可佩，爐加冶之芬芳兮，嫫母狡而自好。雖有西施之美容𠔃，讒妬入以自代。白意祖此。"
                },
                {
                    "paragraph": "若使巢由桎梏於軒冕兮，亦奚異乎夔龍䠥",
                    "zhushu": "蒲結切。"
                },
                {
                    "paragraph": "𨇨",
                    "zhushu": "私列切。"
                },
                {
                    "paragraph": "於風塵。哭何苦而救楚，𥬇何誇而却秦？",
                    "zhushu": "士贇曰：巢、由，堯時之隱者。夔龍，堯時之臣。此言巢、由若不以譲天下爲高，則亦將如夔龍之役人之役，而勞力於風塵之中也。釋文：足械曰桎，手械曰梏。莊子：古之所謂得志，非軒冕之謂也。今之所謂得志，軒冕之謂也。䠥𨇨，用力貌。史：魯仲連却秦事見二卷註。"
                },
                {
                    "paragraph": "吾誠不能學二子沽名矯節以耀世兮，固將棄天地而遺身。白鷗兮飛來，長與君兮相親。",
                    "zhushu": "",
                    "type": 2
                },
                {
                    "paragraph": "鳴臯歌奉餞從翁淸歸五厓山居",
                    "zhushu": "",
                    "type": 2
                },
                {
                    "paragraph": "憶昨鳴臯夢裏還，手弄素月清潭間。覺時枕席非碧山，側身西望阻秦關。",
                    "zhushu": "齊賢曰：秦関、凾谷関及武関也。"
                },
                {
                    "paragraph": "麒麟閣上春還早，著書却憶伊陽好。青松來風吹古道，緑蘿飛花覆煙草。",
                    "zhushu": "齊賢曰：九域志：伊陽縣在西京南二百六十里。"
                },
                {
                    "paragraph": "我家仙翁愛清眞，才雄草聖凌古人。欲卧鳴臯絶世塵，",
                    "zhushu": "齊賢曰：我家仙翁，即所謂從翁者。後漢張奐長子芝伯英善草書，韋仲將謂之草聖。"
                },
                {
                    "paragraph": "鳴臯微茫在何處？五崖狹水橫樵路，身披翠雲裘，拂袖紫煙去。去時應過嵩少間，相思爲折三花樹。",
                    "zhushu": "齊賢曰：嵩少，乃嵩高山、少室山。士贇曰：三花聚頂，乃修煉法。或曰：相思而掇一日之心思，則三花爲折，故云。",
                    "type": 2
                },
                {
                    "paragraph": "勞勞亭歌",
                    "zhushu": "在江寧縣南十五里，古送别之所，一名臨滄觀。",
                    "type": 2
                },
                {
                    "paragraph": "金陵勞勞送客堂，蔓草離離生道傍。古情不盡東流水，此地悲風愁白楊。我乗素舸同康樂，朗詠清川飛夜霜。昔聞牛渚吟五章，今來何謝𡊮家郎。苦竹寒聲動秋月，獨𪧐空簾歸夢長。",
                    "zhushu": "齊賢曰：輿地志：新亭隴有逺望樓，一名勞勞樓，後爲臨滄觀，在江寜縣南。牛渚，在太平州采石磯。晋温嶠至牛渚磯，水深不可測，嶠燬犀角照之，見水族竒形異狀。謝尚鎮牛渚，秋夜乗月，率左右微服泛江。㑹𡊮宏在舫中諷詠，聲既清㑹，文辭藻㧞，駐聽乆之造，問焉，荅曰：是臨海郎，宏誦詩，即其詠史之作也。尚即迎升舟，與之談論。宏父朂，時爲臨海令。士贇曰：南史：謝靈運襲封康樂公，世共宗之，咸稱謝康樂也。𡊮家，即指𡊮宏也。宏有𨓜才，文章絶美。曽爲詠史詩，是其風情所寄。此詩意乃太白自比於靈運，而又自嘆其才不减彦伯，而無謝尚之見知，獨𪧐空簾寄情歸夢，亦可哀矣。",
                    "type": 2
                },
                {
                    "paragraph": "橫江詞六首",
                    "zhushu": "",
                    "type": 2
                },
                {
                    "paragraph": "人道橫江好。儂道橫江惡。一風二日吹倒山。白浪高於瓦官閣。",
                    "zhushu": "齊賢曰：采石在太平州當𡍼縣，距建康八十五里，即古牛渚瓦官寺。古碑云：昔有僧誦法華經，以瓦棺葬于此，棺上生蓮花，寺中有閣髙三十五丈。士贇曰：郡縣志：橫江浦在和州，對江南之采石，徃來濟渡處。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "海潮南去過㝷陽，牛渚由來險馬當。橫江欲渡風波惡，一水牽愁萬里長。",
                    "zhushu": "士贇曰：圖經：九江郡，晋、唐爲㝷陽州，後復爲江州。牛渚山在當塗縣北三十里，山下有磯，古津渡也，與和州橫江渡相對。馬當山在池州東流縣。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "橫江西望阻西秦，漢水東連楊子津。白浪如山那可渡，狂風愁殺峭帆人。",
                    "zhushu": "齊賢曰：唐志：楊州廣陵郡，永淳元年，析江都縣置楊子縣。楊子縣有𤓰歩鎭，即渡江處。橫江，建康之西津；楊子，建康之東津也。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "海神來過惡風廻，浪打天門石璧開。浙江八月何如此？濤似連山噴雪來。",
                    "zhushu": "齊賢曰：博物志：文王以太公爲灌壇令，朞年風不鳴條。文王夢一婦人甚麗，當道而哭。問其故，婦人曰：我東泰山神女，嫁爲西海婦，欲東歸。灌壇令當吾道有德，吾不敢以暴風疾雨過也。文王夢覺，明日召太公，三日三夕，果有暴風疾雨，去者皆西來也。錢塘候潮圖云：潮至每月三十四五漸减，二十六七漸生，至初三漸大，不差頃刻。惟八月十五獨大常潮，逺觀數百里，若素練橫江。稍近，見潮頭高數丈，卷雲擁雪，混混沌沌，聲如雷鼓，猶不足以形容之。始皇東遊至錢塘，臨浙江，水波惡，乃西北二十里從狹中渡，即今餘杭也。士贇曰：圖經：天門山在太平州當塗縣西南三十里，又名蛾眉山，夾大江，東曰博望，西曰梁山。又浙江在錢塘。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "橫江舘前津吏迎，向余東指海雲生。郎今欲渡縁何事，如此風波不可行。",
                    "zhushu": "齊賢曰：橫江舘，乃采石津官舎。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "月暈天風霧不開，海鯨東蹙百川廻。驚波一起三山動，公無渡河歸去來。",
                    "zhushu": "齊賢曰：古語月暈而風，礎潤而雨。嶺表録異：海鰌魚，即海上最偉者也，小者亦千餘尺。每歲廣州常發銅船過南海貨路，經調黎深濶處，地名海心，有山阻東海，濤險而急，亦黃河之三門也。又見十餘山，或出或没，𥘉甚訝之。篙工曰：非島鰌魚背也。果見𩀱目開爍，鬚鬛若簸朱旗。危洹之際，日中忽雨霂霂，舟子曰：此鰌魚噴氣，水散于空，風勢吹來若雨耳。丹陽記：江寧縣北十二里濵江，有三山相接，即名爲三山，舊時津濟道也。",
                    "type": 2
                },
                {
                    "paragraph": "金陵城西樓月下吟",
                    "zhushu": "",
                    "type": 2
                },
                {
                    "paragraph": "金陵夜寂凉風發，獨上髙樓望吳越。",
                    "zhushu": "齊賢曰：越州，㑹稽郡，勾踐所都。蘇州，吳郡，闔閭所都。"
                },
                {
                    "paragraph": "白雲映水揺空城，白露垂珠滴秋月。月下沉吟乆不歸，古來相接眼中稀。解道澄江凈如練，令人長憶謝玄暉。",
                    "zhushu": "",
                    "type": 2
                },
                {
                    "paragraph": "東山吟",
                    "zhushu": "晋謝安携妓之所。一云醉過謝安東山。",
                    "type": 2
                },
                {
                    "paragraph": "携妓東土山，悵然悲謝安。我妓今朝如花月，他妓古墳荒草寒。白雞夢後三百歲，洒酒澆君同所懽。酣來自作青海舞，秋風吹落紫綺冠。彼亦一時，此亦一時，浩浩洪流之詠何必竒。",
                    "zhushu": "齊賢曰：臨安圖記所載東永安、西永安二岩，爲安石之東山，以安石嘗于此遊憇名之耳。自安至太白二百餘歲，又本作五百歲，非。士贇曰：東山在建康府上元縣三十里。丹陽記、晋大傳：謝安别墅在焉。安放情丘壑，毎逰賞必以妓女從。晋書：㑹稽王道子專權，安出鎮廣陵，築壘曰新城以避之。安雖受朝寄，然東山之志，始末不渝，每形于言色。及鎮新城，盡室而行，雅志未就。遇疾篤，悵然謂所親曰：昔桓温在時，吾嘗懼不全，忽夢乗温輿行十六里，見一白雞而止。乗温輿者，代其位也。十六里止今十六年，白雞主酒，今太歲在酉，吾疾殆不起乎？㝷薨，謚曰文靖。安石志在東山，太白志在青山，故有此作。但浩浩洪流是嵇康詩，盖白志在青山，則不以邦畿爲竒也。",
                    "type": 2
                },
                {
                    "paragraph": "僧伽歌",
                    "zhushu": "",
                    "type": 2
                },
                {
                    "paragraph": "眞僧法號號僧伽，有時與我論三車。",
                    "zhushu": "齊賢曰：紀聞録：僧伽大師，西域人，姓何氏。唐龍朔初來𨽻名于楚州龍興寺。後于泗洲臨淮縣信義坊乞地拖標，將建伽藍。于標下掘得古香積詩銘記，并金像一軀，上有普照王佛字，遂建寺。中宗聞名，遣使迎師入内道場，居薦福寺。常獨處一室，頂上有一穴，以絮窒之，夜則去絮，香從頂穴中出，非常芬馥。及燒香還頂中。又以絮窒之。師嘗濯足，人取其水飲之，痼疾皆愈。景龍四年，端坐而終。中宗令于寺起塔，俄而大風歘起，息氣滿長安。中宗問近臣，近臣奏：僧伽大師化縁在臨淮，恐欲歸。中宗心許，其臭頓息，竒香馥烈。五月送至臨淮，起塔供養，即今塔也。中宗問萬𢌞曰：僧伽是何人？曰：觀音化身。士贇曰：三車者，羊車、鹿車、牛車也。"
                },
                {
                    "paragraph": "問言誦呪幾千徧，口道恒河沙復沙。",
                    "zhushu": "齊賢曰：西國祗洹精舎側近三河。佛嘗封此河說法。以河沙譬喻。故金剛經云：如恒河中所有沙數。"
                },
                {
                    "paragraph": "此僧本住南天笁，爲法頭陀來此國。",
                    "zhushu": "士贇曰：東漢書：天笁國，一名身毒，其人修浮圖道，不殺伐。世傳明帝夢見金人長大，頂有光明，以問群臣，或曰：西方有神，名曰佛。帝于是遣使天笁國問佛道法，遂於中國圖𦘕形像焉。楚王英始信其術，中國因此頗有奉其道者。後桓帝好神，數信浮屠、老子，百姓稍有奉者，於是浮屠遂轉盛。"
                },
                {
                    "paragraph": "戒得長天秋月明，心如世上青蓮色。",
                    "zhushu": "齊賢曰：佛家說戒生定。定生慧。晋佛圖澄呪鉢水中生青蓮花。花色曜目。士贇曰：妙法蓮花經：精進修净戒。猶如護明珠。維摩詰經寳積偈曰：目净修廣如青蓮。心净已度諸神定。"
                },
                {
                    "paragraph": "意清凈，貌稜稜，亦不减，亦不増。瓶裏千年鐡柱骨，手中萬歲胡孫藤。",
                    "zhushu": "齊賢曰：胡孫藤，乃藤杖手所執者。士贇曰：維摩詰經云：示行諸煩惱，而心常清净。心經云：是諸法空相，不生不㓕，不垢不净，不増不减。"
                },
                {
                    "paragraph": "嗟予落魄江淮乆，罕遇眞僧說空有。一言懴盡波羅夷，再禮渾除犯輕垢。",
                    "zhushu": "齊賢曰：傳燈録：慧可大師有一居士圭來說禮曰：弟子身纒風恙，請和尚懴罪。師曰：將罪來，與汝懴。居士良乆云：覔罪予不可得。師曰：我與汝懴罪竟。士贇曰：六祖惠能。大師曰：懴者懴其前愆，悔者，悔其後過。",
                    "type": 2
                },
                {
                    "paragraph": "白雲歌送劉十六歸山",
                    "zhushu": "",
                    "type": 2
                },
                {
                    "paragraph": "楚山秦山皆白雲，白雲處處長隨君。長隨君，君入楚山裏，雲亦隨君渡湘水。",
                    "zhushu": "齊賢曰：湘水出唐桂州興安縣海陽山，西至于全州，又北至于洞庭。"
                },
                {
                    "paragraph": "湘水上，女蘿衣，白雲堪卧君早歸。",
                    "zhushu": "士贇曰：意劉十六，楚人，而遊於秦，送其歸山者，歸楚山也。",
                    "type": 2
                },
                {
                    "paragraph": "金陵歌送别范宣",
                    "zhushu": "",
                    "type": 2
                },
                {
                    "paragraph": "石頭巉巖如虎踞，凌波欲過滄江去。鍾山龍盤走勢來，秀色橫分歷陽樹。",
                    "zhushu": "齊賢曰：圖經云：石頭在建康府上元縣西五里。諸葛亭謂吳大帝曰：秣陵地形，鍾山龍蟠，石城虎踞，真帝王所都也。和州歴陽郡，治歴陽縣。士贇曰：巉巖石髙峻之貌。鍾山在上元縣東北八十里，漢末秣陵尉蔣于文討賊，死事于此，吳大帝爲立廟，子文祖諱鍾，因改曰蔣山。"
                },
                {
                    "paragraph": "四十餘帝三百秋，功名事跡隨東流。",
                    "zhushu": "齊賢曰：按紀年，自孫權定都建鄴，傳四主，五十九年而晋并之。元帝渡江，傳十一主，一百三年，而宋代之。髙祖傳八主，六十年，而蕭齊代之。高帝傳七主，二十四年，而梁代之。高帝傳四主，二十六年，而陳代之。武帝傳五主，二十三年，而隋并之。凢三十九主，三百四十五年。此言四十餘帝者，併其間推尊者而緫言之也。三百秋者，乃詩人造辭遣意，舉成數而言耳。"
                },
                {
                    "paragraph": "白馬小兒誰家子，泰清之歲來關囚。",
                    "zhushu": "士贇曰：白馬小兒，指侯景也。景所乗白馬，毎戰將勝，輒躑躅嘶鳴，意氣俊𨓜，其有奔衂，必低頭不前。及王僧辯至石頭，精神沮䘮，卧不肯動。景使左右拜請，或加箠，䇿終不進。泰清，梁武帝年號。時遭侯景之難，囚于臺城，以所求不供，憂憤寢疾，崩于净居殿，乃泰清三年五月景辰也。"
                },
                {
                    "paragraph": "金陵昔時何壯哉，席卷英豪天下來。冠蓋散爲煙霧盡，金輿玉座成寒灰。",
                    "zhushu": "齊賢曰：楚威王埋金於此，故曰金陵。"
                },
                {
                    "paragraph": "扣劒悲吟空咄嗟，梁陳白骨亂如麻。天子龍沉景陽井，誰歌玉樹後庭花。",
                    "zhushu": "齊賢曰：南史：韓擒虎入金陵，後主逃於井。軍人窺井，呼之不應，欲下石，乃聞呌聲，以繩引之，驚其太重。及出，乃與張麗華、孔貴妃同乗而上。又後主以宫人有文學者爲女學士，後主每引賔客及貴妃等游宴，共賦新詩，以爲曲調，習而歌之。其曲有玉𣗳後庭花、臨江樂等。其畧云：璧月夜夜滿，瓊𣗳朝朝新。士贇曰：圖經：景陽井在法寳寺。或云白蓮閣有小池方丈餘。或云在寳輝寺覧輝亭前。樂録：玉𣗳後庭花與堂堂黃鸝、留金釵兩臂垂，凡四曲，皆陳後主所作。常與宫女學士及朝臣相唱和爲詩，大樂令何胥採其尤輕艶者，以爲此曲。"
                },
                {
                    "paragraph": "此地傷心不能道，目下離離長春草。送爾長江萬里心。他年來訪南山老。",
                    "zhushu": "士贇曰：此篇似非太白之作。今附卷末。",
                    "type": 2
                },
                {
                    "paragraph": "𥬇歌行",
                    "zhushu": "此篇與後悲歌行皆非太白之作，乃世俗無知者所記也。",
                    "type": 2
                },
                {
                    "paragraph": "𥬇矣乎，𥬇矣乎！君不見曲如鈎，古人知爾封公侯。君不見，直如絃，古人知爾死道邊。張儀所以只掉三寸舌，蘇秦所以不墾二頃田。𥬇矣乎，𥬇矣乎！君不見滄浪老人歌一曲，還道滄浪濯吾足。平生不解謀此身，虚作離騷追人讀。𥬇矣乎，𥬇矣乎！趙有豫讓楚屈平，賣身買得千年名。巢由洗耳有何益，夷齊餓死終無成。君愛身後名，我愛眼前酒。飲酒眼前樂，虚名何處有？男兒窮通當有時，曲腰向君君不知。猛虎不看機上肉，洪鑪不鑄嚢中錐。𥬇矣乎，𥬇矣乎。寗武子，朱買臣。叩角行歌背負薪，今日逢君君不識。豈得不如佯狂人，",
                    "zhushu": "齊賢曰：應劭風俗通曰：順帝末，京師童謡云：直如絃，死道邉；曲如鈎，封公侯。張儀，魏人，嘗從楚相飲，楚相亡璧，意儀盗之，執儀，掠笞數百，不服，釋之歸。妻曰：嘻！子母讀書遊說，安得此辱乎？儀謂妻曰：視吾舌尚在否？妻𥬇曰：舌在也。儀曰：足矣。蘇秦，洛陽人，出遊數歲，大困而歸。兄弟嫂妹妻妾竊皆𥬇之，秦聞而慙。後出說六國合從。秦爲從約長。相六國。行過洛陽。車騎擬于王者。妻嫂昆弟不敢仰視。秦𥬇謂嫂曰：何前倨而後恭。嫂曰：見季子位高金多。秦嘆曰：使我有洛陽負郭田二頃，吾豈能佩六國相印乎。楚辭漁父歌曰：滄浪之水濁𠔃，可以濯吾足。屈原憂愁幽思而作離騷。莊子：子貢過淮隂，見一丈人爲圃畦，鑿隧而入井，抱甕而出灌。子貢曰：有械于此，一日浸百畦。爲圃者曰：子非夫博學以擬聖於千世，盖欲獨弦哀歌以賣名聲于天下者乎。晋張翰曰：使我有身後名，不如即時一杯酒。朱買臣，吳人。家貧，擔束薪行且讀書。妻羞之，求去。買臣𥬇曰：我年五十當冨貴，今四十餘矣。妻怒曰：如公等，終餓死溝中。買臣不能留，聽去。數歳，買臣隨上計吏至長安，詣闕上書，乆不報。邑子嚴助薦買臣，召見，拜中大夫。豫譲、巢、由、夷、齊、寗武子事，並已見前卷註。",
                    "type": 2
                },
                {
                    "paragraph": "悲歌行",
                    "zhushu": "",
                    "type": 2
                },
                {
                    "paragraph": "悲來乎，悲來乎。主人有酒且莫斟，聽我一曲悲來吟。悲來不吟還不𥬇，天下無人知我心。君有數斗酒，我有三尺琴。琴鳴酒樂兩相得，一杯不啻千鈞金。悲來乎，悲來乎，天雖長，地雖乆，金玉滿堂應不守。富貴百年能幾何，死生一度人皆有。孤猿坐啼墳上月，且須一盡杯中酒。悲來乎，悲來乎，鳯凰不至河無圖，微子去之箕子奴。漢帝不憶李將軍，楚王放却屈大夫。悲來乎，悲來乎！秦家李斯早追悔，虚名撥向身之外。范子何曾愛五湖，功成名遂身自退。劒是一夫用，書能知姓名。惠施不肯千萬乗，卜式未必窮一經。還湏黒頭取方伯，莫謾白首爲儒生。",
                    "zhushu": "齊賢曰：漢志：三十斤爲鈞，四鈞爲石。項羽少時學書不成，去學劒，又不成。季父。項梁怒之。羽曰：書足以記姓名而已。劒，一人敵，不足學，學萬人敵。于是梁教羽兵法。卜式，河南人，以田畜爲事。時漢方事匈奴，式上書願輸家財半助邉。上使使問式：欲官乎？曰：自小牧羊，不習仕宦，不願也。後渾邪降，縣官費衆，式復持錢二十萬與河南太守以給民。河南上卜式姓名，上以式終長者，召爲郎中。元鼎中，代石慶爲御史。大天、李廣、李斯、范蠡事並見前卷。"
                }
            ]
        },
        {
            "name": "分𩔖𥙷註李太白詩卷之八",
            "paragraphs": [
                {
                    "paragraph": "分𩔖𥙷註李太白詩卷之八",
                    "zhushu": "",
                    "type": 1
                },
                {
                    "paragraph": "歌吟",
                    "zhushu": "五十三首。",
                    "type": 2
                },
                {
                    "paragraph": "秋浦歌十七首",
                    "zhushu": "",
                    "type": 2
                },
                {
                    "paragraph": "秋浦長似秋，蕭條使人愁。",
                    "zhushu": "士贇曰：㳂革志：秋浦，隋縣名，唐置池州。"
                },
                {
                    "paragraph": "客愁不可度，行上東大樓。正西望長安，下見江水流。寄言向江水，汝意憶儂不。遥傳一掬淚，爲我逹揚州。",
                    "zhushu": "士贇曰：兩手曰掬。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "秋浦猿夜愁，黃山堪白頭。清溪非隴水，翻作斷腸流。",
                    "zhushu": "齊賢曰：九域志：池州貴池縣有清溪鎭。浮丘公與黃帝遊黃山，駐天都峯，今有浮丘仙壇。"
                },
                {
                    "paragraph": "欲去不得去，薄遊成乆遊。何年是歸日，雨淚下孤舟。",
                    "zhushu": "",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "秋浦錦駝鳥，人間天工稀。山雞羞渌水，不敢照毛衣。",
                    "zhushu": "齊賢曰：虞𢖍志：南中有一錦雞，一名金雞，形如小雞項，鬃毛金色，身紅黃相間，極有文彩，目微白。湖南北亦有之，意錦駝即此𩔖也。愽物志：山雞有美毛，自愛其色，終日映水，目眩則溺死。士贇曰：此形容錦駝鳥之美，山雞之所不如也。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "兩𩯭入秋浦，一朝颯",
                    "zhushu": "悉合切。"
                },
                {
                    "paragraph": "已衰。猿聲催白髪，長短盡成絲。",
                    "zhushu": "",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "秋浦多白猿，超騰若氷雪。牽引條上兒，飲弄水中月。",
                    "zhushu": "齊賢曰：蜀都賦：猿狖超騰而競捷。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "愁作秋浦客，強看秋浦花。山川如剡縣，風日似長沙。",
                    "zhushu": "齊賢曰：越州東南二百八十里有剡縣。世說：顧長康從㑹稽還，人問山川之美，顧云：千巖競秀，萬壑爭流，草木蒙籠其上，若雲興霧蔚。唐潭州長沙郡，治長沙縣。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "醉上山公馬，寒歌寗戚牛。空吟白石爛，淚滿黒貂裘。",
                    "zhushu": "士贇曰：山簡事見五卷註。寗戚歌事見四卷鞠歌行註。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "秋浦千重嶺，水車嶺最竒。天傾欲墮石，水拂寄生枝。",
                    "zhushu": "齊賢曰：列子：天傾西北。士贇曰：秋浦志，李元方嘗刻碑於有待巖，謂齊山大小泉九十一，而半巖爲勝。秋浦千重嶺，而水車嶺爲最竒。巖壁之號十五，而有待爲大；壑之號九，而上清爲最；洞之號十四，而潜虬爲竒。又有洞五，曰半巖，曰寄隱，曰子招、曰妙奉，曰翠微。翠微特高，尤宜登眺。則知太白之詩爲紀實，宋詩人郭詳正嘗追和秋浦歌，亦稱此曰：萬丈水車嶺，還如九疊屏。北風來不断，六月亦生氷。寄生枝見六卷註。",
                    "type": 2
                },
                {
                    "paragraph": "其九",
                    "zhushu": "",
                    "type": 2
                },
                {
                    "paragraph": "江祖一片石，青天掃𦘕屏。題詩留萬古，緑字錦苔生。",
                    "zhushu": "",
                    "type": 2
                },
                {
                    "paragraph": "其十",
                    "zhushu": "",
                    "type": 2
                },
                {
                    "paragraph": "千千石楠樹，萬萬女貞林。山山白鷺滿，澗澗白猿吟。君莫向秋浦，猿聲碎客心。",
                    "zhushu": "齊賢曰：尸子曰：土積則生楩楠。陶隱居云：石楠葉如枇杷。張揖曰：女貞木，葉冬不落。",
                    "type": 2
                },
                {
                    "paragraph": "其十一",
                    "zhushu": "",
                    "type": 2
                },
                {
                    "paragraph": "邏人橫鳥道，江祖出魚梁。水急客舟疾，山花拂面香。",
                    "zhushu": "士贇曰：新安郡志：自睦州青溪縣界至歙州，皆鳥道縈紆。",
                    "type": 2
                },
                {
                    "paragraph": "其十二",
                    "zhushu": "",
                    "type": 2
                },
                {
                    "paragraph": "水如一匹練，此地即平天。耐可乗明月，看花上酒船。",
                    "zhushu": "",
                    "type": 2
                },
                {
                    "paragraph": "其十三",
                    "zhushu": "",
                    "type": 2
                },
                {
                    "paragraph": "渌水淨素月，月明白鷺飛。郎聽採菱女，一道夜歌歸。",
                    "zhushu": "士贇曰：楚辭：渉江採菱發陽阿。",
                    "type": 2
                },
                {
                    "paragraph": "其十四",
                    "zhushu": "",
                    "type": 2
                },
                {
                    "paragraph": "爐火照天地，紅星亂紫煙。𧹞郎明月夜，歌曲動寒川。",
                    "zhushu": "齊賢曰：此言方士煉丹，爐火熾然，照曜天地，時有紅星紛起於紫煙之中，𧹞亦赧面愧赤，乃版反，猶言愧汝。明月之夜，歌曲之聲，振動寒川也。士贇曰：爐火恐只漁人之火，子見以爲煉丹之火，恐非是。",
                    "type": 2
                },
                {
                    "paragraph": "其十五",
                    "zhushu": "",
                    "type": 2
                },
                {
                    "paragraph": "白髪三千丈，縁愁似箇長。不知明鏡裏，何處得秋霜。",
                    "zhushu": "士贇曰：此詩滯形泥跡之人。多致疑三千丈之語，蓋詩人遣興之辭，極其形容耳，觀者當不以文害辭，不以辭害意可也。第二句云：縁愁似箇長。意亦可見，後聮云：不知明鏡裏。何處得秋霜。活活脫脫，眞作家手叚也。",
                    "type": 2
                },
                {
                    "paragraph": "其十六",
                    "zhushu": "",
                    "type": 2
                },
                {
                    "paragraph": "秋浦田舎翁，採魚水中宿。妻子張白鷴，結𦊨映深竹。",
                    "zhushu": "士贇曰：田舎翁。謂農父也。釋文：白鷴形似雉。白花紋而尾長。兎網曰𦊨。此乃刺時之詩。謂夫妻罔利於水陸之間。生意盡矣。寄興深逺。觀者留意毋忽。",
                    "type": 2
                },
                {
                    "paragraph": "其十七",
                    "zhushu": "",
                    "type": 2
                },
                {
                    "paragraph": "桃波一歩地，了了語聲聞。闇與山僧别，低頭禮白雲。",
                    "zhushu": "齊賢曰：漢食貨志：六尺爲歩。",
                    "type": 2
                },
                {
                    "paragraph": "當塗趙炎少府粉圖山水歌",
                    "zhushu": "",
                    "type": 2
                },
                {
                    "paragraph": "峨眉高出西極天，羅浮直與南溟連。",
                    "zhushu": "士贇曰：峨眉山見前三卷詩註。雲笈七籖：羅浮山高三千六百丈，洞周廻五百里，名朱明耀眞之天，是蓬萊之一島也。堯時洪水浮海而來，箔於羅山，二山相合，故曰羅浮山，即抱朴子葛洪煉丹得道處。"
                },
                {
                    "paragraph": "名公繹思揮彩筆，驅山走海置眼前。滿堂空翠如可掃，赤城霞氣蒼梧煙。",
                    "zhushu": "齊賢曰：孔靈符㑹稽記：赤城山色皆赤，城似雲霞，懸溜千仞，謂之瀑布。九疑山，一名蒼梧山，在道州寧逺南六十里。"
                },
                {
                    "paragraph": "洞庭瀟湘意渺綿，三江七澤情洄㳂。驚濤洶湧向何處，孤舟一去迷歸年。征㠶不動亦不旋，飄如隨風落天邊。心摇目斷興難盡，幾時可到三山巓。",
                    "zhushu": "齊賢曰：逆流而上曰洄，順流而下曰㳂。洞庭、瀟湘見前卷。"
                },
                {
                    "paragraph": "西峰崢嶸噴流泉，橫石蹙水波潺湲。東厓含沓蔽輕霧，深林雜樹空芊綿。此中冥昧失晝夜，隱几寂聽無鳴蟬。長松之下列羽客，對坐不語南昌僊。南昌僊人趙夫子，妙年歷落青雲士。訟庭無事羅衆賔，杳然如在丹青裏。五色粉圖安足珍，眞僊可以全吾身。",
                    "zhushu": "齊賢曰：梅福爲南昌尉，後棄官歸壽春。王莽專政，一朝棄妻子去九江，至今傳以爲仙。其後有見福於㑹稽者，變姓名爲吳市門卒云。趙炎爲少府，故比於福。"
                },
                {
                    "paragraph": "若待功成拂衣去，武陵桃花𥬇殺人。",
                    "zhushu": "士贇曰：武陵、桃源事，並見二卷註。",
                    "type": 2
                },
                {
                    "paragraph": "永王東廵歌十一首",
                    "zhushu": "按：此詩止當十首，第九首乃僞贗之作。士贇曰：永王璘，少失母，肅宗自養視之。長聦敏好學，貌陋甚，不能正視。旣封，領荆州大都督。安禄山反，帝至扶風，語璘，即日赴鎭。俄又領山南、江西、嶺南、黔中四道節度使，少府監竇昭爲副。璘至江陵，募士得數萬，𥙷署郎官、御史。時江淮租賦鉅億萬，在所山委。璘生宫中，於事不通曉。見富且強，遂有窺江左意。肅宗聞之，詔璘還覲上皇于蜀，璘不從。其子襄城王楊剛鷙乏謀，亦樂亂，勸璘取金陵，即引舟師東下，甲士五千趍廣陵，以渾惟明、李廣琛、高仙𤦺爲將，然未敢顯言取江左也。㑹吳郡採訪使李希言平牒璘，璘因發怒曰：寡人上皇子，皇帝弟，地尊禮絶，今希言乃平牒抗威，落筆署字，何耶？乃使惟明襲希言，而令廣琛趍廣陵，攻採訪使李成式。璘至當塗，希言已屯丹陽，遣將元景擢等拒戰，不勝，降於璘，江淮振動。明年，肅宗遣宦者啖廷瑶等與成式謀招諭之。時河南招討判官李銑在廣陵，有兵千餘，廷瑶邀銑屯楊子。成式又遣裴戎以廣陵卒三千戍伊婁㻖，張旗幟，大閱士。璘與楊登陴望之，有懼色。廣琛知事不集，謂諸將曰：與公等從王，豈欲反邪？上皇播遷，道路不通，而諸子無賢於王者。如緫江、淮𨦣兵，長駈雍、洛，大功可成。今乃不然，使吾等名挂叛逆，如後世何？衆許諾，遂割臂盟。於是惟明奔江寧，馮季康奔白沙，廣琛以兵六千奔廣陵。璘使騎追躡之，廣琛曰：我德王，故不敢决戰，逃命歸國耳。若逼我，且决死。追者止，乃免。是夜，銑陣江北，夜然束葦，人執二炬，影亂水中。覘者以倍告，璘軍亦舉火應之。璘疑王師已濟，携兒女及麾下遁去。遲明，覺其紿，復入城，具舟楫，使楊駈衆趍晉陵。諜者告曰：王走矣！成式以兵進。先鋒至新豐，陵使楊仙𤦺逆聲之。銑合勢，張左右翼，射楊中肩，軍遂敗。仙𤦺與璘奔鄱陽。司馬閑城拒，璘怒，焚城入之，收庫兵，掠餘千，將南走嶺外。皇甫侁兵追及之，戰大庾嶺，璘中矢被執，侁殺之。楊爲亂兵所害，仙𤦺逃去。璘未敗時，上皇下詔降爲庶人，徙置房陵。及死，侁送妻子至蜀，上皇哀悼乆之，肅宗以少所自鞠，不宣其罪，謂左右曰：皇甫侁執吾弟，不送之蜀而擅殺之，何耶？由是不復用。薛鏐等皆伏誅。子儧爲餘姚王，偵，莒國公，儇，郕國公，伶儀並國子祭酒。",
                    "type": 2
                },
                {
                    "paragraph": "永王正月東出師，天子遥分龍虎旗。樓船一舉風波靜，江漢翻爲鴈鶩池。",
                    "zhushu": "齊賢曰：通鑑：天寳十五載十月甲子，太子即位于靈武，改元至德。丁卯，上皇制以璘爲山南東道、嶺南、黔中、江南四道節度使。十一月，璘至江陵。十二月甲辰，璘擅引舟師東廵。太白時卧廬山，璘道致之。璘敗丹陽，太白奔亡至宿松。石林燕語：節度使旌節閑旗二，龍虎旌一，節一，麾搶一，豹尾二，凡八物。士贇曰：爾雅釋名：熊虎爲旗，將軍所建，象其猛如龍虎也。此詠永王出師，首篇表之。以天子遥分龍虎旗者，夫子作春秋，書王之意也。太白忠君之心，於此可見。百世之下，未有發明之者，故書于此。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "三川北虜亂如麻，四海南奔似永嘉。",
                    "zhushu": "齊賢曰：九域志：鄜州洛郊縣有三川鎭。時禄山據洛陽，䧟長安。北虜，即禄山也。士贇曰：永嘉，晉懷帝年號。時五胡亂華，劉聦稱帝於平陽。五年，劉曜、王彌䧟京師，懷帝蒙塵於平陽，中原衣冠之族，並南奔避亂於江左。"
                },
                {
                    "paragraph": "但用東山謝安石，爲君談𥬇靜胡沙。",
                    "zhushu": "士贇曰：謝安高卧東山，事見七卷註。晉書謝安傳：時符堅率衆百萬攻于淮淝，京師震恐，加安征討大都督，安夷然無恐色。旋命駕出山墅，親朋畢集，方與客圍碁，睹别墅，遂游陟，至夜乃還，指授將帥，各當其任。旣而兄子玄等破堅，有捷書至，安方對客圍碁，看書旣竟，攝置床上，了無喜色，圍碁如故。客問之，徐答云：小兒軰遂以破賊。旣罷還内，過戸限，心喜甚，不覺屐齒之折。其矯情鎭物如此。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "雷皷嘈嘈喧武昌，雲旗獵獵過㝷陽。",
                    "zhushu": "齊賢曰：考工記：熊旗六斿以象伐則旗𥘉不以雲爲章也，而云爾亦猶虹旌霓旌，取其高而已。獵獵，飛動貌。江州㝷陽郡，武昌至㝷陽七百里。士贇曰：嘈嘈，衆聲也。"
                },
                {
                    "paragraph": "秋毫不犯三吳恱，春日遥看五色光。",
                    "zhushu": "齊賢曰：呉王夫差都姑蘇，呉王都廣陵，孫權都建鄴，是謂三呉。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "龍蟠虎踞帝王州，帝子金陵訪古丘。春風試暖昭陽殿，明月還過鳷鵲樓。",
                    "zhushu": "齊賢曰：漢書註：鳷鵲樓在雲陽甘泉宫外。士贇曰：此四句詩意是調永王爾。金陵亦古帝都，今爲丘墟，王其訪此，當融景而思昭陽。鳷鵲之在長安者，風月亦無人管領也。黍離之悲，藹然見於言外。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "二帝廵遊俱未廻，五陵松栢使人哀。諸侯不救河南地，更喜賢王逺道來。",
                    "zhushu": "齊賢曰：二帝。明皇幸蜀，肅宗即位靈武。俱未廻長安也。河南，洛陽也。時禄山據洛陽。士贇曰：五陵。高祖、太宗、高宗、中宗、睿宗之陵寢也。此詩白欲諷永王爲勤王赴難之舉。如本傳中所載廣琛等語是也，詩以杼下情而通諷諭，太白有之矣。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "丹陽北固是吳關，𦘕出樓臺雲水間。千巖烽火連滄海，兩岸旌旗繞碧山。",
                    "zhushu": "士贇曰：括地志：丹陽郡，故在潤州江寧縣東南五里，即今鎭江府。圖經：丹陽山，古雲陽縣也。漢丹陽郡治宛陵。晉丹陽郡治秣陵。山多赤柳故名。北固山，在鎭江府北一里。廻嶺下臨長江其勢險固。即府治所據。乃藏中最高處。旁視甘露金山，如屏障中𦘕出。信江南之絶致也，後改曰連滄觀。是又摘太白詩語而名之，太白之詩，信紀實之作也。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "王出三山按五湖，樓船跨海次楊都。",
                    "zhushu": "齊賢曰：禹貢：三江旣入，震澤底定。蓋豫章江爲南江，氓江爲中江，漢江爲北江，同入彭蠡，入于海。震澤一名太湖，一名五湖，在蘇州呉江縣東，楊州廣陵郡，漢之江都，東至泰州九十里。泰州東至海百七里，以其近，故曰跨海。左傳：過信爲次。士贇曰：舊經謂貢湖、遊湖、胥湖、梅梁湖、金鼎湖，酈善長謂長塘湖、上湖、鬲湖與太湖而五。韋昭云：胥湖、蠡湖、桃湖、滆湖就太湖而五。虞仲翔云：太湖之水通五道，謂之五湖。"
                },
                {
                    "paragraph": "戰艦森森羅虎士，征帆一一引龍駒。",
                    "zhushu": "齊賢曰：禮記虎賁之士。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "長風掛席勢難廻，海動山傾古月摧。君看帝子浮江日，何似龍驤出峽來。",
                    "zhushu": "士贇曰：晉書：王濬爲益州刺史，武帝謀伐呉，詔濬修船艦。濬乃作大船，連舫百二十歩，受二千餘人。又𦘕鷁首怪獸於船首，以懼江神。舟楫之盛，自古未有。拜濬爲龍驤將軍。於是統兵順流鼓棹，徑造二山，孫皓遂降於濬。",
                    "type": 2
                },
                {
                    "paragraph": "其九",
                    "zhushu": "士贇曰：合十一篇而觀此篇，用事非倫，句調鄙俗，别是一格，僞贗無疑，識者必能辨之。",
                    "type": 2
                },
                {
                    "paragraph": "祖龍浮海不成橋，漢武㝷陽空射蛟。我王樓艦輕秦漢，却似文皇欲渡遼。",
                    "zhushu": "齊賢曰：漢元封五年冬，南廵狩，登𤄵天桂山，自㝷陽浮江，親射蛟江中，獲之。士贇曰：祖，始也。龍，君象。祖龍，謂始皇也。按唐史：太宗文皇帝嘗親征遼東，帝渡遼水，身到城下，城潰，以其地爲遼州。",
                    "type": 2
                },
                {
                    "paragraph": "其十",
                    "zhushu": "",
                    "type": 2
                },
                {
                    "paragraph": "帝寵賢王入楚關，掃清江漢始應還。初從雲夢開朱邸，更取金陵作小山。",
                    "zhushu": "齊賢曰：漢南郡，今江陵府有華容縣。雲夢澤在南荆州藪。江夏郡志：西陵縣有雲夢澤，永王屯江陵。則雲夢言江陵也。史記：諸侯朝天子，於天子之所立宅舎曰邸。漢書：代王入代邸，諸侯王朱戸，故曰朱邸。士贇曰：索隱曰：按雲夢本二澤名，蓋人以二澤相近，或合稱雲夢耳。知者據左傳云：昭王寢於雲中，又楚子田於江南之夢，則是二澤名各别也。",
                    "type": 2
                },
                {
                    "paragraph": "其十一",
                    "zhushu": "",
                    "type": 2
                },
                {
                    "paragraph": "試借君王玉馬鞭，指揮戎虜坐瓊筵。南風一掃胡塵靜，西入長安到日邊。",
                    "zhushu": "士贇曰：晉書：明帝幼而聦哲，元帝所寵異，數嘗置膝前。㑹長安使來，因問帝曰：汝謂日與長安孰逺？對曰：長安近，不聞人從日邊來，居然可知也。元帝異之。明日宴群僚，又問之，對曰：日近。元帝失色曰：何乃異聞者之言乎？對曰：舉目則見日，不見長安。由是益竒之。後人因之謂帝所爲日邊。宋蔡寛夫詩話云：太白之從永王璘，世頗疑之。唐書載其事甚畧，亦不爲辯其是否。獨其詩自序云：半夜水軍來，潯陽滿旌旃。空名適自娯，迫脅上樓船。從賜五百金，棄之若浮煙。辭官不受賞，翻謫夜郎天。然太白豈從人爲亂者哉。蓋其學本出縱橫，以氣俠自任。當中原擾攘時，欲藉之以立竒功耳。故其東廵歌有但用東山謝安石，爲君談𥬇靜胡沙之句。至其卒章乃云：南風一掃胡塵靜，西入長安到日邊。亦可見其志矣。大抵才高意廣，如孔北海之徒，固未必有成功，而知人料事，尤其所難。議者或責以璘之猖獗，而欲仰以立事，不能如孔巢父、蕭頴士察於未萌，斯可矣。若其志亦可哀矣。",
                    "type": 2
                },
                {
                    "paragraph": "上皇西廵南京歌十首",
                    "zhushu": "士贇曰：按唐書玄宗紀：天寳十五載六月己亥，禄山䧟京師。十一月庚辰，次蜀郡。八月癸巳，皇太子即皇帝位于靈武。十二月丁未，上皇天帝至自蜀郡，大赦，以蜀郡爲南京。",
                    "type": 2
                },
                {
                    "paragraph": "胡塵輕拂建章臺，聖主西廵蜀道來。劒璧門高五千尺，石爲樓閣九天開。",
                    "zhushu": "齊賢曰：天寳十四載十一月，禄山反，十二月，䧟東京。明年，䧟潼関，天子西幸，禄山遂䧟京師。士贇曰：建章宫在長安中。劒門事見一卷註。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "九天開出一成都，萬戸千門入𦘕圖。草樹雲山如錦繡，秦川得及此間無。",
                    "zhushu": "齊賢曰：王𨓜註：東方皡天，東南陽天，南赤天，西南朱天，西成天，西北幽天，北玄天，東北變天，中央鈞天。漢武帝起建章宫，爲千門萬戸。士贇曰：成都即古蜀郡，明皇幸蜀，駐蹕成都，及還京，改蜀郡爲成都府。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "華陽春樹號新豐，行入新都若舊宫。柳色未饒秦地緑，花光不减上陽紅。",
                    "zhushu": "齊賢曰：漢州，唐爲德陽郡，德陽縣去州百五十里，鹿頭関在焉。唐志：至德二載，以成都府爲南京。士贇曰：時肅宗即位於靈武，尊明皇爲太上皇，故用此事也。秦地，指長安。上陽，宫名，在長安中。上陽，一曰上林。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "誰道君王行路難，六龍西幸萬人歡。地轉錦江成渭水，天廻玉壘作長安。",
                    "zhushu": "齊賢曰：九域志：笮橋江水，亦名濯錦江，俗云：以此水濯錦則鮮明。玉壘，山名，湔水出焉，在成都西北。士贇曰：行路難，古樂府名，易時。乗六龍以御天，以喻天子之六轡也。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "萬國同風共一時，錦江何謝曲江池。",
                    "zhushu": "齊賢曰：西京雜記：武帝於曲江頭大營亭舘，以爲燕賞之地。李肇國史𥙷：進士旣捷，大宴於此亭。士贇曰：按劇談録，曲江本秦時隑州，唐開元中，䟽鑿爲勝景，南即紫雲樓、芙蓉苑，西即杏園、慈恩寺，花卉環列，煙水明媚，都人遊賞，盛於中和、上巳節。"
                },
                {
                    "paragraph": "石鏡更名天上月，後宫親得照娥眉。",
                    "zhushu": "士贇曰：華陽志：石鏡在武擔山，山在城北二百歩，一名武都山。蜀記云：武都山精化爲女子，蜀王納爲妃，不習水土而死。王遣五丁於武都山擔土爲冢，故曰武擔。今山有石照表其門焉。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "濯錦清江萬里流，雲帆龍舸下揚州。北地雖誇上林苑，南京還有散花樓。",
                    "zhushu": "齊賢曰：杜甫宅在成都府萬里橋西，百花潭北。昔孔明送呉使至此，曰：萬里之行自此始，因得名。江自岷山經成都，下三峽，東至揚州揚子縣，爲揚子江。長安有上林苑。成都志：宣華苑城上有散花樓，隋蜀王秀所立。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "錦水東流繞錦城，星橋北掛象天星。",
                    "zhushu": "齊賢曰：錦江橋，秦相張儀所作，以虹橋跨水，彩𦘕相鮮，恍若天外。士贇曰：蜀記云：七星橋，蜀太守李冰造，上應七星。李膺記：一長星橋，今名萬里；二貟星橋，今名安樂；三機星橋，今名建昌；四夷星橋，今名笮橋；五尾星橋，今名禪尼；六冲星橋，今名永平；七曲星橋，今名升仙。"
                },
                {
                    "paragraph": "四海此中朝聖主，峨眉山下列仙庭。",
                    "zhushu": "齊賢曰：按峨眉縣大峨山之顚，一名勝峯，佛書以爲普賢大士所居，常有光相見。中峯有普賢閣，背𠋣白厓峯，餘十七峯共環之。茂眞尊者舊庵在峰下，其旁一峰號呼而應，孫思邈所往來。傳云：茂眞與孫常相呼而應，故以名。大峨絶頂有七寳岩，岩下六十里半山間，有白水寺，寺前𩀱溪入林數十歩，合爲一溪，旣出岩竇。又散爲寳現溪。葉三藏自西域歸，過溪見兩石子闘攬得其一，今藏黒水寺。石上有一目，端正透底，溪以此得名。日炤。其石常五色光現。士贇曰：圖經、大峨山、中峨山、小峨山，並在嘉州峨眉縣南。大峨山，兩山相對如峨眉山。記云：其山周匝千里，有石龕百一十二，大洞十二，小洞二十八，南北有臺。中峨山有葛仙洞，小峨山有季仙洞，是爲三峨。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "秦開蜀道置金牛，漢水元通星漢流。天子一行遺聖跡，錦城長作帝王州。",
                    "zhushu": "齊賢曰：漢水源出嶓冡山，東至漢中爲漢水。士贇曰：一行，僧也。唐史載玄宗符獨至成都，過此問橋名，左右對曰：萬里橋。上因嘆曰：開元末，僧一行謂朕曰：更二十年，國有難，陛下當逺遊至萬里之外，此是也。由是駐蹕成都，一行䜟之，明皇實之，故曰：天子與一行遺此聖跡也。",
                    "type": 2
                },
                {
                    "paragraph": "其九",
                    "zhushu": "",
                    "type": 2
                },
                {
                    "paragraph": "水緑天青不起塵，風光和暖勝三秦。萬國煙花隨玉輦，西來𣸸作錦江春。",
                    "zhushu": "士贇曰：三秦，按史記註，即秦関中地。其一，岐州雍縣；其二，桃林塞，在長安東，今華州潼関；其三，秦所置上郡，所謂三秦也。",
                    "type": 2
                },
                {
                    "paragraph": "其十",
                    "zhushu": "",
                    "type": 2
                },
                {
                    "paragraph": "劒閣重關蜀北門，上皇歸馬若雲屯。少帝長安開紫極，雙懸日月照乾坤。",
                    "zhushu": "齊賢曰：酈道元水經註曰：小劒北去大劒三十里，連山絶險，飛閣相通。少帝，肅宗也。至德元載七月，即位於靈武，尊元宗曰上皇天帝。二載九月，廣平王俶復京師。十月，復東京，帝至自靈武。十二月，上皇天帝至自蜀。易曰：日月麗乎天，重明以麗乎正。此𩀱懸日月之意。士贇曰：𩀱懸日月者，東漢樂歌重光重輪之意也。",
                    "type": 2
                },
                {
                    "paragraph": "峨眉山月歌",
                    "zhushu": "",
                    "type": 2
                },
                {
                    "paragraph": "峨眉山月半輪秋，影入平羗江水流。夜發清溪向三峽，思君不見下渝州。",
                    "zhushu": "齊賢曰：峨眉山在嘉州峨眉縣羅目鎭。平𦍑江在嘉州龍遊縣，有平𦍑山。資州清溪縣，乾德五年省入内江。内江，在州東九十八里，資州東至昌州二百二十八里，昌州南至渝州三百里。渝州，治巴縣，水自渝上合，曰内江，自渝由戎盧上蜀，曰外江，自渝州明月峽至夔州西陵峽四千里，巴峽、明月峽、巫峽，是謂三峽。蜀都賦註：巴東永安縣有高山相對，相去可二十丈，左右厓甚高，謂之峽。士贇曰：圖經：平𦍑江，在雅州嚴道縣東北城下，嘉州亦號平𦍑江。三峽，謂西峽、巫峽、歸峽。",
                    "type": 2
                },
                {
                    "paragraph": "峨眉山月歌送蜀僧晏入中京",
                    "zhushu": "",
                    "type": 2
                },
                {
                    "paragraph": "我在巴東三月時，西看明月憶峨眉。月出峨眉照滄海，與人萬里長相隨。黃鶴樓前月華白，此中忽見峨眉客。峨眉山月還送君，風吹西到長安陌。長安大道橫九天，峨眉山月照秦川。黃金獅子乗高座，白玉塵尾談重玄。我似浮雲殢吳越，君逢聖主遊丹闕。一振高名滿帝都，歸時還弄峨眉月。",
                    "zhushu": "齊賢曰：唐歸州巴東郡。郡西六十四里。巴東縣峨眉在三峽之西。故曰西看。自函谷西至隴底。相去千里。日関中。亦曰秦川。菩薩所行。或見在地。或在虚空師子座上。或見在具多樹下。晉書王衍妙善玄言。清談老莊爲事。毎捉白玉柄塵尾。與手同色。",
                    "type": 2
                },
                {
                    "paragraph": "赤壁歌送别",
                    "zhushu": "",
                    "type": 2
                },
                {
                    "paragraph": "二龍爭戰决雌雄，赤璧樓船掃地空。烈火張天照雲海，周瑜於此破曹公。君去滄江望澄碧，鯨鯢唐突留餘跡。一一書來報故人，我欲因之壯心𩲸。",
                    "zhushu": "齊賢曰：二龍。孫權、曹操。荆州記：蒲坂縣㳂江有百里，南岸赤璧。周瑜、黄盖乗大艦，破魏武兵於烏林。烏林、赤璧，東西一百六十里也。予嘗往來江漢間，研窮赤璧所在，正在今鄂州上流八十里，與百人山相對，江邉石皆紫赤色，旣爲赤璧磯。通鑑：建安十三年九月，曹操入荆州，遺孫權書曰：今治水軍八十萬，與將軍㑹獵於呉。權遣周瑜迎擊，遇操於赤璧。初與交戰，公軍敗，引次江北。瑜在南岸，部將黄盖曰：操軍防運船艦，首尾相接，可燒而走。乃取蒙衝闘艦數十艘，實以油草，褁以帷幙，先書報操，欺以欲降。盖預備走舸，繫大船後。時東南風急，盖中江舉帆，白諸校使齊聲大呌曰：降焉。操軍吏皆出營觀望，去北軍二里餘，盖諸船同時發火，火烈風猛，船往如箭，飛埃絶瀾，燒盡北船，延燒岸上營落，煙𦦨漲天，人馬燒溺死者甚衆。瑜等率輕銳繼其後，雷鼓大進，軍遂敗。操引軍從華容道歸。劉備與瑜追操至南郡。",
                    "type": 2
                },
                {
                    "paragraph": "江夏行",
                    "zhushu": "",
                    "type": 2
                },
                {
                    "paragraph": "憶昔嬌小姿，春心亦自持。爲言嫁夫婿，得免長相思。誰知嫁商賈，令人却愁苦。自從爲夫妻，何曽在郷土。去年下揚州，相送黃鶴樓。眼看帆去逺，心逐江水流。只言期一載，誰謂歷三秋。使妾腸欲斷，恨君情悠悠。東家西舎同時發，北去南來不逾月。未知行李游何方，作箇音書能斷絶。適來往南浦，欲問西江船。正見當壚女，紅粧二八年。",
                    "zhushu": "齊賢曰：西江船，謂掦州回蜀者。二八者，以其年十六耳。士贇曰：豫章記：南浦亭在廣潤門外，往來艤舟之所，唐已有之。漢書註曰：買酒處累土爲壚，以居酒甕，形如鍜壚。"
                },
                {
                    "paragraph": "一種爲人妻，獨自多悲恓。對鏡便垂淚，逢人只欲啼。不如輕薄兒，旦暮長相隨。悔作商人婦，青春長别離。如今正好同懽樂，君去容華誰得知。",
                    "zhushu": "",
                    "type": 2
                },
                {
                    "paragraph": "懷仙歌",
                    "zhushu": "",
                    "type": 2
                },
                {
                    "paragraph": "一鶴東飛過滄海，放心散漫知何在。仙人浩歌望我來，應攀玉樹長相待。堯舜之事不足驚，自餘囂囂直可輕。巨鼇莫載三山去，我欲蓬萊頂上行。",
                    "zhushu": "士贇曰：山海經：崑崙之墟，北有珠樹及玉樹、玗琪樹。此詩太白睠顧宗國。繫心君王。冀復進用之作也。一鶴，自喻。仙，比人君。玉樹，比爵位。時肅宗即位於靈武。明皇就遜位。時物議有非之者。太白，豪俠曠逹之士。亦曰：法堯禪舜。自古有之。何足驚怪。彼爲是囂囂者。不知古今。直可輕也。末句其拳拳安史之滅。宗社之安。或者用我乎？身在江海，心存魏闕，白有之矣。",
                    "type": 2
                },
                {
                    "paragraph": "玉眞仙人詞",
                    "zhushu": "",
                    "type": 2
                },
                {
                    "paragraph": "玉眞之仙人，時往太華峰。清晨鳴天皷，飈歘騰𩀱龍。弄電不輟手，行雲本無蹤。幾時入少室，王母應相逢。",
                    "zhushu": "齊賢曰：太華山、少華山在華州，少室山在河南府。士贇曰：按唐史，玉眞公主字持盈，始封崇昌縣主，俄進號上清玄都大洞三景法師。天寳三載，上言曰：先帝許妾捨家，今仍叨主策食租賦，願去公主號，罷邑司，歸之玉府。玄宗不許。又言：妾，高宗之孫，睿宗之女，陛下之女弟，於天下不爲賤，何必名繫主號，資湯沐，然後爲貴？請入數百家之産，延千年之命。帝知至意，乃許之。薨寳。應時竊意此詞必公主出家時，時賢皆有詩以詠其事，仙人，褒稱也。",
                    "type": 2
                },
                {
                    "paragraph": "清溪行",
                    "zhushu": "一作宣州清溪。",
                    "type": 2
                },
                {
                    "paragraph": "清溪清我心，水色異諸水。借問新安江，見底何如此。",
                    "zhushu": "齊賢曰：沈休文有新安江水至，清淺深見底之句。士贇曰：圖經：清溪属冥城，盖發源於新安。新安即今徽州，在唐爲歙州，在隋爲新安郡。新安江者，凢水發源於徽者，皆曰新安江。自歙來者出黟山，自休寧者出率山，自績溪者出太嶂山，自婺源者出浙山，自浙江沂休寧者爲灘三百六十。"
                },
                {
                    "paragraph": "人行明鏡中，鳥度屏風裏。",
                    "zhushu": "齊賢曰：王羲之云：毎行山隂道上，如鏡中遊。廬山有屏風疊。"
                },
                {
                    "paragraph": "向晚猩猩啼，空悲逺遊子。",
                    "zhushu": "",
                    "type": 2
                },
                {
                    "paragraph": "詶殷明佐見贈五雲裘歌",
                    "zhushu": "",
                    "type": 2
                },
                {
                    "paragraph": "我吟謝眺詩上語，朔風颯颯吹飛雨。謝眺已没青山空，後來繼之有殷公。粉圖珍裘五雲色，曄如晴天散彩虹。文章彪炳光陸離，應是素娥玉女之所爲。輕如松花落金粉，濃似苔錦含碧滋。逺山積翠橫海島，殘霞飛丹映江草。凝毫採掇花露容，幾年功成奪天造。",
                    "zhushu": "齊賢曰：謝眺宅在當塗青山下。今隷太平州。五雲裘者。五色絢爛如雲。故以五雲名之。士贇曰：朔風吹飛雨。謝眺觀朝雨詩之全句也。太白之所謂我吟者。吟此詩。特𣸸颯颯字耳。朝雨詩曰：朔風吹飛雨。蕭蕭愁殺人。又柴燕先陸離。素娥，三女仙姫之名。"
                },
                {
                    "paragraph": "故人贈我我不違，晉令山水含清暉。頓驚謝康樂，詩興生我衣。襟前林壑歛瞑色，䄂上雲霞收夕霏。",
                    "zhushu": "齊賢曰：謝靈運詩：山水含清暉。晉書：靈運祖玄。父喚靈運。襲封。康樂公。題石璧精舎詩：林壑歛瞑色。雲霞收夕霏。士贇曰：此言裘上之書。具此康樂詩之景。"
                },
                {
                    "paragraph": "群仙長嘆驚此物，千厓萬嶺相縈鬱。身騎白鹿行飄颻，手翳紫芝𥬇披拂。相如不足跨鷫鸘，王恭鶴氅安可方。瑶臺雪花數千㸃，片片吹落春風香。爲君持此凌蒼蒼，上朝三十六玉皇。下窺夫子不可及，矯首相思空斷腸。",
                    "zhushu": "齊賢曰：周義眞入龍矯山。見羡門乗白鹿而行。抱朴子：芝赤者如珊瑚。黃者如紫金。皆光明洞徹如堅氷。西京雜記：司馬相如初至成都。以所着鷫鸘裘。就市人楊昌賣酒。晉書：王恭嘗披鶴氅裘。渉雪而行。孟昶窺見之，曰：此乃神仙中人。士贇曰：三十六玉皇者。道家所謂三十六天帝王也。",
                    "type": 2
                },
                {
                    "paragraph": "臨路歌",
                    "zhushu": "",
                    "type": 2
                },
                {
                    "paragraph": "大鵬飛𠔃振八裔，中天摧𠔃力不濟。餘風激𠔃萬世游，扶桑𠔃掛石袂。後人得之傳此，仲尼亡𠔃誰爲出涕。",
                    "zhushu": "士贇曰：此詩太白自嘆之辭也。",
                    "type": 2
                },
                {
                    "paragraph": "古意",
                    "zhushu": "",
                    "type": 2
                },
                {
                    "paragraph": "君爲女蘿草，妾作兎絲花。輕條不自引，爲逐春風斜。百丈託逺松，𦆑綿成一家。誰言㑹面易，各在青山厓。女蘿發馨香，兎絲斷人腸。枝枝相紏結，葉葉竟飄楊。生子不知根，因誰共芬芳。中巢𩀱翡翠，上宿紫鴛鴦。若識二草心，海潮亦可量。",
                    "zhushu": "齊賢曰：陸機詩䟽曰：在草曰兎絲，在木曰松蘿。松蘿蔓松而生，枝上青；兎絲蔓聮草上，黃赤如金，與松蘿殊異。或謂兎絲無根，不属地，茯苓是也。抱朴子：兎絲之草，下有伏兎之根，無此兎，則絲不得生於上，然實不属也。",
                    "type": 2
                },
                {
                    "paragraph": "山鷓鴣詞",
                    "zhushu": "",
                    "type": 2
                },
                {
                    "paragraph": "苦竹嶺頭秋月輝，苦竹南枝鷓鴣飛。嫁得燕山胡鴈壻，欲衘我向鴈門歸。山雞翟雉來相勸，南禽多被北禽欺。紫塞嚴霜如劒㦸，蒼梧欲巢難背違。我今誓死不能去，哀鳴驚呌淚沾衣。",
                    "zhushu": "齊賢曰：嶺表録異：鷓鴣臆前有白圎㸃，背間有紫赤毛，對啼。交州異物志：鳥象雌雄，名鷓鴣。其去懷南，不思北徂。蜀都賦註：山雞，雄色斑，雌色黒。異苑曰：南方獻山雞，鑒石鏡而舞不止。禹貢：羽畎夏翟。孔安國註：雉也。士贇曰：爾雅：山雞，一名錦雞，其色鮮明，五色炫曜。",
                    "type": 2
                },
                {
                    "paragraph": "歷陽壯士勤將軍名思齊歌",
                    "zhushu": "并序。",
                    "type": 2
                },
                {
                    "paragraph": "歷陽壯士勤將軍神力出於百夫。則天太后召見，竒之。授游擊將軍，賜錦袍玉帶。朝野榮之，拜橫南將軍。大臣慕義結十友，即燕公張說、舘陶公郭元振爲首。余壯之，遂作詩。太古歷陽郡，化爲洪川在。江山猶鬱盤，龍虎秘光彩。蓄洩數千載，風雲何霮",
                    "zhushu": "徒感切。"
                },
                {
                    "paragraph": "䨴。",
                    "zhushu": "徒對切。"
                },
                {
                    "paragraph": "特生勤將軍，神力百夫倍。",
                    "zhushu": "齊賢曰：歷陽。漢九江郡之縣。唐爲和州。歷陽有老嫗。常行仁義。兩書生過之。謂曰：此國當没爲湖。嫗視東城門有血。便走上山。勿反顧。自此嫗數往視，門吏問知之。殺雞。有血塗門。嫗往視門有血。即走上山。國没爲湖。",
                    "type": 2
                },
                {
                    "paragraph": "草書歌行",
                    "zhushu": "",
                    "type": 2
                },
                {
                    "paragraph": "少年上人號懷素，草書天下稱獨歩。墨池飛出北溟魚，筆鋒殺盡中山兎。八月九月天氣涼，酒徒詞客滿高堂。牋麻素絹排數箱，宣州石硯墨色光。吾師醉後𠋣繩床，須臾掃盡數千張。飄風驟雨驚颯颯，落花飛雪何茫茫。起來向璧不停手，一行數字大如斗。怳怳如聞神鬼驚，時時只見龍蛇走。左盤右蹙如驚電，狀同楚漢相攻戰。湖南七郡凡幾家，家家屏障書題徧。王𨓜少、張伯英，古來幾許浪得名。張顚老死不足數，我師此義不師古。古來萬事貴天生，何必要，公孫大娘渾脫舞。",
                    "zhushu": "齊賢曰：九域志：㑹稽有王右軍墨池。莊子：北溟有魚，其名爲鯤。晉王羲之，字𨓜少，三十七書黃庭經訖，空中有語：卿書感我，而况人乎？吾是天台丈人。張芝，字伯英，性好書，凢家之衣帛皆書而後練。國史𥙷：張旭書得筆法傳。旭言：始吾聞公主擔夫爭路而得筆法，後見公孫氏舞劒器而得其神。飲醉輙草書，揮筆大呌，以頭揾水墨中，天下呼爲張顚。醒後自視，以爲神異。又鼓吹云：旭爲常熟尉，上任旬日，有老父過狀，判去。不數日復至，怒曰：敢以閑事屢擾公門。老父曰：某實非論事，但睹公筆跡竒妙，貴爲篋笥之珍耳。長史異之，因詰其書。先父愛書，兼有著述。長史取視之，信天下工書者，自是備得筆法之妙。又長沙僧懷素好草書，自言草聖三株，棄筆堆積埋山下，號筆塜。士贇曰：此篇先儒謂非太白作，予謂勤將軍歌亦然。",
                    "type": 2
                },
                {
                    "paragraph": "和盧侍御通塘曲",
                    "zhushu": "",
                    "type": 2
                },
                {
                    "paragraph": "君誇通塘好，通塘勝耶溪。通塘在何處？逺在㝷陽西。青蘿嫋嫋柳煙樹，白鷴處處聚沙堤。石門中斷平湖出，百丈金潭照雲日。何處滄浪垂釣翁，鼓棹漁歌趣非一。相逢不相識，出没繞通塘。浦邊清水明素足，别有浣沙吳女郎。行盡緑潭潭轉幽，疑是武陵春碧流。秦人雞犬桃花裏，將比通塘渠見羞。通逹不忍别，十去九遟回。偶逢佳境心已醉，忽有一鳥從天來。月出青山送行子，四邊苦竹秋聲起。長吟白雪望星河，𩀱垂兩足揚素波。梁鴻德耀㑹稽日，寧知此中樂事多。",
                    "zhushu": "齋賢曰：九域志：耶溪在越州、江州、㝷陽郡。臨海記：白石山有金潭。金光煥然。㑹稽記：縣東六里有西施浣紗石。後漢書：梁鴻。扶風人。同縣孟氏有女肥醜而黒。擇對不嫁。鴻聞聘之。及嫁。推髻布衣。操作而前。鴻喜曰：此眞梁鴻妻。字之曰德耀孟光。以作五噫之歌。耀同適吳。依大家皐伯通廡下爲人積春毎歸。妻爲貝食，舉案齊眉。通異之，舎於家。"
                }
            ]
        },
        {
            "name": "分𩔖𥙷註李太白詩卷之九",
            "paragraphs": [
                {
                    "paragraph": "分𩔖𥙷註李太白詩卷之九",
                    "zhushu": "",
                    "type": 1
                },
                {
                    "paragraph": "贈",
                    "zhushu": "",
                    "type": 2
                },
                {
                    "paragraph": "贈孟浩然",
                    "zhushu": "襄陽。",
                    "type": 2
                },
                {
                    "paragraph": "吾愛孟夫子，風流天下聞。紅顔棄軒冕，白首卧松雲。醉月頻中聖，迷花不事君。高山安可仰，徒此揖清芬。",
                    "zhushu": "齊賢曰：唐書：孟浩然，襄州人。隱鹿門山四十年，乃遊京師。張九齡、王維雅稱道之。維私召入内署。俄而元宗至，浩然匿舎下，維以實對。帝曰：朕聞其人而未見也。詔浩然出。帝問其詩，浩然再拜，自誦其詩。至不才明主棄，帝曰：卿不求見。朕未嘗棄卿，今何誣我？因放還。",
                    "type": 2
                },
                {
                    "paragraph": "贈從兄襄陽少府皓",
                    "zhushu": "",
                    "type": 2
                },
                {
                    "paragraph": "結髪未識事，所交盡豪雄。却秦不受賞，擊晉寧爲功。",
                    "zhushu": "齊賢曰：漢書：李廣結髪與匈奴戰。史：秦白起破趙長平軍，遂圍邯鄲。魏使辛垣衍入邯鄲，欲尊秦爲帝。時魯仲連游趙，見垣衍，言帝秦之害，垣衍乃不敢言。秦聞之，爲却五十里。平原君欲封仲連，仲連不受，撃晉是用。侯嬴進朱亥於魏，公子無忌用鐵椎擊殺晉鄙，矯奪魏軍，將以却秦救趙，侯嬴自刎。復有客說公子，不以爲功。詳見三卷註。"
                },
                {
                    "paragraph": "少節豈足言，退耕舂陵東。歸來無産業，生事如轉蓬。一朝烏裘敝，百鎰黃金空。彈劒徒激昂，出門悲路窮。",
                    "zhushu": "齊賢曰：舂陵，在今道州。漢高祖不事家人生産作業。戰國䇿：蘇秦說秦書上，上不從，黒貂之裘敝，黃金百斤盡。乃擔槖而歸。國語註：一鎰，二十四兩。史記：馮驩彈鋏而歌。晉書：阮籍時率意獨駕，不由徑路，車跡所窮，輙慟哭而反。"
                },
                {
                    "paragraph": "吾兄青雲士，然諾聞諸公。所以陳片言，片言貴情通。棣華儻不接，甘與秋草同。",
                    "zhushu": "",
                    "type": 2
                },
                {
                    "paragraph": "淮海對雪贈傅靄",
                    "zhushu": "一作淮南對雪贈孟浩然。",
                    "type": 2
                },
                {
                    "paragraph": "朔雪落吳天，從風渡溟渤。梅樹成陽春，江沙浩明月。興從剡溪起，思繞梁園發。寄君郢中歌，曲罷心斷絶。",
                    "zhushu": "齊賢曰：世說：晉王徽之居山隂，夜雪初霽，月色清明，西望浩然，忽憶戴逵。逵時在剡，便夜乗小船詣之，經宿方至，造門不見而反。人問其故，曰：本乗興而來，興盡而反，何必見安道耶？雪賦：歲將暮，時旣昏，寒風積，愁雲繁。梁王不恱，遊于兎園。俄而微霰零，宻雪下，王乃歌北風於衛詩，詠南山於周雅，授簡於司馬大夫，曰：抽子秘思，爲寡人賦之。又曰：君寧見階上之白雪，豈鮮耀於陽春？宋王對楚王問曰：客有歌於郢中者，其爲陽春白雪和者，不過數人。",
                    "type": 2
                },
                {
                    "paragraph": "贈徐安宜",
                    "zhushu": "",
                    "type": 2
                },
                {
                    "paragraph": "白田見楚老，歌詠徐安宜。製錦不擇地，操刀良在兹。清風動百里，惠化聞京師。浮人若雲歸，耕種滿郊岐。川光淨麥壠，日色明桑枝。",
                    "zhushu": "齊賢曰：公羊曰：京，大也。師，衆也。天子之居，必以衆大之辭言之。浮人，流人也。"
                },
                {
                    "paragraph": "訟息但長嘯，賔來或解頥。青橙拂戸牖，白水流園池。遊子滯安邑，懷恩未忍辭。翳君獨桃李，歲晩托深期。",
                    "zhushu": "齊賢曰：漢志：安邑、隷，河東郡。",
                    "type": 2
                },
                {
                    "paragraph": "贈任城盧主簿",
                    "zhushu": "",
                    "type": 2
                },
                {
                    "paragraph": "海鳥知天風，竄身魯門東。臨觴不能飲，矯翼思凌空。鍾鼓不爲樂，煙霜誰與同。歸飛未忍去，流淚謝鴛鴻。",
                    "zhushu": "齊賢曰：魯語：海鳥曰爰居，止於魯東門展禽，今兹海有災乎？夫廣川鳥獸，常知避其災也。是歲，海多天風。莊子云：昔者海鳥止於魯郊，魯侯御而觴之于廟，奏九韶以爲樂，具大牢以爲膳，鳥乃眩視憂悲，不敢食一臠，不敢飲一杯。",
                    "type": 2
                },
                {
                    "paragraph": "早秋贈裴十七仲堪",
                    "zhushu": "",
                    "type": 2
                },
                {
                    "paragraph": "逺海動風色，吹愁落天涯。南星變大火，𤍠氣餘丹霞。光景不可廻，六龍轉天車。荆人泣美玉，魯叟悲匏𤓰。功業若夢裏，撫琴發長嗟。",
                    "zhushu": "齊賢曰：大火，心星，卞和抱玉璞泣於荆山。士贇曰：南星即角、亢、氐、房、心、尾之星。史律書：南至於亢，南至於房，南至於心，南至於尾。晉天文志：自氐至尾爲大火。此言夏而秋也。"
                },
                {
                    "paragraph": "裴生信英邁，屈",
                    "zhushu": "其勿切。"
                },
                {
                    "paragraph": "起多才華。歷抵海岱豪，結交魯朱家。復携兩少妾，艶色驚荷葩。𩀱歌入青雲，但惜白日斜。",
                    "zhushu": "齊賢曰：禹貢：海岱及淮爲徐州。漢書：朱家，魯人。魯皆以儒教，而朱家用俠，開所藏，活豪士以百數，関以東莫不延頸願交。士贇曰：師古曰：屈起，特起也。"
                },
                {
                    "paragraph": "窮溟出寳貝，大澤饒龍蛇。明主儻見收，煙霄路非賖。時命若不㑹，歸應鍊丹砂。",
                    "zhushu": "",
                    "type": 2
                },
                {
                    "paragraph": "贈范金卿二首",
                    "zhushu": "",
                    "type": 2
                },
                {
                    "paragraph": "君子枉清盻，不知東走迷。離家未幾月，絡緯鳴中閨。桃李君不言，攀花願成蹊。那能吐芳信，惠好相招擕。",
                    "zhushu": "士贇曰：目下爲清。盻，動目貌。"
                },
                {
                    "paragraph": "我有結緑珎，乆藏濁水泥。時人棄此物，乃與燕石齊。撫拭欲贈之，申眉路無梯。遼東慙白豕，楚客羞山雞。",
                    "zhushu": "齊賢曰：戰國䇿：應侯謂秦王曰：梁有懸黎，宋有結緑。闞子曰：宋之愚人得燕石於梧臺之側，藏之以爲大寳。周客聞而觀之。主人齋七日，端冕玄服，以發實革，圎十重，巾十襲。客見俛而挽，口盧胡而𥬇曰：此特燕石也，其與瓦甓不殊。主人怒曰：商賈之言，醫匠之心，藏之愈固，守之彌堅。士贇曰：漢書司馬遷傳：廼欲仰首信眉，論列是非。朱浮與彭寵書曰：往時遼東有豕，生子白頭，異而獻之。行至河東，群豕皆白慙而還。尹文子曰：楚人握山雉，欺路人曰鳯凰。路人曰：我聞鳯凰，今始見矣。請買千金，弗與，請加倍，乃與之。方欲獻楚王，經宿死，不遑惜其金，惟恨不得獻王。王聞感之，召厚賜之，過買鳥之金十倍。"
                },
                {
                    "paragraph": "徒有獻芹心，終流泣玉啼。秪應自索漠，留舌示山妻。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "范宰不買名，絃歌對前楹。爲邦黙自化，日覺氷壷清。百里雞犬靜，千廬機杼鳴。浮人少蕩析，愛客多逢迎。遊子覩嘉政，因之聽頌聲。",
                    "zhushu": "",
                    "type": 2
                },
                {
                    "paragraph": "贈瑕丘王少府",
                    "zhushu": "",
                    "type": 2
                },
                {
                    "paragraph": "皎皎鸞鳯姿，飄飄神仙氣。梅生亦何事，來作南昌尉。清風佐鳴琴，寂寞道爲貴。",
                    "zhushu": "齊賢曰：唐兖州魯郡，治瑕丘縣。漢梅福爲南昌尉，棄官去。至元始中，一朝棄妻子去九江，至今傳以爲仙。"
                },
                {
                    "paragraph": "一見過所聞，操持難與群。毫揮魯邑訟，目送瀛洲雲。我隱屠釣下，爾當玉石分。無由接高論，空此仰清芬。",
                    "zhushu": "",
                    "type": 2
                },
                {
                    "paragraph": "東魯見狄愽通",
                    "zhushu": "",
                    "type": 2
                },
                {
                    "paragraph": "去年别我向何處，有人傳道遊江東。謂言掛席度滄海，却來應是無長風。",
                    "zhushu": "",
                    "type": 2
                },
                {
                    "paragraph": "見京兆韋參軍量移東陽二首",
                    "zhushu": "吳中。",
                    "type": 2
                },
                {
                    "paragraph": "潮水還歸海，流人却到吳。相逢問愁苦，淚盡日南珠。",
                    "zhushu": "齊賢曰：東陽，婺州，吳地，日南郡，産珠。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "聞說金華渡，東連五百灘。全勝若耶好，莫道此行難。猿嘯千谿合，松風五月寒。他年一𢹂手，揺艇入新安。",
                    "zhushu": "齊賢曰：若耶溪、新安，見前卷註。",
                    "type": 2
                },
                {
                    "paragraph": "贈丹陽橫山周處士惟長",
                    "zhushu": "",
                    "type": 2
                },
                {
                    "paragraph": "周子橫山隱，開門臨城隅。連峰入戸牖，勝槩凌方壷。時枉白紵詞，放歌丹陽湖。水色傲溟渤，川光秀菰蒲。當其得意時，心與天壤俱。閑雲隨卷舒，安識身有無。抱石恥獻玉，沉泉𥬇深珠。羽化如可作，相𢹂上清都。",
                    "zhushu": "齊賢曰：唐志宣州廣德縣有横山。列子：渤海之東五山。三曰方壷，丹陽湖，隷當塗縣。士贇曰：列子范氏有子曰子華，善養私名，舉國服之。未生子伯，范氏之上客出行，宿於田叟商丘開之舎，相與言子華之名勢，能使存者亡，亡者存，富者貧，貧者富。商丘開先窘於飢寒，潜聽之，因假糧荷軬之子華之門。子華之門徒皆世俗，顧見商丘開年老，狎侮欺紿，亡所不爲，因指河曲之隅曰：彼中有寳珠，泳可得也。商丘開從而泳之，旣出，果得珠焉。衆疑之。俄而范氏之藏大火，子華曰：若能入火取錦者，從所得多少賞若。商丘開往無難色。入火往還，埃不侵，身不焦。范氏之黨以爲有道，乃共謝之。商丘開曰：吾亡道，雖吾之心亦不知所以。曩子二客之宿吾舎也，聞一言范氏之勢，吾誠之無二心，故不逺而來。及來，以子黨之言皆實也，惟恐誠之之不至，行之之不及，不知形體之所借，利害之所存也，心一而已。物無遷者，如斯而已。今乃知子黨之誕我，追昔日之不焦溺也。恒然而熱，愓然震悸矣，水火豈可復近哉！自是之後，范氏門徒遇乞兒馬醫，不敢辱也。",
                    "type": 2
                },
                {
                    "paragraph": "玉眞公主别館苦雨贈衛尉張卿二首",
                    "zhushu": "",
                    "type": 2
                },
                {
                    "paragraph": "秋坐金張館，繁隂晝不開。空煙迷雨色，蕭颯望中來。翳翳昏墊苦，沉沉憂恨催。清秋何以慰，白酒盈吾杯。吟詠思管樂，此人已成灰。獨酌聊自勉，誰貴經綸才？彈劒謝公子，無魚良可哀。",
                    "zhushu": "齊賢曰：易雲：雷屯。君子以經綸。史：馮驩聞孟嘗君好客，躡屩而見之。置舎十日，問傳舎長曰：客何所爲？答曰：馮先生甚貧，猶有一劒。彈其鋏而歌曰：長鋏歸來乎。食無魚。遷之幸舎，食有魚矣。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "苦雨思白日，浮雲何由卷。稷卨和天人，隂陽乃驕蹇。秋霖劇倒井，昏霧橫絶巘。欲往咫尺塗，遂成山川限。潨潨",
                    "zhushu": "音叢。"
                },
                {
                    "paragraph": "奔溜聞，浩浩驚波轉。泥沙塞中途，牛馬不可辨。飢從漂母食，閑綴羽陵簡。園家逢秋蔬，藜藿不滿眼。蠨蛸結思幽，蟋蟀傷𥚹淺。厨竈無青煙，刀机生緑蘚。",
                    "zhushu": "齊賢曰：稷禼，舜臣。書：三公爕理隂陽，意以譏當時執政者。漢書：韓信從漂母食蠨蛸名長踦。小如蜘蛛長脚者，俗呼爲喜子。蟋蟀。郭璞註：促織也，亦名蜻𧊿。士贇曰：唐書五行志：天寳中，霧昏暗。十歩外不見人，是謂晝昏。詩東山二章云：蠨蛸在戸。小序曰：二章言其思也，故曰結思幽。詩唐國風。蟋蟀。刺晉僖公也。儉不中禮。故作是詩以閟憂，欲其及時以禮自娯樂也。此晉也，而謂之唐。本其風俗，憂深思逺，儉而用禮，乃有堯之遺風焉。緑蘚，苔也。"
                },
                {
                    "paragraph": "投筯解鷫鸘，換酒醉北堂。丹徒布衣者，慷慨未可量。何時黃金盤，一斛薦㯽榔。功成拂衣去，摇曵滄洲傍。",
                    "zhushu": "齊賢曰：唐潤州丹陽郡，治丹徒縣。南史：劉穆之由居京口，帝西討劉毅，以諸葛長人監留府，留穆之輔之。長人果有異謀，穆之厚爲之備，謂所親曰：貧賤常思富貴，富貴必踐危機。今日思爲丹徒布衣，不可得也。穆之少時家貧，往妻兄家乞食，毎食畢，求㯽榔。江氏兄弟戯之曰：㯽榔消食，君乃常飢，何忽須此。及爲丹陽尹，召萋兄弟，令厨人以金盤貯㯽榔一斛以進之。",
                    "type": 2
                },
                {
                    "paragraph": "贈韋秘書子春二首",
                    "zhushu": "",
                    "type": 2
                },
                {
                    "paragraph": "谷口鄭子眞，躬耕在巖石。高名動京師，天下皆籍籍。斯人竟不起，雲掛從所適。苟無濟代心，獨善亦何益。",
                    "zhushu": "齊賢曰：楊子谷口鄭子眞耕於巖石之下，名震京師。"
                },
                {
                    "paragraph": "惟君家世者，偃息逢休明。談天信浩蕩，說劒紛縱橫。謝公不徒然，起來爲蒼生。祕書何寂寂，無乃覊豪英。且復歸碧山，安能戀金闕。舊宅樵漁地，蓬蒿已應没。却顧女几峰。胡顔見雲月。",
                    "zhushu": "齊賢曰：九域志：女几山在河南府福昌縣，本冝陽縣，有女几山。士贇曰：史荀卿傳：騶衍之術，迂大而閎辯，故齊人頌曰談天。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "徒爲風塵苦，一官已白鬚。氣同萬里合，訪我來瓊都。披雲覩青天，捫蝨話良圖。留侯將綺里，出處未云殊。終與安社稷，功成去五湖。",
                    "zhushu": "齊賢曰：留侯、綺里季事見四卷。范蠡佐勾踐滅吳，及至五湖，辭曰：臣不復至越國矣。乃裝其輕貨珠玉，與私徒属乗舟浮於五湖。士贇曰：晉書載記：王猛，字景略，隱于華山，懷佐世之志。桓温入関，猛被褐而詣，而談當世之事，捫蝨而言，旁若無人。",
                    "type": 2
                },
                {
                    "paragraph": "贈章侍御黃裳二首",
                    "zhushu": "",
                    "type": 2
                },
                {
                    "paragraph": "太華生長松，亭亭凌霜雪。天與百尺高，豈爲微颷折。桃李賣陽𧰟，路人行且迷。春光掃地盡，碧葉成黃泥。願君學長松，愼勿作桃李。受屈不改心，然後知君子。",
                    "zhushu": "齊賢曰：華州華山，一名太華。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "見君乗騘馬，知上太山道。此地果摧輪，全身以爲寳。我如豐年玉，葉置秋田草。但朂氷壷心，無爲嘆衰老。",
                    "zhushu": "",
                    "type": 2
                },
                {
                    "paragraph": "贈薛校書",
                    "zhushu": "",
                    "type": 2
                },
                {
                    "paragraph": "我有吳越曲，無人知此音。姑蘇成蔓草，麋鹿空悲吟。未誇觀濤作，空鬱釣鼇心。舉手謝東海，虚行歸故林。",
                    "zhushu": "士贇曰：吳越春秋：伍子胥曰：臣必見越之破吳，豕鹿遊於姑蘇之臺，荆榛蔓於宫闕。",
                    "type": 2
                },
                {
                    "paragraph": "贈何七判官昌浩",
                    "zhushu": "",
                    "type": 2
                },
                {
                    "paragraph": "有時忽惆悵，匡坐至夜分。平明空嘯咤，思欲解世紛。心隨長風去，吹散萬里雲。羞作濟南生，九十誦古文。",
                    "zhushu": "齊賢曰：漢書：伏生，濟南人，名勝，故爲秦愽士。孝文時，求能治尚書者，天下亡有，聞伏生治之，欲召。時伏生九十餘，老不能行，於是詔太常掌故晁錯徃受之。士贇曰：孔安國尚書序：濟南伏生年過九十，失其本經，口以傳授，栽二十餘篇，以其上古之書，謂之尚書。至魯共王，好治宫室，壞孔子舊宅以廣其居，於璧中得先人所藏古文虞、夏、商、周之書，以所聞伏生之書，考論文義，定其可知者，爲隷古文，更以竹簡寫之。"
                },
                {
                    "paragraph": "不然拂劒起，沙漠收竒勲。老死阡陌間，何因揚清芬。夫子今管樂，英才冠三軍。終與同出處，豈將沮溺群。",
                    "zhushu": "齊賢曰：沮、溺者，長沮、桀溺也，乃二隱士。",
                    "type": 2
                },
                {
                    "paragraph": "讀諸葛武侯傳懷贈長安崔少府叔封昆季",
                    "zhushu": "",
                    "type": 2
                },
                {
                    "paragraph": "漢道昔云季，群雄方戰爭。霸圖各未立，割據資豪英。赤伏起頽運，卧龍得孔明。當其南陽時，隴畒躬自耕。魚水三顧合，風雲四海生。武侯立岷蜀，壯志吞咸京。何人先見許，但有崔州平。",
                    "zhushu": "齊賢曰：羣雄比𡊮紹、吕布、𡊮術、曹操、公孫瓉諸人。東漢光武紀：彊華自関中奉赤伏符曰：劉秀發兵捕不道。四方雲集龍闘野，四七之際火爲主。蜀志：徐庶見先主曰：諸葛孔明，卧龍人也，將軍豈願見之乎？先主曰：君與俱來。庶曰：此人可就見，不可屈致也。將軍宜枉駕顧之。先主遂詣亮，凡三往，乃見。本傳曰：亮躬耕隴畒，好爲梁父吟。又曰：先主於是與亮情好日宻，曰：孤之有孔明，猶魚之有水也。又曰：亮之志進，欲龍驤虎視，包括四海。武侯出師五丈原，屯田爲乆駐之基，志吞咸陽也。亮每自比於管仲、樂毅，時人莫之許也。惟崔州平、徐厓直與亮友善，謂爲信然。"
                },
                {
                    "paragraph": "余亦草間人，頗懷拯物情。晚途值子玉，華髪同衰榮。託意在經濟，結交爲弟兄。母令管與鮑，千載獨知名。",
                    "zhushu": "士贇曰：管、鮑事見三卷。",
                    "type": 2
                },
                {
                    "paragraph": "贈郭將軍",
                    "zhushu": "",
                    "type": 2
                },
                {
                    "paragraph": "將軍少年出武威，入掌銀臺護紫微。平明拂劒朝天去，薄暮垂鞭醉酒歸。愛子臨風吹玉笛，美人向月舞羅衣。疇昔雄豪如夢裏，相逢且欲醉春暉。",
                    "zhushu": "齊賢曰：九域志：涼州武威郡，唐有銀臺門。辛氏三秦記：未央宫，一名紫微宫。",
                    "type": 2
                },
                {
                    "paragraph": "駕去温泉後贈楊山人",
                    "zhushu": "",
                    "type": 2
                },
                {
                    "paragraph": "少年落魄楚漢間，風塵蕭瑟多苦顔。自言管葛竟誰許，長吁莫錯還閉關。",
                    "zhushu": "齊賢曰：史記：酈食其家貧，落魄楚漢間，乃興元以東，彭城以西。管葛者，管仲、諸葛亮也。阮𨓜曰：閉関，喻藏身也。"
                },
                {
                    "paragraph": "一朝君王垂拂拭，剖心輸丹雪胷臆。忽蒙白日回景光，直上青雲生羽翼。幸陪鸞輦出鴻都，身騎飛龍天馬駒。王公大人惜顔色，金璋紫綬來相趨。",
                    "zhushu": "齊賢曰：禮書：荀卿曰：輦輿就馬。則輦在車，駕在馬也。鴻都，門名也。唐禁中有飛龍廐。西域傳：大宛國嶠山上有馬，不可得，因取五色牝馬置其下，與集生駒，號天馬子。"
                },
                {
                    "paragraph": "當時結交何紛紛，片言道合惟有君。待吾盡節報明王，然後相𢹂卧白雲。",
                    "zhushu": "",
                    "type": 2
                },
                {
                    "paragraph": "温泉侍從歸逢故人",
                    "zhushu": "齊賢曰：唐志：京兆府昭應縣，本新豊，有宫在驪山下，眞觀十八年置，咸亨二年，始名温泉宫。天寳元年，更温泉曰華清宫，治陽井，爲地環山，列宫室，築羅城，置百司及十宅。七載，省新豊，更㑹昌及泉曰昭應。",
                    "type": 2
                },
                {
                    "paragraph": "漢帝長楊苑，誇胡羽獵歸。子雲叨侍從，獻賦有光輝。之爲揺天筆，承恩賜御衣。逢君奏明主，他日共飜飛。",
                    "zhushu": "齊賢曰：白爲宫詞，明皇賜以宮錦袍。前四句事見一卷註。",
                    "type": 2
                },
                {
                    "paragraph": "贈裴小四",
                    "zhushu": "",
                    "type": 2
                },
                {
                    "paragraph": "朝見裴叔則，朗如行玉山。黃河落天走東海，萬里寫入胷懷間。身騎白黿不敢度，金高南山買君顧。徘徊六合無相知，飄若浮雲且西去。",
                    "zhushu": "齊賢曰：晉裴楷，字叔則，風儀高邁，時人謂之玉人。又稱見裴叔則，如近玉山，照映人也。黄河出崑崙山，在吐蕃中極西爲最高，流入中國，勢猶從天而落也。禹貢：同爲逆河，入于海。列女傳：鄭子瞀者，楚成王夫人。初，成王登臺，子瞀不顧，王曰：顧，吾與女千金。子瞀行不顧。",
                    "type": 2
                },
                {
                    "paragraph": "贈崔侍郎",
                    "zhushu": "",
                    "type": 2
                },
                {
                    "paragraph": "黄河二尺鯉，本在孟津居。㸃額不成龍，歸來伴凡魚。",
                    "zhushu": "齊賢曰：孟津，地名，在洛北都道，古今以爲津。三秦記：龍門山在河東界，禹鑿山斷如門一里餘，黄河自中流下，兩岸不通車馬，毎暮春，有黃黒鯉魚自海及諸川爭來赴之，上得者便化爲龍。士贇曰：爾雅曰：鱣，鮪也。出鞏穴，三月則上渡龍門，得渡爲龍，否則㸃額而還。魏土地記曰：梁山北有龍門山，大禹所鑿，通孟津河口廣八十歩，巖際鑴跡，遺功尚存。"
                },
                {
                    "paragraph": "故人東海客，一見借吹嘘。風濤儻相見，更欲凌崑墟。",
                    "zhushu": "士贇曰：山海經曰：崑崙墟在西北，河水出其東北隅。",
                    "type": 2
                },
                {
                    "paragraph": "述德兼陳情上哥舒大夫",
                    "zhushu": "",
                    "type": 2
                },
                {
                    "paragraph": "人爲國家孕英才，森森矛㦸擁靈臺。浩蕩深謀嗔江海，縱横𨓜氣走風雷。丈夫立身有如此，一呼三軍皆披靡。衛青謾作大將軍，白起眞成一竪子。",
                    "zhushu": "齊賢曰：莊子曰：不可内於靈臺。郭象註：靈臺者，心也。後漢銚期瞋目大呼，衆皆披靡。士贇曰：衛青，平陽人也，以衛皇后親爲大中大夫，後撃匈奴有功，拜大將軍。白起，郿人也，善用兵，事秦昭王，後遷爲武安君，以伐趙不肯行，賜劒自殺。",
                    "type": 2
                },
                {
                    "paragraph": "雪讒詩贈友人",
                    "zhushu": "",
                    "type": 2
                },
                {
                    "paragraph": "嗟予沈迷，猖獗已乆，五十知非，古人嘗有。立言𥙷過，庶存不朽。包荒匿瑕，蓄此煩醜。月出致譏，貽愧皓首。",
                    "zhushu": "齊賢曰：莊子：蘧伯玉行年六十而六十化，未嘗不始於是之而詘之以非也，未知今之所謂是非五十九非也。"
                },
                {
                    "paragraph": "感悟遂晚，事徃日遷。白璧何辜，青蠅屢前。群輕折軸，下沈黄泉。衆毛飛骨，上凌青天。萋斐暗成，貝錦粲然。泥沙聚埃，珠玉不憐。洪𦦨爍山，發自纎煙。蒼波蕩日，起于微㳙。交亂四國，播于八埏。拾塵掇蜂，疑聖猜賢。哀哉悲夫，誰察予之貞堅。",
                    "zhushu": "齊賢曰：詩曰：萋𠔃斐𠔃，成是貝錦。彼譛人者，亦已大甚。張儀傳曰：積羽沈舟，群輕折軸。衆口鑠金，積毀銷骨。丁鴻曰：壊崖破巖之水，原自涓涓；干雲蔽日之木，起於葱青。士贇曰：孟康曰：埏，地戸八際也。孔子家語：孔子厄於陳蔡，從者七日不食。子貢以所齎貨竊圍而出，告糴於野人，得米一石焉。顔回、仲由炊之於壞屋之下，有埃墨墮甑中，顔回取而食之。子貢自井望見之，不恱，以爲竊食也。入問孔子曰：仁人廉士，窮改節乎？孔子曰：改節即可稱於仁廉哉？子貢曰：若回也，其不改節乎？子曰：然。子貢以所飯告孔子。子曰：吾信回之爲仁乆矣。雖汝有云，弗以疑也，其或者必有故乎？汝止，吾將問之。召顔回曰：疇昔予夢見先人，豈或啓佑我哉？子炊而進飯，吾將進焉。對曰：向有埃墨墮飯之中，欲置之則不絜，欲棄之則可惜。回即食之，不可祭也。孔子曰：然乎？吾亦食之。顔回出，孔子顧謂二三子曰：吾之信回也，非特今日也。二三子由此乃服之。列女傳：尹吉甫前妻子伯竒，後妻子伯封。伯竒事後母至孝，後母欲其子伯封爲太子，言於吉甫曰：伯竒好妾，若不信，試上臺觀之。後母取蜂除其毒，而置於衣領之中，使伯竒視而殺之。吉甫使讓伯竒，使者見其䄂有死蜂，以白吉甫，使追之，已投于河矣。"
                },
                {
                    "paragraph": "彼人之猖狂，不如鵲之彊彊。彼婦人之淫昏，不如鶉之奔奔。坦蕩君子，無恱簧言。擢髪續罪，罪乃孔多。傾海流惡，惡無以過。人生實難，逢此織羅。積毀銷金，沉憂作歌。天未䘮文，其如余何。",
                    "zhushu": "齊賢曰：詩巧言如簧。范睢謂須賈曰：汝罪有幾？曰：擢賈之髪以續賈之罪，尚未足。孔子曰：天之未䘮斯文也，匡人其如予何？士贇曰：詩鶉之奔奔，刺衛宣姜也。衛人以爲宣姜鶉鵲之不若也。"
                },
                {
                    "paragraph": "妲己滅紂，褒女惑周。天維蕩覆，職此之由。漢祖吕氏，食其在傍。秦皇成后，每亦淫荒。螮蝀作昏，遂掩太陽。萬乗尚爾，匹夫何傷。",
                    "zhushu": "齊賢曰：外紀云：紂伐有蘇，有蘇氏以妲己女焉。妲己有寵，其言是從。武王伐紂，殺妲己。周紀：幽王嬖愛褒姒，褒姒生子伯服。幽王欲廢申侯女爲后，并去太子宜臼，以褒姒爲后，以伯服爲太子。申侯怒，結西夷犬戎攻幽王。幽王舉烽火徴兵，兵莫至，遂殺幽王驪山下，虜褒姒，盡取周縣而去。漢吕后徙陳平爲右丞相，審食其爲左丞相。食其幸於太后。史吕不韋傳：秦王年少，大后時時竊私通吕不韋。始皇帝益壯，太后淫不止。"
                },
                {
                    "paragraph": "辭殫意窮，心切理直。如或妄談，昊天是殛。子野善聽，離婁至明。神靡遁響，鬼無逃形。不我遐棄，庶昭忠誠。",
                    "zhushu": "士贇曰：子野，師曠字，晉樂太師也。",
                    "type": 2
                },
                {
                    "paragraph": "贈參寥子",
                    "zhushu": "",
                    "type": 2
                },
                {
                    "paragraph": "白鶴飛天書，南荆訪高士，五雲在峴山，果得參寥子。",
                    "zhushu": "齊賢曰：列仙傳：桓闓事華陽陶先生十餘年，一旦有二青童白鶴自空而下，陶先生臨軒接之，青童曰：太上命求桓先生耳。於是桓服天衣，駕白鶴，升天而去。九域志：襄陽有荆山、峴山。"
                },
                {
                    "paragraph": "骯",
                    "zhushu": "音抗。"
                },
                {
                    "paragraph": "髒",
                    "zhushu": "音葬。"
                },
                {
                    "paragraph": "辭故園，昻藏入君門。天子分玉帛，百官接話言。",
                    "zhushu": "士贇曰：南史：高昻，字敬曹，其父以其昻藏敖曹，故以名字之。"
                },
                {
                    "paragraph": "毫墨時灑落，探玄有竒作。著論窮天人，千春秘麟閣。長揖不受官，拂衣歸林巒。余亦去金馬，藤蘿同所攀。相思在何處，桂樹青雲端。",
                    "zhushu": "士贇曰：按：李白本傳曰：白懇求還山，帝賜金放還作是詩，必此時也。",
                    "type": 2
                },
                {
                    "paragraph": "贈饒陽張司戸燧",
                    "zhushu": "齊賢曰：唐深州饒陽郡，治饒陽縣。",
                    "type": 2
                },
                {
                    "paragraph": "朝飲蒼梧泉，夕棲碧海煙。寧知鸞鳯意，逺託椅桐前。慕藺豈曩古，攀嵇是當年。愧此黃石老，安識子房賢。",
                    "zhushu": "齊賢曰：漢書：司馬相如，字長卿，少時名犬子，慕藺相如之爲人，更名相如。顔延年詩：攀嵇亦鳯兒，謂嵇康也。漢張良，字子房，游下邳，圯上有一老父至良所，墮其履圯下，顧良取履，良下取履，因跪進，父以足受之，曰：孺子可教矣。與良期，乃出一編書，曰：讀是則爲王者師。後十年興，十三年見我濟北榖城山下黄石，即我也。遂去，不見日，視其書，乃太公兵法。後從高帝過濟北，果得榖城山下黄石，葆祠之。"
                },
                {
                    "paragraph": "功業嗟落日，容華棄徂川。一語已道意，三山期着鞭。蹉跎人間世，寥落壷中天。獨見遊物祖，探元窮化先。何當共𢹂手，相與排冥筌。",
                    "zhushu": "齊賢曰：後漢費長房傳：汝南市中有老翁賣藥，懸一壷，及市罷，跳入壷中。長房於樓上見之，因往再拜，奉酒脯。翁乃與俱入壷中，見玉堂嚴麗。",
                    "type": 2
                },
                {
                    "paragraph": "贈清漳明府姪聿",
                    "zhushu": "齊賢曰：唐相州臨漳縣、具州漳南縣。孔安國註：漳水横流入河，盖河水濁，漳水清，故曰清漳。",
                    "type": 2
                },
                {
                    "paragraph": "我李百萬葉，柯條布中州。天開青雲器，日爲蒼生憂。小邑且割雞，大刀佇烹牛。雷聲動四境，惠與清漳流。",
                    "zhushu": "齊賢曰：論語：子之武城，聞絃歌之聲，夫子莞爾而𥬇曰：割雞焉用牛刀？地理志：清漳水出上黨大龜谷，東北至陽海阜城入河。阜城，唐隷冀州，武邑縣北三十里有衡漳石堤。衡水縣引漳水北流，貫城注隍。士贇曰：史老子傳：老子者，姓李氏，名耳，字伯陽，謚曰𣆀。正義曰：玄妙内篇云：李母懷胎八十一載，迢遥李樹下，乃剖左腋而生，生而指李樹，因以爲姓。唐祖老子、白與聿，皆帝室之胄，故用李樹之事。葉，世也。柯條，猶枝分派别之義。"
                },
                {
                    "paragraph": "絃歌詠唐堯，脫落隱簮組。心和得天眞，風俗猶太古。牛羊散阡陌，夜寢不扃戸。問此何以然，賢人宰吾土。",
                    "zhushu": "齊賢曰：冀州有堯壇、堯臺。淮南子所謂天者，純粹撲素，質直皓白，未始有雜揉者，斯其眞也。士贇曰：絃歌詠唐堯者。即康衢童謡曰：立我烝民，莫匪爾極。不識不知，順帝之則。及老人撃壤於路曰：日出而作，日入而息。鑿井而飲，耕田而食。帝力於我何有哉之意。簮組者，只是傳換簮纓二字。釋曰：綬属小者爲冕。纓脫落隱簮組者，隱於簮纓之間，猶東方朔所言避世於朝廷者。禮記郊特牲註：唐虞以上曰太古。"
                },
                {
                    "paragraph": "舉邑樹桃李，垂隂亦流芬。河堤繞緑水，桑柘違青雲。趙女不冶容，提籠晝成群。繰絲鳴機杼，百里聲相聞。",
                    "zhushu": "齊賢曰：劉向說苑：趙簡子謂陽虎曰：樹桃李者，夏得休息，秋得其實焉。河堤，黄河之堤。緑水，清漳之水。"
                },
                {
                    "paragraph": "訟息鳥下階，高卧披道帙。蒲鞭掛簷枝，示恥無撲抶。琴清月當戸，人寂風入室。長嘯無一言，陶然上皇𨓜。",
                    "zhushu": "齊賢曰：高子曰：禹治天下，朝廷之間可以羅雀。後漢劉寛爲南陽太守，吏人有過，但蒲鞭罰之，示辱而已。撲抶，笞擊也。"
                },
                {
                    "paragraph": "白玉壷冰水，壷中見底清。清光洞毫髪，皎潔照羣情。趙北美嘉政，燕南播高名。過客覽行謡，因之誦德聲。",
                    "zhushu": "齊賢曰：姚崇冰壷賦曰：冰壷者，清潔之至也。君子對之，不忘乎清。北齊宋士良爲清河太守，盗賊屏跡，郡無一囚，公門虚寂，無復訟者，人謂之神門。及代至，老人丁金剛送之，泣曰：老人年九十，記三十五政府，君非惟善政，清亦徹底。",
                    "type": 2
                },
                {
                    "paragraph": "贈臨洛縣令皓弟",
                    "zhushu": "時被訟停官。",
                    "type": 2
                },
                {
                    "paragraph": "陶令去彭澤，茫然太古心。大音自成曲，但奏無絃琴。釣水路非逺，連鼇意何深。終期龍伯國，與爾相招㝷。",
                    "zhushu": "齊賢曰：九域志：治州臨洛縣。陶潜爲彭澤令，郡遣督郵至縣，吏白應束帶見之。潜嘆曰：吾不能爲五斗米折腰，恭拳事鄉里小人，即解印去縣，賦歸去來辭。潜性不解音，而蓄素琴一張，徽絃不具，每撫而和之曰：但識琴中趣，何勞絃上聲。老子：大音希聲。列子：龍伯之國有大人，舉足不盈數歩而暨五山之所，一釣而連六鼇。",
                    "type": 2
                },
                {
                    "paragraph": "贈郭季鷹",
                    "zhushu": "",
                    "type": 2
                },
                {
                    "paragraph": "河東郭有道，於世若浮雲。盛德無我位，清光獨映君。恥將雞並食，長與鳯爲羣。一擊九千仞，相期凌紫氛。",
                    "zhushu": "齊賢曰：漢書：郭林宗、司徒黄瓊、太常趙典舉有道，並不應。或問汝南范滂曰：郭林宗何如人？滂曰：隱不違親，眞不絶俗，天子不得臣，諸侯不得友，吾不知其他。及卒，同志者乃共刻石立碑。蔡邕爲其文，旣而謂𣵠郡盧植曰：吾爲碑銘多矣，皆有慙德，惟郭有道無愧色耳。論語：不義而富且貴，於我如浮雲。",
                    "type": 2
                },
                {
                    "paragraph": "鄴中王大勸入高鳯石門山幽居",
                    "zhushu": "齊賢曰：高鳯，南陽葉人，後教授於西唐山中，在唐州湖陽縣西北。",
                    "type": 2
                },
                {
                    "paragraph": "一身竟無託，逺與孤蓬征。千里失所依，復將落葉并。中途偶良朋，問我將何行。欲獻濟時䇿，此心誰見明。君王制六合，海塞無交兵。壯士伏草間，沉憂亂縱橫。飄飄不得意，昨發南都城。紫鷰櫪上嘶，青萍匣中鳴。投軀寄天下，長嘯㝷豪英。恥學瑯琊人，龍蟠事躬耕。",
                    "zhushu": "齊賢曰：南陽郡治宛，在京之南，故曰南都。文帝自代來，有良馬九疋，一曰紫燕、青萍，劒名也。諸葛亮，瑯琊人，躬耕隴畒，司馬德操以爲伏龍，徐庶以爲卧龍。"
                },
                {
                    "paragraph": "富貴吾自取，建功及春榮。我願執爾手，爾方逹我情。相知同一已，豈惟弟與兄。抱子弄白雲，琴歌發清聲。臨别意難盡，各希存令名。",
                    "zhushu": "士贇曰：按：此詩其作於禄山將反之際乎，當禄山欲反之時，朝廷上下皆知其狀，獨明皇不然之。太白亦欲言而不敢，聊因詩以發舒其憂國之情乎。太白平生任俠，亦有志斯世者，於此詩槩可想見矣。",
                    "type": 2
                },
                {
                    "paragraph": "贈華州王司士",
                    "zhushu": "",
                    "type": 2
                },
                {
                    "paragraph": "淮水不絶濤瀾高，盛德未泯生英髦。知君先負廟堂器，今日還須贈寳刀。",
                    "zhushu": "齊賢曰：王泯傳：王導初渡淮，使郭璞筮之，卦成，曰：吉，无不利。淮水絶，王氏滅。桓沖曰：謝安乃有廟堂之量，不閑將畧。晉中興書曰：魏徐州刺史吕䖍有佩刀，工相者曰：爲三公可服此刀。䖍乃贈别駕王祥曰：苟非其人，刀或爲害。卿有公輔之良，故相與也。",
                    "type": 2
                },
                {
                    "paragraph": "贈盧徴君昆弟",
                    "zhushu": "士贇曰：按盧徴君名鴻，字顥然，唐書有傳云：其先范陽人，愽學善書籀廬嵩山。玄宗開元初，備禮徴，再不至。五年，再詔徴至東都謁見，拜諌議大夫。固辭，制許還山。賜引居服，官營草堂。及卒，帝賜萬錢。鴻所居室，自號寧極云。",
                    "type": 2
                },
                {
                    "paragraph": "明主訪賢𨓜，雲泉今已空。二盧竟不起，萬乗高其風。河上喜相得，壷中趣每同。滄洲即此地，觀化游無窮。水落海上清，鼇背覩方蓬。與君弄倒景，𢹂手凌星虹。",
                    "zhushu": "齊賢曰：壷中事見前。列子：巨鼇十五，以首載五山，如峙而不動。陵陽子明經曰：倒景之氣，去地四千里，其景皆倒在下也。士贇曰：列仙傳：河上公，莫知其姓名也。漢文帝時結草爲庵于河之濵，常讀老子道德經。時文帝好老子之道，駕幸詣之，河上公即授秦書老子道德經章句二卷。帝拜受畢，失公所在，時人因號河上公。如淳曰：在日月之上，反從下照，故其景倒。",
                    "type": 2
                },
                {
                    "paragraph": "贈新平少年",
                    "zhushu": "",
                    "type": 2
                },
                {
                    "paragraph": "韓信在淮隂，少年相欺凌。屈體若無骨，壯心有所慿。一遭龍顔君，嘯咤從此興。千金答漂母，萬古共嗟稱。而我竟何爲。寒苦坐相仍。長風入短袂，兩手如懷氷。故友不相恤，新交寧見矜。摧殘檻中虎，覊紲韝上鷹。何時騰風雲。搏擊中所能。",
                    "zhushu": "齊賢曰：韓信微時事，見三卷註。漢高祖隆凖龍顔，說文：韝，臂衣也。漢書：韝形如韝，以縛左右手，於事便也。",
                    "type": 2
                },
                {
                    "paragraph": "贈崔侍郎",
                    "zhushu": "",
                    "type": 2
                },
                {
                    "paragraph": "長劒一杯酒，男兒方寸心。洛陽因劇孟，託宿話胷襟。但仰山嶽秀，不知江海深。長安復𢹂手，再顧重千金。",
                    "zhushu": "齊賢曰：劇孟事見三卷註。列女傳：楚成王登臺，夫人鄭子瞀不顧，顧曰：顧，吾與女千金。"
                },
                {
                    "paragraph": "君乃軒轅佐，予叨翰墨林。高風摧秀木，虚彈落驚禽。不取回舟興，而來命駕㝷。扶揺應借力，桃李願成隂。𥬇吐張儀舌，愁爲莊舄吟。誰怜明月夜，腸斷聽秋砧。",
                    "zhushu": "齊賢曰：史陳軫傳：陳軫適至秦，惠王曰：子去寡人之楚，亦思寡人不？陳軫對曰：王聞夫越人莊舄乎？王曰：不聞。曰：越人莊舄仕楚執珪，有頃而病。楚王曰：舄故越之鄙細人也，今仕楚執珪，貴富矣，亦思越不？中謝對曰：凡人之思故，在其病也。彼思越則越聲，不思越則楚聲，使人徃聽，猶尚越聲也。今臣雖棄逐之楚，豈能無秦聲哉？",
                    "type": 2
                },
                {
                    "paragraph": "走筆贈獨孤駙馬",
                    "zhushu": "",
                    "type": 2
                },
                {
                    "paragraph": "都尉朝天躍馬歸，香風吹人花亂飛。銀鞍紫鞚照雲日，左顧右盻生光輝。",
                    "zhushu": "齊賢曰：漢駙馬都尉掌駙馬。說文：駙，近也。"
                },
                {
                    "paragraph": "是時僕在金門裏，待詔公車謁天子。長揖蒙垂國士恩，壯心剖出酬知己。",
                    "zhushu": "士贇曰：此太白叙述已事。見本傳及詩叙。"
                },
                {
                    "paragraph": "一别蹉跎朝市間，青雲之交不可攀。儻其公子重回顧，何必侯嬴長抱關。",
                    "zhushu": "士贇曰：魏公子無忌聞侯嬴賢，往迎之。嬴謝曰：嬴乃夷門抱関者也。",
                    "type": 2
                },
                {
                    "paragraph": "贈嵩山焦鍊師",
                    "zhushu": "并序。",
                    "type": 2
                },
                {
                    "paragraph": "嵩山有神人鍊師者，不知何許婦人也。又云生於齊梁時，其年貌可稱五六十，常胎息絶穀，居少室廬。游行若飛，倐忽萬里，世或傳其入東海、登蓬萊。竟莫能測其往也。余訪道少室，盡登三十六峯，聞風有寄，灑翰遥贈。二室凌青天，三花含紫煙。中有蓬海客，宛疑麻姑仙。",
                    "zhushu": "齊賢曰：太室、少室二山，隷河南府。鹿革事𩔖云：漢世有道士，自外國將具多子，於嵩山下種之，一年三花，白色香美。"
                },
                {
                    "paragraph": "道在喧莫染，跡高想已綿。時粲金鵝蕊，屢讀古苔篇。八極恣遊憇，九垓長周旋。下瓢酌頴水，舞鶴來伊川。還歸東山上，獨拂秋霞眠。蘿月掛朝鏡，松風鳴夜絃。",
                    "zhushu": "齊賢曰：登封縣東南一百三十里，有頴陽鎭，舊頴陽縣，鮑明逺有舞鷄賦。伊陽縣在西京南一百六十里，有伊関鎭。士傳許由隱箕山，以手捧水飲之，人遺一瓢，得以取飲，飲訖，掛於樹上。"
                },
                {
                    "paragraph": "潜光隱嵩嶽，錬𩲸栖雲幄。霓裳何飄颻，鳯吹轉綿邈。",
                    "zhushu": "士贇曰：紫文靈書修行二十四書，有制七𩲸之法，以七𩲸流落，遊走穢濁，或交通血食，往來鬼魅，或共死尸相関，或言人之罪，欲人之敗，皆𩲸之疾也。其法毎晦朔弦望及庚申日，存鼻端有白炁漸大，以冠身九重，又變作四靈之獸，匝繞一身，呼呪如法，則七𩲸制錬矣。王𨓜楚詞註：綿綿，細㣲之意。又曰：邈，逺也。"
                },
                {
                    "paragraph": "願同西王母，下顧東方朔。紫書儻可傳，銘骨誓相學。",
                    "zhushu": "士贇曰：漢武内傳：元封元年七月七日，武帝閑居，東方朔在側，忽西王母至，授帝以瓊笈紫書之文。",
                    "type": 2
                },
                {
                    "paragraph": "口號贈徴君鴻",
                    "zhushu": "此公時被召。士贇曰：見前贈盧徴君題註。",
                    "type": 2
                },
                {
                    "paragraph": "陶令辭彭澤，梁鴻入會稽。我㝷高士傳，君與古人齊。雲卧留丹壑，天書降紫泥。不知楊伯起，旦晚向關西。",
                    "zhushu": "齊賢曰：漢詔書皆封以武都紫泥。東漢楊震，字伯起，弘農華隂人。少好學，受歐陽尚書於桓郁，明經傳覽無不窮究。諸儒爲之語曰：関西孔子楊伯起。常客居於湖，不答州郡禮命數下而震志愈篤。",
                    "type": 2
                },
                {
                    "paragraph": "上李邕",
                    "zhushu": "",
                    "type": 2
                },
                {
                    "paragraph": "大鵬一日同風起，扶揺直上九萬里。假令風歇時下來，猶能簸却滄溟水。時人見我指殊調，聞余大言皆冷𥬇。宣父猶能畏後生，丈夫未可輕年少。",
                    "zhushu": "齊賢曰：孔子曰：後生可畏。士贇曰：此篇似非太白之作，今釐在卷末。",
                    "type": 2
                },
                {
                    "paragraph": "贈張公洲革處士",
                    "zhushu": "",
                    "type": 2
                },
                {
                    "paragraph": "列子居鄭圃，不將衆庶分。革侯遁南浦，常恐楚人聞。抱甕灌秋蔬，心閑遊天雲。毎將𤓰田叟，耕種漢水濆。時登張公洲，入獸不亂群。井無桔橰事，門絶刺繡文。長揖二千石，逺辭百里君。斯爲眞隱者，吾黨慕清芬。",
                    "zhushu": "齊賢曰：張公洲在上元縣。列子名禦㓂，居鄭圃四十年無識者。國君卿大夫視之猶衆庶也。别賦：送君南浦，傷如之何。南浦，楚地。莊子：子貢過淮隂，見一丈人爲圃畦，鑿隧而入，并抱甕而出灌，用方甚多而見功寡。子貢曰：有械於此，用力甚寡，而見功多。一日浸百畦，夫子不欲乎？仰而視之曰：柰何？曰：鑿木爲機，後重前輕，挈水若抽，數如泆湯，其名曰橰。爲圃者忿然作色而𥬇曰：吾聞之吾師，有機械者，必有機事，有機事者，必有機心。機心存於胷中，則純白不備。純白不備，則神生不定。神生不定者，道之所不載也。吾非不知，羞而不爲也。機，水器，俗名水車。又曰：孔子逃於大澤，入獸不亂舞，入鳥不亂行。"
                }
            ]
        },
        {
            "name": "分𩔖𥙷註李太白詩卷之十",
            "paragraphs": [
                {
                    "paragraph": "分𩔖𥙷註李太白詩卷之十",
                    "zhushu": "",
                    "type": 1
                },
                {
                    "paragraph": "贈",
                    "zhushu": "",
                    "type": 2
                },
                {
                    "paragraph": "秋日鍊藥院鑷白髪贈元六兄林宗",
                    "zhushu": "",
                    "type": 2
                },
                {
                    "paragraph": "木落識歲秋，瓶冰知天寒。桂枝日已緑，拂雪凌雲端。弱齡接光景，矯翼攀鴻鸞。",
                    "zhushu": "齊賢曰：淮南子：“葉落而知天下之秋，見瓶凍而知天下之寒。”"
                },
                {
                    "paragraph": "投分三十載，榮枯同所歡。長吁望青雲，鑷白坐相看。秋顔入曉鏡，壯髮凋危冠。",
                    "zhushu": "齊賢曰：李善曰：“分，猶志也。”南史：“欎林王五歲，戯高帝傍，帝令左右鑷白髪，問王：‘我誰耶？’曰：‘太翁。’帝𥬇曰：‘豈有爲人作曾祖，而鑷白髮者乎？’”"
                },
                {
                    "paragraph": "窮與鮑生賈，飢從漂母飡。時來極天人，道在豈吟嘆。",
                    "zhushu": "士贇曰：管仲與鮑叔賈，分財，漂母飯韓信。二事詳並見三卷註。"
                },
                {
                    "paragraph": "樂毅豈適趙，蘇秦初說韓。卷舒固在我，何事空摧殘。",
                    "zhushu": "齊賢曰：樂毅并護趙、楚、魏、燕之兵以伐齊，破之，下齊七十餘城，獨莒、即墨未服。會昭王死，子立爲燕惠王。王自爲太子時，嘗不快於樂毅，齊田單聞之，縱反間。於是惠王使騎刼代將，而召樂毅。毅畏誅，西降趙。趙封毅於觀津，號望諸君。蘇秦說燕文侯，文侯資秦車馬金帛以至趙，說趙肅侯，肅侯乃飾車百乗，黃金千鎰，白璧百𩀱，錦繡干純，以約諸侯。於是說韓宣惠王曰：“鄙諺曰：‘寜爲鷄口，無爲牛後。’今西面交臂而臣事秦，何異於牛後？”韓主攘臂瞋目，按劒仰天太息曰：“寡人雖不肖，必不能事秦，敬奉社稷以從。”",
                    "type": 2
                },
                {
                    "paragraph": "書情贈蔡舎人雄",
                    "zhushu": "",
                    "type": 2
                },
                {
                    "paragraph": "嘗高謝太傅，携妓東山門。楚舞醉碧雲，吳歌斷清猨。暫因蒼生起，談𥬇安黎元。余亦愛此人，丹霄冀飛飜。",
                    "zhushu": "齊賢曰：符堅百萬入㓂，安石用謝玄、謝石等拒之，符堅大敗於淝水，因以亡國。此談𥬇安黎元也。"
                },
                {
                    "paragraph": "遭逢聖明主，敢進興亡言。白璧竟何辜，青蠅遂成𡨚。一朝去京國，十載客梁園。猛犬吠九關，殺人憤精䰟。",
                    "zhushu": "齊賢曰：青蠅，刺讒也。"
                },
                {
                    "paragraph": "皇穹雪𡨚枉，白日開昏氛。太階得䕫龍，桃李滿中原。倒海索明月，凌山採芳蓀。愧無橫草功，虚負雨露恩。跡謝雲臺閣，心隨天馬鞍。",
                    "zhushu": "士贇曰：楚詞注曰：“蓀，香草也。”漢終軍曰：“軍無横草之功。”後漢顯宗追感前世功臣，乃圖𦘕二十八將於南宫雲臺。士贇曰：張銑曰：“明月，寳珠也。”"
                },
                {
                    "paragraph": "天子王佐才，而今復誰論。層飈振六翮，不日思騰騫。我縱五湖棹，煙濤恣崩奔。夢釣子陵湍，英風緬猶存。彼希客星隱，弱植不足援。千里一回首，萬里一長歌。黃鶴不復來，清風愁柰何。舟浮瀟湘月，山倒洞庭波。投汨𥬇古人，臨濠得天和。閑時田畒中，搔背牧雞鵝。别離解相訪，應在武陵多。",
                    "zhushu": "士贇曰：應劭曰：“汨水在羅，故曰汨羅。”正義曰：“羅城縣在湘隂縣東北六十里，縣北有汨水。”汨音覔。淮南子曰：“顔回夭死，季由葅於衛。皆迫於性命之情，而不得天和者也。”",
                    "type": 2
                },
                {
                    "paragraph": "憶襄陽舊遊贈馬少府巨",
                    "zhushu": "",
                    "type": 2
                },
                {
                    "paragraph": "昔爲大堤客，曾上山公樓。開牎碧嶂滿，拂鏡滄江流。高冠佩雄劒，長揖韓荆州。此地别夫子，今來思舊遊。",
                    "zhushu": "齊賢曰：大堤在襄陽。晉永嘉三年，山簡出鎭襄陽。故有山谷樓。太白與韓荆州書曰：“天下談士相聚而言曰：‘生不用封萬戸侯，但願一識韓荆州。’”何令人之景慕，一至於此耶？又曰：“願開張心顔，不以長揖見拒。”"
                },
                {
                    "paragraph": "朱顔君未老，白髮我先秋。壯志恐蹉跎，功名若雲浮。歸心結逺夢，落日懸春愁。空思羊叔子，墮淚峴山頭。",
                    "zhushu": "士贇曰：羊叔子事，見前卷。",
                    "type": 2
                },
                {
                    "paragraph": "對雪獻從兄虞城宰",
                    "zhushu": "",
                    "type": 2
                },
                {
                    "paragraph": "昨夜梁園裏，弟寒兄不知。庭前看玉樹，腸斷憶連枝。",
                    "zhushu": "士贇曰：梁園雪事，見前卷註。",
                    "type": 2
                },
                {
                    "paragraph": "訪道安陵遇蓋還爲余造眞籙臨别留贈",
                    "zhushu": "蓋，音盍。",
                    "type": 2
                },
                {
                    "paragraph": "清水見白石，仙人識青童。安陵蓋夫子，十歲與天通。",
                    "zhushu": "士贇曰：安陵，属右扶風。"
                },
                {
                    "paragraph": "懸河與微言，談論安可窮。能令二千石，撫背驚神聦。揮毫贈新詩，高價掩山東。至今平原客，感激慕清風。",
                    "zhushu": "齊賢曰：山東，太行山之東也。士贇曰：晉郭象好老莊，能清言。王衍每云：“聽郭象語，如懸河㵼水，注而不竭。”"
                },
                {
                    "paragraph": "學道北海仙，傳書蘂珠宫。丹田了玉闕，白日思雲空。爲我草眞籙，天人慙妙工。七元洞豁落，八角輝星虹。",
                    "zhushu": "齊賢曰：黃庭内景經云：“閑居蘂珠，作七言道書。”二十四炁浮沉関鎻訣曰：“臍下一寸三分，爲丹田。”丹田者，𪔂噐也。日晶月華，入𪔂成丹。又曰：“玉樓臺是喉嚨，結嚨闕是胸臆，絳宫是心。”士贇曰：西昇經：“老君謂尹喜曰：‘吾將汝上朝玉宸，遊歴帝鄉。’作是語已，遂徧歴九天，上昇上清玉闕丹城蘂珠宫。白日思雲空者， 飄飄然有凌雲氣，逰天地間志也。”後魏道釋志：“㤗常二年丁巳，老君再降，賜道士㓂謙之符籙七十卷，眞玉籙一卷。”上元者，道家所謂北斗七元星君也。豁落者，所謂豁落斗也。按靈書紫文二十四事，内有神虎金虎消魔豁落流金之章。三洞眞經曰：“真文者，五方眞炁之精，凝結成文，八角垂芒，或爲雲篆之形，或成走獸之狀。”"
                },
                {
                    "paragraph": "三災蕩璿璣，蛟龍翼微躬。舉手謝天地，虚無齊始終。黃金滿髙堂，答荷難克充。",
                    "zhushu": "士贇曰：馬融云：“日月星辰，皆以璿璣玉衡度知其盈縮進退。”莊子：“恬淡寂寞，虚無無爲，此天地之平，而道德之篤也。又萬物一齊，孰長孰短，道無終始，物有死生。”"
                },
                {
                    "paragraph": "下𥬇世上士，沉䰟北羅鄷。昔日萬乗墳，今成一科蓬。贈言若何重，實此輕華嵩。",
                    "zhushu": "齊賢曰：涪州鄷都觀，乃北都羅鄷所治，名平都福地。内經曰：“下離塵境，上界玉京。”注云：玉京，無爲之天，三十二帝之都。玉京之下，乃崑崙北都羅鄷，北帝三十六洞所居。士贇曰：玉格曰：“羅鄷山在北方癸地，周廻三萬里，髙二千六百里，是爲六天鬼神之宫，人死皆至其中。”",
                    "type": 2
                },
                {
                    "paragraph": "贈崔郎中之金陵",
                    "zhushu": "",
                    "type": 2
                },
                {
                    "paragraph": "胡鴈樓海翼，翶翔鳴素秋。驚雲辭沙朔，飄蕩迷河洲。",
                    "zhushu": "齊賢曰：時宗之謫官金陵，故有此贈。"
                },
                {
                    "paragraph": "有如飛蓬人，去逐萬里遊。登髙望浮雲，彷彿如舊丘。",
                    "zhushu": "齊賢曰：商君書：“飛蓬遇飄風而行千里，乗風之勢也。”"
                },
                {
                    "paragraph": "日從海傍没，水向天邊流。長可求仲尼七十說，歷聘莫見收。魯連逃千金，珪組豈可酬。",
                    "zhushu": "齊賢曰：孔子歷聘七十餘國而不遇。士贇曰：史記：“平原君欲封魯仲連爵，及以千金爲魯仲連壽，仲連辭譲不受，遂辭去，終身不復見。”"
                },
                {
                    "paragraph": "時哉苟不會，草木爲我儔。希君同携手，長徃南山幽。",
                    "zhushu": "",
                    "type": 2
                },
                {
                    "paragraph": "贈崔諮議",
                    "zhushu": "",
                    "type": 2
                },
                {
                    "paragraph": "緑驥本天馬，素非伏櫪駒。長嘶向清風，倐忽凌九區。何言西北至，𨚫走東南隅。世道有飜覆，前期難豫圖。希君一剪拂，猶可騁中衢。",
                    "zhushu": "",
                    "type": 2
                },
                {
                    "paragraph": "贈昇州王使君忠臣",
                    "zhushu": "",
                    "type": 2
                },
                {
                    "paragraph": "六代帝王國，三吳佳麗城。賢人當重寄，天子借高名。巨海一邊靜，長江萬里清。應須救趙䇿，未肯棄侯嬴。",
                    "zhushu": "齊賢曰：唐昇州，六代吳、晉、宋、齊、梁、陳所都。岀謝眺詩：“江南佳麗地，金陵帝王州。”昇州東極于海，西帶長江，至于岷山。士贇曰：吳郡、吳興、丹陽爲三吳。丹陽，即今建康府。侯羸教公子無忌救趙事，見三卷註。",
                    "type": 2
                },
                {
                    "paragraph": "贈别從甥高五",
                    "zhushu": "",
                    "type": 2
                },
                {
                    "paragraph": "魚目高太山，不如一璵璠。賢甥即明月，聲價動天門。能成吾宅相，不减魏陽元。自顧寡籌略，功名安所存。",
                    "zhushu": "齊賢曰：晉魏妤，字陽元，少孤，爲外家寗氏所養。寗氏起宅，相宅者曰：“當出貴甥。”外祖母以盛氏甥少而惠，意謂應之。妤曰：“當爲外氏成此宅相。”後爲司徒。士贇曰：杜預曰：“璠璵，美玉也。”西京賦注：“閶闔，天門也。”立高闕以象天門。"
                },
                {
                    "paragraph": "五木思一擲，如繩繫窮猨。櫪中駿馬空，堂上醉人喧。黃金乆已罄，爲報故交恩。",
                    "zhushu": "齊賢曰：李充爲禇裒參軍，以貧求外。裒問之，對曰：“窮猿投村，豈暇擇木？\"乃除剡溪令。士贇曰：劉𥙿五木事,見三卷註。"
                },
                {
                    "paragraph": "聞君隴西行，使我清心魂。與爾共飄颻，雪天各飛翻。江水流或卷，此心難具論。貧家羞好客，語拙覺辭繁。三朝空錯暮，對飯却慚𡨚。",
                    "zhushu": "齊賢曰：唐渭州隴西郡隴西縣。三朝，謂歲朝、月朝、日朝也。"
                },
                {
                    "paragraph": "自𥬇我非夫，生事多契闊。積蓄萬古憤，向誰得開豁。天地一浮雲，此身乃毫末。忽見無端倪，太虚可包括。",
                    "zhushu": "齊賢曰：非夫，非丈夫也。士贇曰：顔師古曰：“豁然，開大之貌。”"
                },
                {
                    "paragraph": "去去何足道，臨岐空復愁。肝膽不楚越，山河亦衾禂。雲龍將相從，明主會見收。成功解相訪，流水桃花流。",
                    "zhushu": "齊賢曰：莊子：“仲尼謂季常曰：‘自其異者視之，肝膽楚越也。’”易曰：“雲從龍，風從虎。”",
                    "type": 2
                },
                {
                    "paragraph": "贈裴司馬",
                    "zhushu": "",
                    "type": 2
                },
                {
                    "paragraph": "翡翠黃金縷，綉成歌舞衣。若無雲間月，誰可比光輝。秀色一如此，多爲衆女譏。君恩移昔愛，失寵秋風歸。愁苦不窺鄰，泣上流黃機。天寒素手冷，夜長燭復微。十日不滿匹，𩯭蓬亂若絲。猶是可憐人，容華世中稀。向君發皓齒，顧我莫相違。",
                    "zhushu": "",
                    "type": 2
                },
                {
                    "paragraph": "叙舊贈江陽宰陸調",
                    "zhushu": "",
                    "type": 2
                },
                {
                    "paragraph": "太伯讓天下，仲雍揚波濤。清風蕩萬古，跡與星辰高。開吳食東溟，陸氏世英髦。",
                    "zhushu": "齊賢曰：史：“吳太伯，弟仲雍，皆周太王之子，而季歴之兄。歷賢而有聖子昌。太王欲立季歴而及昌，於是太伯、仲雍二人乃奔荆蠻，文身斷髪，示不可用，以避季歷。季歴果立，是爲王季，而昌爲文王。太伯之奔荆蠻，自號勾吳，荆蠻義之，從而歸之者千餘家，立爲吳太伯。太伯卒，無子，弟仲雍立。仲雍卒，子季簡立。季簡卒，子叔逹立。叔逹卒，子周章立。是時武王克殷，求太伯、仲雍之後，得周章于吳，因而封之，乃封周章弟虞仲於周之北故夏墟，是爲虞仲，列爲諸侯。”後漢陸閟，字子春，㑹稽吳人。建武中爲尚書令。子績，字志源，㓜孤，仕郡戸曹史，刺史行部，辟爲别駕從事。子康，字季寜，以義烈稱，舉茂才，轉守桂陽、安樂二郡。子績仕吳，爲欎林太守，調其後也。至唐世居姑蘇，其門有巨石，逺祖績罷欎林守，舟輕不可越海，馭石爲重，號欎林石，世保其居。"
                },
                {
                    "paragraph": "多君秉古節，嶽立冠人曹。風流少年時，京洛事遊遨。腰間延陵劒，玉帶明珠袍。我昔闘雞徒，連延五陵豪。邀遮相組織，呵嚇來煎熬。",
                    "zhushu": "齊賢曰：延陵劒、闘雞及五陵豪，並見前卷。"
                },
                {
                    "paragraph": "君開萬叢人，鞍馬皆辟易。告急淸憲臺，脫余北門厄。間宰江陽邑，剪𣗥樹蘭芳。城門何肅穆，五月輝秋霜。好鳥集珍木，高才列華堂。時從府中歸，絲管儼成行。但苦隔逺道，無由共銜觴。",
                    "zhushu": "齊賢曰：御史臺曰憲臺。詩北門，刺不得志也。言衛之忠臣不得其志耳。鄭氏牋云：“君不知己志而遇困苦。”唐志：“揚州江陽縣。”"
                },
                {
                    "paragraph": "江北荷花開，江南楊梅鮮。掛席拾海月，乗風下長川。多沽新豐醁，滿載剡溪船。中途不遇人，直到爾門前。大𥬇同一醉，取樂平生年。",
                    "zhushu": "齊賢曰：楊梅，其實似榖而有核，其味酢。新豐醁，見前卷註。",
                    "type": 2
                },
                {
                    "paragraph": "贈從孫義興宰銘",
                    "zhushu": "",
                    "type": 2
                },
                {
                    "paragraph": "天子思茂宰，天枝得英才。朗然淸秋月，獨出映吳臺。落筆生綺繡，操刀振風雷。蠖屈雖百里，鵬騫望三台。",
                    "zhushu": "齊賢曰：唐常州義興縣，在州西南，吳王闔閭起臺於姑蘇，故曰吳臺。晉志：“三台六星，兩兩而居，起文昌，列抵太微，三公之位也。”士贇曰：秋月，乃喻其清明也；風雷，喻其政令之嚴也。"
                },
                {
                    "paragraph": "退食無外事，琴堂向山開。緑水寂以閑，白雲有時來。河陽富竒藻，彭澤縱名杯。所恨不見之，猶如仰昭回。",
                    "zhushu": "齊賢曰：宓子賤爲單父宰，彈琴不下堂而單父治，故後世以宰之室爲琴堂。潘岳爲河陽令，潘尼贈詩云：“流聲馥秋蘭，摛藻豐春華。”陶潜爲彭澤令，性嗜酒，家貧不能常得，親舊或置酒招之，造飲必醉。世說：“戴安道年十餘歲，在瓦觀寺𦘕，王長史見之曰：‘此童非徒能𦘕，亦終當致名，恨吾老不見其盛時耳。’”"
                },
                {
                    "paragraph": "元惡皆滔天，疲人散幽草。驚川無活鱗，舉邑罕遺老。誓雪㑹稽耻，將奔宛陵道。",
                    "zhushu": "齊賢曰：越王勾踐栖於㑹稽，吳王追而圍之，乃令大夫種行成，吳卒赦越。勾踐反國，置膽於坐，卧即仰膽，飮食亦嘗膽，曰：“汝忘會稽之耻耶？”唐宣州南陵縣有宛陵。士贇曰：滔，漫也。貌象恭敬而心狠傲，若漫天然。"
                },
                {
                    "paragraph": "亞相素所重，投刃應桑林。獨坐傷激揚，神融一開襟。絃歌欣再理，和樂醉人心。蠧政除害馬，傾巢有歸禽。壷漿候君來，聚舞若謳吟。農人棄蓑笠，蠶女墮簮纓。歡𥬇相拜賀，則知惠愛深。",
                    "zhushu": "齊賢曰：太白自注云：“亞相李公重之以能政，中丞李公免罷以後官，則義興嘗以事去縣， 因二公而復職也。”桑林，舞名也。組屬於弁，垂頭而下結之。謂之纓，纓之垂者。謂委笄卷髪者，今之簮也。士贇曰：莊子：“黃帝將見大隗乎，且英之山，適遇牧馬童子而問塗焉。黃帝曰：‘異哉！請問爲天下。’小童辭。黃帝又問。小童曰：‘夫爲天下者，何以異夫牧馬者哉？亦去其害馬者而已矣。’黃帝再拜。稱天師而退。”列子：“至德之世，禽獸可繋羈而遊，鳥鵲之巢可攀援而闚。”此言毁巢者，喻室家已破，而民樂蠧政之除。"
                },
                {
                    "paragraph": "歷職吾所聞，稱賢爾爲最。化治一邦上，名馳三江外。峻節貫雲霄，通方堪逺大。能文變風俗，好客留軒蓋。他日一來遊，因之嚴光瀬。",
                    "zhushu": "齊賢曰：漢文翁爲蜀郡守，見蜀地僻陋，有蠻夷風，乃脩起學宫於成都市，招下縣子弟以爲學宫。子弟爲除便繇，高者𥙷吏，次爲孝弟力田，由是大化，洽於京師者，皆比齊魯焉。至今巴蜀好文雅，文翁之化也。嚴光瀬𨽾，属永州。",
                    "type": 2
                },
                {
                    "paragraph": "草創大還贈柳官迪",
                    "zhushu": "",
                    "type": 2
                },
                {
                    "paragraph": "天地爲槖籥，周流行太易。",
                    "zhushu": "齊賢曰：管子曰：“天地，萬物之槖籥。”列子·天瑞篇：“有形者生於無形，則天地安從生？故有太易，有太初。太易者，未見氣也；太初者，氣之始也。”"
                },
                {
                    "paragraph": "造化合元符，交媾騰精魄。自然成妙用，孰知其指的。",
                    "zhushu": "齊賢曰：易曰：“男女媾精，萬物化生。”士贇曰：參同契曰：“觀夫雌雄交媾之時，剛柔相結而不可解，得其節符，非有功巧以制御之，本在交媾定制。”"
                },
                {
                    "paragraph": "羅絡四季間，綿微無一𨻶。日月更出没，𩀱光豈云𨾏。",
                    "zhushu": "齊賢曰：參同契曰：“坎戊日精，离己月光。日月爲易，剛柔相當。土王四季，羅絡始終。天地媾其精，日月相撢持。”"
                },
                {
                    "paragraph": "姹女乗河車，黃金充轅軛。",
                    "zhushu": "齊賢曰：抱朴子曰：“丹砂可爲黃金，河車可作銀子，得其道，可以仙身。”士贇曰：參同契曰：“河上姹女，靈而最神，得火則飛，不見埃塵。”後漢濮真君歌曰：“北方正氣名河車，朱雀調運生金花。”"
                },
                {
                    "paragraph": "執樞相管轄，",
                    "zhushu": "士贇曰：古文龍虎經曰：“神室有所象，奚子爲形容？五嶽峙潜洞，際㑹爲樞轄。”"
                },
                {
                    "paragraph": "摧伏傷羽翮。朱鳥張炎威，白虎守本宅。相煎成苦老，消鑠凝津液。",
                    "zhushu": "齊賢曰：朱鳥属火，爲心；白虎属金，爲肘。津液者，華池神水也。士贇曰：此所謂相煎者，即參同契所謂升熬於甑山𠔃，炎火張設下。譎譎鼎馳沸𠔃，暴滿不休止，苦老敖敖聲甚悲𠔃，如嬰兒慕母之意也。老者煉飛火候之老嫩，悉鉛永相制升之道耳。"
                },
                {
                    "paragraph": "髣髴明牎塵，死灰同至寂。擣冶入赤色，十二周律曆。赫然稱大還，與道本無隔。",
                    "zhushu": "士贇曰：參同契連土文云：“歲月將欲終，毀性陽夀年。形體爲灰土，狀若明窓塵。擣冶井合之，馳入赤色門。固塞其際㑹，務令致完堅。炎火張於下，晝夜聲正勤。始文使可修，終竟武乃陳。候視如謹愼，審察調寒温。周旋十二節，節盡更親觀。氣素命將絶，體死士𩲸䰟。色轉更爲紫，赫然成還丹。粉提以一丸，刀圭最爲神。”又曰：“隂陽相飮食，交感道自然。名者以定情，字者以性言。金木歸本初，乃得稱還丹。”"
                },
                {
                    "paragraph": "白日可撫弄，清都在咫尺。北鄷落死名，南斗上生籍。",
                    "zhushu": "齊賢曰：北羅鄷事見前。晉天文志：“南斗六星，天廓也，丞相太宰之位。一曰天機，南二星，魁，天梁也。中央二星，天相也。北二天府，庭也。亦爲臺命之期。士贇曰：道藏經云：“東斗主筭，西斗記名，北斗落死，南斗上生，中斗大魁，緫監衆靈。”又𣈆干寳搜神記曰：“管輅，字公明，善解諸術。至中原，見趙顔貌主天亡而嘆。顔奔告父，父乃求輅延命。輅曰：‘子歸覔，請酒一榼，鹿脯二斤。吾卯日必至君家，且方便求請。’其父覔酒脯而候之，輅果至，語顔曰：‘汝那日刈麥地甫，大桑𣗳下有二人圍棊次，汝但一邉，斟滿盞，置脯於前，飲盡更斟，以盡爲度。若問汝，但拜之勿言，必合有人救汝。’顔依言而徃。見二人圍棊，顔置脯斟酒於前。其人貪戯，但飲酒食脯，不顧。飮數廵。北邉坐者忽見顔在，叱曰：‘何故在此？’顔唯拜之。南靣坐者人語曰：‘適來飮他酒脯，寧無請乎？’北邉坐者曰：‘文書已定。’南邉坐人曰：‘借文書看之。’見趙子壽可十九歲，乃取筆挑上，語顔曰：‘救汝至九十年活。’顔拜而回，管語顔曰：‘大助子喜，且得増夀。北邉坐人是北斗，南邉坐人是南斗。南斗注生，北斗注死。凡人受胎，嘗從南斗，祈福皆向北斗。’”"
                },
                {
                    "paragraph": "抑予是何者，身在方士格。才術信縱橫，世途自輕擲。",
                    "zhushu": "齊賢曰：方士，方外之士也。士贇曰：太白自悔其少年任術之輕，故云。"
                },
                {
                    "paragraph": "吾求仙棄俗，君暁損勝益。不向金闕遊，思爲玉皇客。鸞車速風電，龍騎無鞭䇿。一舉上九天，相携同所適。",
                    "zhushu": "齊賢曰：五星經云：天上白玉京，黃金闕。抱朴子曰：“得道之士，或委華駟而鞭蛟龍，或棄神洲而宅蓬瀛。”士贇曰：金闕，猶朝廷之上也。玉皇，客仙者也。",
                    "type": 2
                },
                {
                    "paragraph": "贈崔司戸文昆季",
                    "zhushu": "",
                    "type": 2
                },
                {
                    "paragraph": "𩀱珠出海底，俱是連城珍。明月兩特逹， 餘輝傍照人。",
                    "zhushu": "士贇曰：晋書張載傳：“和璧之在荆山，隋珠之潜重川，非遇其人，焉有連城之價，照車之名乎？”"
                },
                {
                    "paragraph": "英聲振名都，髙價動殊鄰。豈伊箕山故，特以風期親。惟昔不自媒，擔簦西入秦。攀龍九天上，忝列歲星臣。",
                    "zhushu": "士贇曰：史孟嘗君傳云：“馮驩曰：‘天下之游士，憑軾結靷西入秦者，無不欲強秦而弱齊。’”列仙傳：“東方朔乆在吳中，爲書師數十年。武帝時上書，拜爲郎。至昭帝時， 時人或謂聖， 或謂凡人，作深淺顯黙之行，或忠言，或戯語，莫知其旨。至宣帝時，初棄郎以避亂世，置幘官舎，風飄之而去。後見於會稽，賣藥五湖，智者疑其歲星精也，簦笠之有柄者。”"
                },
                {
                    "paragraph": "布衣侍丹墀， 密勿草絲綸。才微惠渥重， 讒巧生緇磷。",
                    "zhushu": "士贇曰：此四句太白自述。"
                },
                {
                    "paragraph": "一去已十年， 今來復盈旬。清霜入曉鬂，白露生衣巾。側見緑水亭， 開門列華茵。千金散義士， 四坐無凡賔。欲折月中桂，特爲寒者薪。路傍已竊𥬇，天路將何因。",
                    "zhushu": "士贇曰：異書言，月桂髙五百丈，下有一人常斫之，𣗳創隨合。人姓吳，名剛，西河人，學仙有過，謫令伐樹。"
                },
                {
                    "paragraph": "垂恩儻丘山，報德有微身。",
                    "zhushu": "",
                    "type": 2
                },
                {
                    "paragraph": "贈溧陽宋少府陟",
                    "zhushu": "",
                    "type": 2
                },
                {
                    "paragraph": "李斯來相秦，且逐東門兎。宋玉事襄王，能爲髙唐賦。常聞緑水曲，忽此相逢遇。掃洒靑天開，豁然披雲霧。",
                    "zhushu": "齊賢曰：緑水，舞曲也。士贇曰：李斯事及宋玉事，見前卷。"
                },
                {
                    "paragraph": "葳蕤紫鸞鳥，巢在崐山樹。驚風西北吹，飛落南溟去。",
                    "zhushu": "齊賢曰：瑞應圖曰：鸞者，赤神之精。崑山即崑崙山，有鳯巢其𣗳。士贇曰：葳㽔，羽毛貌。"
                },
                {
                    "paragraph": "早懷經濟策，特受龍顔顧。白玉棲青蠅，君臣忽行路。",
                    "zhushu": "齊賢曰：漢髙祖隆準而龍顔，青蠅㸃白爲黒，以喻讒人指正爲邪。"
                },
                {
                    "paragraph": "人生感分義，貴欲呈丹素。何日清中原，相期廓天歩。",
                    "zhushu": "齊賢曰：丹素，心也。士贇曰：莊子：“以道觀分，而君臣之義明。”",
                    "type": 2
                },
                {
                    "paragraph": "戯贈鄭溧陽",
                    "zhushu": "齊賢曰：唐并州江寧郡溧陽縣，嘗𨽻宣州。",
                    "type": 2
                },
                {
                    "paragraph": "陶令日日醉，不知五柳春。素琴本無絃，漉酒用葛巾。清風北牎下，自謂羲皇人。何時到溧里，一見平生親。",
                    "zhushu": "齊賢曰：南史：“陶潜，字淵明，㝷陽柴桑人，宅邉有五柳𣗳，嘗著五柳先生傳。性嗜酒，或置酒招之，造飲，輙醉。不解音聲，而畜素琴一張。毎有酒適，輕撫弄以寄意。逢其酒熟，取頭上葛巾漉酒訖，還着之。嘗言五六月北牎下，凉風暫至，自謂羲皇上人，栗里在㝷陽，淵明所居處。”",
                    "type": 2
                },
                {
                    "paragraph": "贈僧崖公",
                    "zhushu": "",
                    "type": 2
                },
                {
                    "paragraph": "昔在朗陵東， 學禪白眉空。大地了鏡徹， 廻於寄輪風。攬彼造化力，持爲我神通。",
                    "zhushu": "齊賢曰：蜀志：“馬良子、季常，兄弟五人，並有才名。鄉里諺曰：‘馬氏五常，白眉最良。’良眉中有白毛也。四祖與法融禪師曰：‘神通變化，悉自具足，不離汝心。’”士贇曰：楞嚴經云：“汝觀地性，麄爲天地，經爲微混，以云相待成摇，故有風輪執持世界，從妄見生，山河大地，諸有爲相。”"
                },
                {
                    "paragraph": "晚謁太山君， 親見日没雲。中夜卧山月，拂衣迯人群。授余金仙道，曠刼未始聞。",
                    "zhushu": "齊賢曰：第一祖迦葉，父飮澤，母香志，昔爲煆金帥，於畔婆尸佛八𣵀樂後，四衆起塔，塔中像面上金色，有少缺葉。時有貧女，將金珠飾佛面，因共發願，願我二人爲無累夫妻。由是因縁，四十一刼，身皆金色。後生楚天，壽盡，生中天摩竭陁國婆羅門家，名曰迦葉波，此云飮光勝尊，盖以金色爲號也。故飮稱金仙，儒謂之世，道謂之塵，佛謂之刼。"
                },
                {
                    "paragraph": "冥機發天光， 獨朗謝垢氛。虚舟不繫物， 觀化遊江濆。",
                    "zhushu": "齊賢曰：莊子· 泰宇：“定者，發乎天光，發乎天者，人見其人。”士贇曰：爾雅注：“大水溢出，别爲小水爲濆，故詩有汝濆、淮濆。”此云江濆者，江水别出之涯也。"
                },
                {
                    "paragraph": "江濆遇同聲， 道崖乃僧英。說法動海嶽， 游方化公卿。手秉玉塵尾， 如登白樓亭。微言注百川， 亹亹信可聽。",
                    "zhushu": "齊賢曰：㑹稽記曰：“玉樓亭在㑹稽山隂，臨流映壑。”"
                },
                {
                    "paragraph": "一風鼓群有，萬籟各自鳴。啓閉八牎牖，託𪧐掣電霆。自言歷天台，搏壁躡翠屏。凌兢石橋去，恍惚入青冥。",
                    "zhushu": "齊賢曰：莊子：“南郭子綦曰：‘大塊噫氣，其名爲風，是爲無作，作則萬竅怒號。’子游曰：‘地籟則衆竅是已，人籟則比竹是已。’”㑹稽記：“赤城山上有石橋懸度，有石橋，風橫絶其上，邉有過徑，裁容數人。”顧愷之啓䝉記：“天台山石橋路徑不盈尺，長數十歩，至滑。下臨絶冥之澗，清冥，太清，又雲也。”士贇曰：隂陽相感而爲雷，激而爲霆。霆，電也。服䖍曰：“凌兢，恐懼也。”師古曰：“凌兢者，寒凉戰慄之處。”"
                },
                {
                    "paragraph": "昔在今來歸，絶景無不經。何日更携手，乗杯向蓬瀛。",
                    "zhushu": "齊賢曰：杯度者，不知姓名，嘗乗木杯渡水。嘗宿一家，竊一金激去，主人追至孟津，浮木杯渡河。",
                    "type": 2
                },
                {
                    "paragraph": "遊溧陽北湖亭望瓦屋山懷古贈同旅",
                    "zhushu": "一云贈孟浩然。士贇曰：懷古者，感貞義女墳之事也。",
                    "type": 2
                },
                {
                    "paragraph": "朝登北湖亭，遥望瓦屋山。天清白露下，始覺秋風還。",
                    "zhushu": "齊賢曰：唐昇州溧陽縣，上元二年，州廢，還𨽾宣州。有湖山。士贇曰：禮記月令：“孟秋之月，凉風至，白露降。”"
                },
                {
                    "paragraph": "遊子託主人，仰觀眉睫間。目色送飛鴻，邈然不可攀。長吁相勸勉，何事來吳𨵿。聞有貞義女，振窮溧水灣。清光了在眼，白日如披顔。高墳五六墩，崒兀棲猛虎。遺跡翳九泉，芳名動千古。子胥昔乞食，此女傾壷漿。運開展𪧐憤，入楚鞭平王。凛冽天地間，聞名若懷霜。",
                    "zhushu": "士贇曰：吳越春秋：“子胥奔吳，到昭関，関吏欲執之，伍貟因詐曰：‘上所以索我者，美珠也。今我已亡矣，將去取之。’関吏因捨之，追者在後，幾不得脫。至江，有漁父乗船渡之，遂行至吳，疾於中道，乞食溧陽，適㑹女子撃綿於瀬水之上，筥中有飯，子胥遇之，謂曰：‘夫人可得一飡乎？’女曰：‘妾獨與母居，三十未嫁，飯不可得。’子胥曰：‘夫人振窮途少飯，亦何嫌哉？’女子知非常人，遂許之。發其簞筥，飯其盎漿，長跪與之。子胥再飡而止。女子曰：‘君有逺逝之行，何不飽而飡之？’子胥既飡而去，又謂女子曰：‘俺夫人之壷漿，無令其露。’女子嘆曰：‘嗟乎！妾與母居三十年，自守貞明，不願從適，何冝饋飯而與丈夫越戯禮儀？妾不忍也。子行矣。’子胥行，反顧，女子已自投於瀬水矣。於呼！貞明執操，其丈夫女哉！棲猛虎者，謂墳如伏虎之狀，猶馬鬛封之謂也。子胥破楚入郢，以不得昭王，乃掘平王之墓，出其屍，鞭之三百，左足踐腹，右手抉其目。誚之曰：‘誰使汝用讒䛕之口，殺我父兄，豈不𡨚哉？’子胥等既破楚， 還過溧陽瀬水之上，乃長太息曰：‘吾嘗飢於此，乞食於一女子。女子飼我，遂投水而亡，欲報以百金，不知其家。乃投金水中而去。’有頃，一老嫗行哭而來，人問曰：‘何哭之悲？’嫗曰：‘吾有女子，守居，三十不嫁，徃年擊綿於此，遇一窮途君子而輙飯之，而恐事泄，自投於瀬水。今聞伍君來，不得其償，自傷虚死，是故悲耳。’人曰：‘子胥欲報百金，不知其家，投金水中而去矣。’老嫗遂取金而歸。"
                },
                {
                    "paragraph": "壯夫或未逹，十歩九太行。",
                    "zhushu": "形容其所行不遂意也。"
                },
                {
                    "paragraph": "與君拂衣去，萬里同翺翔。",
                    "zhushu": "",
                    "type": 2
                },
                {
                    "paragraph": "醉後贈從甥髙鎭",
                    "zhushu": "",
                    "type": 2
                },
                {
                    "paragraph": "馬上相逢揖馬鞭，客中相見客中憐。欲邀擊筑悲歌飲，正值傾家無酒錢。江東風光不借人，枉殺落花空自春。黃金逐手快意盡，昨日破産今朝貧。丈夫何事空嘯傲，不如燒却頭上巾。",
                    "zhushu": "齊賢曰：太白上安州裴長史書曰：“昔東遊維楊，不逾一年，散金三十餘萬，有落𩲸公子，悉皆濟之。”淵明詩：“若後不快飮，空負頭上巾。”"
                },
                {
                    "paragraph": "君爲進士不得進，我被秋霜生旅鬂。時清不及英豪人，三尺童兒重廉藺。匣中盤劒裝䱜魚，閑在腰間未用渠。且將換酒與君醉，醉歸託𪧐吳專諸。",
                    "zhushu": "齊賢曰：進士科，始隋大業中，盛於唐正觀、永徽之間，其推引則曰白衣公卿，其艱難則日三十老明經，五十少進士。廉藺，廉頗、藺相如。䱜，倉合切，又音錯。專諸，刺客也，棠邑人。伍子胥自楚亡吳，知專諸之能，進於公子光。士贇曰：此太白少年任俠之作也。",
                    "type": 2
                },
                {
                    "paragraph": "贈秋浦柳少府",
                    "zhushu": "",
                    "type": 2
                },
                {
                    "paragraph": "秋浦舊蕭索，公庭人吏稀。因君樹桃李，此地忽芳菲。揺筆望白雲，開簾當翠微。時來引山月，縱酒酣淸暉。而我愛夫子，淹留未忍歸。",
                    "zhushu": "齊賢曰：唐秋浦𨽻池州。爾雅：“山未及上曰翠微。”",
                    "type": 2
                },
                {
                    "paragraph": "贈崔秋浦三首",
                    "zhushu": "",
                    "type": 2
                },
                {
                    "paragraph": "吾愛崔秋浦，宛然陶令風。門前五楊柳，井上二梧桐。山鳥下聽事，簷花落酒中。懷君未忍去，惆悵意無窮。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "崔令學陶令，北牎常晝眠。抱琴時弄月，取意任無絃。見客但傾酒，爲官不愛錢。",
                    "zhushu": "士贇曰：此三䏈，並見本卷前詩註。"
                },
                {
                    "paragraph": "東臯春事起，種黍早歸田。",
                    "zhushu": "士贇曰：唐書：“文中子，王通之弟王績， 字無功， 絳州人。性簡放，不喜拜揖。隋大業中，舉孝悌廉㓗， 授秘書正字，不樂在朝。求爲六合丞， 以嗜酒不任事。乃還鄉里。績有奴婢數人，種黍，春秋釀酒，養鳬鴈，蒔藥草， 常遊北山東臯，自號東臯先生。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "河陽花作縣。秋浦玉爲人。地逐名賢好，風隨惠化春。水從天漢落，山逼𦘕屏新。應念金門客。投沙弔楚臣。",
                    "zhushu": "齊賢曰：𣈆書：“潘岳爲河陽令，植桃李，人號河陽一縣花。水從天漢落者，九華山之瀑布。太白嘗待詔金鑾，故曰金門客。賈𧨏渡湘水，爲賦以弔屈原。”士贇曰：地逐名賢好者，興在上兩句，謂秋浦得崔令而好，猶河陽得岳陽而𪧐，亦猶晋書所呼“臯長岩，爲許度岩之𩔖也”。師古曰：“天漢，河漢也。”",
                    "type": 2
                },
                {
                    "paragraph": "望九華贈靑陽韋仲堪",
                    "zhushu": "",
                    "type": 2
                },
                {
                    "paragraph": "昔在九江上，遥觀九華峯。天河掛緑水，秀出九芙蓉。",
                    "zhushu": "齊賢曰：九華山， 𨽾池州，舊名九子山。九華山録曰：“清陽縣坤隅一舎，有山竒秀，其數有九，故號九子山。李太白更其號曰九華山。”"
                },
                {
                    "paragraph": "我欲一揮手，誰人可相從？君爲東道主，於此卧雲松。",
                    "zhushu": ""
                }
            ]
        },
        {
            "name": "分𩔖𥙷註李太白詩卷之十一",
            "paragraphs": [
                {
                    "paragraph": "分𩔖𥙷註李太白詩卷之十一",
                    "zhushu": "",
                    "type": 1
                },
                {
                    "paragraph": "贈",
                    "zhushu": "",
                    "type": 2
                },
                {
                    "paragraph": "贈王判官時余歸隱居廬山屏風疊",
                    "zhushu": "",
                    "type": 2
                },
                {
                    "paragraph": "昔别黃鶴樓，蹉跎淮海秋。俱飄零落葉，各散洞庭流。中年不相見，蹭蹬遊吳越。何處我思君，天台緑蘿月。",
                    "zhushu": "齊賢曰：黃鶴樓在鄂州。禹貢：淮海維揚州，兩浙，皆吳越之地。"
                },
                {
                    "paragraph": "會稽風月好，却遶剡溪廻。雲山海上出，人物鏡中來。一度浙江北，十年醉楚臺。荆門倒屈宋，梁苑傾鄒枚。苦𥬇我誇誕，知音安在哉",
                    "zhushu": "？齊賢曰：九域志：越州會稽郡剡溪，在湘東南。王羲之曰：行山隂道上如鏡，遊江陵，有章華臺，皆楚王所建。荆州郡西實岸有山，名荆門。梁苑、鄒枚事見前。"
                },
                {
                    "paragraph": "大盗割鴻溝，如風掃秋葉。吾非濟代人，且隱屏風疊。中夜天中望，憶君思見君。明朝拂衣去，永與海鷗群。",
                    "zhushu": "齊賢曰：大盗，指禄山。慶緒。屏風疊，在廬山。",
                    "type": 2
                },
                {
                    "paragraph": "在水軍宴贈幕府諸侍御",
                    "zhushu": "永王軍中。",
                    "type": 2
                },
                {
                    "paragraph": "月化五白龍，翻飛凌九天。胡沙驚北海，電掃洛陽川。虜箭雨宫闕，皇輿成播遷。",
                    "zhushu": "齊賢曰：天寳十四載十一月甲子，禄山以十五萬衆反范陽。十二月丁酉，䧟洛陽。十五載六月己亥，䧟京師，元宗幸蜀。"
                },
                {
                    "paragraph": "英王受廟畧，秉龯清南邉。雲旗卷海雪，金㦸羅江煙。聚散百萬人，弛張在一賢。",
                    "zhushu": "士贇曰：英王，指永王璘也。事始末見八卷永王東廵歌。龯，大斧也。雲旗、金㦸，並永王建節之義也。鄭玄曰：張弛，以弓弩喻人也。"
                },
                {
                    "paragraph": "霜臺降群彦，水國奉戎𣃼。繡服開宴語，天人借樓船。如登黃金臺，遥謁紫霞仙。",
                    "zhushu": "齊賢曰：霜臺，謂侍御也。水國，江漢間也。謝玄暉辭隨王子𨺚牋曰：契闊戎𣃼，從容燕語。燕昭王築黃金臺，在易水東南十八里。"
                },
                {
                    "paragraph": "卷身編蓬下，冥機四十年。寧知草間人，腰下有龍泉。浮雲在一决。誓欲清幽燕。",
                    "zhushu": "齊賢曰：編蓬，戸也。幽燕，禄山巢穴。龍泉，劒名，楚王所造。"
                },
                {
                    "paragraph": "願與四座公，靜談金匱篇。齊心戴朝恩，不惜微軀捐。所冀旄頭滅，功成追魯連。",
                    "zhushu": "",
                    "type": 2
                },
                {
                    "paragraph": "贈武十七諤",
                    "zhushu": "并序。",
                    "type": 2
                },
                {
                    "paragraph": "門人武諤，深於義者也。質木沉悍，慕要離之風，潜釣川海，不數數於世間事。聞中原作難，西來訪余。余愛子伯禽在魯，許將冒胡兵以致之。酒酣感激，援筆而贈。馬如一匹練，明日過吳門。乃是要離客，西來欲報恩。𥬇開燕七首，拂拭竟無言。狄犬吠清洛，天津成塞垣。愛子隔東魯，空悲斷腸猿。林回棄白璧，千里阻同奔。君爲我致之，輕齎渉淮源。精誠合天道，不愧逺遊魂。",
                    "zhushu": "齊賢曰：要離事見前卷。太白有子伯禽。以貞元八年不禄。搜神後記：臨川東興。有人入山得猿子歸。猿母自後至其家。此人縛猿子於庭樹。其母搏頰向人欲哀乞。此人竟殺之。猿母悲喚。自擲而死。此人破腹視之。腸皆斷裂。士贇曰：太白詩意謂遭亂之時。不能與伯禽回奔。而越在東魯。今託武諤以致之。輕齎渉淮者，属付之辭也。雖未保其必逹，亦盡吾父子之情而已。萬一不幸，魂其有知，亦可無愧矣。此詩由𠂻之語也。",
                    "type": 2
                },
                {
                    "paragraph": "贈閭丘宿松",
                    "zhushu": "",
                    "type": 2
                },
                {
                    "paragraph": "阮籍爲太守，乗驢上東平。剖竹十日間，一朝風化清。偶來拂衣去，誰測主人情。",
                    "zhushu": "齊賢曰：簡文輔政，阮籍常從容言曰：籍平生曾遊車平，樂其風土。帝大恱，即拜東平相。籍乗驢到郡，壞府舎屏郭，使内外相望，法令清簡，旬日而還。帝引爲大將軍從事中郎。"
                },
                {
                    "paragraph": "夫子理宿松，浮雲知古城。掃地物莽然，秋來百草生。飛鳥還舊巢，遷人返躬耕。",
                    "zhushu": "齊賢曰：唐宿松縣，隷舒州。"
                },
                {
                    "paragraph": "何慙宓子賤，不减陶淵明。吾知千載後，却掩二賢名。",
                    "zhushu": "齊賢曰：吕氏春秋：宓子賤宰單父，彈鳴琴，不下堂而治。今單父縣尚有琴臺，即子賤鳴琴之所。陶潜爲彭澤令，今江州彭澤縣是也。",
                    "type": 2
                },
                {
                    "paragraph": "獄中上崔相渙",
                    "zhushu": "士贇曰：南豊先生叙曰：明皇幸蜀。永王璘軍敗丹陽。太白奔亡。至宿松。坐繫㝷陽獄。宣使崔涣與御史中丞宋若愚驗治。以爲罪薄宜貰。石若宓軍赴河南。遂釋白囚。使謀其軍事。上書肅宗。薦白才可用。不報。",
                    "type": 2
                },
                {
                    "paragraph": "胡馬渡洛水，血流征戰場。千門閉秋景，萬姓危朝霜。賢相爕元氣，再欣海縣康。台庭有䕫龍，列宿粲成行。羽翼三元聖，發輝兩太陽。應念覆盆下，雪泣拜天光。",
                    "zhushu": "齊賢曰：三元聖，元宗、肅宗，廣平王是代宗。兩太陽，元宗、肅宗。士贇曰：高誘吕氏春秋註曰：羽翼，輔佐也。晉天文志：日爲太陽之宗，人君之象。",
                    "type": 2
                },
                {
                    "paragraph": "中丞宋公以吳兵三千赴河南軍，次㝷陽，脫余之囚，叅謀幕府，因贈之",
                    "zhushu": "",
                    "type": 2
                },
                {
                    "paragraph": "獨坐青天下，專征出海隅。九江皆渡虎，三郡盡還珠。",
                    "zhushu": "齊賢曰：宋均遷九江太守，郡多虎暴，嘗暮設䧟穽，白日虎豹在山，黿鼇在水，各有所託。今爲民害，咎在吏殘，而勞勤張捕，非優恤之本也。其務退姦貪，思進忠良，可一去檻穽。其後傳言虎相與東遊渡江。孟嘗遷合浦太守，郡不牽穀實，而海出珠，與交趾比境，嘗通商販，貨糴粮。先時守宰多貪穢，詭人貪求，珠遂慚，徙交趾郡界，於是行旅不至，人物無資。嘗到官，革易前弊，歳餘，去珠復還。"
                },
                {
                    "paragraph": "組練明秋浦，樓船入郢都。風高初選將，月滿欲平胡。殺氣橫千里，軍聲動九區。",
                    "zhushu": "齊賢曰：左傳杜預註：漆甲成組，文袍練袍。士贇曰：記月令：孟秋之月，天子乃命將帥，選士勵兵，簡練俊傑，專任有功，以征不義。月滿欲平胡，因其勤而應之。兵應者勝，有可平之理也。禮記月令：仲秋之月，殺氣侵盛，九區，九服也。"
                },
                {
                    "paragraph": "白猿慙劒術，黃石借兵符。戎虜行當剪，鯨鯢立可誅。自憐非劇孟，何以佐良圖。",
                    "zhushu": "齊賢曰：越女子遇白猿，試劒術。事見前卷注。兵書有黃石公三畧，即張良所遇下邳老人也。崔豹古今註：雌曰鯢，雄曰鯨。",
                    "type": 2
                },
                {
                    "paragraph": "流夜郎贈辛判官",
                    "zhushu": "",
                    "type": 2
                },
                {
                    "paragraph": "昔在長安醉花柳，五侯七貴同杯酒。氣岸遥凌豪士前，風流肯落他人後。",
                    "zhushu": "齊賢曰：長安，唐京兆府長安縣。漢河平二年六月，成帝封諸舅王譚平阿矦、商成都矦、立紅陽侯、根曲陽侯、逢高平侯，五人同日封，故世謂之五矦。七貴，謂吳、霍、上官、趙、丁、傳、王也。"
                },
                {
                    "paragraph": "夫子紅顔我少年，章臺走馬着金鞭。文章獻納麒麟殿，歌舞淹留玳𤦛筵。與君自謂長如此，寧知草動風塵起。",
                    "zhushu": "士贇曰：三輔黃圖日：未央宫有麒麟殿。"
                },
                {
                    "paragraph": "函谷忽驚胡馬來，秦宮桃李向明開。我愁逺謫夜郎去，何日金雞放赦回。",
                    "zhushu": "齊賢曰：正觀十六年。置夜郎。麗臯。樂源三縣。後爲夜郎郡。士贇曰：太白詩意。是指同時儕𩔖，如辛判官之輩。因兵興之際，不次被甲，爲人桃李，我獨遭謫也。向明者，向陽花木之義。金雞放赦，事見前。",
                    "type": 2
                },
                {
                    "paragraph": "贈劉都使",
                    "zhushu": "",
                    "type": 2
                },
                {
                    "paragraph": "東平劉公榦，南國秀餘芳。一鳴即朱紱，五十佩銀章。飲冰事戎幕，衣錦華水郷。",
                    "zhushu": "齊賢曰：魏文帝典論：東平劉槇，字公𠏉。漢儀銀印皆龜紐，其文曰章。"
                },
                {
                    "paragraph": "銅官幾萬人，諍訟清玉堂。吐言貴珠玉，落筆廻風霜。而我謝明主，衘哀投夜郎。",
                    "zhushu": "齊賢曰：唐志：宣州南陵縣，武德四年隷池州，州廢後，析置義安縣，又廢爲銅官治。華陽國志：文翁爲蜀郡守，造講堂，作石室，一名玉堂。"
                },
                {
                    "paragraph": "歸家酒債多，門客粲成行。高談滿四座，一日傾千觴。所求竟無緒，裘馬欲摧藏。主人若不顧，明發釣滄浪。",
                    "zhushu": "",
                    "type": 2
                },
                {
                    "paragraph": "贈常侍御",
                    "zhushu": "",
                    "type": 2
                },
                {
                    "paragraph": "安石在東山，無心濟天下。一起振橫流，功成復蕭灑。大賢有卷舒，季葉輕風雅。匡復屬何人，君爲知音者。",
                    "zhushu": "齊賢曰：論語寗武子：邦有道則仕，邦無道則可卷而懷之。毛詩：至于王道衰，禮義廢，政教失，國異政，家殊俗，而變風變雅作矣。士贇曰：季葉，季世也。魏志：十五年，下令曰：今天下未定，此特求賢之急時也。今天下得無未遇知音者乎？"
                },
                {
                    "paragraph": "傳聞武安將，氣振長平瓦。燕趙期洗清，周秦保宗社。登朝若有言，爲訪南遷賈。",
                    "zhushu": "齊賢曰：漢書：賈誼爲愽士，天子議以任公卿之位。絳、灌、東陽侯、馮敬之属盡言之，天子不用其議，以爲長沙王太傅。南遷賈者，時太白謫於夜郎，自比於賈誼也。意謂若登朝而有言，不妨及之，或者天幸，如賈生之宣室召回也。",
                    "type": 2
                },
                {
                    "paragraph": "贈易秀才",
                    "zhushu": "",
                    "type": 2
                },
                {
                    "paragraph": "少年解長劒，投贈即分離。何不斷犀象，精光暗往時。",
                    "zhushu": "齊賢曰：廣異記：近世有士耕地得劒，有胡求買，遂酬百萬。剋明日持直取劒。㑹夜佳月，士人與妻持劒共視，𥬇云：此亦何堪貴賈。庭中有擣帛石，因以劒指之，石遂中斷。及明，胡載錢至，取劒視之，𠷣曰：劒光已盡，不復買。苦問之，胡曰：此是破山劒，惟可一用，吾欲持之以破寶山，今光鋒頻盡，疑有所觸。夫妻嘆恨，說其事。"
                },
                {
                    "paragraph": "蹉跎君自惜，竄逐我因誰。地逺虞翻老，秋深宋玉悲。空摧芳桂色，不屈古松姿。感激平生意，勞歌寄此辭。",
                    "zhushu": "齊賢曰：吳虞翻以罪遷交州，時帝遣周賀乗海之遼東，從公孫淵求馬，翻欲諌不敢，作表以示刺史吕岱，岱不報。後賀等還至成山，爲魏田豫所撃。帝聞，始思翻言，召翻，㑹翻卒。宋玉九辨曰：悲哉秋之爲氣也。",
                    "type": 2
                },
                {
                    "paragraph": "經亂離後天恩流夜郎憶舊遊書懷贈江夏韋太守良宰",
                    "zhushu": "江夏岳陽。",
                    "type": 2
                },
                {
                    "paragraph": "天上白玉京，十二樓五城。僊人撫我頂，結髪受長生。誤逐世間樂，頗窮理亂情。",
                    "zhushu": "齊賢曰：史記方上言：黄帝時爲五城十二樓，以候神人。應劭曰：崑崙玄圃，五城十二樓，仙人所常居。"
                },
                {
                    "paragraph": "九十六聖君，浮雲掛空名。天地賭一擲，未能忘戰爭。試渉覇王略，將期軒冕榮。時命乃大謬，棄之海上行。",
                    "zhushu": "齊賢曰：自秦始皇至唐元宗，中國傳緒之君凡九十六。管子曰：先王制軒冕以别貴賤。莊子：古之所謂賤士者，非伏其身而弗見也，非閉其言而不出也，非藏其寶而不發也，時命大謬也。"
                },
                {
                    "paragraph": "學劒翻自哂，爲文竟何成。劒非萬人敵，文竊四海聲。",
                    "zhushu": "齊賢曰：史記：項籍少時，學書不成，去學劒，又不成。項梁怒，籍曰：書，足記姓名而巳，劒，一人敵，不足學，學萬人敵。梁乃教籍兵法。"
                },
                {
                    "paragraph": "兒戯不足道，五噫出四京。臨當欲去時，慷慨淚沾纓。",
                    "zhushu": "齊賢曰：史：覇上、𣗥門如兒戯。梁鴻過京師，作五噫之歌。"
                },
                {
                    "paragraph": "嘆君倜儻才，標舉冠群英。開筵引祖帳，慰此逺徂征。鞍馬若浮雲，送余驃騎亭。歌鍾不盡意，白日落昆明。",
                    "zhushu": "齊賢曰：驃騎亭，謝安建。漢武欲征昆明夷，乃鑿昆明池。"
                },
                {
                    "paragraph": "十月到幽州，戈鋋若羅星。君王棄北海，掃地借長鯨。呼吸走百川，燕然可摧傾。心知不得語，却欲棲蓬瀛。",
                    "zhushu": "齊賢曰：唐幽州范陽郡。戈鋋，矛盾也。長鯨，指禄山也。天寶間，以禄山爲平盧節度使，兼柳城太守，其後又代裴寛爲范陽節度、河北採訪使，乃領平盧軍，又拜雲中太守、河東節度使。旣兼三鎭，意益驕侈，人皆知其必反，而明皇不知。太白此時徒欲奉身隱於東海，以避其禍，而志猶不能已。"
                },
                {
                    "paragraph": "彎弧懼天狼，挾矢不敢張。攬涕黃金臺，呼天哭昭王。無人貴駿骨，緑耳空騰驤。樂毅儻再生，于今亦奔亡。",
                    "zhushu": "齊賢曰：楚詞：挾長矢弓射天狼。圖經：黃金臺，易水東南十八里，昭王置千金於臺上，以延天下之士。"
                },
                {
                    "paragraph": "蹉跎不得意，驅馬還貴郷。逢君聽絃歌，肅穆坐華堂。百里獨太古，陶然卧羲皇。徴樂昌樂舘，開筵列壷觴。賢豪間青娥，對燭儼成行。醉舞紛綺席，清歌繞飛梁。",
                    "zhushu": "齊賢曰：愽物志：韓娥之齊，鬻歌假食，旣去，餘音繞梁，三日不絶。"
                },
                {
                    "paragraph": "歡娛未終朝，秩滿歸咸陽。祖道擁萬人，供帳遥相望。一别隔千里，榮枯異炎涼。",
                    "zhushu": "齊賢曰：䟽廣傳：公卿大夫故人、邑子設祖道供帳東都門外。"
                },
                {
                    "paragraph": "炎涼幾度改，九土中橫潰。漢甲連胡兵，沙塵暗雲海。草木揺殺氣，星辰無光彩。白骨成丘山，蒼生竟何罪。",
                    "zhushu": "士贇曰：晉書：八公山草木皆爲晉兵。"
                },
                {
                    "paragraph": "幽關壯帝居，國命懸哥舒。長㦸三十萬，開門納𠒋渠。公卿如犬羊，忠讜",
                    "zhushu": "直言。"
                },
                {
                    "paragraph": "醢",
                    "zhushu": "肉醬。"
                },
                {
                    "paragraph": "與菹。",
                    "zhushu": "酢菜。"
                },
                {
                    "paragraph": "二聖出遊豫，兩京遂丘墟。",
                    "zhushu": "齊賢曰：禄山使崔乾祐屯陜以窺京，是時哥舒翰病廢在家，上召見，拜兵馬副元帥，將兵八萬并高仙芝舊卒號二十萬，軍于潼関。安慶緒㓂潼関，翰撃却之。有告崔乾祐在陜，兵不滿四千，上遣使促翰進兵復陜、洛。翰奏：禄山乆習用兵，今始爲逆，豈無備，必羸師以誘我。楊國忠疑翰謀己，言於上，更趣之，翰撫膺慟哭，引兵出関，遇乾祐於靈寶西，東南薄山，北阻河，隘道七十里。官軍㑹戰，乾祐伏兵於險，乗高下木石，官軍大敗。乾祐進克潼関，執翰以東。上幸蜀，至馬嵬，父老遮道留太子，上許之。太子乃還，治兵于朔方。"
                },
                {
                    "paragraph": "帝子許專征，秉旄控強楚。節制非桓文，軍師擁熊虎。人心失去就，賊勢騰風雨。惟君固房陵，誠節冠終古。",
                    "zhushu": "齊賢曰：帝子，指永王璘。荀卿曰：桓文之節制，不足以敵湯武之仁義。尚書：如虎如𧴀，如熊如羆。"
                },
                {
                    "paragraph": "僕卧香爐頂，飡霞漱瑶泉。門開九江轉，枕下五湖連。半夜水軍來，㝷陽滿旌𣃼。空名適自誤，迫脅上樓船。徒賜五百金，棄之若浮煙。辭官不受賞，翻謫夜郎天。",
                    "zhushu": "齊賢曰：盧山記：山東南有香爐山。禹貢：九江孔殷，在㝷陽，水軍，即永王舟師也。周禮：析羽爲旌，通帛爲𣃼。"
                },
                {
                    "paragraph": "夜郎萬里道，西上令人老。掃蕩六合清，仍爲負霜草。日月無偏照，何由訴蒼昊。良牧稱神明，深仁恤交道。",
                    "zhushu": "齊賢曰：良牧，韋江夏也。"
                },
                {
                    "paragraph": "一忝青雲客，三登黃鶴樓。顧慙禰處士，虚對鸚鵡洲。樊山覇氣盡，寥落天地秋。江帶峨眉雪，川橫三峽流。萬舸此中來，連㠶過揚州。送此萬里目，曠然散我愁。",
                    "zhushu": "齊賢曰：劉表送禰衡於江夏太守黃祖，祖長子射爲章陵守，尤善衡。㑹賔客，有人獻鸚鵡，射曰：今日無以娯賔，愿先生爲賦。衡因賦之，筆不停綴。由是鄂有鸚鵡洲、樊山，𨽾岳州峨眉縣。三峽事見前。"
                },
                {
                    "paragraph": "紗牎𠋣天開，水樹緑如髪。窺日畏衘山，促酒喜得月。吳娃與越艶，窈窕誇鉛紅。呼來上雲梯，含𥬇出簾櫳。對客小垂手，羅衣舞春風。",
                    "zhushu": "齊賢曰：古樂府有大垂手、小垂手曲，解題云：大垂手、小垂手，皆言其舞而垂手也。呉均小垂手曲曰：舞大出西秦，躡影飛陽春。且復小垂手，廣䄂拂紅塵。"
                },
                {
                    "paragraph": "賔跪請休息，主人情愈極。覽君荆山作，江鮑堪動色。清水出芙蓉，天然去雕飾。",
                    "zhushu": "齊賢曰：荆山作，韋之詩也。鮑照曰：初發芙蓉，自然可愛。士贇曰：江淹詩：丹彩旣已過，不敢去雕飾。"
                },
                {
                    "paragraph": "𨓜興橫素襟，無時不招㝷。朱門擁虎士，列㦸何森森。剪鑿竹石開，縈流漲清深。登樓坐水閣，吐論多英音。片辭貴白璧，一諾輕黃金。謂我不愧君，青鳥問丹心。五色雲間鵲，飛鳴天上來。傳聞赦書至，却放夜郎廻。暖氣變寒谷，炎煙生死灰。君登鳯池去，忽棄賈生才。",
                    "zhushu": "齊賢曰：朝野簽載曰：唐正觀末，南康黎景𨓜一於空青山，常有鵲巢其側，每飲食以餧之。後隣近失布者，誣景𨓜盗之，繫南康獄。月餘，欲訊之，其鵲止於獄樓，向景𨓜歡喜，以傳語之狀。其日傳語赦官司，結其由來，云路逢玄衣素衿人所說。三日而赦至，景𨓜還山，乃知玄衣素衿者，鵲之所傳。"
                },
                {
                    "paragraph": "桀犬尚吠堯，匈奴𥬇千秋。中夜四五嘆，常爲大國憂。旌斾夾兩山，黃河當中流。連雞不得進，飲馬空夷猶。安得羿善射，一箭落旄頭。",
                    "zhushu": "齊賢曰：鄒陽傳曰：桀之犬，可使吠堯。漢田千秋爲高寢郎，㑹太子爲江充所譛敗，乆之，千秋上急變，訟太子𡨚，上大感悟，召見，拜大鴻臚，數月，代劉屈𣯛爲相。後漢使至匈奴，單于問：聞新拜丞相，何用得之？使者曰：以上書言事故。單于曰：如是，漢置丞相，非用賢也。士贇曰：雨山、太華、首陽也。",
                    "type": 2
                },
                {
                    "paragraph": "江夏使君叔席上贈使郎中",
                    "zhushu": "",
                    "type": 2
                },
                {
                    "paragraph": "鳯凰丹禁裏，衘出紫泥書。昔放三湘去，今還萬死餘。仙郎乆爲别，客舎問何如。涸轍思流水，浮雲失舊居。多慙華省貴，不以逐臣踈。復如竹林下，叨陪芳宴𥘉。希君生羽翼，一化北溟魚。",
                    "zhushu": "齊賢曰：事始云：石季龍置戯馬觀，觀上安詔書，用五色𥿄衘于木鳯之口，轆輕回轉，形苦飛翔。後漢志：天子六璽，皆以武都紫泥封，青囊白素褁，兩端無縫。三湘，見前。本傳云：白與孔巢父、韓隼、裴政、張叔明、陶沔居徂徠山，號竹溪六𨓜。",
                    "type": 2
                },
                {
                    "paragraph": "愽晉鄭太守自廬山千里相㝷入江夏北市門見訪却之武陵立馬贈别",
                    "zhushu": "",
                    "type": 2
                },
                {
                    "paragraph": "大梁貴公子，氣蓋蒼梧雲。若無三千客，誰道信陵君。救趙復存魏，英威天下聞。邯鄲能屈節，訪愽從毛薛。夷門得隱淪，而與侯生親。仍要鼔刀者，乃是䄂槌人。好士不盡心，何能保其身。",
                    "zhushu": "齊賢曰：無忌救趙事見前。無忌留趙，聞有處士毛公藏於愽徒，薛公藏於賣漿家，乃歩往從此兩人游。公子十年不歸，秦日夜出兵伐魏，魏王使使請公子。毛公、薛公往見公子曰：公子所以重於趙，名聞諸侯者，徒以有魏也。使秦破大梁而夷先王之宗廟，公子當何面目立天下乎？語未畢，公子趣駕歸魏。魏王見公子，相與泣，而以上將軍印授公子，公子遂將。諸侯聞之，各遣兵救魏。公子率五國之兵，破秦於河外，乗勝逐秦軍至函谷関，秦兵不敢出。當是時，公子威振天下，士贇曰：好士不盡心，何能保其身者，言公子有趙救魏之功，始終得侯生、毛公、薛公之力，所以能保其身者，是收盡心好士之效也。此詩太白盖以公子無忌属望鄭公，而以侯生、毛、薛自期也。"
                },
                {
                    "paragraph": "多君重然諾，意氣遥相託。五馬入市門，金鞍照城郭。都忘虎竹貴，且與荷衣樂。",
                    "zhushu": "齊賢曰：漢儀，天子六馬，諸侯五馬。士贇曰：荷衣，隱者草服也。以喻鄭公忘其勢分，以貴下賤之義。"
                },
                {
                    "paragraph": "去去桃花源，何時見歸軒。相思無終極，腸斷朗江猿。",
                    "zhushu": "齊賢曰：桃花源，在朗州桃源縣。",
                    "type": 2
                },
                {
                    "paragraph": "江上贈竇長史",
                    "zhushu": "",
                    "type": 2
                },
                {
                    "paragraph": "漢求季布魯朱家，楚逐伍胥去章華。萬里南遷夜郎國，三年歸及長風沙。聞道青雲貴公子，錦帆遊戯西江水。人疑天上坐樓船，水淨霞明兩重綺。",
                    "zhushu": "齊賢曰：須賈曰：隋煬帝幸江都，以錦爲帆。"
                },
                {
                    "paragraph": "相約相期何太深，棹歌揺艇月中㝷。不同珠履三千客，别欲論交一片心。",
                    "zhushu": "",
                    "type": 2
                },
                {
                    "paragraph": "贈王漢陽",
                    "zhushu": "",
                    "type": 2
                },
                {
                    "paragraph": "天落白玉棺，王喬辭鄴縣。一去未千年，漢陽復相見。猶乗飛鳬舄，尚識仙人面。𩯭髪何青青，童顔皎如練。",
                    "zhushu": "齊賢曰：列仙傳：王喬，河東人，顯宗世爲葉令。毎月朔，嘗自縣詣臺朝帝，怪其來數，而不見車騎，令太史伺望之，言其臨至，輙玄𩀱鳬從東南飛來。於是伺鳬至，舉羅張之，但得𩀱舄，視之，即四年中所賜尚書官属履。後天下玉棺於堂前，吏人推排，終不摇動。喬曰：天帝獨召我邪？乃沐浴服節，寢其中，盖便立覆。宿昔葬於城西，其夕縣車牛皆流汗喘乏。而人無知者。"
                },
                {
                    "paragraph": "吾曾弄海水，清淺嗟三變。果愜麻姑言，時光速流電。與君數杯酒，可以窮歡宴。白雲歸去來，何事坐交戰。",
                    "zhushu": "齊賢曰：神仙傳：漢桓帝時，王方平降於蔡經家，令人與麻姑相聞。麻姑來，乃一好女子，年可十七八，入拜，方平爲起立。麻姑曰：接待以來，見東海三爲桑田，向到蓬萊，水又淺於徃昔。流電者，謂日月之易邁，猶電徹之速也。",
                    "type": 2
                },
                {
                    "paragraph": "贈漢陽輔録事二首",
                    "zhushu": "",
                    "type": 2
                },
                {
                    "paragraph": "聞君罷官意，我抱漢川湄。借問乆踈索，何如聽訟時。天清江月白，心靜海鷗知。應念投沙客，空餘弔屈悲。",
                    "zhushu": "齊賢曰：罷官，解印也。湄，猶云濵也。投沙客，屈原也。賈誼爲長沙王太傅，渡湘水，爲賦以弔屈原。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "鸚鵡洲橫漢陽渡，水引寒煙没江樹。南浦登樓不見君，君今罷官在何處。漢口𩀱魚白錦鱗，令傳尺素報情人。其中字數何多少，祗是相思秋復春。",
                    "zhushu": "齊賢曰：鸚鵡洲在漢陽渡之上流，漢口，在漢陽之東二里。",
                    "type": 2
                },
                {
                    "paragraph": "江夏贈韋南陵冰",
                    "zhushu": "",
                    "type": 2
                },
                {
                    "paragraph": "胡驕馬驚沙塵起，胡雛飲馬天津水。君爲張掖近酒泉，我竄三巴九千里。",
                    "zhushu": "齊賢曰：唐甘州張掖郡，肅州酒泉郡。"
                },
                {
                    "paragraph": "天地再新法令寛，夜郎遷客帶霜寒。西憶故人不可見，東風吹夢到長安。寧期此地忽相遇，驚喜茫如墮煙霧。玉簫金管喧四筵，苦心不得申長句。",
                    "zhushu": "齊賢曰：故人即韋南陵。禄山自范陽獻白玉簫管數百。"
                },
                {
                    "paragraph": "昨日繡衣傾緑樽，病如桃李竟何言。昔騎天子大宛馬，今乗欵叚諸侯門。頼遇南平豁方寸，復兼夫子持清論。有似山開萬里雲，四望青天解人悶。人悶還心悶，苦辛長苦辛。",
                    "zhushu": "齊賢曰：漢有繡衣御史，大宛，國出善馬。南平，指太守李之遥也。"
                },
                {
                    "paragraph": "愁來飲酒二千石，寒灰重暖生陽春。山公醉後能騎馬，别是風流賢主人。",
                    "zhushu": "齊賢曰：開元遺事：宋璟愛民恤物，時人咸謂有脚陽春。言所至之處，如陽春照物也。山簡鎭襄陽，童兒歌曰：山公出何許，往至高陽池。日夕倒載歸，酩酊無所知。時時能騎馬，倒着白接籬。"
                },
                {
                    "paragraph": "頭陀雲月多僧氣，山水何曾稱人意。不然鳴笳按鼓戯滄流，呼取江南女見歌棹謳。我且爲君槌碎黃鶴樓，君亦爲吾倒却鸚鵡洲。赤壁爭雄如夢裏，且須歌舞寛離憂。",
                    "zhushu": "齊賢曰：頭陀寺在鄂州，宋大明五年建。天竺言：頭陀北斗數，斗數，煩惱也。赤壁磯與百人山對峙，在今鄂州上流八十里。士贇曰：周瑜、劉備敗曹操於赤壁，故曰爭雄也。",
                    "type": 2
                },
                {
                    "paragraph": "贈盧司戸",
                    "zhushu": "",
                    "type": 2
                },
                {
                    "paragraph": "秋色無逺近，出門盡寒山。白雲遥相識。待我蒼梧間。借問盧躭鶴，西飛幾歲還",
                    "zhushu": "？齊賢曰：鄧德明記：盧躭，廣州人，仕州爲治中，少學仙術，身能奮飛。毎夕，輙凌虚歸家，曉則還州。嘗赴元㑹，至曉不能隨從，叅預朝列，化爲白鶴，至閣前，向翔欲下。威儀以箒擲之，得一𩀱履，躭乃驚還就列。",
                    "type": 2
                },
                {
                    "paragraph": "贈從弟南平太守之遥二首",
                    "zhushu": "",
                    "type": 2
                },
                {
                    "paragraph": "少年不得意，落魄無安居。願隨任公子，欲釣吞舟魚。常時飲酒逐風景，壯心遂與功名踈。蘭生谷底人不鋤，雲在高山空卷舒。",
                    "zhushu": "齊賢曰：任公子釣巨魚事，見一卷註。"
                },
                {
                    "paragraph": "漢家天子馳駟馬，赤車蜀道迎相如。",
                    "zhushu": "齊賢曰：朱買臣拜㑹稽太守，長安廐吏乗駟馬車來迎。張晏曰：大夫乗官車，駕駟馬，如今州牧刺史赤車朱輪也。士贇曰：索隱曰：華陽國志云：蜀天城北十里，有升仙橋、送客觀。相如初入長安，題柱云：不乗赤車駟馬，不過此下也。"
                },
                {
                    "paragraph": "天門九重謁聖人，龍顔一解四海春。彤庭左右呼萬歲，拜賀明主收沉淪。",
                    "zhushu": "士贇曰：天門九重，皆使虎豹守其關鑰。班固西都賦註曰：彤，赤色也，以彤漆飾庭。"
                },
                {
                    "paragraph": "翰林秉筆回英盻，麟閣崢嶸誰可見？承恩初入銀臺門，著書獨在金鑾殿。",
                    "zhushu": "齊賢曰：唐銀臺門與左右掖昇龍門相望。士贇曰：太白召見金鑾殿及供奉翰林事，見本集序并前註。"
                },
                {
                    "paragraph": "龍駒雕鐙白玉鞍，象牀綺席黃金盤。當時𥬇我微賤者，却來請謁爲交歡。",
                    "zhushu": "齊賢曰：戰國策：孟嘗君至楚，獻象牀，直千金。"
                },
                {
                    "paragraph": "一朝謝病遊江海，疇昔相知幾人在？前門長揖後門關，今日結交明日改。愛君山岳心不移，隨君雲霧迷所爲。夢得池塘生春草，使我長價登樓詩。别後遥傳臨海作，可見羊何共和之。",
                    "zhushu": "齊賢曰：謝靈運嘗於永嘉西堂思詩，竟日不就，忽夢見惠連，即得池塘生春草，大以爲工。常云：此詩有神助。謝靈運有登臨海嶠作與從弟惠連，見羊何共和詩一首。沈約宋書云：靈運旣東還，與族弟惠連、東海何長瑜、頴川荀雍、大山羊璿，以文章嘗會，共爲山澤之遊，謂之四友。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "東平與南平，今古兩歩兵。素心愛美酒，不是顧專城。謫官桃源去，㝷花幾處行？秦人如舊識，出戸𥬇相迎。",
                    "zhushu": "齊賢曰：晉阮籍拜東平相，法令清簡。東平，鄲州也。九域志：南平郡爲渝州。阮籍聞歩兵厨營人善讓，有酎酒三百斛，乃求爲歩兵校尉。太白自注：南平時因飲酒過度，貶武陵。專城，居桃源縣，在鼎州，秦人避難居此。",
                    "type": 2
                },
                {
                    "paragraph": "贈潘侍御論錢少陽",
                    "zhushu": "",
                    "type": 2
                },
                {
                    "paragraph": "繡衣柱史何昻藏，鐡冠白筆橫秋霜。三軍論事多引納，堦前虎士羅干將。雖無二十五老者，且有一翁錢少陽。眉如松雪齊四皓，調𥬇可以安儲皇。君能禮此最下士，九州拭目瞻清光。",
                    "zhushu": "齊賢曰：李伯陽爲周柱下史。後漢輿服志：法冠，一日柱後，高五寸。今之後爲展鐡柱冠，執法者服之，或謂之獬豸冠。獬豸，神羊，能辨曲直。魏辛毗傳：魏大㑹，殿中侍御史簮白筆，側堦而坐，上問此爲何官何主，左右不對。辛毗曰：此謂御史簮筆以奏不法。干將，劒名。說苑：介子推行年十五而相荆，仲尼聞之，使人往視，見廊下有二十五俊士，堂上有二十五老人。仲尼曰：合二十五人之智，智於湯武；并二十五人之力，力於彭祖。以治天下，其禍免矣乎？士贇曰：虎賁，勇士之稱，言其猛也。",
                    "type": 2
                },
                {
                    "paragraph": "贈柳圓",
                    "zhushu": "",
                    "type": 2
                },
                {
                    "paragraph": "竹實滿秋圃，鳯來何苦飢？還同月下鵲，三繞未安枝。",
                    "zhushu": "齊賢曰：鄭玄毛詩箋云：鳯凰之性，非竹實不食。"
                },
                {
                    "paragraph": "夫子即瓊樹，傾柯拂羽儀。懷君戀明德，歸去日相思。",
                    "zhushu": "齊賢曰：離騷註：南方有鳥，其名爲鳯，天爲生樹，名瓊枝，高二十仞，大三十圍，以琳琅爲實。張楫曰：瓊樹生崑崙西流沙濆。",
                    "type": 2
                },
                {
                    "paragraph": "流夜郎半道承恩放還兼欣尅復之美書懷示息秀才",
                    "zhushu": "",
                    "type": 2
                },
                {
                    "paragraph": "黃口爲人羅，白龍乃魚服。得罪豈怨天，以愚䧟網目。鯨鯢未剪滅，豺狼屢翻覆。悲作楚地囚，何日秦庭哭",
                    "zhushu": "？齊賢曰：鯨鯢，大魚名，以喻不義之人。左傳：𣈆侯見鍾儀囚，使稅之。語范文子曰：楚囚，君子也。楚昭王在隨，申包胥如秦乞師，依於庭墻而哭，日夜不絶聲，秦師乃出。士贇曰：黃口及白龍事見前。"
                },
                {
                    "paragraph": "遭逢二明主，前後兩遷逐。去國愁夜郎，投身竄荒谷。",
                    "zhushu": "齊賢曰：二明主，明皇、肅宗也。天寳初，明皇召見太白金鑾殿，使待詔翰林。嘗三欲命白官，爲高力士所沮，詔令歸山。至乾元元年，以輔永王璘事流夜郎，此爲兩遷逐也。"
                },
                {
                    "paragraph": "半道雪屯蒙，曠如鳥出籠。遥欣尅復美，光武安可同。天子廵劒閣，儲皇守扶風。揚袂正北辰，開襟攬群雄。胡兵出月窟，雷破關之東。左掃因右拂，旋收洛陽宮。廻輿入咸京，席卷六合通。",
                    "zhushu": "齊賢曰：唐乾元元年正月戊寅，上皇御宣政殿，授皇帝傳國寳符𠕋。二月，大赦，改元。四月甲寅，朝享太廟，有事于南郊。乙卯，大赦。曽子固序曰：乾元元年，流夜郎，遂泛洞庭，上峽江，至峽山，以赦得釋還也。初，上皇幸蜀，至馬嵬，父老皆遮道請留，上命太子於後宣慰父老曰：至尊不肯留，某等願率弟子從殿下東破賊。上乃諭將士曰：太子仁孝，可奉宗廟，善輔佐之。又諭太子曰：勉之！西北諸胡，吾禮之素厚，汝必得其用。上遂入蜀。太子自奉天北至陳倉。杜鴻漸說太子往靈武。七月甲子即位，以廣平王俶爲天下兵馬元帥。九月，將朔方等軍及回紇、西域之衆十五萬，發鳯翔。懷仁可汗遣其子葉護將其兵。俶見葉護，約爲兄弟。葉護呼俶爲兄。壬寅，至長安城西，李嗣業爲前軍，郭子儀爲中軍，王思禮爲後軍。癸卯，大軍入西京，留長安三日，引軍東出。十月，廣平王至曲沃，葉護使將軍鼻施吐撥裴羅等引軍南山捜伏，因駐嶺北。郭子儀與賊遇於新店，賊依山而陣，回紇自南山襲其背，於黄竢中發十餘矢，賊驚顧曰：回紇至矣！遂潰。官軍與回紇夾撃之，賊大敗。庚申，慶緒走河北。壬戌，廣平王入東京。士贇曰：屯蒙之義，即易註始於冥昧及昧莫若蒙之義。盖太白遭暗昧之謗，兹焉雪釋，故取義云。"
                },
                {
                    "paragraph": "叱咤開帝業，手成天地功。大駕還長安，兩日忽再中。一朝讓寶位，劒璽傳無窮。",
                    "zhushu": "齊賢曰：通鑑：十二月丙午，上皇至咸陽，上備法駕，迎於望賢宫。上皇在宫南樓，上釋黃袍，着紫袍，望樓下馬，趨進，拜舞樓下。上皇降樓，撫上而泣。上捧上皇足，鳴咽不自勝。上皇索黃袍，自爲上着之，上伏地頓首固辭。上皇曰：天數人心皆歸於汝，使朕得保養餘齒，汝之孝也。上不得巳受之。父老在仗外，歡呼且拜，上令開仗，縱千餘人入謁上皇，曰：臣等今日復親，二聖相見，死無恨矣。丁未，發行宫，上皇上馬，上親執控，行數歩，上皇止之，上乗馬前引，不敢當馳道。上皇自開逺入，御含元殿，慰撫百官，詣長樂殿謝九廟主，即日幸興慶宫，遂居之。上上表避位，還東宫，上皇不許。乾元元年正月戊寅，上皇御宣政殿授𠕋。此讓位之本末也。高祖斬蛇劒與傳國璽，李斯所書者，皆歷代傳之，以爲國寶。"
                },
                {
                    "paragraph": "愧無秋毫力，誰念矍鑠翁。弋者何所慕？高飛仰冥鴻。棄劒學丹砂，臨鑪𩀱玉童。寄言息天子，歲晚陟方蓬。",
                    "zhushu": "士贇曰：方蓬，方壷，蓬萊也。",
                    "type": 2
                },
                {
                    "paragraph": "贈張相鎬二首",
                    "zhushu": "時逃難在宿松山作。",
                    "type": 2
                },
                {
                    "paragraph": "神器難竊弄，天狼窺紫宸。六龍遷白日，四海暗胡塵。",
                    "zhushu": "齊賢曰：神器，天位也。天狼一星，在東井南，主盗賊爲害。紫宸，天帝所居。"
                },
                {
                    "paragraph": "昊穹降元宰，君子方經綸。澹然養浩氣，歘起待大鈞。秀骨象山嶽，英謀合鬼神。佐漢解鴻門，生唐爲後身。擁旄秉金龯，　伐鼔乗朱輪。",
                    "zhushu": "齊賢曰：傳燈録：慧可大師將欲受果，頭痛如刺。欲治之。空中曰：此乃換骨，非常痛也。見其頂骨。即如五峯秀出矣。漢書：沛公入関，秦王子嬰降，還軍覇上。項羽至鴻門，欲撃沛公。項伯遂夜馳見張良，欲與俱亡。良乃因要項伯見沛公。沛公與飲爲壽，結婚姻。令其言沛公，不敢背項羽。沛公乃從百餘騎驅之鴻門見謝項羽，得解歸。張鎬，字從周，傳州人，好伯王大畧。楊國忠執政，求天下士爲己重，聞鎬才，薦之，釋褐拜左拾遺，歷侍御史。元宗入蜀，鎬徒歩扈從。俄遣詣肅宗所論事，㝷拜平章事，詔河南節度使，都統淮南諸軍事。帝還京，封南陽都公，以本軍鎭汴州，蓋喻鎬爲子房後身也。"
                },
                {
                    "paragraph": "虎將如雷霆，緫戎向東廵。諸侯拜馬首，猛士騎鯨鱗。澤被魚鳥恱，令行草木春。聖智不失時，建功及良辰。醜虜安足紀，可貽幗",
                    "zhushu": "古獲切。婦人䘮冠也。"
                },
                {
                    "paragraph": "與巾。倒㵼溟海珠，盡爲入幕珍。馮異獻赤伏，鄧生倐來臻。庶同昆陽舉，再覩漢儀新。",
                    "zhushu": "齊賢曰：蜀志：諸葛亮屯五丈原，司馬懿與亮相守百餘日，亮數挑戰，懿不出。亮乃遺懿巾幗婦人之飾。懿怒，上表請戰，魏使辛毗杖節制之。馮異傳云：諸將勸光武即位，光武曰：我昨夜夢十赤龍上天，覺悟，心中動悸。異再拜賀曰：此天命發於精神，心中動悸，大王謹重之性耳。異上尊號。"
                },
                {
                    "paragraph": "昔爲管將鮑，中奔吳隔秦。一生欲報主，百代期榮親。其事竟不就，哀哉難重陳。卧病宿松山，蒼茫空四鄰。風雲激壯志，枯槁驚常倫。",
                    "zhushu": "齊賢曰：太白時在宿松山。宿松一隷，舒州同安縣。"
                },
                {
                    "paragraph": "聞君自天來，目張氣益振。亞夫得劇孟，敵國空無人。捫蝨對桓公，願得論悲辛。大塊方噫氣，何辭鼓青蘋。斯言儻不合，歸老漢江濵。",
                    "zhushu": "齊賢曰：漢吳楚反時，條侯至河南，得劇孟，喜曰：吳楚舉大事而不求劇孟，吾知其無能爲已。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "本家隴西人，先爲漢邊將。功略蓋天地，名飛青雲上。苦戰竟不侯，富年頗惆悵。",
                    "zhushu": "齊賢曰：太白，興聖皇帝九世孫。隋末，其先以罪徙西域，神龍初，遁還，客巴西，因家焉。是生白。白旣長，隱岷山，州舉有道，不應。蘇題爲益州長史，異之，曰：是子天才英特，少益以學，可比相如。然喜縱横術，擊劒爲任俠，輕才重施。更客任城，與孔巢父、薛凖、裴政、張叔明、陶沔居徂徠山，日沈飲，號竹溪六𨓜。天寶初，南入㑹稽，與吳筠善。筠被召，故白亦至長安，往見賀知章。知章見其文，嘆曰：子謫仙人也。言於元宗，召見金鑾殿，論當世事，奏頌一篇，賜食，親手調𡙡，有詔供奉翰林。"
                },
                {
                    "paragraph": "世傳崆峒勇，氣激金風壯。英烈遺厥孫，百代神猶王。",
                    "zhushu": "去聲。齊賢曰：寰宇記：肅州，昔月支之地，漢武時爲武威、酒泉郡。崆峒山在郡東。"
                },
                {
                    "paragraph": "十五觀竒書，作賦凌相如。龍顔惠殊寵，麟閣憑天居。晚途未云已，蹭蹬遭讒毀。",
                    "zhushu": "齊賢曰：太白上裴長史書：十歲觀百家，軒轅以來，頗得聞矣。與韓荆州書曰：十五好劒術，徧干諸侯。三十成文章，歷抵公卿。龍顔惠殊寵，言召見之時，御手調𡙡，歩輦降迎也。麟閣憑天居，言供奉翰林也。蹭蹬遭讒毀，蹭蹬，失勢貌。言高力士激貴妃沮抑之也。"
                },
                {
                    "paragraph": "想像晉末時，崩騰胡塵起。衣冠䧟鋒鏑，戎虜盈朝市。石勒窺神州，劉聦刼天子。",
                    "zhushu": "齊賢曰：晉懷帝永嘉四年六月，劉元海死，忽殺兄和而自立。五年，與劉粲率騎三萬，㑹劉文、王彌㓂洛陽，䧟之。帝出華林園門，曜等追及，遂焚宫廟，辱妃后，百官士庶死者三萬餘人。勒歸功于彌、曜，遂屯許昌，帝蒙塵于平陽。"
                },
                {
                    "paragraph": "撫劒夜吟嘯，雄心日千里。誓欲斬鯨鯢，澄清洛陽水。",
                    "zhushu": "齊賢曰：鯨鯢，大魚名，喻不義之人吞食小國。"
                },
                {
                    "paragraph": "六合灑霖雨，萬物無彫枯。我揮一杯水，自𥬇何區區。",
                    "zhushu": "士贇曰：區區，小貌。"
                },
                {
                    "paragraph": "因人恥成事，貴欲决良圖。滅虜不言功，飄然陟蓬壷。惟有安期舄，留之滄海隅。",
                    "zhushu": "齊賢曰：安期、留舄事見前卷。",
                    "type": 2
                },
                {
                    "paragraph": "聞謝楊兒吟猛虎詞因此有贈",
                    "zhushu": "",
                    "type": 2
                },
                {
                    "paragraph": "同州隔秋浦，聞吟猛虎詞。晨朝來借問，知是謝楊兒。",
                    "zhushu": "",
                    "type": 2
                },
                {
                    "paragraph": "宿清溪主人",
                    "zhushu": "",
                    "type": 2
                },
                {
                    "paragraph": "夜到清溪宿，主人碧巖裏。簷楹掛星斗，枕席響風水。月落西山時，啾啾夜猿起。",
                    "zhushu": "齊賢曰：九域志：池州治貴池縣，有清溪鎭。",
                    "type": 2
                },
                {
                    "paragraph": "繫㝷陽上崔相渙三首",
                    "zhushu": "",
                    "type": 2
                },
                {
                    "paragraph": "邯鄲四十萬，同日䧟長平。能廻造化筆，或冀一人生。",
                    "zhushu": "齊賢曰：趙孝成王七年，秦與趙兵相拒，長平素爲反間，趙王使趙括代廉頗，秦乃隂使白起爲上將軍，射殺趙括，四十萬人降起。起挾詐，盡坑殺之，遣其小者二百四十人歸趙。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "毛遂不墮井，曾參寧殺人。虚言誤公子，投杼惑慈親。白璧𩀱明月，方知一玉眞。",
                    "zhushu": "齊賢曰：甘茂曰：曾參處費，魯人有與曽參同姓名者殺人，人告其母曰：曽參殺人。其母織自若。頃之，一人又告之曰：曾參殺人。其母尚織自若。頃又一人告之曰：曽參殺人。其母投杼下機，踰墻而走。士贇曰：野人毛遂墮井而死。客人告平原君，平原君曰：嗟乎，天䘮予矣。旣而知野人毛遂非平原君客也。太白引此事者，亦自况其遭誣耳。",
                    "type": 2
                },
                {
                    "paragraph": "其三",
                    "zhushu": "此一首恐非上崔相，亦恐非太白之作。",
                    "type": 2
                },
                {
                    "paragraph": "虚傳一片雨，枉作陽臺神。縱爲夢裏相隨去，不是襄王傾國人。",
                    "zhushu": "齊賢曰：襄陽𦒿舊傳：赤帝之女瑶姬，未行而卒，葬於巫山之陽，曰巫山之女及楚襄王神女，事見二卷。",
                    "type": 2
                },
                {
                    "paragraph": "巴陵贈賈舎人",
                    "zhushu": "",
                    "type": 2
                },
                {
                    "paragraph": "賈生西望憶京華，湘浦南遷莫怨嗟。聖主恩深漢文帝，憐君不遣到長沙。",
                    "zhushu": "齊賢曰：賈誼事見前。士贇曰：已上八首。恐非太白之作。吾故置卷末以别之，以俟具眼者。"
                }
            ]
        },
        {
            "name": "分𩔖補註李太白詩卷之十二",
            "paragraphs": [
                {
                    "paragraph": "分𩔖補註李太白詩卷之十二",
                    "zhushu": "",
                    "type": 1
                },
                {
                    "paragraph": "贈",
                    "zhushu": "二十五首。",
                    "type": 2
                },
                {
                    "paragraph": "贈别舎人弟臺卿之江南",
                    "zhushu": "",
                    "type": 2
                },
                {
                    "paragraph": "去國客行逺，還山秋夢長。梧桐落金井，一葉飛銀床。覺罷攬明鏡，𩯭毛颯已霜。良圖委蔓草，古貌成枯桑。欲道心下事，時人疑夜光。因爲洞庭葉，飄落之瀟湘。",
                    "zhushu": "齊賢曰：荆州記：“益陽有金井數百。古老傳：金人以杖撞地，輙成井。”𣈆樂志云：“後園鑿井銀作床，金瓶素練汲寒漿。”淮南子：“一葉落而天下知秋。”"
                },
                {
                    "paragraph": "令弟經濟士，謫居我何傷。潜虬隱尺水，著論談興亡。客遇王子喬，口傳不死方。入洞過天地，登眞朝玉皇。吾將撫爾背，揮手遂翶翔。",
                    "zhushu": "士贇曰：王子喬及不死方事，見二卷。",
                    "type": 2
                },
                {
                    "paragraph": "醉後贈王歷陽",
                    "zhushu": "歴陽，和州也。",
                    "type": 2
                },
                {
                    "paragraph": "書秃千兎毫，詩裁兩牛腰。筆縱起龍虎，舞曲拂雲霄。𩀱歌二胡姫，更奏逺清朝。舉酒挑朔雪，從君不相饒。",
                    "zhushu": "齊賢曰：王羲之賛云：“雖掃千兎之翰，聚無一毫之筋。”",
                    "type": 2
                },
                {
                    "paragraph": "贈歷陽禇司馬時此公爲稚子舞，故作是詩也",
                    "zhushu": "",
                    "type": 2
                },
                {
                    "paragraph": "北堂千萬壽，侍奉有光輝。先同稚子舞，更着老萊衣。因爲小兒啼，醉倒月下歸。人間無此樂，此樂世中稀。",
                    "zhushu": "齊賢曰：毛詩註：“焉得諼草，種於北堂，以忘憂也。”列士傳：“老萊子孝養二親，着五色綵衣，卧地爲小兒啼。”",
                    "type": 2
                },
                {
                    "paragraph": "對雪醉後贈王歷陽",
                    "zhushu": "",
                    "type": 2
                },
                {
                    "paragraph": "有身莫犯飛龍鱗，有手莫辮猛虎鬚。君看昔日汝南市，白頭仙人隱玉壷。子猷聞風動窓竹，相邀共醉杯中緑。歷陽何異山隂時，白雪飛花亂人目。君家有酒我何愁，客多樂酣秉燭遊。謝尚自能鸜鵒舞，相如免脫鷫鸘裘。淸晨鼓棹過江去，千里相思明月樓。",
                    "zhushu": "齊賢曰：隱玉壷事，見前𣈆王子猷嘗寄居空宅中，便令種竹，曰：不可一日無此。士贇曰：明月樓在江陵郡。",
                    "type": 2
                },
                {
                    "paragraph": "贈宣城宇文太守兼呈崔侍御",
                    "zhushu": "",
                    "type": 2
                },
                {
                    "paragraph": "白若白鷺鮮，淸如清唳蟬。受氣有本性，不爲外物遷。飲水箕山上，食雪首陽巔。廻車避朝歌，掩口去盗泉。岧嶤廣成子，倜儻魯仲連。卓絶二公外，丹心無間然。",
                    "zhushu": "齊賢曰：尸子曰：“孔子過於盗泉，渴矣而不飲，惡其名也。鄒陽曰：邑，號朝歌。”"
                },
                {
                    "paragraph": "昔攀六龍飛，今作百錬鉛。懷恩欲報主，投佩向北燕。彎弓緑弦開，滿月不憚堅。閑騎駿馬獵，一射兩虎穿。回旋若流光，轉背落𩀱鳶。胡虜三嘆息，兼知五兵權。鎗鎗突雲將，却掩我之妍。多逢勦絶兒，生着祖生鞭。據鞍空矍鑠，壯志竟誰宣。",
                    "zhushu": "齊賢曰：𣈆劉琨曰：“常恐祖生先吾着鞭。東漢馬援被甲上馬，據鞍顧盻，以示可用。”光武𥬇曰：“矍鑠哉，是翁也。”"
                },
                {
                    "paragraph": "蹉跎復來歸，憂恨坐相煎。無風難破浪，失計長江邉。危苦惜頽光，金波忽三圎。時遊敬亭上，閑聽松風眠。或弄宛溪月，虚舟信洄沿。顔公二十萬，盡付酒家錢。興發每取之，聊向醉中仙。過此無一事，静談秋水篇。",
                    "zhushu": "齊賢曰：陶潜傳：“淵明義熈末，徴爲著作佐郎，不就。顔延之留二萬錢與潜，潜悉送酒家，稍就取酒。”太白與賀知章、李適之、崔宗之等爲酒八仙。故杜甫有飮中八仙歌，莊子有秋水篇。"
                },
                {
                    "paragraph": "君從九卿來，水國有豐年。魚鹽滿市井，布帛如雲煙。下馬不作威，氷壷照清川。霜眉邑中叟，皆美太守賢。時時慰風俗，徃徃出東田。竹馬數小兒，拜迎白鹿前。含𥬇問使君，日晚可廻旋。遂歸池上酌，掩抑清風絃。",
                    "zhushu": "齊賢曰：郭伋行部到西河，有兒童數百，各騎竹馬，於道路次迎拜。"
                },
                {
                    "paragraph": "曾標橫浮雲，下撫謝眺肩。樓髙碧海出，樹古青蘿懸。光禄紫霞杯，伊昔忝相傳。良圖掃沙漠，别夢繞旌旃。冨貴日成踈，願言杳無縁。登龍有直道，𠋣玉阻芳筵。敢獻繞朝䇿，思同郭泰船。何言一水淺，似隔九重天。",
                    "zhushu": "齊賢曰：謝眺，字玄暉，據文選所載，嘗爲宣城守，故宣城有謝眺樓。其遊東田等詩，皆宣城作。應劭曰：沙幕，匈奴之南界。東漢書：“李膺以聲名自髙，士有被其容接者，名爲登龍門。”魏志：“魏明帝使后弟毛曾與夏侯玄共坐，時人謂蒹葭𠋣玉𣗳。”左傳：“士㑹歸，燒朝贈之以䇿。”東漢書：“郭泰，字林宗，自洛陽歸，諸儒送至河上，林宗唯與李膺同舟而濟，衆賔望之，以爲神仙。”"
                },
                {
                    "paragraph": "崔生何傲岸，縱酒復談玄。身爲名公子，英才若迍邅。鳴鳯托高梧，凌風何翩翩。安知慕群客，彈劒拂秋蓮。",
                    "zhushu": "齊賢曰：崔生，崔侍御也。易：“屯如邅如。”士贇曰：縱酒者，放意而飲酒也。",
                    "type": 2
                },
                {
                    "paragraph": "贈宣城趙太守恱",
                    "zhushu": "",
                    "type": 2
                },
                {
                    "paragraph": "趙得寳符盛，山河功業存。三千堂上客，出入擁平原。六國揚清風，英聲何喧喧。",
                    "zhushu": "齊賢曰：史：“趙簡子召諸子告之曰：吾藏寳符於常山上，先得者賞。諸子驅之常山上，求無所得。母䘏還曰：已得符矣。簡子曰：奏之。母䘏曰：從常山上臨代，代可取也。簡子知母䘏賢，以爲太子。簡子卒，母䘏立，是爲襄子。襄子姊爲代王夫人，襄子乃北登夏臺，請代王，使厨人操銅科擊殺之，遂興兵平代地。至惠文王弟勝最賢，喜賔客，至數千人，相惠文王及孝成王，封於東武城，號平原君。”六國，齊、楚、燕、趙、韓、魏也。"
                },
                {
                    "paragraph": "大賢茂逺業，虎竹光南藩。錯落千丈松，虬龍盤古根。枝下無俗草，所植唯蘭蓀。憶在南陽時，始承國士恩。公爲柱下史，脫繡歸田園。伊昔簮白筆，幽都逐遊魂。持斧冠三軍，霜清天北門。差池宰兩邑，鶚立重飛翻。焚香入蘭臺，起草多方言。䕫龍一顧重，矯翼凌翔鵷。赤縣揚雷聲，彊項聞至尊。驚飈頽秀木，跡屈道彌敦。",
                    "zhushu": "齊賢曰：簮白筆事，見前卷。暴勝之爲直指使者，衣繡衣，持斧，逐捕盗賊，督課郡國。鄒衍曰：中國縣曰赤縣，神州，後世以指輦轂下縣。董宣爲洛陽令，湖陽公主蒼頭白日殺人，宣叱奴下車殺之。主訴帝，帝召宣，令謝主，宣不從，強使頓之，宣两手據地，終不肯俯。光武因敕強項令。"
                },
                {
                    "paragraph": "出牧歷二郡，所居猛獸奔。遷人同衛鶴，謬上懿公軒。自𥬇東郭履，側慙狐白温。閑吟歩竹石，精義忘朝昏。顦顇成醜士，風雲何足論。獼猴騎土牛，羸馬夾𩀱轅。願借羲皇景，爲人照覆盆。溟海不振蕩，何由縱鵬鯤。所期玄津白，倜儻假騰騫。",
                    "zhushu": "齊賢曰：猛獸，虎也。宋均爲九江守，虎東渡江。左傳：“衛懿公好鶴，鶴有乗軒者。東郭先生乆待詔公車，貧困行雪中，履有上無下，足盡踏地，人皆𥬇之。”",
                    "type": 2
                },
                {
                    "paragraph": "贈從弟宣州長史昭",
                    "zhushu": "",
                    "type": 2
                },
                {
                    "paragraph": "淮南望江南，千里碧山對。我行倦過之，半落靑天外。宗英佐雄郡，水陸相控帶。長川豁中流，千里㵼吳㑹。君心亦如此，包納無小大。",
                    "zhushu": "齊賢曰：唐志：淮南道，古楊州之域。士贇曰：漢書序賛：“河間爲漢宗英。”"
                },
                {
                    "paragraph": "摇筆起風霜，推誠結仁愛。訟庭垂桃李，賔舘羅軒蓋。何意蒼梧雲，飄然忽相會。才將聖不偶，命與時俱背。獨立山海間，空老聖明代。知音不易得，撫劒增感慨。當結九萬期，中途莫先退。",
                    "zhushu": "",
                    "type": 2
                },
                {
                    "paragraph": "於五松山贈南陵常賛府",
                    "zhushu": "",
                    "type": 2
                },
                {
                    "paragraph": "爲草當作蘭，爲木當作松。蘭幽香風逺，松寒不改容。松蘭相因依，蕭艾徒丰茸。雞與雞並食，鸞與鸞同枝。㨂珠去沙礫，但有珠相隨。",
                    "zhushu": "齊賢曰：水經：零陵郡都梁縣西小山上有停水，其中悉生蘭草，緑葉紫莖。澤蘭，如薄苛，微香，荆、湘、嶺南人家多種之，與蘭草大抵相𩔖。顔師古以蘭爲澤蘭，非也。郭璞曰：丰，容也。蒼頌篇：“茸草藐。”"
                },
                {
                    "paragraph": "逺客投名賢，真堪冩懷抱。若惜方寸心，待誰可傾倒。虞卿棄趙相，便與魏齊行。海上五百人，同日死田橫。當時不好賢，豈傳千古名。願君同心人，於我少留情。寂寂還寂寂，出門迷所適。長鋏歸來乎，秋風思歸客。",
                    "zhushu": "齊賢曰：史記：“范睢事魏，中大夫須賈使齊，齊㐮王聞睢辯口，賜之金。須賈怒，以睢持魏隂事告齊，故得餽。歸以告魏相齊，使笞擊，折脇摺齒。睢陽死，即卷以蔶，賔客、飲者醉，更溺，睢從蔶中得出，更姓名曰張禄，隨王稽入秦，上書昭王，言太后、穰侯。昭王大懼。嚴太后逐穣侯，拜睢爲相。魏使須賈使秦，睢坐賈堂下，曰：爲載告魏。魏急持魏齊頭來。不然，我且屠大梁。魏齊恐，走趙，匿平原君家。昭王聞，爲書遺平原君，願與君爲十日之飮。平原君入秦，昭王乃遺趙王書曰：‘范君之仇魏齊，在平原君家，王使人疾持其頭來；不然，吾伐趙。又不出。’趙王發卒圍平原君家，急，齊夜奔出，見趙相虞卿，乃解相印與齊，亡走大梁，故因信陵君以走楚。信陵畏秦，猶豫未决。齊怒，自剄。趙王卒取其頭予秦。虞卿困於梁，不得意，乃著書，世傳之曰虞氏春秋。漢㓕項籍，田横懼，與其徒属五百人入海，居島中。高祖赦横罪而召之。横與客二人乗傳詣洛陽，自剄，令客捧其頭，從使者奏之。高祖爲流涕，拜客爲都尉。横旣葬，二客穿塜旁，皆自剄從之。帝以横之客皆賢者，聞其餘五百人在海中，使使召至，聞横死，皆自殺。馮驩見孟嘗君，君置于舎，彈其劒而歌曰：長鋏歸來乎，食無魚。”晉張翰因秋風起思歸。",
                    "type": 2
                },
                {
                    "paragraph": "自梁園至敬亭山見會公，談陵陽山水兼期同遊，因有此贈",
                    "zhushu": "",
                    "type": 2
                },
                {
                    "paragraph": "我隨秋風來，瑶草恐衰歇。中途寡名山，安得弄雲月。渡江如昨日，黃葉向人飛。敬亭愜素尚，弭",
                    "zhushu": "解也。"
                },
                {
                    "paragraph": "棹流清輝。",
                    "zhushu": "齊賢曰：山海經：“姑瑶之山，帝女死焉，名曰女尸，化爲瑶草，其花黃，其實如兎絲，服者媚於人。”唐志：“宣州宣城縣有敬亭山。”"
                },
                {
                    "paragraph": "冰谷明且秀，陵巒抱江城。粲粲吳與史，衣冠耀天京。水國饒英竒，潜光卧幽草。會公眞名僧，所在即爲寳。開堂振白拂，髙論橫靑雲。雪山掃粉壁，墨客多新文。爲余話幽棲，且述陵陽美。天開白龍潭，月映清秋水。黃山望石柱，突兀誰開張。黃鶴乆不來，子安在蒼茫。東南焉可窮，山鳥飛絶處。稠疊千萬峯，相連入雲去。",
                    "zhushu": "齊賢曰：九域志：“陵陽山在宣州。”仙傳：“竇子明棄官學道，釣得白龍，放之於此，因名白龍潭。後五年，龍來迎子明，上居陵陽山，至百餘年，乃得仙。子安，仙人也，來就子明二十年，一旦忽死，葬山下。常有黃鵠栖其園上鳴云：‘子安子安。’”士贇曰：任彦升撰王儉文集序：“司徒𡊮粲有髙世之度，脫落塵俗，見公弱齡，更望風推服，歎曰：衣冠禮樂在是矣。”"
                },
                {
                    "paragraph": "聞此期振䇿，歸來空閉關。相思如明月，可望不可攀。何當移白足，早晚凌蒼山。且寄一書札，令予解愁顔。",
                    "zhushu": "",
                    "type": 2
                },
                {
                    "paragraph": "贈友人三首",
                    "zhushu": "",
                    "type": 2
                },
                {
                    "paragraph": "蘭生不當戸，别是閑庭草。夙被霜露欺，紅榮已先老。謬接瑶華枝，結根君王池。顧無馨香美，叨沐清風吹。餘芳若可佩，卒歳長相隨。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "袖中趙七首，買自徐夫人。玉匣閉霜雪，經燕復歷秦。其事竟不捷，淪落歸沙塵。持此願投贈，與君同急難。荆卿一去後，壯士多摧殘。長號易水上，爲我揚波瀾。鑿井當及泉，張帆當濟川。廉夫唯重義，駿馬不勞鞭。人生貴相知，何必金與錢。",
                    "zhushu": "",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "慢世薄功業，非無胷中畫。謔浪萬古賢，以爲兒童劇。立産如廣費，匡君懷長䇿。但苦山北寒，誰知道南宅。歲酒上逐風，霜𩯭兩邉白。",
                    "zhushu": "齊賢曰：毛詩：“謔浪𥬇傲。周瑜與孫䇿同年同居舒，瑜推道南大宅與䇿。"
                },
                {
                    "paragraph": "蜀主思孔明，晉家望安石。時人列五鼎，談𥬇期一擲。虎伏被胡塵，漁歌遊海濵。弊裘耻妻嫂，長劒託交親。夫子秉家義，群公難與鄰。莫持西江水，空許東溟臣。他曰靑雲去，黃金報主人。",
                    "zhushu": "齊賢曰：先主三顧孔明於草廬之中，謂関羽等曰：“孤之有孔明，猶魚之有水也。”謝安石盤桓東山，王導云：“安石不起，將如蒼生何？”劉毅樗蒲，一擲百萬。太公起海濵，即三公。蘇秦說秦王不𦗟，裘弊金盡而歸，妻嫂𥬇之。後富貴，以百金徧報諸常見德者。莊子曰：“昨來中道，轍中鮒魚呼曰：‘我東海之波臣，君豈有斗升之水活我哉？’周曰：‘我且見楚王，激西江之水而迎子。’鮒魚忿然作色曰：‘我無所處，欲得斗升之水求活，君乃言此，曾不知早索我於枯爲有益。’”",
                    "type": 2
                },
                {
                    "paragraph": "陳情贈友人",
                    "zhushu": "",
                    "type": 2
                },
                {
                    "paragraph": "延陵有寳劒，價重千黃金。觀風歷上國，暗許故人深。歸來推墳松，萬古知其心。懦夫感逹節，壯士激靑衿。鮑生薦夷吾，一舉置齊相。斯人無良朋，豈有靑雲望。臨財不苟取，推分固辭讓。後世稱其賢，英風邈難尚。論交但若此，有道孰云䘮。",
                    "zhushu": "齊賢曰：史記：“管、鮑事見前卷。”"
                },
                {
                    "paragraph": "多君騁𨓜藻，掩映當時人。舒文振頽波，秉德冠彛倫。卜居乃此地，共井爲此鄰。淸琴弄雲月，美酒娛冬春。薄德中見捐，忽之如遺塵。英豪未豹變，自古多艱辛。他人縱以踈，君意宜獨親。",
                    "zhushu": "齊賢曰：周制，九夫爲井，四井爲邑，則八家共一井。"
                },
                {
                    "paragraph": "柰何成離居，相去復幾許。飄風吹雲霓，蔽目不得語。投珠冀相報，按劒恐相距。所思採芳蘭，欲贈隔荆渚。沈憂心若醉，積恨淚如雨。願假東壁輝，餘光照貧女。",
                    "zhushu": "齊賢曰：飄風以興邪惡之衆。雲霓，惡氣，喻佞人。",
                    "type": 2
                },
                {
                    "paragraph": "贈從弟冽",
                    "zhushu": "",
                    "type": 2
                },
                {
                    "paragraph": "楚人不識鳯，重價求山雞。獻主昔云是，今來方覺迷。自居漆園地，乆識咸陽西。風飄落日去，節變流鶯啼。桃李寒未開，幽𨵿豈來蹊。逢君發花蕚，若與靑雲齊。及此桑華緑，春蠶起中閨。曰出布穀鳴，田家擁鋤犂。顧余乏尺土，東作誰相𢹂。",
                    "zhushu": "齊賢曰：楚人指雉爲鳯，事見前。漆園，在𡨚句縣北十七里，古属蒙縣。"
                },
                {
                    "paragraph": "傳說降霖雨，公輸造雲梯。羗戎事未息，君子悲塗泥。報國有長䇿，成功羞執珪。無由謁明主，杖䇿還蓬藜。他年爾相訪，知我在磻溪。",
                    "zhushu": "",
                    "type": 2
                },
                {
                    "paragraph": "贈閭丘處士",
                    "zhushu": "",
                    "type": 2
                },
                {
                    "paragraph": "賢人有素業，乃在沙塘陂。竹影掃秋月，荷花落古池。閑讀山海經，散帙卧遥帷。且耽田家樂，遂曠林中期。野酌勸芳酒，園蔬烹露葵。如能樹桃李，爲我結茅茨。",
                    "zhushu": "齊賢曰：說文：“帙，書衣。”林中期，如竹林七賢之𩔖。士贇曰：郭璞撰山海經二十三卷，又註山海經圗賛二卷。",
                    "type": 2
                },
                {
                    "paragraph": "贈錢徴君少陽",
                    "zhushu": "一作送趙雲卿。",
                    "type": 2
                },
                {
                    "paragraph": "白玉一杯酒，緑楊三月時。春風餘幾日，兩鬂各成絲。秉燭唯須飲，投竿也未遲。如逢渭水獵，猶可帝王師。",
                    "zhushu": "齊賢曰：少陽年八十餘，故方之太公。",
                    "type": 2
                },
                {
                    "paragraph": "贈宣州靈源寺仲濬公",
                    "zhushu": "",
                    "type": 2
                },
                {
                    "paragraph": "敬亭白雲氣，秀色連蒼梧。下映𩀱溪水，如天落鏡湖。此中積龍象，獨許濬公殊。風韻𨓜江左，文章動海隅。觀心同水月，解領得明珠。今日逢支遁，髙談出有無。",
                    "zhushu": "齊賢曰：宣州宣城縣南敬亭山。歸藏啓筮曰：“白雲氣自蒼梧，鏡湖在越州。”制度論曰：“龍行水中力大，象行陸中力大，故以負荷大法者以比之。”寳積經云：“勝現王如來入善澤長者大城乞食，大苾芻僧左右翼從，修攝諸根，如大龍象。”支遁，字道林，其妙觀章云：“色之性也，不自有色，色不自有，雖色而空。故曰：色即爲空，色復異空。論成。示王坦之。坦之都無言。支曰：‘嘿而識之乎？’王曰：‘旣無文珠，誰能見賞？’”",
                    "type": 2
                },
                {
                    "paragraph": "贈僧朝美",
                    "zhushu": "",
                    "type": 2
                },
                {
                    "paragraph": "水客凌洪波，長鯨湧溟海。百川隨龍舟，嘘吸竟安在？中有不死者，探得明月珠。高價傾宇宙，餘輝照江湖。苞卷金縷褐，蕭然若空無。誰人識此寳？竊𥬇有狂夫。了心何言說，各勉黃金軀。",
                    "zhushu": "士贇曰：按維摩詰經曰：“當知一切煩惱爲如來種暦，不下大海，不能得無價寳珠；不入煩惱大海，則不能得一切智寳。”此篇主意，全是隱括此經。",
                    "type": 2
                },
                {
                    "paragraph": "贈僧行融",
                    "zhushu": "",
                    "type": 2
                },
                {
                    "paragraph": "梁有湯惠休，常從鮑照遊。峨眉史懷一，獨映陳公出。卓絶二道人，結交鳯與麟。行融亦俊發，吾知有英骨。海若不隱珠，驪龍吐明月。大海乗虚舟，隨波任安流。賦詩𣃼檀閣，縱酒鸚鵡洲。待我適東越，相𢹂上白樓。",
                    "zhushu": "齊賢曰：沈約宋書曰：“沙門惠休，善属文，世祖命使還。俗姓湯，位至揚州從事。史懷一、陳公，未詳。”莊子：“海若，海神名。”又曰：“千金之珠，在驪龍頷下。”世說：“白樓亭在山隂。”",
                    "type": 2
                },
                {
                    "paragraph": "贈黃山胡公求白鷴",
                    "zhushu": "并序。",
                    "type": 2
                },
                {
                    "paragraph": "聞黃山胡公有𩀱白鷴，蓋是家雞所伏，自小馴狎，了無驚猜。以其名呼之，皆就掌取食。然此鳥耿介，尤難畜之。余平生酷好，竟莫能致。而胡公輟贈於我，唯求一詩，聞之欣然。適會𪧐意，因援筆三呌，文不加㸃，以贈之。請以𩀱白璧，賈君𩀱白鷴。白鷴白如錦，白雪耻容顔。照影玉潭裏，刷毛琪樹間。夜棲寒月静，朝歩落花閑。我願得此鳥，翫之坐碧山。胡公能輟贈，籠寄野人還。",
                    "zhushu": "",
                    "type": 2
                },
                {
                    "paragraph": "登敬亭山南望懷古贈竇主簿",
                    "zhushu": "",
                    "type": 2
                },
                {
                    "paragraph": "敬亭一廻首，目盡天南端。仙者五六人，常聞此遊盤。谿流琴髙水，石聳麻姑壇。白龍降陵陽，黃鶴呼子安。羽化騎日月，雲行翼鴛鸞。下視宇宙間，四溟皆波瀾。汰絶目下事，從之復何難。百歳落半途，前期浩漫漫。強食不成味，清晨起長嘆。願隨子明去，錬火燒金丹。",
                    "zhushu": "齊賢曰：列仙傳：“琴高，趙人，以鼓琴爲永康王舎人。溪游冀州三百餘年，後入碭水中，乗赤鯉魚來，出泊一月，復入水去。花姑山，亦謂之麻姑山，昔麻姑修道於此上昇，有仙壇。陵陽竇子明及子安事見十一卷註。”士贇曰：晉書：“許邁少恬静，採藥㫁穀，入臨安西。子改名玄子，逺遊莫測所終，好道者皆謂之羽化矣。”",
                    "type": 2
                },
                {
                    "paragraph": "經亂後將避地剡中留贈崔宣城",
                    "zhushu": "",
                    "type": 2
                },
                {
                    "paragraph": "𩀱鵝飛洛陽，五馬渡江徼。何意上東門，胡雛更長嘯。中原走豺虎，烈火焚宗廟。太白晝經天，頽陽掩餘照。王城皆蕩覆，世路成奔峭。四海望長安，嚬眉寡西𥬇。蒼生疑落葉，白骨空相弔。連兵似雪山，破敵誰能料。",
                    "zhushu": "齊賢曰：晋五行志：“永嘉元年，洛陽忠廣里地䧟有蒼白二鵝飛出。蒼者，中天，此羽虫之孽。白者，金色，國之行也。蒼爲胡象，其可盡言乎？大安中，童謡曰：‘五馬遊渡江，一馬化爲龍。’後中原大亂，宗藩多絶，唯琅琊、汝南、西陽、南頓、彭城同至江東，而元帝嗣統。石勒，上黨武鄉羯人，年十四，隨邑人行服洛陽，𠋣嘯上東門，王衍見而異之，謂左右曰：‘向者胡雛，吾觀其聲，視有竒志，恐將爲天下患。’馳遣収之。會勒已去，安禄山入奏，氣驕蹇。張九齡謂裴光庭曰：‘亂幽州者，此胡雛也。狼子野心，有逆相，請即事誅之，以絶後患。’帝曰：‘卿無以王衍知石勒而害忠良。’卒不用。”天寳十四載十一月，禄山反，䧟洛陽。明年，䧟長安。唐志：“開元十四年十月甲寅，太白晝見。至德二載十一月己酉，太白晝見經天。至于十一月戊午不見，歴秦、周、楚、鄭、宋、燕之分。”"
                },
                {
                    "paragraph": "我垂北溟翼，且學南山豹。崔子賢主人，歡娛每相召。胡床紫玉笛，却坐靑雲呌。楊花滿州城，置酒同臨眺。忽思剡溪去，水石逺清妙。雪晝天地明，風開湖山貌。悶爲洛生詠，醉發吳越調。赤霞動金光，日足森海嶠。獨散萬古意，閑垂一溪釣。猿近天上啼，人移月邊棹。無以墨綬苦，來求丹砂要。華髪長折腰，將貽陶公誚。",
                    "zhushu": "齊賢曰：桓伊善笛，王徽之相逢。江茨請爲一弄。伊已貴顯，聞徽之名。便據胡床三弄而去。梁州記：“咸寧中，盗拙張駿塜，得白玉笛、紫玉簫。”",
                    "type": 2
                },
                {
                    "paragraph": "獻從叔當塗宰陽冰",
                    "zhushu": "",
                    "type": 2
                },
                {
                    "paragraph": "金鏡霾六國，亡新亂天經。焉知髙光起，自有羽翼生。蕭曹安𡸣岏，耿賈摧欃槍。",
                    "zhushu": "齊賢曰：六國：秦、楚、韓、魏、燕、趙。高祖滅秦誅項，光武夷王莽，勦群盗。爾雅：“彗星爲欃槍。”士贇曰：金鏡霾。六國，指秦亡新亂。天經，指王莽。莽，國號新室。蕭曹，蕭何、曹參也。耿賈，耿弇、賈復也。"
                },
                {
                    "paragraph": "吾家有季父，傑出聖代英。雖無三台位，不惜四豪名。激昻風雲氣，終恊龍虎精。弱冠燕趙來。賢彦多逢迎。",
                    "zhushu": "齊賢曰：季父、叔父也。晉天文志：“在天爲三台，在人爲三公。戰國䇿四豪：齊孟嘗君田文，魏信陵無忌，趙平原君趙勝，楚春申君黃歇。”禮記：“二十曰弱冠。”"
                },
                {
                    "paragraph": "魯連善談𥬇，季布折公卿。遥知禮數絶，常恐不合并。惕想結宵夢，素心乆已𡨕。顧慙靑雲器，謬奉玉樽傾。山陽五百年，緑水忽再榮。髙歌振林木，大𥬇喧雷霆。落筆酒篆文，崩雲使人驚。吐辭又炳煥，五色羅華星。秀句滿江國，高才掞天庭。",
                    "zhushu": "齊賢曰：漢書：“季布，楚人，爲任俠有名。孝惠時，匈奴爲書嫚吕后，后怒，召諸將議之。樊噲曰：‘臣願得十萬衆，橫行匈奴中。’諸將阿太后，以噲爲然。布曰：‘噲可斬也。’太后罷朝，遂不懌，議撃匈奴。"
                },
                {
                    "paragraph": "宰邑艱難時，浮雲空古城。居人若薙草，掃地無纎莖。惠澤及飛走，農夫盡歸耕。廣漢水萬里，長流玉琴聲。雅頌播吳越，還如太階平。小子别金陵，來時白下亭。群鳯憐客鳥，差池相愛鳴。各㧞五色毛，意重太山輕。贈微所費廣，斗水澆長鯨。",
                    "zhushu": "齊賢曰：𣈆天文志：“三台爲天階，太一躡以上下。”一曰泰階。白下，在上元縣北。"
                },
                {
                    "paragraph": "彈劒歌苦寒，嚴風起前楹。月衘天門暁，霜落牛渚清。長嘆即歸路，臨川空屏營。",
                    "zhushu": "",
                    "type": 2
                },
                {
                    "paragraph": "書懷贈南陵常賛府",
                    "zhushu": "",
                    "type": 2
                },
                {
                    "paragraph": "歲星入漢年，方朔見明主。調𥬇當時人，中天謝雲雨。一去麒麟閣，遂將朝市乖。故交不過門，秋草日上階。當時何特逹，獨與我心諧。",
                    "zhushu": "齊賢曰：鹿陵縣在宣州西。東方朔未死時，謂同舎郎曰：“天下人無由知朔，知朔者陸太伍公耳。”亡後，武帝得此語。召太伍公問之。答以不知。曰：“公何所能？”曰：“頗善星暦。”帝問：“帝星皆俱在否？”曰：“諸星俱在。獨不見歳星十八年，今復見耳。”帝仰天嘆曰：“東方朔生在朕旁十八年，而不知是歳星。”慘然不樂。"
                },
                {
                    "paragraph": "置酒凌敲臺，歡娛未曾歇。歌動白紵山，舞廻天門月。問我心中事，爲君前致辭。君看我才能，何似魯仲尼？大聖猶不遇，小儒安足悲。",
                    "zhushu": "齊賢曰：凌敲臺𨽻唐宣州，本朝𨽻太平州之姑熟白紵亭，宋武帝與䑓臣㑹於此，有白紵之歌。士贇曰：向曰孔子歴說天下七十君，竟不一遇。"
                },
                {
                    "paragraph": "雲南五月中，頻䘮渡瀘師。毒草殺漢馬，張兵奪雲旗。至今西二河，流血擁僵屍。將無七擒略，魯女惜園葵。",
                    "zhushu": "齊賢曰：孔明出師表：“五月渡瀘，深入不毛。亮至南中，募生至孟獲，縱使更戰，七縱七擒，而亮猶遣獲。獲止不去，曰：‘公天威也，南人不復反矣。’古歌辭曰：‘採葵莫傷根，結交莫羞貧。公儀休與魯，相食茹而美，㧞其園葵而棄。’”士贇曰：按此詩魯女惜園葵，是用事，非泛引事也。列女傳曰：“漆室女者，魯漆室色之女也。過時未適人，當穆公時，君老，太子㓜。女𠋣柱而哨。其鄰人婦從之遊，謂曰：‘何哨之悲也。子欲嫁耶？’漆室女曰：‘嗟乎！吾豈爲不嫁而悲哉？吾憂魯君老，太子㓜。’鄰婦𥬇曰：‘此乃魯大夫之憂，婦人何與焉。’漆室女曰：不然。昔𣈆客舎吾家，繋馬園中，馬𨓜䭾走，踐吾葵，使我終歲不食葵。雍人女奔隨人亡，其家倩吾兄行追之，逢霖水出，溺流而死。今吾終身無兄。吾聞河潤九里，漸洳三百歩，猶且不勞。今魯君老悖，太子少愚，好僞日起。夫魯國有患者，君臣父子皆被其辱，禍及衆庻，歸人獨安所避乎？吾甚憂之。’子乃曰：‘婦人無與者，何哉？’鄰婦謝曰：‘子之所慮，非妾所及。’三年，魯果亂，齊楚攻之，魯連有㓂，勇子戰闘，婦人轉輸，不得休息。君子曰：‘逺矣，𣾰室女之思也。’詩云：‘知我者謂我心憂，不知我者謂我何求。’此之謂也。”"
                },
                {
                    "paragraph": "咸陽天下樞，累歳人不足。雖有數斗玉，不如一盤粟。頼得契宰𢖍，持鈞慰風俗。自顧無所用，辭家方來歸。霜驚壯士髪，淚滿逐臣衣。以此不安席，蹉蛇因世違。終當滅衛謗，不受魯人譏。",
                    "zhushu": "",
                    "type": 2
                },
                {
                    "paragraph": "贈汪倫",
                    "zhushu": "",
                    "type": 2
                },
                {
                    "paragraph": "李白乗舟將欲行，忽聞岸上踏歌聲。桃花潭水深千尺，不及汪倫送我情。",
                    "zhushu": "齊賢曰：白遊涇縣桃花，賈村人汪倫常醖美酒，以待白。倫之裔孫至今寳其詩。"
                }
            ]
        },
        {
            "name": "分𩔖𥙷註李太白詩卷之十三",
            "paragraphs": [
                {
                    "paragraph": "分𩔖𥙷註李太白詩卷之十三",
                    "zhushu": "",
                    "type": 1
                },
                {
                    "paragraph": "寄",
                    "zhushu": "二十五首。",
                    "type": 2
                },
                {
                    "paragraph": "安陸白兆山桃花嵒寄劉侍御綰",
                    "zhushu": "一作春歸桃花嵒貽許侍御。",
                    "type": 2
                },
                {
                    "paragraph": "雲卧三十年，好閑復愛仙。蓬壷雖㝠絶，鸞鶴心悠然。歸來桃花嵒，得憇雲窓眠。對嶺人共語，飲潭猿相連。時昇翠微上，邈若羅浮巔。兩岑抱東壑，一嶂橫西天。樹雜日易隱，崖傾月難圎。芳草換野色，飛蘿揺春煙。入逺搆石室，選幽開山田。獨此林下意，杳無區中縁。永辭霜臺客，千載方來旋。",
                    "zhushu": "齊賢曰：桃花嵒在安陸。爾雅：山末及上曰翠微。䟽曰：未及頂上，在傍坡陀處，名翠㣲。一云：上氣青票色曰翠微。",
                    "type": 2
                },
                {
                    "paragraph": "淮南卧病書懷寄蜀中趙徴君蕤",
                    "zhushu": "",
                    "type": 2
                },
                {
                    "paragraph": "吳會一浮雲，飄如逺行客。功業莫從就，歳光屢奔迫。良圖俄棄捐，衰疾乃綿劇。古琴藏虚匣，長劒挂空壁。楚冠懷鍾儀，越吟比莊舄。國門遥天外，鄉路逺山隔。朝憶相如臺，夜夢子雲宅。旅情初結緝，秋氣方寂歷。風入松下清，露出草間白。故人不可見，幽夢誰與適。寄書西飛鴻，贈爾慰離析。",
                    "zhushu": "齊賢曰：左傳：晉侯見鍾儀，問之曰：南冠而繫者誰也？對曰：鄭人所獻楚囚也。使稅之。陳軫傳：越人莊寫仕楚執珪，有頃而病，王使人𦗟之，猶尚越聲。相如琴臺，在城都浣溪海安寺。",
                    "type": 2
                },
                {
                    "paragraph": "寄弄月溪吳山人",
                    "zhushu": "",
                    "type": 2
                },
                {
                    "paragraph": "嘗聞龐德公，家住洞湖水。終身棲鹿門，不入襄陽市。夫君弄明月，滅景清淮裏。髙蹤邈難追，可與古人比。淸揚杳莫覩，白雲空望美。待號辭人間，㩗手訪松子。",
                    "zhushu": "齊賢曰：後漢𨓜民傳：龎公，南郡襄陽人，居現山之南，未嘗入城府。劉表數延請，不能屈。後㩗妻子登鹿門山，因採藥不反。襄陽記：鹿門山，舊名蘇嶺山，建武中，習郁立神祠於山，刻二石鹿，夾神道口，俗呼鹿門廟，因以名山。",
                    "type": 2
                },
                {
                    "paragraph": "秋山寄衛尉張卿及王徴君",
                    "zhushu": "㑹稽。",
                    "type": 2
                },
                {
                    "paragraph": "何以折相贈，白花靑桂枝。月華若夜雪，見此令人思。雖然剡溪興，不異山隂時。明發懷二子，空吟招隱詩。",
                    "zhushu": "齊賢曰：郭璞曰：桂白花，常生山峯，冬夏常靑。",
                    "type": 2
                },
                {
                    "paragraph": "望終南山寄紫閣隱者",
                    "zhushu": "長安。",
                    "type": 2
                },
                {
                    "paragraph": "出門見南山，引領意無限。秀色難爲名，蒼翠日在眼。有時白雲起，天際自舒卷。心中與之然，託興毎不淺。何當造幽人，滅跡棲絶巘。",
                    "zhushu": "山峯。",
                    "type": 2
                },
                {
                    "paragraph": "夕霽杜陵登樓寄韋繇",
                    "zhushu": "",
                    "type": 2
                },
                {
                    "paragraph": "浮陽㓕霽景，萬物生秋容。登樓送逺目，伏檻觀群峯。原野曠超緬，關河紛雜重。清暉映竹日，翠色明雲歲。蹈海寄遐想，還山迷舊蹤。徒然迫晚暮，未果諧心胷。結桂空佇立，折麻恨莫從。思君逹永夜，長樂聞踈鍾。",
                    "zhushu": "齊賢曰：漢五年，治長樂宫。",
                    "type": 2
                },
                {
                    "paragraph": "秋夜𪧐龍門香山寺奉寄王方城十七丈奉國營上人從弟㓜成令問",
                    "zhushu": "洛陽。",
                    "type": 2
                },
                {
                    "paragraph": "朝發汝海東，暮棲龍門中。水寒夕波急，木落秋山空。望極九霄逈，賞幽萬壑通。目皓沙上月，心清松下風。玉斗橫網戸，銀河耿花宫。興在趣方𨓜，歡餘情未終。鳯駕憶王子，虎溪懷逺公。桂枝坐銷歇，棣華不復同。流恨寄伊水，盈盈焉可窮。",
                    "zhushu": "齊賢曰：水經：汝水出河南梁縣，河南縣有龍門山。",
                    "type": 2
                },
                {
                    "paragraph": "春日獨坐寄鄭明府",
                    "zhushu": "",
                    "type": 2
                },
                {
                    "paragraph": "鷰麥靑靑遊子悲，河堤溺柳鬱金枝。長條一拂春風去，盡日飄楊無定時。我在河南别離乆，那堪坐此對牎牖。情人道來竟不來，何人共醉新豐酒？",
                    "zhushu": "齊賢曰：鬱金似薑黃，言柳枝似鬱金之黃耳。新豐事見前。",
                    "type": 2
                },
                {
                    "paragraph": "寄淮南友",
                    "zhushu": "",
                    "type": 2
                },
                {
                    "paragraph": "紅顔悲舊國，靑歲歇芳洲。不待金門詔，空持寳劒遊。海雲迷驛道，江月隱鄉樓。復作淮南客，因逢桂樹留。",
                    "zhushu": "齊賢曰：青歳，猶言青春也。",
                    "type": 2
                },
                {
                    "paragraph": "沙丘城下寄杜甫",
                    "zhushu": "",
                    "type": 2
                },
                {
                    "paragraph": "我來竟何事，髙卧沙丘城。城邊有古樹，日夕連秋聲。魯酒不可醉，齊歌空復情。思君若汶水，浩蕩寄南征。",
                    "zhushu": "齊賢曰：趙沙丘宫在鉅鹿，此沙丘在魯。汶水在魯汝陽縣。",
                    "type": 2
                },
                {
                    "paragraph": "聞丹丘子於城北營石門幽居，中有高鳯遺跡，僕離群逺懷，亦有棲遁之志，因叙舊以寄之。",
                    "zhushu": "",
                    "type": 2
                },
                {
                    "paragraph": "春華滄江月，秋色碧海雲。離居盈寒暑，對此長思君。思君楚水南，望君淮山北。夢魂雖飛來，會面不可得。疇昔在嵩陽，同衾卧羲皇。緑蘿𥬇簮紱，丹壑羡巖廊。晩途各分析，乗興任所適。僕在鴈門關，君爲峨眉客。心懸萬里外，影滯兩鄉隔。長劒復歸來，相逢洛陽陌。陌上何喧喧，都令心意煩。迷津覺路失，託勢隨風翻。以兹謝朝列，長嘯歸故園。",
                    "zhushu": "齊賢曰：鴈門關、峨眉山，並見前。"
                },
                {
                    "paragraph": "故園恣閑𨓜，求古散縹帙。乆欲入名山，婚娶殊未畢。人生信多故，世事豈惟一。念此憂如焚，悵然若有失。聞君卧石門，𪧐昔契彌敦。方從桂樹隱，不羡桃花源。髙風起遐曠，幽人跡復存。松風淸瑶瑟，溪月湛芳樽。安居偶佳賞，丹心期此論。",
                    "zhushu": "齊賢曰：高士傳：尚長，字子乎，隱不仕，爲子嫁娶畢，敕家事斷之，勿伏相関。毛詩：憂心如焚，幽人高鳯也。",
                    "type": 2
                },
                {
                    "paragraph": "淮隂書懷寄王宗城",
                    "zhushu": "再至淮南，作王宗城。",
                    "type": 2
                },
                {
                    "paragraph": "沙墩至梁苑，二十五長亭。大舶夾𩀱櫓，中流鵝鸛鳴。雲天掃空碧，川岳㴠餘清。飛鳬從西來，適與徃興并。眷言王喬舄，婉孌故人情。",
                    "zhushu": "齊賢曰：沙苑縣在同州南。梁苑事見前。吕居仁語録：太白詩如沙墩至梁苑。二十五長亭之𩔖。皆氣盖一世。熟味之。自不徧淺矣。"
                },
                {
                    "paragraph": "復此親懿㑹，而増交道榮。沿洄且不定，飄忽悵徂征。暝投淮隂𪧐，欣得漂母迎。斗酒熟黃雞，一餐感素誠。予爲楚壯士，不是魯諸生。有德必報之，千金耻爲輕。緬書羇孤意，逺寄棹歌聲。",
                    "zhushu": "齊賢曰：韓信爲楚王召，所從食漂母，賜千金。召辱己少年，以爲中尉，曰：此壯士也。",
                    "type": 2
                },
                {
                    "paragraph": "聞王昌齡左遷龍標遥有此寄",
                    "zhushu": "",
                    "type": 2
                },
                {
                    "paragraph": "楊花落盡子規啼，聞道龍標過五溪。我寄愁心與明月，隨風直到夜郎西。",
                    "zhushu": "齊賢曰：唐叙州本沅州，有龍標縣。武陵有五溪，曰雄溪、滿溪、酉溪、沅溪、辰溪，皆槃瓠子孫。夜郎縣，𨽾溱州。",
                    "type": 2
                },
                {
                    "paragraph": "寄王屋山人孟大融",
                    "zhushu": "",
                    "type": 2
                },
                {
                    "paragraph": "我昔東海上，勞山餐紫霞。親見安期公，食棗大如𤓰。中年謁漢主，不愜還歸家。朱顔謝春輝，白髪見生涯。所期就金液，飛歩風雲車。願隨夫子天壇上，閑與仙人掃落花。",
                    "zhushu": "齊贇曰：金液丹法見前。天壇在王屋山，張仙人之居在其南。",
                    "type": 2
                },
                {
                    "paragraph": "憶舊遊寄譙郡元參軍",
                    "zhushu": "金陵",
                    "type": 2
                },
                {
                    "paragraph": "憶昔洛陽董糟丘，爲余天津橋南造酒樓。黃金白璧買歌𥬇，一醉累月輕王侯。海内賢豪青雲客，就中與君心莫迎。廻山轉海不作難，傾情倒意無所惜。我向淮南攀桂枝，君留洛北愁夢思。不忍别，還相隨。相隨迢迢訪仙城，三十六曲水廻縈。一溪初入千花明，萬壑度盡松風聲。",
                    "zhushu": "齊賢曰：古詩云：一𥬇𩀱白璧，再顧千黃金。"
                },
                {
                    "paragraph": "銀鞍金絡倒平地，漢東太守來相迎。紫陽之眞人，邀我吹玉笙。餐霞樓上動仙樂，嘈然宛似鸞鳯鳴。䄂長管催欲輕舉，漢中太守醉起舞。手持錦袍覆我身，我醉橫眠枕其股。當筵意氣凌九霄，星離雨散不終朝，分飛楚關山水遥。余旣還山㝷故巢，君亦歸家渡渭橋。",
                    "zhushu": "齊賢曰：唐隋州，漢東郡。周若内傳曰：紫陽真人周義山，字季通，沙隂人，漢丞相勃七世孫。常以旦日出，面東嗽口服氣。隋州紫陽先生有飡霞樓，太白夕夜於飡霞樓送煙子元演隱仙城山序曰：入神農之故鄉，得胡公之精術。胡公身揭日月，心飛蓬萊，起飡霞之孤樓，錬吸景之精氣，延我數子，髙談混元，金書玉訣，盡在此矣。白乃語及形勝，紫陽因大誇仙城。元侯聞之，乗興將徃。樂書有玉磬、玉鼓、玉簫、玉笛，當亦有玉笙也。荆州記：其北有四関，魯陽、伊闕之属也。"
                },
                {
                    "paragraph": "君家嚴君勇𧴀虎，作尹并州遏戎虜。五月相呼度太行，摧輪不道羊腸苦。行來北凉歲月深，感君貴義輕黃金。瓊杯綺食青玉案，使我醉飽無歸心。時時出向城西曲，晉祠流水如碧玉。浮舟弄水簫鼓鳴，微波龍鱗莎草緑。",
                    "zhushu": "齊賢曰：唐并州太原郡，開元十一年升太原府。太行山，在懷州河内縣。吕氏春秋曰：太行羊腸，其山盤紆如羊腸。楚漢春秋：淮隂侯曰：臣去項歸漢，漢王賜臣玉案之食。晉祠，即臺駘祠也。"
                },
                {
                    "paragraph": "興來㩗妓恣經過，其若楊花似雪何。紅粧欲醉冝斜日，百尺清潭寫翠娥。翠娥嬋姢初月輝，美人更唱舞羅衣。清風吹歌入空去，歌曲自繞行雲飛。此時行樂難再遇，西遊因獻長楊賦。北闕靑雲不可期，東山白首還歸去。",
                    "zhushu": "齊賢曰：列子：薛談學謳於秦靑，辭歸，餞於效衢，撫節悲歌，聲振林木，響遏行雲。楊雄從上至長楊射熊舘還，上長楊賦以諷。士贇曰：漢髙帝紀：蕭何治未央宫，立東闕、北闕。師古曰：未央殿雖南嚮，而上書奏事謁見之徒，皆謁北闕，公車可馬，亦在北焉。是則以北闕爲正門。"
                },
                {
                    "paragraph": "渭橋南頭一遇君，鄼臺之北又離群。問余别恨知多少，落花春暮爭紛紛。言亦不可盡，情亦不可極。呼兒長跪緘此辭，寄君千里遥相憶。",
                    "zhushu": "齊賢曰：髙陵縣在京兆府東北七十里，有渭橋鎮。鄼，唐亳州譙郡鄼縣也。又，漢南陽郡鄼縣，蕭何所封。",
                    "type": 2
                },
                {
                    "paragraph": "月夜江行寄崔貟外宗之",
                    "zhushu": "",
                    "type": 2
                },
                {
                    "paragraph": "飄飄江風起，蕭颯海樹秋。登艫美清夜，挂席移輕舟。月隨碧山轉，水合青天流。杳如星河上，但覺雲林幽。歸路方浩浩，徂川去悠悠。徒悲蕙草歇，復聽菱歌愁。岸曲迷後浦，沙明瞰前洲。懷君不可見，望逺增離憂。",
                    "zhushu": "齊賢曰：江賦：舳艫相属。註：舳，舟尾。艫，船頭。",
                    "type": 2
                },
                {
                    "paragraph": "宿白鷺洲寄楊江寧",
                    "zhushu": "",
                    "type": 2
                },
                {
                    "paragraph": "朝别朱雀門，暮棲白鷺洲。波光揺海月，星影入城樓。望美金陵宰，如思瓊樹憂。徒令䰟入夢，翻覺夜成秋。緑水解人意，爲余西北流。因聲玉琴裏，蕩漾寄君愁。",
                    "zhushu": "齊賢曰：朱雀門，建康南門，又有朱雀橋。賞心亭，舊名二水亭，其前曰白鷺亭，在水西門城上。史正志碑云：秦淮源句容、漂水兩山間，自方山合流，置建康，貫城中而西，以逹于江。秦淮於府之左分爲二支，一支入城，一支繞城外，共夾一洲，曰白鷺，即太白所謂二水中分白鷺洲者也。續齊諎記：王彦伯善琴，至吳郵亭，維舟中渚，秉燭理琴，見一女坐於東床，取琴調之，乃楚光明曲。遲明，女取錦綉贈别，彦伯以王琴答之而去。",
                    "type": 2
                },
                {
                    "paragraph": "新林浦阻風寄友人",
                    "zhushu": "一云：金陵阻風雪書懷寄楊江寧。齊賢曰：謝元暉有云：宣城出新林浦，向板橋浦。酈善長水徑三山入湘浦，又北經新林浦水上，南北結浮橋渡水，故曰板橋浦。",
                    "type": 2
                },
                {
                    "paragraph": "潮水定可信，天風難與期。清晨西北轉，薄暮東南吹。以此難挂席，佳期益相思。",
                    "zhushu": "齊賢曰：浙江潮候，時刻皆不差，見前。"
                },
                {
                    "paragraph": "海月破圎影，菰蔣生緑池。昨日北湖梅，開花已滿枝。今朝東門柳，夾道垂靑絲。",
                    "zhushu": "士贇曰：說文：雕苽，一名蔣，或作菰。爾雅翼：菰首者，苽蔣。三年以上，心中生孔如藕，至秋如小兒臂，可蒸食。其有黒㸃者，名烏欎，即今茭也。"
                },
                {
                    "paragraph": "歲物忽如此，我來定幾時。紛紛江上雪，草草客中悲。明發新林浦，空吟謝眺詩。",
                    "zhushu": "齊賢曰：謝玄暉之宣城，出新林浦詩云：天際識歸舟，雲中辨江樹。",
                    "type": 2
                },
                {
                    "paragraph": "寄韋南陵冰余江上乗興訪之，遇㝷顔尚書𥬇有此贈",
                    "zhushu": "",
                    "type": 2
                },
                {
                    "paragraph": "南船正東風，北船來自緩。江上相逢借問君，語𥬇未了風吹斷。聞君携妓訪情人，應爲尚書不顧身。堂上三千珠履客，甕中百斛金陵春。恨我阻此樂，淹留楚江濵。月色醉逺客，山花開欲然。春風狂殺人，一日劇三年。乗興嫌太遲，焚却子猷船。夢見五柳枝，已堪挂馬鞭。何日到彭澤，長歌陶令前。",
                    "zhushu": "齊賢曰：尚書，顔尚書，金陵春酒也。",
                    "type": 2
                },
                {
                    "paragraph": "題情深樹寄象公",
                    "zhushu": "",
                    "type": 2
                },
                {
                    "paragraph": "腸斷枝上猿，淚添山下樽。白虎見我去，亦爲我飛翻。",
                    "zhushu": "齊賢曰：猿斷腸事見前卷。",
                    "type": 2
                },
                {
                    "paragraph": "北山獨酌寄韋六",
                    "zhushu": "",
                    "type": 2
                },
                {
                    "paragraph": "巢父將許由，未聞買山隱。道存跡自高，何憚去人近。",
                    "zhushu": "齊賢曰：世說，支遁就深公買仰山，深公曰：未聞巢父買山而隱。"
                },
                {
                    "paragraph": "紛吾下兹嶺，地閑喧亦泯。門橫群岫開，水鑿衆泉引。屏高而在雲，竇深莫能凖。川光晝昏凝，林氣夕凄𦂳。於焉摘朱果，兼得養玄牝。坐月觀寳書，拂霜弄瑶軫。傾壷事幽酌，顧影還獨盡。念君風塵游，傲爾令自哂。",
                    "zhushu": "士贇曰：朱果者，火棗之異名也。老子道德經曰：谷神不死，是謂玄牝。玄牝之門，是謂天地根。註曰：不死之神，在於玄牝。玄，天也，於人爲鼻。牝，地也，於人爲口。口鼻之門，乃通天地之元氣所從徃來。",
                    "type": 2
                },
                {
                    "paragraph": "寄當塗趙少府炎",
                    "zhushu": "",
                    "type": 2
                },
                {
                    "paragraph": "晚登高樓望，木落𩀱江清。寒山饒積翠，秀色連州城。目送楚雲盡，心悲胡鴈聲。相思不可見，廻首故人情。",
                    "zhushu": "",
                    "type": 2
                },
                {
                    "paragraph": "寄東魯二稚子",
                    "zhushu": "在金陵作。",
                    "type": 2
                },
                {
                    "paragraph": "吳地桑葉緑，吳蠶已三眠。我家寄東魯，誰種龜隂田。春事已不及，江行復茫然。南風吹歸心，飛墮酒樓前。",
                    "zhushu": "齊賢曰：荀卿賦篇曰：三俯三起，事乃大已，夫是謂之蠶理。註：俯爲卧而不食，乃三眠也。左傳：齊人來歸鄆、讙、龜隂田。春事，謂蠶農也。廣記曰：太白於任城縣造酒樓，其居在酒樓前。"
                },
                {
                    "paragraph": "樓東一株桃，枝葉拂靑煙。此樹我所種，别來向三年。桃今與樓齊，我行尚未旋。嬌女字平陽，折花𠋣桃邊。折花不見我，淚下如流泉。小兒名伯禽，與姊亦齊肩。𩀱行桃樹下，撫背復誰憐。念此失次第，肝腸日憂煎。裂素冩逺意，因之汶陽川。",
                    "zhushu": "齊賢曰：白於任城造酒樓，日與同志荒宴其上，少有醒者。時邑人以白重名，室其里而加敬。",
                    "type": 2
                },
                {
                    "paragraph": "獨酌清溪江石上寄權昭夷",
                    "zhushu": "秋浦。",
                    "type": 2
                },
                {
                    "paragraph": "我携一樽酒，獨上江祖石。自從天地開，更長幾千尺。舉杯向天𥬇，天廻日西照。永頼坐此石，長垂嚴陵釣。寄謝山中人，可與爾同調。",
                    "zhushu": "齊賢曰：池州治秋浦。",
                    "type": 2
                },
                {
                    "paragraph": "禪房懷友人岑倫",
                    "zhushu": "時南游羅浮，兼泛桂海，自春徂秋不返，僕旅江外，書情寄之。",
                    "type": 2
                },
                {
                    "paragraph": "嬋姢羅浮月，揺艶桂水雲。美人竟獨徃，而我安能群。一朝語𥬇隔，萬里懽情分。沈吟綵霞没，夢寐群芳歇。歸鴻渡三湘，遊子在百粤。邊塵染衣劒，白日彫華髪。",
                    "zhushu": "齊賢曰：漢地理志臣瓉注：自交趾至㑹稽七八千里，百粤雜處，各有種姓。"
                },
                {
                    "paragraph": "春風變楚關，秋聲落吳山。草木結悲緒，風沙凄苦顔。朅來已永乆，頽思如循環。飄颻限江裔，想像空留滯。離憂毎醉心，别淚徒盈袂。坐愁青天末，出望黃雲蔽。",
                    "zhushu": "齊賢曰：淮南子曰：黃泉之埃，上爲黃雲。"
                },
                {
                    "paragraph": "目極何悠悠，梅花嶺頭。空長㓕征鳥，水闊無還舟。寳劒終難託，金囊非易求。歸來儻有問，桂樹山之幽。",
                    "zhushu": "齊賢曰：楚辭云：桂𣗳叢生𠔃山之幽。"
                }
            ]
        },
        {
            "name": "分𩔖補註李太白詩卷之十四",
            "paragraphs": [
                {
                    "paragraph": "分𩔖補註李太白詩卷之十四",
                    "zhushu": "",
                    "type": 1
                },
                {
                    "paragraph": "寄",
                    "zhushu": "二十五首。",
                    "type": 2
                },
                {
                    "paragraph": "廬山謡寄盧侍御虚舟",
                    "zhushu": "",
                    "type": 2
                },
                {
                    "paragraph": "我本楚狂人，鳯歌𥬇孔丘。手持緑玉杖，朝别黃鶴樓。五嶽㝷仙不辭逺，一生好入名山遊。",
                    "zhushu": "齊賢曰：論語：楚狂接輿歌而過孔子曰：鳯𠔃鳯𠔃，何德之衰！漢制，年七十者授以玉杖，杖端以鳩爲飾。士贇曰：論語正義曰：接輿，楚人，姓陸名通，字接輿。徉狂不仕，時人謂之楚狂也。"
                },
                {
                    "paragraph": "廬山秀出南斗傍，屏風九疊雲錦張，影落明湖青黛光。金闕前開二峯長，銀河倒挂三石梁。香爐瀑布遥相望，廻厓沓嶂凌蒼蒼。翠影紅霞映朝日，鳥飛不到吳天長。",
                    "zhushu": "齊賢曰：江州廬山，以匡𥙿隱此而名。高一千三百六十丈，周回二百五十里，其山九疊，川亦九𣲖。述異記：吳猛將弟子登廬山，過石梁，見一老坐桂樹下，以玉杯承甘露與猛。廬山記：南北有瀑布，無慮十餘處，香爐峯與𩀱劒峯在瀑布之傍，水源在山頂。或曰：西爲康王谷水簾，東爲開元禪院之瀑布。"
                },
                {
                    "paragraph": "登高壯觀天地間，大江茫茫去不還。黃雲萬里動風色，白波九道流雪山。好爲廬山謡，興因廬山發。閑窺石鏡清我心，謝公行處蒼苔没。",
                    "zhushu": "齊賢曰：潯陽記：石鏡山東有一圎石，懸崖明净，照人見形。謝公，謝靈運也。入彭蠡湖口詩曰：攀崖照石鏡，牽葉入松門。"
                },
                {
                    "paragraph": "早服還丹無世情，琴心三疊道初成。遥見仙人綵雲裏，手把芙蓉朝玉京。先期汗漫九垓上，願接盧敖遊太清。",
                    "zhushu": "齊賢曰：黃庭内景經：三疊琴心化胎仙。淮南子：若士謂廬敖曰：吾與汗漫期于九垓之外。又太清之治也，和順以寂寞。",
                    "type": 2
                },
                {
                    "paragraph": "下㝷陽城汎彭蠡寄黃判官",
                    "zhushu": "",
                    "type": 2
                },
                {
                    "paragraph": "浪動灌嬰井，㝷陽江上風。開帆入天鏡，直向彭湖東。落景轉踈雨，晴雲散逺空。名山發佳興，清賞亦何窮。石鏡挂遥月，香爐滅彩虹。相思俱對此，舉目與君同。",
                    "zhushu": "齊賢曰：寰宇記：漢髙六年，灌嬰開井，年深湮塞。孫權經此，自標此地，命工鑿之，正得此井，有石銘曰：淮隂侯開，不滿三百年，當爲應運者所開。權以爲己瑞。江有風浪，此水輒自漂動，士人呼爲浪井，今在城内。彭湖，即彭蠡。",
                    "type": 2
                },
                {
                    "paragraph": "書情寄從弟邠州長史昭",
                    "zhushu": "",
                    "type": 2
                },
                {
                    "paragraph": "自𥬇客行乆，我行定幾時。緑楊已可折，攀取最長枝。翩翩弄春色，延佇寄相思。誰言貴此物，意願重瓊蕤。昨夢見惠連，朝吟謝公詩。東風引碧草，不覺生華池。臨翫忽云夕，杜䳌夜鳴悲。懷君芳歲歇，庭樹落紅滋。",
                    "zhushu": "齊賢曰：古詩：庭中有竒𣗳，緑葉發華滋。攀條折其榮，將以遺所思。謝靈運夢惠連事，見前卷。",
                    "type": 2
                },
                {
                    "paragraph": "寄王漢陽",
                    "zhushu": "",
                    "type": 2
                },
                {
                    "paragraph": "南湖秋月白，王宰夜相邀。錦帳郎官醉，羅衣舞女嬌。笛聲喧沔鄂，歌曲上雲霄。别後空愁我，相思一水遥。",
                    "zhushu": "齊賢曰：漢儀：郎官給錦帳綉被。隋大業中，改沔口爲沔州。",
                    "type": 2
                },
                {
                    "paragraph": "春日歸山寄孟浩然",
                    "zhushu": "",
                    "type": 2
                },
                {
                    "paragraph": "朱紱遺塵境，青山謁𣑽筵。金繩開覺路，寳筏度迷川。嶺樹攅飛拱，嵒花覆谷泉。塔形標海月，樓勢出江煙。香氣三天下，鐘聲萬壑連。荷秋珠已滿，松密蓋初圎。鳥聚疑聞法，龍參若護禪。愧非流水韻，叨入伯牙絃。",
                    "zhushu": "齊賢曰：法華經云：黃金爲繩，以界入道。列子曰：伯牙鼓琴，志在流水。鍾子期曰：善哉！洋洋𠔃若江河。士贇曰：方言：薭謂之筏，編竹木浮河以運物。南圡名薭，北𡈽名筏。愽徑六祖得衣鉢，五祖送六祖上船，云：只合吾度汝。六祖荅云：迷時師度，悟了自度。道經：三天者，清微天、禹餘天、太赤天也。",
                    "type": 2
                },
                {
                    "paragraph": "流夜郎永華寺寄潯陽群官",
                    "zhushu": "",
                    "type": 2
                },
                {
                    "paragraph": "朝别凌煙樓，瞑投永華寺。賢豪滿行舟，賔散予獨醉。願結九江流，添成萬行淚。寫意寄廬嶽，何當來此地。天命有所懸，安得苦愁思。",
                    "zhushu": "齊賢曰：太宗正觀十七年二月，圖功臣于凌煙閣。唐江州潯陽郡，本九江郡。",
                    "type": 2
                },
                {
                    "paragraph": "流夜郎至西塞驛寄裴隱",
                    "zhushu": "",
                    "type": 2
                },
                {
                    "paragraph": "揚帆借天風，水驛苦不緩。平明及西塞，已先投沙伴。𢌞巒引羣峯，橫蹙楚山斷。",
                    "zhushu": "齊賢曰：西塞山在鄂州。"
                },
                {
                    "paragraph": "砯",
                    "zhushu": "披氷切。"
                },
                {
                    "paragraph": "衝萬壑會，震沓百川滿。龍怪潜溟波，候時救炎旱。我行望雷雨，安得沾枯散。鳥去天路長，人愁春光短。空將澤畔吟，寄爾江南管。",
                    "zhushu": "齊賢曰：砯，水激岩之聲。",
                    "type": 2
                },
                {
                    "paragraph": "自漢陽病酒歸寄王明府",
                    "zhushu": "",
                    "type": 2
                },
                {
                    "paragraph": "去歲左遷夜郎道，琉璃硯水長枯槁。今歲勑放巫山陽，蛟龍筆翰生輝光。聖主還聽子虚賦，相如却與論文章。願掃鸚鵡洲，與君醉百場。嘯起白雲飛七澤，歌吟渌水動三湘。莫惜連船沽美酒，千金一擲買春芳。",
                    "zhushu": "齊賢曰：師古曰：降秩爲左遷。巫山縣在䕫東。鸚鵡洲、七澤、渌水曲、三湘，並見前。",
                    "type": 2
                },
                {
                    "paragraph": "望漢陽柳色寄王宰",
                    "zhushu": "",
                    "type": 2
                },
                {
                    "paragraph": "漢陽江上柳，望客引東枝。樹樹花如雪，紛紛亂若絲。春風傳我意，草木别前知。寄謝弦歌宰，西來定未遲。",
                    "zhushu": "士贇曰：師古曰：紛紛，雜亂也。",
                    "type": 2
                },
                {
                    "paragraph": "江夏寄漢陽輔録事",
                    "zhushu": "",
                    "type": 2
                },
                {
                    "paragraph": "誰道此水廣，狹如一匹練。江夏黃鶴樓，靑山漢陽縣。大語猶可聞，故人難可見。君草陳琳檄，我書魯連箭。報國有壯心，龍顔不廻眷。",
                    "zhushu": "齊賢曰：唐郢州江夏郡，治江夏縣。黃鶴樓，在郡城之東南，與漢陽縣大别山相望，止隔一水。陳琳爲𡊮紹檄豫州，又爲曹操檄魯連書箭，見二卷註。"
                },
                {
                    "paragraph": "西飛精衛鳥，東海何由塡。鼓角徒悲鳴，樓船習征戰。抽劒歩霜月，夜行空庭徧。長呼結浮雲，埋没顧榮扇。他日觀軍容，投壺接高宴。",
                    "zhushu": "齊賢曰：精衛塡海事見前。晋廣陵相陳敏文以顧榮爲丹陽内史，榮潜謀攻敏，敏不復濟，榮以羽扇麾之，其衆潰散。唐有觀軍容使。東漢書：祭遵爲將軍，對酒設樂，必雅歌投壷。",
                    "type": 2
                },
                {
                    "paragraph": "早春寄王漢陽",
                    "zhushu": "",
                    "type": 2
                },
                {
                    "paragraph": "聞道春還未相識，走傍寒梅訪消息。昨夜東風入武陽，陌頭楊柳黃金色。碧水浩浩雲茫茫，美人不來空斷腸。預拂青山一片石，與君連日醉壷觴。",
                    "zhushu": "",
                    "type": 2
                },
                {
                    "paragraph": "江上寄巴東故人",
                    "zhushu": "",
                    "type": 2
                },
                {
                    "paragraph": "漢水波浪逺，巫山雲雨飛。東風吹客夢，西落此中時。覺後思白帝，佳人與我違。瞿塘饒賈客，音信莫令稀。",
                    "zhushu": "齊賢曰：白帝城在舊䕫州瞿塘関山上，下瞰灔澦堆。",
                    "type": 2
                },
                {
                    "paragraph": "江上寄元六林宗",
                    "zhushu": "",
                    "type": 2
                },
                {
                    "paragraph": "霜落江始寒，楓葉緑未脫。客行悲清秋，永路苦不逹。滄波𦕈川汜，",
                    "zhushu": "音似。"
                },
                {
                    "paragraph": "白日隱天末。停棹依林巒，驚猿相呌聒。夜分河漢轉，起視溟漲闊。凉風何蕭蕭，流水鳴活活。浦沙凈如洗，海月明可掇。蘭交空懷思，瓊樹詎解渴。朂哉滄洲心，歲晚庶不奪。幽賞頗自得，興逺與誰豁。",
                    "zhushu": "",
                    "type": 2
                },
                {
                    "paragraph": "寄從弟宣州長史昭",
                    "zhushu": "",
                    "type": 2
                },
                {
                    "paragraph": "爾佐宣州郡，守官清且閑。常誇雲月好，邀我敬亭山。五落洞庭葉，三江遊未還。相思不可見，歎息損朱顔。",
                    "zhushu": "齊賢曰：唐百官志：上州，刺史一人，從三品；别駕一人，從四品下；長史二人，從五品。則長史，州佐也。敬亭山及三江，並見前。",
                    "type": 2
                },
                {
                    "paragraph": "涇溪都郡寄鄭少府諤",
                    "zhushu": "宣城。",
                    "type": 2
                },
                {
                    "paragraph": "我遊東亭不見君，沙上行將白鷺群。白鷺行時散飛去，又如雪㸃靑山雲。欲徃涇溪不辭逺，龍門蹙波虎轉眼。杜䳌花開春已闌，歸向陵陽釣魚晚。",
                    "zhushu": "齊賢曰：東亭在宣州。郡國圖云：涇縣在宣州西一百五里。閏州鶴林寺，杜䳌花高丈餘，貞元中，有僧自天台移種之。九域志：宣州有陵陽山，乃仙人陵陽竇子明釣得白龍放之之地。",
                    "type": 2
                },
                {
                    "paragraph": "宣州九日聞崔四侍御與宇文太守遊敬亭，余時登響山不同此賞，醉後寄崔侍御二首",
                    "zhushu": "",
                    "type": 2
                },
                {
                    "paragraph": "九日茱茰熟，揷鬂傷早白。登高望山海，滿目悲古昔。逺訪投沙人，因爲逃名客。故交竟誰在？獨有崔亭伯。",
                    "zhushu": "齊賢曰：風土記云：俗於九月九日拆茱茰房以挿頭，言辟邪惡。續齊諧記：桓景隨費長房行數年，長房忽謂曰：九月九日，汝家當有大災，可速去。令家人作絳嚢，盛茱茰繫臂，登高以飲菊花酒，此禍可消。景如其言，舉家登高。夕還，見牛羊雞犬皆暴死。崔駰，字亭伯，𣵠郡安平人，爲黃憲主簿，憲不能容，出爲長岑長，駰自以逺去，不得意，遂不之官而歸。"
                },
                {
                    "paragraph": "重陽不相知，載酒任所適。手持一枝菊，調𥬇二千石。日暮岸幘歸，傳呼隘阡陌。彤䄡𩀱白鹿，賔從何輝赫。夫子在其間，遂成雲霄隔。",
                    "zhushu": "齊賢曰：漢太守秩二千石。"
                },
                {
                    "paragraph": "良辰與美景，兩地方虚擲。晩從南峯歸，蘿月下水壁。却登郡樓望，松色寒轉碧。咫尺不可親，棄我如遺舄。",
                    "zhushu": "齊賢曰：謝靈運曰：良辰、美景、賞心、樂事，四者難并。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "九卿天上落，五馬道傍來。列㦸朱門暁，褰帷碧帳開。登髙望逺海，召客得英才。紫綬歡情洽，黃花𨓜興催。山從圖上見，溪即鏡中𢌞。遥羡重陽作，應過戯馬臺。",
                    "zhushu": "齊賢曰：賈𤪑爲兾州刺史，之部，升車曰：刺史當逺視廣覺，何反垂帷裳以自掩？命御者褰之。劉𥙿在彭城，九月九日出項羽戯馬臺，至今相承以爲故事。士贇曰：隋書志：三品以上門皆列㦸。",
                    "type": 2
                },
                {
                    "paragraph": "寄崔侍御",
                    "zhushu": "",
                    "type": 2
                },
                {
                    "paragraph": "宛溪霜夜聽猿愁，去國長如不繫舟。獨憐一鴈飛南海，却羡𩀱溪解北流。",
                    "zhushu": "齊賢曰：宣州南陵縣有宛陵監，即宛溪。"
                },
                {
                    "paragraph": "高人屢解陳蕃榻，過客難登謝眺舟。此處别離同落葉，朝朝分散敬亭秋。",
                    "zhushu": "齊賢曰：陳蕃爲豫章守，不接賔客，唯徐孺來，特設一榻，去則懸之。",
                    "type": 2
                },
                {
                    "paragraph": "涇溪南藍山下有落星潭可以卜築，余泊舟石上，寄何判官昌浩",
                    "zhushu": "",
                    "type": 2
                },
                {
                    "paragraph": "藍岑聳天壁，突兀如鯨額。奔蹙橫澄潭，勢吞落星石。沙帶秋月明，水揺寒山碧。佳境宜緩棹，清輝能留客。恨君阻歡遊，使我自驚惕。所期俱卜築，結茅錬金液。",
                    "zhushu": "齊賢曰：藍岑，𨽻涇縣，去宣州西一百里。",
                    "type": 2
                },
                {
                    "paragraph": "早過𣾰林渡寄萬巨",
                    "zhushu": "",
                    "type": 2
                },
                {
                    "paragraph": "西經大藍山，南來𣾰林渡。水色倒空靑，林煙橫積素。漏流昔吞翕，沓浪競奔注。潭落天上星，龍開水中霧。嶢巖注公柵，突兀陳焦墓。嶺峭紛上干，川明屢廻顧。因思萬夫子，解渴同瓊樹。何日覩清光，相歡詠佳句。",
                    "zhushu": "齊賢曰：大藍山，即前藍岑也。李陵詩：思得瓊𣗳枝。以解長飢渴。士贇曰：毛詩箋曰：回首曰顧。",
                    "type": 2
                },
                {
                    "paragraph": "遊敬亭寄崔侍御",
                    "zhushu": "一本作登古城望府中寄崔侍御。",
                    "type": 2
                },
                {
                    "paragraph": "我家敬亭下，輙繼謝公作。相去數百年，風期宛如昨。登高素秋月，下望靑山郭。俯視鴛鷺群，飲啄自鳴躍。",
                    "zhushu": "齊賢曰：謝玄暉敬亭山寺云：兹山亘萬里，合沓與雲齊。隱淪既已記，靈異俱然棲。上干蔽白日，下属帶廻溪。"
                },
                {
                    "paragraph": "夫子雖蹭蹬，瑶臺雪中鶴。獨立窺浮雲，其心在寥廓。時來顧我𥬇，一飯葵與藿。世路如秋風，相逢盡蕭索。腰間玉具劒，意許無遺諾。壯士不可輕，相期在雲閣。",
                    "zhushu": "齊賢曰：蹭蹬，失勢之貌。寥，深也。廓，空也。本草：鳬葵美食，即荇莱也。",
                    "type": 2
                },
                {
                    "paragraph": "三山望金陵寄殷淑",
                    "zhushu": "",
                    "type": 2
                },
                {
                    "paragraph": "三山懷謝眺，水澹望長安。蕪没河陽縣，秋江正此看。盧龍霜氣冷，鳷鵲月光寒。耿耿憶瓊樹，天涯寄一顔。",
                    "zhushu": "齊賢曰：丹陽記：江寧北十二里，濵江有三山相接，即名三山。謝玄暉：晚登三山，還望京邑。唐平州北平郡治盧龍縣。鳷鵲觀在雲陽甘泉宫外。",
                    "type": 2
                },
                {
                    "paragraph": "自金陵泝流過白璧山翫月逹天門寄句容王主簿",
                    "zhushu": "",
                    "type": 2
                },
                {
                    "paragraph": "滄江泝流歸，白璧見秋月。秋月照白璧，皓如山隂雪。幽人停宵征，賈客忘早發。進帆天門山，廻首牛渚没。川長信風來，日出𪧐霧歇。故人在咫尺，新賞成胡越。寄君靑蘭花，惠好庶不絶。",
                    "zhushu": "齊賢曰：郡國志：天門，亦曰峨眉山。輿地志傳：望梁山，東西隔江，相對如門。",
                    "type": 2
                },
                {
                    "paragraph": "寄上吳王三首",
                    "zhushu": "",
                    "type": 2
                },
                {
                    "paragraph": "淮王愛八公，携手緑雲中。小子忝枝葉，亦攀丹桂叢。謬以詞賦重，而將牧馬同。何日背淮水，東之觀士風。",
                    "zhushu": "齊賢曰：淮南八公及梁牧馬事，並見前。太白，興聖皇帝九世孫，與唐同出，故云忝枝葉。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "坐嘯廬江靜，閑聞進玉觴。去時無一物，東壁挂胡床。",
                    "zhushu": "齊賢曰：廬州盧江郡。魏裴替爲兖州時，甞作一胡床，及其去世，留以若挂。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "英明廬江守，聲譽廣平籍。洒掃黃金臺，招邀靑雲客。客曾與天通，出入清禁中。襄王憐宋玉，願入蘭臺招",
                    "zhushu": "。齊賢曰：謝眺詩：廣平聽方籍。註：鄭玄爲中郎，㑹廣平太守缺，宣帝謂玄曰：賢叔垂稱於平陽，故後相屈。黃金臺事見前。"
                }
            ]
        },
        {
            "name": "分𩔖補註李太白詩卷之十五",
            "paragraphs": [
                {
                    "paragraph": "分𩔖補註李太白詩卷之十五",
                    "zhushu": "",
                    "type": 1
                },
                {
                    "paragraph": "留别",
                    "zhushu": "",
                    "type": 2
                },
                {
                    "paragraph": "秋日魯郡堯祠亭上宴别杜補闕、范侍御",
                    "zhushu": "",
                    "type": 2
                },
                {
                    "paragraph": "我覺秋興𨓜，誰云秋興悲？山將落日去，水與晴空宜。魯酒白玉壷，送行駐金覊。欹鞍憇古木，解帶挂橫枝。歌鼓川上亭，曲度神飈吹。",
                    "zhushu": "一本無此兩句，却添南歌憶郢客，東傳見齊姫。清波忽淡蕩，白雪紛逶迤。一隔范杜遊，此懽各棄遺三韻。"
                },
                {
                    "paragraph": "雲歸碧海夕，鴈没靑天時。相失各萬里，茫然室爾思。",
                    "zhushu": "齊賢曰：十洲記：碧海，在東海中。",
                    "type": 2
                },
                {
                    "paragraph": "别魯頌",
                    "zhushu": "",
                    "type": 2
                },
                {
                    "paragraph": "誰道泰山高，下却魯連節。誰云秦軍衆，摧却魯連舌。獨立天地間，清風掃蘭雪。夫子還倜儻，攻文繼前烈。錯落石上松，無爲秋霜折。贈言鏤寳刀，千歲庻不滅。",
                    "zhushu": "士贇曰：魯仲連事見前卷。",
                    "type": 2
                },
                {
                    "paragraph": "别中都明府兄",
                    "zhushu": "",
                    "type": 2
                },
                {
                    "paragraph": "吾兄詩酒繼陶君，試宰中都天下聞。東樓喜奉連枝㑹，南陌愁爲落葉分。城隅緑水明秋日，海上靑山隔暮雲。取醉不辭留夜月，鴈行中斷惜離群。",
                    "zhushu": "齊賢曰：陶君，指淵明。唐中都縣，𨽾鄆州。禮記：兄之齒鴈行。",
                    "type": 2
                },
                {
                    "paragraph": "夢遊天姥吟留别",
                    "zhushu": "一作别東魯諸公。",
                    "type": 2
                },
                {
                    "paragraph": "海客談瀛洲，煙濤微茫信難求。越人語天姥，雲霓明滅或可覩。天姥連天向天橫，勢㧞五嶽掩赤城。天台四萬八千丈，對此欲倒東南傾。我欲因之夢吳越。一夜飛度鏡湖月。",
                    "zhushu": "齊賢曰：瀛洲事見前。處州麗水縣有天姥山，與括蒼山相連，石壁上有字，髙不可識，春月則聞簫鼓笳吹。四蕃志：天台山高一萬八千丈，周圍八百里。"
                },
                {
                    "paragraph": "湖月照我影，送我至剡溪。謝公𪧐處今尚在，渌水蕩𣻌清猿啼。脚着謝公屐，身登靑雲梯。半壁見海日，空中聞天雞。",
                    "zhushu": "齊賢曰：謝靈運移籍㑹稽，脩營舊業，傍山帶江，盡幽居之美。㝷山渉嶺，嘗着木屐。士贇曰：剡溪即剡中。玄中記：桃都山有大樹，曰桃都，枝相去三千里，上有天雞，日初出照此木，天雞即鳴，天下雞皆隨之。"
                },
                {
                    "paragraph": "千巖萬轉路不定，迷花𠋣石忽已瞑。熊咆龍吟殷巖泉，慄深林𠔃驚層巔。雲青青𠔃欲雨，水澹澹𠔃生煙。",
                    "zhushu": "齊賢曰：世說：顧長康從㑹稽還，云：千岩競秀，萬壑爭流。"
                },
                {
                    "paragraph": "列缺霹靂，丘巒崩摧。洞天石扇，訇然中開。靑冥浩蕩不見底。日月照耀金銀臺。",
                    "zhushu": "齊賢曰：唐正觀中，華隂雲臺觀法師隨長公弼行三千里，援蘿攀葛，至一石壁，削成髙千餘仞，下臨無底之谷，一徑闊數寸，法師隨公弼側足而立，公弼乃以指扣石壁，中有人問曰：爲誰？對曰：某。遂劃然開一門，中有天地日月。法師隨公弼入，因闔門，則又成石壁矣。"
                },
                {
                    "paragraph": "霓爲衣𠔃風爲馬。雲之君𠔃紛紛而來下。虎鼓瑟𠔃鸞回車。仙之人𠔃列麻。忽魂悸以魄動，怳驚起而長嗟。惟覺時之枕席，失向來之煙霞。",
                    "zhushu": "齊賢曰：說文：悸，心動也。"
                },
                {
                    "paragraph": "世間行樂亦如此，古來萬事東流水。别君去時何時還？且放白鹿靑崖間，須行即騎訪名山。安能摧眉折腰事權貴，使我不得開心顔。",
                    "zhushu": "士贇曰：衛叔卿騎白鹿事見前。集仙傳：西王母遣使白虎之神乗白鹿，集于黃帝之庭。",
                    "type": 2
                },
                {
                    "paragraph": "留别曹南群官之江南",
                    "zhushu": "",
                    "type": 2
                },
                {
                    "paragraph": "我昔釣白龍，放龍溪水傍。道成本欲去，揮手凌蒼蒼。時來不關人，談𥬇遊軒皇。獻納少成事，歸休辭建章。",
                    "zhushu": "齊賢曰：陵陽山竇子明釣龍得仙，事見前。"
                },
                {
                    "paragraph": "十年罷西𥬇，覽鏡如秋霜。閉劒琉璃匣，錬丹紫翠房。身佩豁落圖，腰垂虎盤囊。仙人駕綵鳯，志在窮遐荒。",
                    "zhushu": "齊賢曰：桓子新論：人有聞長安之樂，則出門西向而𥬇。神仙傳：安期先生乗麒麟，着朱玄逺遊冠，帶玉珮及虎頭鞶囊。年二十許，張老與妻劉氏赴蓬萊，公騎一鳯，餘騎鶴河東而去。士贇曰：集仙傳：西王母所居宮闕在龜山，有城九層，玄室紫翠丹房，左帶瑶池，右環翠水。"
                },
                {
                    "paragraph": "戀子四五人，徘徊未翶翔。東流送白日，驟歌蘭蕙芳。仙宫兩無從，人間乆摧藏。范蠡說勾踐，屈平去懷王。飄颻紫霞心，流浪憶江鄉。愁爲萬里别，復此一衘觴。",
                    "zhushu": "齊賢曰：范蠡事句踐，㓕吳，報㑹稽之耻，爲書辭句踐，乃裝其輕寳珠玉，自與其私徒属，乗舟浮海以行，終不反越。句踐表㑹稽山爲蠡奉邑。屈平去懷王事見前。"
                },
                {
                    "paragraph": "淮水帝王州，金陵繞丹陽。樓臺照海色，衣馬揺川光。及此北望君，相思淚成行。朝雲落夢渚，瑶草空髙堂。帝子隔洞庭，青楓滿瀟湘。",
                    "zhushu": "齊賢曰：夢渚，雲夢之渚。通典：江陵縣有楚渚宫、瀟湘、洞庭。帝子事見前。士贇曰：按秦淮水在上元縣南，秦始皇時，望氣者言金陵有天子氣，使朱衣鑿山爲瀆，以㫁地脉，改金陵爲林陵。"
                },
                {
                    "paragraph": "懷君路綿邈，覽古情凄凉。登岳眺百川，杳然萬恨長。知戀峨眉去，弄景偶騎羊。",
                    "zhushu": "齊賢曰：峨眉縣在喜州。",
                    "type": 2
                },
                {
                    "paragraph": "留别于十一兄逖裴十三遊塞垣",
                    "zhushu": "",
                    "type": 2
                },
                {
                    "paragraph": "太公渭川水，李斯上蔡門。釣周獵秦安𥠖元，小魚㕙",
                    "zhushu": "子狥、且倫二切。"
                },
                {
                    "paragraph": "兎何足言。天張雲卷有時節，吾徒莫嘆羝觸藩。于公白首大梁野，使人悵望何可論。既知朱亥爲壯士，且願束心秋毫裏。蔡趙虎爭血中原，當去抱𨵿救公子。裴生覽千古，龍鸞炳文章。悲吟雨雪動林木，放書輟劒思髙堂。勸爾一杯酒，拂爾裘上霜。爾爲我楚舞，吾爲爾楚歌。且探虎穴向沙漠，鳴鞭走馬凌黃河。耻作易水别，臨岐淚滂沱。",
                    "zhushu": "士贇曰：太公、李斯事，見三卷。㕙狡兎易羝羊，觸藩羸其角，侯嬴薦朱亥，與無忌奪𣈆鄙兵事，見前卷。",
                    "type": 2
                },
                {
                    "paragraph": "留别王司馬嵩",
                    "zhushu": "",
                    "type": 2
                },
                {
                    "paragraph": "魯連賣談𥬇，豈是顧千金？陶朱雖相越，本有江湖心。余亦南陽子，時爲梁甫吟。蒼山容偃蹇，白日惜頽侵。",
                    "zhushu": "士贇曰：魯仲連、陶朱公、諸葛亮、梁甫吟事，並見前。"
                },
                {
                    "paragraph": "願一佐明主，功成還舊林。西來何所爲？孤劒託知音。鳥愛碧山逺，魚遊滄海深。呼鷹過上蔡，賣畚",
                    "zhushu": "蒲噐以盛種者。"
                },
                {
                    "paragraph": "向嵩岑。他日閑相訪，丘中有素琴。",
                    "zhushu": "齊賢曰：李斯牽黄犬出上蔡東門，事見前。王猛家貧賤，以鬻畚爲生，常貨畚於洛陽，有一人貴買其畚，無直，可隨我取。猛從忽至深山，見一父老，鬂髪皓然，據胡床而坐，左古十人，有一人引縁進拜。父老曰：王公何縁拜也？乃十倍償直，遣人送出，回顧乃一高山也。",
                    "type": 2
                },
                {
                    "paragraph": "還山留别金門知己",
                    "zhushu": "",
                    "type": 2
                },
                {
                    "paragraph": "好古𥬇流俗，素聞賢逹風。方希佐明主，長揖辭成功。白日在青天，廻光矚微躬。恭承鳯凰詔，歘起雲蘿中。清切紫霄廻，優游丹禁通。君王賜顔色，聲價凌煙虹。",
                    "zhushu": "齊賢曰：鳯凰詔已見前卷註。"
                },
                {
                    "paragraph": "乗輿擁翠蓋，扈從金城東。寳馬驟絶景，錦衣入新豐。𠋣巖望松雪，對酒鳴絲桐。方學楊子雲，獻賦甘泉宮。天書美片善，清芬播無窮。歸來入咸陽，談𥬇皆王公。",
                    "zhushu": "齊賢曰：太白應制爲樂章，明皇嘗賜之錦袍。新豐及子雲獻賦，並見前。"
                },
                {
                    "paragraph": "一朝去金馬，飄落成飛蓬。賔友日踈散，玉樽亦成空。長才猶可𠋣，不慚世上雄。閑來東武吟，曲盡情未終。盡此謝知己，扁舟㝷釣翁。",
                    "zhushu": "齊賢曰：鮑照東武吟詩。東武，太山下小山名。",
                    "type": 2
                },
                {
                    "paragraph": "夜别張五",
                    "zhushu": "",
                    "type": 2
                },
                {
                    "paragraph": "吾多張公子，别酌酣高堂。聽歌舞銀燭，把酒輕羅霜。橫笛弄秋月，琵琶彈陌桑。龍泉解錦帶，爲爾傾千觴。",
                    "zhushu": "齊賢曰：推手前曰琵，引手却曰琶。陌上桑，曲名。龍泉，劒名。",
                    "type": 2
                },
                {
                    "paragraph": "魏郡别蘇明府因北游",
                    "zhushu": "",
                    "type": 2
                },
                {
                    "paragraph": "魏都接燕趙，美女誇芙蓉。淇水流碧玉，舟車日奔衝。青樓夾兩岸，萬室喧歌鍾。天下稱豪貴，遊此毎相逢。",
                    "zhushu": "齊賢曰：魏地與燕趙相接。趙記曰：女子盛飾冶容，習絲竹長袖，傾絶諸侯。兩京新記：卓文君臉際常若芙蓉。毛詩：衛淇澳，言漢水之隈也。齊書：世祖於樓上施靑漆，世謂之青樓。"
                },
                {
                    "paragraph": "洛陽蘇季子，劒㦸森詞鋒。六印雖未佩，軒車若飛龍。黃金數百鎰，白璧有幾𩀱。散盡空掉臂，高歌賦還卭。落魄乃如此，何人不相從。逺别隔兩河，雲山杳千里。何時更杯酒，再得論心胷。",
                    "zhushu": "齊賢曰：史記：蘇秦，洛陽人，字季子。去游燕，說燕文侯曰：與趙從親。於是資秦車馬金帛以行說趙。趙肅侯乃飾車百乗，黃金百鎰，白璧百𩀱，錦綉千純，以約諸侯。於是說韓宣惠王、魏㐮王、齊宣王、楚威王，於是六國從合而并力。蘇秦爲從約長，并相六國，北報趙，行過洛陽，車騎輜重，擬於王者，秦之昆弟妻嫂不敢仰視，於是散千金以賜宗族朋友。初，秦之燕，貸百錢爲資，及得富貴，以百金償之，徧報諸嘗見德者。歸趙，趙封爲武安君。乃投從約書於秦，秦兵不敢闚凾谷関十五年。洛陽有卭山。",
                    "type": 2
                },
                {
                    "paragraph": "留别西河劉少府",
                    "zhushu": "",
                    "type": 2
                },
                {
                    "paragraph": "秋髪已種種，所爲竟無成。閑傾魯壺酒，𥬇對劉公榮。謂我是方朔，人間落歲星。白衣千萬乗，何事去天庭。",
                    "zhushu": "齊賢曰：王戎詣阮籍，時劉公榮在坐，既謂王曰：偶有二斗美酒，當與君共飮，彼公榮者無預焉。二人交觴酬酢，公榮不得一杯，而言𥬇談論，三人無異。或問之，阮曰：勝公榮者，不得不與飮；不如公榮者，不可不與飮，唯公榮可不與飮。武帝問大史公，知東方朔是歲星，事見前。"
                },
                {
                    "paragraph": "君亦不得意，高歌羡鴻𡨋。世人若醯雞，安可識梅生。雖爲刀筆吏，緬懷在赤城。余亦如流萍，隨波樂休明。自有兩少妾，𩀱騎駿馬行。東山春酒緑，歸隱謝浮名。",
                    "zhushu": "齊賢曰：醯雞，甕中之蠛蠓。梅福爲南昌尉，後得仙。",
                    "type": 2
                },
                {
                    "paragraph": "潁陽别元丹丘之淮陽",
                    "zhushu": "",
                    "type": 2
                },
                {
                    "paragraph": "吾將元夫子，異姓爲天倫。本無軒裳契，素以煙霞親。嘗恨迫世網，銘意俱未伸。松栢雖寒苦，羞逐桃李春。悠悠市朝間，玉顔日緇磷。所共重山岳，所得輕埃塵。",
                    "zhushu": "士贇曰：榖梁傳：兄弟，天倫也。荀子曰：桃李清粲於一時，秋至而後殺。至於松栢，經隆冬而不凋，䝉霜雪而不變，可謂得其真矣。"
                },
                {
                    "paragraph": "精魄漸蕪穢，衰老相慿因。我有錦囊訣，可以持君身。當餐黃金藥，去爲紫陽賔。萬事難並立，百年猶崇晨。别爾東南去，悠悠多悲辛。前志庶不易，逺途期所遵。已矣歸去來，白雲飛天津。",
                    "zhushu": "齊賢曰：紫陽眞人周義山，字季通，汝隂人。常以平旦日出立東，水日成氣。毛詩：曾不崇朝。箋云：崇。終也。士贇曰：𣈆天文志：天漢從東方經尾箕之間，謂之漢津。乃分二道，至天津下而合南道。乃西南行，至七星南而没。",
                    "type": 2
                },
                {
                    "paragraph": "留别廣陵諸公",
                    "zhushu": "淮南二作留别邯鄲故人。",
                    "type": 2
                },
                {
                    "paragraph": "憶昔作少年，結交趙與燕。金羈絡駿馬，錦帶橫龍泉。寸心無疑事，所向非徒然。晩節覺此踈，獵精草太玄。空名束壯士，薄俗棄髙賢。",
                    "zhushu": "士贇曰：師古曰：晚節，末時也。"
                },
                {
                    "paragraph": "中廻聖明顧，揮翰凌雲煙。騎虎不敢下，攀龍忽墮天。還家守清真，孤㓗勵秋蟬。錬丹費火石，採藥窮山川。卧海不關人，租稅遼東田。乗興忽復起，棹歌溪中船。臨醉謝葛強，山公欲倒鞭。狂歌自此别，垂釣滄浪前。",
                    "zhushu": "齊賢曰：聖明顧太白，供奉翰林時，士贇曰：晋王羲之去官，與東士人士盡山水之遊，又與道士許邁共脩服採藥石。又許邁少不慕仕進，徧遊名山，採藥於桐廬之恒山，餌木㫁穀。",
                    "type": 2
                },
                {
                    "paragraph": "廣陵贈别",
                    "zhushu": "",
                    "type": 2
                },
                {
                    "paragraph": "金瓶沽美酒，數里送君還。繫馬垂楊下，衘杯大道間。天邊看渌水，海上見青山。興罷各分袂，何湏别醉顔。",
                    "zhushu": "",
                    "type": 2
                },
                {
                    "paragraph": "感時留别從兄徐王延年、從弟延陵",
                    "zhushu": "",
                    "type": 2
                },
                {
                    "paragraph": "天籟何參差，噫然大塊吹。玄元包槖籥，紫氣何逶迤。七葉運皇化，千齡光本支。仙風生指樹，大雅歌螽斯。諸王若鸞虬，肅穆列藩維。哲兄錫茅土，聖代羅榮滋。九卿領徐方，七歩繼陳思。",
                    "zhushu": "齊賢曰：唐至肅宗凡七葉。神仙傳：老子之母適至李𣗳下而生。老子，生而能言，指李𣗳曰：以此爲我姓。毛詩大雅云：螽斯，后妃子孫衆多也。註：螽斯，蚣蜡也。草木䟽云：幽州謂之春箕，蝗𩔖也。郭璞註方言云：江表呼爲蚱蜢。虬，龍無角者。鸞，神鳥，五采。毛詩板曰：价人維藩，太師維垣，大邦維屏，太宗維翰，懷德維寜，宗子維城。曹植封陳思王七歩成詩云：煑豆燃豆箕，豆在釡中泣。本是同根生。相煎何太急。士贇曰：玄元，指老君也。按唐史。高宗乾封元年丙寅。帝封岱岳。駕至亳。朝謁老君。御製冊文。上尊號曰玄元皇帝。聖母爲先天太后。元宗天寳七載戊子。上老君尊號曰聖祖大道玄元皇帝。十三載甲午二月癸酉，帝朝宴太清宫，加上老君尊號曰太聖祖高上大道金闕玄元天皇大帝。列仙傳：老子西遊，関令尹喜望見紫氣浮関，老子果乗青牛而過関。尹由傳：関令尹喜，周大夫也，善於天文，登樓四望，見東極有紫氣。喜曰：應有聖人過。果見老子過。運命論註：逶迤，行貌。爾雅曰：穆穆肅肅，敬也。書禹貢：厥貢惟土五色。註曰：王者封五色土爲社，建諸侯則名。割其方色土與之，使立社。燾以黃土，苴以白茅。茅取其㓗，黃取王者覆四方。"
                },
                {
                    "paragraph": "伊昔全盛日，雄豪動京師。冠劒朝鳯闕，樓船侍龍池。鼓鍾出朱邸，金翠照丹墀。君王一顧盻，選色獻蛾眉。列㦸十八年，未曾輙遷移。大臣小喑鳴，謫竄天南垂。長沙不足舞，貝錦且成詩。",
                    "zhushu": "齊賢曰：唐室志：唐元宗嘗潜龍于興慶宫，及即位，興慶池嘗有一小龍出遊宫外御溝水中，竒狀蜿蜒。後幸蜀前一夕，其龍自池中御索雲望西南去，環列之士率共觀之。及上至嘉陵江，乗舟將度，見一小龍翼舟而進，上謂左右曰：此吾興慶池中龍也。命以酒沃酧，上親自祝之，龍乃自水中振鬛而去。史記曰：諸侯朝天子。於天子之所立宅舎曰邸。漢宫典職曰：丹漆地。故稱丹墀。毛詩：萋𠔃斐𠔃。成是貝錦。士贇曰：書東西垂。註：垂是逺方之名。"
                },
                {
                    "paragraph": "佐郡浙江西，病閑絶驅馳。階軒日苔蘚，鳥雀噪簷帷。時乗小肩輿，出入畏人知。北宅聊偃憇，歡愉恤惸𡠉。羞言梁苑地，烜赫耀旌旗。兄弟八九人，吳秦各分離。大賢逹機兆，豈獨慮安危。小子謝麟閣，鴈行忝肩隨。令弟字延陵，鳯毛出天姿。清英神仙骨，芬馥茝蘭蕤。",
                    "zhushu": "齊賢曰：佐郡長史，别駕也。梁孝王築東苑，得賜天子旌旗，出從千乗萬騎，東西馳獵，擬於天子。曲禮曰：五年以長，則肩隨之。謝靈運子超宗，有文辭，帝嗟賞，嘗謂謝莊曰：超宗殊有鳳毛。"
                },
                {
                    "paragraph": "夢得春草句，將非惠連誰？深心紫河車，與我特相宜。金膏猶罔象，玉液尚磷緇。伏枕寄賔舘，宛同清漳湄。藥物多見饋，珍羞亦兼之。誰道溟渤深，猶言淺恩慈。鳴蟬遊子意，促織念歸期。",
                    "zhushu": "齊賢曰：夢得春草句。紫河車，並見前卷。"
                },
                {
                    "paragraph": "驕陽何火赫，海木櫟龍龜。百川盡凋枯，舟檝閣中逵。䇿馬揺凉月，通宵出郊圻。泣别目眷眷，傷心歩遲遲。願言保明德，王室佇清夷。摻袂何所道？援毫投此辭。",
                    "zhushu": "齊賢曰：爾雅：九逹謂之逵。",
                    "type": 2
                },
                {
                    "paragraph": "别儲邕之剡中",
                    "zhushu": "",
                    "type": 2
                },
                {
                    "paragraph": "借問剡中道，東南指越鄉。舟從廣陵去，水入會稽長。竹色溪下緑，荷花鏡裏香。辭若向天姥，拂石卧秋霜。",
                    "zhushu": "齊賢曰：唐剡縣，𨽾越州㑹稽郡。揚洲，廣陵郡。天姥山，見前。",
                    "type": 2
                },
                {
                    "paragraph": "留别金陵諸公",
                    "zhushu": "",
                    "type": 2
                },
                {
                    "paragraph": "海水昔飛動，三龍紛戰爭。鍾山危波瀾，傾側駭奔鯨。黃旗一掃蕩，割壤開吳京。六代更霸王，遺跡見都城。",
                    "zhushu": "齊賢曰：鍾山見前。吳京，金陵也。士贇曰：三龍，魏、蜀、吳也。"
                },
                {
                    "paragraph": "至今秦淮間，禮樂秀群英。地扇鄒魯學，詩騰顔謝名。五月金陵西，祖余白下亭。欲㝷廬峰頂，先遶漢水行。香爐紫煙滅，瀑布落太清。若攀星辰去，揮手緬含清。",
                    "zhushu": "士贇曰：文中子曰：江東，中國之舊土，衣冠禮樂之所就也。永嘉之後，江東貴焉。史貨殖傳：鄒魯俗好儒，備於禮。漢鄒陽傳：鄒魯士以經學顔、謝。顔延之、謝靈運、惠連、玄暉詩：逺計皆先逹。鄭玄曰：行者，將行祖祓之祭也。白下，在上元縣西北。廬峰，即廬山也。香爐峯在城北，山南山北皆見，其形圎聳，常出雲氣，故名。",
                    "type": 2
                },
                {
                    "paragraph": "口號",
                    "zhushu": "",
                    "type": 2
                },
                {
                    "paragraph": "食出野田美，酒臨逺水傾。東流若未盡，應見别離情。",
                    "zhushu": "齊賢曰：吕氏春秋曰：水泉東流，日夜不休。",
                    "type": 2
                },
                {
                    "paragraph": "金陵酒肆留别",
                    "zhushu": "",
                    "type": 2
                },
                {
                    "paragraph": "風吹",
                    "zhushu": "一作白門。"
                },
                {
                    "paragraph": "柳花滿店香，吳姫壓酒勸客嘗。金陵子弟來相送，欲行不行各盡觴。請君試問東流水，别意與之誰短長",
                    "zhushu": "？齊賢曰：百亭在今建康東門外。士贇曰：學者若不見古人用意處，但得其皮毛，所以去之便逺。如風吹柳花滿店香，若人復能爲此句，亦未是太白。至于吳姫壓酒勸客嘗，壓酒字他人亦難及。金陵子弟來相送，欲行不行各盡觴，益不同。請君試問東流水，别意與之誰短長。至此乃真太白妙處，當潜心焉。",
                    "type": 2
                },
                {
                    "paragraph": "金陵白下亭留别",
                    "zhushu": "",
                    "type": 2
                },
                {
                    "paragraph": "驛亭三楊樹，正當白下門。吳煙暝長條，漢水齧古根。向來送行處，廻首阻𥬇言。别後若見之，爲余一攀翻。",
                    "zhushu": "齊賢曰：唐武徳九年，更金陵縣曰白下縣。白下，吳之故都。",
                    "type": 2
                },
                {
                    "paragraph": "别東林寺僧",
                    "zhushu": "",
                    "type": 2
                },
                {
                    "paragraph": "東林送客處，月出白猿啼。𥬇别廬山逺，何煩過虎溪。",
                    "zhushu": "齊賢曰：東林寺在廬山之南五里許，與西林寺相隣，規制廣寰，若一大縣。水石深怪，古跡無窮。東林三門内有小渠，名曰虎溪，逺師送客，未嘗過溪。西林即永法師所居，規制稍不及東林。",
                    "type": 2
                },
                {
                    "paragraph": "竄夜郎於烏江留别宗十六璟",
                    "zhushu": "",
                    "type": 2
                },
                {
                    "paragraph": "君家全盛日。台鼎何陸離。斬鼇翼媧皇。錬石補天維。一廻日月顧。三入鳯凰池。失勢靑門傍。種𤓰復幾時。猶會衆賔客。三千光路𡵨。皇恩雪憤懣。松栢含榮滋。",
                    "zhushu": "齊賢曰：𣈆志：在天爲三台，在人爲三公。李善曰：陸離，參差衆貌。許愼云：美好貌。青門，乃長安霸城門。漢書：邵平，故秦東陵侯，秦破，爲布衣，貧，種𤓰於長安城東，美𤓰，故世俗謂之東陵𤓰，從邵平以爲名也。"
                },
                {
                    "paragraph": "我非東牀人。令姊忝齊眉。浪跡未出世。空名動京師。過遭雲羅解。翻謫夜郎悲。拙妻莫邪劒。及比二龍隨。慙君湍波苦。千里逺從之。白帝暁猿斷。黃牛過客遲。遥瞻明月峽，西去益相思。",
                    "zhushu": "齊賢曰：太白上安州裴長史書云：楚有七澤，遂來覩焉。而許相公家見招，妻以孫女，便憇跡于此。至移三霜，則題中所謂别宗十六者，疑誤也。莫耶、二龍劒事，及白帝城、明月峽，見前。黃牛峽、𨽻峽州白崖間，有石如人形，如牛形，皆黃色，有黃牛廟，閱其碑，或云土星見形也。",
                    "type": 2
                },
                {
                    "paragraph": "留别龔處士",
                    "zhushu": "",
                    "type": 2
                },
                {
                    "paragraph": "龔子棲閑地，都無人世喧。柳深陶令宅，竹暗辟疆園。我去黃牛峽，遥愁白帝猿。贈君卷葹草，心斷竟何言。",
                    "zhushu": "齊賢曰：葹草，詩謂之卷耳，爾雅謂之苓耳。",
                    "type": 2
                },
                {
                    "paragraph": "贈别鄭判官",
                    "zhushu": "",
                    "type": 2
                },
                {
                    "paragraph": "竄逐勿復哀。慙君問寒灰。浮雲本無意。吹落章華臺。逺别淚空盡。長愁心已摧。二年吟澤畔。顦顇幾時廻。",
                    "zhushu": "齊賢曰：屈原放遊江潭，行吟澤畔，顔色顦顇，形容枯槁。",
                    "type": 2
                },
                {
                    "paragraph": "黃鶴樓送孟浩然之廣陵",
                    "zhushu": "",
                    "type": 2
                },
                {
                    "paragraph": "故人西辭黃鶴樓。煙花三月下楊州。孤帆逺影碧空盡，唯見長江天際流。",
                    "zhushu": "齊賢曰：黃鶴樓在邠州。",
                    "type": 2
                },
                {
                    "paragraph": "將遊衡岳過漢陽𩀱松亭留别族弟浮屠談皓",
                    "zhushu": "",
                    "type": 2
                },
                {
                    "paragraph": "秦欺趙氏璧，却入邯鄲宫。本是楚家玉，還來荆山中。丹彩㵼滄溟，清輝凌白虹。青蠅一相㸃，流落此時同。",
                    "zhushu": "齊賢曰：藺相如全璧歸趙事，見三卷。邯鄲，縣名，属趙國。白虹，天也。士贇曰：詩箋：青蠅之爲虫，汙白使黒，汙黒使白，喻佞人能變亂善惡也。"
                },
                {
                    "paragraph": "卓絶道門秀，談玄乃支公。延蘿結幽居，翦竹繞芳叢。凉花拂戸牖，天籟鳴虚空。憶我初來時，葡萄開景風。今兹大火落，秋葉黃梧桐。水色夢沅湘，長沙去何窮。寄書訪𢖍嶠，但與南飛鴻。",
                    "zhushu": "齊賢曰：髙𨓜沙門傳：支遁居㑹稽，晋哀帝欽其風采，遣中使至東遡。支遁遂辭丘壑，髙歩天色。風土記：夏至，景風至。大火落。七月也。衡嶠。衡嶽也。",
                    "type": 2
                },
                {
                    "paragraph": "留别賈舎人至二首",
                    "zhushu": "",
                    "type": 2
                },
                {
                    "paragraph": "大梁白雲起，飄颻來南洲。徘徊蒼梧野，十見羅浮秋。鰲挾山海傾，四溟揚洪流。意欲託孤鴈，從之摩天遊。鳯苦道路難，翶翔還崑丘。不肯衘我去，哀鳴慙不留。",
                    "zhushu": "齊賢曰：歸藏啓筮曰：有白雲起自蒼梧，入于大梁。四溟者，即四海也。羅浮山及崑丘事見前。"
                },
                {
                    "paragraph": "逺客謝主人，明珠難暗投。拂試𠋣天劒，西登岳陽樓。長嘯萬里風，掃清胷中憂。誰念劉越石，化爲繞指柔。",
                    "zhushu": "齊賢曰：鄒陽曰：明月之珠，以暗投人於道。衆莫不按劒相視。岳陽樓在岳陽城上，正對君山。劉越石詩：何憶百錬剛，化爲繞指柔。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "秋風吹胡霜，凋此簷下芳。折芳怨歲晚，離别悽以傷。謬攀青𤨏賢，延我於此堂。君爲長沙客，我獨之夜郎。勸此一杯酒，豈惟道路長。割珠兩分贈，寸心乆不忘。何必兒女仁，相看淚成行。",
                    "zhushu": "齊賢曰：師古曰：青𤨏者，刻爲連𤨏文而青𡍼也。士贇曰：青𤨏，天子之門制也。",
                    "type": 2
                },
                {
                    "paragraph": "渡荆門送别",
                    "zhushu": "",
                    "type": 2
                },
                {
                    "paragraph": "渡逺荆門外，來從楚國遊。山隨平野盡，江入大荒流。月下飛天鏡，雲生結海樓。仍憐故鄉水，萬里送行舟。",
                    "zhushu": "齊賢曰：荆門軍有山名荆門，蜀之諸山，至此不復見矣。成都有萬里橋。士贇曰：史天官書：海傍蜃氣象樓臺，曠野氣成宫闕。",
                    "type": 2
                },
                {
                    "paragraph": "聞李太尉大舉秦兵百萬出征東南，懦夫請纓，冀申一割之用，半道病還，留别金陵崔侍御十九韻",
                    "zhushu": "",
                    "type": 2
                },
                {
                    "paragraph": "秦出天下兵，蹴踏燕趙傾。黃河飮馬竭，赤羽連天明。太尉仗旄龯，雲騎繞彭城。三軍授號令，千里肅雷霆。凾谷絶飛鳥，武闗擁連營。意在斬巨鼇，何論鱠長鯨。",
                    "zhushu": "齊賢曰：関中皆三秦之地。漢百官公卿表：太尉，秦官。應劭曰：自上安下曰尉，武官悉以爲稱。尚書牧誓云：王左杖黃龯，右秉白旄。唐徐州彭城郡，治彭城縣。唐書：李光弼加太尉、中書令，兼侍中、河南副元帥，知河南、淮東西、山南東、荆南五道節度行營事，鎭泗州，帝賦詩以餞，遂疾驅入徐州，朝義走。寳應元年，進封臨淮郡王。函谷，在唐陜州靈寳縣界。桃林塞、武関，在商州商洛縣。"
                },
                {
                    "paragraph": "恨無左車略，多愧魯連生。拂劒照嚴霜，彫戈鬘",
                    "zhushu": "謨官切。長髪也。"
                },
                {
                    "paragraph": "胡纓。願雪會稽耻，將期報恩榮。半道謝病還，無因東南征。亞夫未見顧，劇孟阻先行。天奪壯士心，長吁别吳京。",
                    "zhushu": "齊賢曰：漢書：趙王陳餘聞漢且襲之，聚兵井陘口。李左車說餘，絶其糧道，深溝髙壘，勿與戰。餘不聽。韓信引兵出井陘口，斬成安君，泜水上，擒趙王歇。搆生得李左車者千金。頃之，縛至，信解其縛而師事之。魯仲連事見二卷。吳京、建康也。"
                },
                {
                    "paragraph": "金陵遇太守，倒屣相逢迎。群公咸祖餞，四座羅朝英。初發臨滄觀，醉棲征虜亭。舊國見秋月，長江流寒聲。帝車信廻轉，河漢復縱橫。孤鳯向西海，飛鴻辭北溟。因之出廖廓，揮手謝公卿。",
                    "zhushu": "齊賢曰：輿地志：秣陵新亭尤有逺望樓，又名勞勞樓，後改名臨滄觀。丹陽記曰：征虜亭，太安中，征虜將軍謝安立，因名。",
                    "type": 2
                },
                {
                    "paragraph": "别韋少府",
                    "zhushu": "",
                    "type": 2
                },
                {
                    "paragraph": "西出蒼龍門，南登白鹿原。欲㝷商山皓，猶戀漢皇恩。水國逺行邁，仙經深討論。洗心向秋月，清耳敬亭猿。",
                    "zhushu": "齊賢曰：商山四皓，見前。"
                },
                {
                    "paragraph": "築室在人境，閉關無世喧。多君枉髙駕，贈我以微言。交乃意氣合，道因風雅存。别離有相思，瑶瑟與金樽。",
                    "zhushu": "齊賢曰：師古曰：多，猶重也。",
                    "type": 2
                },
                {
                    "paragraph": "南陵别兒童入京",
                    "zhushu": "",
                    "type": 2
                },
                {
                    "paragraph": "白酒新熟山中歸，黃雞啄黍秋正肥。呼童烹雞酌白酒，兒女嬉𥬇牽人衣。髙歌取醉欲自慰，起舞落日爭光輝。游說萬乗苦不早，着鞭跨馬渉逺道。會稽愚婦輕買臣，余亦辭家西入秦。仰天大𥬇出門去，我軰豈是蓬蒿人。",
                    "zhushu": "齊賢曰：朱買臣妻事見前。",
                    "type": 2
                },
                {
                    "paragraph": "别山僧",
                    "zhushu": "涇縣作。",
                    "type": 2
                },
                {
                    "paragraph": "何處名僧到水西，乗舟弄月𪧐涇溪。平明别我上山去，手携金䇿踏雲梯。騰身轉覺三天近，舉足廻看萬嶺低。謔浪肯居支遁下，風流還與逺公齊。此度别離何日見，相思一夜暝猿啼。",
                    "zhushu": "齊賢曰：涇溪，𨽾涇縣，属宣州。支遁，字道林，逺法師，居廬山東林寺。士贇曰：道書自初一氣而分二氣，是爲三天。一氣大羅天，三氣清微天、禹餘天、太赤天，即乙清、上清、太清之三境也。",
                    "type": 2
                },
                {
                    "paragraph": "贈别王山人歸布山",
                    "zhushu": "",
                    "type": 2
                },
                {
                    "paragraph": "王子析道論，微言破秋毫。還歸布山隱，興入天雲高。爾去安可遲，瑶草恐衰歇。我心亦懷歸，屢夢松上月。傲然遂獨徃，長嘯開巖扉。林壑乆已蕪，石道生薔薇。願言弄笙鶴。歲晚來相依。",
                    "zhushu": "齊賢曰：山海經：姑瑶之山，帝女死焉，化爲瑶草，服之者媚於人。",
                    "type": 2
                },
                {
                    "paragraph": "江夏别宋之悌",
                    "zhushu": "",
                    "type": 2
                },
                {
                    "paragraph": "楚水清若空，遥將碧海通。人分千里外，興在一杯中。谷鳥吟晴日，江猿嘯晚風。平生不下淚，於此泣無窮。",
                    "zhushu": "齊賢曰：陸羽曰：楚水第一，𣈆水第二，吳水第三，是謂三泉。"
                }
            ]
        },
        {
            "name": "分𩔖𥙷註李太白詩卷之十六",
            "paragraphs": [
                {
                    "paragraph": "分𩔖𥙷註李太白詩卷之十六",
                    "zhushu": "",
                    "type": 1
                },
                {
                    "paragraph": "送",
                    "zhushu": "",
                    "type": 2
                },
                {
                    "paragraph": "南陽送客",
                    "zhushu": "",
                    "type": 2
                },
                {
                    "paragraph": "斗酒勿爲薄，寸心貴不忘。坐惜故人去，偏令遊子傷。離顔怨芳草，春思結垂楊。揮手再三别，臨岐空斷腸。",
                    "zhushu": "士贇曰：論語乆要不忘平生之言。",
                    "type": 2
                },
                {
                    "paragraph": "送張舎人之江東",
                    "zhushu": "",
                    "type": 2
                },
                {
                    "paragraph": "張翰江東去，正值秋風時。天清一鴈逺，海闊孤㠶遲。白日行欲暮，滄波杳難期。吳洲如見月，千里幸相思。",
                    "zhushu": "齊賢曰：張翰事見前卷。",
                    "type": 2
                },
                {
                    "paragraph": "送王屋山人魏萬還王屋",
                    "zhushu": "并序。",
                    "type": 2
                },
                {
                    "paragraph": "王屋山人魏萬云：自嵩宋沿吳相送，數千里不遇，乗興遊台越，經永嘉，觀謝公石門，後於廣陵相見。美而愛文好古，浪跡方外，因述其行而贈是詩。",
                    "zhushu": "一作見。王屋山人魏萬云：自嵩歷兖，遊梁入呉，計程三千里，相訪不遇。因下江東，㝷諸名山，往復百越。後於廣陵一面，遂乗興共過金陵。此公愛竒好古，獨岀物表，因述其行李，有此詩。"
                },
                {
                    "paragraph": "仙人東方生，浩蕩弄雲海。沛然乗天遊，獨往失所在。魏侯繼大夕，本家聊攝城。卷舒入元化，跡與古賢并。",
                    "zhushu": "齊賢曰：東方朔暫之紫泥之海，見二卷。杜預曰：聊，攝，齊西界，平原聊縣東北有攝城。"
                },
                {
                    "paragraph": "十三弄文史，揮筆如振綺。辯折田巴生，心齊魯連子。西渉清洛源，頗驚人世喧。采秀卧王屋，因窺洞天門。朅來遊嵩峯，羽客何𩀱𩀱。朝携月光子，暮宿玉女牎。鬼谷上窈窕，龍潭下奔潨。",
                    "zhushu": "齊賢曰：東方朔書曰：年十三學書，三冬，文史足用。唐王屋縣隷河南府，有王屋山、嵩山。唐𨽾河南登封縣。鬼谷先生，𣈆平公時人，隱居鬼谷，因以爲號。先生姓王名剛。蘇秦、張儀從之學，學成歸，先生與一𨾏履，化爲犬以引二子，即日到秦。徐廣曰：頴川陽城有鬼谷，嵩山嵩陽觀西有龍潭。士贇曰：魯連子曰：齊之辯者曰田巴，辯於徂丘而議於稷下，毀五帝，罪三王，一日而服千人。有徐易弟子曰魯連，謂劫曰：臣願當田子侯。不取復說。於是往見而請曰：今楚軍南，趙伐高唐，亡在朝夕。今臣將罷南陽之師，還高唐之兵，所貴談說，此之謂也。如先生之言，有似是者，人皆惡之。田巴於是杜口易業，終身不談。潨音叢，毛詩箋云：水㑹也。說文：小水入大水。"
                },
                {
                    "paragraph": "東浮汴河水，訪我三千里。𨓜興滿吳雲，飄颻淛江汜。揮手杭越間，章臺望潮還。濤捲海門石，雲橫天際山。白馬走素車，雷奔駭心顔。",
                    "zhushu": "齊賢曰：浙江汜杭，今之臨安，浙之西；越州，今紹興府，浙之東，接亭在焉。"
                },
                {
                    "paragraph": "遥聞㑹稽美，且度耶溪水。萬壑與千巖，崢嶸鏡湖裏。秀色不可名，清揮滿江城。人遊月邊去，舟在空中行。此中乆延佇，入剡㝷王許。𥬇讀曹娥碑，沈吟黃絹語。天台連四明，日入向國清。五峯轉月色，百里行松聲。靈溪咨沿越，華頂殊超忽。石梁橫青天，側足履半月。",
                    "zhushu": "齊賢曰：世說：顧長康從㑹稽還，人問山川之美，顧云：千巖競秀，萬壑爭竒耶？溪見前。許邁移臨安，入西山，改名玄義之。曹娥，上虞人，父時迎神，泳濤而上，爲水所淹，不得尸。娥年十四，乃投𤓰于江，祝父在此，𤓰當沉。旬有七日，𤓰沉，娥遂投江而死。縣令度尚爲改葬作碑。蔡邕過吳，讀碑文，以爲詩人之倫，因刻石傍作八字云：黃絹㓜婦外孫。虀曰：曹操與楊脩共讀之。脩先悟操行三千里，方悟爲絶妙好辭。四字。天台賦云：過靈溪而一躍。僧惠虚，姓陳，居天台國清寺。與同侣遊山戯，過石橋，水峻苔滑，懸流萬仞，下不見底。衆皆股慄不行，惠虚獨超然而過。徑上石壁外，微有小徑，遂見宫闕，連亘十里許。其門題曰㑹眞府，左曰金庭宫，右曰同伯宫，皆金樓玉牎，高百餘尺。孔靈符㑹稽記曰：赤城山有石橋懸度。"
                },
                {
                    "paragraph": "眷然思永嘉，不憚海路賖。掛席歷海嶠，廻瞻赤城霞。赤城漸微没，孤嶼前嶢兀。水續萬古流，亭空千霜月。",
                    "zhushu": "齊賢曰：唐温州永嘉郡，謝靈運岀爲永嘉守，郡有名山水，肆意遊遨，徧歷諸縣，所至輙爲詩詠，以致其意，故有登臨海嶠，初發強中作。㑹稽記曰：赤城山，山色皆赤，狀似雲霞。"
                },
                {
                    "paragraph": "縉雲川谷難，石門最可觀。瀑布掛北斗，莫窮此水端。噴壁灑素雪，空濛生晝寒。却思惡溪去，事懼惡溪惡。咆哮七十灘，水石相噴薄。路創李北海，巖開謝康樂。松風和猿聲，捜索連洞壑。徑出梅花橋，𩀱溪納歸潮。落㠶金華岸，赤松若可招。",
                    "zhushu": "齊賢曰：唐處州縉雲縣。謝靈運有登石門最高頂詩。又靈運遊名山志曰：石門開六處，石門遡水上入兩山，開兩邊石壁，右邊石巖，下臨澗水。南史：禇伯玉，錢塘人，往剡居瀑布山。麗水縣東十里有惡溪，多水怪。太白自註：李邕昔爲括州，開此嶺路。又曰：惡溪。有謝康樂題詩處。婺州金華縣有金華山，金華有赤松澗，人見赤松子安期先生於此。"
                },
                {
                    "paragraph": "沈約八詠樓，城西孤岧嶤。岧嶤四荒外，曠望群川㑹。雲卷天地開，波連浙西大。亂流新安口，北指嚴光瀬。釣臺碧雲中，邈與蒼嶺對。稍稍來吳都，徘徊上姑蘇。煙綿橫九疑，漭",
                    "zhushu": "水大貌。"
                },
                {
                    "paragraph": "蕩見五湖。目極心更逺，悲歌但長吁。",
                    "zhushu": "齊賢曰：南史：沈約，字休文，吳郡人，爲棗陽太守。郡有沈約八詠樓，又有新安江水至清淺詩。蘇州呉郡治呉縣，五湖，即震澤，見前。士贇曰：師古曰：戎狄荒服，故曰四荒，言其恍惚去來無常也。蒼嶺，在台州仙居縣西北五十里，高五千丈。"
                },
                {
                    "paragraph": "廻橈楚江濵，揮䇿楊子津。身着日本裘，",
                    "zhushu": "裘。則朝卿所贈日本布爲之。"
                },
                {
                    "paragraph": "昻藏出風塵。五月造我語，知非佁儗人。相逢樂無限，氷石日在眼。徒千五諸侯，不致百金産。吾反楊子雲，絃歌播清芬。雖爲江寧宰，好與山公群。乗興但一行，且知我愛君。君來幾何時，仙臺應有難。東牎緑玉樹，定長三五枝。至今天壇人，當𥬇爾歸遲。我苦惜逺别，茫然使心悲。黃河若不斷，白首長相思。",
                    "zhushu": "齊賢曰：日本去京師萬四千里。",
                    "type": 2
                },
                {
                    "paragraph": "送當𡍼趙少府赴長蘆",
                    "zhushu": "",
                    "type": 2
                },
                {
                    "paragraph": "我來楊都市，送客回輕舠。因誇楚太子，便覩廣陵濤。仙尉趙家玉， 英風凌四豪。維舟至長蘆， 目送煙雲高。揺扇對酒樓， 持袂把蟹螯。前途儻相思， 登嶽一長謡。",
                    "zhushu": "齊賢曰：楊都，揚州。士贇曰：漢書游俠傳：信陵、平原、孟嘗、春申游諸侯者，以四豪爲稱首。",
                    "type": 2
                },
                {
                    "paragraph": "送友人㝷越中山水",
                    "zhushu": "",
                    "type": 2
                },
                {
                    "paragraph": "聞道稽山去，偏宜謝客才。千巖泉灑落，萬壑樹縈廻。東海橫秦望，西陵遶越臺。湖清霜鏡曉，濤白雪山來。八月枚乗筆，三吳張翰杯。此中多𨓜興，早晚向天台。",
                    "zhushu": "齊賢曰：㑹稽記：秦望山在州城正南。史記：始皇登之，望南海、西陵，與浙江亭相對，乃錢塘㑹稽津渡處。𣈆張翰任心自適，不求當世。或謂之曰：卿乃可縱遇一時，偏不爲身後名邪？答曰：使我有身後名，不如即時一杯酒。天台山在合州。士贇曰：越臺即越王臺，圖經云：在種山，今在卧龍之西。",
                    "type": 2
                },
                {
                    "paragraph": "送族弟凝之滁求婚崔氏",
                    "zhushu": "",
                    "type": 2
                },
                {
                    "paragraph": "與爾情不淺，忘筌已得魚。玉臺掛寶鏡，持此意何如。坦腹東牀下，由來志氣踈。遥知向前路，擲菓定盈車。",
                    "zhushu": "齊賢曰：莊子：筌者，所以求魚也，得魚而忘筌。潘安仁至美，每行，老嫗以菓擲之滿車。",
                    "type": 2
                },
                {
                    "paragraph": "送友人遊梅湖",
                    "zhushu": "",
                    "type": 2
                },
                {
                    "paragraph": "送君遊梅湖，應見梅花發。有使寄我來，無令紅芳歇。暫行新林浦，定醉金陵月。莫惜一鴈書，音塵坐胡越。",
                    "zhushu": "齊賢曰：漢書，帝思蘇武，使謂單于，天子射上林，得鴈足繫帛。士贇曰：陸凱與范曄相善，自至南，寄梅花一枝，寄長安，與復詩曰：新梅逢驛使，寄與隴頭人。自逺廻所有，聊贈一枝春。",
                    "type": 2
                },
                {
                    "paragraph": "送崔十二遊天竺寺",
                    "zhushu": "",
                    "type": 2
                },
                {
                    "paragraph": "還聞天竺寺，夢想懷東越。毎年海樹霜，桂子落秋月。送君遊此地，已屬流芳歇。待我來歲行，相隨浮溟渤。",
                    "zhushu": "齊賢曰：錢塘諸寺，天竺最盛。山有一門，南北相望，而上下兩天竺寺。",
                    "type": 2
                },
                {
                    "paragraph": "送楊山人歸天台",
                    "zhushu": "",
                    "type": 2
                },
                {
                    "paragraph": "客有思天台，東行路超忽。濤落浙江秋，沙明浦陽月。今遊方厭楚，昨夢先歸越。且盡秉燭歡，無辭凌晨發。我家小阮賢，剖竹赤城邊。詩人多見重，官燭未曾然。興引登山屐，情催泛海船。石橋如可度，携手弄雲煙。",
                    "zhushu": "齊賢曰：酈長善水經註云：浦陽江水，導源烏陽縣，而經上虞縣。小阮乃籍兄熈子咸也。漢書：巴祗爲揚州刺史，在官不迎妻子，夜與士對坐，暗中不然官燭。謝靈運㝷山渉嶺，必造幽峻，巖嶂數十里，莫不備盡登躡。甞着木屐，上山則去其前齒，下山則去其後齒。有遊赤石進帆海詩。",
                    "type": 2
                },
                {
                    "paragraph": "送温處士歸黃山白鵝峰舊居",
                    "zhushu": "",
                    "type": 2
                },
                {
                    "paragraph": "黃山四千仞，三十二蓮峰。丹崖夾石柱，菡蓞金芙蓉。伊昔昇絶頂，下窺天目松。仙人鍊玉處，羽化留餘蹤。",
                    "zhushu": "齊賢曰：黄山隷，宣州。圖經云：黃帝與浮丘仙人錬丹於此。爾雅：荷，芙蕖，其華菡蓞，其實蓮，其根藕。天目山，在臨安西五十里，高三千九百丈，周回八百里，乃神仙所居，有三十六佩。太平寰宇記：天山有兩湖，若左右目，故曰天目。士贇曰：𣈆書：許邁徧遊名山採藥，莫測所終，好道者皆謂之羽化也。"
                },
                {
                    "paragraph": "亦聞温伯雪，獨往今相逢。採秀辭五嶽，攀巖歷萬重。歸休白鵝嶺，渇飲丹砂井。鳯吹我時來，雲車爾當整。去去陵陽東，行行芳桂叢。廻溪十六度，碧嶂盡晴空。他日還相訪，乗橋躡綵虹。",
                    "zhushu": "齊賢曰：白鵝嶺在黃山。莊子：温伯雪舎於魯。仲尼見之而不言。子路問，仲尼曰：夫人者。目擊而道存矣。",
                    "type": 2
                },
                {
                    "paragraph": "送方士趙叟之東平",
                    "zhushu": "",
                    "type": 2
                },
                {
                    "paragraph": "長桑晚洞視，五藏無全牛。趙叟得秘訣，還從方士遊。西過獲麟臺，爲我弔孔丘。念别復懷古，澘然空淚流。",
                    "zhushu": "齊賢曰：莊子：庖丁曰：始吾之解牛之時，所見無非牛者，三年之後，未甞見全牛也。方今之時，臣以神遇，而不以目視。獲麟臺在魯國西。士贇曰：史記，扁鵲者，渤海鄭人也，姓秦氏，名越人。少時爲人舎長，舎客長桑君過，扁鵲獨竒之，甞謹遇之。長桑君亦知扁鵲非常人，岀入十餘年，乃呼扁鵲私坐，間與語曰：我有禁方，年老欲傳與公。公母泄。扁鵲曰：敬諾。乃出其懷中藥與扁鵲：飲是以上池之水，三十日當知物矣。乃悉取其禁方書，盡與扁鵲，忽然不見，殆非人也。扁鵲以其言飲藥三十日，視垣見一方人，以此視病，盡見五臓癥結，特以診脉爲名耳。",
                    "type": 2
                },
                {
                    "paragraph": "送韓凖裴政孔巢父還山",
                    "zhushu": "魯中。",
                    "type": 2
                },
                {
                    "paragraph": "獵客張兎𦊨，不能掛龍虎。所以青雲人，高歌在巖戸。韓生信英彦，裴子舎清眞。孔矦復秀出，俱與雲霞親。峻節凌逺松，同衾卧盤石。斧冰漱寒泉，三子同二屐。",
                    "zhushu": "士贇曰：盤，大石也。"
                },
                {
                    "paragraph": "時時或乗興，往往雲無心。出山揖牧伯，長嘯輕衣簮。昨宵夢裏還，云弄竹溪月。今辰魯東門，悵飲與君别。雪崖滑去馬，蘿徑迷歸人。相思若煙草，歷亂無冬春。",
                    "zhushu": "齊賢曰：尚書周官曰：外有州牧侯伯。陸機演連珠曰：頓網探雲，不能招龍；振網羅雲，不必招鳯。是以巢箕之叟，不盻丘園之弊；洗耳之民，不發傳巖之夢。此詩首四句意出於此。",
                    "type": 2
                },
                {
                    "paragraph": "送楊少府赴選",
                    "zhushu": "",
                    "type": 2
                },
                {
                    "paragraph": "大國置衡鏡，凖平天地心。群賢無邪人，朗鑒窮情深。吾君詠南風， 衮冕彈鳴琴。時泰多美士，京國㑹纓簮。山苗落磵底，幽松出高岑。",
                    "zhushu": "齊賢曰：禮記：舜作五絃之琴，以歌南風。士贇曰：三禮圖：衮冕，垂白珠，十有二旒，以組爲纓，色如綬，黈廣充耳，玉簮導板，黄金飾。周制，冕有紐。"
                },
                {
                    "paragraph": "夫子有盛才，主司得球琳。流水非鄭曲，前行遇知音。衣工剪綺綉，一悞傷千金。何惜刀尺餘， 不裁寒女衾。我非彈冠者，感别但開襟。空谷無白駒，賢人豈悲吟。大道安棄物，時來或招㝷。爾見山吏部，當應無陸沈。",
                    "zhushu": "齊賢曰：漢書王吉傳：吉與貢禹爲友。世稱王陽在位。貢公彈冠。言其取舎同也。師古曰：彈冠者。言人仕也。毛詩：皎皎白駒。在彼空谷。山濤爲吏部。所甄拔人物。各爲題目。時稱山公啓事。莊子陸沈註：人中隱者。譬如無水而沉。",
                    "type": 2
                },
                {
                    "paragraph": "對雪奉餞任城六父秩滿歸京",
                    "zhushu": "",
                    "type": 2
                },
                {
                    "paragraph": "龍虎謝鞭䇿，鵷鸞不司晨。君看海上鶴，何似籠中鶉。獨用天地心，浮雲乃吾身。雖將簮組狎，若與煙霞親。",
                    "zhushu": "齊賢曰：蔡衡曰：凡象鳯者有五：多赤色者鳯，多青色者鸞，多黃色者鵷，多紫色者鷟，多白色者鵠。此鳥多青，乃鸞，非鳯也。"
                },
                {
                    "paragraph": "季父有英風，白眉超常倫。一官即夢寐，脫屣歸西秦。竇公敞華筵，墨客盡來臻。燕歌落胡鴈，郢曲廻陽春。征馬百度嘶，遊車動行塵。躊躇未忍去，戀此四座人。餞離駐高駕，惜别空慇懃。何時竹林下，更與歩兵鄰。",
                    "zhushu": "齊賢曰：白眉、陽春、白雪事，並見前卷。士贇曰：燕歌行，古樂府名。",
                    "type": 2
                },
                {
                    "paragraph": "魯郡堯祠送吳五之瑯琊",
                    "zhushu": "",
                    "type": 2
                },
                {
                    "paragraph": "堯没三千歲，青松古廟存。送行奠桂酒，拜舞清心魂。日色促歸人，連歌倒芳樽。馬嘶俱醉起，分手更何言。",
                    "zhushu": "齊賢曰：兖州魯郡有堯廟。士贇曰：左傳：心之精爽謂魂魄。",
                    "type": 2
                },
                {
                    "paragraph": "魯郡堯祠送竇明府薄華還西京",
                    "zhushu": "時乆病初起作。",
                    "type": 2
                },
                {
                    "paragraph": "朝䇿犂眉騧，舉鞭力不堪。強扶愁疾向何處，角巾微服堯祠南。長楊掃地不見日，石門噴作金沙潭。𥬇誇故人指絶境，山光水色青於藍。",
                    "zhushu": "齊賢曰：爾雅：黃馬黒喙曰騧。"
                },
                {
                    "paragraph": "廟中往往來擊鼓，堯本無心爾何苦。門前長跪𩀱石人，有女如花日歌舞。銀鞍繡轂往復廻，簸林蹶石鳴風雷。逺煙空翠時明滅，白鷗歷亂長飛雪。紅泥亭子赤闌干，碧流環轉青錦湍。深沉百丈洞海底，那知不有蛟龍蟠。",
                    "zhushu": "齊賢曰：西京雜記：𣈆靈公家甚瑰壯，四角以石人，男女四十餘，皆立侍。"
                },
                {
                    "paragraph": "君不見緑珠潭水流東海，緑珠紅粉沈光彩。緑珠樓下花滿園，今日曾無一枝在。昨夜秋聲閶闔來，洞庭水落騷人哀。遂將三五少年輩，登高逺望形神開。生前一𥬇輕九鼎，魏武何悲銅雀臺。",
                    "zhushu": "齊賢曰：石崇緑珠事見前卷魏志注。建安十五年冬，作銅雀臺。士贇曰：王褒四子講德論商歌下注曰：商，秋聲也。淮南子天文訓曰：涼風至四十五日，閶闔風至。註云：兊卦之風也。"
                },
                {
                    "paragraph": "我歌白雲𠋣牎牖。爾聞其聲但揮手。長風吹月度海來。遥勸仙人一杯酒。酒中樂酣宵向分。舉觴酹堯堯可聞。何不令臯繇擁篲橫八極。直上青天揮浮雲。高陽小飲眞𤨏𤨏。山公酩酊何如我？竹林七子去道賖。蘭亭雄筆安足誇？堯祠𥬇殺五湖水。至今憔悴空荷花。爾向西秦我東越， 暫向瀛洲訪金闕。藍田太白若可期，爲余掃灑石上月。",
                    "zhushu": "齊賢曰：徐陵有白雲岀嶠篇。師古曰：彗，所以掃也。山公酩酊，竹林七賢，事見前。王羲之蘭亭序曰：永和九年，歲在癸丑，暮春之初，㑹于㑹稽山隂之蘭亭，東越，㑹稽也。漢志：三神山上，黃金銀爲宫闕。唐京兆府藍田縣。范子計然曰：玉英出藍田。太白山在武功縣南，去長安三百里。士贇曰：爾雅曰：𤨏，𤨏，小也。",
                    "type": 2
                },
                {
                    "paragraph": "金郷送韋八之西京",
                    "zhushu": "",
                    "type": 2
                },
                {
                    "paragraph": "客自長安來，還歸長安去。狂風吹我心，西掛咸陽樹。此情不可道，此别何時遇？望望不見君，連山起煙霧。",
                    "zhushu": "齊賢曰：漢志。長安縣。高帝五年置。惠帝子年初城。六年成。戸八萬八百。士贇曰：太白此詩。因别友而動懷君之思。可謂身在江海。心存魏闕者矣。",
                    "type": 2
                },
                {
                    "paragraph": "送薛九被讒去魯",
                    "zhushu": "",
                    "type": 2
                },
                {
                    "paragraph": "宋人不辨玉， 魯賤東家丘。我𥬇薛夫子。胡爲兩地遊？黃金消衆口，白璧竟難投。梧桐生蒺藜， 緑竹乏佳實。鳯凰宿誰家？送與群雞匹。",
                    "zhushu": "齊賢曰：宋人得燕石以爲寶，事見前。魯人不知，孔子以爲是東家丘。顔師古曰：美金見毀，衆共疑之，數被燒煉，以至銷鑠。又曰：夜光之璧，以闇投人於道，莫不按劒相盻。詩箋云：鳯凰之性，非梧桐不栖，非竹實不食。"
                },
                {
                    "paragraph": "田家養老馬。窮士歸其門。蛾眉𥬇躄",
                    "zhushu": "音壁。不能行貌。"
                },
                {
                    "paragraph": "者， 賔客去平原。却斬美人首， 三千還駿奔。",
                    "zhushu": "齊賢曰：田子方見老馬於道，問其御者，曰：公家之畜，罷而不用，出而鬻之。子方曰：少盡其力，老棄其身，仁者不爲也。以束帛贖之。史記：平原君家樓臨民家，民家有躄者，槃散行汲，平原君美人居樓上，臨見，大𥬇之。明日，躄者至門，請曰：臣不幸有罷癃之疾，而君之後宫𥬇臣，臣願得𥬇者頭。平原君𥬇應曰：諾。躄者去，君𥬇曰：此豎子乃欲以一𥬇之故殺吾美人，不亦甚乎！居歲餘，賔客稍稍引去，平原君怪之。門下一人前曰：以君之不殺𥬇躄者，以君爲愛色而賤士，即去耳。於是君乃殺𥬇躄者美人頭，自造門謝焉。門下乃復稍稍來。"
                },
                {
                    "paragraph": "毛公一挺劒， 楚趙兩相存。",
                    "zhushu": "齊賢曰：史：秦圍邯鄲，趙使平原君求救，合從於楚，約與食客文武備者二十人偕，得十九人，餘無可取者。有毛遂自薦曰：願備貟而行。平原君與楚合從，言其利害，日岀而言之，日中不决。毛遂按劒歷堦而上曰：白起，小豎子耳，率數萬之衆與楚國戰，一戰而舉鄢郢，再戰而燒夷陵，三戰而辱王之先人，此百世之怨，而趙之所羞，而王不知，惡合從者爲楚，非爲趙也。楚王曰：唯唯，謹奉社稷以從。遂謂楚王之左右曰：取雞狗馬之血來。遂奉銅盤而跪進之楚王曰：王當歃血定從，次者吾君，次者遂，遂定從於殿上。"
                },
                {
                    "paragraph": "孟甞恱狡兎， 三窟頼馮諼。",
                    "zhushu": "齊賢曰：史記，孟甞使馮諼收責於薛，諼矯以賜諸民，因燒其劵。長謳到齊，孟甞君見之曰：責畢收乎？曰：收畢矣，以何市而反？諼曰：君云視吾家所寡有者，臣竊計君所寡者義耳，竊以爲君市義。君不說。朞年，孟甞君就國於薛，民扶老携幼，迎君道中，君顧馮諼曰：先生所爲文市義者，乃今日見之。諼曰：狡兎有三窟，僅得免其死。今君有一窟，未得高枕而卧也。請爲君復鑿二窟。乃西遊梁，謂惠王曰：齊放孟甞君，諸侯先迎之，國富而兵強。於是惠王遣使聘孟甞君。梁使三反，齊王聞之，遣太傅謝君曰：寡人不祥，沉於謟諛之臣，聞罪於君，寡人不足爲也。願君顧先王之宗廟，反國統萬人乎？諼戒君曰：願請先王之祭器，立宗廟於薛。廟成，還報君曰：三窟已就，君姑高枕爲樂矣。君爲相數十年，無纎芥之禍，諼之計也。"
                },
                {
                    "paragraph": "信陵奪兵符， 爲用侯生言。",
                    "zhushu": "士贇曰：史記： 魏公子無忌用侯生計，矯𣈆鄙兵救趙，事見三卷。"
                },
                {
                    "paragraph": "春申一何愚， 刎首爲李園。",
                    "zhushu": "齊賢曰：史記： 楚人李園進女弟於春申君，君即幸之，知其有身。園與其女弟謀，使說君曰：今妾有身而人莫知，誠以君之重，進妾於楚王，王必幸妾，頼天有子男，則是君之子爲王也，楚國盡可得。君大然之，乃岀園女弟，謹舎而言之楚王。王召入幸之，遂生子男，立爲太子，以園女弟爲皇后。楚王貴李園，園用事，恐春申君語泄，欲殺以滅口，而國人無有知者。後楚考烈王卒，李園果先入，伏死士於𣗥門之内。春申君入𣗥門，死士刺君，斬其頭，投之𣗥門外，使吏盡滅君之家，而李園女弟所生子者，遂立爲幽王。"
                },
                {
                    "paragraph": "賢哉四公子，撫掌黃泉裏。借問𥬇何人，𥬇人不好士。爾去且勿諠，桃李竟何言。沙丘無漂母，誰肯飯王孫。",
                    "zhushu": "齊賢曰：史記沙丘在鉅鹿，此沙丘當在魯。韓信漂母事見前。士贇曰：按此四可，乃是緫上之意，盖取平原、孟甞、信陵得士而用其言，故卒能自保。譏春申君不能用朱英之言，而卒受李園之禍，故詩中有春申一何愚之語也。國䇿曰：春申君相楚二十五年，考烈王病，朱英謂春申君曰：世有無妄之福，又有無妄之禍，今君處無妄之世，以事無妄之主，安不有無妄之人乎？春申君曰：何謂？曰：君相楚二十餘年矣，雖名爲相國，實楚王也。五子皆相諸侯。今王疾甚，旦暮且崩，太子衰弱，疾而不起，而君相少主，因而代立當國，如伊尹、周公。王長而反政，不即遂南面稱孤，因而有楚國。此所謂無妄之福也。李園，國舅也，不爲將兵，而隂養死士之日乆矣。楚王崩，李園必先入，據本議制，㫁君命，乗權而殺君以滅口，此所謂無妄之禍也。君先仕臣爲郎中，王崩，李園先入，臣請爲君刺其胷殺之，此所謂無妄之人也。春申君曰：先生置之勿復言。且李園軟弱人也，僕又善之，則何至此？朱英恐，乃亡去。後十七日，考烈王崩，果罹其禍。",
                    "type": 2
                },
                {
                    "paragraph": "單父東樓秋夜送族弟沈之秦",
                    "zhushu": "時凝在席。",
                    "type": 2
                },
                {
                    "paragraph": "爾從咸陽來，問我何勞苦。沭猴而冠不足言，身騎土牛滯東魯。沈弟欲行凝弟留，孤飛一鴈秦雲秋。坐來黃葉落四五，北斗已掛西城樓。絲桐感人絃亦絶，滿堂送君皆惜别。卷簾見月清興來，疑是山隂夜中雪。明日斗酒别，惆悵清路塵。遥望長安日，不見長安人。長安宫闕九天上，此地曾經爲近臣。一朝復一朝，髪白心不改。屈原憔悴滯江潭，亭伯流離放遼海。折翮翻飛隨轉蓬，聞弦虚墜下霜空。聖朝乆棄青雲士，他日誰憐張長公。",
                    "zhushu": "齊賢曰：太白甞供奉翰林。故曰近臣。士贇曰：崔亭伯忤竇憲。出為長岑。事見十卷。白此詩睠。顧宗國之意深矣。",
                    "type": 2
                },
                {
                    "paragraph": "送族弟凝至晏堌單父三十里",
                    "zhushu": "",
                    "type": 2
                },
                {
                    "paragraph": "雪滿原野白，戎裝出盤遊。揮鞭布獵騎，四顧登高丘。兎起馬足間，蒼鷹下平疇。喧呼相馳逐，取樂銷人憂。捨此戒禽荒，微聲列齊謳。鳴雞發晏堌，别鴈驚淶清。西行有東音，寄與長河流。",
                    "zhushu": "齊賢曰：書：盤遊無度。又曰：外作禽荒。說文：謳，歌也。",
                    "type": 2
                },
                {
                    "paragraph": "魯城北郭曲𦝫桑下送張子還嵩陽",
                    "zhushu": "",
                    "type": 2
                },
                {
                    "paragraph": "送别枯桑下，凋葉落半空。我行懵道逺，爾獨知天風。誰念張仲蔚，還依蒿與蓬。何時一杯酒，更與李膺同。",
                    "zhushu": "齊賢曰：三輔决録：張仲蔚，平陵人，所居蓬蒿之下。士贇曰：太白以仲蔚比張子，而以李膺自比耳。"
                }
            ]
        },
        {
            "name": "分𩔖𥙷註李太白詩卷之十七",
            "paragraphs": [
                {
                    "paragraph": "分𩔖𥙷註李太白詩卷之十七",
                    "zhushu": "",
                    "type": 1
                },
                {
                    "paragraph": "送",
                    "zhushu": "",
                    "type": 2
                },
                {
                    "paragraph": "送魯郡劉長史遷弘農長史",
                    "zhushu": "",
                    "type": 2
                },
                {
                    "paragraph": "魯國一杯水，難容橫海鱗。仲尼且不敬，况乃㝷常人。白玉換斗粟，黃金買尺薪。閉門木葉下，始覺秋非春。",
                    "zhushu": "齊賢曰：魯人以仲尼爲東家丘。士贇曰：張協詩：“尺燼重㝷桂，紅粒貴瓊瑶。”良曰：燼，薪也。紅粒，米也。一尺之薪，價重於一㝷之桂，而米亦重於玉也。淮南子曰：“一葉落而天下知秋。”"
                },
                {
                    "paragraph": "聞君向西遷，地即鼎湖鄰。寳鏡匣蒼蘚，丹經埋素塵。軒后上天時，攀龍遺小臣。及此留惠愛，庶幾風化淳。",
                    "zhushu": "齊賢曰：鼎湖小臣攀龍髯事，見前。"
                },
                {
                    "paragraph": "魯縞如白煙，五縑不成束。臨行贈貧交，一尺重山嶽。相國齊晏子，贈行不及言。託隂當樹李，忘憂當樹萱。他日見張禄，綈袍懷舊恩。",
                    "zhushu": "齊賢曰：孔安國曰：“縞，白繒。”子夏傳云：“五匹爲束，三玄二戀，象隂陽。”家語：“孔子去周，老子送之曰：‘冨貴者送人以財，仁者送人以言。’晋趙鞅謂陽虎曰：‘樹桃李者，夏得其休息，秋得其實焉。’毛詩：“焉得萱草。”注：“萱草令人忘憂。”張禄、范睢也。綈袍戀戀，事見前注。",
                    "type": 2
                },
                {
                    "paragraph": "送族弟單父主簿凝攝宋城主簿，至郭南月橋，却廻棲霞山留飲贈之",
                    "zhushu": "",
                    "type": 2
                },
                {
                    "paragraph": "吾家青萍劒，操割有餘閑。徃來紏二邑，此去何時還。鞍馬月橋南，光輝岐路間。賢豪相追餞，却到棲霞山。群花散芳園，斗酒開離顔。樂酣相顧起，征馬無由攀。",
                    "zhushu": "齊賢曰：青萍，劎名。",
                    "type": 2
                },
                {
                    "paragraph": "魯郡東石門送杜二甫",
                    "zhushu": "",
                    "type": 2
                },
                {
                    "paragraph": "醉别復幾日，登臨徧池臺。何時石門路，重有金樽開。秋波落泗水，海色明徂徠。飛蓬各自逺，且盡手中杯。",
                    "zhushu": "齊賢曰：魯郡有泗水縣。徂徠，山名。士贇曰：杜工部常有詩贈太白曰：“何時一樽酒，重與細論文。”今觀此篇，豈一時酬答之詩耶？",
                    "type": 2
                },
                {
                    "paragraph": "魯郡堯祠送張十四遊河北",
                    "zhushu": "",
                    "type": 2
                },
                {
                    "paragraph": "猛虎伏尺草，雖藏難蔽身。有如張公子，骯髒在風塵。豈無橫腰劒，屈彼淮隂人。擊筑向北燕，燕歌易水濵。歸來太山上，當與爾爲鄰。",
                    "zhushu": "齊賢曰：骯髒，髙亢嬈直之貌。淮隂少年侮韓信，髙漸離擊筑而歌，送荆卿易水上事，見前。",
                    "type": 2
                },
                {
                    "paragraph": "杭州送裴大澤時赴廬州長史",
                    "zhushu": "",
                    "type": 2
                },
                {
                    "paragraph": "西江天柱逺，東越海門深。去割辭親戀，行憂報國心。好風吹落日，流水引長吟。五月披裘者，應知不取金。",
                    "zhushu": "齊賢曰：文頴曰：“天柱山在𤄵縣南。”杭州望海門，三山隱隱可見。嵇康髙士傳：“披裘公者，吳人。延陵季子出遊，見道中有遺金。時當五月，見披裘負薪，顧令取彼金。公投鐮嗔曰：‘五月披裘而負薪，豈取金者哉！’季子大驚，問其姓名，公曰：‘吾子皮相之士，安足語姓名。’”南史：“甄彬，中山人，常以一束苧就長沙寺質錢，後取苧中得五兩金，送還寺。道人以半酬彬，彬不受，謂曰：‘五月披羊裘而負薪，豈拾遺金者耶？’”",
                    "type": 2
                },
                {
                    "paragraph": "灞陵行送别",
                    "zhushu": "",
                    "type": 2
                },
                {
                    "paragraph": "送君灞陵亭，灞水流浩浩。上有無花之古樹，下有傷心之春草。我向秦人問路岐，云是王粲南登之古道。古道連綿走西京，紫闕落日浮雲生。正當今夕斷腸處，黃鸝愁絶不忍聽。",
                    "zhushu": "齊賢曰：㶚陵見前。王粲，山陽人，獻帝西遷，從至長安，以西京擾亂，乃之荆州依劉表，登荆州城樓，作賦以寄意。",
                    "type": 2
                },
                {
                    "paragraph": "送賀監歸四明應制",
                    "zhushu": "",
                    "type": 2
                },
                {
                    "paragraph": "乆辭榮禄遂初衣，曾向長生說息機。眞訣自從茅氏得，恩波應阻洞庭歸。瑶臺含霧星辰滿，仙嶠浮空島嶼微。借問欲栖珠樹鶴，何年却向帝城飛？",
                    "zhushu": "齊賢曰：賀知章遷秘書監。天寳中疾，夢遊帝居，乃請爲道士，還鄉里。詔許之。以宅爲千秋宫而居，又求周官湖數頃爲放生池，賜鏡湖剡溪一曲。既行，帝賜詩，皇太子百官餞送。神仙傳：“茅濛，字初成。師鬼谷先生，受長生之術，神丹之方。入華山脩道煉藥，乗雲駕龍，白日昇天。”淮南子：“崑崙中有増城兩重珠𣗳玉𣗳。”",
                    "type": 2
                },
                {
                    "paragraph": "送竇司馬貶宜春",
                    "zhushu": "",
                    "type": 2
                },
                {
                    "paragraph": "天馬白銀鞍，親承明主歡。𨷖雞金宫裏，射鴈碧雲端。堂上羅中貴，歌鐘清夜闌。何年謫南國，拂劒坐長嘆。趙璧爲誰㸃，隋珠枉被彈。聖朝多雨露，莫厭此行難。",
                    "zhushu": "齊賢曰：史：“秦既得趙璧，無意與城，藺相如詒之曰：‘此璧有瑕。’以歸。”說苑：“隋侯之珠，用之彈雀，不如泥丸。”士贇曰：聖朝多雨露，即唐書制曰：“朕以恩澤者，帝王之雨露之意。”",
                    "type": 2
                },
                {
                    "paragraph": "送羽林陶將軍",
                    "zhushu": "",
                    "type": 2
                },
                {
                    "paragraph": "將軍出使擁樓船，江上旌旗拂紫煙。萬里橫戈探虎穴，三杯㧞劒舞龍泉。莫道詞人無膽氣，臨行將贈繞朝鞭。",
                    "zhushu": "齊賢曰：唐志：“左右羽林軍，大將軍各一人，正三品；將軍各三人，從二品，掌統岀衙禁兵，督攝左右廂飛騎儀仗。大朝㑹，則周衛階陛，廵幸則夾馳道爲内仗。”周禮：“熊虎爲旗，析羽爲旌。”龍泉，劒名。士贇曰：詞人，太白自稱。",
                    "type": 2
                },
                {
                    "paragraph": "送程劉二侍郎兼獨孤判官赴安西幕府",
                    "zhushu": "",
                    "type": 2
                },
                {
                    "paragraph": "安西幕府多材雄，喧喧唯道三數公。綉衣貂裘明積雪，飛書走檄如飄風。朝辭明主出紫宫，銀鞍送别金城空。",
                    "zhushu": "齊賢曰：唐志：“安西都護府，治泗州，後徙治高昌故地，又徙治龜兹都督府，而故府復爲西州。”師古曰：“幕府，以軍幕爲義，軍旅無常居止，故以帳幕言之。”說文：“檄、尺二書也。”師古曰：“爲檄文馳以示逺所。”"
                },
                {
                    "paragraph": "天外飛霜下葱海，火旗雲馬生光彩。胡塞清塵幾日歸，漢家草緑遥相待。",
                    "zhushu": "齊賢曰：西河舊事云：“葱嶺，其山髙丈，上悉生葱，故以名。”考工記：“龍旂九游，以象大火；鳥旟七游，以象鶉火。”太火，蒼龍𪧐之心；鶉火，朱鳥𪧐之柳。",
                    "type": 2
                },
                {
                    "paragraph": "送姪良携二妓㑹稽戯有此贈",
                    "zhushu": "",
                    "type": 2
                },
                {
                    "paragraph": "携妓東山去，春光半道催。遥看若桃李，𩀱入鏡中開。",
                    "zhushu": "齊賢曰：王羲之云：“毎行山隂道上，如鏡中。”士贇曰：謝安携妓東山，事見前。",
                    "type": 2
                },
                {
                    "paragraph": "送賀賔客歸越",
                    "zhushu": "",
                    "type": 2
                },
                {
                    "paragraph": "鏡湖流水𣻌清波，狂客歸舟𨓜興多。山隂道士如相見，應寫黃庭換白鵝。",
                    "zhushu": "齊賢曰：賀知章自號四明狂客。山隂道士養鵝，羲之徃觀，意說道士云：“寫道德經，當舉群相贈。羲之欣然，冩畢，籠鵝而歸。”",
                    "type": 2
                },
                {
                    "paragraph": "送張遥之壽陽幕府",
                    "zhushu": "",
                    "type": 2
                },
                {
                    "paragraph": "壽陽信天險，天險橫荆𨵿。符堅百萬衆，遥阻八公山。不假築長城，大賢在其間。戰夫若熊虎，破敵有餘閑。張子勇且英，少輕衛霍孱。投軀紫髯將，千里望風顔。朂爾效才略，功成衣錦還。",
                    "zhushu": "齊賢曰：夀春縣，属九江，東晋以鄭皇后諱改夀陽。八公山，一名肥陵山，在壽春縣北四里。獻帝春秋：“張遼問吳降人：‘向有紫髯將軍，上長下短，便馬善射，是誰？’曰：‘孫㑹稽。’”士贇曰：符堅兵敗，見八公山。草木皆晋兵，事見前卷。衛青、霍去病，皆漢名將。孟康曰：“冀州人謂懦弱爲孱。”",
                    "type": 2
                },
                {
                    "paragraph": "送裴十八圖南歸嵩山二首",
                    "zhushu": "",
                    "type": 2
                },
                {
                    "paragraph": "何處可爲别，長安青綺門。胡姫招素手，延客醉金樽。臨當上馬時，我獨與君言。風吹芳蘭折，日没鳥雀喧。舉手指飛鴻，此情難具論。同歸無早晚，潁水有清源。",
                    "zhushu": "齊賢曰：長安覇城門曰青門。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "君思潁水緑，忽復歸嵩岑。歸時莫洗耳，爲我洗其心。洗心得眞情，洗耳徒買名。謝公終一起，相與濟蒼生。",
                    "zhushu": "齊賢曰：巢父洗耳事見前。晋書曰：“安石不起，當如蒼生何？”",
                    "type": 2
                },
                {
                    "paragraph": "同王昌齡送旅弟襄歸桂陽二首",
                    "zhushu": "",
                    "type": 2
                },
                {
                    "paragraph": "秦地見碧草，楚謡對清樽。把酒爾何思，鷓鴣啼南園。余欲羅浮隱，猶懷明主恩。躊躇紫宫戀，孤負滄洲言。終然無心雲，海上同飛翻。相期乃不淺，幽桂有芳根。",
                    "zhushu": "齊賢曰：南越志：“鷓鴣雖東西廻翔，然開趐之始，必先南翥。”士贇曰：細味此詩，非一飯不忘君者乎？議者何厚誣太白不如杜哉？",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "爾家何在瀟湘川，青莎白石長江邊。昨夢江花照江國，幾枝正發東牎前。覺來欲徃心悠然，魂隨越鳥飛南天。秦雲連山海相接，桂水橫煙不可渉。送君此去令人愁，風帆茫茫隔河洲。春潭瓊草緑可折，西寄長安明月樓。",
                    "zhushu": "",
                    "type": 2
                },
                {
                    "paragraph": "送外甥鄭灌從軍三首",
                    "zhushu": "",
                    "type": 2
                },
                {
                    "paragraph": "六愽爭雄好彩來，金盤一擲萬人開。丈夫賭命報天子，當斬胡頭衣錦廻。",
                    "zhushu": "士贇曰：箟蔽象床，有六愽。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "丈八蛇矛岀隴西，彎弧拂箭白猿啼。破胡必用龍韜䇿，積甲應將熊耳齊。",
                    "zhushu": "齊賢曰：晋記：陳安敗死，隴上人歌曰：“丈八蛇矛左右盤，十盪十决無當前。”淮南子：“楚王有白猿，使養由基射之，矯矢未發，而猿擁桂號矣。”太公六韜有龍韜，光武降赤眉於宜陽，積兵甲宜陽城西，與熊耳山齊。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "月蝕西方破敵時，及𤓰歸日未應遲。斬胡血變黃河水，梟首當懸白鵲旗。",
                    "zhushu": "齊賢曰：酉陽俎云：“李太白聞禄山反，作胡無人詩曰：‘太白入月敵可摧。’後禄山死日，果見太白蝕月。”",
                    "type": 2
                },
                {
                    "paragraph": "送于十八應四子舉落第還嵩山",
                    "zhushu": "",
                    "type": 2
                },
                {
                    "paragraph": "吾祖吹槖籥，天人信森羅。歸根復太素，群動熈元和。炎炎四眞人，摛辨若濤波。交流無時寂，楊墨日成科。夫子聞洛誦，誇才才故多。爲金好踊躍，乆客方蹉跎。道可束賣之，五寳溢山河。勸君還嵩丘，開酌盻庭柯。三花如未落，乗興一來過。",
                    "zhushu": "齊賢曰：吾祖，老子也。老子云：“天地之間，其猶槖籥乎。”又云：“萬物紜紜，各復其根，歸根曰靜。”莊子云：“何謂眞人？古之真人，登高不慄，入水不濡，入火不𤍠。”士贇曰：三花聚頂，五氣朝元，道家脩養法也。三花落則死矣。三花未落，乗興來過，言有生之年，未死之日，猶有再㑹之期也。",
                    "type": 2
                },
                {
                    "paragraph": "送别",
                    "zhushu": "",
                    "type": 2
                },
                {
                    "paragraph": "㝷陽五溪水，㳂洄直入巫山裏。勝境由來人共傳，君到南中自稱美。送君别有八月秋，颯颯蘆花復益愁。雲帆望逺不相見，日暮長江空自流。",
                    "zhushu": "齊賢曰：江賦註：“逆流而上曰泝洄，順流而下曰沿洄。”士贇曰：㝷陽五溪水，㳂洄直入巫山裏者，詩意謂由㝷陽上五溪而入巫山也。巫山界于夔、峽二州之間，峽有青溪、赤溪、緑蘿溪、滄茫溪、姜詩溪，爲峽之五溪。必知别者，由九江徑之三峽而入巫山也。",
                    "type": 2
                },
                {
                    "paragraph": "送族弟綰從軍安西",
                    "zhushu": "",
                    "type": 2
                },
                {
                    "paragraph": "漢家兵馬乗北風，鼓行而西破犬戎。爾隨漢將岀門去，剪虜若草收竒功。君王按劒望邉邑，旄頭已落胡天空。匈奴繫頸數應盡，明年應入蒲萄宫。",
                    "zhushu": "齊賢曰：漢元壽三年，單于來朝，舎之上林苑蒲萄宫。",
                    "type": 2
                },
                {
                    "paragraph": "送梁公昌從信安北征",
                    "zhushu": "",
                    "type": 2
                },
                {
                    "paragraph": "入幕推英選，捐書事逺戎。高談百戰術，𣡡作萬夫雄。起舞蓮花劒，行歌明月宫。將飛天地陣，兵出塞垣通。祖席留丹景，征麾拂彩虹。旋應獻凱入，麟閣佇深功。",
                    "zhushu": "齊賢曰：晋灼曰：“古長劒，首以玉作井鹿盧形，上刻木作山形，如蓮花初生未敷時。”虎韜：“武王問太公曰：‘凡用兵，爲天陣、地陣、人陣，柰何？’太公曰：‘日月星辰斗杓，一左一右，一向一背，此爲天陣；丘陵水泉，亦有前後左右之利，此謂地陣；用車用馬，用文、用武，此謂人陣。’”古今註：“塞者，所以壅塞夷狄。”風俗通云：“共工氏子好逺遊，故祀以爲祖神。”祖，徂也。古今註：“麾，所以指麾。武王秉白旄以麾是也。”丹景，日也。周官大司樂：“王軍大獻，則鼓其愷樂愷歌。”大司馬：“老師有功，則愷樂獻于社。”",
                    "type": 2
                },
                {
                    "paragraph": "送白利從金吾董將軍西征",
                    "zhushu": "",
                    "type": 2
                },
                {
                    "paragraph": "西羗延國討，白起佐軍威。劒决浮雲氣，弓彎明月輝。馬行邊草緑，旌卷曙霜飛。抗手凛相顧，寒風生鐡衣。",
                    "zhushu": "齊賢曰：漢有東羗、西羗。西羗本岀三苗，羗姓之别。其國近南岳，及舜流之三危、河関之西南𦍑地是也。史記：“白起，郿人，善用兵，事秦昭王，爲武安君。”",
                    "type": 2
                },
                {
                    "paragraph": "送張秀才從軍",
                    "zhushu": "",
                    "type": 2
                },
                {
                    "paragraph": "六駁食猛虎，耻從駑馬群。一朝長鳴去，矯若龍行雲。壯士懷逺略，志存解世紛。周粟猶不顧，齊娃安肯分。抱劒辭高堂，將投崔冠軍。長䇿掃河洛，寧親歸汝墳。當令千古後，麟閣著竒勲。",
                    "zhushu": "齊賢曰：毛萇曰：“駁如馬，鋸牙，食虎豹。”史記：“武王平殷，伯夷、叔齊不食周粟，隱于首陽山。”師古曰：“冠軍，言其在諸軍之上。”時禄山、思明據洛陽、汝墳。箋云：“墳，涯也。”",
                    "type": 2
                },
                {
                    "paragraph": "送崔度還吳度，故人禮部貟外輔國之子",
                    "zhushu": "",
                    "type": 2
                },
                {
                    "paragraph": "幽燕沙雪地，萬里盡黃雲。朝吹歸秋鴈，南飛日幾群。中有孤鳯雛，哀鳴九天聞。我乃重此鳥，綵章五色分。胡爲雜凡禽，雞鶩輕賤君。舉手捧爾足，疾心若火焚。拂羽淚滿靣，送之吳江濆。去影忽不見，躊躇日將曛。",
                    "zhushu": "齊賢曰：唐幽州范陽郡幽都縣，武德元年爲燕州。東觀記：“鳯高八尺，五彩。”士贇曰：周禮：“水涯曰濆。”",
                    "type": 2
                },
                {
                    "paragraph": "送祝八之江東賦得浣紗石",
                    "zhushu": "",
                    "type": 2
                },
                {
                    "paragraph": "西施越溪女，明艶光雲海。未入吳王宫殿時，浣紗古石今猶在。桃李新開映古查，菖蒲猶短出平沙。昔時紅粉照流水，今日青苔覆落花。君去西秦適東越，碧山青江幾超忽？若到天涯思故人，浣溪石上窺明月。",
                    "zhushu": "齊賢曰：西施浣紗石，見前。",
                    "type": 2
                },
                {
                    "paragraph": "送侯十一",
                    "zhushu": "",
                    "type": 2
                },
                {
                    "paragraph": "朱亥已擊𣈆，侯嬴尚隱身。時無魏公子，豈貴抱關人？余亦不火食，遊梁同在陳。空餘湛盧劒，贈爾託交親。",
                    "zhushu": "齊賢曰：湛盧劒，闔閭所造。",
                    "type": 2
                },
                {
                    "paragraph": "魯中送二從弟赴舉之西京",
                    "zhushu": "",
                    "type": 2
                },
                {
                    "paragraph": "魯客向西𥬇，君門若夢中。霜凋逐臣髮，日憶明光宫。復羡二龍去，才華冠世雄。平衢騁髙足，𨓜翰凌長風。舞袖拂秋月，歌筵聞早鴻。送君日千里，良㑹何由同。",
                    "zhushu": "齊賢曰：三輔舊事云：“桂宫内有明光殿，爾姫四逹謂之衢。”士贇曰：後漢許劭，字子將，與兄䖍並知名，汝南人稱平輿淵有二龍。",
                    "type": 2
                },
                {
                    "paragraph": "奉餞高尊師如貴道士傳道録畢歸北海",
                    "zhushu": "",
                    "type": 2
                },
                {
                    "paragraph": "道隱不可見，靈書藏洞天。吾師四萬刼，歷世遞相傳。别杖留青竹，行歌躡紫煙。離心無逺近，長在玉京懸。",
                    "zhushu": "齊賢曰：神仙傳：“壷公謂費長房曰：‘我某日去，卿能去乎？’曰：‘欲親眷，不知其去有何計？’公乃取一青竹杖與長房曰：‘卿以竹杖歸家，便可稱病。以此竹杖置卧處，黙然便來。’房如公言。去後，家人見房死尸在床，哭葬之。及歸，公又與竹杖曰：‘但騎此，得到家。’房騎竹杖辭去，忽如睡覺，已到家，視之，乃青龍也。”士贇曰：老子云：“道隱無名。”道經有靈書二十四事，乃老君授青童大君者。",
                    "type": 2
                },
                {
                    "paragraph": "金陵送張十一再遊東吳",
                    "zhushu": "",
                    "type": 2
                },
                {
                    "paragraph": "張翰黃花句，風流五百年。誰人今繼作，夫子世稱賢。再動遊吳棹，還浮入海船。春光白門柳，霞色赤城天。去國難爲别，思歸各未旋。空餘賈生淚，相顧共悽然。",
                    "zhushu": "齊賢曰：張翰，字季鷹，吳人。詩曰：“青條若緫翠，黃花如散金。”白門、赤城見前。",
                    "type": 2
                },
                {
                    "paragraph": "送紀秀才遊越",
                    "zhushu": "",
                    "type": 2
                },
                {
                    "paragraph": "海水不滿眼，觀濤難稱心。即知蓬萊石，却是巨鰲簮。送爾遊華頂，令余發舄吟。仙人居射的，道士住山隂。禹穴㝷溪入，雲門隔嶺深。緑蘿秋月夜，相憶在鳴琴。",
                    "zhushu": "齊賢曰：孔靈符㑹稽記：“射的止南有白鶴山，此鶴爲仙人取箭。”張晏曰：“禹廵狩至㑹稽而崩，因塟焉。上有孔穴，民間云：‘禹入此穴。’”若耶溪，雲門寺，在越州㑹稽縣，南齊何胤嘗遊焉。",
                    "type": 2
                },
                {
                    "paragraph": "送長沙陳太守二首",
                    "zhushu": "",
                    "type": 2
                },
                {
                    "paragraph": "長沙陳太守，𨓜氣凌青松。英主賜五馬，本是天池龍。湘水廻九曲，𢖍山望五峯。榮君按節去，不及逺相從。",
                    "zhushu": "齊賢曰：漢儀：“太守五馬。”周禮：“馬八尺以上爲龍。”士贇曰：銑曰：“青松，喻真性也。”師古曰：“案節，猶弭節也。”",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "七郡長沙國，南連湘水濵。定王垂舞䄂，地窄不廻身。莫小二千石，當安逺俗人。洞庭鄉路逺，遥羡錦衣春。",
                    "zhushu": "齊賢曰：唐志：“潭州長沙郡、衡州𢖍陽郡、永州零陵郡、道州江華郡、柳州桂陽郡、邵州邵陽郡，止六郡。”湘水，見前註。漢書：“長沙定王發，母唐姫，故程姫侍者。景帝召程姫，程姫有所避，不願進，而飾侍者唐兒使夜進。上醉不知，以爲程姫而幸之，生子，因名發。以母微而無寵，故王卑濕貧國。”應劭曰：“景帝後二年，諸王來朝，有詔更前稱夀歌舞。定王但張腰，小舉手，左右𥬇其拙。上怪問之，對曰：‘臣國小地狹，不足回旋。’帝乃以武陵、零陵、桂陽益焉。”漢志：“秦郡守秩二千石，漢中二千石、二千石皆皂盖，朱兩幡。”師古曰：“中二千石，實得二千石也。中之爲言滿也，月得一百八十斛，是一歲凡得二千一百六十石。言二千者，舉成數也。”",
                    "type": 2
                },
                {
                    "paragraph": "送楊燕之東魯",
                    "zhushu": "",
                    "type": 2
                },
                {
                    "paragraph": "𨵿西楊伯起，漢日舊稱賢。四代三公族，清風播人天。夫子華隂居，開門對玉蓮。何事歷𢖍霍，雲帆今始還。",
                    "zhushu": "齊賢曰：楊震，字伯起，號関西夫子，延光二年爲太尉。震子秉，延熹五年代劉矩爲太尉，帝賜字伯獻，熹平二年，代唐珍爲司空，後拜太尉。子彪，字文先，光和六年代董卓爲司空，其冬，代黃琬爲司徒。彪傳云：“自震至彪，四世太尉，德業相繼，則五公當爲三公。今𨤲正之。”華山記：“山頂有池，生千葉蓮花，服之羽化，因名華山。山有蓮花峯。”士贇曰：𢖍山記：“𢖍山，南嶽也，至黃帝乃以𤄵霍一山爲副。”"
                },
                {
                    "paragraph": "君坐稍解顔，爲我歌此篇。我固侯門士，謬登聖主筵。一醉金華殿，蹭蹬長江邉。二子魯門東，别來已經年。因君此中去，不覺淚如泉。",
                    "zhushu": "",
                    "type": 2
                },
                {
                    "paragraph": "送蔡山人",
                    "zhushu": "",
                    "type": 2
                },
                {
                    "paragraph": "我本不棄世，世人自棄我。一乗無倪舟，八極縱逺柂。燕客期躍馬，唐生安敢譏。採珠勿驚龍，大道可暗歸。故山有松月，遲爾翫清暉。",
                    "zhushu": "齊賢曰：史記：“蔡澤，燕人，從唐舉相。唐舉熟視而𥬇曰：‘先生昻鼻、巨肩，魋顔、蹙齃、膝孿。吾聞聖人不相，殆先生乎？’蔡澤知唐舉戯之，乃曰：‘冨貴吾所自有，所不知者夀也。’舉曰：‘先生之夀，從今以徃者四十三歳。’澤𥬇談而去，謂御者曰：‘吾持梁刺齒，躍肥馬疾驅，懷黃金之印，結紫綬於腰，揖讓人主之前，食肉冨貴。四十三年足矣。’”",
                    "type": 2
                },
                {
                    "paragraph": "送蕭三十一之魯中兼問稚子伯禽",
                    "zhushu": "",
                    "type": 2
                },
                {
                    "paragraph": "六月南風吹白沙，吳牛喘月氣成霞。水國鬰蒸不可處，時炎道逺無行車。夫子如何渉江路，雲帆嫋嫋金陵去。髙堂𠋣門望伯魚，魯中正是趨庭處。我家寄在沙丘傍，三年不歸空斷腸。君行既識伯禽子，應駕小車騎白羊。",
                    "zhushu": "齊賢曰：孔鯉，字伯魚。論語：“他日又獨立，鯉趨而過庭。”",
                    "type": 2
                },
                {
                    "paragraph": "送楊山人歸嵩山",
                    "zhushu": "",
                    "type": 2
                },
                {
                    "paragraph": "我有萬古宅，嵩陽玉女峯。長留一片月，挂在東溪松。爾去掇仙草，菖蒲花紫茸。",
                    "zhushu": "一作君行到此峯，飡霞駐衰容。"
                },
                {
                    "paragraph": "歲晚或相訪，青天騎白龍。",
                    "zhushu": "齊賢曰：嵩山有玉女峯。神仙傳：“漢武帝嵩山，登大愚石，起道宫，使董仲舒、東方朔等齋絜思神，至夜忽見仙人，帝禮而問之，仙人曰：‘吾九疑之人，聞中岳石上菖蒲一寸九節，可以服之長生，故來采耳。’忽失神人所在。帝顧侍臣曰：‘彼非學道服食者，必中岳之神以喻朕耳。’爲之采菖蒲服之。其時從官多服，然莫能持乆，唯帝乃採服之不息，遂得長生。”",
                    "type": 2
                },
                {
                    "paragraph": "送殷淑三首",
                    "zhushu": "",
                    "type": 2
                },
                {
                    "paragraph": "海水不可解，連江夜爲潮。俄然浦嶼闊，岸去酒船遥。惜别耐取醉，鳴榔且長謡。天明爾當去，應便有風飄。",
                    "zhushu": "齊賢曰：榔，漁人所擊板也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "白鷺洲前月，天明送客廻。青龍山後日，早出海雲來。流水無情去，征帆遂吹開。相看不忍别，更進手中杯。",
                    "zhushu": "齊賢曰：史正志碑：“秦淮與外江夾一洲，曰白鷺。”",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "痛飲龍笻下，燈青月復寒。醉歌驚白鷺，半夜起沙灘。",
                    "zhushu": "",
                    "type": 2
                },
                {
                    "paragraph": "送岑徴君歸鳴臯山",
                    "zhushu": "",
                    "type": 2
                },
                {
                    "paragraph": "岑公相門子，雅望歸安石。奕世皆𧃍龍，中台竟三折。至人逹機兆，髙揖九州伯。柰何天地間，而作隱淪客。貴道能全真，潜輝卧幽鄰。探元入窅黙，觀化游無垠。",
                    "zhushu": "齊賢曰：孟嘗君曰：“將門必有將，相門必有相。”晋謝安，字安石，少有重名。奕世，累世也。桓譚新論曰：“天下神人五：一曰神仙，二曰隱淪。”"
                },
                {
                    "paragraph": "光武有天下，嚴陵爲故人。雖登洛陽殿，不屈巢由身。余亦謝明主，今稱偃蹇臣。登髙覺萬古，思與廣成鄰。蹈海寧受賞，還山非問津。西來一揺扇，共拂元規塵。",
                    "zhushu": "齊賢曰：王導傳：“庾亮㩀上流，擁強兵，導力不能平。嘗遇西風塵起，舉扇自蔽，徐曰：‘元規塵汚人。’”",
                    "type": 2
                },
                {
                    "paragraph": "送范山人歸太山",
                    "zhushu": "",
                    "type": 2
                },
                {
                    "paragraph": "魯客抱白鶴，",
                    "zhushu": "一作雞。"
                },
                {
                    "paragraph": "别余徃泰山。初行若片雲，",
                    "zhushu": "一作雪。"
                },
                {
                    "paragraph": "杳在青崖間。髙高至天門，日觀",
                    "zhushu": "一作海日。"
                },
                {
                    "paragraph": "近可攀。雲山望不及，此去何時還？",
                    "zhushu": "士贇曰：泰山記：“泰山盤道屈曲而上，凡五十餘盤，經小天門、大天門，西岩爲仙人石門，東岩爲介丘，東南岩名日觀。”"
                }
            ]
        },
        {
            "name": "分𩔖𥙷註李太白詩卷之十八",
            "paragraphs": [
                {
                    "paragraph": "分𩔖𥙷註李太白詩卷之十八",
                    "zhushu": "",
                    "type": 1
                },
                {
                    "paragraph": "送",
                    "zhushu": "",
                    "type": 2
                },
                {
                    "paragraph": "送韓侍御之廣德",
                    "zhushu": "",
                    "type": 2
                },
                {
                    "paragraph": "昔日繡衣何足榮，今宵貰酒與君傾。暫就東山賖月色，酣歌一夜送泉明。",
                    "zhushu": "士贇曰：繡衣貰酒。東山事見前。",
                    "type": 2
                },
                {
                    "paragraph": "白雲歌送友人",
                    "zhushu": "",
                    "type": 2
                },
                {
                    "paragraph": "楚山秦山多白雲，白雲處處長隨君。君今還入楚山裏，雲亦隨君渡湘水。水上女蘿衣白雲，早卧早行君早起。",
                    "zhushu": "士贇曰：此詩已見六卷，特首尾不同，故兩存之。",
                    "type": 2
                },
                {
                    "paragraph": "送通禪師還南陵隱靜寺",
                    "zhushu": "",
                    "type": 2
                },
                {
                    "paragraph": "我聞隱靜寺，山水多竒蹤。巖種朗公橘，門深杯渡松。道人制猛虎，振錫還孤峯。他日南陵下，相期谷口逢。",
                    "zhushu": "齊賢曰：傳燈録：婺州有本陳從朗禪。而劉宋時杯渡者，不知姓名，常乗木杯渡水。惠忠禪師居禪祚寺，有供僧谷兩廪，盗若窺虎而守之。縣令張遜至山頂謁，問：師有何徒弟？師曰：有三五人。遜曰：如何得見？師敲禪床，有三虎哮吼而出，遜驚怖而退。永嘉眞覺禪師，初至曹溪參六祖，遶繩床三匝，振錫而立。唐南陵縣隷宣州。士贇曰：冥祥記沙門康法朗，𣈆永嘉中人也。",
                    "type": 2
                },
                {
                    "paragraph": "送友人",
                    "zhushu": "",
                    "type": 2
                },
                {
                    "paragraph": "青山橫北郭，白水遶東城。此地一爲别，孤蓬萬里征。浮雲遊子意，落日故人情。揮手自兹去，蕭蕭班馬鳴。",
                    "zhushu": "士贇曰：孤蓬，草也，無根而隨風飄轉者，自喻客遊也。",
                    "type": 2
                },
                {
                    "paragraph": "送别",
                    "zhushu": "",
                    "type": 2
                },
                {
                    "paragraph": "斗酒渭城邊，壚頭醉不眠。棃花千樹雪，楊葉萬條煙。惜别傾壷醑，臨分贈馬鞭。看君頴上去，新月到應圎。",
                    "zhushu": "齊賢曰：唐頴上縣隷頴州汝隂郡。",
                    "type": 2
                },
                {
                    "paragraph": "江上送女道士禇三清遊南嶽",
                    "zhushu": "",
                    "type": 2
                },
                {
                    "paragraph": "吳江女道士，頭戴蓮花巾。霓衣不濕雨，特異陽臺雲。足下逺遊履，凌波生素塵。倦㝷向南嶽，應見魏夫人。",
                    "zhushu": "齊賢曰：太霄經曰：人行大道，謂之道士。周穆王因尹執制樓觀，遂召幽𨓜之人爲道士。集仙録：魏夫人者，任城人，𣈆魏舒女，名華存，字賢安，好道，適南陽劉文，字㓜彦，生二子，曰璞、曰遐。二子粗立，乃齋于别寢。將逾三月，太極眞人等來降，授神眞之道。在世八十三年，以𣈆成帝咸和九年，清虚眞人玉褒與陳華青童與夫人成藥兩劑，服之，白日上昇，領上眞司命南嶽夫人，比秩仙公，使治天台大霍仙洞臺中。",
                    "type": 2
                },
                {
                    "paragraph": "送友人入蜀",
                    "zhushu": "",
                    "type": 2
                },
                {
                    "paragraph": "見說蠶叢路，﨑嶇不易行。山從人面起，雲傍馬頭生。芳樹籠秦棧，春流遶蜀城。升沉應已定，不必問君平。",
                    "zhushu": "士贇曰：蚕叢，棧道。又嚴君平賣卜於成都市，並見前。",
                    "type": 2
                },
                {
                    "paragraph": "送趙雲卿",
                    "zhushu": "",
                    "type": 2
                },
                {
                    "paragraph": "白玉一杯酒，緑楊三月時。春風餘幾日，兩𩯭各成絲。秉燭唯須飲，投竿也未遲。如逢渭川獵，猶可帝王師。",
                    "zhushu": "士贇曰：西伯出獵，得吕尚於渭川，迎以爲師。事見前卷。",
                    "type": 2
                },
                {
                    "paragraph": "送李青歸南葉陽川",
                    "zhushu": "",
                    "type": 2
                },
                {
                    "paragraph": "伯陽仙家子，容色如青春。日月秘靈洞，雲霞辭世人。化心養精魄，隱几窅天眞。莫作千年别，歸來城郭新。",
                    "zhushu": "齊賢曰：神仙傳：老子名耳，字伯陽，楚國苦縣曲仁里人。其母感大流星而有娠，雖受氣天然，見於李家，猶以李爲姓。内經云：老子黃白色，美鬚，廣面，長耳，大目，踈齒，方口，厚脣，額有三五逹理，日角月懸，鼻純骨𩀱柱，耳有三漏門，足蹈三五，手指十文。以周文王時爲守藏史，武王時爲柱下史。時俗見其乆壽，故號老子。",
                    "type": 2
                },
                {
                    "paragraph": "送舎弟",
                    "zhushu": "",
                    "type": 2
                },
                {
                    "paragraph": "吾家白額",
                    "zhushu": "一作馬。"
                },
                {
                    "paragraph": "駒，遠别臨東道。他日相思一夢君，應得池塘生春草。",
                    "zhushu": "士贇曰：吾家白額駒，是用涼武昭王事也。按𣈆史：武昭王暠，字玄盛，姓李氏，前漢將軍李廣之十六世孫。玄盛少好學，長習武藝，與吕光太史令郭馨及其同母弟宗繇同宿，馨起謂繇曰：君當位極人臣，李君有國士之分，家有騙黃馬生白額駒，此其時也。吕光末，京兆叚業自稱涼州牧，署玄盛效榖令。㑹燉煌太守孟敏卒，於是護軍郭謙等以玄盛温毅有惠政，推爲燉煌太守。玄盛初難之，㑹宋繇仕於鄴，告歸燉煌，言於玄盛曰：兄忘郭馨之言耶？白額駒今生矣。玄盛乃從之。自是霸有秦、涼，遷都酒泉。及薨，國人上謚曰武昭王。至唐朝，尊上謚號曰興聖皇帝。此言吾家白馬駒者，亦謂同所自出云爾，亦老杜詩龍凖自與常人殊之意也。",
                    "type": 2
                },
                {
                    "paragraph": "送别得書字",
                    "zhushu": "",
                    "type": 2
                },
                {
                    "paragraph": "水色南天逺，舟行若在虚。遷人發佳興，吾子訪閑居。日落看歸鳥，潭澄羡",
                    "zhushu": "一作憐。"
                },
                {
                    "paragraph": "躍魚。聖朝思賈誼，應降紫泥書。",
                    "zhushu": "齊賢曰：賈誼在長沙歲餘，徴見。隴右記：階州武都郡紫水有泥，其色亦紫，用封璽書。",
                    "type": 2
                },
                {
                    "paragraph": "送麴十少府",
                    "zhushu": "",
                    "type": 2
                },
                {
                    "paragraph": "試發清秋興，因爲吳㑹吟。碧雲歛海色，流水折江心。我有延陵劒，君無陸賈金。艱難此爲别，惆悵一何深。",
                    "zhushu": "齊賢曰：孝惠時，吕后用事，陸賈自度不能爭，乃病免。有五男，岀使越，槖中裝賣千金，分其子，子二百金，令爲生産。延陵季子掛劒徐君墓事見前。",
                    "type": 2
                },
                {
                    "paragraph": "送張秀才謁高中丞",
                    "zhushu": "并序。",
                    "type": 2
                },
                {
                    "paragraph": "余時繫㝷陽獄中，正讀留侯傳，秀才張孟熊藴滅胡之䇿，將之廣陵謁高中丞。余喜子房之風，感激於斯人，因作是詩以送之。秦帝淪玉鏡，",
                    "zhushu": "一作六雄滅金虎。"
                },
                {
                    "paragraph": "留侯降氛氲。感激黃石老，經過滄海君。壯士揮金槌，報讎六國聞。智勇冠終古，蕭陳難與群。",
                    "zhushu": "齊賢曰：雒書曰：余失金鏡。喻明道也。漢張良傳：秦滅韓。良遂以家財求客刺秦王。爲韓報𬽦東見滄海君。得力士，爲鉄鎚，重百二十斤。徂擊秦皇帝慱浪沙中。誤中副車。秦帝大怒。大索天下。求賊甚急。良乃逃匿下邳。嘗縱歩遊下邳圯上，有一老父衣褐，至良所。直墮其履圯下。曰：孺子下取履。良愕然。下取履。因長跪進之。父以足受，𥬇曰：孺子可教，後五日平明，與我㑹此。岀一編書，曰：讀此則爲王者師。後十年，陳渉起，沛公畧地至下邳，而張良遂属焉。士贇曰：蕭、陳，謂蕭何、陳平也。"
                },
                {
                    "paragraph": "兩龍爭𨷵時，天地動風雲。酒酣",
                    "zhushu": "一作縱橫。"
                },
                {
                    "paragraph": "舞長劒，倉卒解漢紛。宇宙初倒懸，鴻溝勢將分。英謀信竒絶，夫子揚清芬。",
                    "zhushu": "一作夫子稱卓絶，超然繼清芬。"
                },
                {
                    "paragraph": "胡月入紫微，三光亂天文。高公鎭淮海，談𥬇却妖氛。採爾幕中畫，戡難光殊勲。我無燕霜感，玉石俱燒焚。但洒一行淚，臨岐竟何云",
                    "zhushu": "？齊賢曰：兩龍，謂漢高、項羽也。史記：項王乃與漢約，中分天下，割鴻溝以西爲漢，東爲楚，胡，禄山也。禄山死日，太白食月。甘氏星經：紫微宫，大帝坐，天子常居，日月星爲三光。鄒衍盡忠於燕，燕王踈之，𥘉仰天而嘆，六月爲之降霜。尚書：火炎崑岡，玉石俱焚。士贇曰：應劭曰：不醒不醉曰酣。",
                    "type": 2
                },
                {
                    "paragraph": "㝷陽送弟昌峒鄱陽司馬作",
                    "zhushu": "",
                    "type": 2
                },
                {
                    "paragraph": "桑落洲渚連，滄江無雲煙。㝷陽非剡水，忽見子猷船。飄然欲相近，來遲杳若仙。人乗海上月，㠶落湖中天。一覩無二諾，朝歡更勝昨。爾則吾惠連，吾非爾康樂。朱紱白銀章，上官佐鄱陽。松門拂中道，石鏡廻清光。揺扇及干越，水亭風氣涼。與爾期此亭，期在秋月滿。時過或未來，兩郷心已斷。吳山對楚岸，彭蠡當中州。相思定如此，有窮盡年愁。",
                    "zhushu": "齊賢曰：杜右云：彭澤地，今爲都昌，有桑落洲。九域志：𨽻江州㝷陽郡。王子猷雪夜訪戴安道於剡中。見前。謝惠連，靈運族弟，靈運襲封康樂公，禮大夫。紱色皆黄朱，其體前方後挫角。其繪山漢儀：銀印在龜紐，其文曰章，謂刻曰某官之章。司馬，郡之佐也。顧野王輿地志：自入湖三百三十里，窮於松門，東西四十里，青松徧於兩峯。張僧鑒㝷陽記：石鏡山東有一圎石，懸崖明淨，照人見形。韋昭曰：越邑，今鄱陽餘干縣是也。",
                    "type": 2
                },
                {
                    "paragraph": "餞校書叔雲",
                    "zhushu": "",
                    "type": 2
                },
                {
                    "paragraph": "少年費白日，歌𥬇矜朱顔。不知忽已老，喜見春風還。惜别且爲歡，徘徊桃李間。看花飲美酒，聽鳥臨晴山。向晩竹林寂，無人空閉關。",
                    "zhushu": "",
                    "type": 2
                },
                {
                    "paragraph": "送王孝廉覲省",
                    "zhushu": "盧江。",
                    "type": 2
                },
                {
                    "paragraph": "彭蠡將天合，姑蘇在日邊。寧親候海色，欲動孝廉船。窈窕晴江轉，參差逺岫連。相思無晝夜，東泣似長川。",
                    "zhushu": "齊賢曰：姑蘇臺隷呉郡，以其近東海日出之地，故云日邊。劉恢爲丹陽尹，張憑詣恢，恢留宿，明日還船，須臾恢出，求張孝廉船，召同載，時人榮之。",
                    "type": 2
                },
                {
                    "paragraph": "同吳王送杜秀芝舉入京",
                    "zhushu": "",
                    "type": 2
                },
                {
                    "paragraph": "秀才何翩翩，王許回也賢。蹔别廬江守，將遊京兆天。秋山宜落日，秀木出寒煙。欲折一枝桂，還來鴈沼前。",
                    "zhushu": "齊賢曰：唐呉王祗，元宗時爲陳留太守，持節河南道節度採訪使。子獻嗣王。論語：賢哉回也。廬州，廬江郡，京兆府，京兆郡。士贇曰：左雄傳論曰：漢舉賢良方正，州郡舉孝廉。秀才，亦貢士之方也。",
                    "type": 2
                },
                {
                    "paragraph": "洞庭醉後送絳州吕使君果流澧州",
                    "zhushu": "",
                    "type": 2
                },
                {
                    "paragraph": "昔别若夢中，天涯忽相逢。洞庭破秋月，縱酒開愁容。贈劒刻玉字，延平兩蛟龍。送君不盡意，書及鴈廻峯。",
                    "zhushu": "士贇曰：劒至延平津，躍水化龍，及廻鴈峯事見前。",
                    "type": 2
                },
                {
                    "paragraph": "與諸公送陳郎將歸衡陽",
                    "zhushu": "并序。",
                    "type": 2
                },
                {
                    "paragraph": "仲尼旅人，文王明夷。茍非其時，聖賢低眉。況僕之不肖者，而遷逐枯稿，固非其宜。朝心不開，暮髪盡白，而登高送逺，使人増愁。陳郎將義風凛然，莫思𨓜發。來下曹城之榻，去邀才子之詩。動清興於中流，泛素波而徑去。諸公仰望不及，連章祖之。序慙起予，輙冠名賢之首，作者𠷣我，乃爲撫掌之資乎？衡山蒼蒼入紫冥，下看南極老人星。廻飈吹散五峯雪，往往飛花落洞庭。氣清嶽秀有如此，郎將一家拖金紫。門前食客亂浮雲，世人皆比孟嘗君。江上送行無白璧，臨岐惆悵若爲分。",
                    "zhushu": "齊賢曰：甘氏星經：老人一星，在弧南，爲南極星，主壽。常以秋分日見，去參三丈，岀丙，入丁，丑時候之，岀三十日却没，見斯大赦天下，安王者壽。五峯，謂祝融、紫盖、天柱、石廪、芙蓉峯也。",
                    "type": 2
                },
                {
                    "paragraph": "送趙判官赴黔府中丞叔幕",
                    "zhushu": "",
                    "type": 2
                },
                {
                    "paragraph": "廓落青雲心，結交黃金盡。富貴翻相忘，令人忽自哂。蹭蹬𩯭毛斑，盛時難再還。巨源咄石生，何事馬蹄間。緑蘿長不厭，却欲還東山。",
                    "zhushu": "齊賢曰：裘幣金盡事見前。蹭蹬，失勢貌。山濤，字巨源，辟河南從事，與石鑒共宿，濤夜起蹴鑒曰：今何等時而眠耶？知太傅即何意？鑒曰：宰相不朝，斥令歸第，即何慮也？濤曰：咄！石生無事馬蹄間耶？投簮而去。未二年，果有曹爽事，東山，㑹稽始寧也。"
                },
                {
                    "paragraph": "君爲魯曾子，拜揖高堂裏。叔繼趙平原，偏承明主思。風霜擢獨坐，旌節鎭雄藩。虎士秉金龯，　蛾眉開玉樽。才高幕下去，義重林中言。水宿五溪月，霜啼三峽猿。東風春草緑，江上候歸軒。",
                    "zhushu": "齊賢曰：史記：曽參，武城人，字子輿。孔子以爲能通孝道，故授之業，作孝經。唐制，節度使賜𩀱旌，𩀱節。",
                    "type": 2
                },
                {
                    "paragraph": "送陸判官往琵琶峽",
                    "zhushu": "",
                    "type": 2
                },
                {
                    "paragraph": "水國秋風夜，殊非逺别時。長安如夢裏，何日是歸期？",
                    "zhushu": "",
                    "type": 2
                },
                {
                    "paragraph": "送梁四歸東平",
                    "zhushu": "",
                    "type": 2
                },
                {
                    "paragraph": "玉壷挈美酒，送别強爲歡。大火南星月，長郊北路難。殷王期負鼎，汶水起垂竿。莫學東山卧，參差老謝安。",
                    "zhushu": "齊賢曰：堯典曰：日永星火，以正仲夏。伊尹以滋味說湯，吕尚以漁釣干西伯。漢志：太山郡汶水岀萊州，西南入濟。",
                    "type": 2
                },
                {
                    "paragraph": "江夏送友人",
                    "zhushu": "",
                    "type": 2
                },
                {
                    "paragraph": "雪㸃翠雲裘，送君黃鶴樓。黃鶴振玉羽，西飛帝王州。鳯無琅玕實，何以贈逺遊？徘徊相顧影，淚下漢江流。",
                    "zhushu": "",
                    "type": 2
                },
                {
                    "paragraph": "送郄昂謫巴中",
                    "zhushu": "",
                    "type": 2
                },
                {
                    "paragraph": "瑶草寒不死，移植滄海濵。東風灑雨露，㑹入天地春。子若洞庭葉，隨波送逐臣。思歸未可得，書此謝情人。",
                    "zhushu": "齊賢曰：傳毅七激曰：暗君逐臣。",
                    "type": 2
                },
                {
                    "paragraph": "江夏送張丞",
                    "zhushu": "",
                    "type": 2
                },
                {
                    "paragraph": "欲別心不忍，臨行情更親。酒傾無限月，客醉幾重春。籍草依流水，攀花贈逺人。送君從此去，廻首泣迷津。",
                    "zhushu": "士贇曰：毛詩箋曰：回首曰顧。",
                    "type": 2
                },
                {
                    "paragraph": "賦得白鷺鷥送宋少府入三峽",
                    "zhushu": "",
                    "type": 2
                },
                {
                    "paragraph": "初發強中作，題詩與惠連。多慙一日長，不及二龍賢。西塞當中路，南風欲進船。雲峯岀逺海，帆影挂清川。禹穴藏書地，匡山種杏田。此行俱有適，遲爾早歸旋。",
                    "zhushu": "齊賢曰：謝靈運有登臨海嶠初發彊中作與從弟惠連。西塞山，在鄂州。廬山記：匡俗結廬於山，故號匡廬山。董奉居廬山，治疾病，重者種杏五株，輕者一株，號日董仙杏林。遲，猶思也。",
                    "type": 2
                },
                {
                    "paragraph": "江西送友人之羅浮",
                    "zhushu": "南昌。",
                    "type": 2
                },
                {
                    "paragraph": "桂水分五嶺，衡山朝九疑。郷關渺安西，流浪將何之。素色愁明湖，秋渚晦寒姿。疇昔紫芳意，已過黃髮期。",
                    "zhushu": "齊賢曰：廣州記云：大庾、始安、臨賀、桂陽、掲陽，是五嶺。衡山，一名岣嶁山，眉當軫、翼，應機、衡，故曰衡山。九疑，見前。唐安西大都護府，初治西州，後徙治高昌故地，又徙治龜兹，而故府復爲西州交河郡。士贇曰：李善曰：紫芳，紫芝也。"
                },
                {
                    "paragraph": "君王縱踈散，雲壑借巢夷。爾去之羅浮，我還憇峨眉。中闊道萬里，霞月遥相思。如㝷楚狂子，瓊樹有芳枝。",
                    "zhushu": "齊賢曰：太白供奉翰林，道不合辭去，詔賜金還山。羅浮、娥眉。並見前。",
                    "type": 2
                },
                {
                    "paragraph": "宣州謝眺樓餞别校書叔雲",
                    "zhushu": "一作陪侍御叔華登樓歌。",
                    "type": 2
                },
                {
                    "paragraph": "棄我去者，昨日之日不可留。亂我心者，今日之日多煩憂。長風萬里送秋鴈，對此可以酣高樓。蓬萊文章建安骨，中間小謝又清發。俱懷𨓜興壯思飛，欲上青天覽日月。抽刀斷水水更流，舉杯銷愁愁復愁。人生",
                    "zhushu": "一作男兒。"
                },
                {
                    "paragraph": "在世不稱意，明朝散髪弄扁舟。",
                    "zhushu": "齊賢曰：蓬萊，指校書也。建安末，鄴中有魏太子、王粲、陳琳、徐𠏉、劉槇、應瑒、阮璃、平原侯植等詩文者入文選，故曰建安骨也。謝靈運子鳯，字超宗，作殷叔儀諌，帝大嗟賞，曰：超宗殊有鳯毛。族弟惠連，十歲能属文，靈運嘉賞之，云：毎有篇章，對惠連輙得佳語。謝眺，字玄暉，緯之子，少學有美名，善草隷，長五言詩，沈約嘗云：二百年來無此詩也。",
                    "type": 2
                },
                {
                    "paragraph": "宣城送劉副使入秦",
                    "zhushu": "",
                    "type": 2
                },
                {
                    "paragraph": "君即劉越石，雄豪冠當時。淒清橫吹曲，慷慨扶風詞。虎嘯俟騰躍，雞鳴遭亂離。千金市駿馬，萬里逐王師。結交樓煩將，侍從羽林兒。統兵捍吳越，豺虎不敢窺。大勲竟莫叙。已過秋風吹。",
                    "zhushu": "齊賢曰：𣈆劉琨，字越石，少與范陽祖約俱以雄豪著名。元嘉元年，爲并州刺史。在𣈆陽，嘗爲胡騎所圍數重，城中窘迫無計，琨乃乗月登樓清嘯，賊聞之，皆悽然長歎。中夜奏胡笳，向曉復吹之，賊棄圍而走。祖逖與劉琨聞雞起舞，及郭隗謂燕昭王，以千金求千里馬，事見前。漢有善射者樓煩，楚挑戰三合，樓煩㦸射殺之。應劭曰：樓煩，胡也。漢武帝太初元年，初置建章營騎，後更名羽林騎。又取從軍死事之子孫養羽林官，教以九兵，號曰羽林孤兒。士贇曰：劉越石扶風歌曰：去家日已逺，安知存與亡。慷慨窮林中，抱膝自權藏。"
                },
                {
                    "paragraph": "秉龯有季公。凛然負英姿。寄深且戎幕，望重必台司。感激一然諾，縱橫兩無疑。伏奏歸北闕，鳴騶忽西馳。列將咸出祖，英寮惜分離。斗酒滿四筵，歌嘯宛溪湄。君携東山妓，我詠北門詩。貴賤交不易，恐傷中園葵。",
                    "zhushu": "齊賢曰：戎幕，將幕也。台司，三公也。蕭何立東闕、北闕。崔寔四民月令曰：祖，道神也。黃帝之子好逺遊，死於道路，故祀以爲道神，以求道路之福。宛溪，隷宣州。毛詩：北門，刺仕不得志也。言衛之忠臣不得其志爾。古詩：採葵莫傷根，結交莫羞貧。採根葵不生，羞貧交不成。"
                },
                {
                    "paragraph": "昔贈紫騮駒，今傾白玉巵。同歡萬斛酒，未足解相思。此别又千里，",
                    "zhushu": "一作此外别千里。"
                },
                {
                    "paragraph": "秦吳眇天涯。月明關山苦，水劇隴頭悲。借問幾時還？春風入黃池。無令長相思，折斷緑楊枝。",
                    "zhushu": "士贇曰：隴頭水，見一卷註。",
                    "type": 2
                },
                {
                    "paragraph": "涇川送族弟錞",
                    "zhushu": "",
                    "type": 2
                },
                {
                    "paragraph": "涇川三百里，若耶羞見之。錦石照碧山，兩邊白鷺鷥。佳境千萬曲，客行無歇時。上有琴高水，下有陵陽祠。仙人不見我，明月空相知。問我何事來？盧敖結幽期。",
                    "zhushu": "齊賢曰：涇縣若耶、琴高、陵陽竇子明得仙，及盧敖事，並見前。"
                },
                {
                    "paragraph": "蓬山振雄筆，繡服揮清詞。江湖發秀色，草木含榮滋。置酒送惠連，吾家稱白眉。愧無海嶠作，敢闕河梁詩。見爾復幾朝？俄然告將離。",
                    "zhushu": "齊賢曰：白眉及海嶠，見前。李陵與蘇武詩：携手上河梁，遊子暮何之？徘徊蹊路側，悵恨不得辭。士贇曰：後漢竇章，少好學，有文章，是時學者稱東觀爲老氏藏室，道家蓬萊山。太僕鄧康遂薦章入東宫，爲校書郎。"
                },
                {
                    "paragraph": "中流𣻌綵鷁，列岸叢金羈。歎息蒼梧鳯，分棲瓊樹枝。清晨各飛去，飄落天南垂。望極落日盡，秋深暝猿悲。寄情與流水，但有長相思。",
                    "zhushu": "齊賢曰：鷁，水鳥。𦘕船頭爲鷁形，垂邊也。",
                    "type": 2
                },
                {
                    "paragraph": "五松山送殷淑",
                    "zhushu": "",
                    "type": 2
                },
                {
                    "paragraph": "秀色發江左，風流柰若何？仲文了不還，獨立揚清波。載酒五松山，頽然白雲歌。中天度落月，萬里遥相過。撫酒借此月，流光畏蹉跎。明日别離去，連峯鬱嵯峨。",
                    "zhushu": "齊賢曰：殷仲文少有才藻，芙蓉貌。謝靈運甞曰：殷仲文讀書半𡊮豹，則文才不减班固。五松山，在宣州南陵。",
                    "type": 2
                },
                {
                    "paragraph": "送崔氏昆季之金陵",
                    "zhushu": "",
                    "type": 2
                },
                {
                    "paragraph": "放",
                    "zhushu": "一作呉。"
                },
                {
                    "paragraph": "歌𠋣東樓，行子期曉發。秋風渡江來，吹落山上月。主人岀美酒，滅燭延清光。二崔向金陵，安得不盡觴？水客弄歸棹，雲㠶卷輕霜。扁舟敬亭下，五兩先飄揚。峽石入水花，碧流日更長。思君無歲月，西𥬇阻河梁。",
                    "zhushu": "齊賢曰：金陵、敬亭，並見前。兵書曰：凡候風法，雞羽重入兩，建五丈旗，取羽繫其顛，立軍營中。許愼註曰：楚人謂之五兩。",
                    "type": 2
                },
                {
                    "paragraph": "登黃山凌欹臺送族弟溧陽尉濟充泛舟赴華隂",
                    "zhushu": "當塗。",
                    "type": 2
                },
                {
                    "paragraph": "鸞乃鳯之族，翶翔紫雲霓。文章輝五色，𩀱在瓊樹栖。一朝各飛去，鳯與鸞俱啼。炎赫五月中，朱曦爍河堤。爾從泛舟役，使我心䰟悽。",
                    "zhushu": "齊賢曰：山海經：女麻之上有鳥，狀如翟，五彩畢備，聲似雉而尾長，名爲鸞。瑞應圖：鸞者，鳯凰之佐。"
                },
                {
                    "paragraph": "秦池無草木，南雲喧鼓鼙。君王減玉膳，早起思鳴雞。漕引救關輔，疲人免塗泥。宰相作霖雨，農夫得耕犂。靜者伏草間，群才滿金閨。空手無壯士，窮居使人低。",
                    "zhushu": "齊賢曰：唐裴耀卿傳：開元二十一年秋，雨害稼，京師飢。帝將幸東都，召問所以救人者。耀卿曰：陛下旣東廵，百司畢從，則太倉、三輔，可遣衆臣分道賑給。自東都益廣漕運，以實関輔，関輔旣實，則乗輿西還，事蔑不濟。且國家大本在京師，但秦地狹，水旱易匱。正觀、永徽時，禄廪者少，歲漕粟二十萬石，今用度寖廣，漕運數倍，且不支。臣願廣夾運道，使京師常有三年食，雖水旱不足憂。天子然之，拜黄門侍郎、同中書門下平章事，充轉運使。於是置河隂、集津三門倉，引天下租由孟津、沂河而西，三年積七百萬石，省運費三十萬緡。金閨，金馬門也。"
                },
                {
                    "paragraph": "送君登黃山，長嘯𠋣",
                    "zhushu": "一作上。"
                },
                {
                    "paragraph": "天梯。小舟若鳬鴈，大舟若鯨鯢。開帆散長風，舒卷與雲齊。日入牛渚晦，蒼然夕煙迷。相思在何許",
                    "zhushu": "？一作所。"
                },
                {
                    "paragraph": "杳在洛陽西。",
                    "zhushu": "齊賢曰：太白時在當塗，即今之太平也。黄山在城北，凌歊臺在其上。",
                    "type": 2
                },
                {
                    "paragraph": "送儲邕之武昌",
                    "zhushu": "",
                    "type": 2
                },
                {
                    "paragraph": "黃鶴西樓月，長江萬里情。春風三十度，空憶武昌城。送爾難爲别，衘杯惜未傾。湖連張樂地，山逐泛舟行。諾謂楚人重，詩傳謝眺清。滄浪吾有曲，寄入棹歌聲。",
                    "zhushu": "齊賢曰：黄鶴樓見前。孫權破関羽，自公安徙都鄂，改名武昌。今鄂州之東百二十里武昌縣，即權故宫，與黄州相對。"
                }
            ]
        },
        {
            "name": "分𩔖補註李太白詩卷之十九",
            "paragraphs": [
                {
                    "paragraph": "分𩔖補註李太白詩卷之十九",
                    "zhushu": "",
                    "type": 1
                },
                {
                    "paragraph": "詶答",
                    "zhushu": "",
                    "type": 2
                },
                {
                    "paragraph": "詶談少府",
                    "zhushu": "襄漢。",
                    "type": 2
                },
                {
                    "paragraph": "一尉居倐忽，梅生有仙骨。三事或可羞，匈奴哂千秋。壯心屈黃綬，浪跡寄滄洲。昨觀荆峴作，如從雲漢遊。老夫當暮矣，蹀足懼驊騮。",
                    "zhushu": "齊賢曰：漢書：“東南一尉，西北一候。”梅福𥙷南昌尉得仙事，見前。毛詩三事大夫注：“謂三公。漢田千秋爲高寢郎，衛太子爲江充所譛敗，乆之。千秋訟太子𡨚，上大感悟，立拜爲大鴻臚，數目，代劉屈𣯛爲丞相。後漢使至匈奴，單于問曰：‘聞漢新拜丞相，何用得之？’使者曰：‘以上書言事故。’單于曰：‘茍如是，漢置丞相，非用賢也。’”",
                    "type": 2
                },
                {
                    "paragraph": "詶宇文少府見贈桃竹書筒",
                    "zhushu": "",
                    "type": 2
                },
                {
                    "paragraph": "桃竹書筒綺繡文，良工巧妙稱絶群。靈心圎映三江月，彩質疊成五色雲。中藏寳訣峨眉去，千里提携長憶君。",
                    "zhushu": "",
                    "type": 2
                },
                {
                    "paragraph": "五月東魯行答汶上君",
                    "zhushu": "",
                    "type": 2
                },
                {
                    "paragraph": "五月梅始",
                    "zhushu": "一作子。"
                },
                {
                    "paragraph": "黃，蠶凋桑柘空。魯人重織作，機杼鳴簾櫳。顧余不及仕，學劒來山東。舉鞭訪前途，獲𥬇汶上翁。下愚忽壯士，未足論窮通。",
                    "zhushu": "齊賢曰：漢志：“泰山郡，汶水出萊州，入齊。”"
                },
                {
                    "paragraph": "我以一箭書，能取聊城功。終然不受賞，羞與時人同。西歸去直道，落日昏隂虹。此",
                    "zhushu": "一作我。"
                },
                {
                    "paragraph": "去爾勿言，甘心如轉蓬。",
                    "zhushu": "齊賢曰：史記：“齊田單攻聊城，歲餘不下。魯仲連乃爲書矢以射城中，遺燕將，燕將見書，泣三日，乃自殺。聊城亂，田單遂屠聊城。歸毎言仲連，欲爵之。魯仲連逃隱於海上，曰：‘吾與富貴而詘於人，寧貧賤而輕世肆志焉？’”白意指林甫、國忠輩，昏蔽其君。",
                    "type": 2
                },
                {
                    "paragraph": "早秋單父南樓酬竇公衡",
                    "zhushu": "",
                    "type": 2
                },
                {
                    "paragraph": "白露見日滅，紅顔隨霜凋。别君若俯仰， 春芳辭秋條。泰山嵯峩夏雲在， 疑是白波漲東海。散爲飛雨川上來，遥帷却卷清浮埃。知君獨坐青軒下， 此時結念同所懷。我閉南樓看道書， 幽簾清寂在仙居。曽無好事來相訪， 頼爾高文一起予。",
                    "zhushu": "",
                    "type": 2
                },
                {
                    "paragraph": "山中問答",
                    "zhushu": "",
                    "type": 2
                },
                {
                    "paragraph": "問余何意",
                    "zhushu": "一作事。"
                },
                {
                    "paragraph": "栖碧山，𥬇而不答心自閑。桃花流水杳然去，别有天地非人間。",
                    "zhushu": "齊賢曰：蜀志：“人問諸葛亮之志，亮抱膝𥬇而不答。”",
                    "type": 2
                },
                {
                    "paragraph": "答友人贈烏紗㡌",
                    "zhushu": "",
                    "type": 2
                },
                {
                    "paragraph": "領得烏紗㡌，全勝白接籬。山人不照鏡，稚子道相宜。",
                    "zhushu": "士贇曰：稚子接籬，見前。",
                    "type": 2
                },
                {
                    "paragraph": "詶張司馬贈墨",
                    "zhushu": "",
                    "type": 2
                },
                {
                    "paragraph": "上黨碧松煙，夷陵丹砂末。蘭麝凝珍墨，精光乃堪掇。黃頭奴子𩀱鴉鬟，錦囊養之懷䄂間。今日贈余蘭亭去，興來灑筆㑹稽山。",
                    "zhushu": "齊賢曰：唐路州上黨郡上貢墨，峽州夷陵郡。掇，拾也。錦囊事，見前。越州㑹稽郡山隂縣有蘭渚，渚有亭，王羲之袚禊處。",
                    "type": 2
                },
                {
                    "paragraph": "答湖州迦葉司馬問白是何人",
                    "zhushu": "",
                    "type": 2
                },
                {
                    "paragraph": "青蓮居士謫仙人，酒肆藏名三十春。湖州司馬何須問，金粟如來是後身。",
                    "zhushu": "齊賢曰：青蓮居士，太白自號也。",
                    "type": 2
                },
                {
                    "paragraph": "答長安崔少府叔封遊終南翠微寺太宗皇帝金沙泉見寄",
                    "zhushu": "",
                    "type": 2
                },
                {
                    "paragraph": "河伯見海若，傲然誇秋水。小物昧逺圖，寧知通方士。多君紫霄意，獨往蒼山裏。地古寒雲深，巖高長風起。",
                    "zhushu": "齊賢曰：莊子：“秋水渚至，百川灌河，涇流之大，兩涘渚涯之間，不辨牛馬。於是河伯欣然自喜，以天下之美爲盡在己。順流而東行，至於北海，東面而說，不見水涯。於是河伯始旋其面目，望洋向若而嘆曰：‘野語有之曰：聞道白以爲莫已若者，我之謂也。吾長見𥬇於大方之家。’北海若曰：‘并蛙不可以語於海者，拘於虚也；夏虫不可以語於氷者，篤於時也；曲士不可以語於道者，束於教也。今爾岀於涯涘，觀於大海，乃知爾醜。’”"
                },
                {
                    "paragraph": "初登翠微嶺，復憇金沙泉。踐苔朝霜滑，弄波夕月圎。飲彼石下流，結蘿宿溪煙。鼎湖夢渌水，龍駕空",
                    "zhushu": "一作何。"
                },
                {
                    "paragraph": "茫然。早行子午關，",
                    "zhushu": "一作間，一作峯。"
                },
                {
                    "paragraph": "却登山路逺。",
                    "zhushu": "一作却嘆山路逺，又作頗識関路逺。"
                },
                {
                    "paragraph": "拂琴聽霜猿，滅燭乃星飯。人煙無明異，鳥道絶往返。",
                    "zhushu": "齊賢曰：貞觀十二年，終南大和宫改爲翠微宫。金沙泉，近寺之泉也。鼎湖夢，指太宗也，事見三卷。漢書：“王莽開子午道，因置子午関。”士贇曰：長安志：“翠微宫在萬年縣終南山上。”"
                },
                {
                    "paragraph": "攀厓倒青天，下視白日晚。旣過",
                    "zhushu": "一作遇。"
                },
                {
                    "paragraph": "石門隱，還唱",
                    "zhushu": "一作聞。"
                },
                {
                    "paragraph": "石潭歌。渉雪搴紫芳，",
                    "zhushu": "一作採紫莖。"
                },
                {
                    "paragraph": "濯纓想",
                    "zhushu": "一作掬。"
                },
                {
                    "paragraph": "清波。此人不可見，此地君自過。爲余謝風泉，其如幽意何。",
                    "zhushu": "齊賢曰：石門在魯。王𨓜注楚詞：“搴，採取也。”士贇曰：紫芳，紫蘭也。",
                    "type": 2
                },
                {
                    "paragraph": "贈李十二左司郎中崔宗之",
                    "zhushu": "",
                    "type": 2
                },
                {
                    "paragraph": "涼秋八九月，白露空園亭。耿耿意不暢，稍稍",
                    "zhushu": "一作悄悄。"
                },
                {
                    "paragraph": "風華聲。思見雄俊士，共話今古情。李侯忽來儀，把袂苦不早。清論旣抵掌，玄談又絶倒。分明楚漢事，歷歷王霸道。",
                    "zhushu": "齊賢曰：稍，所交切。士贇曰：記月令：立秋日涼風至，後五日白露降。爾雅：稍，稍擢也。郭璞曰：“謂木無枝柯，稍櫂長而殺也。”"
                },
                {
                    "paragraph": "檐囊無俗物，訪古千里餘。䄂有匕首劒，懷中茂陵書。𩀱眸光照人，詞賦凌子虚。酌酒絃素琴，霜氣正凝潔。平生心中事，今日爲君說。我家有别業，寄在嵩之陽。明月出高岑，清溪澄素光。雲散牎戸靜，風吹松桂香。子若同斯遊，千載不相忘。",
                    "zhushu": "齊賢曰：有底曰囊，無底曰槖。司馬相如旣病免，家居茂陵。天子曰：“相如病甚，可往從。悉取其書。”使使往。而相如已死。妻曰：“長卿時已著書，人又取去。長卿未死時，爲一卷書。”有使來求書，奏之。其遺札書言封禪事。初，上讀子虚賦而善之，曰：“朕獨不與此人同時哉！”楊得意曰：“臣邑人司馬相如自言爲此賦。”上驚，乃召問相如。相如曰：“有之。”唐河南府登封縣，本嵩陽。",
                    "type": 2
                },
                {
                    "paragraph": "詶崔五郎中",
                    "zhushu": "",
                    "type": 2
                },
                {
                    "paragraph": "朔雲橫高天，萬里起秋色。壯士心飛揚，落日空嘆息。長嘯出原野，凛然寒風生。幸遭聖明時，功業猶未成。柰何懷良圖，鬱悒獨愁坐。杖策㝷英豪，立談乃知我。",
                    "zhushu": "齊賢曰：鄧禹聞光武安集河北，即杖策北渡。士贇曰：鬱，邑憂也。"
                },
                {
                    "paragraph": "崔公生民秀，緬邈青雲姿。制作參造化，託諷含神祗。海嶽尚可傾，吐諾終不移。是時霜颷寒，𨓜興臨華池。起舞拂長劒，四座皆揚眉。因得窮歡情，贈我以新詩。又結汗漫期，九垓逺相待。舉身憇蓬壷，濯足弄滄海。從此淩倒景，一去無時還。朝遊明光宫，暮入閶闔關。但得長把袂，何必嵩丘山。",
                    "zhushu": "齊賢曰：蓬壷，蓬萊方壷也。漢武帝起明光宫。師古曰：三輔黃圖云：在城中。淮南子注云：閶闔，始升天之門，上帝所居紫微宫門也。",
                    "type": 2
                },
                {
                    "paragraph": "以詩代書答元丹丘",
                    "zhushu": "",
                    "type": 2
                },
                {
                    "paragraph": "青鳥",
                    "zhushu": "一作烏。"
                },
                {
                    "paragraph": "海上來，今朝發何處？口衘雲錦字，",
                    "zhushu": "一作書。"
                },
                {
                    "paragraph": "與我忽飛去。鳥去凌紫煙，書留綺牎前。開緘方",
                    "zhushu": "一作時。"
                },
                {
                    "paragraph": "一𥬇，乃是故人傳。故人深相朂，憶我勞心曲。離居在咸陽，三見秦草緑。置書𩀱袂間，引領不暫閑。長望",
                    "zhushu": "一作歎。"
                },
                {
                    "paragraph": "杳難見，浮雲橫逺山。",
                    "zhushu": "齊賢曰：後漢書：“梁冀弟舎，牎牖，皆有綺䟽。”",
                    "type": 2
                },
                {
                    "paragraph": "金門答蘇秀才",
                    "zhushu": "",
                    "type": 2
                },
                {
                    "paragraph": "君還石門日，朱火始改木。春草如有情，山中尚含緑。折芳愧遥憶，永路當自朂。逺見故人心，平生以此足。",
                    "zhushu": "齊賢曰：語鑚燧改火。"
                },
                {
                    "paragraph": "巨海納百川，麟閣多才賢。獻書入金闕，酌醴奉瓊筵。屢沗白雲唱，恭聞黃竹篇。恩光照拙薄，雲漢希騰遷。銘鼎儻云遂，扁舟方渺然。",
                    "zhushu": "齊賢曰：漢宫室䟽蕭，造麒麟閣，以藏秘書賢才。列子：“穆王賔于西王母，觴于瑶池之上，王母爲王謡詩，名白雲。”穆天子傳曰：“天子休于回中，大寒，北風雨雪，天子作詩三章，以哀人夫。我徂黃竹，貟口閟寒，乃宿於黃竹。”祭統曰：“鼎有銘。”銘者，自名也。自名以稱揚先祖之美，而明著之後世者也。扁舟，言功成名遂身退，如范蠡扁舟泛五湖也。"
                },
                {
                    "paragraph": "我留在金門，君去卧丹壑。未果三山期，遥欣一丘樂。玄珠寄象罔，赤水非廖廓。願狎東海鷗，共營西山藥。栖巖君寂滅，處士余龍蠖。良辰不同賞，永日應閑居。鳥吟簷間樹，花落牎下書。縁溪見緑篠，隔岫窺紅蕖。",
                    "zhushu": "齊賢曰：莊子：“黃帝遊乎赤水之北，還歸，遺其玄珠。使知索之而不得，使離朱索之而不得，使契詬索之而不得，乃使象罔，象罔得之，列于海上之人。有好鷗鳥者，每旦之海上，從鷗鳥遊，鷗鳥之至，百住而不止。”"
                },
                {
                    "paragraph": "採薇行𥬇歌，眷我情何已。月出石鏡間，松鳴風琴裏。得心自非妙，外物空頽靡。身世如兩忘，從君老煙水。",
                    "zhushu": "齊賢曰：史記：“伯夷、叔齊隱于首陽山，作歌曰：‘登彼西山𠔃，採其薇矣。’”石鏡，見前。",
                    "type": 2
                },
                {
                    "paragraph": "詶坊州王司馬與閻正字對雪見贈",
                    "zhushu": "",
                    "type": 2
                },
                {
                    "paragraph": "遊子東南來，自宛適京國。飄然無心雲，倐忽復西北。訪戴昔未偶，㝷嵇此相得。愁顔發新歡，終宴叙前識。",
                    "zhushu": "齊賢曰：王子猷雪夜訪戴安道，事見前。晉書： “嵇康，㑹稽上虞人。東平吕安服康高致，毎一相思，輙千里命駕。”"
                },
                {
                    "paragraph": "閻公漢庭舊，沉鬱富才力。價重銅龍樓，聲高重門側。寧期此相遇，華館陪遊息。積雪明逺峯，寒城鎻春色。主人蒼生望，假我青雲翼。風水如見資，投竿佐皇極。",
                    "zhushu": "齊賢曰：史記：“上召田叔，與語：‘漢庭，臣無能出其右者。’”前漢太子宫有銅龍樓。",
                    "type": 2
                },
                {
                    "paragraph": "詶中都吏携斗酒𩀱魚於逆旅見贈",
                    "zhushu": "",
                    "type": 2
                },
                {
                    "paragraph": "魯酒若琥珀，",
                    "zhushu": "一作虎珀色。"
                },
                {
                    "paragraph": "汶魚紫錦鱗。山東豪吏有俊氣，手𢹂",
                    "zhushu": "一作持。"
                },
                {
                    "paragraph": "此物贈逺人。意氣相傾兩相顧，斗酒𩀱魚表情素。𩀱鰓呀呷鰭鬛張，蹳刺銀盤欲飛去。呼兒拂机霜刃揮，紅肥花落白雪霏。爲君下筯一餐飽，",
                    "zhushu": "一作罷。"
                },
                {
                    "paragraph": "醉著金鞍上馬歸。",
                    "zhushu": "齊賢曰：琥珀，注：“松脂入地千年爲茯苓，茯苓千年爲琥珀。”汶水，岀泰山萊蕪縣。",
                    "type": 2
                },
                {
                    "paragraph": "詶張卿夜宿南陵見贈",
                    "zhushu": "",
                    "type": 2
                },
                {
                    "paragraph": "月出魯城東，明如天上雪。魯女驚莎雞，鳴雞應秋節。當君相思夜，火落金風高。河漢掛戸牖，欲濟無輕舠。",
                    "zhushu": "齊賢曰：火落，大火西流也。舠，小船也。士贇曰：梁元帝纂要曰：“秋曰高秋，風曰金風。”"
                },
                {
                    "paragraph": "我昔辭林丘，雲龍忽相見。客星動太微，朝去洛陽殿。爾來得茂彦，七葉仕漢餘。身爲下邳客，家有圯橋書。傳說未夢時，終當起巖野。萬古騎辰星，光輝照天下。",
                    "zhushu": "齊賢曰：賀知章薦太白，召見待詔。漢嚴光足加帝腹，感客星犯御座。晉天文志：“太微，天子庭也，五帝座也。良亡匿下邳，於圮橋遇老父受書，書說命。高宗夢得說，使百工營求諸野，得諸傳巖，乗東維，騎箕尾，而比於列星，終古不忒。”"
                },
                {
                    "paragraph": "與君各未遇，長䇿委蒿萊。寳刀隱五匣，鏽澁空莓苔。遂令世上愚，輕我土與灰。一朝攀龍去，鼃黽安在哉？故山定有酒，與爾傾金罍。",
                    "zhushu": "齊賢曰：齊魯間謂鼃爲蟈。黽，耿黽也，尤怒鳴聒人。",
                    "type": 2
                },
                {
                    "paragraph": "詶岑勛見㝷就元丹丘對酒相待，以詩見招",
                    "zhushu": "",
                    "type": 2
                },
                {
                    "paragraph": "黃鶴東南來，寄書寫心曲。𠋣松開其緘，憶我腸斷續。不以千里遥，命駕來相招。中逢元丹丘，登嶺宴碧霄。對酒忽思我，長嘯臨清飈。",
                    "zhushu": "齊賢曰：鄂州有黃鶴樓，因黃鶴山以名。相傳費文禕得仙，駕鶴憇此。世說：“吕安思嵇康，千里命駕。”"
                },
                {
                    "paragraph": "蹇予未相知，茫茫緑雲垂。俄然素書及，解此長渇飢。䇿馬望山月，途窮造階墀。喜兹一㑹面，若覩瓊樹枝。憶君我逺來，我歡方速至。開顔酌美酒，樂極忽成醉。我情旣不淺，君意方亦深。相知兩相得，一顧輕千金。且向山客𥬇，與君論素心。",
                    "zhushu": "齊賢曰：離騷註：“蹇，難也。”",
                    "type": 2
                },
                {
                    "paragraph": "答從弟幼成過西園見贈",
                    "zhushu": "",
                    "type": 2
                },
                {
                    "paragraph": "一身自瀟灑，萬物何囂諠。拙薄謝明時，棲閑居故園。二季過舊壑，四鄰馳華軒。衣劒照松宇，賔徒光石門。山童薦珍果，野老開芳樽。上陳樵漁事，下叙農圃言。昨來荷花滿，今見蘭苕繁。一𥬇復一歌，不知夕景昏。醉罷同所樂，此情難具陳。",
                    "zhushu": "齊賢曰：鄭玄禮記註曰：“聞諠囂則人意動作。”孔安國曰：“伯仲叔季，順少長也。”文中子註：“関子明、霍及皆隱於樵漁。”",
                    "type": 2
                },
                {
                    "paragraph": "詶王𥙷闕惠翼莊廟宋丞泚贈别",
                    "zhushu": "",
                    "type": 2
                },
                {
                    "paragraph": "學道三千春，自言羲和人。軒蓋宛若夢，雲松長相親。偶將二公合，復與三山鄰。喜結海上契，自爲天外賔。鸞翮我先鎩，",
                    "zhushu": "所戒切。"
                },
                {
                    "paragraph": "龍性君莫馴。",
                    "zhushu": "齊賢曰：孔安國註堯典曰：“重藜之後，羲氏、和氏，世掌天地四時之官。”南史：“陶潜嘗言：‘五六月北牎下卧，遇涼風暫至，自謂是羲皇上人，說范翟黃乗車戴華蓋。’田子方怪而問之，曰：‘吾禄厚，得此軒蓋，鎩摧翼也。’”"
                },
                {
                    "paragraph": "朴散不向古，時訛皆失眞。勿踏荒溪波，朅",
                    "zhushu": "丘傑切。去也。"
                },
                {
                    "paragraph": "來浩然津。薜帶何辭楚，桃源堪避秦。世迫且離别，心在期隱淪。詶贈非炯誡，永言銘佩紳。",
                    "zhushu": "齊賢曰：陶潜桃花源記，事見二卷。桓譚新論： “天下神人五：‘一曰神仙，二曰隱淪。’”士贇曰：楞嚴經曰：“云何汝今以動爲身，以動爲境，從始世終，念念此滅，遺失眞性，顚倒行事，性心失眞，認物爲己，輪回是中，自取流轉。”",
                    "type": 2
                },
                {
                    "paragraph": "詶裴侍御對雨感時見贈",
                    "zhushu": "金陵。",
                    "type": 2
                },
                {
                    "paragraph": "雨色秋來寒， 風嚴清江爽。孤高繡衣人， 蕭灑青霞賞。平生多感激，忠義非外奬。禍連積怨生，事及徂川往。楚邦有壯士， 鄢郢翻掃蕩。申包哭秦庭， 泣血將安仰。鞭屍辱已及，堂上羅宿莽。頗似今之人， 蟊賊䧟忠讜。渺然一水隔，何由稅歸鞅。日夕聽猿怨， 懷賢盈夢想。",
                    "zhushu": "齊賢曰：漢書表：“侍御史有綉衣直指。”伍子胥傳：“吳王闔閭悉興師與唐、蔡伐楚，楚將子常敗走奔鄭，呉乗勝而前，五戰，遂入郢。昭王岀奔，吳師入郢，子胥掘楚平王墓，出其尸，鞭之三百，然後已。申包胥求救於秦，秦不許。包胥立於秦庭，晝夜哭，七日七夜，不絶其聲。秦哀公怜之，遣車五百乗救楚，敗吳，昭王復入郢。”毛詩註：“食心曰螟，食葉曰螣，食根曰蟊，食節曰賊。”說文：“鞅，頸組，又曰柔革。”士贇曰：說文：“稅或作脫。”即孟子不脫冕而行之義。",
                    "type": 2
                },
                {
                    "paragraph": "贈李十二",
                    "zhushu": "士贇曰：此詩乃攝監察御史崔成甫贈太白者附此。",
                    "type": 2
                },
                {
                    "paragraph": "我是瀟湘放逐臣，君辭明主漢江濵。天外常求太白老，金陵捉得酒仙人。",
                    "zhushu": "",
                    "type": 2
                },
                {
                    "paragraph": "詶崔侍御",
                    "zhushu": "",
                    "type": 2
                },
                {
                    "paragraph": "嚴陵不從萬乗遊，歸卧空山釣碧流。自是客星辭帝座，元非太白醉揚州。",
                    "zhushu": "齊賢曰：𨓜史：“章𬽦兼瓊鎭西川，訪道術士，有一鬻酒者，毎有紗㡌藜杖四人來飲酒，至數斗，積積十餘石，即併還之。其言愛說孫思邈。或報章𬽦公，公專令探之。忽一日又來，公遂潜往，從者三四人。公照至前，躍岀再拜，自稱姓名，相顧徐起，唯柴燼四枚在座前，不復見矣。時玄宗好道，公奏其事，詔召孫公問之，曰：‘此太白酒星，仙格絶高。毎遊人間飲酒，處處皆至，尤樂蜀中。’”",
                    "type": 2
                },
                {
                    "paragraph": "翫月金陵城西孫楚酒樓，逹曙歌吹日晚，乗醉著紫綺裘、烏紗巾，與酒客數人，棹歌秦淮，往石頭訪崔四侍御",
                    "zhushu": "",
                    "type": 2
                },
                {
                    "paragraph": "昨翫西城月，青天垂玉鈎。朝沽金陵酒，歌吹孫楚樓。忽憶繡衣人，乗船往石頭。草褁烏紗巾，倒被紫綺裘。兩岸拍手𥬇，疑是王子猷。酒客十數公，崩騰醉中流。謔浪棹海客，喧呼傲陽侯。",
                    "zhushu": "齊賢曰：孫權治建鄴，作石頭城。王子猷雪夜訪戴逵，事見前。高綉淮南子註曰：“陽國侯溺死於水，其神能爲大波。”"
                },
                {
                    "paragraph": "半道逢吳姫，卷簾出椰榆。我憶君到此，不知狂與羞。一月一見君，三杯便廻橈。捨舟共連袂，行上南渡橋。興發歌緑水，秦君爲之謳。雞鳴復相招，清宴𨓜雲霄。贈我數百字，字字凌風飈。繫之衣裘上，相憶毎長謡。",
                    "zhushu": "齊賢曰：椰榆，舉手相弄也。",
                    "type": 2
                },
                {
                    "paragraph": "江上答崔宣城",
                    "zhushu": "",
                    "type": 2
                },
                {
                    "paragraph": "太華三芙蓉，明星玉女峯。㝷仙下西嶽，陶令忽相逢。問我將何事，湍波歷幾重。貂裘非季子，鶴氅似王恭。謬忝燕臺召，而陪郭隗蹤。水流知入海，雲去或從龍。樹繞蘆洲月，山鳴鵲鎭鐘。還期如可訪，台嶺䕃長松。",
                    "zhushu": "齊賢曰：陶潜爲彭澤令，晉王恭美姿儀，嘗衣鶴氅裘，渉雪而行，孟昶見之曰：“此眞神仙中人也。”唐志：“宣州南陵縣有鵲頭鎭。”士贇曰：太華三芙蓉，明星玉女峯，蘇季子黒貂之裘幣。燕昭王築臺師郭隗事並見前。",
                    "type": 2
                },
                {
                    "paragraph": "答族姪僧中孚贈玉泉仙人掌茶",
                    "zhushu": "余聞荆州玉泉寺，近清溪諸山，山洞往往有乳窟，窟中多玉泉交流，其中有白蝙蝠，大如鴉。按仙經：蝙蝠一名仙䑕，千歲之後，體白如雪，棲則倒懸，蓋飲乳水而長生也。其水邊處處有茗草羅生，枝葉如碧玉，唯玉泉眞公常來而飲之。年八十餘歲，顔色如桃花，而此茗清香滑熟，異於他者，所以能還童振枯，扶人壽也。余遊金陵， 見宗僧中孚示余茶數十片。拳然重疊， 其狀如手， 號爲仙人掌茶。蓋新出乎玉泉之山， 曠古未覿。因持之見遺，兼贈詩，要余答之， 遂有此作。後之高僧大隱， 知仙人掌茶。發乎中孚禪子及青蓮居士李白也。",
                    "type": 2
                },
                {
                    "paragraph": "常聞玉泉山，山洞多乳窟。仙䑕如白鴉，倒懸清溪月。茗生此中石，玉泉流不歇。根柯洒芳津，採服潤肌骨。叢老卷緑葉，枝枝相接連。曝成仙人掌，似拍洪崖肩。舉世未見之，其名定誰傳。宗英乃禪伯，投贈有佳篇。清鏡燭無鹽，顧慙西子妍。朝坐有餘興，長吟播諸天。",
                    "zhushu": "齊賢曰：抱朴子曰：“千歲蝙蝠，色如雪，集則倒懸，腦重故也。”新序：“無鹽，齊之醜女。”",
                    "type": 2
                },
                {
                    "paragraph": "詶裴侍御留岫師彈琴見寄",
                    "zhushu": "",
                    "type": 2
                },
                {
                    "paragraph": "君同鮑明逺，邀彼休上人。鼓琴亂白雪，秋變江上春。瑶草緑未衰，攀翻寄情親。相思兩不見，流淚空盈巾。",
                    "zhushu": "齊賢曰：鮑照，字明逺，爲宋臨江王參軍。沈約宋書曰：“沙門惠休，善属文，徐堪之與之甚厚，世祖命使還俗。本姓湯，位至楊州從事。”陽春白雪，曲名也。",
                    "type": 2
                },
                {
                    "paragraph": "張相公出鎭荆州，㝷徐太子詹事。余時流夜郎，行至江夏，與張公去千里。公因太府丞王昔使車寄羅衣二事，及五月五日贈余詩。余答以此詩。",
                    "zhushu": "",
                    "type": 2
                },
                {
                    "paragraph": "張衡殊不樂，應有四愁詩。慙君錦繡叚，贈我慰相思。鴻鵠復矯翼，鳯凰憶故池。榮樂一如此，商山老紫芝。",
                    "zhushu": "齊賢曰：張衡四愁詩序曰：“張衡不樂，乆處機宻，陽嘉中，出爲河間相。時天下漸弊，鬱鬱不得志，爲四愁詩，其辭曰：‘美人贈我錦綉叚，何以報之青玉案。’商山四皓歌曰：‘燁燁紫芝，可以療飢。’”",
                    "type": 2
                },
                {
                    "paragraph": "醉後答丁十八以詩譏余搥碎黃鶴樓",
                    "zhushu": "",
                    "type": 2
                },
                {
                    "paragraph": "黃鶴高樓已搥碎，黃鶴仙人無所依。黃鶴上天訴玉帝，却放黃鶴江南歸。神明太守再雕飾，新圖粉壁還芳菲。一州𥬇我爲征客，少年往往來相譏。君平簾下誰家子？云是遼東丁令威。作詩調我驚𨓜興，白雲遶筆牎前飛。待取明朝酒醒罷，與君爛熳㝷春暉。",
                    "zhushu": "齊賢曰：黃鶴樓事見前。賀知章自號四明狂客。漢書：“嚴君平賣卜於成都市，日閱數人，得百錢，足自養，則閉門下簾，而授老子。遼東華表柱上有鶴云：‘有鳥有鳥丁令威，去家千年今始歸，城郭雖是人民非。’”士贇曰：漢書：“黃霸爲頴川太守，吏民咸稱神明。”",
                    "type": 2
                },
                {
                    "paragraph": "答裴侍御先行至石頭驛以書，見招期月滿，泛洞庭",
                    "zhushu": "",
                    "type": 2
                },
                {
                    "paragraph": "君至石頭驛，寄書黃鶴樓。開緘識逺意，速此南行舟。風水無定凖，湍波或滯留。憶昨新月生，西簷若瓊鈎。今來何所似，破鏡懸清秋。恨不三五明，平湖泛澄流。此歡竟莫遂，枉殺王子猷。巴陵定近逺，持贈解人憂。",
                    "zhushu": "齊賢曰：石頭驛在金陵。王𨓜註楚詞曰：“曲瓊，玉鈎也。平湖，指洞庭。”士贇曰：古詩：“三五明月滿，四五蟾兎缺。”枉殺王子猷，是用子猷訪戴安道事，乗興而來，興盡而返。",
                    "type": 2
                },
                {
                    "paragraph": "答高山人兼呈權顧二侯",
                    "zhushu": "",
                    "type": 2
                },
                {
                    "paragraph": "虹霓掩天光，哲后起康濟。應運生夔龍，開元掃氛翳。太微廓金鏡，端拱清遐裔。輕塵集嵩嶽，虚㸃聖明意。謬揮紫泥詔，獻納青雲際。",
                    "zhushu": "齊賢曰：虹霓，指太平公主輩。哲后，指元宗。郭氏曰：“雄曰虹，謂明盛者。雌曰霞，謂暗微者。金鏡，喻明道也。白天寳初，供奉翰林，潜草詔誥。紫泥詔見前。”士贇曰：夔龍，唐虞賢臣。季康邊山序文曰：“人生天地間也，若流霓之過戸牖，輕塵之棲弱草。”"
                },
                {
                    "paragraph": "讒惑英主心，恩踈佞臣計。彷徨庭闕下，歎息光隂逝。未作仲宣詩，先流賈生涕。掛帆秋江上，不爲雲羅制。山海向東傾，百川無盡勢。我於鴟夷子，相去千餘歲。運闊英逹稀，同風遥執袂。",
                    "zhushu": "士贇曰：列子曰：“地不滿東南。”百川，水源也。"
                },
                {
                    "paragraph": "登艫望逺水，忽見滄浪枻。高士何處來，虚舟渺安繫。衣貌本淳古，文章多佳麗。延引故郷人，風義未淪替。顧侯逹語黙，權子識通蔽。曽是無心雲，俱爲此留滯。𩀱萍易飄轉，獨鶴思凌厲。明晨去瀟湘，共謁蒼梧帝。",
                    "zhushu": "齊賢曰：通蔽， 通塞也。",
                    "type": 2
                },
                {
                    "paragraph": "答杜秀才五松見贈",
                    "zhushu": "五松山，南陵銅坑西五六里。",
                    "type": 2
                },
                {
                    "paragraph": "昔獻長楊賦，天開雲雨歡。當時待詔承明裏，皆道楊雄才可觀。敕賜飛龍二天馬，黃金絡頭白玉鞍。浮雲蔽日去不返，緫爲秋風摧紫蘭。",
                    "zhushu": "齊賢曰：揚雄獻賦，待詔承明廷，事見前註。"
                },
                {
                    "paragraph": "角巾東出商山道，採秀行歌詠芝草。路逢園綺𥬇向人，兩君解來一何好。聞道金陵龍虎盤，還同謝眺望長安。千峯夾水向秋浦，五松名山當夏寒。銅井炎罏歊",
                    "zhushu": "虚驕切。氣岀貌。"
                },
                {
                    "paragraph": "九天，赫如鑄鼎荆山前。陶公矍鑠呵赤電，回禄雎盱揚紫煙。此中豈是乆留處，便欲燒丹從列仙。",
                    "zhushu": "齊賢曰：商山，𨽾商州。楚辭註：“秀，謂芝草。”東園公、綺里季事見前。諸葛亮至鄴曰：“鍾阜龍盤，石城虎踞。”謝眺有晩登三山還望京邑詩。唐志：“秋浦有銅，有銀。南陵舊有銅官。”治史：“黃帝採首山之銅，鑄鼎於荆山下。”杜預註曰：“回禄，火神。”老子註曰：“睢，睢盱旴，䟦扈之貌。”字林曰：“睢，仰目。盰，張目也。”"
                },
                {
                    "paragraph": "愛聽松風且高卧，颼颼吹盡炎氛過。登崖獨立望九州，陽春欲奏誰相和。聞君往年遊錦城，章𬽦尚書倒屣迎飛牋。絡繹奏明主，天書降問廻恩榮。骯髒不能就跬組，至今空揚高蹈名。",
                    "zhushu": "齊賢曰：陽春，曲名，見前。成都以江山明麗，號爲錦城。"
                },
                {
                    "paragraph": "夫子工文絶世竒，五松新作天下推。吾非謝尚邀彦伯，異代風流各一時。 一時相逢樂在今， 䄂拂白雲開素琴。 彈爲三峽流泉音，從兹一别武陵去，去後桃花春水深。",
                    "zhushu": "齊賢曰：謝尚、邀彦伯事，見前卷註。士贇曰：三峽流泉，琴操名也。",
                    "type": 2
                },
                {
                    "paragraph": "至陵陽山登天柱石詶，韓侍御見招隱黃山",
                    "zhushu": "",
                    "type": 2
                },
                {
                    "paragraph": "韓衆騎白鹿，西往華山中。玉女千餘人，相隨在雲空。見我傳秘訣，精誠與天通。何意到陵陽，遊目送飛鴻。天子昔避狄，與君亦乗騘。擁兵五陵下，長䇿馭胡戎。",
                    "zhushu": "齊賢曰：列仙傳：“韓衆，齊人，爲王採藥，王不肯服，衆自服之，遂得仙。後劉根字君安，於華山見一人，乗白鹿，事者十餘人，左右玉女四人，執平筑之節，皆生十五六，餘再拜乞言，神人曰：‘爾聞有韓衆否？’答：‘聞有之。’神人曰：‘我是也。’陵陽山在涇縣西南百里，乃竇子明釣得白龍放之之處。”"
                },
                {
                    "paragraph": "時泰解繡衣，脫身若飛蓬。鸞鳯翻羽翼，啄粟坐樊籠。海鶴一𥬇之，思歸向遼東。黃山過石柱，巘崿上攅叢。因巢翠玉樹，忽見浮丘公。又引王子喬，吹笙舞松風。朗詠紫霞篇，請開蘂珠宫。歩綱繞碧落，𠋣樹招青童。何日可𢹂手，遺形入無窮。",
                    "zhushu": "齊賢曰：黃山隷，宣州。黃帝與浮丘公遊黃山，駐天都峯，今有浮丘公仙壇。峯崿，高峻貌。士贇曰：紫霞篇，即黃庭内景經也。經曰：“上清紫霞虚皇前，太上太道玉宸君間居蘂珠，作七言散花，五形變萬神，是爲黃庭曰内篇，詠之萬遍，升三天。”秘要經云：“仙宫中有寥陽之殿，蘂珠之闕，翠英之房，道君在中而說經綱。罡氣也，即禹歩交乾履斗之法。”道書：“老君於東極碧落之天，浮黎之國，書則文於青空之林，成紫字之文。復授青童天君靈書紫文，脩行二十四事。”",
                    "type": 2
                },
                {
                    "paragraph": "詶崔十五見招",
                    "zhushu": "",
                    "type": 2
                },
                {
                    "paragraph": "爾有鳥跡書，相招琴溪飲。手跡尺素中，如天落雲錦。讀罷向空𥬇，疑君在我前。長吟字不滅，懷䄂且三年。",
                    "zhushu": "齊賢曰：書斷曰：“古文者，黃帝史蒼頡所造。頡首有四目，通於神明，仰觀奎星圎曲之勢，俯察龜文鳥跡之象，采衆美合而爲字，是曰古文。南州有琴溪，即琴高控鯉之處。”",
                    "type": 2
                },
                {
                    "paragraph": "答王十二寒夜獨酌有懷",
                    "zhushu": "士贇曰：按此篇造語叙事， 錯亂顚倒， 絶無倫次。董龍一事， 尤爲可𥬇，决非太白之作。乃先儒所謂五季間學太白者所爲耳。具眼者自能别之， 今𨤲而置諸卷末。",
                    "type": 2
                },
                {
                    "paragraph": "昨夜吳中雪，子猷佳興發。萬里浮雲卷碧山， 青天中道流孤月。孤月滄浪河漢清， 北斗錯落長庚明。懷余對酒夜霜白， 玉牀金井氷崢嶸。人生飄忽百年内， 且須酣暢萬古情。",
                    "zhushu": "齊賢曰：王子猷雪夜乗興訪戴安道，事見前。西京雜記：“太極殿前有金井欄。”士贇曰：詩云：“東有啓明，西有長庚。”註曰：“旦出謂明星爲啓明，日旣入謂明星爲長庚，續也。“"
                },
                {
                    "paragraph": "君不能狸膏金距學𨷖雞， 坐令鼻息吹虹霓。君不能，學哥舒，橫行青海夜帶刀， 西屠石堡取紫袍。吟詩作賦北牎裏， 萬言不直一杯水。世人聞此皆掉頭， 有如東風射馬耳。",
                    "zhushu": "齊賢曰：左傳：“季郈之雞闘，季氏介其雞，郈氏爲之金距。唐哥舒翰爲隴右節度副太使，築神威軍青海上。天寳八載，詔翰以朔方、河東監牧兵十萬攻吐蕃石堡城，克之，遂以功加特進。”"
                },
                {
                    "paragraph": "魚目亦𥬇我，請",
                    "zhushu": "一作謂。"
                },
                {
                    "paragraph": "與明月同。驊騮拳跼不能食，蹇驢得志鳴春風。折楊皇華合流俗， 晉君聽琴枉清角。巴人誰肯和陽春，楚地由來賤竒璞。黃金散盡交不成，白首爲儒身被輕。一談一𥬇失顔色， 蒼蠅貝錦諠謗聲。 ",
                    "zhushu": "齊賢曰：韓非子曰：“晉平公問師曠：‘音莫悲於清徴乎？’師曠曰：‘不如清角。’公曰：‘寡人願聽之。’師矌不得已，鼓之。一奏，有玄雲從北方起；再奏之，大風至，大雨隨之，裂幃幙，破爼豆，隳廓瓦，坐者散走。平公恐懼，伏廊室之間。晉國大旱，赤地三年。”"
                },
                {
                    "paragraph": "曽參豈是殺人者，讒言三及慈母驚。與君論心握君手，榮辱於余亦何有。孔聖猶聞傷鳯麟，董龍更是何雞狗。一生傲岸苦不諧，恩踈媒勞志多乖。嚴陵高揖漢天子，何必長劒拄頥事玉階。逹亦不足貴，窮亦不足悲。韓信羞將絳灌比，禰𢖍恥逐屠沽兒。",
                    "zhushu": "齊賢曰：曽參殺人事見前。士贇曰：晉載記：“符生，司空王墮剛峻疾惡。生嬖人董榮亂政，墮疾之，如𬽦畧，不與言。或曰：‘董尚書貴幸，公宜降意。’墮曰：‘董龍是同雞狗，而令國士與之言乎？’榮慙恨，勸生誅墮。臨刑，榮曰：‘公復敢數董龍作雞狗乎？’墮瞋目訾之。”龍，榮小字。東漢書：“禰𢖍氣尚剛傲，建安初，來遊許下，是許都新建，賢士大夫四方來集，咸問𢖍曰：‘盍從陳長文、司馬伯乎？’對曰：‘吾焉能從屠沽兒耶？’”"
                },
                {
                    "paragraph": "君不見李北海，英風豪氣今何在？君不見裴尚書，土墳三尺高𣗥",
                    "zhushu": "一作下。"
                },
                {
                    "paragraph": "居。少年早欲五湖去，見此彌將鍾鼎踈。",
                    "zhushu": "齊賢曰：李邕，字泰和，揚州江都人。父善，淹貫古今，注文選，適事而忘意。書成，以示邕，欲有所更。善曰：“試爲我𥙷益之。”邕附事見義，善以爲不可奪，故兩書並行。李嶠、張廷珪爲之，召拜左拾遺。元宗即位，爲陳州刺史。𬽦人告邕𧷢貸枉法，下獄當死。許昌男子孔璋上書曰：“臣與邕平生不欵曲，臣知有邕，邕不知有，臣願代邕死。”䟽奏，得减死，貶道化尉，流璋嶺南。討賊有功，徙禮州司馬。後歷淄、滑二州刺史。始邕早有名，重義愛士，乆斥外，不與士大夫接。因上計入朝，人間傳其眉目瓌異，至阡陌聚觀，後生望風内謁，門巷塡隘。中人臨問，索所爲文章，且進上。以讒媚岀爲北海太守。天寳中，柳勣有罪下獄，邕嘗遺勣馬，故吉温使引邕，詔就郡杖殺之，時年七十。天下稱李北海。邕資豪放，不能治細行。裴尚書未詳。"
                }
            ]
        },
        {
            "name": "分𩔖𥙷註李太白詩卷之二十",
            "paragraphs": [
                {
                    "paragraph": "分𩔖𥙷註李太白詩卷之二十",
                    "zhushu": "",
                    "type": 1
                },
                {
                    "paragraph": "遊宴",
                    "zhushu": "",
                    "type": 2
                },
                {
                    "paragraph": "遊南陽白水登石激作",
                    "zhushu": "",
                    "type": 2
                },
                {
                    "paragraph": "朝渉白水源，暫與人俗踈。島嶼佳境色，江天㴠清虚。目送去海雲，心閑遊川魚。長歌盡落日，乗月歸田廬。",
                    "zhushu": "齊賢曰：隨州西北二百里曰棗陽縣，有舂陵故城，在縣東。漢元帝時，春陵侯以其國地卑濕，因割蔡陽之白水、上唐二鄉爲舂陵侯邑。",
                    "type": 2
                },
                {
                    "paragraph": "遊南陽清泠泉",
                    "zhushu": "",
                    "type": 2
                },
                {
                    "paragraph": "惜彼落日暮，愛此寒泉清。西輝逐流水，蕩漾遊子情。空歌望雲月，曲盡長松聲。",
                    "zhushu": "齊賢曰：薛綜注：清泠，水名，在南陽西鄂山上。",
                    "type": 2
                },
                {
                    "paragraph": "㝷魯城北范居士失道落蒼耳中見范置酒摘蒼耳作",
                    "zhushu": "",
                    "type": 2
                },
                {
                    "paragraph": "鴈度秋色逺，日静無雲時。客心不自得，浩漫將何之？忽憶范野人，閑園養幽姿。茫然起𨓜興，但恐行來遲。城壕失徃路，馬首迷荒陂。不惜翠雲裘，遂爲蒼耳欺。入門且一𥬇，把臂君爲誰？",
                    "zhushu": "齊賢曰：蒼耳，即卷耳，今所謂羊負菜。"
                },
                {
                    "paragraph": "酒客愛秋蔬，山盤薦霜梨。他筵不下筯，此席忘朝飢。酸棗垂北郭，寒𤓰蔓東籬。還傾四五酌，自詠猛虎詞。近作十日歡，逺爲千載期。風流自𥳽蕩，謔浪偏相宜。酣來上馬去，却𥬇髙陽池。",
                    "zhushu": "齊賢曰：古猛虎行曰：飢不從猛虎食，暮不從野雀栖。山簡鎭襄陽，遊髙陽池事見前。",
                    "type": 2
                },
                {
                    "paragraph": "東魯門泛舟二首",
                    "zhushu": "",
                    "type": 2
                },
                {
                    "paragraph": "日落沙明天倒開，波揺石動水縈廻。輕舟泛月㝷溪轉，疑是山隂雪後來。",
                    "zhushu": "齊賢曰：王子猷雪夜訪戴事，見前卷。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "水作靑龍盤石堤，桃花夾岸魯門西。若教月下乗舟去，何啻風流到剡溪。",
                    "zhushu": "士贇曰：剡溪見前。",
                    "type": 2
                },
                {
                    "paragraph": "秋獵孟諸夜歸置酒單父東樓觀妓",
                    "zhushu": "",
                    "type": 2
                },
                {
                    "paragraph": "傾暉速短炬。走海無停川。兾餐圎丘草。欲以還頺年。此事不可得。微生若浮煙。",
                    "zhushu": "齊賢曰：抱朴子：圎丘多大蛇，又生好藥。黃帝將登焉，廣成子告之，佩雄黃而衆蛇皆去。"
                },
                {
                    "paragraph": "駿發跨名駒。彫弓控鳴弦。鷹豪魯草白。狐兎多肥鮮。邀遮相馳逐。遂出城東田。一婦四野空。喧呼鞍馬前。歸來獻所獲。炮炙冝霜天。出舞兩美人。飄颻若雲仙。留歡不知疲。清暁方來旋。",
                    "zhushu": "齊賢曰：毛詩箋云：駿，疾也。",
                    "type": 2
                },
                {
                    "paragraph": "遊太山六首",
                    "zhushu": "",
                    "type": 2
                },
                {
                    "paragraph": "四月上太山，石屏御道開。六龍過萬壑，澗谷隨縈廻。馬跡遶碧峯，于今滿靑苔。飛流洒絶巘，水急松聲哀。北眺崿嶂竒，傾崖向東摧。洞門閉石扇，地阺興雲雷。",
                    "zhushu": "齊賢曰：元宗開元十三年，有事泰山，其登山也爲大，次及中道，休三刻而後升，即御道也。神仙傳：八公與劉安登山，所踏山上石皆䧟成跡，至今人馬跡猶存。唐貞觀中，長公弼與華隂雲臺觀劉法師在蓮花峯東隅，至二石壁，髙千餘仞，下臨無底之谷，一逕闊數寸，法師與公弼側足而立，公弼以指叩石壁，遂劃然開一門，中有天地日月。士贇曰：六龍是用周易時乗六龍以御天事。"
                },
                {
                    "paragraph": "登髙望蓬瀛，想象金銀臺。天門一長嘯，萬里清風來。玉女四五人，飄颻下九垓。含𥬇引素手，遺我流霞杯。稽首再拜之，自愧非仙才。曠然小宇宙，棄世何悠哉。",
                    "zhushu": "齊賢曰：漢志：齊威、宣、燕昭使人入海求蓬萊、方丈、瀛洲，此三神山，諸仙人及不死之藥皆在焉。其物禽獸盡白，而黃金銀爲宫闕，未至，望之如雲，及至，反居水下。泰山記：泰山盤道，屈曲而上，凡五十餘盤，經小天門、大天門，仰視天門，如從穴中窺天牎。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "清暁騎白鹿，直上天門山。山際逢羽人，方瞳好容顔。捫蘿欲就語，却掩青雲𨵿。遺我鳥迹書，飄然落巖間。其字乃上古，讀之了不閑。感此三嘆息，從師方未還。",
                    "zhushu": "齊賢曰：拾遺記：老𥅆其瞳方。仙書云：眼方者壽千歳。黃帝之史沮誦、蒼頡眺彼鳥跡。始作書契。漢書謂之科斗書。尚書序：上古之書。謂之尚書。士贇曰：葛洪神仙傳：漢武帝閒居殿上。忽有一人乗雲車。駕白鹿。從天而下。來集殿前。帝驚問爲誰？曰：我山中衛叔卿也。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "平明登日觀，舉手開雲𨵿。精神四飛揚，如出天地間。黃河從西來，窈窕入逺山。慿崖攬八極，目盡長空閑。偶然值青童，緑髪𩀱雲鬟。𥬇我晩學仙，蹉跎凋朱顔。躊躇忽不見，浩蕩難追攀。",
                    "zhushu": "齊賢曰：泰山東南名日觀。雞一鳴時，日始出，長三丈許。士贇曰：黃河西來。見前卷。陶隱居眞誥云：青童大君曰：欲植滅度根，當拔生死氣。沉吟墮九泉，坐惜形骸棄。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "清齋三千日，裂素寫道經。吟誦有所得，衆神衛我形。雲行信長風，颯若羽翼生。攀崖上日觀，伏檻窺東溟。海色動逺山，天雞已先鳴。銀臺出倒景，白浪翻長鯨。安得不死藥，髙飛向蓬瀛？",
                    "zhushu": "齊賢曰：魏文帝詩：服之四五日，身躰生羽翼。士贇曰：集仙録：紫虚元君魏華存夫人，清齋於陽洛之山，隱元之臺，西王母降於臺中，傳玉清隱書四卷，以授華存，海色，日出之光也。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "日觀東北傾，兩崖夾𩀱石。海水落眼前，天光遥空碧。千峯爭攅聚，萬壑絶凌歴。緬彼鶴上仙，去無雲中跡。長松入雲漢，逺望不盈尺。山花異人間，五月雪中白。終當遇安期，於此煉玉液。",
                    "zhushu": "齊賢曰：安期生事見前。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "朝飮王母池，暝投天門𨵿。獨抱緑綺琴，夜行青山間。山明月露白，夜静松風歇。仙人遊碧峯，處處笙歌發。寂静娛清暉，玉眞連翠微。想像鸞鳯舞，飄颻龍虎衣。捫天摘匏𤓰，恍惚不憶歸。舉手弄清淺，誤攀織女機。明晨坐相失，但見五雲飛。",
                    "zhushu": "齊賢曰：樂書：相如。蔡琰之緑綺，琴名也。北史崔浩傳：太史奏熒惑在匏𤓰星中，一夜忽然亡失。集林曰：昔有人㝷河源，見婦人浣紗，問之，曰：此天漢也。乃與一石，歸問嚴君平，云：此織女支機石，今在成都嚴貞觀君平故宅。",
                    "type": 2
                },
                {
                    "paragraph": "秋夜與劉碭山泛宴喜亭池",
                    "zhushu": "",
                    "type": 2
                },
                {
                    "paragraph": "明宰試舟楫，張燈宴華池。文招梁苑客，歌動郢中兒。月色望不盡，空天交相宜。令人欲泛海，只待長風吹。",
                    "zhushu": "齊賢曰：唐志：宋州睢陽郡碭山縣，漢梁孝王築東城，方三百餘里，大治宫室，招延四方豪傑，自山東遊士莫不至，客有歌於郢中。及謝安與孫綽等汎海事，見前。風土記：南中六月有東南長風，俗云黃雀，長風時，海魚變爲黃雀，因名。",
                    "type": 2
                },
                {
                    "paragraph": "携妓登梁王棲霞山孟氏桃園中",
                    "zhushu": "",
                    "type": 2
                },
                {
                    "paragraph": "碧草已滿地。柳與梅爭春。謝公自有東山妓。金屏𥬇坐如花人。今日非昨日。明日還復來。白髪對緑酒。強歌心已摧。君不見梁王池上月。昔照梁王樽酒中。梁王已去明月在。黃鸝愁醉啼春風。分明感激眼前事。莫惜醉卧桃園東。",
                    "zhushu": "齊賢曰：棲霞山，在單父縣，漢梁孝王苑中有鴈池。豳詩：有鳴鶬鶊。注：黃鸝也。",
                    "type": 2
                },
                {
                    "paragraph": "與從姪杭州刺史良遊天竺寺",
                    "zhushu": "",
                    "type": 2
                },
                {
                    "paragraph": "挂席凌蓬丘，觀濤憇樟樓。三山動𨓜興，五馬同遨遊。天竺森在眼，松風颯驚秋。覽雲測變化，弄水窮清幽。疊嶂隔遥響，當軒寫歸流。轉成傲雲月，佳趣滿吳洲。",
                    "zhushu": "齊賢曰：漢儀：天子六馬，諸侯五馬。錢塘寺，天竺最盛，山有一門，南北相名，而上下兩天竺寺。自西湖入天竺寺路夾道皆古松，其地名曰九里松。靈隱、天竺同在一處，皆由松門而進。圖經：杭州靈山之隂，北澗之陽，即靈隱寺。靈山之南，南澗之陽，即天竺寺。二澗流水，號錢源泉，遶寺峯南北，至峯前，合爲一澗。",
                    "type": 2
                },
                {
                    "paragraph": "同友人舟行",
                    "zhushu": "",
                    "type": 2
                },
                {
                    "paragraph": "楚臣傷江楓，謝客拾海月。懷沙去瀟湘，挂席泛溟渤。蹇予訪前跡，獨徃造窮髪。古人不可攀，去若浮雲没。",
                    "zhushu": "齊賢曰：宋玉招魂云：湛湛江水，𠔃上有楓。目極千里，𠔃傷春心。注：江水浸潤楓木，使之茂盛，傷已不䝉君惠而身放棄，不如楓木得所也。屈原作懷沙賦，事見前。士贇曰：司馬彪曰：窮髪者，北極之下，無毛之地。地理書：以草爲髪。"
                },
                {
                    "paragraph": "願言弄倒景，從此錬眞骨。華頂窺絶溟，蓬壷望超忽。不知青春度，但怪緑芳歇。空持釣鰲心，從此謝魏闕。",
                    "zhushu": "士贇曰：倒景、絶溟、釣鰲三事，並見前。",
                    "type": 2
                },
                {
                    "paragraph": "下終南山過斛斯山人𪧐置酒",
                    "zhushu": "",
                    "type": 2
                },
                {
                    "paragraph": "暮從碧山下，山月隨人歸。却顧所來徑，蒼蒼横翠微。相携及田家，童稚開荆屝。緑竹入幽徑，青蘿拂行衣。歡言得所憇，美酒聊共揮。長歌吟松風，曲盡河星稀。我醉君復樂，陶然共忘機。",
                    "zhushu": "齊賢曰：毛萇曰：終南，周之名山，在長安之南。爾雅曰：山未及上曰翠微。",
                    "type": 2
                },
                {
                    "paragraph": "朝下過盧郎中叙舊遊",
                    "zhushu": "",
                    "type": 2
                },
                {
                    "paragraph": "君登金華省，我入銀臺門。幸遇聖明主，俱承雲雨恩。復此休浣時，閑爲疇昔言。却話山海事，宛然林壑存。明湖思曉月，疊嶂憶清猿。何由返初服，田野醉芳樽。",
                    "zhushu": "齊賢曰：唐有銀臺門通進司。檀弓注：疇，發聲。昔，猶前也。楚辭：進不入以離龍，退將復脩吾初服。士贇曰：顔師古曰：金華殿在未央後。",
                    "type": 2
                },
                {
                    "paragraph": "侍從遊𪧐温泉宫作",
                    "zhushu": "",
                    "type": 2
                },
                {
                    "paragraph": "羽林十二將，羅列應星文。霜仗懸秋月，霓旌卷夜雲。嚴更千戸肅，清樂九天聞。日出瞻佳氣，葱葱繞聖君。",
                    "zhushu": "齊賢曰：甘氏星經：羽林府四十五星，疊壁陳十二星，在營室南，主羽林衛太子之軍。武帝太白元年，置建章營騎，後更名羽林騎。唐因隋制，有十二衛。儀衛志：凡朝㑹之仗，三衛畨上，分爲五仗。天子將出前二日，大樂令設官懸之樂於庭，晝漏之上五刻駕發，前發七刻，擊一鼓爲一嚴，前五刻撃二鼓爲再嚴，前二刻三鼔爲三嚴，諸衛合督其隊，以次入陳。",
                    "type": 2
                },
                {
                    "paragraph": "邯鄲南亭觀妓",
                    "zhushu": "",
                    "type": 2
                },
                {
                    "paragraph": "歌鼓",
                    "zhushu": "一作妓。"
                },
                {
                    "paragraph": "燕趙兒，魏姝弄鳴絲。粉色艶日彩，舞䄂拂花枝。把酒顧美人，請歌邯鄲詞。清筝何繚繞，度曲緑雲垂。平原君安在，科斗生古池。座客三千人，于今知有誰。我輩不作樂，但爲後代悲。",
                    "zhushu": "齊賢曰：詩箋云：姝，美好之子。樂書：唐惟有清樂箏，十二絃，彈之爲鹿骨𤓰，長寸餘，代指，他皆十二絃。今教坊無十二絃者。善度曲，事見前。士贇曰：尚書序注曰：科斗，虫名，蝦蟆子。",
                    "type": 2
                },
                {
                    "paragraph": "春日遊羅敷潭",
                    "zhushu": "",
                    "type": 2
                },
                {
                    "paragraph": "行歌入谷口，路盡無人躋。攀崖度絶壑，弄水㝷廻溪。雲從石上起，客到花間迷。淹留未盡興，日落群峯西。",
                    "zhushu": "齊賢曰：左傳註：躋，升也。",
                    "type": 2
                },
                {
                    "paragraph": "春陪商州裴使君遊石娥溪",
                    "zhushu": "",
                    "type": 2
                },
                {
                    "paragraph": "裴公有仙標，㧞俗數千丈。澹蕩滄洲雲，飄颻紫霞想。剖竹商洛間，政成心已閑。蕭條出世表，㝠寂閉玄𨵿。",
                    "zhushu": "士贇曰：黃庭内景玉經曰：上清紫霞虚皇前。註云：紫霞之宫，一名紫瓊宫。王簡栖頭陀寺碑曰：玄関幽鍵，感而遂通。"
                },
                {
                    "paragraph": "我來屬芳節，解榻時相恱。褰帷對雲峯，揚袂指松雪。蹔出東城邉，遂遊西巖前。橫天聳翠壁，噴壑鳴紅泉。㝷幽殊未歇，愛此春光發。溪傍饒名花，石上有好月。命駕歸去來，露華生翠苔。淹留惜將晩，復聽清猿哀。清猿斷人腸，遊子思故鄉。明發首東路，此歡焉可忘。",
                    "zhushu": "",
                    "type": 2
                },
                {
                    "paragraph": "陪從祖濟南太守泛鵲山湖三首",
                    "zhushu": "",
                    "type": 2
                },
                {
                    "paragraph": "初謂鵲橋近，寧知湖水遥。此行殊訪戴，自可緩歸橈。",
                    "zhushu": "齊賢曰：唐齊州濟南郡，治歴城縣。子猷訪戴事見前。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "湖闊數千里，湖光揺碧山。湖西正有月，獨送李膺還。",
                    "zhushu": "齊賢曰：郭大遊洛陽，見河南尹李膺，膺大竒之。後歸鄉里，衣冠諸儒送至河。林宗與李膺同舟而濟，衆賔望之，以爲神仙，太白以方李膺。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "水入北湖去，舟從南浦囘。遥看鵲山轉，却似送人來。",
                    "zhushu": "齊賢曰：南浦在鵲湖之南。",
                    "type": 2
                },
                {
                    "paragraph": "春日陪楊江寜及諸官宴北湖感古作",
                    "zhushu": "金陵。",
                    "type": 2
                },
                {
                    "paragraph": "昔聞顔光禄，攀龍宴京湖。樓船入天鏡，帳殿開雲衢。君王歌大風，如樂豐沛都。延年獻佳作，邈與詩人俱。",
                    "zhushu": "齊賢曰：丹陽郡圖經：樂遊苑，𣈆時藥圃。元嘉中築堤壅水，名爲北湖。漢高祖過沛，酒酣，上撃筑自歌曰：大風起𠔃雲飛楊，安得猛士𠔃守四方。"
                },
                {
                    "paragraph": "我來不及此，獨立鍾山孤。楊宰穆清風，",
                    "zhushu": "一作颷。"
                },
                {
                    "paragraph": "芳聲騰海隅。英僚滿四座，粲若瓊林敷。鷁首弄倒景，蛾眉綴明珠。新絃採",
                    "zhushu": "一作來。"
                },
                {
                    "paragraph": "梨園，古舞嬌吳歈。曲度繞雲",
                    "zhushu": "一作清。"
                },
                {
                    "paragraph": "漢，聽者皆歡娛。",
                    "zhushu": "齊賢曰：北山移文，鍾山之英，即今建康蔣山也。士贇曰：唐禮樂志：𥘉隋有法曲，其聲清新而近雅。玄宗酷愛法曲，選坐部伎弟子三百人，教於梨園，謂之梨園弟子。"
                },
                {
                    "paragraph": "雞棲何嘈嘈，㳂",
                    "zhushu": "一作江。"
                },
                {
                    "paragraph": "月沸笙竽。古之帝宮苑，今乃人樵蘇。感此勸一觴，願君覆瓢壷。榮盛",
                    "zhushu": "一作盛時。"
                },
                {
                    "paragraph": "當作樂，無令後賢吁。",
                    "zhushu": "齊賢曰：月令：仲夏調笙竽。金陵，六朝之故都。晋灼曰：樵，取薪，蘇，取草。士贇曰：嘈嘈，衆聲也。末句意盖自國風山有樞中來也。",
                    "type": 2
                },
                {
                    "paragraph": "宴鄭參卿山池",
                    "zhushu": "",
                    "type": 2
                },
                {
                    "paragraph": "爾恐碧草晚，我畏朱顔移。愁看楊花飛，置酒正相宜。歌聲送落日，舞影廻清池。今夕不盡杯，留歡更邀詩。",
                    "zhushu": "",
                    "type": 2
                },
                {
                    "paragraph": "遊謝氏山亭",
                    "zhushu": "",
                    "type": 2
                },
                {
                    "paragraph": "淪老卧江海，再歡天地清。病閑乆寂寞，歳物徒芬榮。借君西池遊，聊以散我情。掃雪松下去，捫蘿石道行。謝公池塘上，春草颯已生。花枝拂人來，山鳥向我鳴。田家有美酒，落日與之傾。醉罷弄歸月，遥欣稚子迎。",
                    "zhushu": "",
                    "type": 2
                },
                {
                    "paragraph": "把酒問月",
                    "zhushu": "故人賈淳令予問之。",
                    "type": 2
                },
                {
                    "paragraph": "青天有月來幾時，我今停杯一問之。人攀明月不可得，月行却與人相隨。皎如飛鏡臨丹闕，緑煙滅盡清暉發。但見宵從海上來，寧知曉向雲間没。白兎擣藥秋復春，嫦娥孤棲與誰鄰。今人不見古時月，今月曾經照古人。古人今人若流水，共看明月皆如此。唯願當歌對酒時，月光長照金樽裏。",
                    "zhushu": "",
                    "type": 2
                },
                {
                    "paragraph": "同族姪評事黯遊昌禪師山池二首",
                    "zhushu": "",
                    "type": 2
                },
                {
                    "paragraph": "逺公愛康樂，爲我開禪𨵿。蕭然松石下，何異清凉山。花將色不染，水與心俱閑。一坐度小刼，觀空天地間。",
                    "zhushu": "齊賢曰：乾封二年，宣律師在長安城南净業寺脩道，忽有一大人來至彼，自言姓王名璠，因問曰：自昔樞傳，文殊在清凉山，領五百仙人詭法，結中明文曰：文殊乆住娑娑世界，如何偏在此方？荅曰：文殊是諸佛之元師，隨縁利見，但知仰信，多在清涼山五臺之中。今屬代州西五臺縣清涼府，今五臺山東南三十里，見有大孚靈鸞寺，有花園可二頃許，四時發將，色𩔖不同。人移花栽别處，皆不生，唯在園内，方得乆榮。或云漢明所植，或云魏孝文栽植，如何？荅曰：但是二帝所作。士贇曰：老子說常清净經曰：觀空亦空，空無定空。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "客來花雨際，秋水落金池。片石寒青錦，踈楊挂緑絲。髙僧拂玉柄，童子獻𩀱梨。惜去愛佳景，煙蘿欲瞑時。",
                    "zhushu": "齊賢曰：金陵雨花臺，梁武時有僧講經於此，天雨寳花。此臺在長干山之頭，後漢驃國王居，有二池，以金爲堤，舟楫皆飾金寳。",
                    "type": 2
                },
                {
                    "paragraph": "金陵鳯凰臺置酒",
                    "zhushu": "",
                    "type": 2
                },
                {
                    "paragraph": "置酒延落景。金陵鳯凰臺。長波寫萬古。心與雲俱開。借問徃昔時。鳯凰爲誰來？鳯凰去已乆。正當今日廻。明君越羲軒。天老坐三台。豪士無所用。彈絃醉金罍。東風吹出花。安可不盡杯？六帝没幽草。深宫𡨋緑苔。置酒勿復道。歌鐘但相催。",
                    "zhushu": "齊賢曰：鳯凰臺在金陵。宋元嘉中，王顗見異鳥集干山，時謂鳯凰，遂起臺於山。羲軒，伏羲、軒轅也。列子注云：天老、力牧、太山稽三人，黃帝之相。六帝，吳、晋、宋、齊、梁、陳也。",
                    "type": 2
                },
                {
                    "paragraph": "秋浦清溪雪夜對酒客有唱鷓鴣者",
                    "zhushu": "",
                    "type": 2
                },
                {
                    "paragraph": "披君",
                    "zhushu": "一作我。"
                },
                {
                    "paragraph": "貂䄡䄖，對君白玉壷。雪花酒上㓕，頓覺夜寒無。客有桂陽至，能吟山鷓鴣。清風動䆫竹，越鳥起相呼。持此足爲樂，何煩笙與竽？",
                    "zhushu": "齊賢曰：說文：直𥚑謂之䄡䄖。唐郴州桂陽郡録異云：鷓鴣，嶺南偏多，臆前有白圎㸃，背上間紫赤毛，多對帝自呼杜薄川。",
                    "type": 2
                },
                {
                    "paragraph": "與周剛清溪玉鏡潭宴别",
                    "zhushu": "潭在秋浦桃胡陂下。",
                    "type": 2
                },
                {
                    "paragraph": "康樂上官去，永嘉遊石門。江亭有孤嶼，千載跡猶存。我來源秋浦，三入桃陂源。千峯照積雪，萬壑盡啼猿。興與謝公合，文因周子論。",
                    "zhushu": "齊賢曰：謝康樂有登石門最高頂詩。石門澗六處，石門退水上。兩山兩邉石壁。右邉石岩，下臨澗水。秋浦。見前卷。"
                },
                {
                    "paragraph": "掃厓去落葉，席月開清樽。溪當大樓南，溪水正南奔。廻作玉鏡潭，澄明洗心魂。此中得佳境，可以絶囂喧。清夜方歸來，酣歌出平原。别後經此地，爲余謝蘭蓀。",
                    "zhushu": "齊賢曰：大樓，山名。",
                    "type": 2
                },
                {
                    "paragraph": "遊秋浦白笴陂二首",
                    "zhushu": "",
                    "type": 2
                },
                {
                    "paragraph": "何處夜行好，月明白笴陂。山光揺積雪，猿影挂寒枝。但恐佳景晚，小令歸棹移。人來有清興，及此有",
                    "zhushu": "音又。"
                },
                {
                    "paragraph": "相思。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "白笴夜長嘯，爽然溪谷寒。魚龍動陂水，處處生波瀾。天借一明月，飛來碧雲端。故鄉不可見，腸斷正西看。",
                    "zhushu": "",
                    "type": 2
                },
                {
                    "paragraph": "宴陶家亭子",
                    "zhushu": "",
                    "type": 2
                },
                {
                    "paragraph": "曲巷幽人宅，髙門大士家。池開照膽鏡，林吐破顔花。緑水藏春日，青軒祕晚霞。若聞絃管妙，金谷不能誇。",
                    "zhushu": "齊賢曰：照膽，言池水之清，照人如見肝膽。晋石崇有别舘，在河陽之金谷，一名梓澤。",
                    "type": 2
                },
                {
                    "paragraph": "在水軍宴韋司馬樓船觀妓",
                    "zhushu": "",
                    "type": 2
                },
                {
                    "paragraph": "摇曵㠶在空，清流",
                    "zhushu": "一作川。"
                },
                {
                    "paragraph": "順歸風。詩因鼓吹發，酒爲歛歌雄。對舞青樓妓，𩀱鬟白玉童。行雲且莫去，留醉楚王宫。",
                    "zhushu": "齊賢曰：謝玄暉有鼓吹曲。蔡邕曰：鼓吹歌，軍樂也，謂之短簫鐃歌，黃帝、岐伯所伯。士贇曰：白玉童，言其童之顔如白玉也。",
                    "type": 2
                },
                {
                    "paragraph": "流夜郎至江夏陪長史叔及薛明府宴興德寺南閣",
                    "zhushu": "",
                    "type": 2
                },
                {
                    "paragraph": "紺殿橫江上，青山落鏡中。岸廻沙不盡，日映水成空。天樂流",
                    "zhushu": "一作聞。"
                },
                {
                    "paragraph": "香閣，蓮舟颺晚風。恭陪竹林宴，留醉與陶公。",
                    "zhushu": "齊賢曰：說文：紺，深青色。齊景公造蓮舟，令宫人綵女撑之以闘，名競渡，亦名花競。陶潜性嗜酒，家貧不能常得。親舊知其如此，或置酒招之，造飲輒盡期，必醉而退，曽不吝情。",
                    "type": 2
                },
                {
                    "paragraph": "泛沔州城南郎官湖",
                    "zhushu": "并序。",
                    "type": 2
                },
                {
                    "paragraph": "乾元歲秋八月，白遷於夜郎，遇故人尚書郎張謂出使夏口，沔州牧杜公、漢陽宰王公，觴于江城之南湖，樂天下之再平也。方夜，水月如錬，清光可掇。張公殊有勝槩，四望超然，乃顧白曰：此湖古來賢豪，遊者非一，而枉踐佳景，寂寥無聞。夫子可爲我標之嘉名，以傳不朽。白因舉酒酹水，號之曰郎官湖，亦猶鄭圃之有僕射陂也。席上文士輔翼、岑静以爲知言，乃命賦詩紀事，刻石湖側，將與大别山共相磨滅焉。張公多𨓜興，共泛沔城隅。當時秋月好，不減武昌都。四座醉清光，爲歡古來無。郎官愛此水，因號郎官湖。風流若未減，名與此山俱。",
                    "zhushu": "齊賢曰：漢陽本沔州，武德四年，以沔陽郡之漢陽、汊川二縣置。武昌在鄂州五百三十里，孫權故都。羊祜鎮㐮陽，樂山水，毎風景，必造峴山置酒，嘗慨然嘆息，謂中郎鄒湛等曰：自有宇宙，便有此山。由來賢逹勝士登此，如我與卿等者多矣，皆湮滅無聞，使人悲傷。湛曰：公令聞令望，必與此山俱，若湛輩，乃當如公言耳。",
                    "type": 2
                },
                {
                    "paragraph": "陪侍郎叔遊洞庭醉後三首",
                    "zhushu": "",
                    "type": 2
                },
                {
                    "paragraph": "今日竹林宴，我家賢侍郎。三杯容小阮，醉後發清狂。",
                    "zhushu": "齊賢曰：嵇康與山濤、阮籍、兄子咸、王戎、向秀、劉伶爲竹林之遊，世謂竹林七賢。咸字仲容，雖處世不交人事，惟共親知絃歌酣宴而已。籍子運，有父風，少慕通逹，不飾小節。籍謂曰：仲容已豫吾此流，汝不得復爾。士贇曰：蘇林曰：凡狂者，隂陽脉盡濁，今此人不狂似狂者，故言清狂也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "船上齊橈樂，湖心泛月歸。白鷗閑不去，爭拂酒筵飛。",
                    "zhushu": "齊賢曰：楚詞注：橈，小楫也。方言曰：揖謂之橈，或謂之棹。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "剗却君山好，平鋪湘水流。巴陵無限酒，醉後洞庭秋。",
                    "zhushu": "齊賢曰：君山在洞庭東，距巴陵四十里，登岳陽樓望之，橫陳其前，君山之後乃大湖，渺茫無際，直抵沅、澧、𪔂三州。",
                    "type": 2
                },
                {
                    "paragraph": "夜泛洞庭㝷裴侍御清酌",
                    "zhushu": "",
                    "type": 2
                },
                {
                    "paragraph": "日晩湘水緑，孤舟無端倪。明湖漲秋月，獨泛巴陵西。遇憇裴𨓜人，巖居陵丹梯。抱琴出深竹，爲我彈鵾雞。曲盡酒亦傾，北䆫醉如泥。人生且行樂，何必組與珪。",
                    "zhushu": "齊賢曰：湘水、巴陵事見前。丹梯，山名。鵾雞，曲名。古琵琶絃用鵾雞筋。",
                    "type": 2
                },
                {
                    "paragraph": "陪族叔刑部侍郎曄及中書賈舎人至遊洞庭五首",
                    "zhushu": "",
                    "type": 2
                },
                {
                    "paragraph": "洞庭西望楚江分，水盡南天不見雲。日落長沙秋色逺，不知何處弔湘君。",
                    "zhushu": "齊賢曰：岷江從西來，至岳陽樓前，與洞庭之水合而東行。潭州長沙郡，在洞庭上流三百餘里。河圖玉版曰：堯之二女爲舜妃，死葬於此。塜在縣北一百六十里青草山。士贇曰：此時賈至貶岳州司馬，與白均是逐臣，邂逅而爲洞庭之遊，作是詩也，亦屈原睠顧宗國。繫心懷主之意乎。時帝在西京。故曰西望也。楚江分者。有秦楚之隔也。水盡南天不見雲者。猶晉明帝所謂舉目只見日。不見長安之義。雲者。就之如日。望之如雲之義。亦謂南天隔逺。西望吾君不可得而見也。日落長沙秋色逺者。謂晩景而遭末造之時也。逺者。日以踈逺也。不知何處弔湘君者。盖舜之塟也。三妃不得從焉。是又即湘君之事， 而重感明皇、王后、楊妃之事。故曰不知何處也。寄興深逺。無非愛君憂國之意。而全不着迹。其得國風之體歟。晦庵所謂聖於詩者。此之謂矣。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "南湖秋水夜無煙。耐可乗流直上天。且就洞庭賖月色。將船買酒白雲邉。",
                    "zhushu": "",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "洛陽才子謫湘川，元禮同舟月下仙。記得長安還欲𥬇，不知何處是西天。",
                    "zhushu": "齊賢曰：後漢郭泰歸鄉。李膺送之。同舟而濟。衣冠望之若神仙。元禮。李膺字也。士贇曰：賈生。洛陽之才子。按唐書本傳：賈至，字㓜鄰。玄宗幸蜀。拜起居舎人。知制誥。歴中書舎人。至德後坐小法。貶岳州司馬。太白故以賈生事比之也。此詩雖遊賞之作。然末句隱然有睠顧宗國。繋心君主之意。其視前輦所評杜甫之詩。一飯不忘君者，夫何慊之有哉。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "洞庭湖西秋月輝。瀟湘江北早鴻飛。醉客滿船歌白紵。不知霜露入秋衣。",
                    "zhushu": "齊賢曰：白紵歌云：皎皎白緒，節節爲𩀱。盖吳音呼紵爲緒。當𡍼有白苧亭，宋武帝與群臣㑹于此，爲白苧之歌。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "帝子瀟湘去不還，空餘秋草洞庭間。淡掃明湖開玉鏡，丹青𦘕出是君山。",
                    "zhushu": "齊賢曰：帝子，堯女， 舜妃也。青草湖在金沙堆上，堆下即洞庭。君山居洞庭東，正對岳陽，自瀟湘來，望之如脩眉，見於鏡中。",
                    "type": 2
                },
                {
                    "paragraph": "楚江黃龍璣南宴楊執㦸治樓",
                    "zhushu": "",
                    "type": 2
                },
                {
                    "paragraph": "五月入五洲，碧山對青樓。故人楊執㦸，春賞楚江流。一見波漂月，三杯歌棹謳。桂枝攀不盡，他日更相求。",
                    "zhushu": "士贇曰：執㦸事見二卷。",
                    "type": 2
                },
                {
                    "paragraph": "銅官山醉後絶句",
                    "zhushu": "",
                    "type": 2
                },
                {
                    "paragraph": "我愛銅官樂，千年未擬還。要須廻舞䄂，拂盡五松山。",
                    "zhushu": "齊賢曰：唐宣州南陵縣。武德四年隷池州，州廢，属宣州，後析置義安縣，又廢義安爲銅官，治利國山，有銅，有鉄。",
                    "type": 2
                },
                {
                    "paragraph": "與南陵常賛府遊五松山",
                    "zhushu": "",
                    "type": 2
                },
                {
                    "paragraph": "安石泛溟渤，獨嘯長風還。𨓜韻動海上，髙情出人間。靈異可並跡，澹然與世閑。",
                    "zhushu": "齊賢曰：世說：謝安石與孫興公汎海吟𥬇，事見前。"
                },
                {
                    "paragraph": "我來五松下，置酒窮躋攀。徴古絶遺老，因名五松山。五松何清幽，勝境美沃州。蕭颯鳴洞壑，終年風雨秋。響入百泉去，聽如三峽流。剪竹掃天花，且從傲吏遊。龍堂若可憇，吾欲掃精修。",
                    "zhushu": "齊賢曰： 高僧傳：支遁投跡剡山。於沃州東嶺立寺行道。晩移石城山，有精舎。在南陵銅井西五里。",
                    "type": 2
                },
                {
                    "paragraph": "宣城青溪",
                    "zhushu": "一云入清溪山。",
                    "type": 2
                },
                {
                    "paragraph": "青溪勝桐廬，水木有佳色。山貌日髙古，石容天傾側。綵鳥昔未名，白猿初相識。不見同懷人，對之空嘆息。",
                    "zhushu": "齊賢曰：桐廬縣，新安、東陽二水合於此，仍東流爲浙江。",
                    "type": 2
                },
                {
                    "paragraph": "與謝良輔遊涇川陵巖寺",
                    "zhushu": "",
                    "type": 2
                },
                {
                    "paragraph": "乗君素舸泛涇西，宛似雲門對若溪。且從康樂㝷山水，何必東遊入㑹稽。",
                    "zhushu": "齊賢曰：唐宣州涇縣，以涇溪而名。若耶溪、雲門，在越州會稽縣南。",
                    "type": 2
                },
                {
                    "paragraph": "遊水西簡鄭明府",
                    "zhushu": "",
                    "type": 2
                },
                {
                    "paragraph": "天宫水西寺，雲錦照東郭。清湍鳴廻溪，緑水繞飛閣。凉風日瀟洒，幽客時憇泊。五月思貂裘，謂言秋霜落。石蘿引古蔓，岸荀開新籜。吟翫空復情，相思爾佳作。鄭公詩人秀，𨓜韻宏寥廓。何當一來遊，愜我雪山諾。",
                    "zhushu": "士贇曰：五月思貂裘，此極凉之形容也。",
                    "type": 2
                },
                {
                    "paragraph": "九日登山",
                    "zhushu": "",
                    "type": 2
                },
                {
                    "paragraph": "淵明歸去來，不與世相逐。爲無杯中物，遂偶本州牧。因招白衣人，𥬇酌黃花菊。",
                    "zhushu": "齊賢曰：陶潜賦歸去來，事見前。刺史王弘欲識潜，徃廬山，令其故人龎通之，齎酒具於半道栗里要之。潜有脚疾，使一門生、一兒舉籃輿，及至，欣然便共飮酌。俄頃弘至，亦無忤也。晋陽秋曰：陶潜九日無酒，出宅邉菊䕺中坐。乆之，望見白衣人來，乃刺史王弘送酒，即便就酌，取醉而後歸。"
                },
                {
                    "paragraph": "我來不得意，虚過重陽時。題輿何俊發，遂結城南期。築土按響山，俯臨逺水湄。胡人呌玉笛，越女彈霜絲。自作英王胄，斯樂不可窺。赤鯉湧琴髙，白龜道冰夷。靈僊如彷彿，奠酹遥相知。",
                    "zhushu": "齊賢曰：霜絲，白絲也。列仙傳：琴髙，趙人，以鼓琴爲宋康王舎人。行㳙彭之術，遊冀州𣵠郡間二百餘年。後辭入涿水中取龍子，與弟子期曰：候我於水傍祠屋。果乗赤鯉來出祠中，留月餘，復入水去。九域志：宣州琴溪，即琴髙控鯉之地。山海經：從極之川，氷夷常都焉。氷夷，人面而乗龍。郭璞曰：氷夷，馮夷也。"
                },
                {
                    "paragraph": "古來登高人，今復幾人在。滄洲違𪧐諾，明日猶可待。 連山似驚波， 合沓出溟海。揚袂揮四座， 酩酊安所知。齊歌送清揚， 起舞亂參差。賔隨落葉散，㡌逐秋風吹。别後登此臺， 願言長相思。",
                    "zhushu": "齊賢曰：孟嘉爲桓温參軍，九月九日遊龍山，嘉醉，有風吹落㡌而不知。",
                    "type": 2
                },
                {
                    "paragraph": "九日",
                    "zhushu": "",
                    "type": 2
                },
                {
                    "paragraph": "今日雲景好，水緑秋山明。携壷酌流霞，搴",
                    "zhushu": "音蹇。"
                },
                {
                    "paragraph": "菊泛寒榮。地逺松石古，風揚絃管清。窺觴照歡顔，獨𥬇還自傾。落㡌醉山月，空歌懷友生。",
                    "zhushu": "齊賢曰：說文：搴，技取也。",
                    "type": 2
                },
                {
                    "paragraph": "九日龍山飲",
                    "zhushu": "",
                    "type": 2
                },
                {
                    "paragraph": "九日龍山飲，黃花𥬇逐臣。醉看風落㡌，舞愛月留人。",
                    "zhushu": "齊賢曰：九域志：太平州治當𡍼，有龍山，即桓温九月九日登此置酒，風吹孟嘉㡌落處。士贇曰：禮記月令：季秋之月，菊有黃華。",
                    "type": 2
                },
                {
                    "paragraph": "九月十日即事",
                    "zhushu": "",
                    "type": 2
                },
                {
                    "paragraph": "昨日登髙罷，今朝更舉觴。菊花何太苦，遭此兩重陽。",
                    "zhushu": "",
                    "type": 2
                },
                {
                    "paragraph": "陪族叔當𡍼宰遊化城寺升公清風亭",
                    "zhushu": "",
                    "type": 2
                },
                {
                    "paragraph": "化城若化出，金牓天宫開。疑是海上雲，飛空結樓臺。升公湖上",
                    "zhushu": "一作山。"
                },
                {
                    "paragraph": "秀，粲然有辯才。濟人不利己，立俗無嫌猜。子見水中月，青蓮出塵埃。閑居清風亭，左右清風來。當暑隂廣殿，太陽爲徘徊。",
                    "zhushu": "齊賢曰：列子曰：周穆王時，西極之國有化人來謁王同遊。王執化人之祛而上者，中天，廼及化人之宫，構以金銀，絡以珠玉，出雲雨之上。王實以爲清都紫微、鈞天廣樂，帝之所居。晋志：海旁蜃氣象樓臺，廣野氣成官闕。升公，化城寺僧也。士贇曰：維摩詰經：菩薩云何觀於衆生？維摩詰言：菩薩觀衆生，如智者見水中月。寶積偈曰：日净，脩廣如青蓮。"
                },
                {
                    "paragraph": "茗酌待幽客，珍盤薦彫梅。飛文何灑落，萬象爲之摧。季父擁鳴琴，德聲布雲雷。雖遊道林室，亦舉陶潜杯。清樂動諸天，長松自吟哀。留歡若可盡，刼石乃成灰。",
                    "zhushu": "齊賢曰：當𡍼宰李陽氷，乃太白之叔，爲季父。士贇曰：高僧竺法蘭傳云：昔漢武帝穿昆明池底，得黒灰。問東方朔。朔云：可問西域梵人。後漢竺法蘭既至，衆人追問之，蘭云：世界終盡，刼火洞燒，此灰是也。"
                }
            ]
        },
        {
            "name": "分𩔖補註李太白詩卷之二十一",
            "paragraphs": [
                {
                    "paragraph": "分𩔖補註李太白詩卷之二十一",
                    "zhushu": "",
                    "type": 1
                },
                {
                    "paragraph": "登覽",
                    "zhushu": "",
                    "type": 2
                },
                {
                    "paragraph": "登錦城散花樓",
                    "zhushu": "",
                    "type": 2
                },
                {
                    "paragraph": "日照錦城頭，朝光散花樓。金䆫夾綉戸，珠箔懸銀鈎。飛梯緑雲中，極目散我憂。",
                    "zhushu": "一作愁。"
                },
                {
                    "paragraph": "暮雨向三峽，春江繞𩀱流。今來一登望，如上九天遊。",
                    "zhushu": "齊賢曰：成都記：府城亦呼爲錦官城，以江山明麗，錯雜如錦。散花樓在摩訶池上，蜀王秀所建。三峽：明月峽、巴峽、巫峽。蜀都賦：帶二江之𩀱流。註：蜀守李冰鑿離堆，穿兩江，爲人開田，百姓享其利。士贇曰：三秦記：明光宫，皆珠璣爲簾箔。",
                    "type": 2
                },
                {
                    "paragraph": "登峨眉山",
                    "zhushu": "",
                    "type": 2
                },
                {
                    "paragraph": "蜀國多仙山，峨眉邈難匹。周流試登覽，絶怪安可息。青冥𠋣天關，彩錯疑𦘕出。冷然紫霞賞，果得錦囊術。雲間吟瓊簫，石上弄寳瑟。平生有微尚，歡𥬇自此畢。煙谷如在顔，塵累忽相失。儻逢騎羊子，携手凌白日。",
                    "zhushu": "齊賢曰：峨眉縣在嘉州西九十里，唐折嘉州置眉州。大峨之中，有普賢閣，背𠋣白崖峯，餘十七峯共環之。有茂眞尊者舊庵在峯下，其傍一峯號呼應，孫思邈所徃來，傳云：茂眞與孫嘗相呼而應，故名。大峨之巔，一名勝峯山，佛書以爲普賢大士所居。西王毋出紫錦囊隱地八術經授茅君，事見前。郡國志。吳孫皓時，滕脩爲廣州刺史，未至州，有五仙人騎五色羊來迎。",
                    "type": 2
                },
                {
                    "paragraph": "大庭庫",
                    "zhushu": "",
                    "type": 2
                },
                {
                    "paragraph": "朝登大庭庫，雲物何蒼然。莫辨陳鄭火，空霾鄒魯煙。我來㝷梓愼，觀化入寥天。古木翔氣多，松風如五絃。帝圖終冥没，歎息滿山川。",
                    "zhushu": "齊賢曰：杜預左傳注：大庭氏，古國名，在魯城内。魯於其庭作庫，髙顯，故登以望氣。昭公十八年五月，宋、衛、陳、鄭皆火，梓愼登太庭之庫望之，曰：宋、衛、陳、鄭也。數日，皆來告火。",
                    "type": 2
                },
                {
                    "paragraph": "登單父陶少府半月臺",
                    "zhushu": "",
                    "type": 2
                },
                {
                    "paragraph": "陶公有𨓜興，不與常人俱。築臺像半月，廻向",
                    "zhushu": "一作出。"
                },
                {
                    "paragraph": "高城隅。置酒望白雲，商",
                    "zhushu": "一作高。"
                },
                {
                    "paragraph": "飈起寒梧。秋山入逺海，桑柘羅平蕪。水色渌且明，",
                    "zhushu": "一作清。"
                },
                {
                    "paragraph": "令人思鏡湖。終當過江去，愛此暫踟蹰。",
                    "zhushu": "",
                    "type": 2
                },
                {
                    "paragraph": "天台曉望",
                    "zhushu": "",
                    "type": 2
                },
                {
                    "paragraph": "天台鄰四明，華頂髙百越。門標赤城霞，樓棲滄島月。慿髙登逺覽，直下見溟渤。雲垂大鵬翻，波動巨鼇没。風潮爭洶湧，神怪何翕忽。觀竒跡無倪，好道心不歇。攀條摘朱實，服藥錬金骨。安得生羽毛，千春卧蓬闕。",
                    "zhushu": "齊賢曰：抱朴子曰：金丹鍊人身體，故能令人不老不死。士贇曰：臨海記云：天台山超然秀出，山有八重，視之如一。髙一萬八千丈，周回八百里。洞天福地記云：天台山名上清玉平之天，即桐栢眞人所理，亦名桐栢山。四明山在今明州西八十里。山有峯最髙，四穴在峯上。毎天色晴霽，望之如戸牖相𠋣。華頂峯在天台縣東北六十里、盖天台第八重最高、其高一萬丈、絶頂東望滄海、俗號望海尖、草木薰郁、殆非人世。赤城山在天台縣東六里、一名燒山。其上石壁皆如霞色、望之如錐堞然。其後人以此名之。",
                    "type": 2
                },
                {
                    "paragraph": "早望海霞邊",
                    "zhushu": "",
                    "type": 2
                },
                {
                    "paragraph": "四明三千里，朝起赤城霞。日出紅光散，分輝照雪厓。一飡嚥瓊液，五内發金沙。舉手何所待？靑龍白虎車。",
                    "zhushu": "齊賢曰：瀑布山，天台之西南峯，水從南巖懸注，望之如曵布，即雪厓也。神仙傳：沈羲，吳郡人，得道，帝令遣仙官薄延乗白鹿車，司馬生乗青龍車，徐福乗白虎車，召羲共載升天。士贇曰：魏柏陽參同契曰：薰蒸入五内，顔色恱澤好。",
                    "type": 2
                },
                {
                    "paragraph": "焦山望松寥山",
                    "zhushu": "齊賢曰：焦山，在鎭江府大江中。",
                    "type": 2
                },
                {
                    "paragraph": "石壁望松寥，宛然在碧霄。安得五綵虹，駕天作長橋。仙人如愛我，舉手來相招。",
                    "zhushu": "",
                    "type": 2
                },
                {
                    "paragraph": "杜陵絶句",
                    "zhushu": "",
                    "type": 2
                },
                {
                    "paragraph": "南登杜陵上，北望五陵間。秋水明落日，流光㓕逺山。",
                    "zhushu": "齊賢曰：班固西都賦：南望杜霸，北眺五陵。",
                    "type": 2
                },
                {
                    "paragraph": "登太白峯",
                    "zhushu": "",
                    "type": 2
                },
                {
                    "paragraph": "西上太白峯，夕陽窮登攀。太白與我語，爲我開天關。願乗冷風去，直出浮雲間。舉手可近月，前行若無山。一别武功去，何時復見還。",
                    "zhushu": "齊賢曰：唐志：鳯翔府郿縣有太白山，鬼谷子於此授蘇秦佐國之術。録異記：金星之精，墜於終南圭峯西，因號太白山。其精化爲白石，狀如美玉，時有紫氣覆之。天寳中，元宗立玄元廟，夢神人曰：太白北谷有玉石，可𤥨取之，紫氣見處是也。使求得之，琢象髙二丈。士贇曰：毛詩註曰：山西曰夕陽。",
                    "type": 2
                },
                {
                    "paragraph": "登邯鄲洪波臺置酒觀發兵",
                    "zhushu": "",
                    "type": 2
                },
                {
                    "paragraph": "我把兩赤羽，來遊燕趙間。天狼正可射，感激無時閑。觀兵洪波臺，𠋣劒望玉𨵿。請纓不繫越，且向燕然山。風引龍虎旗，歌鐘昔追攀。撃筑落髙月，投壷破愁顔。遥知百戰勝，定掃鬼方還。",
                    "zhushu": "齊賢曰：家語：赤羽若日，白羽若月。晋志：狼一星，在東井東南。狼爲野將，主剽掠。弧星在狼東南，主備盗賊，常向於狼。終軍字子雲，南越與漢和親，軍自請願受長纓，必覊南越王致之闕下。軍遂徃，說越王，王請舉國南屬。天子大說。竇憲遣閻盤等與北單于戰于稽落山，大破之，於是八十一部率衆降。登燕然山，刻石勒功，令班固作銘，樂書，筑𩔖，其頸細，其肩圎，以竹撃之。祭遵爲將軍，取士皆用儒術，對酒設樂，必雅歌投壷。鬼方，國名。",
                    "type": 2
                },
                {
                    "paragraph": "登新平樓",
                    "zhushu": "",
                    "type": 2
                },
                {
                    "paragraph": "去國登兹樓，懷歸傷暮秋。天長落日逺，水凈寒波流。秦雲起嶺樹，胡鴈飛沙洲。蒼蒼幾萬里，目極令人愁。",
                    "zhushu": "",
                    "type": 2
                },
                {
                    "paragraph": "謁老君廟",
                    "zhushu": "",
                    "type": 2
                },
                {
                    "paragraph": "先君懷聖德，靈廟肅神心。草合人蹤斷，塵濃鳥跡深。流沙丹竈滅，關路紫煙沉。獨傷千載後，空餘松栢林。",
                    "zhushu": "齊賢曰：関令尹喜望紫氣，知老子入関，與俱之流沙。事詳見前卷。士贇曰：唐祖老子，故白稱爲先君。",
                    "type": 2
                },
                {
                    "paragraph": "秋日登揚州西靈塔",
                    "zhushu": "",
                    "type": 2
                },
                {
                    "paragraph": "寳塔凌蒼蒼，登攀覽四荒。頂髙元氣合，標出海雲長。萬象分空界，三天接𦘕梁。水揺金刹影，日動火珠光。鳥拂瓊簾度，霞連綉栱張。目隨征路斷，心逐去帆揚。露浩梧楸白，霜摧橘柚黃。玉毫如可見， 於此照迷方。",
                    "zhushu": "齊賢曰：鎧婆刹國，自交州浮海而至，多火珠，大者如雞卵，白照數尺，日中以艾藉珠，輙火出。",
                    "type": 2
                },
                {
                    "paragraph": "登金陵冶城西北謝安墩",
                    "zhushu": "此墩即晋太傅謝安與右軍王羲之同登，超然有髙世之志。余將營園其上，故作是詩也。",
                    "type": 2
                },
                {
                    "paragraph": "𣈆室昔橫潰，永嘉逐南奔。沙塵何茫茫，龍虎闘朝昏。胡馬風漢草，天驕蹙中原。",
                    "zhushu": "齊賢曰：晋永嘉，五胡亂華，元帝南渡，事見前光武紀。四夷雲集龍闘野。史記：匈奴，天之驕子。"
                },
                {
                    "paragraph": "哲匠感頽運，雲鵬忽飛翻。組練照楚國，旌旗連海門。西秦百萬衆，戈甲如雲屯。投鞭可塡江，一掃不足論。",
                    "zhushu": "一作投䇿。"
                },
                {
                    "paragraph": "皇運有返正，醜虜無遺䰟。談𥬇遏橫流，蒼生望斯存。冶城訪古跡，",
                    "zhushu": "一作至今古城隅。"
                },
                {
                    "paragraph": "猶有謝安墩。慿覽周地險，髙標絶人喧。想像東山姿，緬懷右軍言。",
                    "zhushu": "齊賢曰：哲匠，指謝安也。左傳：楚子重伐吳，使鄧廖率組甲三百，被練三千。杜預注：組甲，漆甲成組文。被練，練袍，西秦符堅也。堅以百萬之衆伐晋，以吾之衆投鞭於河，足㫁其流。謝安遣謝元等拒敵，敗之。謝安在東山，人曰：安石不起，當如蒼生何？至此，果能慰蒼生也。冶城，在建康。右軍，羲之也。士贇曰：易曰：地險，山川丘陵也。髙標，髙枝也。"
                },
                {
                    "paragraph": "梧桐識嘉樹，蕙草留芳根。白鷺映春洲，青龍見朝暾。地古雲物在，臺傾禾黍繁。我來酌清波，於此樹名園。功成拂衣去，歸入",
                    "zhushu": "一作長嘯。"
                },
                {
                    "paragraph": "武陵源。",
                    "zhushu": "齊賢曰：白鷺洲在金陵城下，秦淮之外，青龍、蒼龍之𪧐，角、亢、氐、房、心、尾、箕也。黍離詩：周大夫行役，過故宗廟宫室，盡爲禾黍。武陵源，在今常德府。",
                    "type": 2
                },
                {
                    "paragraph": "登瓦官閣",
                    "zhushu": "",
                    "type": 2
                },
                {
                    "paragraph": "晨登瓦官閣，極眺金陵城。鐘山對北戸，淮水入南榮。漫漫雨花落，嘈嘈天樂鳴。兩廊振法鼓，四角吟",
                    "zhushu": "一作吹。"
                },
                {
                    "paragraph": "風箏。杳出霄漢上，仰攀日月行。山空霸氣㓕，地古寒隂生。寥廓雲海晚，蒼茫宫觀平。門餘閶闔字，樓識鳯凰名。雷作百山動，神扶萬栱傾。靈光何足貴，長此鎭吳京。",
                    "zhushu": "齊賢曰：瓦官閣事見前卷。雨花臺，在長干，梁武時，有僧講經於此，天雨寳花，覇氣，六朝也。吳有閶闔門，宋元嘉有異鳥來集于此，因建鳯凰臺，有鳯凰樓。",
                    "type": 2
                },
                {
                    "paragraph": "登梅岡望金陵贈族姪髙座寺僧",
                    "zhushu": "中孚。",
                    "type": 2
                },
                {
                    "paragraph": "鍾山抱金陵，霸氣昔騰發。天開帝王居，海色照宫闕。群峯如逐鹿，奔走相馳突。江水九道來，雲端遥明没。時遷大運去，龍虎勢休歇。",
                    "zhushu": "齊賢曰：蒯通曰：秦失其鹿，天下共逐。此借以喻山之形也。孔安國曰：江於此州界分爲九道。"
                },
                {
                    "paragraph": "我來屬天清，登覽窮楚越。吾宗挺禪伯，特秀鸞鳯骨。",
                    "zhushu": "一作吾宗道門秀，特異鸞鳯骨。"
                },
                {
                    "paragraph": "衆星羅青天，明者獨有月。𡨋居順生理，草木不剪伐。煙窓引薔薇，石壁老野蕨。吳風謝安屐，白足傲履襪。",
                    "zhushu": "齊賢曰：傳曰：明星之多，不如一月之光。晋書：謝玄等既破符堅，驛書至，安喜還内，過戸閾，不覺屐齒之折。釋曇足白於面，跣渉泥水，未嘗汙，時稱白足和尚。"
                },
                {
                    "paragraph": "幾𪧐一下山，",
                    "zhushu": "一作下山來。"
                },
                {
                    "paragraph": "蕭然忘干謁。談經演金偈，降鶴舞海雪。時聞天香來，了與世事絶。佳遊不可得，春風惜逺别。賦詩留巖屏，千載庶不滅。",
                    "zhushu": "",
                    "type": 2
                },
                {
                    "paragraph": "登金陵鳯凰臺",
                    "zhushu": "",
                    "type": 2
                },
                {
                    "paragraph": "鳯凰臺上鳯凰遊，鳯去臺空江自流。吳宫花草埋幽徑，𣈆代衣冠成古丘。三山半落青天外，一水中分白鷺洲。緫爲浮雲能蔽日，長安不見使人愁。",
                    "zhushu": "齊賢曰：宋元嘉中，王觀見異鳥集于山，時謂鳯凰，遂起臺於山。孫權始都建鄴，元帝南渡，號爲東晉三山及白鷺洲。事見前。士贇曰：此詩因懷古而動懷君之思乎？抑亦自傷讒廢，望帝鄉而不見，乃觸境而生愁乎？太白之志，亦可哀也。",
                    "type": 2
                },
                {
                    "paragraph": "望廬山瀑布水二首",
                    "zhushu": "",
                    "type": 2
                },
                {
                    "paragraph": "西登香爐峯，南見瀑布水。挂流三百丈，噴壑數十里。歘如飛電來，隱若白虹起。初驚河漢",
                    "zhushu": "一作銀河。"
                },
                {
                    "paragraph": "落，半灑雲天裏。",
                    "zhushu": "一作半瀉金潭裏。"
                },
                {
                    "paragraph": "仰觀勢轉雄，壯哉造化功。海風吹不斷，江",
                    "zhushu": "一作山。"
                },
                {
                    "paragraph": "月還照空。空中亂潨射，左右洗青壁。飛珠散輕霞，流沫沸穹石。而我樂名山，對之心益閑。無論漱瓊液，且得洗塵顔。且諧宿所好，永願辭人間。",
                    "zhushu": "齊賢曰：逺法師廬山記云：山東南有香爐山，孤峯秀起，游氣籠其上若煙，梁昭明太子之居棲隱也。唐元宗始號開先，山南山北有瀑布無慮十餘處。香爐峯與𩀱劒峯左，瀑布之傍，水源在山頂，人未有窮者。或曰：西入康王谷爲水簾，東爲開先之瀑布，潨水會也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "日照香爐生紫煙，遥看瀑布挂前川。飛流直下三千尺，疑是銀河落半天。",
                    "zhushu": "一本題云：望廬山香爐峯瀑布，曰：廬山上舉星斗連，日照香爐生紫煙。下兩句同。齊賢曰：蘇東坡詩話：僕𥘉入廬山，有以陳令舉廬山記見寄者，且行且讀，見其中有徐頰和李白詩，不覺失𥬇。開先寺主求詩，爲作一絶云：帝遣銀河一𣲖垂，古來唯有謫仙詞。飛流濺沫知多少，不爲徐擬洗惡詩。",
                    "type": 2
                },
                {
                    "paragraph": "登廬山五老峯",
                    "zhushu": "",
                    "type": 2
                },
                {
                    "paragraph": "廬山東南五老峯，青天削出金芙蓉。九江秀色可攬結，吾將此地巢雲松。",
                    "zhushu": "齊賢曰：潯陽記：山北有五峯，於廬山最爲峻極，其形如河中虞卿縣前五老之形，故名。",
                    "type": 2
                },
                {
                    "paragraph": "江上望皖公山",
                    "zhushu": "",
                    "type": 2
                },
                {
                    "paragraph": "竒峯出竒雲，秀木含秀氣。清宴皖公山，巉絶稱人意。獨遊滄江上，終日淡無味。但愛兹嶺髙，何由討靈異。黙然遥相許，欲徃心莫遂。待吾還丹成，投跡歸此地。",
                    "zhushu": "齊賢曰：唐舒州同安郡，治懷寧縣。武德五年，析置皖陽，有皖山、𪧐縣武德四年爲嚴州，八年廢。九域志：𪧐松在舒州西南百四十里。僧粲大師以白衣謁二祖，既得法，隱于皖公山。今墓在山谷寺後。",
                    "type": 2
                },
                {
                    "paragraph": "望黃鶴樓",
                    "zhushu": "",
                    "type": 2
                },
                {
                    "paragraph": "東望黃鶴山，雄雄半空出。四面生白雲，中峯𠋣紅日。巖巒行穹跨，峯嶂亦𡨋宻。頗聞列仙人，於此學飛術。一朝向蓬海，千載空石室。金竈生煙埃，玉潭祕清謐。地古遺草木，庭寒老芝术。蹇予羡攀躋，因欲保閑𨓜。觀竒徧諸嶽，兹嶺不可匹。結心寄青松，永悟客情畢。",
                    "zhushu": "士贇曰：相如傳：洞仙之儒，居山澤間，形容甚臞。列仙傳：赤松子常止西王母石室中。青松，喻眞性也。",
                    "type": 2
                },
                {
                    "paragraph": "鸚鵡洲",
                    "zhushu": "",
                    "type": 2
                },
                {
                    "paragraph": "鸚鵡來過吳江水，江上洲傳鸚鵡名。鸚鵡西飛隴山去，芳洲之樹何青青。煙開蘭葉香風暖，岸夾桃花錦浪生。遷客此時徒極目，長洲孤月向誰明。",
                    "zhushu": "齊賢曰：鸚鵡洲在郢州江中。",
                    "type": 2
                },
                {
                    "paragraph": "九日登巴陵置酒望洞庭水軍",
                    "zhushu": "",
                    "type": 2
                },
                {
                    "paragraph": "九日天氣清，登髙無秋雲。造化闢川嶽，了然楚漢分。長風鼓橫波，合沓蹙龍文。憶昔傳遊豫，樓船壯橫汾。今兹討鯨鯢，旌斾何𦆯紛。白羽落酒樽，洞庭羅三軍。黃花不掇手，戰鼓遥相聞。劒舞轉頽陽，當時日停曛。酣歌激壯士，可以摧妖氛。握齱",
                    "zhushu": "初角切。"
                },
                {
                    "paragraph": "東籬下，淵明不足群。",
                    "zhushu": "齊賢曰：時賊逼華容縣，故軍于洞庭，以爲長沙、鄂岳之蔽。士贇曰：淮南子：虞公與夏戰，日欲落，公以劒指日，日還不落。應劭曰：握齱，急促之貌。此言淵明不足群者，盖用武之時，儒士必爲所輕，太白其以淵明自况乎？",
                    "type": 2
                },
                {
                    "paragraph": "秋登巴陵望洞庭",
                    "zhushu": "",
                    "type": 2
                },
                {
                    "paragraph": "清晨登巴陵，周覽無不極。明湖映天光，徹底見秋色。秋色何蒼然，際海俱澄鮮。山青滅逺𣗳，水緑無寒煙。來帆出江中，去鳥向日邉。風清長沙浦，山空雲夢田。瞻光惜頽髪，閱水悲徂年。北渚既蕩𣻌，東流自潺湲。郢人唱白雪，越女歌採蓮。聽此更腸斷，慿厓淚如泉。",
                    "zhushu": "齊賢曰：寰宇記：羿屠巴蛇於洞庭，其骨若陵，故曰巴陵。長沙雲夢，郢人白雪，越女採蓮，事見前。",
                    "type": 2
                },
                {
                    "paragraph": "與夏十二登岳陽樓",
                    "zhushu": "",
                    "type": 2
                },
                {
                    "paragraph": "樓觀岳陽盡，川廻洞庭開。鴈引愁心去，",
                    "zhushu": "一作鴈别秋江去。"
                },
                {
                    "paragraph": "山衘好月來。雲間連下榻，天上接行杯。醉後凉風起，吹人舞䄂廻。",
                    "zhushu": "",
                    "type": 2
                },
                {
                    "paragraph": "登巴陵開元寺西閣贈𢖍岳僧方外",
                    "zhushu": "",
                    "type": 2
                },
                {
                    "paragraph": "𢖍嶽有闡士，五峯秀眞骨。見君萬里心，海水照秋月。大臣南溟去，問道皆請謁。洒以甘露言，清凉潤肌髪。明朝落天鏡，香閣凌銀闕。登眺飡惠風，新花期啓發。",
                    "zhushu": "齊賢曰：寳積經云：有風輪名清凉，能使一雲普覆三千大千世界。士贇曰：真骨事見前卷。",
                    "type": 2
                },
                {
                    "paragraph": "與賈至舎人於龍興寺剪落梧桐枝望㴩湖",
                    "zhushu": "",
                    "type": 2
                },
                {
                    "paragraph": "剪落青梧枝，㴩湖坐可窺。雨洗秋山淨，林光澹碧滋。水閑明鏡轉，雲繞𦘕屏移。千古風流事，名賢共此時。",
                    "zhushu": "齊賢曰：郡國志：夏潦奔注，則溢爲此湖，冬則涸爲平野。",
                    "type": 2
                },
                {
                    "paragraph": "挂席江上待月有懷",
                    "zhushu": "",
                    "type": 2
                },
                {
                    "paragraph": "待月月未出，望江江自流。倐忽城西郭，青天懸玉鉤。素華雖可攬，清景不同遊。耿耿金波裏，空瞻鳷鵲樓。",
                    "zhushu": "齊賢曰：漢書注：鳷鵲觀在雲陽甘泉宫。士贇曰：按此詩，亦身在江海，心存魏闕之意乎？讀者忽之，使白心不白於後世，惜哉！",
                    "type": 2
                },
                {
                    "paragraph": "金陵望漢江",
                    "zhushu": "",
                    "type": 2
                },
                {
                    "paragraph": "漢江廻萬里，𣲖作九龍盤。橫潰豁中國，崔嵬飛迅湍。六帝淪亡後，三吳不足觀。我君混區宇，垂拱衆流安。今日任公子，滄浪罷釣竿。",
                    "zhushu": "齊賢曰：江南六帝，吳、晉、宋、齊、梁、陳。通典：吳郡、吳興、丹陽爲三吳。任公子爲大釣。釣魚事見前。",
                    "type": 2
                },
                {
                    "paragraph": "秋登宣城謝眺北樓",
                    "zhushu": "",
                    "type": 2
                },
                {
                    "paragraph": "江城如𦘕裏，山晚望晴空。兩水夾明鏡，𩀱橋落彩虹。人煙寒橘柚，秋色老梧桐。誰念北樓上，臨風懷謝公。",
                    "zhushu": "齊賢曰：謝公，謝眺也。",
                    "type": 2
                },
                {
                    "paragraph": "望天門山",
                    "zhushu": "",
                    "type": 2
                },
                {
                    "paragraph": "天門中斷楚江開。碧水東流至北廻。兩岸靑山相對出。孤帆一片日邉來。",
                    "zhushu": "齊賢曰：輿地志：愽望梁山，東西隔江，相對如門，相去數里，謂之天門。",
                    "type": 2
                },
                {
                    "paragraph": "望木𤓰山",
                    "zhushu": "",
                    "type": 2
                },
                {
                    "paragraph": "早起見日出，暮見棲鳥還。客心自酸楚，况對木𤓰山。",
                    "zhushu": "齊賢曰：木𤓰河，起六合縣，通天長縣。",
                    "type": 2
                },
                {
                    "paragraph": "登敬亭北二小山余時客逢崔侍御並登此地",
                    "zhushu": "",
                    "type": 2
                },
                {
                    "paragraph": "送客謝亭北，逢君縱酒還。屈盤戯白馬，大𥬇上靑山。廻鞭指長安，西日落秦𨵿。帝鄉三千里，杳在碧雲間。",
                    "zhushu": "齊賢曰：謝亭。謝眺亭也。秦関。謂凾谷、瓏坻二関也。士贇曰：帝鄉。指京師也。按白此詩，其亦身在江海。心在魏闕之意乎。食息不忘君。豈特杜甫爲然。迄今數百載。未有發明之者。惜哉。",
                    "type": 2
                },
                {
                    "paragraph": "過崔八丈水亭",
                    "zhushu": "",
                    "type": 2
                },
                {
                    "paragraph": "髙閣橫秀氣，清幽併在君。簷飛宛溪水，窓落敬亭雲。猨嘯風中斷，漁歌月裏聞。閑隨白鷗去，沙上自爲群。",
                    "zhushu": "齊賢曰：宛溪、敬亭山，皆𨽻宣城。",
                    "type": 2
                },
                {
                    "paragraph": "登廣武古戰塲懷古",
                    "zhushu": "",
                    "type": 2
                },
                {
                    "paragraph": "秦鹿奔野草，逐之若飛蓬。項王氣盖世，紫電明𩀱瞳。呼吸八千人，橫行起江東。赤精斬白帝，叱咤入𨵿中。兩龍不並躍，五緯與天同。楚滅無英圖，漢興有成功。按劒清八極，歸酣歌大風。",
                    "zhushu": "齊賢曰：史記，蒯通對高帝曰：秦失其鹿，天下共逐，髙材疾走者先得焉。張晏曰：以鹿喻帝位也。史記，項羽重瞳子。漢書，項梁爲㑹稽守，籍爲禆將。廣陵人召平爲陳王，狥廣陵，未下，聞陳敗，乃渡江，矯陳王命，拜梁楚王上柱國，曰：江東已定，急引兵西撃秦。梁乃以八千人渡江而西。髙祖被酒，夜徑澤中行，前者還報，有大蛇當徑。髙祖乃㧞劒斬蛇。行數里，醉，因卧。後人來至蛇所。有一老嫗夜哭。人問何哭。曰：吾子白帝子。化爲蛇當道。今爲赤帝子斬之。故哭。忽不見。関中言：東自凾谷。西至壠坻。兩関相去千里。皆秦地。故曰関中兩龍。羽與高祖也。漢志，元年十月。五星聚于東井，以歴推之，從歲星也。孟康曰：歲星先至爲主。故客謂張耳曰：東井秦地。漢王入秦，五星從歲星聚，當以義取天下。髙祖撃布還，過沛，置酒沛宫，酒酣，自撃筑歌曰：大風起𠔃雲飛揚，威加海内𠔃歸故鄉。"
                },
                {
                    "paragraph": "伊昔臨廣武，連兵决雌雄。分我一杯羮，太皇乃汝翁。戰爭有古跡，壁壘頽層穹。猛虎吟洞壑，飢鷹鳴秋空。翔雲列暁陣，殺氣赫長虹。撥亂屬豪聖，俗儒安可通。沉湎呼竪子，狂言非至公。撫掌黃河曲，嗤嗤阮嗣宗。",
                    "zhushu": "齊賢曰：漢四年，破楚大司馬曹咎於成臯汜上，羽乃引兵還，相與臨廣武之間。漢軍廣武，就厫倉食。羽亦軍廣武，相守，爲髙祖置太公其上，曰：今不急下，吾烹太公。漢王曰：吾與若俱北面受懷王，約爲兄弟，吾翁即若翁。必欲烹而翁，幸分我一杯羮。相持未决。羽曰：天下匈匈數歲者，徒以吾兩人耳。願與漢王挑戰决雌雄。漢王𥬇謝曰：吾寧闘智不闘力。𣈆阮嗣宗嘗登廣武，見楚漢戰處，嘆曰：時無英雄，使豎子成名。太白謂籍沉湎于酒，狂言妄吁，如嗤嗤之氓，不足據也。"
                }
            ]
        },
        {
            "name": "分𩔖𥙷註李太白詩卷之二十二",
            "paragraphs": [
                {
                    "paragraph": "分𩔖𥙷註李太白詩卷之二十二",
                    "zhushu": "",
                    "type": 1
                },
                {
                    "paragraph": "行役",
                    "zhushu": "",
                    "type": 2
                },
                {
                    "paragraph": "安州應城玉女湯作",
                    "zhushu": "荆州記云：“有玉女乗車投此泉。”",
                    "type": 2
                },
                {
                    "paragraph": "神女殁幽境，湯池流大川。隂陽結炎炭，造化開靈泉。地底爍朱火，沙傍敲",
                    "zhushu": "氣盛貌。"
                },
                {
                    "paragraph": "素煙。沸珠躍明月，皎鏡㴠空天。氣浮蘭芳滿，色漲桃花然。精覽萬殊入，潜行七澤連。",
                    "zhushu": "齊賢曰：唐安州應城縣西南八十里，有玉女池。子虚賦：“楚有七澤。”"
                },
                {
                    "paragraph": "愈疾功莫尚，變盈道乃全。濯濯氣清泚，晞髪弄潺湲。散下楚王國，分澆宋玉田。可以奉廵幸，柰何隔窮偏。獨隨朝宗水，赴海輸微㳙。",
                    "zhushu": "齊賢曰：楚都郢，今江陵府。驪山有温泉。明皇幸焉，則玉女湯亦可奉廵幸也。惜乎出於窮僻之地，徒與江漢朝宗于海耳。士贇曰：此雖紀詠詩，然寄興則謂士不幸居僻逺之鄉，雖抱王佐之才，而無由自幸，身在江海，心存魏闕而已，悲夫！",
                    "type": 2
                },
                {
                    "paragraph": "之廣陵𪧐常二南顧北居",
                    "zhushu": "",
                    "type": 2
                },
                {
                    "paragraph": "緑水接柴門，有如桃花源。忘憂或假草，滿院羅叢萱。瞑色湖上來，微雨飛南軒。故人𪧐茅宇，夕鳥棲楊園。還惜詩酒别，深爲江海言。明朝廣陵道，獨憶此傾樽。",
                    "zhushu": "齊賢曰：萱草、忘憂、緑水、桃花源， 見二卷。",
                    "type": 2
                },
                {
                    "paragraph": "夜下征虜亭",
                    "zhushu": "",
                    "type": 2
                },
                {
                    "paragraph": "船下廣陵去，月明征虜亭。山花如綉頰，紅火似流螢。",
                    "zhushu": "齊賢曰：丹陽記曰：“太安中，征虜將軍謝安立此亭，因以爲名。”",
                    "type": 2
                },
                {
                    "paragraph": "下途歸石門舊居",
                    "zhushu": "",
                    "type": 2
                },
                {
                    "paragraph": "吳山高，越水清，握手無言傷别情。將欲辭君挂帆去，離魂不散煙郊樹。此心欎悵誰能論，有愧叨承國士恩。雲物共傾三月酒，歲時同餞五侯門。",
                    "zhushu": "齊賢曰：吳王夫差都姑蘇，越王句踐都㑹稽。五侯，漢時王譚。商，音根，逢時也。"
                },
                {
                    "paragraph": "羡君素書常滿桉，含丹照白霞色爛。余嘗學道窮㝠筌，夢中徃徃遊仙山。何當脫屣謝時去，壷中别有日月天。俛仰人間易凋朽，鍾峯五雲在軒牖。惜别愁窺玉女窓，歸來𥬇把洪崖手。",
                    "zhushu": "齊賢曰：壷中日月事見前卷。鍾峯，鍾山也。"
                },
                {
                    "paragraph": "隱居寺，隱居山，陶公錬液棲其間。靈神閉氣昔登攀，恬然但覺心緒閑。數人不知幾甲子，昨夜猶帶冰霜顔。我離雖則歲物改，如今了然識所在。别君莫道不盡歡，懸知樂客遥相待。",
                    "zhushu": "齊賢曰：南史：“陶弘景，字通明，丹陽秣陵人。十歳得葛洪神仙傳，晝夜研㝷，便有養生之志。齊髙帝作相，引爲諸生侍讀，上表辭禄，止于茅山中立節，自號華陽隱居。梁武既早與逰，即位後，書問不絶。後合飛丹，色如霜雪，服之體輕。及帝服飛丹有驗，益重之，人謂爲山中宰相。卒年八十五，顔色不變，屈伸如常，香氣累日，氤氲滿山。詔謚貞白先生。”"
                },
                {
                    "paragraph": "石門流水徧桃花，我亦曾到秦人家。不知何處得雞豕，就中仍見繁桑麻。翛然逺與世事間，裝鸞駕鶴又復逺。何必長從七貴遊，勞生徒聚萬金産。挹君去，長相思，雲遊雨散從此辭。欲知悵别心易苦，向暮春風楊柳絲。",
                    "zhushu": "齊賢曰：石門及桃源事見前。七貴， 謂吕、霍、上官、趙、丁、傳、王也。士贇曰：史：“陶朱公治産致千金，子孫脩其業而息之，遂至巨萬。”",
                    "type": 2
                },
                {
                    "paragraph": "客中行",
                    "zhushu": "",
                    "type": 2
                },
                {
                    "paragraph": "蘭陵美酒欎金香。玉椀盛來琥珀光。但使主人能醉客，不知何處是他鄉。",
                    "zhushu": "齊賢曰：唐沂州承縣，本蘭陵。武德四年，以縣置鄫州，更名承，别置蘭陵、鄫城二縣。正觀元年，州廢，省蘭陵、鄫城，以承属沂州。本草：“欎金苗似姜黃，花白質紅，末秋出莖，心無實，根黃赤。嶺南亦有，實似小荳䓻。後漢哀牢國出琥珀，注云：‘松脂入地千年爲茯苓，茯苓千年爲琥珀。’”",
                    "type": 2
                },
                {
                    "paragraph": "太原早秋",
                    "zhushu": "",
                    "type": 2
                },
                {
                    "paragraph": "歲落衆芳歇，時當大火流。霜威出塞早，雲色渡河秋。夢遶邉城月，心飛故國樓。思歸若汾水，無日不悠悠。",
                    "zhushu": "齊賢曰：說文：“鷤鵊，関西曰巧婦，関東曰鷤鵊。春分鳴則衆芳生，秋分鳴則衆芳歇。”毛詩云：“七月流火。唐晋州有臨汾、汾西二縣，太原府治晋陽。”士贇曰：後漢律歴志：“自亢八度至尾九度，曰太火之次。”",
                    "type": 2
                },
                {
                    "paragraph": "奔亡道中五首",
                    "zhushu": "",
                    "type": 2
                },
                {
                    "paragraph": "蘇武天山上，田橫海島邉。萬重関塞斷，何日是歸年。",
                    "zhushu": "齊賢曰：蘇武使匈奴，不降，匈奴徒武北海上無人處。唐西州交河郡天出縣有天山。漢書：“田橫與其徒五百人入海，居島中。”",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "亭伯去安在，李陵降未歸。愁容變海色，短服改胡衣。",
                    "zhushu": "齊賢曰：後漢書：“崔駰，字亭伯，爲竇憲主簿，前後奏記數十，指切長短，憲不能容，出爲樂浪郡長岑長。駰以逺去，不之官而歸。”前漢書：“天漢二年，貳師將軍李廣利將三萬騎撃匈奴於天山，使李陵將其射士歩兵五千，出居延北，欲以分匈奴兵，毋令專走貳師。陵既至，而單于以兵八萬圍撃陵軍，陵且引且戰，八日，未到居延百餘里，匈奴遮狹絶道，陵食乏而救兵不到，遂降匈奴。”",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "談𥬇三軍却，交游七貴踈。仍留一𨾏箭，未射魯連書。",
                    "zhushu": "士贇曰：談𥬇却秦軍，及魯仲連爲書射聊城中遺燕將事，並見前。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "凾谷如玉𨵿，幾時可生還。洛陽爲易水，嵩嶽是燕山。俗變羗胡語，人多沙塞顔。申包惟慟哭，七日𩯭毛斑。",
                    "zhushu": "士贇曰：班超願生入玉門関、易水、燕山，及申包胥走秦庭，晝夜哭，七日七夜，求兵救楚，事見前。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "淼淼望湖水，青青蘆葉齊。歸心落何處，日没大江西。歇馬傍春草，欲行逺道迷。誰忍子規鳥，連聲向我啼。",
                    "zhushu": "齊賢曰：子規見前。",
                    "type": 2
                },
                {
                    "paragraph": "郢門秋懷",
                    "zhushu": "",
                    "type": 2
                },
                {
                    "paragraph": "郢門一爲客，巴月三成弦。朔風正揺落，行子愁歸旋。杳杳山外日，茫茫江上天。人迷洞庭水，鴈度瀟湘煙。清曠諧𪧐好，緇磷及此年。百齡何蕩漾，萬化相推遷。空謁蒼梧帝，徒㝷溟海仙。已聞蓬海淺，豈見三桃圎。𠋣劍増浩歎，捫襟還自憐。終當遊五湖，濯足滄浪泉。",
                    "zhushu": "齊賢曰：前漢南郡江陵縣，故楚郢都。楚文王自丹陽徙北，後九世，平王城之。後十世，秦㧞楚郢，徙東郢。月至八日上弦，至二十三日下弦。神仙傳：“麻姑謂王逺曰：‘向到蓬萊，水又淺於徃日。’”漢武内傳：“王母降漢宫，侍女以玉盤乗仙桃七顆，大如鴨子形，圎青色。王母以四顆與帝，三顆自食。帝將其核欲種之，母曰：‘此桃三千年一生實。’”",
                    "type": 2
                },
                {
                    "paragraph": "至鴨欄驛上白馬磯贈裴侍御",
                    "zhushu": "",
                    "type": 2
                },
                {
                    "paragraph": "側疊萬古石，橫爲白馬磯。亂流若電轉，舉棹揚珠輝。臨驛卷緹幕，升堂接綉衣。情親不避馬，爲我解霜威。",
                    "zhushu": "齊賢曰：玉篇：“緹，黃色。”",
                    "type": 2
                },
                {
                    "paragraph": "荆門浮舟望蜀江",
                    "zhushu": "",
                    "type": 2
                },
                {
                    "paragraph": "春水月峽來，浮舟望安極。正是桃花流，依然錦江色。江色緑且明，茫茫與天平。逶迤巴山盡，揺曵楚雲行。雪照聚沙鴈，花飛出谷鶯。芳洲却已轉，碧樹森森迎。流目浦煙夕，揚帆海月生。江陵識遥火，應到渚宫城。",
                    "zhushu": "齊賢曰：明月峽，𨽾渝州成都府，有錦江，織錦濯其中則鮮明。唐峽州夷陵縣有巴山。通典：“江陵縣有楚渚宫。”士贇曰：師古曰：“月令，仲春之月，始雨水，桃始華。盖桃方華時，既有雨水，洲谷氷泮，衆流猥集，波瀾盛長，故謂之桃華水。”而韓詩傳云：“三月桃華水。”",
                    "type": 2
                },
                {
                    "paragraph": "三峽",
                    "zhushu": "",
                    "type": 2
                },
                {
                    "paragraph": "巫山夾青天，巴水流若兹。巴水忽可盡，青天無到時。三朝上黃牛，三暮行太遲。三朝又三暮，不覺鬂成絲。",
                    "zhushu": "齊賢曰：巫山縣圖經：“巫山綿亘七百里，非午夜不見日月，江行彷彿九峯，三峯在後，不見巴江。黃牛峽在峽州高厓間，有石如牽牛，人黒牛黃。”",
                    "type": 2
                },
                {
                    "paragraph": "自巴東舟行經瞿塘峽登巫山最髙峯晚還題壁",
                    "zhushu": "",
                    "type": 2
                },
                {
                    "paragraph": "江行幾千里，海月十五圎。始經瞿塘峽，遂歩巫山嶺。巫山髙不窮，巴國盡所歴。日邉攀垂蘿，霞外𠋣穹石。飛歩凌絶頂，極目無纎煙。却顧失丹壑，仰觀臨青天。",
                    "zhushu": "齊賢曰：自渝州明月峽至夔州西陵峽四千里。鬼門関隔山即瞿塘峽，上有瞿塘関，下瞰灔澦堆，其東小路數百歩，絶處即白帝祠，旁有三峽堂，臨瞿塘峽口，自此半日至䕫州。士贇曰：張揖曰：“穹石，大石也。”"
                },
                {
                    "paragraph": "青天若可捫，銀漢去安在。望雲知蒼梧，記水辨瀛海。周遊孤光晩，歷覽幽意多。積雪照空谷，悲風鳴森柯。歸途行欲曛，佳趣尚未歇。江寒早啼猿，松瞑已吐月。月色何悠悠。清猿響啾啾。辭山不忍聽。揮䇿還孤舟。",
                    "zhushu": "齊賢曰：歸藏啓筮：“有白雲出自蒼梧。”",
                    "type": 2
                },
                {
                    "paragraph": "早發白帝城",
                    "zhushu": "一作白帝下江陵。",
                    "type": 2
                },
                {
                    "paragraph": "朝辭白帝彩雲間，千里江陵一日還。兩岸猿聲啼不盡，輕舟已過萬重山。",
                    "zhushu": "一作湏臾過却萬重山。齊賢曰：白帝城，公孫述所築，後爲劉備屯戍之地，改名永安。䕫州陸路至江陵府九百四十五里。",
                    "type": 2
                },
                {
                    "paragraph": "秋下荆門",
                    "zhushu": "",
                    "type": 2
                },
                {
                    "paragraph": "霜落荆門江樹空，布帆無恙挂秋風。此行不爲鱸魚膾，自愛名山入剡中。",
                    "zhushu": "齊賢曰：唐荆門縣，𨽻江陵府。荆州記：“郡西沂江六十里，南岸有山名荆門，北岸有山名虎牙，二山相對，楚之西塞。顧愷之爲殷仲堪參軍，在荆門，因假還，仲堪特以布帆借之，至破家，遭風大敗，與仲堪箋曰：‘地名破家，真破家而出，行人安穩，布帆無恙。’晋張翰思鱸魚事，見前。剡縣，𨽻㑹稽，多名山水。”",
                    "type": 2
                },
                {
                    "paragraph": "江行寄逺",
                    "zhushu": "",
                    "type": 2
                },
                {
                    "paragraph": "刳木出吳楚，危槎百餘尺。疾風吹片帆，日暮千里隔。别時酒猶在，已爲異鄉客。思君不可得，愁見江水碧。",
                    "zhushu": "齊賢曰：易繫辭：“刳木爲舟。”說文：“槎，邪斫木。”士贇曰：史記：“張騫乗槎，乃刳全木爲之。至今沅湘中有此名，爲𦨴艚船𪧐。”",
                    "type": 2
                },
                {
                    "paragraph": "五松山下荀媪家",
                    "zhushu": "",
                    "type": 2
                },
                {
                    "paragraph": "我𪧐五松下， 寂寥無所歡。田家秋作苦， 鄰女夜春寒。跪進彫胡飯， 月光明素盤。令人慙漂母， 三謝不能餐。",
                    "zhushu": "齊賢曰：楊惲書曰：“田家作苦。”子虚賦注：“彫胡，菰菜也。”",
                    "type": 2
                },
                {
                    "paragraph": "下涇縣陵陽溪至澁灘",
                    "zhushu": "",
                    "type": 2
                },
                {
                    "paragraph": "澁灘鳴嘈嘈， 兩山足猿猱。白波若卷雪， 側足不容舠。漁子與舟人， 撑折萬張篙。",
                    "zhushu": "齊賢曰：小船曰舠。",
                    "type": 2
                },
                {
                    "paragraph": "下陵陽㳂髙溪三門六剌灘",
                    "zhushu": "",
                    "type": 2
                },
                {
                    "paragraph": "三門橫峻灘，六剰走波瀾。石驚虎伏起，水狀龍縈盤。何慙七里瀬，使我欲垂竿。",
                    "zhushu": "齊賢曰：甘州記：“桐廬有七里瀬，瀬下數里，至嚴陵瀬。”",
                    "type": 2
                },
                {
                    "paragraph": "夜泊黃山聞殷十四吳吟",
                    "zhushu": "",
                    "type": 2
                },
                {
                    "paragraph": "昨夜誰爲吳會吟，風生萬壑振空林。龍驚不敢水中卧，猿𥬇時聞巖下音。我宿黃山碧溪月，聽之却罷松間琴。朝來果是滄洲𨓜，酤酒醍盤飯霜栗。半酣更發江海聲，客愁頓向杯中失。",
                    "zhushu": "",
                    "type": 2
                },
                {
                    "paragraph": "宿鰕湖",
                    "zhushu": "",
                    "type": 2
                },
                {
                    "paragraph": "雞鳴發黃山，暝投鰕湖宿。白雨映寒山，森森似銀竹。提携採鈆客，結荷水邉沐。半夜四邊開，星河爛人目。明晨大樓去，崗隴多屈伏。當與提斧翁，前溪伐雲木。",
                    "zhushu": "齊賢曰：說文：“鈆，黒錫；大樓，隷宣城。”",
                    "type": 2
                },
                {
                    "paragraph": "懷古",
                    "zhushu": "三十四首。",
                    "type": 2
                },
                {
                    "paragraph": "西施",
                    "zhushu": "",
                    "type": 2
                },
                {
                    "paragraph": "西施越溪女，出自苧羅山。秀色掩今古，荷花羞玉顔。浣紗弄碧水，自與清波閑。皓齒信難開，沉吟碧雲間。句踐微絶𧰟，揚蛾入吳𨵿。提携舘娃宫，杳眇詎可攀。一破夫差國，千秋竟不還。",
                    "zhushu": "齊賢曰：句踐以西施獻吳王，事見前卷。士贇曰：苧羅山在諸暨縣南五里。靈岩山在蘇州城西二十里，又名硯石山，吳王之别苑在焉。有館娃宫、琴臺、響屧廊、西施洞。山頂之属。",
                    "type": 2
                },
                {
                    "paragraph": "王右軍",
                    "zhushu": "",
                    "type": 2
                },
                {
                    "paragraph": "右軍本清眞， 瀟灑在風塵。山隂過羽客， 愛此好鵝賔。掃素寫道經， 筆精妙入神。書罷籠鵝去，何曾别主人。",
                    "zhushu": "齊賢曰：王羲之爲右軍將軍、㑹稽長史，庾亮臨薨，上䟽，稱羲之清真，有覧裁之雅，愛鵝。事見前。",
                    "type": 2
                },
                {
                    "paragraph": "上元夫人",
                    "zhushu": "",
                    "type": 2
                },
                {
                    "paragraph": "上元誰夫人？偏得王母嬌。嵯峨三角髻，餘髪散垂腰。裘披青毛錦，身着赤霜袍。手提嬴女兒，閑與鳯吹簫。眉語兩自𥬇，忽然隨風飄。",
                    "zhushu": "齊賢曰：漢武内傳曰：“上元夫人，道君弟子也。亦玄古以來得道，緫統貟籍，亞於龜臺。”金母事已詳見前卷。嬴女，秦穆公女弄玉也。喜吹簫，作鳯鳴。",
                    "type": 2
                },
                {
                    "paragraph": "蘇臺覽古",
                    "zhushu": "",
                    "type": 2
                },
                {
                    "paragraph": "舊苑荒臺楊柳新，菱歌清唱不勝春。只今唯有江西月，曾照吳王宫裏人。",
                    "zhushu": "齊賢曰：吳王夫差都蘇州，有桂苑、姑蘇臺、春宵宫、海靈舘、舘娃閣。以宫妓千人爲長夜飮，造千石酒鍾，作天池，池中作青龍舟，舟中盛陳妓樂日興， 西施爲水戯。",
                    "type": 2
                },
                {
                    "paragraph": "越中覽古",
                    "zhushu": "",
                    "type": 2
                },
                {
                    "paragraph": "越王句踐破吳歸，義士還家盡錦衣。宫女如花滿春殿，只今唯有鷓鴣啼。",
                    "zhushu": "齊賢曰：史記：“越句踐四年，伐吳，因而留圍之。三年，吳師敗，復棲吳王於姑蘇山。吳王請成，句踐欲許之。范蠡曰：‘謀之二十二年，一旦棄之，可乎？’乃鼓進兵，吳王遂自殺。越王乃葬吳王，而誅太宰嚭。”鷓鴣見前。",
                    "type": 2
                },
                {
                    "paragraph": "商山四皓",
                    "zhushu": "",
                    "type": 2
                },
                {
                    "paragraph": "白髪四老人，昻藏南山側。偃蹇松雲間，𡨕翳不可識。雲窓拂靑靄，石壁橫翠色。龍虎方戰爭，於焉自休息。秦人失金鏡，漢祖昇紫極。隂虹濁太陽，前星遂淪匿。一行佐明聖，倐起生羽翼。功成身不居，舒卷在胷臆。窅𡨕合元化，茫昧信難測。飛聲塞天衢，萬古仰遺跡。",
                    "zhushu": "齊賢曰：陳留志：“韋便，字宣明，囊邑人，常居園中，世謂之園公。與河内軹人、角里先生、綺里季、夏黄公爲友，避秦入商山，是爲四皓。後說髙祖太子，得不易事。”並見四卷。雒書曰：“秦失金鏡，喻明道也。”晋志：“北極五星，在紫宫中，北辰最髙者。”又云：“心三星，天王正位；中星曰明堂，天子位，爲大辰；前星爲太子；後星爲元子。”說文：“霓，屈尅，青赤或白色，隂氣也。”郭璞曰：“雄曰虹，謂陽盛者。雌曰蜺，謂暗微者。以喻戚夫人也。”",
                    "type": 2
                },
                {
                    "paragraph": "過四皓墓",
                    "zhushu": "",
                    "type": 2
                },
                {
                    "paragraph": "我行至商洛，幽獨訪神仙。園綺復安在，雲蘿尚宛然。荒凉千古跡，蕪没四墳連。伊昔鍾金鼎，何年閉玉泉。隴寒惟有月，松古漸無煙。木魅風號去，山精雨嘯旋。紫芝髙詠罷，青史舊名傳。今日併如此，哀哉信可憐。",
                    "zhushu": "齊賢曰：唐商州上洛郡商洛縣。四皓事見前。說文：魅，老物精也。",
                    "type": 2
                },
                {
                    "paragraph": "峴山懷古",
                    "zhushu": "",
                    "type": 2
                },
                {
                    "paragraph": "訪古登峴首，慿髙眺襄中。天清逺峯出，水落寒沙空。弄珠見遊女，醉酒懷山公。感嘆發秋興，長松鳴夜風。",
                    "zhushu": "齊賢曰：峴山在㐮陽南十里，鄭交甫弄珠山。公簡事見前。",
                    "type": 2
                },
                {
                    "paragraph": "蘇武",
                    "zhushu": "",
                    "type": 2
                },
                {
                    "paragraph": "蘇武在匈奴，十年持漢節。白鴈上林飛，空傳一書札。牧羊邊地苦，落日歸心絶。渴飲月窟水，飢餐天上雪。東還沙塞逺，北搶河梁别。泣把李陵衣，相看泣成血。",
                    "zhushu": "齊賢曰：天漢元年，且鞮侯單于立，恐漢襲之，盡歸漢使路充國等。武帝嘉其義，乃遣蘇武持節送匈奴使留在漢者，因厚賂單于。單于使衛律召降，武受辭，舉劍疑之，武不動。單于乃幽武大窖中，絶不飮食。天雨雪，武卧齧雪與氊毛并咽之，數日不死。匈奴以爲神，乃徙武北海上無人處，使牧羝。武杖漢節牧羊，卧起，操持，節毛盡落。明年，李陵降，乃使陵至海上說之。武曰：“必欲降武，請畢今日之驩，効死於前。”陵曰：“嗟夫義士！陵與衛律之罪，上通於天！與我决去。”後昭帝即位數年，與匈奴和親，求武等謂單于言：“天子射上林中，得鴈，足有繫帛書，言武等在某澤中。”單于驚謝有之。於是陵置酒賀武曰：“今足下還歸，揚名於匈奴，功顯於漢室，雖古竹帛所載，何以過？”陵起舞歌曰：“徑萬里𠔃度沙漠，爲君將𠔃𡚒匈奴。路穹絶𠔃，矢刃摧，士衆滅𠔃名已隤，老母已死，雖欲報恩將安歸？”單于召㑹武官属，還者九人。武留匈奴凡十九歳。李陵與蘇子卿詩：“携手上河梁，逰子暮何之？”江文通詣建平王上書曰：“此少卿所以仰天搥心。”淚盡而繼之以血也。",
                    "type": 2
                },
                {
                    "paragraph": "經下邳圯橋懷張子房",
                    "zhushu": "",
                    "type": 2
                },
                {
                    "paragraph": "子房未虎嘯，破産不爲家。滄海得壯士，椎秦愽浪沙。報韓雖不成，天地皆振動。潜匿遊下邳，豈曰非智勇。我來圯橋上，懷古欽英風。唯見碧流水，曾無黃石公。嘆息此人去，蕭條徐泗空。",
                    "zhushu": "齊賢曰：張良事見前卷。",
                    "type": 2
                },
                {
                    "paragraph": "金陵三首",
                    "zhushu": "",
                    "type": 2
                },
                {
                    "paragraph": "𣈆家南渡日，此地舊",
                    "zhushu": "一作即。"
                },
                {
                    "paragraph": "長安。地即帝王宅，山爲龍虎盤。",
                    "zhushu": "一作碧雨樓臺滿，青山龍虎盤。"
                },
                {
                    "paragraph": "金陵空壯觀，天塹",
                    "zhushu": "一作江塞。"
                },
                {
                    "paragraph": "淨波瀾。醉客回橈去，吳歌且自歡。",
                    "zhushu": "一作誰云行路難。齊賢曰：𣈆元帝南渡即帝位，都于建康。諸葛亮曰：“鍾阜龍盤，石城虎踞。”",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "地擁金陵勢，城廻江",
                    "zhushu": "一作漢。"
                },
                {
                    "paragraph": "水流。當時百萬戸，夾道起朱樓。亡國生春草，王宫没古丘。空餘後湖月，波上對江州。",
                    "zhushu": "一作瀛州。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "六代興亡國，三杯爲爾歌。苑方秦地少，",
                    "zhushu": "一作小。"
                },
                {
                    "paragraph": "山似洛陽多。古殿吳花草，深宫晉綺羅。併隨人事滅，東逝與滄波。",
                    "zhushu": "齊賢曰：六代，吳、晋、宋、齊、梁、陳也。",
                    "type": 2
                },
                {
                    "paragraph": "秋夜板橋浦汎月獨酌懷謝眺",
                    "zhushu": "",
                    "type": 2
                },
                {
                    "paragraph": "天上何所有，迢迢白玉繩。斜低建章闕，耿耿對金陵。漢水舊如練，霜江夜清澄。長川瀉落月，洲渚曉寒凝。獨酌板橋浦，古人誰可徴。玄暉難再得，洒酒氣填膺。",
                    "zhushu": "齊賢曰：春秋元命苞曰：“玉衡北兩星爲玉䋲星。”",
                    "type": 2
                },
                {
                    "paragraph": "過彭蠡湖",
                    "zhushu": "",
                    "type": 2
                },
                {
                    "paragraph": "謝公入彭蠡，因此遊松門。余方窺石鏡，兼得窮江源。前賞迹可見，後來道空存。而欲繼風雅，豈云清心魂。雲海方助興，波濤何足論。青嶂憶遥月，緑蘿愁鳴猿。碧水或可採，金膏祕莫言。余將振衣去，羽化出囂煩。",
                    "zhushu": "齊賢曰：輿地志曰：“自入湖三百三十里，窮於松門，東西十里，青松徧於兩岸。”石鏡，見前。繼風雅者，繼靈運也。士贇曰：晋許邁少恬静，不慕仕進，徧逰名山，採藥欲斷榖，自後莫測所終，好道者皆謂之羽化。",
                    "type": 2
                },
                {
                    "paragraph": "入彭蠡經松門觀石鏡，緬懷謝康樂題詩，書遊覽之志",
                    "zhushu": "二篇或同或異，故併録之。",
                    "type": 2
                },
                {
                    "paragraph": "謝公之彭蠡，因此遊松門。余方窺石鏡，兼得窮江源。欲將繼風雅，豈徒清心䰟。前賞逾所見，後來道空存。况屬臨汎美，而無洲渚喧。𣻌水向東去，漳流直南奔。空濛三川夕，回合千里昏。青桂隱遥月，緑楓鳴愁猿。水碧或可采，金精秘莫論。吾將學仙去，冀與琴髙言。",
                    "zhushu": "士贇曰：山海經曰：“荆山，漳水出焉，而東南流，注于泪。”謝𤱶、琴髙事見前。",
                    "type": 2
                },
                {
                    "paragraph": "廬江主人婦",
                    "zhushu": "",
                    "type": 2
                },
                {
                    "paragraph": "孔雀東飛何處棲？廬江小吏仲卿妻。爲客裁縫君自見，城烏獨𪧐夜空啼。",
                    "zhushu": "齊賢曰：虞衡志：“孔雀生髙山喬木之上，人取其雛育之。喜卧沙中，以沙自浴，自拍甚適。盖巢於山林，下浴海岸。雄者尾長數尺，生三年，尾始長，金碧晃曜，時時自𡚒張其尾，團如錦橋，俗謂之朝無朝，時自晨至午皆朝，人聚觀之，則奮迅不已，若矜衍者。古有烏夜啼曲。”士贇曰：古樂府有焦仲卿妻詞，仲卿爲府吏，不歸，妻之父母逼之改嫁，妻守節而死。此引以比之也。",
                    "type": 2
                },
                {
                    "paragraph": "陪宋中丞武昌夜飲懷古",
                    "zhushu": "",
                    "type": 2
                },
                {
                    "paragraph": "清景南樓夜，風流在武昌。使公愛秋月，乗興坐胡床。龍笛吟寒水，天河落曉霜。我心還不淺，懷古醉餘觴。",
                    "zhushu": "懷古，一作留客。齊賢曰：晋書：“庾亮鎮武昌，諸佐吏殷浩之徒，乗秋夜徃，共登南樓。俄而亮至，諸人將起避之。亮徐曰：‘諸君少住，老子於此興復不淺。’庾據胡床，與浩等談詠竟夕。武昌郡治武昌縣，治故東鄂也。楚子熊渠封中子紅於此，乃唐鄂州江夏郡之武昌縣，而唐鄂州乃晋武昌郡之沙羡縣，沙羡有夏口。”對丐日，如此，則晋武昌自有南樓，今鄂州南樓，特後來名之耳，太白豈未之考耶？",
                    "type": 2
                },
                {
                    "paragraph": "望鸚鵡洲懷禰𢖍",
                    "zhushu": "",
                    "type": 2
                },
                {
                    "paragraph": "魏帝營八極，蟻觀一禰𢖍。黃祖斗筲人，殺之受惡名。吳江賦鸚鵡，落筆超群英。鏘鏘振金玉，句句欲飛鳴。鷙鶚啄孤鳯，千春傷我情。五嶽起方寸，隱然詎可平。才髙竟何施，寡識冐天刑。至今芳洲上，蘭蕙不忍生。",
                    "zhushu": "齊賢曰：後漢書：“禰衡，平原人，有才辨而尚氣。曹操欲見之，不肯徃。操懷忿，欲殺之，送劉表，表不能容，以江夏太守黃祖性急，故送衡與之。祖長子射爲章陵太守，大㑹賔客，有獻鸚鵡者，射舉巵於衡前曰：‘願先生賦之。’衡筆不停綴，文不加㸃。後黃祖竟殺之。”斗筲，言噐小也。鷙鶚，以喻黃祖。孤鳯，以喻衡。寡識， 冐天刑； 太白，傷禰衡長傲； 使氣，以䘮其身也。",
                    "type": 2
                },
                {
                    "paragraph": "𪧐巫山下",
                    "zhushu": "",
                    "type": 2
                },
                {
                    "paragraph": "昨夜巫山下，猿聲夢裏長。桃花飛緑水，三月下瞿塘。雨色風吹去，南行拂楚王。髙丘懷宋玉，訪古一霑裳。",
                    "zhushu": "士贇曰：巫山及宋玉賦。髙丘、神女事，見前。",
                    "type": 2
                },
                {
                    "paragraph": "金陵白楊十字巷",
                    "zhushu": "",
                    "type": 2
                },
                {
                    "paragraph": "白楊十字巷，北夾湖溝道。不見吳時人，空生唐年草。天地有反覆，宫城盡傾倒。六帝餘古丘，樵蘇泣遺老。",
                    "zhushu": "齊賢曰：六帝，吳、晋、宋、齊、梁、陳。晋灼曰：“樵，取薪，蘇，取草也。”",
                    "type": 2
                },
                {
                    "paragraph": "謝公亭",
                    "zhushu": "盖謝眺、范雲之所遊。",
                    "type": 2
                },
                {
                    "paragraph": "謝公離别處，風景毎生愁。客散青天月，山空碧水流。池花春映日，窓竹夜鳴秋。今古一相接，長歌懷舊遊。",
                    "zhushu": "齊賢曰：世說：“過江諸人，毎至新亭飮宴。周顗中坐而嘆曰：‘風景不殊，舉目有江河之異。’皆相視流涕。士贇曰：列子：“古猶今也。”",
                    "type": 2
                },
                {
                    "paragraph": "紀南陵題五松山",
                    "zhushu": "",
                    "type": 2
                },
                {
                    "paragraph": "聖逹有去就，潜光愚其德。魚與龍同池，龍去魚不測。當時版築輩，豈知傅說情。一朝和殷人，光氣爲列星。伊尹生空桑，指庖佐皇極。桐宫放太甲，攝政無愧色。三年帝道明，委質終輔翼。曠哉至人心，萬古可爲則。時命或大繆，仲尼將",
                    "zhushu": "一作其。"
                },
                {
                    "paragraph": "柰何。鸞鳯忽覆巢，麒麟不來過。龜山蔽魯國，有斧且無柯。歸來歸去來，",
                    "zhushu": "一作歸去來歸去。"
                },
                {
                    "paragraph": "宵濟越洪波。",
                    "zhushu": "齊賢曰：左傳：“聖逹節，老子曰：‘盛德容貌若愚， 傅岩在虞號界，通道所經，有澗水壞道，常使胥靡刑人築護此道。’說賢而隱，代胥靡築之以供食。說命髙宗夢得說，使百工營求諸野，得諸傳岩，爰立作相。”莊子：“傳：‘說之相武丁，乗東維，騎箕尾，而比於列星。’”列子：“伊尹生空桑。”注：“伊尹母居伊水上，既孕，夢神告曰：‘舊水出，而東走無顧。明日，視舊水出，東走十里，顧視其邑，盡爲水，身因化爲空桑。’有莘氏女子採桑，得嬰兒于空桑中，命曰伊尹，庖人養之，長而賢，爲殷相。伊訓成湯既没，伊尹奉嗣王祗見厥祖，明言烈祖之成德，以訓于王。王未足變，營于桐宫。王徂桐宫，居憂，克終允德。伊尹以冕服奉嗣王歸于亳。”詩箋云：“龜山、䝉山也。柯，斧柄。”士贇曰：書注：“皇，太極中也。”太甲，成湯長孫。",
                    "type": 2
                },
                {
                    "paragraph": "夜泊牛渚懷古",
                    "zhushu": "此地即謝尚聞𡊮宏詠史處，出處已見前。",
                    "type": 2
                },
                {
                    "paragraph": "牛渚西江夜，青天無片雲。登舟望秋月，空憶謝將軍。余亦能髙詠，斯人不可聞。明朝挂帆席，",
                    "zhushu": "一作洞庭去。"
                },
                {
                    "paragraph": "楓葉落",
                    "zhushu": "一作正。"
                },
                {
                    "paragraph": "紛紛。",
                    "zhushu": "",
                    "type": 2
                },
                {
                    "paragraph": "姑熟十詠",
                    "zhushu": "",
                    "type": 2
                },
                {
                    "paragraph": "姑熟溪",
                    "zhushu": "",
                    "type": 2
                },
                {
                    "paragraph": "愛此溪水閑，乗流興無極。漾楫怕鷗驚，垂竿待魚食。波翻曉霞影，岸疊春山色。何處浣紗人，紅顔未相識。",
                    "zhushu": "齊賢曰：宣州當𡍼縣姑熟溪，自蕪湖東流至采石入江。",
                    "type": 2
                },
                {
                    "paragraph": "丹陽湖",
                    "zhushu": "",
                    "type": 2
                },
                {
                    "paragraph": "湖與元氣連，風波浩難止。天外賈客歸，雲間片帆起。龜遊蓮葉上，鳥𪧐蘆花裏。少女棹歸舟，歌聲逐流水。",
                    "zhushu": "齊賢曰：史龜䇿傳曰：“龜千歲乃逰蓮葉之上。”士贇曰：丹陽湖在當𡍼縣東南七十里。春秋元命苞曰：“水者，五行始焉，元氣之津也。”",
                    "type": 2
                },
                {
                    "paragraph": "謝公宅",
                    "zhushu": "",
                    "type": 2
                },
                {
                    "paragraph": "青山日將暝，寂寞謝公宅。竹裏無人聲，池中虚月白。荒庭衰草徧，廢井蒼苔積。唯有清風閑，時時起泉石。",
                    "zhushu": "齊賢曰：太白渡牛渚，至姑熟，恱青山欲終焉。謝公。謝眺也。",
                    "type": 2
                },
                {
                    "paragraph": "陵歊臺",
                    "zhushu": "",
                    "type": 2
                },
                {
                    "paragraph": "曠望登古臺，臺髙極人目。疊障列逺空，雜花間平陸。閑雲入窓牖，野翠生松竹。欲覽碑上文，苔侵豈堪讀。",
                    "zhushu": "士贇曰：臺在當塗黃山上，宋武帝南遊登此，因建離宫焉。",
                    "type": 2
                },
                {
                    "paragraph": "桓公井",
                    "zhushu": "",
                    "type": 2
                },
                {
                    "paragraph": "桓公名已古， 廢井曽未竭。石甃冷蒼苔， 寒泉湛孤用。秋來桐暫落，春至桃還發。路逺人罕窺，誰能見清㓗。",
                    "zhushu": "士贇曰：桓公井在當𡍼東五里白紵山上。桓温領妓逰山奏樂，好爲白紵歌，因名焉。",
                    "type": 2
                },
                {
                    "paragraph": "慈姥竹",
                    "zhushu": "",
                    "type": 2
                },
                {
                    "paragraph": "野竹攅石生，含煙映江島。翠色落波深，虚聲帶寒早。龍吟曾未聽，鳯曲吹應好。不學蒲柳凋，貞心常自保。",
                    "zhushu": "士贇曰：當𡍼縣西北四十五里。有慈姥山。山上出竹，堪爲簫管。李善文選注：“慈姥山竹作簫笛，有妙聲，故歴代常給樂府。又呼爲鼔吹山。”",
                    "type": 2
                },
                {
                    "paragraph": "望夫山",
                    "zhushu": "",
                    "type": 2
                },
                {
                    "paragraph": "顒望臨碧空， 怨情感離别。江草不知愁， 巖花但爭發。雲山萬重隔， 音信千里絶。春去秋復來，相思幾時歇。",
                    "zhushu": "齊賢曰：望夫化石，事見前卷。山在當塗縣，正對和州郡樓。",
                    "type": 2
                },
                {
                    "paragraph": "牛渚磯",
                    "zhushu": "",
                    "type": 2
                },
                {
                    "paragraph": "絶壁臨巨川，連峯勢相向。亂石流洑間，廻波自成浪。但驚群木秀，莫測精靈狀。更聽猿夜啼，憂心醉江上。",
                    "zhushu": "士贇曰：牛渚山在當𡍼縣北三十里，山下有磯，古津渡也。",
                    "type": 2
                },
                {
                    "paragraph": "靈墟山",
                    "zhushu": "",
                    "type": 2
                },
                {
                    "paragraph": "丁令辭世人，拂衣向仙路。伏錬九丹成，方隨五雲去。松蘿蔽幽洞，桃杏深隱處。不知曾化鶴，遼海歸幾度。",
                    "zhushu": "士贇曰：丁令鳥事見前。靈墟山在當塗南十里。",
                    "type": 2
                },
                {
                    "paragraph": "天門山",
                    "zhushu": "",
                    "type": 2
                },
                {
                    "paragraph": "逈出江山上，𩀱峯自相對。岸映松色寒，石分浪花碎。參差逺天際，縹緲晴霞外。落日舟去遥，廻首沉青靄。",
                    "zhushu": "齊賢曰：天門山，見前卷。"
                }
            ]
        },
        {
            "name": "分𩔖𥙷註李太白詩卷之二十三",
            "paragraphs": [
                {
                    "paragraph": "分𩔖𥙷註李太白詩卷之二十三",
                    "zhushu": "",
                    "type": 1
                },
                {
                    "paragraph": "閑適",
                    "zhushu": "三十六首。",
                    "type": 2
                },
                {
                    "paragraph": "與元丹丘方城寺談玄作",
                    "zhushu": "",
                    "type": 2
                },
                {
                    "paragraph": "茫茫大夢中，惟我獨先覺。騰轉風火來，假合作容貌。滅除昏疑盡，領畧入精要。澄慮觀此身，因得通寂照。朗悟前後際，始知金仙妙。幸逢禪居人，酌玉坐相召。彼我俱若䘮，雲山豈殊調？清風生虚空，明月見談𥬇。怡然青蓮宫，永願恣遊眺。",
                    "zhushu": "士贇曰：莊子曰：且有大覺而後知，此其大夢也。而愚者自以爲覺，竊竊然知之，騰轉風火來，假合作容貌。此言人之初身，由地水火風四大假合而成也。虚皇四十九章經云：子知悲人，不能悲身，地水火風，假合四大，延土爲噐，托炬火中而得堅固。子身猶器，法猶炬火，能捍子身，成不壞質。維摩詰經云：是身無我爲如火，是身無夀爲如風，是身無作風刀所轉。楞嚴經：佛問圎通，文殊師利法王子說偈對佛曰：淨極光通逹，寂照含虚空。却來觀世間，猶如夢中事。又曰：爾時世尊問維摩詰：汝欲見如來，爲以何等觀如來乎？維摩詰言：如自觀身寳相，觀佛亦然，我觀如來，前際不來，後際不去，今則不住不觀。楞嚴經云：風性無體，若生虚空，汝衣不動，何因無佛？空性常住，風應常生。若無風時，虚空當滅。若有生滅，不名虚空。名爲虚空，云何風出？虚空寂然，不參流動。如來藏中，性空真風，清净本然，周徧法界。",
                    "type": 2
                },
                {
                    "paragraph": "㝷髙鳯石門山中元丹丘",
                    "zhushu": "",
                    "type": 2
                },
                {
                    "paragraph": "㝷幽無前期，乗興不覺逺。蒼崖渺難渉，白日忽欲晚。未窮三四山，已歷千萬轉。寂寂聞猿愁，行行見雲收。髙松來好月，空谷宜清秋。溪深古雪在，石㫁寒泉流。峰巒秀中天，登眺不可盡。丹丘遥相呼，顧我忽而哂。遂造窮谷間，始知静者閑。留歡逹永夜，清曉方言還。",
                    "zhushu": "士贇曰：翰曰中天，言髙及天半。",
                    "type": 2
                },
                {
                    "paragraph": "安州般若寺水閣納凉喜遇薛貟",
                    "zhushu": "外乂。",
                    "type": 2
                },
                {
                    "paragraph": "翛然金園賞，逺近含晴光。樓臺成海氣，草木皆天香。忽逢青雲士，共解丹霞裳。水退池上𤍠，風生松下凉。吞討破萬象，褰窺臨衆芳。而我遺有漏。與君用無方。心垢都已㓕。永言題禪房。",
                    "zhushu": "齊賢曰：晋志：海傍蜃氣成樓臺。士贇曰：黄庭經云：靈睢君衣青錦丹裳。藏經起信論，問曰：諸佛無邉方便，能於十方利益衆生，何故衆生常不見佛，或觀神變，或問說法。答曰：如來實有如是方便，但要衆生其心清净，乃爲現身。如鏡有垢，色像不見，垢除則現。衆生亦爾，心未離垢，法身不現，垢離則現。",
                    "type": 2
                },
                {
                    "paragraph": "魯中都東樓醉起作",
                    "zhushu": "",
                    "type": 2
                },
                {
                    "paragraph": "昨日東樓醉，",
                    "zhushu": "一作城飮。"
                },
                {
                    "paragraph": "還應",
                    "zhushu": "一作歸來。"
                },
                {
                    "paragraph": "倒接籬。阿誰扶上馬，不省下樓時。",
                    "zhushu": "士贇曰：倒接籬見前。",
                    "type": 2
                },
                {
                    "paragraph": "對酒醉題屈突明府㕔",
                    "zhushu": "",
                    "type": 2
                },
                {
                    "paragraph": "陶令八十日，長歌歸去來。故人建昌宰，借問幾時廻。風落吳江雪，紛紛入酒杯。山翁今已醉，舞䄂爲君開。",
                    "zhushu": "齊賢曰：陶潜爲彭澤令八十日，唐建昌縣，𨽻洪州豫章郡。",
                    "type": 2
                },
                {
                    "paragraph": "月下獨酌四首",
                    "zhushu": "",
                    "type": 2
                },
                {
                    "paragraph": "花間一壷酒，獨酌無相親。舉杯邀明月，對影成三人。月既不解飲，影徒隨我身。暫伴月將影，行樂湏及春。我歌月徘徊，我舞影凌亂。醒時同交歡，醉後各分散。永結無情遊，相期邈雲漢。",
                    "zhushu": "士贇曰：莊子：人有畏影而走者，走愈疾而影不離身。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "天若不愛酒。酒星不在天。地若不愛酒。地應無酒泉。天地旣愛酒。愛酒不愧天。已聞清比聖。復道濁如賢。賢聖既已飮。何必求神仙。三杯通大道。一斗合自然。但得酒中趣。勿爲醒者傳。",
                    "zhushu": "齊賢曰：晋志：軒轅右角南五星曰酒星，主享宴飲食。五星守酒旗，天下大脯，有酒肉財物賜。漢武大初元年，開酒泉郡。師古曰：城下有金泉，泉水如酒。魏徐貌醉酒，太祖怒鮮于捕曰：平時醉客謂酒清者爲聖人，濁者爲賢人耳。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "三月咸陽城，",
                    "zhushu": "一作時。"
                },
                {
                    "paragraph": "千花晝如錦。誰能春獨愁？對此徑湏飮。窮通與脩短，造化夙所禀。一樽齊死生，萬事固難審。醉後失天地，兀然就孤枕。不知有吾身，此樂最爲甚。",
                    "zhushu": "齊賢曰：唐咸陽郡，乃秦之故都。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "窮愁千萬端，美酒三百杯。愁多酒雖少，酒傾愁不來。所以知酒聖，酒酣心自開。辭粟卧首陽，屢空飢顔回。當代不樂飲，虚名安用哉？蟹螯即金液，糟丘是蓬萊。且湏飲美酒，乗月醉髙臺。",
                    "zhushu": "齊賢曰：辭粟卧首陽及金液、糟丘、蓬萊。並見前。",
                    "type": 2
                },
                {
                    "paragraph": "春歸終南山松龍舊隱",
                    "zhushu": "",
                    "type": 2
                },
                {
                    "paragraph": "我來南山陽，事事不異昔。却㝷溪中水，還望岩下石。薔薇縁東窓，女蘿遶北壁。别來能幾日？草木長數尺。且復命酒樽，獨酌陶",
                    "zhushu": "喜也。"
                },
                {
                    "paragraph": "永夕。",
                    "zhushu": "",
                    "type": 2
                },
                {
                    "paragraph": "冬夜醉𪧐龍門覺起言志",
                    "zhushu": "",
                    "type": 2
                },
                {
                    "paragraph": "醉來脫寳劍，旅憇髙堂眠。中夜忽驚覺，起立明燈前。開軒聊直望，曉雪河冰壯。哀哀歌苦寒，欎欎獨惆悵。傳說版築臣，李斯鷹犬人。歘起匡社稷，寜復長艱辛？而我胡爲者？嘆息龍門下。富貴未可期，殷憂向誰寫？去去淚滿襟，舉聲梁甫吟。青雲當自致，何必求知音？",
                    "zhushu": "齊賢曰：傳說、版築，李斯、鷹犬事，見前。唐河南府河南縣有龍門山，抵天津。",
                    "type": 2
                },
                {
                    "paragraph": "㝷山僧不遇作",
                    "zhushu": "金陵。",
                    "type": 2
                },
                {
                    "paragraph": "石徑入丹壑，松門閉青苔。閑階有鳥跡，禪室無人開。窺牎見白拂，挂壁生塵埃。使我空歎息，欲去仍徘徊。香雲徧山起，花雨從天來。已有空樂好，况聞青猿哀。了然絶世事，此地方悠哉。",
                    "zhushu": "齊賢曰：建康圖經：梁武時，有僧講經于長干山，天雨寳花。今有雨花臺。",
                    "type": 2
                },
                {
                    "paragraph": "過汪氏别業二首",
                    "zhushu": "",
                    "type": 2
                },
                {
                    "paragraph": "遊山誰可遊，子明與浮丘。疊嶺礙河漢，連峯橫斗牛。汪生面北阜，池館清且幽。我來感意氣，搥炰列珍羞。掃石待歸月，開池漲寒流。酒酣益爽氣，爲樂不知秋。",
                    "zhushu": "齊賢曰：陵陽竇子明與浮丘公也。士贇曰：爲樂不知秋者，盖言爲樂之極，不知老之將至，而忘其悲秋之思也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "疇昔未識君，知君好賢才。隨山起館宇，鑿石營池臺。星",
                    "zhushu": "一作大。"
                },
                {
                    "paragraph": "火五月中，景風從南來。數枝石榴發，一丈荷花開。恨不當此時，相過醉金罍。我行植木落，月苦清猿哀。永夜逹五更，吳歈送瓊杯。酒酣欲起舞，四座歌相催。日出逺海明，軒車且徘徊。更遊龍潭去，枕石拂莓苔。",
                    "zhushu": "齊賢曰：堯典：日永星火，以正仲夏。註曰：夏言星火，獨指房心。宋玉招䰟：吳歈蔡謳奏大吕。士贇曰：史律書曰：景風居南方。景者，言陽氣道竟，故曰景風。",
                    "type": 2
                },
                {
                    "paragraph": "待酒不至",
                    "zhushu": "",
                    "type": 2
                },
                {
                    "paragraph": "玉壷繫青絲，沽酒來何遲。山花向我𥬇，正好衘杯時。晚酌東牎下，流鶯復在兹。春風與醉客，今日乃相宜。",
                    "zhushu": "齊賢曰：秦王曰：玉壷必求其所以盛酒。",
                    "type": 2
                },
                {
                    "paragraph": "獨酌",
                    "zhushu": "",
                    "type": 2
                },
                {
                    "paragraph": "春草如有意，羅生玉堂隂。東風吹愁來，白髪坐相侵。獨酌勸孤影，閑歌面芳林。長松爾何知，",
                    "zhushu": "一作本無情。"
                },
                {
                    "paragraph": "蕭瑟爲誰吟。手舞石上月，𦡀橫花間琴。過此一壷外，悠悠非我心。",
                    "zhushu": "一本云：春草遍緑野，新鶯有佳音。落日不盡歡，恐爲愁所侵。獨酌勸孤影，閑歌面芳林。清風㝷空來，岩松與共吟。手舞石上月，膝橫花下琴。過此一壷外，悠悠非我心。齊賢曰：漢文翁爲蜀守，作石室，名玉堂。",
                    "type": 2
                },
                {
                    "paragraph": "友人㑹𪧐",
                    "zhushu": "",
                    "type": 2
                },
                {
                    "paragraph": "滌蕩千古愁，留連百壷飮。良宵宜清談。皓月誰能寢。醉來卧空山。天地即衾枕。",
                    "zhushu": "士贇曰：此詩太白盖用劉伶酒德頌幕天席地，縱意所如之意。",
                    "type": 2
                },
                {
                    "paragraph": "春日獨酌二首",
                    "zhushu": "",
                    "type": 2
                },
                {
                    "paragraph": "東風扇淑氣，水木榮春暉。白日照緑草，落花散且飛。孤雲還空山，衆鳥各已歸。彼物皆有託，吾生獨無依。對此石上月，長醉歌芳菲。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "我有紫霞想，緬懷滄洲間。思對一壷酒，澹然萬事閑。橫琴𠋣高松，把酒望逺山。長空去鳥没，落日孤雲還。但恐光景晚，𪧐昔成秋顔。",
                    "zhushu": "",
                    "type": 2
                },
                {
                    "paragraph": "金陵江上遇蓬池隱者",
                    "zhushu": "時於落星石上，以紫綺裘換酒爲歡。",
                    "type": 2
                },
                {
                    "paragraph": "心愛名山遊，身隨名山逺。羅浮麻姑臺，此去或未返。遇君蓬池隱，就我石上飯。空言不成歡，強𥬇惜日晚。緑水向鴈門，黃雲蔽龍山。嘆息兩客鳥，徘徊呉越間。共語一執手，留連夜將乆。解我紫綺裘，且換金陵酒。酒來𥬇復歌，興酣樂事多。水影弄月色，清光柰愁何。明晨掛帆席，離恨滿滄波。",
                    "zhushu": "齊賢曰：羅浮山麻姑壇事見前。唐蓬池，蓬山郡，治蓬池縣，唐代州鴈門縣有関。",
                    "type": 2
                },
                {
                    "paragraph": "月夜聽盧子順彈琴",
                    "zhushu": "",
                    "type": 2
                },
                {
                    "paragraph": "閑坐夜明月，幽人彈素琴。忽聞悲風調，宛若寒松吟。白雪亂纎手，緑水清虚心。鍾期乆已没，世上無知音。",
                    "zhushu": "齊賢曰：列子：伯牙鼓琴，鍾子期善聽。鍾子期死，伯牙擗琴絶絃，終身不更復鼓琴，以爲無足與鼓琴者。白雪，曲名。",
                    "type": 2
                },
                {
                    "paragraph": "清溪半夜聞笛",
                    "zhushu": "",
                    "type": 2
                },
                {
                    "paragraph": "羗笛梅花引，吳溪隴水情。",
                    "zhushu": "一作清。"
                },
                {
                    "paragraph": "寒山秋浦月，膓斷玉𨵿聲。",
                    "zhushu": "一作情。齊賢曰：梅花引，曲名。士贇曰：隴水、玉関事見前。",
                    "type": 2
                },
                {
                    "paragraph": "曰夕山中忽然有懷",
                    "zhushu": "",
                    "type": 2
                },
                {
                    "paragraph": "乆卧青",
                    "zhushu": "一作名。"
                },
                {
                    "paragraph": "山雲，遂爲青",
                    "zhushu": "一作名。"
                },
                {
                    "paragraph": "山客。山深雲更好。賞弄終日夕。月衘樓間峰，泉漱階下石。素心自此得，真趣非外惜。鼯啼桂方秋，風㓕籟歸寂。緬思洪崖術，欲徃滄海隔。雲車來何遲，撫已空嘆息。",
                    "zhushu": "齊賢曰：鼯䑕如猿，肉翼若蝙蝠，聲如人號。神仙傳：衛叔卿與數人博，其子度曰：與博者爲誰？曰：是洪厓先生。",
                    "type": 2
                },
                {
                    "paragraph": "夏日山中",
                    "zhushu": "",
                    "type": 2
                },
                {
                    "paragraph": "嬾揺白羽扇，躶體青林中。脫巾掛石壁，露頂洒松風。",
                    "zhushu": "",
                    "type": 2
                },
                {
                    "paragraph": "山中與幽人對酌",
                    "zhushu": "",
                    "type": 2
                },
                {
                    "paragraph": "兩人對酌山花開，一杯一杯復一杯。我醉欲眠卿且去，明朝有意抱琴來。",
                    "zhushu": "齊賢曰：陶潜飮酒，若先醉，便語客“我醉欲眠卿且去”。",
                    "type": 2
                },
                {
                    "paragraph": "春日醉起言志",
                    "zhushu": "",
                    "type": 2
                },
                {
                    "paragraph": "處世若大夢，胡爲勞其生。所以終日醉，頽然卧前楹。覺來盻庭前，一鳥花間鳴。借問此何時，春風語流鶯。感之欲嘆息，對酒還自傾。浩歌待明月，曲盡已忘情。",
                    "zhushu": "士贇曰：太白此詩，擬陶之作也。",
                    "type": 2
                },
                {
                    "paragraph": "廬山東林寺夜懷",
                    "zhushu": "",
                    "type": 2
                },
                {
                    "paragraph": "我㝷青蓮宇，獨徃謝城闕。霜清東林鐘，水白虎溪月。天香生虚空，天樂鳴不歇。宴坐寂不動，大千入毫髮。湛然㝠真心，曠刼㫁岀没。",
                    "zhushu": "齊賢曰：青蓮宇，梵宫也。廬山寺及東林、虎溪事見前。士贇曰：維摩詰經曰：舎利佛言：憶念我惜，曾於林中宴坐𣗳下。時維摩詰來謂我言：唯，舎利佛！不必是坐，爲宴坐也。夫宴坐者，不於三界現身，是爲宴坐；不起㓕定而現諸威儀，是爲宴坐；不捨道法而現見事，是爲宴坐；心不在内，亦不在外，是爲宴坐；於諸見不動而修行三十七品，是爲宴坐；不㫁煩惱而入𣵀繫，是爲宴坐。楞嚴經云：一切衆生，從無始來，生死相續，皆由不知常住真心，性净明體，用諸妄想，此想不真，故有輪轉。釋藏經：十六祖羅侯羅見僧迦難，入定方起。尊者曰：汝身定耶？心定耶？曰：身心俱定。尊者曰：何有出入？曰：雖有出入，不失定相，如金在井，全體常寂。",
                    "type": 2
                },
                {
                    "paragraph": "㝷雍尊師隱居",
                    "zhushu": "",
                    "type": 2
                },
                {
                    "paragraph": "群峭碧摩天，逍遥不記年。㧞雲㝷古道，𠋣樹聽流泉。花暖青牛卧，松髙白鶴眠。語來江色暮，獨自下寒煙。",
                    "zhushu": "齊賢曰：青牛，花葉上青虫也。有兩角如蝸牛，故云。鶴經：白鶴陽鳥，十六年小變，六十年大變，千六百年形定色白。",
                    "type": 2
                },
                {
                    "paragraph": "與史郎中欽聽黃鶴樓上吹笛",
                    "zhushu": "",
                    "type": 2
                },
                {
                    "paragraph": "一爲遷客去長沙，西望長安不見家。黃鶴樓中吹玉笛，江城五月落梅花。",
                    "zhushu": "齊賢曰：梅花落，笛中曲也。",
                    "type": 2
                },
                {
                    "paragraph": "對酒",
                    "zhushu": "",
                    "type": 2
                },
                {
                    "paragraph": "勸君莫拒杯，春風𥬇人來。桃李如舊識，傾花向我開。流鶯啼碧𣗳，明月窺金罍。昨日朱顔子，今日白髮催。𣗥生石虎殿，鹿走姑蘇臺。自古帝王宅，城闕閉黃埃。君若不飲酒，昔人安在哉。",
                    "zhushu": "齊賢曰：晋石虎簒位，作大武殿於㐮國。昔子胥諌吳王，王不用，乃曰：臣今見麋鹿遊姑蘇之臺也。",
                    "type": 2
                },
                {
                    "paragraph": "醉題王漢陽㕔",
                    "zhushu": "",
                    "type": 2
                },
                {
                    "paragraph": "我似鷓鴣鳥，南遷嬾北飛。時㝷漢陽令，取醉月中歸。",
                    "zhushu": "齊賢曰：異物志：鷓鴣鳥，其志懷南，不思北徂。漢陽縣，在大别山之西。",
                    "type": 2
                },
                {
                    "paragraph": "嘲王歴陽不肯飮酒",
                    "zhushu": "",
                    "type": 2
                },
                {
                    "paragraph": "地白風色寒，雪花大如手。𥬇殺陶淵明，不飲杯中酒。浪撫一張琴，虚栽五株柳。空負頭上巾，吾於爾何有？",
                    "zhushu": "士贇曰：陶潜傳語詳見前。",
                    "type": 2
                },
                {
                    "paragraph": "獨坐敬亭山",
                    "zhushu": "",
                    "type": 2
                },
                {
                    "paragraph": "衆鳥髙飛盡，孤雲獨去閑。相看兩不厭，只有敬亭山。",
                    "zhushu": "齊賢曰：敬亭山，見前註。",
                    "type": 2
                },
                {
                    "paragraph": "自遣",
                    "zhushu": "",
                    "type": 2
                },
                {
                    "paragraph": "對酒不覺暝，落花盈我衣。醉起歩溪月，鳥還人亦稀。",
                    "zhushu": "齊賢曰：日入曰暝。",
                    "type": 2
                },
                {
                    "paragraph": "訪戴天山道士不遇",
                    "zhushu": "",
                    "type": 2
                },
                {
                    "paragraph": "犬吠水聲中，桃花帶雨濃。樹深時見鹿，溪午不聞鍾。野竹分青靄，飛泉挂碧峰。無人知所去，愁𠋣兩三松。",
                    "zhushu": "",
                    "type": 2
                },
                {
                    "paragraph": "秋日與張少府楚城韋公藏書髙",
                    "zhushu": "齋作。",
                    "type": 2
                },
                {
                    "paragraph": "日下空亭暮，城荒古跡餘。地形連海盡，天影落江虚。舊賞人雖隔，新知樂未踈。彩雲思作賦，丹壁間藏書。楂擁隨流葉，萍開出水魚。夕來秋興滿，回首意如何？",
                    "zhushu": "齊賢曰：楂，水中浮木。",
                    "type": 2
                },
                {
                    "paragraph": "懷思",
                    "zhushu": "一十一首。",
                    "type": 2
                },
                {
                    "paragraph": "秋夜獨坐懷故山",
                    "zhushu": "",
                    "type": 2
                },
                {
                    "paragraph": "小隱慕安石，逺遊學屈平。天書訪注海，雲卧起咸京。入侍瑶池宴，岀陪玉輦行。誇胡新賦作，諌獵短書成。但奉紫霄顧，非邀青史名。",
                    "zhushu": "齊賢曰：謝安𥘉盤桓東山，屢違朝命，及登台輔，常有東山之志。屈原名平，作逺遊云：悲時俗之迫阨𠔃，願輕舉而逺遊。咸京，咸陽也。相如長楊賦諫獵事見前。"
                },
                {
                    "paragraph": "莊周空說劒，墨翟耻論兵。拙薄遂踈絶，歸閑事耦耕。顧無蒼生望，空愛紫芝榮。寥落暝霞色，微茫舊壑情。秋山緑蘿月，今夕爲誰明？",
                    "zhushu": "齊賢曰：莊子有說劍篇。淮南子曰：楚欲攻宋，墨子聞而悼之。至郢，見楚王曰：聞王將攻宋，計必得宋而後攻之乎？王曰：不必得宋，曷爲攻之？墨子曰：臣見王必傷義而不得宋。王曰：公輸，天下之巧士，作雲梯之械以攻宋，曷爲弗取？墨子曰：令公輸設攻，臣請守之。於是公輸班設攻宋之機，墨子設守宋之備，九攻而墨子九備之，弗能入，乃輟不攻宋。",
                    "type": 2
                },
                {
                    "paragraph": "憶崔郎中宗之遊南陽遺吾孔子撫琴之澘然感舊",
                    "zhushu": "",
                    "type": 2
                },
                {
                    "paragraph": "昔在南陽城，唯飡獨山蕨。憶與崔宗之，白水弄素月。時過菊潭上，縱酒無休歇。泛此黃金花，頽然清歌發。一朝摧玉樹，生死殊飄忽。留我孔子琴，琴存人已殁。誰傳廣陵散，但哭邙山骨。泉戸何時明？長掃狐兎窟。",
                    "zhushu": "齊賢曰：唐鄧州南陽郡。寰宇記：金陵溧水縣有獨山，在縣東十里，不與群山連。白水，邑名，見前。盛弘之荆州記：菊水岀穰縣，芳菊被厓，水極甘香。嵇康將刑東市，顧日影索琴彈之，曰：昔𡊮孝尼從吾學廣陵散，吾毎靳之，廣陵散於今絶矣。",
                    "type": 2
                },
                {
                    "paragraph": "憶東山二首",
                    "zhushu": "",
                    "type": 2
                },
                {
                    "paragraph": "不向東山乆，薔薇幾度花。白雲還自散，明月落誰家？",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "我今携謝妓，長嘯絶人群。欲報東山客，開關掃白雲。",
                    "zhushu": "齊賢曰：謝安携妓東山，事見前。",
                    "type": 2
                },
                {
                    "paragraph": "望月有懷",
                    "zhushu": "",
                    "type": 2
                },
                {
                    "paragraph": "清泉映踈松，不知幾千古。寒月揺清波，流光入牎戸。對此空長吟，思君意何深。無因見安道，興盡愁人心。",
                    "zhushu": "齊賢曰：晉書：王子猷訪戴安道，興盡而返。事見前。",
                    "type": 2
                },
                {
                    "paragraph": "對酒憶賀監二首",
                    "zhushu": "并序。",
                    "type": 2
                },
                {
                    "paragraph": "太子賔客賀公，於長安紫極宫一見余，呼余爲謫仙人。因解金龜換酒爲樂，悵然有懷，而作是詩。四明有狂客，風流賀季眞。長安一相見，呼我謫仙人。昔好杯中物，翻爲松下塵。金龜換酒處，却憶淚沾巾。",
                    "zhushu": "齊賢曰：賀知章，字季眞，與陸象先善。象先曰：季眞清談風流，吾一日不見，鄙吝生矣。元宗時爲太子賔客，授秘書監，晩節放誕，自號四明狂客。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "狂客歸四明，山隂道士迎。救賜鏡湖水，爲君臺沼榮。人亡餘故宅，空有荷花生。念此杳如夢，淒然傷我情。",
                    "zhushu": "齊賢曰：四明山見前。賀知章天寶初病，夢遊帝居，數夕寤，乃請爲道士，還郷里，詔許之，以宅爲千秋觀而居。又求周官湖數頃爲放生池，有詔賜鏡湖剡川一曲。旣行，帝賜詩，皇太子百官餞送，擢其子曽子爲㑹稽郡司馬，賜緋魚，使侍養。",
                    "type": 2
                },
                {
                    "paragraph": "重憶一首",
                    "zhushu": "",
                    "type": 2
                },
                {
                    "paragraph": "欲向江東去，定將誰舉杯？稽山無賀老，却棹酒船回。",
                    "zhushu": "齊賢曰：知章，越州㑹稽郡人。",
                    "type": 2
                },
                {
                    "paragraph": "春滯沅湘有懷山中",
                    "zhushu": "",
                    "type": 2
                },
                {
                    "paragraph": "沅湘春色還，風暖煙草緑。古之傷心人，於此腸㫁續。予非懷沙客，但美採菱曲。所願歸東山，寸心於此足。",
                    "zhushu": "",
                    "type": 2
                },
                {
                    "paragraph": "落日憶山中",
                    "zhushu": "",
                    "type": 2
                },
                {
                    "paragraph": "雨後煙景緑，晴天散餘霞。東風隨春歸，發我枝上花。花落時欲暮，見此令人嗟。願遊名山去，學道飛丹砂。",
                    "zhushu": "士贇曰：丹砂見前。",
                    "type": 2
                },
                {
                    "paragraph": "憶秋浦桃花舊遊，時竄夜郎",
                    "zhushu": "",
                    "type": 2
                },
                {
                    "paragraph": "桃花春水生，白石今出没。揺蕩女蘿枝，半揺青天月。不知舊行徑，初拳幾枝蕨。三載夜郎還，於兹錬金骨。",
                    "zhushu": "齊賢曰：唐夜郎縣𨽻溱州。桃花水，見前。"
                }
            ]
        },
        {
            "name": "分𩔖𥙷註李太白詩卷之二十四",
            "paragraphs": [
                {
                    "paragraph": "分𩔖𥙷註李太白詩卷之二十四",
                    "zhushu": "",
                    "type": 1
                },
                {
                    "paragraph": "感遇",
                    "zhushu": "三十一首。",
                    "type": 2
                },
                {
                    "paragraph": "越中秋懷",
                    "zhushu": "",
                    "type": 2
                },
                {
                    "paragraph": "越水遶碧山，周廻數千里。乃是天鏡中，分明盡相似。",
                    "zhushu": "一本首四句云：蹈海思仲連，逰山慕康樂。攀雲窮千峯，弄水渉萬壑。下同。"
                },
                {
                    "paragraph": "愛此從𡨋捜，永懷臨湍遊。一爲滄波客，十見紅蕖秋。觀濤壯天險，望海令人愁。路遐迫西照，歲晚悲東流。何必探禹穴，逝將歸蓬丘。不然五湖上，亦可乗扁舟。",
                    "zhushu": "",
                    "type": 2
                },
                {
                    "paragraph": "效古二首",
                    "zhushu": "",
                    "type": 2
                },
                {
                    "paragraph": "朝入天苑中，謁帝蓬萊宫。青山映輦道，碧樹揺煙空。謬題金閨籍，得與銀臺通。待詔奉明主，抽毫頌清風。歸時落日晩，𨇾蹀浮雲騘。人馬本無意，飛馳自豪雄。入門紫鴛鴦，金井𩀱梧桐。清歌弦古曲，美酒沽新豐。快意且爲樂，列筵坐群公。光景不可留，生世如轉蓬。早逹勝晚遇，羞比垂釣翁。",
                    "zhushu": "齊賢曰：新豐，事見前。士贇曰：此詩樂府富貴之體也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "自古有秀色，西施與東鄰。蛾眉不可妬，况乃效其矉。所以尹婕妤，羞見邢夫人。低頭不出氣，塞黙少精神。寄語無鹽子，如君何足𤤽。",
                    "zhushu": "齊賢曰：西施與東鄰矉，及尹婕妤羞見邢夫人事，並見前。士贇曰：此詩刺時以色相尚而不好德者，故末句反言之曰：“寄語無塩子，如君何足珍也。”",
                    "type": 2
                },
                {
                    "paragraph": "擬古十二首",
                    "zhushu": "士贇曰：擬古者，擬古詩也。古人多有此體，至於句意，亦不大相逺焉。",
                    "type": 2
                },
                {
                    "paragraph": "青天何歴歴，明星如白石。黃姑與織女，相去不盈尺。銀河無鵲橋，非時將安適？閨人理紈素，遊子悲行役。瓶冰知冬寒，霜露欺逺客。客似秋葉飛，飄颻不言歸。别後羅帶長，愁寛去時衣。乗月託宵夢，因之寄金徽。",
                    "zhushu": "齊賢曰：古樂府：“東飛伯勞西飛燕，黃姑織女時相見。”淮南子：“烏鵲填河成橋，而渡織女。”又曰：“見瓶水之冰，而知天下之寒。”唐羈縻州有金徽州，𨽻振武軍。士贇曰：古詩：“衆星何歴歴。”梁宗懔荆楚歲時記：黃姑，即河鼓也。盖語託所致云。爾雅：河鼓謂之牽牛。庾師成逺期篇：憶别春花飛，已見秋華稀。淚眼羞明鏡，愁帶减寛衣。得書未言反，夢見道應歸。坐使紅顔歇，獨掩青樓扉。此篇傷時，窮兵黷武，行役無期度，男女怨曠，不得遂其室家之情，感時而悲者焉。哀而不傷，怨而不誹，真有國風之體，此晦菴之所謂聖於詩者歟。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "髙樓入青天。下有白玉堂。明月看欲墮。當牎懸清光。遥夜一美人。羅衣沾秋霜。含情弄柔瑟。彈作陌上桑。絃聲何激烈，風卷遶飛梁。行人皆躑躅，棲鳥去廻翔。但寫妾意苦。莫辭此曲傷。願逢同心者，飛作紫鴛鴦。",
                    "zhushu": "齊賢曰：古詩：“西北有高樓。”玉堂、陌上桑，及韓娥歌響繞梁鴛鴦事，並見前。士贇曰：長門賦：“懸明月以自照𠔃，徂清夜於洞房。”此詩喻賢者懷才抱藝，有以聳動人之耳目，而不肖以身輕許於人，思得同心同德者而依附之也。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "長繩難繫日，自古共悲辛。黃金髙北斗，不惜買陽春。石火無留光，還如世中人。即事已如夢，後來我誰身？提壺莫辭貧，取酒㑹四鄰。仙人殊恍惚，未若醉中真。",
                    "zhushu": "齊賢曰：古樂府：“鑿石見火能幾時？”潘岳詩：“欻如敲石火。”提壺云：“提壺沽美酒。士贇曰：此篇逹生者之詩也。古詩中有此體。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "清都緑玉樹，灼爍瑶臺春。攀花弄秀色，逺贈天仙人。香風送紫蘂，直到扶桑津。取掇世上𧰟，所貴心之珍。相思傳一𥬇，聊欲示情親。",
                    "zhushu": "齊賢曰：列子云：“清都紫微，鈞天廣樂，帝之所居。”士贇曰：此遊仙詩體。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "今日風日好，明日恐不如。春風𥬇於人，何乃愁自居？吹簫舞彩鳯，酌醴鱠神魚。千金買一醉，取樂不求餘。逹士遺天地，東門有二䟽。愚夫同瓦石，有才知卷舒。無事坐悲苦，塊然涸轍鮒。",
                    "zhushu": "齊賢曰：蕭史吹簫，感鳯凰來。事見前漢書·䟽廣：“䟽受稱病乞骸骨，上許之。公卿故人邑子祖道，供帳東都門外。”士贇曰：按鮒字本作魚，若作魚，是重一字，今當作鮒。莊子：“守鯢鮒。”注曰：鮒音附，又音蒲。李云：鯤、鮒，皆小魚也。當作鮒，音蒲無疑。此篇亦逹生而能與時卷舒者，其太白之素志歟。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "運速天地閉，胡風結飛霜。百草死冬月，六龍頽西荒。太白出東方，彗星揚精光。鴛鴦非越鳥，何爲眷南翔？惟昔鷹將犬，今爲侯與王。得水成蛟龍，争池奪鳯凰。北斗不酌酒，南箕空簸揚。",
                    "zhushu": "齊賢曰：晋志：“太白西方，秋，金義也，進退以俟兵。”其出東方，失行，中國敗。妖星，一曰彗星，所謂掃星，小者數寸，長或竟天。見則兵起，大水，主除舊布新。彗體無光，傳日而爲光，故夕見則東指，辰見則西指，在日南北，皆隨日光而指。鷹將犬，言昔鞘鷹牽犬，獵於田野，今皆爲王侯矣。大東詩曰：“維南有箕，不可以𥳽揚。維北有斗，不可以挹酒漿。”士贇曰：按此篇當是太白從永王璘時，嘗作詩諷王勤王，而王不從。知王不足與有爲，故作是詩也。運速天地閉，喻明皇晚年，賢人隱而群小用事也。胡風結飛霜，喻禄山兵叛也。百草死冬月，喻人民遭殺戮也。六龍頽西荒，喻明皇西幸也。太白出東方，彗星揚清光，喻兵興除舊布新也。鴛鴦飛越鳥，何爲眷南翔，喻王原非南人，何爲眷眷於南方也。惟昔鷹將犬，今爲侯與王。得水成蛟龍，争池奪鳯凰。喻起於行伍而能立功者，已致髙位也。今卒伍之徒能立功者尚致髙位，王何爲眷眷然擁兵南方，翔翔江上，而不爲勤王之舉，以立功名、取爵位也哉？北斗不酌酒，南箕空簸揚。喻王終不足與有爲，如北斗之空有斗名，而不可以挹酒漿，南箕之空有箕名，而不可以簸揚也。言有盡而意無窮，豈後人作詩明譏𩔰刺者，所可同日語哉？",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "世路今太行，廻車竟何託？萬族皆凋枯，遂無少可樂。曠野多白骨，幽魂共銷鑠。榮貴當及時，春華冝照灼。人非崑山玉，安得長璀錯？身没豈不朽，榮名在麟閣。",
                    "zhushu": "士贇曰：李善曰：春華，喻少時也。此篇乃熟識世故，同歸於盡，惟當因時立功名，以傳不朽耳。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "月色不可掃，客愁不可道。玉露生秋衣，流螢飛百草。日月終銷毀，天地同枯槁。蟪蛄啼青松，安見此樹老。金丹寜誤俗，昧者難精討。爾非千歳翁，多恨去世早。飲酒入玉壷，藏身以爲寳。",
                    "zhushu": "齊賢曰：月令：“季夏之月，腐草化爲螢。”司馬相如云：“蟪蛄，寒蟬也，一名蝭蟧，春生夏死，夏生秋死。”神仙傳：“壷公賣藥於汝南市，日入後，跳入壺中。”士贇曰：老子曰：“人之生也柔弱，其死也堅強。萬物草木之生也柔脆，其死也枯槁。”太白素志學仙，此詩是反古詩中服食求神仙，多爲藥所誤之意，猶反騷云。",
                    "type": 2
                },
                {
                    "paragraph": "其九",
                    "zhushu": "",
                    "type": 2
                },
                {
                    "paragraph": "生者爲過客，死者爲歸人。天地一逆旅，同悲萬古塵。月兎空擣藥，扶桑已成薪。白骨寂無言，青松豈知春。前後更嘆息，浮榮何足珍。",
                    "zhushu": "士贇曰：古者謂死人爲歸人。莊子曰：“悲夫！世人直爲物逆旅耳。”",
                    "type": 2
                },
                {
                    "paragraph": "其十",
                    "zhushu": "",
                    "type": 2
                },
                {
                    "paragraph": "僊人騎綵鳯，昨下閬風岑。海水三清淺，桃源一見㝷。遺我緑玉杯，兼之紫瓊琴。杯以傾美酒，琴以閑素心。一物非世有，何論珠與金。琴彈松裏風，杯勸天上月。風月長相知，世人何倐忽。",
                    "zhushu": "齊賢曰：東方朔十洲記：“崑崙有三角，一角正北上，正北辰星之耀，名閬風巓。”",
                    "type": 2
                },
                {
                    "paragraph": "其十一",
                    "zhushu": "",
                    "type": 2
                },
                {
                    "paragraph": "渉江弄秋水，愛此荷花鮮。攀荷弄其珠，蕩𣻌不成圎。佳期綵雲重，欲贈隔逺天。相思無由見，悵望涼風前。",
                    "zhushu": "士贇曰：此比興之詩也。首兩句，喻賢者慕君之爵位而欲仕也。三句、四句，喻賢者纔得位，而害之者已至也。佳期，是與佳人相期也。釋楚詞者曰：“不敢指言君尊，故托辭曰佳人也。”彩雲重者，喻女謁讒夫之昌盛也。欲贈隔逺天者，喻賢者欲有所獻言於君，去天逺而爲女謁讒夫之所間隔也。相思無由見，悵望涼風前者，喻雖思君而無從見君，惟有悵望涼風之前，以寄吾眷戀之意云耳。涼風，亦薄德之形容也。辭微意顯，可謂怨而不誹者矣。",
                    "type": 2
                },
                {
                    "paragraph": "其十二",
                    "zhushu": "",
                    "type": 2
                },
                {
                    "paragraph": "去去復去去，辭君還憶君。漢水旣殊流，楚山亦此分。人生難稱意，豈得長爲群。越燕喜海日，燕鴻思朔雲。别乆容華晚，琅玕不能飯。日落知天昏，夢長覺道逺。望夫登高山，化石竟不返。",
                    "zhushu": "齊賢曰：淮南子曰：“西方之美者，有崑崙之球琳、琅玕。”註：“球琳、琅玕，皆美玉。”登山望夫化石，事見前卷。士贇曰：此篇其太白去國之時所作乎？身在江海，心居魏闕，懷君憂國之意，藹然見於言辭之表。末四句意是嗟嘆之白，雖遭時昏亂，隔絶逺方，然愛君之心，猶石之堅也。辭嚴意婉，悲夫！",
                    "type": 2
                },
                {
                    "paragraph": "感興八首",
                    "zhushu": "",
                    "type": 2
                },
                {
                    "paragraph": "瑶姫天帝女，精彩化朝雲。宛轉入夢宵，無心向楚君。錦衾抱秋月，綺席空蘭芬。茫昧竟誰測，虚傳宋玉文。",
                    "zhushu": "齊賢曰：㐮陽𦒿舊傳云：“赤帝女瑶姫，未行而卒，塟于巫山之陽，故曰巫山之女。”楚王令宋玉賦神女事，見前。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "洛浦有宓妃，飄颻雪爭飛。輕雲拂素月，了可見清輝。解珮欲西去，含情詎相違。香塵動羅襪，緑水不沾衣。陳王徒作賦，神女豈同歸。好色傷大雅，多爲世所譏。",
                    "zhushu": "齊賢曰：漢書音義云：“宓妃，宓羲氏之女，溺溶水爲神。”曹植洛神賦曰：“髣髴𠔃若輕雲之蔽月，飄颻𠔃若流風之廻雪。”又曰：“願誠素之先逹𠔃，解玉珮以要之。”又曰：“凌波微歩，羅襪生塵。”士贇曰：高唐、神女二賦，乃宋玉寓言以成其文章，洛神賦則子建擬之而作，後世之人，如癡子聽人說夢，以爲誠有是事，至爲傳竒以實之，惟太白知其托辭而譏之。可謂識見髙逺者矣。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "裂素持作書，將寄萬里懷。眷眷待逺信，竟歲無人來。征鴻務隨陽，又不爲我棲。委之在深篋，蠧魚壞其題。何如投水中，流落他人聞。不惜他人開，但恐生是非。",
                    "zhushu": "齊賢曰：鄭玄注禮記曰：“素，生帛也。”孔安國曰：“隨陽之鳥，鴻鴈之属。蠧魚，書中蟲也。”士贇曰：晋書：“殷羡，字洪橋，爲豫章太守，都下人士因其致書者百餘匣，行次石頭，皆投之水中，曰：‘沉者自沉，浮者自浮，殷洪橋不爲致書郵。’”",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "芙蓉嬌緑波，桃李誇白日。偶䝉春風榮，生此艶陽質。豈無佳人色，但恐花不實。宛轉龍火飛，零落互相失。詎知凌寒松，千載長守一。",
                    "zhushu": "士贇曰：按此篇已見二卷，古詩四十七首，必是當時傳寫之誤，編詩者不能别，姑存于此卷。觀者試以首句比並而論美惡，𩔰然，識者自見之矣。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "十五遊神仙，仙遊未曾歇。吹笙吟松風，汎瑟窺海月。西山玉童子，使我錬金骨。欲逐黃鶴飛，相呼向蓬闕。",
                    "zhushu": "士贇曰：此比興之詩，以喻賢者相招以求禄仕。",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "西國有美女，結樓青雲端。娥眉艶曉月，一𥬇傾城歡。高節不可奪，烱心如凝丹。常恐彩色晩，不爲人所觀。安得配君子，共乗𩀱飛鸞。",
                    "zhushu": "士贇曰：此篇喻賢者有所抱負，審所去就，不肯輕以身許人，惟恐老之將至，功業未建，於時無聞，思見君子，盡心以事之，與共禄位也。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "朅來荆山客，誰爲珉玉分。良寳絶見棄，虚持三獻君。直木忌先伐，芬蘭哀自焚。盈滿天所損，沉溟道所群。東海有碧水，西山多白雲。魯連及夷齊，可以躡青芬。",
                    "zhushu": "士贇曰：按此篇已見二卷。古風三十六首，但有數語之異，編詩者故兩存之。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "嘉榖隱豐草，草深苗且稀。農夫既不異，孤穗將安歸。常恐委疇隴，忽與秋蓬飛。烏得薦宗廟，爲君生光輝。",
                    "zhushu": "齊賢曰：陶潜詩：“種豆南山下，草盛豆苗稀。”士贇曰：此篇比興之詩，刺時賢之不能引𩔖㧞萃，以爲國用者歟。嘉榖，隱豐草，草深苗且稀，喻賢人在野，混於常人之中，常人𩔖多而賢人𩔖少。農夫既不異，孤穗將安歸。盖謂農夫知稼穡者，以喻惟賢則知賢也。農夫見榖之在草而不别異之，猶賢者見賢之在野，而不能薦進之也。如此則將安適歸乎？常恐委疇隴，忽與秋蓬飛者，喻在野之賢惟恐老之將至，埋光鏟彩，與草木俱腐也。烏得薦宗廟，爲君生光輝者，以喻在野之賢，冀望在位之賢引而進之，以羽儀朝廷也。嗟夫！士懷才而不遇，千載讀之，猶有感激。",
                    "type": 2
                },
                {
                    "paragraph": "寓言三首",
                    "zhushu": "",
                    "type": 2
                },
                {
                    "paragraph": "周公負斧扆，成王何䕫䕫。武王昔不豫，剪爪投河湄。賢聖遇䜛慝，不免人君疑。天風㧞大木，禾黍咸傷萎。管蔡扇蒼蠅，公賦鴟鴞詩。金縢若不啓，忠信誰明之。",
                    "zhushu": "齊賢曰：明堂位曰：“周公朝諸侯于明堂之位，天子負扆，正南面而立。武王既克商二年，王有疾，弗豫，周公爲三壇，北面，植璧秉珪，告于大王、王季、文王。又武王既䘮，管叔及其群弟流言於國曰：‘公將不利於孺子。’周公乃告二公曰：‘我之弗辟，我無以告我先王。’周公居東二年，則罪人斯得。于後，公乃爲詩以貽王，名之曰鴟鴞。王未敢誚公。秋，大熟，未穫，天大雷電以風，禾盡偃，大木斯㧞。王啓金縢之書，得周公代武王之說，曰：‘今天動威以彰周公之德，惟朕小子，其新造我國家，禮亦冝之。’王岀郊，天乃雨，反風，禾則盡起。”士贇曰：此詩懼䜛也。櫽括金縢之事，以申其意耳。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "揺裔𩀱綵鳯，婉孌三青禽。徃還瑶臺裏，鳴舞玉山岑。以歡秦娥意，復得王母心。區區精衛鳥，銜木空哀吟。",
                    "zhushu": "齊賢曰：秦娥，弄玉也。張揖曰：“三足鳥，三足青鳥也，主爲王母取食。”士贇曰：此篇比興之詩，於時盖有所諷刺焉。彩鳯、青禽，以比佞幸之人；瑶臺、玉山，以比宫掖；秦娥，以比公主；王母，以比后妃。盖以諷刺當時出入宫掖，取媚后妃、公主，以求爵位者。精衛衘木石，以比小臣懷區區報國之心，盡忠竭力而不見知者。其意微而𩔰矣。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "長安春色歸，先入青門道。緑楊不自持，清風欲傾倒。海燕還秦宫，𩀱飛入簾櫳。相思不相見，托夢遼城東。",
                    "zhushu": "齊賢曰：唐京兆府長安縣，即長安也。霸城門，民間謂之青門。士贇曰：此篇閨思詩也。良人從軍，滔滔不歸，感時觸物，而動懷眷之思者歟。緑楊、海燕以起興也。宛然國風之體，所謂聖於詩者，此哉。",
                    "type": 2
                },
                {
                    "paragraph": "秋夕旅懷",
                    "zhushu": "",
                    "type": 2
                },
                {
                    "paragraph": "凉風度秋海，吹我鄉思飛。連山去無際，流水何時歸。目極浮雲色，心㫁明月暉。芳草歇柔艶，白露催寒衣。夢長銀漢落，覺罷天星稀。含悲想舊國，泣下誰能揮。",
                    "zhushu": "士贇曰：此詩太白作於竄逐之後乎？身在遐荒，心懷舊國，詞意悲惋。哀哉！",
                    "type": 2
                },
                {
                    "paragraph": "感遇四首",
                    "zhushu": "",
                    "type": 2
                },
                {
                    "paragraph": "吾愛王子晉，得道伊洛濵。金骨既不毀，玉顔長自春。可憐浮丘公，猗靡與情親。舉首白日間，分明謝時人。二仙去已逺，夢想空慇懃。",
                    "zhushu": "齊賢曰：王子晋與浮丘公事見前。士贇曰：此詩盖有所懷，託二仙而言也。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "可嘆東籬菊，莖踈葉且微。雖言異蘭蕙，亦自有芳菲。未泛盈樽酒，徒沾清露輝。當榮君不採，飄落欲何依？",
                    "zhushu": "士贇曰：此篇喻賢者䝉朝廷養育之恩，有才而不見用，空受此恩也。當可用之時，而若不採之，惟有飄零老死而已，將安所依乎？是可嘆也。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "昔余聞姮娥，竊藥駐雲髪。不自嬌玉顔，方希錬金骨。飛去身莫返，含𥬇坐明月。紫宫誇蛾眉，隨手㑹凋歇。",
                    "zhushu": "士贇曰：此篇遊仙體也。末句諷以色事人，色衰愛弛者。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "宋玉事楚王，立身本髙㓗。巫山賦綵雲，郢路歌白雪。舉國莫能和，巴人皆卷舌。一感登徒言，恩情遂中絶。",
                    "zhushu": "齊賢曰：此篇櫽括宋玉答楚王問，及高唐登徒子好色賦事，見前。士贇曰：此篇太白特借宋玉事，以申己之意耳。如後篇詠壁上鸚鵡，亦此意也。",
                    "type": 2
                },
                {
                    "paragraph": "寫懷",
                    "zhushu": "一十二首。",
                    "type": 2
                },
                {
                    "paragraph": "翰林讀書言懷呈集賢諸學士",
                    "zhushu": "",
                    "type": 2
                },
                {
                    "paragraph": "晨趨紫禁中，夕待金門詔。觀書散遺帙，探古窮至妙。片言苟㑹心，捲卷忽而𥬇。青蠅易相㸃，白雪難同調。本是踈散人，屢貽𥚹促誚。雲天屬清朗，林壑憶遊眺。或時清風來，閑𠋣欄下嘯。嚴光桐廬溪，謝客臨海嶠。功成謝人間，從此一投釣。",
                    "zhushu": "士贇曰：帙，書衣也。毛詩箋：“青蠅能汙白使黒。”莊子：“陽春白雪其調高，其和寡。”嚴光、謝客事，見前卷。此太白寫心之作。觀此則前效古一首， 㮣可見矣。",
                    "type": 2
                },
                {
                    "paragraph": "㝷陽紫極宫感秋作",
                    "zhushu": "",
                    "type": 2
                },
                {
                    "paragraph": "何處聞秋聲，翛翛北窓竹。廻薄萬古心，攬之不盈掬。静坐觀衆妙，浩然媚幽獨。白雲南山來，就我簷下宿。嬾從唐生决，羞訪季主卜。四十九年非，一徃不可復。野情轉蕭散，世道有飜覆。陶令歸去來，田家酒應熟。",
                    "zhushu": "齊賢曰：唐生决疑事，見前。史記：“司馬季主，楚人，卜於長安東市。宋忠、賈𧨏俱岀，洗沐，遊於卜肆，謁司馬季主。”淮南子：“蘧伯玉年五十，而知四十九年非。”士贇曰：太白雅尚冲澹，是亦書懐之士也。",
                    "type": 2
                },
                {
                    "paragraph": "江上秋懷",
                    "zhushu": "",
                    "type": 2
                },
                {
                    "paragraph": "餐霞卧舊壑，散髪謝逺遊。山蟬號枯桑，始復知天秋。朔鴈别海裔，越燕辭江樓。颯颯風卷沙，茫茫霧縈洲。黃雲結暮色，白水揚寒流。惻愴心自悲，潺湲淚難收。蘅蘭方蕭瑟，長嘆令人愁。",
                    "zhushu": "齊賢曰：爾雅注：“杜蘅，似葵而香。”士贇曰：漢書：“𡊮閎散髪絶世，此太白傷己之作也。不惟傷己，而復爲同𩔖者傷之，悲夫！”",
                    "type": 2
                },
                {
                    "paragraph": "秋夕書懷",
                    "zhushu": "一作秋日南遊書懷。",
                    "type": 2
                },
                {
                    "paragraph": "北風吹海鴈，南渡落寒聲。感此瀟湘客，凄其流浪情。海懷結滄洲，",
                    "zhushu": "一作逺心飛蒼梧。"
                },
                {
                    "paragraph": "霞",
                    "zhushu": "一作遐。"
                },
                {
                    "paragraph": "想遊赤城。始探蓬壺事，",
                    "zhushu": "一作術。"
                },
                {
                    "paragraph": "旋覺天地輕。澹然吟",
                    "zhushu": "一作思。"
                },
                {
                    "paragraph": "髙秋，閑卧瞻太清。蘿月掩",
                    "zhushu": "一作隱。"
                },
                {
                    "paragraph": "空幕，松霜結",
                    "zhushu": "一作雲散。"
                },
                {
                    "paragraph": "前楹。滅見息群動，獵微窮至精。桃花有源水，可以保吾生。",
                    "zhushu": "齊賢曰：天台山圖曰：“赤城山，天台之南。蓬壺，蓬萊方壺也。”士贇曰：太白當謪逐之時，乃能以仙遊自解，可謂善處患難者矣。",
                    "type": 2
                },
                {
                    "paragraph": "避地司空原言懷",
                    "zhushu": "",
                    "type": 2
                },
                {
                    "paragraph": "南風昔不競，豪聖思經綸。劉琨與祖逖，起舞雞鳴晨。雖有匡濟心，終爲樂禍人。我則異於是，潜光皖水濵。卜築司空原，北將天柱鄰。雪霽萬里月，雲開九江春。",
                    "zhushu": "齊賢曰：祖逖與劉琨聞雞起舞，事見前。寰宇記：“皖水在懷寕縣西北，𤄵縣有天柱山。”"
                },
                {
                    "paragraph": "俟乎太階平，然後託微身。傾家事金鼎，年貌可長新。所願得此道，終然保清眞。弄景奔日馭，攀星戯河津。一隨王喬去，長年玉天賔。",
                    "zhushu": "齊賢曰：太階事見前。",
                    "type": 2
                },
                {
                    "paragraph": "上崔相百憂章",
                    "zhushu": "時在潯陽獄。",
                    "type": 2
                },
                {
                    "paragraph": "共公赫怒，天維中摧。鯤鯨噴蕩，揚濤起雷。魚龍䧟人，成此禍胎。火焚崐山，玉石相磓。仰希霖雨，灑寳炎煨。箭發石開，戈揮日廻。鄒衍慟哭，燕霜颯來。",
                    "zhushu": "齊賢曰：列子曰：“共工氏與顓頊争爲帝，怒而觸不周之山，折天柱，絶地維，書：‘火炎崑岡，玉石俱焚。’”淮南子曰：“鄒衍盡忠於燕惠王，王信譛而繫之，鄒衍仰天而哭，正夏天爲之降霜。”"
                },
                {
                    "paragraph": "微誠不感，猶縶夏臺。蒼鷹搏攫，丹𣗥崔嵬。豪聖凋枯，王風傷哀。斯文未䘮，東岳豈頽。穆逃楚難，鄒脫吳災。見機苦遲，二公所咍。驥不驟進，麟何來哉？",
                    "zhushu": "齊賢曰：史記：“桀召湯而囚之夏臺，已而釋之。郅都爲中尉，嚴酷行法，不避貴戚，列侯宗室見都，側目而視，號曰蒼鷹豪聖，周公也。周公遭流言之變，王道凋枯，故豳以下諸詩哀傷之。”檀弓：“孔子歌曰：‘太山其頽乎？’漢書：“楚元王少時，嘗與魯穆生、白生、申公俱受詩於浮丘伯，後以穆生、白生、申公爲中大夫。穆生不嗜酒，元王每置酒，嘗爲設醴。及王戊即位，常設，後忘設焉。穆生退曰：‘可以逝矣。’醴酒不設，王之意怠，不去，楚人將鉗我於市。稱疾卧。申公、白生強起之。穆生曰：‘易稱知幾其神乎！君子見幾而作，不俟終日。’遂謝病去。申公、白生獨留。王戊稍滛暴，二人諌，不𦗟，衣之赭衣，使春於市。”鄒陽，齊人，仕吳，乆之，吳王隂有邪謀，陽奏書諌，王不納其言，於是陽去之梁，從孝王遊。士贇曰：說文：“楚人謂相啁曰咍。”"
                },
                {
                    "paragraph": "星離一門，草擲二孩。萬憤結習，憂從中催。金瑟玉壺，盡爲愁媒。舉酒太息，泣血盈杯。台星再朗，天網重恢。屈法申恩，棄瑕取材。冶長非罪，尼父無猜。覆盆儻舉，應照寒灰。",
                    "zhushu": "齊賢曰：天官書曰：“魁下六星，两两相比者，名曰三台。”老子：“天網恢恢，踈而不漏。”孔子曰：“公冶長雖在縲絏之中，非其罪也。”",
                    "type": 2
                },
                {
                    "paragraph": "萬憤詞投魏郎中",
                    "zhushu": "",
                    "type": 2
                },
                {
                    "paragraph": "海水渤潏，人罹鯨鯢。蓊胡沙而四塞，始滔天於燕齊。何六龍之浩蕩，遷白日於秦西。九土星分，嗸嗸栖栖。南冠君子，呼天而啼。戀高堂而掩泣，淚血地而成泥。時當春而不草，獨幽怨而沉迷。",
                    "zhushu": "齊賢曰：左傳注：“鯨鯢，大魚名，以喻不義之人吞食小國。齊之北曰渤海，燕之東曰遼海。”左傳：“晋侯曰：‘南冠而泣者誰？’有司對曰：‘鄭人所獻楚囚也。’使稅之，問其族，曰：‘伶人也。’遂操南音。公語范文子曰：‘楚囚，君子也。’”士贇曰：時安禄山反，范陽，燕地，故云蓊胡沙而四塞，日君象，時明皇方幸蜀都，故曰遷白日於西秦。高堂，喻朝廷也。"
                },
                {
                    "paragraph": "兄九江𠔃弟三峽，悲羽化之難齊。穆陵關北愁愛子，豫章天南隔老妻。一門骨肉散百草，遇難不復相提携。𣗳榛㧞桂，囚鸞寵雞。舜昔授禹，伯成耕犁。德自此衰，吾將安棲。好我者恤我，不好我者，何忍臨危而相擠？子胥鴟夷，彭越醢醯。自古豪烈，胡爲此繄。蒼蒼之天，髙乎視低。如其𦗟卑，脫我牢狴。儻辨美玉，君收白珪。",
                    "zhushu": "齊賢曰：九江三峽，見前。唐志：“沂州沂水縣有穆陵関，洪州豫章郡南昌縣，本豫章縣。”莊子曰：“堯治天下，伯成子髙立爲諸侯。堯授舜，舜授禹，伯成子高辭爲諸侯而耕。禹徃見之，疾趨隴下，風立而問曰：‘堯治天下，吾子立爲諸侯，堯授舜，舜授禹，而吾子辭爲諸侯而耕，何也？’子高曰：‘堯治天下，不賞而民勸，不罰而民畏。今子賞罰而民且不仁，德自此衰，刑自此立，後世之亂自此始矣。夫子盍行邪？’耕而不顧。”子胥、鴟夷事見前卷。漢祖醯醢彭越，以徧賜諸侯。",
                    "type": 2
                },
                {
                    "paragraph": "荆州賊平臨洞庭言懷作",
                    "zhushu": "",
                    "type": 2
                },
                {
                    "paragraph": "脩蛇橫洞庭，吞象臨江島。積骨成巴陵，遺言聞楚老。水窮二苗國，地窄三湘道。歳晏天峥嶸，時危人枯槁。思歸阻䘮亂，去國傷懷抱。",
                    "zhushu": "齊賢曰：唐岳州巴陵郡有象湖，巴蛇吞象，爆骨於此，因以名湖。寰宇記：“羿殺巴蛇於洞庭，其骨若陵，故曰巴陵。”"
                },
                {
                    "paragraph": "郢路方丘墟，章華亦傾倒。風悲猿嘯苦，木落鴻飛早。日隱西赤沙，月明東城草。關河望已絶，氛霧行當掃。長呌天可聞，吾將問蒼昊。",
                    "zhushu": "齊賢曰：赤沙湖在洞庭西，通爲沙湖。",
                    "type": 2
                },
                {
                    "paragraph": "覽鏡書懷",
                    "zhushu": "",
                    "type": 2
                },
                {
                    "paragraph": "得道無古今，失道還衰老。自𥬇鏡中人，白髪如霜草。捫心空嘆息，問影何枯槁。桃李竟何言，終成南山皓。",
                    "zhushu": "齊賢曰：捫，摸也。南山皓，即商山四皓。",
                    "type": 2
                },
                {
                    "paragraph": "田園言懷",
                    "zhushu": "",
                    "type": 2
                },
                {
                    "paragraph": "賈𧨏三年謫，班超萬里侯。何如牽白犢，飲水對清流。",
                    "zhushu": "齊賢曰：賈𧨏爲長沙王太傅，事見前。班超，扶風平陵人，行請相者，相者指曰：“生燕頷虎頸，飛而食肉，此萬里侯相也。”後將本所從三千餘人，平定西域五十餘國，皆納質内属。明年，下詔封超爲定逺侯，邑千戸。",
                    "type": 2
                },
                {
                    "paragraph": "江南春懷",
                    "zhushu": "",
                    "type": 2
                },
                {
                    "paragraph": "青春幾何時，黃鳥鳴不歇。天涯失鄉",
                    "zhushu": "一作歸。"
                },
                {
                    "paragraph": "路，江外老華髮。心飛秦塞雲，影滯楚𨵿月。身世殊爛熳，田園乆蕪没。歳晏何所從，長歌謝金闕。",
                    "zhushu": "齊賢曰：黃鳥，黃鸝也。士贇曰：此太白流離湘楚之詩乎？食息不忘君，其志亦可哀矣。",
                    "type": 2
                },
                {
                    "paragraph": "詠物",
                    "zhushu": "二十三首。",
                    "type": 2
                },
                {
                    "paragraph": "聽蜀僧濬彈琴",
                    "zhushu": "蜀中。",
                    "type": 2
                },
                {
                    "paragraph": "蜀僧抱緑綺，西下峨眉峰。爲我一揮手，如聽萬壑松。客心洗流水，餘響入霜鐘。不覺碧山暮，秋雲暗幾重。",
                    "zhushu": "齊賢曰：樂書：“相如、蔡琰之緑綺。”峨眉山，見前卷。列子：“伯牙鼔琴，志在流水。”山海經：“豐山有九鐘，是知霜鳴。”郭璞曰：“霜降則鐘鳴，故言知也。”",
                    "type": 2
                },
                {
                    "paragraph": "魯東門觀刈蒲",
                    "zhushu": "",
                    "type": 2
                },
                {
                    "paragraph": "魯國寒事早，初霜刈渚蒲。揮鎌若轉月，拂水生連珠。此草最可珍，何必貴龍鬚。織作玉牀席，欣承清夜娛。罷衣能再拂，不畏素塵蕪。",
                    "zhushu": "士贇曰：龍鬚，草名。此詩借蒲起興以自比也。其有望君再用之意乎？白之志亦可哀矣。",
                    "type": 2
                },
                {
                    "paragraph": "詠鄰女東牎海石榴",
                    "zhushu": "",
                    "type": 2
                },
                {
                    "paragraph": "魯女東牎下，海榴世所希。珊瑚映緑水，未足比光輝。清香隨風發，落日好鳥歸。願爲東南枝，低舉拂羅衣。無由共攀折，引領望金扉。",
                    "zhushu": "齊賢曰：新羅多海紅并海石榴。西域傳：“大秦國西南距海八百里。到珊瑚洲，底有盤石，珊瑚生其上。海人乗船沉鉄網水底，發其根取之。”士贇曰：此君子在野，思見君子，盡心事之之意。",
                    "type": 2
                },
                {
                    "paragraph": "南軒松",
                    "zhushu": "",
                    "type": 2
                },
                {
                    "paragraph": "南軒有孤松，柯葉自綿羃。清風無閑時，瀟洒終日夕。隂生古苔緑，色染秋煙碧。何當凌雲霄，直上數千尺。",
                    "zhushu": "齊賢曰：羃，覆也。",
                    "type": 2
                },
                {
                    "paragraph": "詠山樽二首",
                    "zhushu": "前一首作詠柳少府山癭木樽。",
                    "type": 2
                },
                {
                    "paragraph": "蟠木不凋飾，且將斤斧踈。樽成山岳勢，材是棟梁餘。外與金罍並，中㴠玉醴虚。慙君垂拂拭，遂忝玳筵居。",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "擁腫寒山木，嵌空成酒樽。愧無江海量，偃蹇在君門。",
                    "zhushu": "齊賢曰：莊子：惠子曰：吾有大𣗳，人謂之樗。其大木擁腫，而不中繩墨規矩。",
                    "type": 2
                },
                {
                    "paragraph": "初出金門㝷王侍御不遇詠壁上鸚鵡",
                    "zhushu": "一作勑放歸山留别陸侍御不遇詠鸚鵡。",
                    "type": 2
                },
                {
                    "paragraph": "落羽辭金殿，孤鳴咤綉衣。能言終見棄，還向隴西飛。",
                    "zhushu": "齊賢曰。此太白自况也。曲禮曰：鸚鵡能言，不離飛鳥。",
                    "type": 2
                },
                {
                    "paragraph": "紫藤樹",
                    "zhushu": "",
                    "type": 2
                },
                {
                    "paragraph": "紫藤掛雲木，花蔓冝陽春。宻葉隱歌鳥，香風流美人。",
                    "zhushu": "齊賢曰：歌鳥見一卷。",
                    "type": 2
                },
                {
                    "paragraph": "觀放白鷹二首",
                    "zhushu": "",
                    "type": 2
                },
                {
                    "paragraph": "八月邉風髙，胡鷹白錦毛。孤飛一片雪，百里見秋毫。",
                    "zhushu": "士贇曰：孟子曰：明足以察秋毫之末。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "寒冬十二月，蒼鷹八九毛。寄言燕雀莫相啅，",
                    "zhushu": "隲握切。"
                },
                {
                    "paragraph": "自有雲霄萬里髙。",
                    "zhushu": "",
                    "type": 2
                },
                {
                    "paragraph": "觀愽平王志安少府山水粉圗",
                    "zhushu": "",
                    "type": 2
                },
                {
                    "paragraph": "粉壁爲空天，丹靑狀江海。游雲不知歸，日見白鷗在。愽平眞人王志安，沉吟至此願掛冠。松溪石磴帶秋色，愁客思歸坐曉寒。",
                    "zhushu": "齊賢曰：唐愽州博平郡博平縣。掛冠，辭禄而去也。",
                    "type": 2
                },
                {
                    "paragraph": "題雍丘崔明府丹竈",
                    "zhushu": "",
                    "type": 2
                },
                {
                    "paragraph": "美人爲政本忘機，服藥求仙事不違。葉縣已泥丹竈畢，瀛洲當伴赤松歸。先師有訣神將助，大聖無心火自飛。九轉但能生羽翼，𩀱鳬忽去定何依。",
                    "zhushu": "齊賢曰：王喬爲葉令，有神術及赤松，事見前卷。",
                    "type": 2
                },
                {
                    "paragraph": "觀元丹丘坐巫山屏風",
                    "zhushu": "",
                    "type": 2
                },
                {
                    "paragraph": "昔遊三峽見巫山，見𦘕巫山宛相似。疑是天邉十二峯，飛入君家綵屏裏。寒松蕭颯如有聲，陽臺微茫如有情。錦衾瑶席何寂寂，楚王神女徒盈盈。髙咫尺，如千里，翠屏丹崖粲如綺。蒼蒼逺𣗳圍荆門，歴歴行舟泛巴水。水石潺湲萬壑分，煙光草色俱氲氛。溪花𥬇日何年發，江客聽猿幾歳聞。使人對此心緬邈，疑入嵩丘夢綵雲。",
                    "zhushu": "齊賢曰：巫山三峽及陽臺神女事，並見前南史。景陵王子艮傳：“賁字文煥，善𦘕，能於扇上圖止水，咫尺之内便登髙，萬里爲遥。”士贇曰：緬邈，長逺也。",
                    "type": 2
                },
                {
                    "paragraph": "求崔山人百丈崖瀑布圗",
                    "zhushu": "",
                    "type": 2
                },
                {
                    "paragraph": "百丈素崖裂，四山丹壁𨳩。龍潭中噴射，晝夜生風雷。但見瀑泉落，如潨雲漢來。聞君寫眞圗，島嶼備縈廻。石黛刷幽草，曾清澤古苔。幽緘儻相傳，何必向天台。",
                    "zhushu": "齊賢曰：說文：“瀑，飛泉也。潨，水㑹也。又小水入大水。”本草：“曾清，生蜀中山谷及越嶲。”陶隱居云：“與空青同。”",
                    "type": 2
                },
                {
                    "paragraph": "見野草中有曰白頭翁者",
                    "zhushu": "",
                    "type": 2
                },
                {
                    "paragraph": "醉入田家去，行歌荒野中。如何青草裏，亦有白頭翁。折取對明鏡，宛將衰𩯭同。㣲芳似相誚，留恨向東風。",
                    "zhushu": "齊賢曰：本草白頭翁，一名野犬，一名胡王使者，一名柰何草，生髙山谷及野田。陶隱居云：“處處有，近根處有白茸，狀似人白頭，故以爲名。”",
                    "type": 2
                },
                {
                    "paragraph": "流夜即題葵葉",
                    "zhushu": "",
                    "type": 2
                },
                {
                    "paragraph": "慙君能衛足，嘆我逺移根。白日如分照，還歸守故園。",
                    "zhushu": "齊賢曰：左傳趙莊子曰：“智而如葵，葵猶能衛其足。”",
                    "type": 2
                },
                {
                    "paragraph": "瑩禪師房觀山海圖",
                    "zhushu": "",
                    "type": 2
                },
                {
                    "paragraph": "眞僧閉精宗，㓕跡含逹觀。列障圗雲山，攅峰入霄漢。丹崖森在目，清晝疑卷幔。蓬壷來軒牎，瀛海入几案。烟濤争噴薄，島嶼相凌亂。征帆飄空中，瀑水灑天半。峥嶸若可陟，想像徒盈嘆。杳與眞心𡨋，遂諧静者翫。如登赤城裏，掲歩滄洲畔。即事能娛人，從兹得消散。",
                    "zhushu": "",
                    "type": 2
                },
                {
                    "paragraph": "白鷺鷥",
                    "zhushu": "",
                    "type": 2
                },
                {
                    "paragraph": "白鷺下秋水，孤飛加墜霜。心閑且未去，獨立沙洲傍。",
                    "zhushu": "",
                    "type": 2
                },
                {
                    "paragraph": "詠槿二首",
                    "zhushu": "",
                    "type": 2
                },
                {
                    "paragraph": "園花𥬇荒年，池草艶春色。猶不如槿花，嬋姢玉階側。芬榮何夭促，零落在瞬息。豈若瓊𣗳枝，終歲長翕赩。",
                    "zhushu": "士贇曰：槿花，朝華暮落，一名日及，一名蕣華，取一瞬之義。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "世人種桃李，皆在金張門。攀折爭捷徑，及此春風暄。一朝天霜下，榮耀難乆存。安知南山桂，緑葉垂芳根。清隂亦可託，何惜樹君園。",
                    "zhushu": "",
                    "type": 2
                },
                {
                    "paragraph": "白胡桃",
                    "zhushu": "",
                    "type": 2
                },
                {
                    "paragraph": "紅羅袖裏分明現，白玉盤中看却無。疑是老僧休念誦，腕前推下水晶珠。",
                    "zhushu": "",
                    "type": 2
                },
                {
                    "paragraph": "巫山枕障",
                    "zhushu": "",
                    "type": 2
                },
                {
                    "paragraph": "巫山枕障𦘕高丘，白帝城邉𣗳色秋。朝雲夜入無行處，巴水橫天更不流。",
                    "zhushu": "齊賢曰：全篇事並見前註。",
                    "type": 2
                },
                {
                    "paragraph": "南奔書懷",
                    "zhushu": "",
                    "type": 2
                },
                {
                    "paragraph": "遥夜何漫漫，空歌白石爛。寗戚未匡齊，陳平終佐漢。欃搶掃河洛，直割鴻溝半。歴數方未遷，雲雷屢多難。",
                    "zhushu": "齊賢曰：寗戚歌見前卷。陳平家貧，好讀書，有田三十畒，獨與兄伯居。伯常耕作，縱平使遊學。仕魏王咎，爲太僕，人或讒之，平亡去，因魏無知求見漢王，漢王與語，恱之，拜爲都尉。掃河、洛，謂禄山以據洛陽也。史記：“項王與漢約，中分天下，割鴻溝以西爲漢，鴻溝以東爲楚。”"
                },
                {
                    "paragraph": "天人秉旄龯，虎竹光藩翰。侍筆黃金臺，傳觴青玉按。不因秋風起，自有思歸嘆。主將動䜛疑，王師忽離叛。自來白沙上，",
                    "zhushu": "一作兵羅滄海上。"
                },
                {
                    "paragraph": "鼓譟丹陽岸。賔御如浮雲，從風各消散。",
                    "zhushu": "齊賢曰：天人，指永王璘。張翰因秋風起思蓴鱸事，見前。宣州當𡍼縣，貞觀八年，省丹陽縣入焉，縣有丹陽湖。"
                },
                {
                    "paragraph": "舟中指可掬，城上骸争㸑。草草出近關，行行昧前筭。南奔劇星火，北㓂無涯畔。顧乏七寳鞭，留連道傍翫。太白夜食昴，長虹日中貫。秦趙興天兵，茫茫九州亂。感遇明主恩，頗髙祖逖言。過江誓流水，志在清中原。㧞劒擊前柱，悲歌難重論。",
                    "zhushu": "齊賢曰：左傳：“邲之戰，楚乗𣈆軍，相子不知所爲，鼓於軍中曰：‘先濟者有賞。’中軍、下軍争舟，舟中之指可掬也。又楚人圍宋，將去，申叔時僕曰：‘築室反耕者，宋必𦗟命從之。’宋人惧，使華元夜入楚師，登子反之牀，起之曰：‘敝邑易子而食，析骸而㸑。雖然，城下之盟，有以國斃，不能從也。’”晋王敦鎮姑熟，將舉兵内向，明帝宻知之，乃乗巴鎮駿馬，微行全湖，隂察其營壘而岀。敦晝寢，夢日環其城，起曰：“此必黃鬚鮮卑奴來也。”使五騎物色追帝，帝亦馳去。馬有遺糞，輒以水灌之。見逆旅賣食，姫以七寳鞭與之，曰：“後有騎來，可以此示也。”俄而追者至，問姫，姫曰：“去已逺矣。”因以鞭示之。五騎傳翫稽留，遂乆。又見馬糞冷，以爲信，逺而止不追。蘇林曰：“秦白起伐趙，破長平軍，欲遂滅趙，遣衛先生說昭王益兵粮，爲應侯所害，事用不成，其精誠上逹於天，故太白爲之食昴。”昴，趙分，將有兵，故太白食。食者，干歴之也。荆軻白虹貫日，漢臣㧞劒擊柱，及祖逖志清、中原事。並見前卷。士贇曰：按此篇用事偏枯，句意倒雜，决非太白之作。姑存而置諸卷末，以俟心知其意者。"
                }
            ]
        },
        {
            "name": "分𩔖𥙷註李太白詩卷之二十五",
            "paragraphs": [
                {
                    "paragraph": "分𩔖𥙷註李太白詩卷之二十五",
                    "zhushu": "",
                    "type": 1
                },
                {
                    "paragraph": "題",
                    "zhushu": "一十二首。",
                    "type": 2
                },
                {
                    "paragraph": "題隨州紫陽先生壁",
                    "zhushu": "",
                    "type": 2
                },
                {
                    "paragraph": "神農好長生，風俗乆已成。復聞紫陽客，卑署丹臺名。喘息飡妙氣，歩虚吟眞聲。道與古仙合，心將元化并。樓疑岀蓬海，鶴似飛玉京。松雪牎外曉，池水階下明。忽耽笙歌樂，頗失軒冕情。終願惠金液，提携凌太清。",
                    "zhushu": "齊賢曰：抱朴子曰：金液，太一所服而仙者。太清，天也。蓬海、玉京山，見前。",
                    "type": 2
                },
                {
                    "paragraph": "題元丹丘山居",
                    "zhushu": "",
                    "type": 2
                },
                {
                    "paragraph": "故人棲東山，自愛丘壑美。青春卧空林，白日猶不起。松風清襟䄂，石潭洗心耳。羡君無紛喧，高枕碧霞裏。",
                    "zhushu": "",
                    "type": 2
                },
                {
                    "paragraph": "題元丹丘頴陽山居",
                    "zhushu": "并序。",
                    "type": 2
                },
                {
                    "paragraph": "丹丘家于頴陽，新卜别業。其地北𠋣馬嶺，連峯嵩丘；南瞻鹿臺，極目汝海。雲巖映鬱，有佳致焉。白從之遊，故有此作。仙遊渡頴水，訪隱同元君。忽遺蒼生望，獨與洪崖群。卜地初晦跡，興言且成文。却顧北山斷，前瞻南嶺分。遥通汝海月，不隔嵩丘雲。之子合𨓜趣，而我欽清芬。舉跡𠋣松石，談𥬇迷朝曛。益願狎青鳥，拂衣棲江濆。",
                    "zhushu": "齊賢曰：頴水、洪崖，見前。",
                    "type": 2
                },
                {
                    "paragraph": "題𤓰州新河餞族叔舎人賁",
                    "zhushu": "",
                    "type": 2
                },
                {
                    "paragraph": "齊公鑿新河，萬古流不絶。豐功利生人，天地同朽滅。兩橋對𩀱閣，芳樹有行列。愛此如甘棠，誰云敢攀折。美關𠋣此固，天險自兹設。海水落斗門，湖平見沙汭。我行送季父，弭棹徒流恱。楊花滿江來，疑是龍山雪。惜此花下興，愴與山陽别。瞻望清路塵，歸來空寂滅。",
                    "zhushu": "士贇曰：毛詩：甘棠，美召伯也。召伯之教，明於南國，蔽芾甘棠，勿翦勿伐，召伯所茇。",
                    "type": 2
                },
                {
                    "paragraph": "洗脚亭",
                    "zhushu": "",
                    "type": 2
                },
                {
                    "paragraph": "白道向姑熟，洪亭臨道傍。前有昔時井，下有五丈牀。樵女洗素足，行人歇金裝。西望白鷺洲，蘆花似朝霜。送君此時去，回首淚成行。",
                    "zhushu": "一作𩀱。",
                    "type": 2
                },
                {
                    "paragraph": "勞勞亭",
                    "zhushu": "",
                    "type": 2
                },
                {
                    "paragraph": "天下傷心處，勞勞送客亭。春風知别苦，不遣柳條青。",
                    "zhushu": "齊賢曰：輿地志：秣陵縣新亭隴有勞勞樓，宋改爲臨滄觀，行人分别之所。",
                    "type": 2
                },
                {
                    "paragraph": "題金陵王處士水亭",
                    "zhushu": "此亭齊朝南苑，又𣈆陸機故宅。",
                    "type": 2
                },
                {
                    "paragraph": "王子耽玄言，賢豪多在門。好鵝㝷道士，愛竹嘯名園。樹色老",
                    "zhushu": "一作秀。"
                },
                {
                    "paragraph": "荒苑，池光蕩華軒。此堂見明月，更憶陸平原。掃地青玉簟，爲余直金樽。醉罷",
                    "zhushu": "一作後。"
                },
                {
                    "paragraph": "欲歸去，花枝宿鳥喧。何時復來此，再得洗囂煩。",
                    "zhushu": "齊賢曰：好鵝、愛竹事見前。平原，陸機也。事亦見前。",
                    "type": 2
                },
                {
                    "paragraph": "題嵩山𨓜人元丹丘山居",
                    "zhushu": "并序。",
                    "type": 2
                },
                {
                    "paragraph": "白乆在廬霍，元公近遊嵩山，故交深情，出處無間，嵒信頻及，許爲主人。欣然適㑹本意，當冀長往不返，欲便舉家就之，兼書共遊，因有此贈。家本紫雲山，道風未淪落。沉懷丹丘志，冲賞歸寂寞。朅來遊閩荒，捫渉窮禹鑿。夤縁泛潮海，偃蹇陟廬霍。憑雷躡天牎，弄影憇霞閣。且欣登眺美，頗愜隱淪諾。",
                    "zhushu": "齊賢曰：唐閩州長樂郡，開元十三年更名福州，治閩縣，即西漢閩粤王閩中郡之地，頻海荒服，故曰閩荒。廬山隷江州，霍山即舒之鎭。桓子新論：天下神人五，二曰隱淪。士贇曰：水經：砥柱山，禹鑿以通河。"
                },
                {
                    "paragraph": "三山曠幽期，四岳聊所託。故人契嵩頴，高義炳丹雘。滅跡遺紛囂，終言本峯壑。自矜林湍好，不羡朝市樂。偶與眞意并，頓覺世情薄。爾能折芳桂，吾亦採蘭若。拙妻好乗鸞，嬌女愛飛鶴。提携訪神仙，從此鍊金藥。",
                    "zhushu": "齊賢曰：三山，三神山也。四岳，恒、華、泰、衡也。",
                    "type": 2
                },
                {
                    "paragraph": "題江夏脩靜寺",
                    "zhushu": "此寺是李伯海舊宅。",
                    "type": 2
                },
                {
                    "paragraph": "我家北海宅，作寺南江濵。空庭無玉樹，高殿坐幽人。書帶留青草，琴堂",
                    "zhushu": "一作臺。"
                },
                {
                    "paragraph": "羃素塵。平生種桃李，寂滅不成春。",
                    "zhushu": "齊賢曰：李邕爲北海太守，天寶中爲吉温所䧟，而殺之於郡，代宗贈秘書監。國史異纂：雲陽界多漢離宫故地，有樹似槐而細葉，士人謂之玉樹。三齊記：鄭康成常居南山中教授，山下草如薤葉，長尺許，時人名爲書帶草。",
                    "type": 2
                },
                {
                    "paragraph": "改九子山爲九華山聮句",
                    "zhushu": "并序。",
                    "type": 2
                },
                {
                    "paragraph": "青陽縣南有九子山，山高數千丈，上有九峯如蓮花，按圖徴名，無所依據。太史公南遊，略而不書。事絶古老之口，復闕名賢之紀。雖靈仙往復，而賦詠罕聞。予乃削其舊號，加以九華之目。時訪道江漢，憇于夏侯廻之堂，開簷岸幘，坐眺松雪。因與二三子聮句，傳之將來。妙有分二氣，靈山開九華。",
                    "zhushu": "李白。"
                },
                {
                    "paragraph": "層標遏遲日，半壁明朝霞。",
                    "zhushu": "高霽。"
                },
                {
                    "paragraph": "積雪曜隂壑，飛流歆陽崖。",
                    "zhushu": "韋權輿。曜，一作瓘。"
                },
                {
                    "paragraph": "青熒玉樹色，縹緲羽人家。",
                    "zhushu": "李白。士贇曰：老子云：道生一。王弼注曰：一，數之始，而物之極也。謂之爲妙有者，欲言有，不見其形，則非有，故謂之妙。欲言其無，則物由以生，則非無，故謂之有也。斯乃無中之有，謂之妙有也。銑曰：青熒，光也。",
                    "type": 2
                },
                {
                    "paragraph": "題宛溪館",
                    "zhushu": "",
                    "type": 2
                },
                {
                    "paragraph": "吾憐宛溪好，百尺照心明。",
                    "zhushu": "一作乆照心益明。"
                },
                {
                    "paragraph": "可謝新安水，千㝷見底清。白沙留月色，緑竹助秋聲。却𥬇嚴湍上，于今獨擅名。",
                    "zhushu": "齊賢曰：宛陵隷宣州。嚴湍，見前。",
                    "type": 2
                },
                {
                    "paragraph": "題東谿公幽居",
                    "zhushu": "",
                    "type": 2
                },
                {
                    "paragraph": "杜陵賢人清且廉，東谿卜築歲將淹。宅近青山同謝眺，門垂碧柳似陶潜。好鳥迎春歌後院，飛花送酒舞前簷。客到但知留一醉，盤中秪有水晶鹽。",
                    "zhushu": "齊賢曰：太白傳曰：晚好黃老，渡牛渚磯，至姑熟，恱謝家青山，欲居焉。故云宅近青山。陶潜門前有五柳，因作五柳先生傳以自况。",
                    "type": 2
                },
                {
                    "paragraph": "雜詠",
                    "zhushu": "一十六首。",
                    "type": 2
                },
                {
                    "paragraph": "嘲魯儒",
                    "zhushu": "",
                    "type": 2
                },
                {
                    "paragraph": "魯叟談五經，白髪死章句。問以經濟䇿，茫如墜煙霧。足著逺遊履，首戴方山巾。緩歩從直道，未行先起塵。秦家丞相府，不重褒衣人。君非叔孫通，與我本殊倫。時事且未逹，歸耕汶水濵。",
                    "zhushu": "齊賢曰：後漢志：方山冠似進賢，以五綵縠爲之。秦紀：丞相斯請史官非秦記皆燒之。非博士官所職，天下敢有藏詩、書、百家語者，悉詣守尉雜燒之。士贇曰：叟，長老之通稱。叔孫通起朝儀，徴魯諸生三十餘人，魯有兩生不肯行，通𥬇曰：若眞鄙儒，不通時變。",
                    "type": 2
                },
                {
                    "paragraph": "懼讒",
                    "zhushu": "",
                    "type": 2
                },
                {
                    "paragraph": "二桃殺三士，詎假劒如霜。衆女妬娥眉，𩀱花竟春芳。魏姝信鄭褏，掩袂對懷王。一惑巧言子，朱顔成死",
                    "zhushu": "一作相。"
                },
                {
                    "paragraph": "傷。行將泣團扇，戚戚愁人腸。",
                    "zhushu": "齊賢曰：戰國䇿：魏王遺楚王美人，楚王恱之。夫人鄭褏，知王之恱新人也，甚愛新人，衣服玩好，擇其所喜而爲之，愛之甚於王。王曰：婦人之所以事夫者，色也，而妬者，其情也。今鄭褏知寡人之恱新人，其愛之甚於寡人，此忠臣之所以事君也。鄭褏知王以己爲不如世，因謂新人曰：王愛子美矣，雖然，惡子之鼻，子見王，則必掩子鼻。新人見王，因掩其鼻。王謂鄭褏曰：何也？褏曰：其似聞君王之臭也。王曰：悍哉！令劓之，無使逆命。成帝初即位，班婕妤選入宫爲婕妤。後幸趙飛燕，婕妤失寵。擬古怨歌行曰：裁成合歡扇，團圎似明月。棄捐篋笥中，恩情中道絶。士贇曰：二桃殺三士，見前卷。",
                    "type": 2
                },
                {
                    "paragraph": "觀獵",
                    "zhushu": "",
                    "type": 2
                },
                {
                    "paragraph": "太守耀清威，乗間弄晩暉。江沙橫獵騎，山火遶行圍。箭逐雲鴻落，鷹隨月兎飛。不知白日暮，歡賞夜方歸。",
                    "zhushu": "",
                    "type": 2
                },
                {
                    "paragraph": "觀胡人吹笛",
                    "zhushu": "",
                    "type": 2
                },
                {
                    "paragraph": "胡人吹玉笛，一半是秦聲。十月呉山曉，梅花落敬亭。愁聞出塞曲，淚滿逐臣纓。却望長安道，空懷戀主情。",
                    "zhushu": "齊賢曰：李斯云：擊甕叩缶，彈箏搏髀，而呼烏烏快耳者，眞秦聲也。敬亭山，見前。落梅花，羗笛曲也。張愽望傳其法於西涼，得摩訶兠勒一曲。李延年因之思造新聲二十八解，乗輿以爲武樂，嘗給邊將。魏𣈆以後，二十八解不存，所用者唯黃鶴嶺頭、水出関、入関、岀塞、入塞、折楊柳、黄覃子、赤之楊、望行人十四曲也。士贇曰：太白放逐之餘，眷戀宗國之意，隨寓而發。觀此詩末三句，槩可見矣。",
                    "type": 2
                },
                {
                    "paragraph": "軍行",
                    "zhushu": "",
                    "type": 2
                },
                {
                    "paragraph": "騮馬新跨",
                    "zhushu": "一作誇。"
                },
                {
                    "paragraph": "白玉鞍，戰罷沙場月色寒。城頭鐡皷聲猶震，匣裏金刀血未乾。",
                    "zhushu": "齊賢曰：毛詩註：赤身黒鬛曰騮。",
                    "type": 2
                },
                {
                    "paragraph": "從軍行",
                    "zhushu": "",
                    "type": 2
                },
                {
                    "paragraph": "百戰沙場碎鐡衣，城南已合數重圍。突營射殺呼延將，獨領殘兵千騎歸。",
                    "zhushu": "齊賢曰：薛收曰：匈奴署各種單于，有王號者十六等，左右賢王四姓，曰呼延氏、十氏、蘭氏、喬氏。呼延號日逐，世爲輔相。",
                    "type": 2
                },
                {
                    "paragraph": "平虜將軍妻",
                    "zhushu": "",
                    "type": 2
                },
                {
                    "paragraph": "平虜將軍婦，入門二十年。君心自不恱，妾寵豈能專。出解牀前帳，行吟道上篇。古人不唾井，莫忘昔𦆑綿。",
                    "zhushu": "",
                    "type": 2
                },
                {
                    "paragraph": "春夜洛城聞笛",
                    "zhushu": "",
                    "type": 2
                },
                {
                    "paragraph": "誰家玉笛暗飛聲？散入春風滿洛城。此夜曲中聞折柳，何人不起故園情？",
                    "zhushu": "齊賢曰：折楊柳，曲名。",
                    "type": 2
                },
                {
                    "paragraph": "嵩山採菖蒲者",
                    "zhushu": "",
                    "type": 2
                },
                {
                    "paragraph": "神仙多苦貌，𩀱耳下垂肩。嵩嶽逢漢武，疑是九疑仙。我來採菖蒲，服食可延年。言終忽不見，滅影入雲煙。喻帝竟莫悟，終歸茂陵田。",
                    "zhushu": "齊賢曰：此篇是詠仙人王興詩語，乃櫽括其傳中事。神仙傳：王興者，城陽人，居壷谷中，不知書，無學道意。漢武上嵩山，登大愚石，起道宫，使董仲舒、東方朔、徐樂思神。至夜半，忽有仙人長二丈，耳岀頭巓，下至肩。漢武禮而問之，仙人曰：吾九嶷之人，聞中嶽石上菖蒲一寸九節，可以服之長生，故來採耳。忽失所在。帝顧侍臣曰：彼非復學道服食者，必中嶽之神以喻朕耳。爲之採菖蒲服之。經三年，帝覺悶而不快，遂止。時從官多服，然莫能持乆，唯王與聞仙人告武帝服，乃採服之不息，遂得長生。武帝葬茂陵。",
                    "type": 2
                },
                {
                    "paragraph": "金陵聽韓侍御吹笛",
                    "zhushu": "",
                    "type": 2
                },
                {
                    "paragraph": "韓公吹玉笛，倜儻流英音。風吹繞鍾山，萬壑皆龍吟。王子停鳯管，師襄掩瑶琴。餘韻度江去，天涯安可㝷？",
                    "zhushu": "齊賢曰：長笛賦：龍吟水中不見已，截竹吹之聲相似。王子𣈆吹笙作鳯鳴。士贇曰：家語：孔子學琴於師襄子，襄子曰：吾雖擊磬以爲官，然能於琴。",
                    "type": 2
                },
                {
                    "paragraph": "流夜郎聞酺不預",
                    "zhushu": "",
                    "type": 2
                },
                {
                    "paragraph": "北闕聖人歌太康，南冠君子竄遐荒。漢酺聞奏鈞天樂，願得風吹到夜郎。",
                    "zhushu": "齊賢曰：光武紀大酺註：漢律，三人以上群飲，罰金四兩。今賜得令聚㑹飲五日。酺，布也。士贇曰：鈞天、廣樂、南冠君子，見前。",
                    "type": 2
                },
                {
                    "paragraph": "放後遇恩不霑",
                    "zhushu": "",
                    "type": 2
                },
                {
                    "paragraph": "天作雲與雷，霈然德澤開。東風日本至，白雉越裳來。獨棄長沙國，三年未許回。何時入宣室，更問洛陽才。",
                    "zhushu": "齊賢曰：易：雲雷屯，君子以經綸。周公相成王，越裳氏重譯獻白雉。史：賈誼爲長沙王太傅，歳餘徴見，文帝受𨤲坐宣室，因感鬼神事，而問鬼神之本。",
                    "type": 2
                },
                {
                    "paragraph": "宣城見杜䳌花",
                    "zhushu": "",
                    "type": 2
                },
                {
                    "paragraph": "蜀國曾聞子規鳥，宣城還見杜䳌花。一呌一廻腸一斷，三春三月憶三巴。",
                    "zhushu": "齊賢曰：成都記：杜宇自天而降，稱望帝，好稼穡，勸人務農，至今蜀人將農，必先祠杜宇。又望帝死，其魂化爲鳥，名曰杜䳌，亦曰子規。時適三月，子規鳥鳴，故蜀人悲子規鳥。潤州鶴林寺杜䳌花，高丈餘，今江南處處有之，俗名映山紅。",
                    "type": 2
                },
                {
                    "paragraph": "白田馬上聞鸎",
                    "zhushu": "",
                    "type": 2
                },
                {
                    "paragraph": "黃鸝啄紫椹，五月鳴桑枝。我行不記日，誤作陽春時。蠶老客未歸，白田已繰絲。驅馬又前去，捫心空自悲。",
                    "zhushu": "悲，一作嗤。",
                    "type": 2
                },
                {
                    "paragraph": "三五七言",
                    "zhushu": "",
                    "type": 2
                },
                {
                    "paragraph": "秋風清，秋月明。落葉聚還散，寒鴉棲復驚。相思相見知何日，此時此夜難爲情。",
                    "zhushu": "齊賢曰：古無此體，自太白始。",
                    "type": 2
                },
                {
                    "paragraph": "雜詩",
                    "zhushu": "",
                    "type": 2
                },
                {
                    "paragraph": "白日與明月，晝夜尚",
                    "zhushu": "一作常。"
                },
                {
                    "paragraph": "不閑。況爾悠悠人，安得乆世間。傳聞海水上，乃有蓬萊山。玉樹生緑葉，靈仙毎登攀。一食駐玄髪，再食留紅顔。吾欲從此去，去之無時還。",
                    "zhushu": "齊賢曰：蓬萊、玉樹，見前卷。",
                    "type": 2
                },
                {
                    "paragraph": "閨情",
                    "zhushu": "五十五首。",
                    "type": 2
                },
                {
                    "paragraph": "寄逺十二首",
                    "zhushu": "",
                    "type": 2
                },
                {
                    "paragraph": "三鳥别王母，銜書來見過。斷腸若剪絃，其如愁思何。遥知玉牎裏，纎手弄雲和。奏曲有深意，青松交女蘿。寫水山中井，同泉豈殊波。秦心與楚恨，皎皎爲誰多？",
                    "zhushu": "齊賢曰：三青鳥，王母使也，事見前。樂書曰：自古善琴者八十餘家，一十八様，䆒之雅度，不過伏犧、大舜、夫子、靈關、雲得五等而已。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "青樓何所在？乃在碧雲中。寶鏡掛秋水，",
                    "zhushu": "一作月。"
                },
                {
                    "paragraph": "羅衣輕春風。新粧坐落日，悵望金",
                    "zhushu": "一作錦。"
                },
                {
                    "paragraph": "屏空。念此",
                    "zhushu": "一作剪綵。"
                },
                {
                    "paragraph": "送短書，願因𩀱飛鴻。",
                    "zhushu": "",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "本作一行書，慇勤道相憶。一行復一行，滿𥿄情何極。瑶臺有黃鶴，爲報青樓人。朱顔凋落盡，白髪一何新。自知未應還，離居",
                    "zhushu": "一作君。"
                },
                {
                    "paragraph": "經三春。桃李今若爲，當牎發光彩。莫使香風飄，留與紅芳待。",
                    "zhushu": "齊賢曰：瑶臺、青樓見前。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "玉筯落春鏡，坐愁湖陽水。聞與隂麗華，風煙接鄰里。青春已復過，白日忽相催。但恐荷花晚，令人意已摧。相思不惜夢，日夜向陽臺。",
                    "zhushu": "齊賢曰：玉筯，淚也。湖陽，後漢南陽郡。光武隂皇后，諱麗華，南陽新野人。初，光武適新野，聞后美，心恱之，嘆曰：娶妻當得隂麗華。巫山、陽臺事見前。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "逺憶巫山陽，花明渌江曖。躊躇未得往，淚向南雲滿。春風復無情，吹我夢魂斷。不見眼中人，天長音信短。",
                    "zhushu": "",
                    "type": 2
                },
                {
                    "paragraph": "其六",
                    "zhushu": "",
                    "type": 2
                },
                {
                    "paragraph": "陽臺隔楚水，春草生黃河。",
                    "zhushu": "一作隂雲隔楚水，轉蓬落渭河。"
                },
                {
                    "paragraph": "相思無日夜，浩蕩若流波。流波向海去，欲見終無因。",
                    "zhushu": "一作定饒珠江濵。"
                },
                {
                    "paragraph": "遥將一㸃淚，逺寄如花人。",
                    "zhushu": "",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "妾在舂陵東，君居漢江島。一日望花光，往來成白道。",
                    "zhushu": "一作日日采蘼蕪，上山成白道。"
                },
                {
                    "paragraph": "一爲雲雨别，此地生秋草。秋草秋蛾飛，相思愁落暉。何由一相見，滅燭解羅衣。",
                    "zhushu": "一本暉下云：昔時携手去，今時流淚歸。遥知不得意，玉筯㸃羅衣。齊賢曰：春陵、漢江，見前。",
                    "type": 2
                },
                {
                    "paragraph": "其八",
                    "zhushu": "",
                    "type": 2
                },
                {
                    "paragraph": "憶昨東園桃李紅碧枝，與君此時初别離。金瓶落井無消息，令人行歎復坐思。坐思行歎成楚越，春風玉顔畏銷歇。碧牎紛紛下落花，青樓寂寂空明月。兩不見，但相思，空留錦字表心素，至今緘愁不忍窺。",
                    "zhushu": "",
                    "type": 2
                },
                {
                    "paragraph": "其九",
                    "zhushu": "",
                    "type": 2
                },
                {
                    "paragraph": "長短春草緑，縁階如有情。卷施心獨苦，抽却死還生。覩物知妾意，希君種後庭。閑時當採掇，念此莫相輕。",
                    "zhushu": "齊賢曰：卷施，即本草藁耳，注曰：蒼耳。",
                    "type": 2
                },
                {
                    "paragraph": "其十",
                    "zhushu": "",
                    "type": 2
                },
                {
                    "paragraph": "魯縞如玉霜，筆題月氏書。寄書白鸚鵡，西海慰離居。行數雖不多，字字有委曲。天未如見之，開緘淚相續。淚盡恨轉深，千里同此心。相思千萬里，一書直千金。",
                    "zhushu": "一作云：千里若在眼，萬里若在心。齊賢曰：師古曰：縞，素也。曲阜善作，尤爲輕細。月氏，西域國名，",
                    "type": 2
                },
                {
                    "paragraph": "其十一",
                    "zhushu": "",
                    "type": 2
                },
                {
                    "paragraph": "美人在時花滿堂，美人去後餘空牀。牀中繡被卷",
                    "zhushu": "一作更不卷。"
                },
                {
                    "paragraph": "不寢，至今三載聞餘香。",
                    "zhushu": "一作猶聞香。"
                },
                {
                    "paragraph": "香亦竟不滅，人亦竟不來。相思黃葉落，白露濕青苔。",
                    "zhushu": "士贇曰：古詩：空牀難獨守。",
                    "type": 2
                },
                {
                    "paragraph": "其十二",
                    "zhushu": "",
                    "type": 2
                },
                {
                    "paragraph": "愛君芙蓉嬋姢之艶色，色可飡𠔃難再得。憐君氷玉清逈之明心，情不極𠔃意已深。朝共琅玕之綺食，夜同鴛鴦之錦衾。恩情婉孌忽爲别，使人莫錯亂愁心。亂愁心，涕如雪。寒燈厭夢魂欲絶，覺來相思生白髪。盈盈漢水若可越，可惜凌波歩羅襪。美人美人𠔃歸去來，莫作朝雲暮雨𠔃飛陽臺。",
                    "zhushu": "齊賢曰：琅玕，玉也。士贇曰：陸機詩註曰：婉孌，存思貌。",
                    "type": 2
                },
                {
                    "paragraph": "長信宫",
                    "zhushu": "",
                    "type": 2
                },
                {
                    "paragraph": "月皎昭陽殿，霜清長信宫。天行乗玉輦，飛燕與君同。更有歡娛處，",
                    "zhushu": "一作别有留情處。"
                },
                {
                    "paragraph": "承恩樂未窮。誰憐團扇妾，獨坐怨秋風。",
                    "zhushu": "齊賢曰：漢書：孝成趙皇后弟絶幸，爲昭儀，居昭陽舎。梁皇后傳註：漢儀，帝祖母稱長信宫。飛燕事見前。",
                    "type": 2
                },
                {
                    "paragraph": "長門怨二首",
                    "zhushu": "",
                    "type": 2
                },
                {
                    "paragraph": "天廻北斗挂西樓，金屋無人螢火流。月光欲到長門殿，别作深宫一叚愁。",
                    "zhushu": "士贇曰：詩箋云：螢火，家無人則然，令人感思。室中乆無人，故有此物，是不足畏，乃可以爲憂。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "桂殿長愁不記春，黃金四屋起秋塵。夜懸明鏡青天上，獨照長門宫裏人。",
                    "zhushu": "士贇曰：此詩皆櫽括漢武陳皇后事，以比元宗皇后，其意微而婉矣。事見前卷註。",
                    "type": 2
                },
                {
                    "paragraph": "春怨",
                    "zhushu": "",
                    "type": 2
                },
                {
                    "paragraph": "白馬金羈遼海東，羅帷綉被卧春風。落月低軒窺燭盡，飛花入戸𥬇床空。",
                    "zhushu": "",
                    "type": 2
                },
                {
                    "paragraph": "代贈逺",
                    "zhushu": "",
                    "type": 2
                },
                {
                    "paragraph": "妾本洛陽人，狂夫幽燕客。渇飲易水波，由來多感激。胡馬西北馳，香𩦲揺緑絲。鳴鞭從此去，逐虜蕩邉陲。昔去有好言，不言乆離别。燕支多美女，走馬輕風雪。見此不記人，恩情雲雨絶。啼流玉筯盡，坐恨金閨切。織錦作短書，膓隨回紋結。相思欲有寄，恐君不見察。焚之揚其灰，手跡自此滅。",
                    "zhushu": "齊賢曰：竇㴞爲符堅秦州刺史，被徙流沙。妻蘇若蘭織錦回文旋圖詩以贈㴞，宛轉循環讀之，詞甚悽惋，凡八百四十字。",
                    "type": 2
                },
                {
                    "paragraph": "陌上贈美人",
                    "zhushu": "一云：小放歌行一首，在第三，此是第二篇。",
                    "type": 2
                },
                {
                    "paragraph": "駿馬驕行踏落花，垂鞭直拂五雲車。美人一𥬇褰珠箔，遥指紅樓是妾家。",
                    "zhushu": "",
                    "type": 2
                },
                {
                    "paragraph": "閨情",
                    "zhushu": "",
                    "type": 2
                },
                {
                    "paragraph": "流水去絶國，浮雲辭故𨵿。水或戀前浦，雲猶歸舊山。恨君流沙去，棄妾漁陽間。玉筯夜垂流，𩀱𩀱落朱顔。黃鳥坐相悲，緑楊誰更攀。織錦心草草，桃燈淚班班。窺鏡不自識，况乃狂夫還。",
                    "zhushu": "士贇曰：此篇是詠竇㴞妻蘇氏若蘭錦織作回文詩寄夫事。詳見前詩。",
                    "type": 2
                },
                {
                    "paragraph": "代别情人",
                    "zhushu": "",
                    "type": 2
                },
                {
                    "paragraph": "清水本不動，桃花發岸傍。桃花弄水色，波蕩揺春光。我恱子容艶，子傾我文章。風吹緑琴去，曲度紫鴛鴦。昔作一水魚，今成兩枝鳥。哀哀長雞鳴，夜夜逹五曉。起折相思𣗳，歸贈知寸心。覆水不可收，行雲難重㝷。天涯有度鳥，莫絶瑶華音。",
                    "zhushu": "齊賢曰：吳都賦：南榴之木，相思𣗳也。",
                    "type": 2
                },
                {
                    "paragraph": "伐秋情",
                    "zhushu": "",
                    "type": 2
                },
                {
                    "paragraph": "幾日相别離，門前生櫓葵。寒蟬聒梧桐，日夕長鳴悲。白露濕螢火，清霜凌兎絲。空掩紫羅袂，",
                    "zhushu": "一作空閨掩羅袂。"
                },
                {
                    "paragraph": "長啼無盡時。",
                    "zhushu": "齊賢曰：櫓，自生稻。鳬葵生水中。爾雅：鳬葵，頭似葵，小葉，狀似𥠖，有毛。抱朴子曰：兎絲草，下有伏兎之根，無此兎，則絲不生於上。",
                    "type": 2
                },
                {
                    "paragraph": "對酒",
                    "zhushu": "",
                    "type": 2
                },
                {
                    "paragraph": "蒲萄酒，金叵",
                    "zhushu": "音頗。"
                },
                {
                    "paragraph": "羅，吳姫十五細馬䭾。青黛𦘕眉紅錦靴，道字不正嬌唱歌。玳𤦛筵中懷裏醉，芙蓉帳裏",
                    "zhushu": "一作底。"
                },
                {
                    "paragraph": "柰君何。",
                    "zhushu": "",
                    "type": 2
                },
                {
                    "paragraph": "怨情",
                    "zhushu": "",
                    "type": 2
                },
                {
                    "paragraph": "新人如花雖可寵，故人似玉由來重。花性飄揚不自持，玉心皎㓗終不移。故人昔新今尚故，還見新人有故時。請看陳后黃金屋，寂寂珠簾生網絲。",
                    "zhushu": "齊賢曰：金屋貯阿嬌事見前。",
                    "type": 2
                },
                {
                    "paragraph": "湖邉採蓮婦",
                    "zhushu": "",
                    "type": 2
                },
                {
                    "paragraph": "小姑織白紵，未解將人語。大嫂採芙蓉，溪湖千萬重。長兄行不在，莫使外人逢。願學秋胡婦，貞心比古松。",
                    "zhushu": "齊賢曰：爾雅：女子謂兄之妻爲嫂。士贇曰：秋胡事見前。",
                    "type": 2
                },
                {
                    "paragraph": "怨情",
                    "zhushu": "",
                    "type": 2
                },
                {
                    "paragraph": "美人捲珠簾，深坐顰娥眉。但見淚㾗濕，不知心恨誰。",
                    "zhushu": "",
                    "type": 2
                },
                {
                    "paragraph": "代寄情楚詞體",
                    "zhushu": "",
                    "type": 2
                },
                {
                    "paragraph": "君不來𠔃，徒蓄怨積思而孤吟。雲陽一去已逺。隔巫山緑水之沉沉。留餘香𠔃染綉被，夜欲寢𠔃愁人心。朝馳余馬於青樓，恱若空而夷猶。浮雲深𠔃不得語，却惆悵而懷憂。使青鳥𠔃銜書，恨獨宿𠔃傷離居。何無情而雨絶，夢雖徃而交踈。橫流涕而長嗟，折芳洲之瑶華。送飛鳥以極目，怨夕陽之西斜。願爲連根同死之秋草，不作飛空之落花。",
                    "zhushu": "齊賢曰：巫山青鳥，見前。",
                    "type": 2
                },
                {
                    "paragraph": "學古思邉",
                    "zhushu": "",
                    "type": 2
                },
                {
                    "paragraph": "銜悲上隴首，腸斷不見君。流水若有情，幽哀從此分。蒼茫愁邉色，惆悵落日曛。山外接逺天，天際復有雲。白鴈從中來，飛鳴苦難聞。足繫一書札，寄言難離群。離群心斷絶，十見花成雪。胡地無春暉，征人行不歸。相思杳如夢，珠淚濕羅衣。",
                    "zhushu": "齊賢曰：蘇武傳：天子射上林，得鴈，足有繫帛書。隴水事見前。",
                    "type": 2
                },
                {
                    "paragraph": "思邊",
                    "zhushu": "一作春怨。",
                    "type": 2
                },
                {
                    "paragraph": "去年何時君别妾，南園緑草飛蝴蝶。今歲何時妾憶君，西山白雪暗秦雲。玉𨵿去此三千里，欲寄音書那可聞。",
                    "zhushu": "齊賢曰：玉関事見前。",
                    "type": 2
                },
                {
                    "paragraph": "口號吳王美人半醉",
                    "zhushu": "",
                    "type": 2
                },
                {
                    "paragraph": "風動荷花水殿香，姑蘇臺上見吳王。西施醉舞嬌無力，𥬇𠋣東牎白玉牀。",
                    "zhushu": "齊賢曰：全篇事見前卷。",
                    "type": 2
                },
                {
                    "paragraph": "折荷有贈",
                    "zhushu": "此與擬古詩内第十一首數字不同，故兩存之。",
                    "type": 2
                },
                {
                    "paragraph": "渉江翫秋水，愛此紅蕖鮮。攀荷弄其珠，蕩𣻌不成圎。佳人綵雲裏，欲贈隔逺天。相思無因見，惆悵凉風前。",
                    "zhushu": "",
                    "type": 2
                },
                {
                    "paragraph": "代美人愁鏡二首",
                    "zhushu": "",
                    "type": 2
                },
                {
                    "paragraph": "明明金鵲鏡，了了玉臺前。拂拭交氷月，光輝何清圎。紅顔老昨日，白髮多去年。鈆粉坐相誤，照來空悽然。",
                    "zhushu": "齊賢曰：神異經：有夫婦相别，破鏡，人各執半以爲信。其妻與人通，鏡化爲鵲，飛至夫前，夫乃知之。後人因鑄鏡爲鵲。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "美人贈此盤龍之寳鏡，燭我金縷之羅衣。時將紅䄂拂明月，爲惜普照之餘輝。影中金鵲飛不㓕，臺下青鸞思獨絶。藁砧一别若箭弦，去有日，來無年。狂風吹却妾心斷，玉筯并墮菱花前。",
                    "zhushu": "齊賢曰：唐記云：天寳三載五月初五日，楊州進水心鏡一面，縱横九寸，青瑩耀日，背有盤龍，長三尺四寸五分，勢如生動。元宗異之，進鏡官楊州參軍李才泰曰：鑄鏡時，有老人自稱曰龍，名護，有小童名玄冥至，謂鏡匠吕暉曰：老人解造真龍，欲爲制之。遂令玄冥入爐，扄閉戸牖三日夜，門開，吕暉等搜覔，已失所在，鏡爐前獲書曰：盤龍盤龍，隱於鏡中。分時有象，變化無窮。興雲吐霧，行雨生風。玉筯，淚也。菱花，鏡也。",
                    "type": 2
                },
                {
                    "paragraph": "贈叚七娘",
                    "zhushu": "",
                    "type": 2
                },
                {
                    "paragraph": "羅襪凌波生網塵，那能得計訪情親。千杯緑酒何辭醉，一面紅娤惱殺人。",
                    "zhushu": "",
                    "type": 2
                },
                {
                    "paragraph": "别内赴微三首",
                    "zhushu": "",
                    "type": 2
                },
                {
                    "paragraph": "王命三徴去未還，明朝離别出呉關。白玉高樓看不見，相思須上望夫山。",
                    "zhushu": "齊賢曰：姑熟望夫山，見前。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "出門妻子強牽衣，問我西行幾日歸。歸時儻佩黃金印，莫學蘇秦不下機。",
                    "zhushu": "齊賢曰：蘇秦妻不下機事見前。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "翡翠爲樓金作梯，誰人獨宿𠋣門啼。夜坐寒燈連曉月，行行淚盡楚關西。",
                    "zhushu": "齊賢曰：楚関西即武関，在楚西界者。",
                    "type": 2
                },
                {
                    "paragraph": "秋浦寄内",
                    "zhushu": "",
                    "type": 2
                },
                {
                    "paragraph": "我今㝷陽去，辭家千里餘。結荷捲水宿，𨚫寄大雷書。雖不同辛苦，愴離各自居。我自入秋浦，三年北信踈。紅顔愁落日，白髪不能除。有客自梁苑，手携五色魚。開魚得錦字，歸問我何如。江山雖道阻，意合不爲殊。",
                    "zhushu": "齊賢曰：㝷陽郡志：大雷口去舒州望江縣三十里。秋浦、梁苑、魚、錦字，並見前。士贇曰：大雷書，是書鮑照登大雷岸與妹書事。按所書曰：吾自發寒雨，全行日少，加秋潦浩汗，山溪張至，度斥思邉，劒徑遊，棧石星飯，結荷衣水𪧐，旅食貧辛，波略壮闊，始以今日食時，僅及大雷。塗登千里，日踰十晨，嚴霜㵕節，悲風斷鵬，去親爲客，如何如何。",
                    "type": 2
                },
                {
                    "paragraph": "自代内贈",
                    "zhushu": "",
                    "type": 2
                },
                {
                    "paragraph": "寳刀裁流水，無有斷絶時。妾意逐君行，𦆑綿亦如之。别來門前草，秋巷春轉碧。掃盡更還生，萋萋滿行跡。鳴鳯始何得，雄驚雌各飛。遊雲落何山，一往不見歸。估客發大樓，知君在秋浦。梁苑空錦衾，陽臺夢行雨。妾家三作相，失勢去西秦。猶存舊歌管，淒清聞四鄰。曲度入紫雲，啼無眼中人。妾似井底桃，開花向誰𥬇？君如天上月，不肯一廻照。窺鏡不自識，别多憔悴深。安得秦吉了，爲人道寸心。",
                    "zhushu": "此太白自道也。齊賢曰：大樓山隷、宣城、秋浦、梁苑、陽臺、行雨、曲度、入紫雲事，並見前。秦吉了出邕及占城，即結遼鳥，能言，勝於鸚鵡，黒色，兩眉獨黄。",
                    "type": 2
                },
                {
                    "paragraph": "秋浦感主人歸燕寄内",
                    "zhushu": "",
                    "type": 2
                },
                {
                    "paragraph": "霜凋楚關木，始知殺氣嚴。寥寥金天廓，婉婉緑紅潜。胡燕别主人，𩀱𩀱語前簷。三飛四廻顧，欲去復相瞻。豈不戀華屋，終然謝珠簾。我不及此鳥，逺行歲已淹。寄書道中歎，淚下不能緘。",
                    "zhushu": "齊賢曰：陽廣記曰：胡燕，胷斑，聲小。珠簾見前。士贇曰：月令：仲秋之月，殺氣浸盛。孟秋之月，黄帝少皡。註曰：少皡，金天氏。",
                    "type": 2
                },
                {
                    "paragraph": "送内㝷廬山女道士李騰空二首",
                    "zhushu": "",
                    "type": 2
                },
                {
                    "paragraph": "君㝷騰空子，應到碧山家。水舂雲母確，風掃石楠花。若戀幽居好，相邀弄紫霞。",
                    "zhushu": "齊賢曰：本草：雲母乆服，輕身延年，生泰山山谷。石楠生華隂山谷，葉狀如枇杷。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "多君相門女，學道愛神仙。素手掬青靄，羅衣曵紫煙。一往屏風疊，乗鸞着玉鞭。",
                    "zhushu": "一本作不着鞭。",
                    "type": 2
                },
                {
                    "paragraph": "贈内",
                    "zhushu": "",
                    "type": 2
                },
                {
                    "paragraph": "三百六十日，日日醉如泥。雖爲李白婦，何異太常妻。",
                    "zhushu": "齊賢曰：後漢周澤爲太常，卧病齋宫。其妻哀澤老病，窺問所苦。澤大怒，以爲干犯齋禁，收送詔獄。時人語曰：生世不諧，作太常妻，一年三百六十日，一日不齋醉如泥。",
                    "type": 2
                },
                {
                    "paragraph": "在潯陽非所寄内",
                    "zhushu": "",
                    "type": 2
                },
                {
                    "paragraph": "聞雞知慟哭，行啼入府中。多君同蔡琰，流淚請曹公。知登呉章嶺，昔與死無分。﨑嶇行石道，外折入青雲。相見若悲嘆，哀聲那可聞。",
                    "zhushu": "齊賢曰：蔡琰再嫁董祀，時爲曹操屯田都尉，犯法當死。文姫詣操請之。時公卿名士滿堂，操曰：蔡伯喈女在外，今爲諸公見之。及進，蓬首徒行，叩頭請罪，音辭清辨，㫖甚酸哀。公曰：文状已去，柰何？姫曰：公廐馬萬匹，虎士成林，何惜疾足一騎，而不濟垂死之命乎？公感其言，追原祀罪。",
                    "type": 2
                },
                {
                    "paragraph": "南流夜郎寄内",
                    "zhushu": "",
                    "type": 2
                },
                {
                    "paragraph": "夜郎天外怨離居，明月樓中音信踈。北鴈春歸看欲盡，南來不得豫章書。",
                    "zhushu": "",
                    "type": 2
                },
                {
                    "paragraph": "越女詞五首",
                    "zhushu": "",
                    "type": 2
                },
                {
                    "paragraph": "長干呉兒女，眉目艶星月。屐上足如霜，不着鴉頭襪。",
                    "zhushu": "齊賢曰：長干見前。士贇曰：莊子云：眉目顔色之好。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "呉兒多白晳，好爲蕩舟劇。賣藥擲春心，折花調行客。",
                    "zhushu": "齊賢曰：毛詩註：晳，白色也。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "耶溪採蓮女，見客棹歌廻。𥬇入荷花去，佯羞不出來。",
                    "zhushu": "齊賢曰：越州若耶溪，徐浩改爲五雲溪。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "東陽素足女，㑹稽素舸郎。相看月未墮，白地斷肝腸。",
                    "zhushu": "齊賢曰：唐姿州東山郡，越州㑹稽郡。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "鏡湖水如月，耶溪女如雪。新粧蕩新波，光景兩竒絶。",
                    "zhushu": "齊賢曰：明皇賜賀知章鏡湖剡淡一曲。",
                    "type": 2
                },
                {
                    "paragraph": "浣紗石上女",
                    "zhushu": "",
                    "type": 2
                },
                {
                    "paragraph": "玉面耶溪女，青娥紅粉妝。一𩀱金齒屐，兩足白如霜。",
                    "zhushu": "",
                    "type": 2
                },
                {
                    "paragraph": "示金陵子",
                    "zhushu": "一作金陵子詞。",
                    "type": 2
                },
                {
                    "paragraph": "金陵城東誰家子，竊聽琴聲碧牎裏。落花一片天上來，隨人直度西江水。楚歌呉語嬌不成，似能未能最有情。謝公正要東山妓，携手林泉處處行。",
                    "zhushu": "齊賢曰：漢書註：師古曰：楚歌者，爲楚人歌，猶言呉歌、越吟。",
                    "type": 2
                },
                {
                    "paragraph": "出妓金陵子呈盧六四首",
                    "zhushu": "",
                    "type": 2
                },
                {
                    "paragraph": "安石東山三十春，傲然携妓出風塵。樓中見我金陵子，何似陽臺雲雨人。",
                    "zhushu": "士贇曰：事並見前。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "南國新豐酒，東山小妓歌。對君君不樂，花有柰愁何。",
                    "zhushu": "士贇曰：事並見前。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "東道煙霞主，西江詩酒筵。相逢不覺醉，日墮歷陽川。",
                    "zhushu": "",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "小妓金陵歌楚聲，家僮丹砂學鳯鳴。我亦爲君飲清酒，君心不肯向人傾。",
                    "zhushu": "",
                    "type": 2
                },
                {
                    "paragraph": "巴女詞",
                    "zhushu": "",
                    "type": 2
                },
                {
                    "paragraph": "巴水急如箭，巴船去若飛。十月三千里，郎行幾歲歸。",
                    "zhushu": "",
                    "type": 2
                },
                {
                    "paragraph": "哀傷",
                    "zhushu": "六首。",
                    "type": 2
                },
                {
                    "paragraph": "哭晁卿行",
                    "zhushu": "",
                    "type": 2
                },
                {
                    "paragraph": "日本晁卿辭帝都，征帆一片繞蓬壷。明月不歸沉碧海，白雲愁色滿蒼梧。",
                    "zhushu": "士贇曰：日本國蓬壷、碧海、蒼梧、白雲等事，並見前。",
                    "type": 2
                },
                {
                    "paragraph": "自溧水道哭王炎三首",
                    "zhushu": "宣州。",
                    "type": 2
                },
                {
                    "paragraph": "白楊𩀱行行，白馬悲路傍。晨興見曉月，更似發雲陽。溧水通呉關，逝川去未央。故人萬化盡，閉骨茅山岡。天上墜玉棺，泉中掩龍章。名飛日月上，義與風雲翔。𨓜氣竟莫展，英圖俄夭傷。楚國一老人，來嗟龔勝亡。有言不可道，雪泣憶蘭芳。",
                    "zhushu": "齊賢曰：雲陽、溧水、呉関、未央宫、茅山、玉棺，事並見前。晉書：嵇康身長七尺八寸，美詞氣，有風儀，不自藻飾，人以爲龍章鳯姿，天質自然。漢書：龔勝死時，年七十九，有老父來弔，哭甚哀哀，旣而曰：嗟乎！薰以香自燒，膏以明自銷，龔生竟夭天年，非吾徒也。遂趍而出，莫知其誰。",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "王公希代寳，棄世一何早。弔死不及哀，𣩵宮已秋草。悲來欲脫劒，挂向何枝好。哭向茅山雖未摧，一生淚盡丹陽道。",
                    "zhushu": "齊賢曰：左傳：贈死不及尸，弔生不及哀。士贇曰：季札挂劒徐君墓。丹陽、茅山事並見前。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "王家碧瑶樹，一樹忽先摧。海内故人泣，天涯弔鶴來。未成霖雨用，先夭濟川材。一罷廣陵散，鳴琴更不開。",
                    "zhushu": "齊賢曰：世說：王戎云：太尉神姿高徹，如瑶林瓊樹，自然是風塵表物。太尉，王衍也。陶𠈉母死，有二客來弔，不哭而退，化爲𩀱鶴，沖天而去。說命曰：若歲大旱，用汝作霖雨；若濟巨川，用汝作舟楫。嵇康臨刑曰：廣陵散於兹絶矣。",
                    "type": 2
                },
                {
                    "paragraph": "哭宣城善釀紀叟",
                    "zhushu": "",
                    "type": 2
                },
                {
                    "paragraph": "紀叟黃泉裏，還應釀老春。夜臺無曉日，沽酒與何人。",
                    "zhushu": "一作題戴老酒店云：戴老黃泉下，還應醉大春。夜臺無李白，沽酒與何人？",
                    "type": 2
                },
                {
                    "paragraph": "宣城哭蔣徴君華",
                    "zhushu": "",
                    "type": 2
                },
                {
                    "paragraph": "敬亭埋玉樹，知是蔣徴君。安得相如草，空餘封禪文。池臺空有月，詞賦舊凌雲。獨挂延陵劒，千秋在古墳。",
                    "zhushu": "齊賢曰：敬亭山隷宣城。漢書：相如病甚，天下使使往取書。相如已死，家無遺書，問其妻，曰：長卿未常有書，時時書者，書人又取去。長卿未死時，爲二卷書，曰：有使來求書，奏之。其遺札言封禪事，使者奏焉，天子異之。相如奏大人賦，天子大說，飄飄然有凌雲氣遊天地之間意。"
                }
            ]
        },
        {
            "name": "分𩔖編次李太白文卷之二十六",
            "paragraphs": [
                {
                    "paragraph": "分𩔖編次李太白文卷之二十六",
                    "zhushu": "",
                    "type": 1
                },
                {
                    "paragraph": "吳㑹郭雲鵬萬程編次",
                    "zhushu": "",
                    "type": 2
                },
                {
                    "paragraph": "表",
                    "zhushu": "三首。"
                },
                {
                    "paragraph": "書",
                    "zhushu": "六首總九首。",
                    "type": 2
                },
                {
                    "paragraph": "爲吳王謝責赴行在遲滯表",
                    "zhushu": "",
                    "type": 2
                },
                {
                    "paragraph": "臣某言：伏䝉聖恩，追赴行在。臣誠惶誠恐，頓首頓首。臣聞胡馬矯首，嘶北風以跼顧；越禽歸飛，戀南枝而刷羽。所以流波思其舊浦，落葉墜於本根。在物尚然，矧於臣子。臣位叨盤石，辜負明時；才闕總戎，謬當強㓂。駑拙有素，天實知之。伏惟陛下重紐乾綱，再清國歩，慜臣不逮，賜臣生全，歸見白日，死無遺恨。然臣年過耳順，風瘵日加，鋒鏑殘骸，劣有餘喘。雖决力上道，而心與願違。貴貪尺寸之程，轉增犬馬之戀，非有他故，以疾淹留。今大舉天兵，掃除戎羯，所在郵驛，徴發交馳。臣逐便水行，難於陸進，瞻望丹闕，心魂若飛。慙墜履之還收，喜遺簮之再御。不勝涕戀屏營之至。謹奉表以聞。",
                    "zhushu": "",
                    "type": 2
                },
                {
                    "paragraph": "爲宋中丞請都金陵表",
                    "zhushu": "",
                    "type": 2
                },
                {
                    "paragraph": "臣某言：臣誠惶誠恐，頓首頓首。臣聞社稷無常奉，明者守之；君臣無定位，闇者失之。所以父作子述，重光疊輝，天未絶晉，人惟戴唐。以功德有厚薄，運數有脩短，功高而福祚長永，德薄而政教陵遲，三后之姓，於今爲庶，非一朝也。伏惟陛下欽六聖之光訓，擁千載之鴻休，有國之本，羣生屬望。粤自明兩，光岐之陽，昔有周太王之興，發跡於此，天啓有𩔖，豈人事歟？皇朝百五十年，金草不作，逆胡竊號，剥亂中原。雖平嵩丘，塡伊洛，不足以掩宫城之骸骨；決洪河，灑秦雍，不足以蕩犬羊之羶臊。毒浸區宇，憤盈穹旻。此乃猛士奮劒之秋，謀臣運籌之日。夫不拯橫流，何以彰聖德；不斬巨猾，無以興神功。十亂佐周而克昌，四兇及虞而乃去。去元兇者，非陛下而誰？且道有興廢，代有中季，漢當三七，莽亦爲災。赤伏再起，丕業終光。非陛下至神至聖，安能勃然中興乎？以臣料人事得失，敢獻疑於陛下，臣猶望愚夫千慮，或兾一得。何者？賊臣楊國忠蔽塞天聦，屠割黎庶，女弟席寵，傾國弄權，九土泉貨，盡歸其室。怨氣上激，水旱荐臻，重罹暴亂，百姓力屈。即欲平殄蝥賊，恐難應期。且圖萬全之計，以成一舉之䇿。今自河以北，爲胡所凌；自河之南，孤城四壘，大盗蠶食，割爲洪溝，宇宙𡸣屼，昭然可覩。臣伏見金陵舊都，地稱天險，龍盤虎踞，開扄自然。六代皇居，五福斯在，雄圖霸跡，隱軫由存。咽喉控帶，縈錯如繡。天下衣冠士庶，避地東吳，永嘉南遷，未盛於此。臣又聞湯及盤庚，五遷其邑，典謨訓誥，不以爲非。衛文徙居楚丘，風人流詠。伏惟陛下因萬人之蕩析，乗六合之譸張，去扶風萬有一危之近邦，就金陵太山必安之成䇿。苟利於物，㫁在宸𠂻？況齒革羽毛之所生，楩柟豫章之所岀，元龜大貝，充牣其中，銀坑鐡冶，連緜相屬，剗銅陵爲金穴，煮海水爲鹽山，以征則兵強，以守則國冨。横制八極，克復兩京，俗畜來蘇之歡，人多徯后之望。陛下西以峨嵋爲壁壘，東以滄海爲溝池，守海陵之倉，獵長洲之苑，雖上林五柞，復何加焉？上皇居天帝運昌之都，儲精眞一之境，有虞則北閉劒閣，南扃瞿塘，𧈪尤共工，五兵莫向，二聖高枕，人何憂哉？飛章問安，徃復巴峽，朝發白帝，暮𪧐江陵，首尾相應，率然之舉，不勝屏營瞻雲望日之至。謹先奉表陳情以聞。",
                    "zhushu": "",
                    "type": 2
                },
                {
                    "paragraph": "爲宋中丞自薦表",
                    "zhushu": "",
                    "type": 2
                },
                {
                    "paragraph": "臣某聞：天地閉而賢人隱，雲雷屯而君子用。臣伏見前翰林供奉李白，年五十有七，天寳初，五府交辟，不求聞逹，亦由子眞谷口，名動京師。上皇聞而恱之，召入禁掖。旣潤色於鴻業，或間進於王言，雍容揄揚，特見襃賞。爲賤臣詐詭，遂放歸山，閑居製作，言盈數萬。屬逆胡暴亂，避地廬山，遇永王東廵脅行，中道奔走，却至彭澤，具已陳首。前後經宣慰大使崔渙及臣推覆清雪，㝷經奏聞。臣聞古之諸侯，進賢受上賞，蔽賢受顯戮。若三道稱美，必九錫光榮，垂之典謨，永以爲訓。臣所管李白，實審無辜，懷經濟之才，抗巢、由之節，文可以變風俗，學可以䆒天人，一命不霑，四海稱屈。伏惟陛下大明廣運，至道無偏，收其希世之英，以爲淸朝之寳。昔四皓遭高皇而不起，翼惠帝而方來，君臣離合，亦各有數，豈使此人名揚宇宙，而枯槁當年？傳曰：舉𨓜人而天下歸心。伏惟陛下廻太陽之高暉，流覆盆之下照，特請拜一京官，獻可替否，以光朝列，則四海豪俊，引領知歸。不勝慺慺之至。敢陳薦以聞。",
                    "zhushu": "",
                    "type": 2
                },
                {
                    "paragraph": "代壽山荅孟少府移文書",
                    "zhushu": "",
                    "type": 2
                },
                {
                    "paragraph": "淮南小壽山，謹使東峯金衣𩀱鶴，銜飛雲錦書于維楊孟公足下曰：僕包大塊之氣。生洪荒之間。連翼軫之分野。控荆衡之逺勢。盤薄萬古。邈然星河。憑天霓以結峯。𠋣斗極而橫嶂。頗能攅吸霞雨。隱居靈仙。産隋矦之明珠。蓄卞氏之光寳。罄宇宙之美。殫造化之竒。方與崑崙抗行。閬風接境。何人間巫廬台霍之足陳耶。昨於山人李白處見吾子移文。責僕以多竒。鄙",
                    "zhushu": "一作叱。"
                },
                {
                    "paragraph": "僕以特秀。而盛談三山五岳之美。謂僕小山無名無德而稱焉。觀乎斯言。何太謬之甚也。吾子豈不聞乎。無名爲天地之始。有名爲萬物之母。假令登封禋祀。曷足以大道譏耶。然皆損人費物，庖殺致祭。暴殄草木，鐫刻金石。使載圖典。亦未足爲貴乎。且逹人莊生，常有餘論。以爲尺鷃不羡於鵬鳥。秋毫可並於太山。由斯而談，何小大之殊也。又怪於諸山藏國寳，隱國賢，使吾君牓道燒山，披訪不獲，非通談也。夫皇王登極，瑞物昭至，蒲萄翡翠以納貢，河圗洛書以應符，設天網而掩賢，窮月竁以率職。天不祕寳，地不藏珍，風威百蠻，春養萬物。王道無外，何英賢珍玉，而能伏匿於巖穴耶？所謂牓道燒山，此則王者之德未廣矣。昔太公大賢，傳說明德，棲渭川之水，藏虞虢之巖，卒能形諸兆朕，感乎夢想。此則天道闇合，豈勞乎捜訪哉？果投竿詣麾，捨築作相，佐周文，讃武丁。總而論之，山亦何罪？乃知巖穴爲養賢之域，林泉非祕寳之區，則僕之諸山，亦何負於國家矣。近者𨓜人李白自峨眉而來，爾其天爲容，道爲貌，不屈己，不干人，巢由以來，一人而己。乃蚪蟠龜息，遁乎此山。僕嘗弄之以緑綺，臥之以碧雲，漱之以瓊液，餌之以金砂，旣而童顔益春，眞氣愈茂，將欲𠋣劒天外，挂弓扶桑，浮四海，橫八荒，出宇宙之寥廓，登雲天之渺茫。俄而李公仰天長吁，謂其友人曰：吾未可去也。吾與爾逹則兼濟天下，窮則獨善一身。安能飡君紫霞，䕃君靑松，乗君鸞鶴，駕君虯龍，一朝飛騰爲方丈蓬萊之人耳。此則未可也。乃相與卷其丹書，匣其瑶瑟。申管晏之談，謀帝王之術，奮其智能，願爲輔弼。使寰區大定，海縣淸一。事君之道成，榮親之義畢。然後與陶朱留矦，浮五湖，戲滄州，不足爲難矣。即僕林下之所隱容，豈不大哉。必能資其聦明，輔以正氣。借之以物色，發之以文章。雖煙花中貧，没齒無恨。其有山精木魅，雄虺猛獸，以驅之四荒，磔裂原野。使影跡絶滅，不干戶庭。亦遣淸風掃門，明月侍坐。此乃養賢之心，實亦勤矣。孟子孟子，無見深責耶；明年青春，求我於此巖也。",
                    "zhushu": "",
                    "type": 2
                },
                {
                    "paragraph": "上安州李長史書",
                    "zhushu": "",
                    "type": 2
                },
                {
                    "paragraph": "白：嶔﨑歷落，可𥬇人也。雖然頗嘗覽千載，觀百家。至於聖賢相似厥衆，則有若似於仲尼，紀信似於高祖，牢之似於無忌，宋玉似於屈原，而遥觀君矦。竊疑魏洽，便欲趨就。臨然舉鞭，遲疑之間，未及廻避。且理有疑誤而成過，",
                    "zhushu": "一本無此一字。"
                },
                {
                    "paragraph": "事有形似而𩔖眞。惟大雅含弘，方能恕之也。白少頗周愼，忝聞義方，入暗室而無欺，屬昏行而不變。今小人履疑誤形似之迹，君侯流愷悌矜恤之恩，戢秋霜之威，布冬日之愛，睟容有穆，怒顔不彰。雖將軍息恨於長孫之前，此無慙德；司空受揖於元淑之際，彼未爲賢。一言見𡨚，九死非謝。白孤劒誰託，悲歌自憐。迫於恓惶，席不暇暖。寄絶國而何仰，若浮雲而無依。南徙莫從，北遊失路。逺客汝海，近還邙城。昨遇故人，飲以狂藥。一酌一𥬇，陶然樂酣。困河朔之淸觴，飫中山之醇酎。屬早日初眩，晨霾未收。乏離朱之明，昧王戎之視。靑白其眼，瞢而前行，亦何異抗莊公之輪，怒螗螂之臂。御者趨召，明其是非，入門鞠躬，精魄飛散。昔徐邈縁醉而賞，魏王却以為賢；無鹽因醜而獲，齊君待之逾厚。白妄人也，安能比之？上挂國風相䑕之譏，下懷周易履虎之懼。慜以固陋，禮而遣之，幸容寗越之辜，深荷王公之德。銘刻心骨，退思狂僣，五情氷炭，罔知所措。晝愧於影，夜慙於魄，啓處不惶，戰跼無地。伏惟君矦，明奪秋月，和均韶風，掃塵辭場，振發文雅。陸機作太康之傑士，未可比肩；曹植爲建安之雄才，惟堪捧駕。天下豪俊，翕然趨風。白之不敏，竊慕餘論。何圗、叔夜潦倒，不切於事情；正平猖狂，自貽於耻辱。一忤容色，終身厚顔，敢昧負荆，請罪門下。儻免以訓責，恤其愚䝉，如能伏劒結纓，謝君矦之德，敢以近所爲春遊救苦寺詩一首十韻、石巖寺詩一首八韻、上楊都尉詩一首三十韻，辭㫖狂野，貴露下情。輕于視聽，幸乞詳覽。",
                    "zhushu": "",
                    "type": 2
                },
                {
                    "paragraph": "與賈少公書",
                    "zhushu": "",
                    "type": 2
                },
                {
                    "paragraph": "宿昔惟淸勝，白緜疾疲薾，去期恬退，才微識淺，無足濟時。雖中原橫潰，將何以救之。生命崇重，大總元戎。辟書三至，人輕禮重。嚴期迫切，難以固辭。扶力一行，前觀進退。且殷深源廬嶽十載，時人觀其起與不起，以卜江左興亡。謝安高卧東山，蒼生屬望。白不樹矯抗之跡，耻振玄邈之風，混遊漁商，隱不絶俗，豈徒販賣雲壑，要射虚名。方之二子，實有慙德，徒塵忝幕府，終無能爲。唯當報國薦賢，持以自免。斯言若謬，天實殛之。以足下深知，具申中欵。惠子知我，夫何間然。勾當小事，但增悚惕。",
                    "zhushu": "一作佩。",
                    "type": 2
                },
                {
                    "paragraph": "爲趙宣城與楊右相書",
                    "zhushu": "",
                    "type": 2
                },
                {
                    "paragraph": "某啓：辭違積年，伏戀軒屏。首冬初寒，伏惟相公尊體起居萬福。某䝉恩才朽齒邁，徒延聖日。少忝末吏，本乏逺圖，中年廢缺，分歸園壑。昔相公秉國憲之日，一拔九霄，拂刷前耻，昇騰晚官，恩貸稠疊，實戴丘山。落羽再振，枯鱗旋躍。運以大風之舉，假以磨天之翔，衣繡霜臺，含香華省，宰劇慙強項之名，酌貪礪淸心之節。三典列郡，寂無成功。但宣布王澤，式酬天奬。伏惟相公開張徽猷，寅亮天地，入夔龍之室，持造化之權，安石高枕，蒼生是仰。某鳴躍無已，剪拂因人，銀章朱𥿈，坐榮宦逹。身荷宸眷，目識龍顔。旣齊飛於鴛鷺，復寄跡於門館，皆相公大造之力也。而鐘鳴漏盡，夜行不息，止足之分，實媿古人。犬馬戀主，迫於西汜。所兾枯松晚歲，無改節於風霜；老𩦸餘年，期盡力於蹄足。上答明主，下報相公，慺慺之誠，屏息於此。伏惟相公收遺簮於少昊，念亡弓於楚澤。衰當益壯，結草知歸，瞻望恩光，無忘景刻。",
                    "zhushu": "",
                    "type": 2
                },
                {
                    "paragraph": "與韓荆州書",
                    "zhushu": "",
                    "type": 2
                },
                {
                    "paragraph": "白：聞天下談士相聚而言曰：生不用萬戸矦，但願一識韓荆州。何令人之景慕，一至於此耶？豈不以有周公之風，躬吐握之事，使海内豪俊奔走而歸之，一登龍門，則聲譽十倍。所以龍盤鳯𨓜之士，皆欲收名定價於君矦。願君矦不以冨貴而驕之，寒賤而忽之，則三千賔中有毛遂。使白得頴脫而岀，即其人焉。白隴西布衣。流落楚漢。十五好劒術，徧干諸矦。三十成文章，歷抵卿相。雖長不滿七尺，而心雄萬夫。王公大臣，許與氣義。此疇曩心跡，安敢不盡於君矦哉。君矦制作侔神明。德行動天地。筆參於造化。學究於天人。幸願開張心顔，不以長揖見拒。必若接之以高宴，縱之以淸談，請日試萬言，𠋣馬可待。今天下以君矦爲文章之司命，人物之權衡，一經品題，便作佳士。而君矦何惜階前盈尺之地，不使白揚眉吐氣，激昻靑雲耶？昔王子師爲豫章，未下車，即辟荀慈明，旣下車，又辟孔文舉。山濤作兾州，甄拔三十餘人，或爲侍中、尚書，先代所美。而君矦亦薦一嚴恊律，入爲祕書郎。中間崔宗之、房習、祖𥠖昕、許瑩之徒，或以才名見知，或以淸、白見賞。白每觀其銜恩撫躬，忠義𡚒發。白以此感激，知君矦推赤心於諸賢腹中，所以不歸他人，而願委身國士。儻急難有用，敢効微軀。且人非堯舜，誰能盡善？白謨猷籌畫，安能盡矜？至於制作，積成卷軸，則欲塵穢視聽，恐雕蟲小技，不合大人。若賜觀蒭蕘，請給以𥿄墨，兼人書之，然後退歸閑軒，繕寫呈上。庻靑萍結緑，長價於薛、卞之門，幸惟下流，大開奬飾。惟君矦圖之。",
                    "zhushu": "",
                    "type": 2
                },
                {
                    "paragraph": "上安州裴長史書",
                    "zhushu": "",
                    "type": 2
                },
                {
                    "paragraph": "白：聞天不言而四時行，地不語而百物生。白人焉，非天地，安得不言而知乎？敢刻心㭊肝，論舉身之事，便當談𥬇以明其心，而粗陳其大綱，一快憤懣，惟君矦察焉。白本家金陵，世爲右姓，遭沮渠䝉遜難，奔流咸秦，因官寓家。少長江漢，五歲誦六甲，十歲觀百家，軒轅以來，頗得聞矣。常橫經籍書，制作不倦，迄于今三十春矣。以爲士生則桑弧蓬矢，射乎四方，故知大丈夫必有四方之志。乃杖劒去國，辭親逺遊，南窮蒼梧，東渉溟海，見鄉人相如，大誇雲夢之事。云楚有七澤，遂來觀焉。而許相公家見招，妻以孫女，便憩跡于此，至移三霜焉。曩昔東遊維揚，不逾一年，散金三十餘萬，有落魄公子，悉皆濟之，此則是白之輕財好施也。又昔與蜀中友人吳指南同遊於楚，指南死於洞庭之上，白禫服慟哭，若䘮天倫。炎月伏屍，泣盡繼之以血，行路聞者，悉皆傷心。猛虎前臨，堅守不動，遂權𣩵於湖側，便之金陵。數年來觀，筋骨尚在，白雪泣持刃，躬申洗削，褁骨徒歩，負之而趨，寢興擕持，無輟身手。遂丐貸營葬於鄂城之東。故鄉路遥，魂魄無主，禮以遷窆，　式昭朋情。此則是白存交重義也。又昔與𨓜人東嚴子隱於岷山之陽。白巢居數年。不跡城市。養竒禽千計。呼皆就掌取食。了無驚猜。廣漢太守聞而異之。詣廬親覩。因舉二人以有道。並不起。此則白養高忘機，不屈之跡也。又前禮部尚書蘇公出爲益州長史，白於路中投刺，待以布衣之禮。因謂群寮曰：此子天才英麗，下筆不休。雖風力未成，且見專車之骨。若廣之以學，可以相如比肩也。四海明識，具知此談。前此郡督馬公，朝野豪彦，一見盡禮，許爲竒才。因謂長史李京之曰：諸人之文，猶山無烟霞。春無草樹。李白之文。淸雄奔放。名章俊語。絡繹間起。光明洞徹。句句動人。此則故交元丹。親接斯議。若蘇、馬二公。愚人也。復何足陳？儻賢賢也。白有可尚。夫唐虞之際。於斯爲盛。有婦人焉。九人而已。是知才難。不可多得。白野人也。頗工於文。惟君矦顧之，無按劒也。伏惟君矦貴而且賢。鷹揚虎視。齒若編貝。膚如凝脂。昭昭乎若玉山上行。朗然映人也。而高義重諾。名飛天京。四方諸矦。聞風暗許。𠋣劒慷慨。氣干虹蜺。月費千金。日宴群客。出躍駿馬。入羅紅顔。所在之處。賔朋成市。故時人歌曰：“賔朋何喧喧？日夜裴公門。願得裴公之一言。不須驅馬埒華軒。”白不知君矦何以得此聲於天壤之間。豈不由重諾好賢，謙以得也。而晚節改操。棲情翰林。天才超然。度越作者。屈佐鄖國。時惟淸哉。稜威雄雄。下慴群物。白竊慕高義。已經十年。雲山間之，造謁無路。今也運㑹，得趨末塵，承顔接辭，八九度矣。常欲一雪心跡，﨑嶇未便。何圖謗言忽生，衆口攅毁，將恐投杼下客，震於嚴威。然自明無辜，何憂悔吝。孔子曰：畏天命，畏大人，畏聖人之言。過此三者，鬼神不害。若使事得其實，罪當其身，則將浴蘭沐芳，自屏於烹鮮之地，惟君矦死生。不然，投山竄海，轉死溝壑，豈能明目張膽，託書自陳耶？昔王東海問犯夜者曰：何所從來？答曰：從師受學，不覺日晩。王曰：吾豈可鞭撻寗越，以立威名？想君矦通人，必不爾也。願君矦惠以大遇，洞開心顔，終乎前恩，再辱英眄。白必能使精誠動天，長虹貫日，直度易水，不以爲寒。若赫然作威，加以大怒，不許門下遂之長途。白即𦡀行於前，再拜而去。西入秦海，一觀國風，永辭君矦，黃鵠舉矣。何王公大人之門不可以彈長劒乎？",
                    "zhushu": ""
                }
            ]
        },
        {
            "name": "分𩔖編次李太白文卷之二十七",
            "paragraphs": [
                {
                    "paragraph": "分𩔖編次李太白文卷之二十七",
                    "zhushu": "",
                    "type": 1
                },
                {
                    "paragraph": "序上",
                    "zhushu": "一十首。",
                    "type": 2
                },
                {
                    "paragraph": "暮春江夏送張祖監丞之東都序",
                    "zhushu": "",
                    "type": 2
                },
                {
                    "paragraph": "吁咄哉！僕書室坐愁，亦已乆矣。毎思欲遐登蓬萊，極目四海，手弄白日，頂摩青穹，揮斥幽憤，不可得也。而金骨未變，玉顔已緇，何常不捫松傷心，撫鶴歎息？誤學書劒，薄遊人間。紫微九重，碧山萬里，有才無命，甘於後時。劉表不用於禰衡，暫來江夏。賀循喜逢於張翰，且樂船中。逹人張矦，大雅君子，統泛舟之役，在清川之湄。談玄賦詩，連興數月。醉盡花柳，賞窮江山。王命有程，告以行邁。烟景晚色，𢡖爲愁容。繫飛帆於半天，泛渌水於遥海。欲去不忍，更開芳樽。樂雖寰中，趣𨓜天半。平生酣暢，未若此筵。至於清談浩歌，雄筆麗藻，𥬇飲醁酒，醉揮素琴，余實不愧於古人也。揚袂逺别，何時歸來？想洛陽之秋風，將鱠魚以相待。詩可贈逺，無乃闕乎？",
                    "zhushu": "",
                    "type": 2
                },
                {
                    "paragraph": "奉餞十七翁二十四翁㝷桃花源序",
                    "zhushu": "",
                    "type": 2
                },
                {
                    "paragraph": "昔祖龍滅古道，嚴威刑，煎熬生人，若墜大火。三墳五典，散爲寒灰。築長城，建阿房。并諸矦，殺豪俊。自謂功高羲皇，國可萬世。思欲凌雲氣，求仙人。登封太山，風雨暴作。雖五松受職，草木有知，而萬象乖度，禮刑將㢮。則綺皓不得不遁於南山，魯連不得不蹈於東海。則桃源之避世者，可謂超昇先覺。夫指鹿之儔，連頸而同死，非吾黨之謂乎？二翁耽老氏之言，繼少卿之作，文以述大雅，道以通至精，卷舒天地之心，脫落神仙之境。武陵遺跡，可得而窺焉。問津利徃，水引漁者，苑藏仙谿，春風不知。從來落英，何許流岀？石洞來入，晨光盡開。有良田名池，竹果森列，三十六洞，别爲一天耶。今扁舟而行，𥬇謝人世，阡陌未改，古人依然。白雲何時而歸來，靑山一去而誰徃？諸公賦桃源以美之。",
                    "zhushu": "",
                    "type": 2
                },
                {
                    "paragraph": "夏日陪司馬武公與群賢宴姑熟亭序",
                    "zhushu": "",
                    "type": 2
                },
                {
                    "paragraph": "通驛公舘南有水亭焉，四甍翬飛，巉絶浦嶼，蓋有前攝令河東薛公棟而宇之。今宰隴西李公明化開物成務，又橫其梁而閣之。晝鳴閑琴，夕酌淸月，蓋爲接輶軒、祖逺客之佳境也。製置旣乆，莫知何名。司馬武公長材博古，獨映方外，因據胡牀，㟁幘嘯詠，而謂前長史李公及諸公曰：此亭跨姑熟之水，可稱爲姑熟亭焉。嘉名勝槩，自我作也。且夫曹官紱冕者，大賢處之，若遊靑山，卧白雲，逍遥偃傲，何適不可？小才居之，窘而自拘，悄若桎梏，則清風朗月，河英嶽秀，皆爲棄物，安得稱焉？所以司馬南隣當文章之旗鼓，翰林客卿揮辭鋒以戰勝，名敎樂地，無非得俊之場也。千載一時，言詩紀志。",
                    "zhushu": "",
                    "type": 2
                },
                {
                    "paragraph": "江夏送林公上人遊衡嶽序",
                    "zhushu": "",
                    "type": 2
                },
                {
                    "paragraph": "江南之仙山，黃鶴之爽氣，偶得英粹，後生俊人。林公世爲豪家，此土之秀，落髮歸道，專精律儀，白月在天，朗然獨岀。旣灑落於彩翰，亦諷誦於人口。閑雲無心，與化偕徃，欲將振五樓之金䇿，浮三湘之碧波。乗杯泝流。考室名嶽。瞰憩㝠壑。凌臨諸天。登祝融之峰巒。望長沙之烟火。遥謝舊國。誓遺歸蹤。百千開士。稀有此者。余所以歎其峻節。揚其清波。龍象先輩，𢌞眸拭視。比夫汩泥沙者。相去如牛之一毛。昔智者安禪於台山。逺公托志於廬嶽。高標勝㮣，斯亦嚮慕哉。紫霞揺心，青楓夾㟁。目斷川上，送君此行。群公臨流，賦詩以贈。",
                    "zhushu": "",
                    "type": 2
                },
                {
                    "paragraph": "金陵與諸賢送權十一序",
                    "zhushu": "",
                    "type": 2
                },
                {
                    "paragraph": "斯、高柄秦，嬴世不二。三傑伏草，與漢並出。莽夷朱暉，耿、鄧乃起。自古英逹，未必盡用於當年。去就之理，在大運爾。我君六葉繼聖， 熈乎玄風；三淸垂拱，穆然紫極。天人其一哉！所以青雲豪士，散在商釣， 四坐明哲，皆淸朝旅人。吾希風廣成，蕩𣻌浮世， 素受寳訣， 爲三十六帝之外臣。即四明𨓜老賀知章呼余爲謫仙人。蓋實録耳。而嘗採姹女於江華， 收河車於清溪， 與天水權昭夷，服勤爐火之業乆矣。之子也， 冲恬淵静，翰才峻發。白毎一篇一札，皆昭夷之所操。吁！ 捨我而南，若折羽翼。時歳律寒苦，天風枯聲。雲帆渉漢，冏若絶雷。舉目四顧，霜天崢嶸。銜杯叙離，群子賦詩以出餞。酒仙翁李白辭。",
                    "zhushu": "",
                    "type": 2
                },
                {
                    "paragraph": "春於姑熟送趙四流炎方序",
                    "zhushu": "",
                    "type": 2
                },
                {
                    "paragraph": "白以鄒魯多鴻儒，燕趙饒壯士，蓋風土之然乎？趙少翁才貌瓌雅，志氣豪烈，以黃綬作尉，泥蟠當𡍼，亦雞棲鶴籠，不足以窘束鸞凰",
                    "zhushu": "一作鳯。"
                },
                {
                    "paragraph": "耳。以疾惡抵法，遷于炎方。辭高堂而墜心，指絶國以揺恨。天與水逺，雲連山長。借光影於頃刻，開壷觴於洲渚。黃鶴曉别，愁聞命子之聲；青楓暝色，盡是傷心之樹。然自吳瞻秦，日見喜氣，上當攫玉弩，摧狼狐，洗清天地，雷雨必作。兾白日廻照，丹心可明。巴陵半道，坐見還吳之棹。令雪解而松栢振色，氣和而蘭蕙開芳。僕西登天門，望子於西江之上，吾賢可流水其道，浮雲其身，通方大適，何徃不可？何戚戚於路歧哉。",
                    "zhushu": "",
                    "type": 2
                },
                {
                    "paragraph": "秋於敬亭送從姪耑遊廬山序",
                    "zhushu": "",
                    "type": 2
                },
                {
                    "paragraph": "余小時，大人令誦子虚賦，私心慕之。及長，南遊雲夢，覽七澤之壯觀，酒隱安陸，蹉𧿶十年。初，嘉興季父謫長沙西還，時余拜見，預飲林下。耑乃稚子，嬉遊在傍。今來有成，鬱負秀氣。吾衰乆矣，見爾慰心。申悲導舊，破涕爲𥬇。方告我逺渉，西登香爐。長山橫蹙，九江却轉。瀑布天落，半與銀河爭流。騰虹奔電，潨射萬壑。此宇宙之奇詭也。其上有方湖石井，不可得而窺焉。羡君此行，撫鶴長嘯。恨丹液未就，白龍來遲。使秦人著鞭，先徃桃花之水。孤負夙願，慙歸名山，終期後來。㩗手五嶽，情以送逺，詩寧闕乎？",
                    "zhushu": "",
                    "type": 2
                },
                {
                    "paragraph": "送黃鍾之鄱陽謁張使君序",
                    "zhushu": "",
                    "type": 2
                },
                {
                    "paragraph": "東南之美者，有江夏黃公焉。白竊飲風流，始接談𥬇。亦有抗節玉立，光輝烱然。氣高時英，辦折天口。道可濟物，志棲無垠。鄱陽張公，朝野榮望，愛客接士，即原、嘗、春陵之要焉。毎欽其辭華，懸榻見徃。而黃公因訪古跡，便從貴遊，乃僑裝撰行，去國遐陟。諸子銜酒惜别，沽巾贈分，沉醉烟夕，惆悵凉月。天南廻以變夏，火西飛而獻秋。汀葭颯然，海草微落。夫子行邁，我心若何？母金玉爾音。而有遐心。湖水演沔。朂哉是行。共賦武昌釣臺篇。以慰别情耳。",
                    "zhushu": "",
                    "type": 2
                },
                {
                    "paragraph": "早春於江夏送蔡十還家雲夢序",
                    "zhushu": "",
                    "type": 2
                },
                {
                    "paragraph": "吾觀蔡侯，竒人也。爾其才高氣逺。有四方之志。不然何周流宇宙太多耶？白遐窮㝠捜，亦已早矣。海草三緑，不歸國門，又更逢春， 再結鄉思。一見夫子， 冥心道存。窮朝晚以作宴， 驅煙霞以輔賞。朗𥬇明月， 時眠落花， 斯遊無何， 㝷告暌索， 來暫觀我， 去還愁人。乃浮漢陽，入雲夢。鄉枻云叩， 歸魂亦飛。且靑山緑楓， 累道相接， 遇勝因賞，利君前行， 既非逺離， 曷足多嘆？秋七月，結遊鏡湖。無𠎝我期，先子而徃，敬愼好去， 終當早來， 無使晩耶！白雲不得復弄爾。鄉中廖公及諸才子爲詩略謝之。",
                    "zhushu": "",
                    "type": 2
                },
                {
                    "paragraph": "秋日於太原南柵餞陽曲王賛公賈少公石艾尹少公應舉赴上都序",
                    "zhushu": "",
                    "type": 2
                },
                {
                    "paragraph": "天王三京，北都居一。其風俗逺， 盖陶唐氏之人歟。襟四塞之要衝，控五原之都邑。雄藩劇鎭，非賢莫居。則陽曲丞王公，神仙之胄也。爾其學鏡千古，知周萬殊。又若少府賈公，以述作之雄也，鼇弄筆海，虎攫辭塲。又若石艾尹少公，廊廟之器，口折黃馬，手揮青萍。咸道貫於人倫，名飛於日下。實難沈屈，永懷青霄。劒有隱而氣衝七星，珠雖潜而光照萬壑。今年春，皇帝有事千畞，湛恩八埏，大捜群才，以緝邦政。而王公以令宰見舉，賈公以王霸昇聞。海激佇乎三千，天飛期於六月。必有以也，豈徒然哉！有從兄太原主簿舒，才華動時，規謀匠物，乃㸃翠幕，筵虹梁，瓊羞霞開，羽觴電舉。然後抗目逺覽，憑軒高吟，屏俗事於煩襟，結浮歡於落景。俄而皓月生海，來窺醉容；黃雲岀𨵿，半起秋色。數君乃輟酌慷慨，揺心促裝，望丹闕而非逺，揮玉鞭而且去。白也不敏，先鳴翰林，幸叨玳𤦛之筵，敢竭麒麟之筆。請各探韻賦詩寵行。",
                    "zhushu": ""
                }
            ]
        },
        {
            "name": "分𩔖編次李太白文卷之二十八",
            "paragraphs": [
                {
                    "paragraph": "分𩔖編次李太白文卷之二十八",
                    "zhushu": "",
                    "type": 1
                },
                {
                    "paragraph": "序下",
                    "zhushu": "",
                    "type": 2
                },
                {
                    "paragraph": "送戴十五歸衡嶽序",
                    "zhushu": "",
                    "type": 2
                },
                {
                    "paragraph": "白上探玄古，中觀人世，下察交道，海内豪俊，相識如浮雲。自謂德叅夷顔，才亞孔墨，莫不名由口進，實從事退。而風義可合者，厥惟戴侯。戴侯居長沙，禀湖嶽之氣；少長咸落，窺覇王之圖。精微可以入神，懿重可以崇德，謨猷可以尊主，文藻可以成化。兼以五才，統以四美，何往而不濟也？其二三諸昆，皆以才秀擢用，辭翰炳發，昇聞天朝。而此君獨潜光後世，以期大用。鯤海未躍，鵬霄愍然。不逺千里，訪余以道。却國之秀，有廖侯焉。人倫精鑒，天下獨立，毎延以宴謔，許爲通人。獨孤有鄰及薛諸公，咸亦以爲信然矣。屬明主未夢，且歸衡陽，憇祝融之雲峯，弄茱茰之湍水，軒騎紏合，祖於魏公之林亭。笙歌鳴秋，劒舞增氣。況江葉墜緑，沙鴻冥飛，登高送逺，使人心醉。見周、張二子，爲論平生，鷄黍之期，當速赴也。",
                    "zhushu": "",
                    "type": 2
                },
                {
                    "paragraph": "早夏於將軍叔宅與諸昆季送傅八之江南序",
                    "zhushu": "",
                    "type": 2
                },
                {
                    "paragraph": "易曰：觀乎人文，以化成天下。窮此道者，其惟傅侯耶？侯篇章驚新，海内稱善，五言之作，妙絶當時。陶公愧田園之能，謝客慙山水之美，佳句藉藉，人爲美談。前許州司馬宋公，藴氷清之姿，重傅侯玉潤之德，妻以其子，鳯凰于飛。潘楊之好，斯爲睦矣。僕不佞也，忝于芳塵，宴同一筵，心契千古，清酌連曉，玄談入微，歡携無問，旋告睽拆。將軍叔英略蓋古，英明洞神，天王貴宗，誕育賢子。八龍增秀以列次，五色相輝而有文。㑹言高樂，曉餞金門，洗德絃觴，怡顔朱明。草木已盛，且江嶂若𦘕，賞盈前途。自然屏間坐遊，鏡裏行到，霞月千里，足供文章之用哉！征帆空懸，落日相迫，二李揮翰，詩其贈焉。",
                    "zhushu": "",
                    "type": 2
                },
                {
                    "paragraph": "冬日於龍門送從弟京兆叅軍令問之淮南覲省序",
                    "zhushu": "",
                    "type": 2
                },
                {
                    "paragraph": "紫雲仙季，有英風焉。吾家見之，若衆星之有月。貴則天王之令弟，寳則海嶽之竒精，遊者所謂風生玉林，清明蕭灑，眞不虚也。常醉目吾曰：兄心肝五臟，皆錦繡耶？不然，何開口成文，揮翰霧散？吾因撫掌大𥬇，揚眉當之。使王澄再聞，亦復絶倒。觀夫筆走群象，思通神明，龍章炳然，可得而見。歲十二月，拜省于淮南。思白華之長吟，眺黃雲之晚色。目斷心盡，情懸高堂。傾蘭醑而送行，赫金鞍而照地。錯轂蹲野，朝英滿筵。非才名動時，何以及此？日落酒罷，前山隂煙。殷勤惠言，吾道東坐。想洛橋春色，先到淮城。見千條之緑楊，折一枝以相贈。則華蕚情在，吾無恨焉。群公賦詩，以光榮餞。",
                    "zhushu": "",
                    "type": 2
                },
                {
                    "paragraph": "江夏送倩公歸漢東序",
                    "zhushu": "",
                    "type": 2
                },
                {
                    "paragraph": "謝安四十，卧白雲於東山。桓公累徴，爲蒼生而一起，常與支公遊賞，貴而不移。大人君子，神冥契合，正可乃爾。僕與倩公，面不忝古人，言歸漢東，使我心痗。夫漢東之國，聖人所出。神農之後，李良爲大賢。爾來寂寂，無一物可紀。有唐中興，始生紫陽先生。先生六十而隱化。若繼跡而起者，惟倩公焉。蓄壯志而未就，期老成於他日。且能傾産重諾，好賢政文。即惠休上人與江鮑往復，各一時也。僕平生述作，罄其草而授之。思親遂行，流涕惜别。今聖朝已捨季布，當徴賈生，開顔洗目，一見白日，冀相視而𥬇於新松之山耶？作小詩絶句，以寫别意。辭曰：漢東國，川藏明月輝。寧知䘮亂後，更有一珠歸。",
                    "zhushu": "",
                    "type": 2
                },
                {
                    "paragraph": "餞李副使藏用移軍廣陵序",
                    "zhushu": "",
                    "type": 2
                },
                {
                    "paragraph": "夫功未足以蓋世，威不可以震生，必挾此者，持之安歸。所以彭越醢於前，韓信誅於後。況權位不及於此者，虚生危疑，而潜包禍心，小拒王命。是以謀臣將啖以節龯，　誘而烹之。亦由借鴻濤於奔鯨，鱠生人於哮虎，呼吸江海，横流百川，左縈右拂，十有餘郡。國計未及，誰當其鋒？我副使李公，勇冠三軍，衆無一旅，橫𠋣天之劒，揮駐日之戈，吟嘯四顧，熊羆雨集。蒙輪扛鼎之士，杖千將而星羅。上可以决天雲，下可以絶地維。翕振虎旅，赫張王師，退如山立，進若電逝，轉戰百勝，殭屍盈川，水膏於滄溟，陸血於原野，一掃瓦解，洗清全呉，可謂萬里長城，横斷楚塞。不然，五嶺之北，盡餌於修蛇，勢盤地蹙，不可圖也。而功大用小，天高路遐，社稷雖定於劉章，封矦未施於李廣。使慷慨之士，長吁青雲。且移軍廣陵，恭揖後命。組練照雪，樓船乗風，簫鼓沸而三山動，旌旗揚而九天轉。良牧出祖，烈將登筵。歌酣易水之風，氣振武安之瓦。海日夜色，雲帆中流。席䦨賦詩，以壯三軍之事。白也筆已老矣，序何能爲。",
                    "zhushu": "",
                    "type": 2
                },
                {
                    "paragraph": "澤畔吟詩序",
                    "zhushu": "",
                    "type": 2
                },
                {
                    "paragraph": "澤畔吟者，逐臣崔公之所作也。公代業文宗，早茂才秀。起家校書蓬山，再尉關輔。中佐于憲車，因貶湘隂。從宦二十有八載，而官未登於郎署，何遇時而不偶耶？所謂大名難居，碩果不食，流離乎沅、湘，摧頽於草莽。同時得罪者數十人，或才長命夭，覆巢蕩室。崔公忠憤義烈，形于清辭，慟哭澤畔，哀形翰墨，猶風雅之什，聞之者無罪，覩之者作鏡。書所感遇物二十章，名之曰澤畔吟。懼姧臣之猜，常韜之於竹簡，酷吏將至。則藏之於名山。前後數四，蠧傷卷軸。觀其𨓜氣頓挫，英風激揚，橫波遺流，騰薄萬古。至於微而彰，婉而麗，悲不自我，興成他人，豈不云怨者之流乎？余覽之愴然，掩卷揮涕，爲之序云。",
                    "zhushu": "",
                    "type": 2
                },
                {
                    "paragraph": "夏日諸從弟登汝州龍興閣序",
                    "zhushu": "",
                    "type": 2
                },
                {
                    "paragraph": "夫槿榮芳園，蟬嘯珍木，蓋紀乎南火之月也，可以處臺榭，居高明。吾之友于，順此意也。遂卜精勝，得乎龍興。留寳馬於門外，歩金梯於閣上。漸出軒戸，遐瞻雲天，晴山翠逺而四合，暮江碧流而一色。屈指郷路，還疑夢中；開襟危欄，宛若空外。嗚呼！屈、宋長逝，無堪與言，起予者誰？得我二季。當揮爾鳯藻，搜乎需觴，與白雲老兄，俱莫負古人也。",
                    "zhushu": "",
                    "type": 2
                },
                {
                    "paragraph": "秋夜於安府送孟賛府兄還都序",
                    "zhushu": "",
                    "type": 2
                },
                {
                    "paragraph": "夫士有飾危冠，佩長劒，揚眉吐諾，激昻青雲者，咸誇炫意氣，託交王矦。若告之急難，乃十夫八九。我義兄孟子，則不然耶？道合而襟期暗親，志乖而肝膽楚越。鴻騫鳯立，不循常流。孔明披書，毎觀於大略；少君讀易，時作於小文。四方賢豪，眩然景慕。雖長不過七尺，而心雄萬夫。至於酒情中酣，天機俊發，則談𥬇滿席，風雲動天，非嵩丘騰精，何以及此？白以弱植，早飲香名，況親承光輝，恩甚華蕚。他郷此别，誰無恨耶？時林風吹霜，散下秋草；海鴈嘶月，孤飛朔雲。驚魂動骨，戞瑟落涕。抗手緬邁，傷如之何？且各賦詩，以寵行路。",
                    "zhushu": "",
                    "type": 2
                },
                {
                    "paragraph": "春夜宴從弟桃花園序",
                    "zhushu": "",
                    "type": 2
                },
                {
                    "paragraph": "夫天地者，萬物之逆旅也",
                    "zhushu": "；一本作萬物者，天地之逆旅也。"
                },
                {
                    "paragraph": "光隂者，百代之過客也。而浮生若夢，爲歡幾何。古人秉燭夜遊，良有以也。况陽春召我以煙景，大塊假我以文章。㑹桃花之芳園，序天倫之樂事。群季俊秀，皆爲惠連；吾人詠歌，獨慙康樂。幽賞未已，高談轉清。開瓊筵以坐花，飛羽觴而醉月。不有佳詠，何伸雅懷？如詩不成，罰依金谷酒數。",
                    "zhushu": "",
                    "type": 2
                },
                {
                    "paragraph": "冬夜於隨州紫陽先生飡霞樓送烟子元演隱仙城山序",
                    "zhushu": "",
                    "type": 2
                },
                {
                    "paragraph": "吾與霞子元丹、烟子元演，氣激道合，結神仙交，殊身同心，誓老雲海，不可奪也。歷行天下，周求名山，入神農之故郷，得胡公之精術。胡公身掲日月，心飛蓬萊，起飡霞之孤樓，鍊吸景之精氣。延我數子，高談混元，金書玉訣，盡在此矣。白乃語及形勝，紫陽因大誇仙城。元侯聞之，乗興將往。别酒寒酌，醉青田而少留；夢魂曉飛，度渌水以先去。吾不疑滯於物，與時推移。出則以平交王侯，遁則以俯視巢許。朱紱狎我，緑蘿未歸。恨不得同棲烟林，對坐松月。有所𣢾然，銘契潭石。乗春當來，且抱琴卧花，高枕相待。詩以寵别，賦而贈之。",
                    "zhushu": ""
                }
            ]
        },
        {
            "name": "分𩔖編次李太白文卷之二十九",
            "paragraphs": [
                {
                    "paragraph": "分𩔖編次李太白文卷之二十九",
                    "zhushu": "",
                    "type": 1
                },
                {
                    "paragraph": "記",
                    "zhushu": "一首，"
                },
                {
                    "paragraph": "頌",
                    "zhushu": "二首，"
                },
                {
                    "paragraph": "讃",
                    "zhushu": "一十七首，緫二十首。",
                    "type": 2
                },
                {
                    "paragraph": "任城縣㕔壁記",
                    "zhushu": "",
                    "type": 2
                },
                {
                    "paragraph": "風姓之後，國爲任城，蓋古之秦縣也。在禹貢則南徐之分，當周成廼東魯之邦。自伯禽到于順公，三十二代，遭楚蕩滅，因屬楚焉。炎漢之後，更爲郡縣。隋開皇三年，廢高平郡，移任城於舊居。邑乃屢遷，井則不改。魯境七百里，郡有十一縣，任城其衝要。東盤琅邪，西控鉅野，北走厥國，南馳互郷。青帝太昊之遺墟，白衣尚書之舊里。土俗古逺，風流清高，賢良間生，掩映天卜。地愽厚，川踈明。漢則名王分茅，魏則天人列土。所以代變豪侈，家傳文章，君子以才雄目高，小人則鄙朴難治。況其城池爽塏，邑屋豐潤，香閣𠋣日，凌丹霄而欲飛；石橋橫波，驚彩虹而不去，其雄麗坱圠有如此焉。故萬商往來，四海緜歷，實泉貨之橐籥，爲英髦之咽喉。故資大賢，以主東道，製我美錦，不易其人。今郷二十六，戸一萬三千三百七十一，帝擇明德，以賀公宰之。公温恭克修，儼碩有立。季野備四時之氣，士元非百里之才。撥煩彌閑，剖劇無滯。鏑百發克破於楊葉，刀一鼓必合於桑林。寛猛相濟，弦韋適中。一之歲肅而教之，二之歲惠而安之，三之歲富而樂之。然後青衿向訓，黃髪履禮。耒耜就役，農無游手之夫。杼軸和鳴，機罕嚬蛾之女。物不知化，陶然自春。權豪鋤縱暴之心，黠吏返淳和之性。行者讓於道路，任者併於輕重，扶老携㓜，尊尊親親，千載百年，再復魯道。非神明愽逺，孰能契於此乎？白探竒東蒙，竊聽輿論，輙記於壁，垂之將來，俾後賢之操力，知賀公之絶跡者也。",
                    "zhushu": "",
                    "type": 2
                },
                {
                    "paragraph": "趙公西候新亭頌",
                    "zhushu": "",
                    "type": 2
                },
                {
                    "paragraph": "惟十有四載，皇帝以歲之驕陽，秋五不稔，乃愼擇明牧，恤南方凋枯。伊四月孟夏，自淮隂遷我天水趙公作藩于宛陵，祗明命也。惟公代秉天憲，作程南臺，洪柯大本，聿生懿右。宜乎哉，橫風霜之秀氣，鬱王霸之竒畧。初以鐡冠白筆，佐我燕京，威雄振肅，虜不敢視。而後鳴琴二邦，天下取則，起草三省，朝端有聲。天子識面，宰衡動聽，殷南山之雷，剖赤縣之劇，強項不屈，三州所居大化，咸列碑頌。至於是邦也，酌古以訓俗，宣風以布和，平心理人，兵鎭唯靜。晝一千里，時無莠言。退公之暇，清眺原隰。以此郡東塹巨海，西襟長江，咽三呉，扼五嶺，輶軒錯岀，無旬時而息焉。出自西郭，蒼然古道，道寛列樹，行無清隂。至有疾雷破山，狂颷震壑，炎景爍野，秋霖灌途，馬之側於谷口，人周章於山頂，亭候靡設，逢迎闕如。自唐有天下，作牧百數，因循齷齪，罔恢永圖。及公來思，大革前弊，實相此土，陟降觀之。壯其廻崗龍盤，沓嶺波起，勝勢交至，可以有作。方農之𨻶，廓如是營。遂鏟崖堙卑，驅石剪𣗥，削汚壤，堦高隅。以門以墉，乃棟乃宇。儉則不陋，麗而不奢。森沉閈閉，燥濕有庇。若鳬之勇，如鵬斯騫。縈流鏡轉，涵映池底，納逺海之餘清，瀉蓮峰之積翠。信一方雄勝之郊，五馬踟蹰之地也。長史齊公光，又人倫之師表；司馬武公㓜成，衣冠之髦彦。録事叅軍呉鎭、宣城令崔欽，令德之後，良材間生，縱風教之樂地，岀人倫之高格。卓絶映古，清明在躬，僉謀僝功，不日而就。然是役也，伊二公之力歟？過客沉吟以稱嘆，邦人聚舞以相賀，僉曰：我趙公之亭也。群寮獻議，請因謡頌以名之，則必與謝公北亭同不朽矣。白以爲謝公德不及後世，亭不留要衝，無勿拜之言，鮮登高之賦。方之今日，我則過矣。敢詢耆老而作頌曰：",
                    "zhushu": "",
                    "type": 2
                },
                {
                    "paragraph": "耽耽高亭，趙公所營。如鼇背突兀於太清，如鵬翼開張而欲行。趙公之宇，千載有覩。必恭必敬，爰遊爰處。瞻而思之，罔敢大語。趙公來翔，有禮有章。煌煌鏘鏘，如文翁之堂。清風洋洋，永世不忘。",
                    "zhushu": "",
                    "type": 2
                },
                {
                    "paragraph": "崇明寺佛頂尊勝陁羅尼幢頌",
                    "zhushu": "并序。",
                    "type": 2
                },
                {
                    "paragraph": "共工不觸山，媧皇不𥙷天，其鴻波汩汩流，伯禹不治水，萬人其魚乎。禮樂大壞，仲尼不作，王道其昏乎。而有功包隂陽，力掩造化，首岀衆聖，卓稱大雄，彼三者之不足徴矣。粤有我西方金仙之垂範，覺曠刼之大夢，碎群愚之重昏。寂然不動，湛而常存。使苦海靜滔天之波。疑山滅炎崐之火。囊括天地，置之清涼。日月或墜。神通自在。不其偉歟。魯郡崇明寺南門佛頂尊勝陀羅尼石幢者。蓋此都之壯觀。昔善住天子及千大天遊于園觀。又與天女遊戯。受諸快樂。即於夜分中聞有聲曰：善住天子七日滅後，當生七反畜生之身。於是如來授之吉祥眞經，遂脫諸苦。蓋之夭徴，",
                    "zhushu": "一作從。"
                },
                {
                    "paragraph": "爲大法印，不可得而聞也。我唐高宗時，有𦋺賔桑門，持入中土，猶日藏大寳，清園虚空，檀金淨彩，人皆恱見，所以山東聞士，舉國而崇之。時有萬商投珍。士女雲㑹，衆布蓄沓如陵。琢文石於他山。聳高標於列肆。鑱珉錯綵。爲鯨爲螭。天人海怪。若叱若語。貝葉金言刋其上。荷花水物形其隅。良工草萊，獻技而去。聖君垂拱南面，穆清而居。大明廣運。無幽不燭。以天下所立兹幢。多臨諸旗亭，喧囂湫隘，本非經行網繞之所，乃頒下明詔，令移於寳坊。吁！百尺中標，矗若雲斷，委翳苔蘚，周流星霜，俾龍象興嗟，仰瞻無地，良可嘆也。我太官廣武伯隴西李公，先名琬，奉詔書改爲輔。其從政也，肅而寛，仁而惠，五鎭方牧，聲聞于天。帝乃知剖竹于魯，魯道粲然可觀。方將和隂陽於太階，致君於堯舜，豈徒閉閣坐嘯，鴻盤二千哉？乃再崇厥功，發揮象教。於是與長史盧公、司馬李公等，咸明明在公，綽綽有𥙿，韜大國之寳，鍾元精之和，榮兼半刺，道光列嶽。才或大而用小，識無微而不通。政其有經，談豈更僕。有律師道宗，心緫群妙，量苞大千，日何瑩而常明，天不言而自運。識岸浪注，玄機清發，毎口演金偈，舌揺電光，開關延敵，罕有當者。由萬竅同號於一風，衆流俱納於溟海。若乃嚴飾佛事，規矩梵天，法堂鬱以霧開，香樓岌乎島峙，皆我公之締構也。以天寳八年五月一日，示滅大寺。百城號天，四衆泣血，焚香散花，扶襯卧轍，仙鶴數十，飛鳴中絶。非至德動天，深仁感物者，其孰能與於此乎？三綱等皆論窮彌天，惠湛清月，傳千燈於智種，了萬法於眞空，不謀同心，克樹聖跡。太官李公，乃命門於南，垣廟通衢，曾盤舊規，累構餘石。壯士加勇，力侔拔山，纔擊鼓以雷作，拖鴻縻而電掣。千人壯，萬夫勢。轉鹿盧於橫梁，泯環合而無際。常六合之振動，崛九霄之崢嶸。非鬼神功，曷以臻此？況其清景燭物，香風動塵，群形所霑，積苦都雪，粲星辰而增輝，挂文字而不滅。雖漢家金莖，伏波桐柱，擬兹陋矣。或日月圎滿，方檀散華，清心諷持，諸佛稱賛。夫如是，亦可以從一天至一天，開天宫之門，見群聖之顔，巍巍功德，不可量也。其録事參軍、六曹英寮，及十一縣官屬，有宏才碩德，含香繡衣者，皆列名碑隂，此不具載。郡人都水使者宣道先生孫太沖，得眞人紫蘂玉笈之書，能令太一神自成還丹，以獻于帝。帝服享萬壽，與天同休。功成身退，謝病而去。不謂古之玄通微妙之士歟。乃謂白曰：昔王文考觀藝於魯，騁雄辭於靈光。陸佐公知名在呉。銘𩀱闕於盤石。吾子盍可美盛德。揚中和。恭承話言。敢不惟命。遂作頌曰：",
                    "zhushu": "",
                    "type": 2
                },
                {
                    "paragraph": "掲高幢𠔃表天宫。嶷獨出𠔃凌星虹。神縱縱𠔃來空。仡扶傾乎蒼穹。西方大聖稱大雄。橫絶苦海舟群蒙。陁羅尼藏萬法宗，善住天子獲厥功。明明李君牧東魯，再新頽規扶衆苦。如大雲王注法再，邦人清涼喜聚舞。揚鴻名𠔃振海浦。銘豐碑𠔃昭萬古。",
                    "zhushu": "",
                    "type": 2
                },
                {
                    "paragraph": "當塗李宰君畫讃。",
                    "zhushu": "",
                    "type": 2
                },
                {
                    "paragraph": "天垂元精，嶽降粹靈。應期命世，大賢乃生。吐竒獻䇿，敷聞王庭。帝用休之，楊先泰清。濫觴百里，涵量八溟。縉雲飛聲，當塗政成。雅頌一變，江山再榮。舉邑抃舞，式圖丹青。眉秀華蓋，目朗明星。鶴矯閬風，麟騰玉京。若掲日月，昭然運行。窮神闡化，永世作程。",
                    "zhushu": "",
                    "type": 2
                },
                {
                    "paragraph": "金陵名僧頵公粉圖慈親讃",
                    "zhushu": "",
                    "type": 2
                },
                {
                    "paragraph": "神妙不死，惜生此身。託禮明淑，而稱厥親。粉爲造化，筆寫天眞。貌古松雪，心空世塵。文伯之母，可以爲隣。",
                    "zhushu": "",
                    "type": 2
                },
                {
                    "paragraph": "李居士讃",
                    "zhushu": "",
                    "type": 2
                },
                {
                    "paragraph": "至人之心，如鏡中影。揮斤萬變，動不離靜。彼質我斤，揮風是騁。了物無二，皆爲匠郢。吾族賢老，名喧寫眞。貌圖粉繪，生爲垢塵。從白得衰，與天爲隣。黙然不滅，長存此身。",
                    "zhushu": "",
                    "type": 2
                },
                {
                    "paragraph": "安吉崔少府翰𦘕讃",
                    "zhushu": "",
                    "type": 2
                },
                {
                    "paragraph": "齊表巨海，吳嗟大風。崔爲令族。出自太公。克生竒才，骨秀神聦。炳若秋月，騫然雲鴻。爰圖伊人，奪妙眞宰。卓立欲語，謂行而在。清晨一觀，爽氣十倍。張之座隅，仰止光彩。",
                    "zhushu": "",
                    "type": 2
                },
                {
                    "paragraph": "宣城呉録事𦘕讃",
                    "zhushu": "",
                    "type": 2
                },
                {
                    "paragraph": "大名之家，昭彰日月。生此髦士，風霜秀骨，圖眞像賢，傳容寫髪。束帶嶽立，如朝天闕。巖巖𠔃謂四方之削成，澹澹𠔃申五湖之澄明。武庫肅穆，辭峰崢嶸。大辯若納，大音希聲。黙然不語，終爲國楨。",
                    "zhushu": "",
                    "type": 2
                },
                {
                    "paragraph": "壁𦘕蒼鷹讃",
                    "zhushu": "譏主人。",
                    "type": 2
                },
                {
                    "paragraph": "突兀枯樹，傍無寸枝，上有蒼鷹獨立，若秋胡之攅眉。凝金天之殺氣，凛粉壁之雄姿。觜銛劒㦸，𤓰握刀錐。群賔失席以𥈭眙，未悟丹青之所爲。吾嘗恐出戸牖以飛去，何意終年而在斯。師猛讃",
                    "zhushu": "",
                    "type": 2
                },
                {
                    "paragraph": "張公之堂，華壁照雪，師猛在圖，雄姿奮發，森竦眉目，䬃灑毛骨。鋸牙衘𩀱，鈞𤓰抱月。掣蹲明以震怒，謂大厦之𡸣屼。永觀厥容，神駭不歇。",
                    "zhushu": "舊本無永觀厥容，神駭不歇二句。",
                    "type": 2
                },
                {
                    "paragraph": "羽林范將軍𦘕讃",
                    "zhushu": "",
                    "type": 2
                },
                {
                    "paragraph": "羽林列衛，壁壘南垣。四十五里，光輝至尊。范公拜將，遥承主恩。位寵虎臣，封傳鴈門。瞻天蹈舞，踊躍精魂。逐逐鶚視，昻昻鴻騫。心豪祖逖，氣爽劉琨。名震大國，威揚列藩。麟閣之階，粉圖華軒。胡兵百萬，橫行縱吞。𤓰牙帝室，功業長存。",
                    "zhushu": "",
                    "type": 2
                },
                {
                    "paragraph": "金銀泥𦘕西方淨土變相讃",
                    "zhushu": "并序。"
                },
                {
                    "paragraph": "我聞金天之西，日没之所，去中華十萬億刹，有極樂世界焉。彼國之佛，身長六十萬億恒沙由旬，眉間白毫，向右宛轉，如五須彌山，目光清白，若四海水。端坐說法，湛然常存。沼明金沙，岸列珍樹，欄楯彌覆，羅網周張。車渠瑠璃，爲樓殿之飾；玻黎碼碯，耀階砌之榮。皆諸佛所證，無虚言者。金銀泥𦘕，西方淨土變相，蓋馮翊郡秦夫人奉爲亡夫湖州刺史韋公之所建也。夫人藴氷玉之清，敷聖善之訓，以伉儷大義，希拯㧞幽塗。父子恩深，用重修於景福。誓捨珍物，購求名工，圖金創端，繪銀設像，八法功德，波動青蓮之池。七寳香花。光映黃金之地。清風所拂。如生五音。百千妙樂。咸疑動作。若已發願。未及發願。若已當生。未及當生。精念七日。必生其國。功德罔極。酌而難名。讃曰：",
                    "zhushu": "",
                    "type": 2
                },
                {
                    "paragraph": "向西日没處。遥瞻大悲顔。月淨四海水。身光紫金山。勤念必往生。是故稱極樂。珠網珍寳樹。天花散香閣。圖𦘕了在眼。願託彼道場。以此功德海。冥祐爲舟梁。八十一刼罪。如風掃輕霜。庶觀無量壽。長願玉毫光。",
                    "zhushu": "",
                    "type": 2
                },
                {
                    "paragraph": "江寧楊利物𦘕讃",
                    "zhushu": "",
                    "type": 2
                },
                {
                    "paragraph": "太華高嶽。三峯𠋣天。洪波經海。百代生賢。爲夔爲龍。廓土濟川。趙城開國。玉樹凌煙。筆鼓元化。形分自然。明珠獨轉，秋月孤懸。作宰作程，摧剛挫堅。德合窈冥，聲播蘭荃。鴻漸麟閣，英圖可傳。",
                    "zhushu": "",
                    "type": 2
                },
                {
                    "paragraph": "金郷薛少府㕔畫鶴讃高堂閑軒𠔃，雖聽訟而不擾。圖蓬山之竒禽，想瀛海之縹緲。紫頂煙赩，丹眸星皎。昂昂佇眙，",
                    "zhushu": "一作欲飛。"
                },
                {
                    "paragraph": "霍若驚矯。形留座隅，勢出天表。謂長鳴",
                    "zhushu": "一作唳。"
                },
                {
                    "paragraph": "於風霄，終寂立於露曉。凝翫益古，俯察逾妍。舞疑傾市，聽似聞絃。儻感至精以神變，可弄影而浮煙。",
                    "zhushu": "",
                    "type": 2
                },
                {
                    "paragraph": "誌公𦘕讃水中之月，了不可取。虚空其心，寥廓無主。錦幪鳥爪，獨行絶侣。刀齊尺梁，扇迷陳語。丹青聖容，何往何所。",
                    "zhushu": "一作去往何所。",
                    "type": 2
                },
                {
                    "paragraph": "琴讃嶧陽孤桐。石聳天骨，根老冰泉，葉苦霜月。斵爲緑綺，徽聲粲發。秋風入松，萬古竒絶，",
                    "zhushu": "",
                    "type": 2
                },
                {
                    "paragraph": "朱虚侯讃嬴氏穢德，金精摧傷。秦鹿克獲，漢風飛揚。赤龍登天，白日昇光。隂虹賊虐，諸吕擾攘。朱虚來歸，㑹酌高堂。雄劒奮擊，太后震惶。爰鋤産禄，大運乃昌。功冠帝室，于今不亡。",
                    "zhushu": "",
                    "type": 2
                },
                {
                    "paragraph": "觀佽飛斬蛟龍圖讃",
                    "zhushu": "",
                    "type": 2
                },
                {
                    "paragraph": "佽飛斬長蛟，遺圖𦘕中見。登舟旣虎嘯，激水方龍戰。驚波動連山，拔劒曵雷電。鱗摧白刃下，血染滄江變。感此壯古人，千秋若對面。",
                    "zhushu": "",
                    "type": 2
                },
                {
                    "paragraph": "地藏菩薩讃",
                    "zhushu": "并序。",
                    "type": 2
                },
                {
                    "paragraph": "大雄掩照，日月崩落。惟佛智慧大，而光生死雪。頼假普慈力，能救無邊苦。獨出矌刼，導開橫流。則地藏菩薩爲當仁矣。弟子扶風寶滔，少以英氣爽邁，結交王侯，清風豪俠，極樂生疾，乃得惠劒於眞宰，湛本心於虚空，願圖聖容，以祈景福，庶冥力慿助，而厥苦有瘳。爰命小才，式讃其事。讃曰：",
                    "zhushu": "",
                    "type": 2
                },
                {
                    "paragraph": "本心若虚空，清淨無一物，焚蕩淫怒癡，圎寂了見佛。五綵圖聖像，悟眞非妄傳。掃雪萬病盡，爽然清涼天。讃此功德海，永爲曠代宣。",
                    "zhushu": "",
                    "type": 2
                },
                {
                    "paragraph": "魯郡葉和尚讃",
                    "zhushu": "",
                    "type": 2
                },
                {
                    "paragraph": "海英嶽靈，誕彼開士。了身皆空。觀月在水。如薪傳火。朗徹生死，如雲開天。廓然萬里。寂滅爲樂，江海而閑。逆旅形内，虚舟世間。邈彼崐閬，誰云可攀？",
                    "zhushu": ""
                }
            ]
        },
        {
            "name": "分𩔖編次李太白文卷之三十",
            "paragraphs": [
                {
                    "paragraph": "分𩔖編次李太白文卷之三十",
                    "zhushu": "",
                    "type": 1
                },
                {
                    "paragraph": "銘",
                    "zhushu": "二首。"
                },
                {
                    "paragraph": "碑",
                    "zhushu": "五首。"
                },
                {
                    "paragraph": "文",
                    "zhushu": "二首，緫九首。",
                    "type": 2
                },
                {
                    "paragraph": "化城寺大鐘銘",
                    "zhushu": "并序。",
                    "type": 2
                },
                {
                    "paragraph": "噫！ 天以震雷鼓羣動，佛以鴻鐘驚大夢。而能發揮沉潜，開覺茫蠢，則鐘之取象，其義博哉！夫楊音大千，所以清眞心，警俗慮；恊響廣樂，所以逹元氣，彰天聲；銘勲皇宫，所以旌豐功，昭茂德。莫不配美金鼎，增輝寳坊，仍事作制，豈徒然也？粤有唐宣城郡當塗縣化城寺大鐘者，量函千盈，蓋邑宰李公之所剏也。公名有則，系玄元之英㽔，茂列聖之天枝。生于公族，貴而秀出，少藴才略，壯而有成。西逾流沙，立功絶域。帝疇乎厥庸，始學古從政，歷宰潔白，聲聞于天。天書襃榮，輝之簡牘。稽首三復，子孫其傳。天寳之初，鳴琴此邦。不言而治，曰：計之無近功，歲計之有大利。物不知化，潜臻小康。神明其道，越不可尚。方入于禪關。覩天宫崢嶸，聞鐘聲𤨏屑，乃謂諸龍象曰：盍不建夫法鼓，樹之層臺，使羣聾六時有所歸仰，不亦美乎？於是發一言以先覺，舉百里而咸應。秋毫不挫，人多子來。銅崇朝而山積，工不日而雲㑹。乃採鳬氏，撰鳴鐘。火天地之爐，扇隂陽之炭。回禄奮怒，飛廉震驚。金精轉涾以融熠，銅液星熒而熣燦。光噴日道，氣敵天維。紅雲㸃於太清，紫煙矗於遥海。烜爀宇宙，功侔鬼神。瑩而察之，吁！駭人也。爾其龍質炳發，虎形躨跜，縻金索以上絙，懸寶樓而迭擊。傍振萬壑，高聞九天，聲動山以隱隱，響奔雷而闐闐。赦湯鑊於幽途，息劒輪於苦海。景福𦙝蠁，被于人天。非李公好謀而成，弘濟群有，孰能與於此乎？丞尉等並衣冠之龜龍，人物之標凖，大雅君子，同僚盡心，聞善賈勇，賛成厥美？寺主昇朝，閑心古容，英骨秀氣，洒落毫素，謙柔𥬇言。海受水而皆納，鏡無形而不燭。直道妙用，乃如是言，常虚懷忘情，潔己利物，是人行空寂，不動見如來。有若上座靈隱都維，𨚗則舒。名僧曰暉，藴虚常因調護。賢哉六開士，普聞八萬法。深入禪惠，精修律義。將愽我以文章，求我以述作，功德大海，酌而難名。遂與六曹豪吏，姑熟賢老，乃緇乃黃，鳬趨梵庭，請揚宰君之鴻美。白昔忝侍從，備于辭臣，恭承德音，敢闕清風之頌。其辭曰：",
                    "zhushu": "",
                    "type": 2
                },
                {
                    "paragraph": "雄雄鴻鐘砰隱天，雷鼓霆擊警大千。合號烜爀聲無邊，摧慴魑魅招靈仙。傍極六道極九泉，劒輪輟苦期息肩。湯鑊猛火停熾燃，愷悌賢宰人父母。興功利物信可乆，德方金鐘永不朽。",
                    "zhushu": "",
                    "type": 2
                },
                {
                    "paragraph": "天門山銘",
                    "zhushu": "",
                    "type": 2
                },
                {
                    "paragraph": "梁山愽望，關扄楚濵。夾據洪流，寔爲呉津。兩坐錯落，如鯨張鱗。惟海有若，唯川有神。牛渚怪物，目圍車輪。光射島嶼，氣凌星辰。卷沙揚濤，溺馬殺人。國泰呈瑞，時訛返珍。開則九江納錫，閉則五嶽飛塵。天險之地，無德匪親。",
                    "zhushu": "",
                    "type": 2
                },
                {
                    "paragraph": "溧陽瀬水貞義女碑銘",
                    "zhushu": "并序。",
                    "type": 2
                },
                {
                    "paragraph": "皇唐葉有六聖，再造八極，鏡照萬方，幽明咸熈。天秩有禮，自太古及今，君君臣臣，烈士貞女，采其名節尤彰可激清頽俗者，皆掃地而祠之。蘭蒸椒漿，歲祀罔缺。而兹邑貞義女，光靈翳然，埋冥古逺，琬琰不刻，豈前修愽逹者爲邦之意乎？貞義女者，溧陽黃山里史氏之女也。以家溧陽，史闕書之。歲三十，弗移天于人，清英潔白，事母純孝，手柔荑而不龜，身擊漂以自業。當楚平王時，平王虐忠助讒，苛虐厥政，芟於尚，斬於奢，血流于朝，赤族伍氏，怨毒於人，何其深哉！子胥始東奔勾呉，月渉星遁，或七日不火，傷弓于飛，逼迫於昭關，匍匐於瀬渚，捨車而徒，告窮，此女目色以臆，授之壷漿。全人自沉，形與口滅。卓絶千古，聲淩浮雲。激節必報之讐，雪誠無疑之地。難乎哉！借如曹娥潜波，理貫於孝道；聶姊殞肆，槩動於天倫。魯姑棄子，以却三軍之衆；漂母進飯，没受千金之恩。方之於此，彼或易爾。卒使伍君開張，闔閭傾蕩鄢郢，呉師鞭屍於楚國，申胥泣血於秦庭。我亡爾存，亦各壯志。張英風於古今，雪大憤於天地。微此女之力，雖云爲之士，焉能咆哮烜爀，施於後世也。望其溺所，愴然低廻而不能去。毎風號呉天，月苦荆水，響像如在，精魂可悲。惜其投金有泉，而刻石無主，哀哉！邑宰榮陽鄭公名晏，家康成之學，世子産之才，琴清心閑，百里大化。有若主簿扶風竇嘉賔、縣尉廣平宋陟、丹陽李濟、南朝陳然、清河張昭，皆有卿才霸略，同事相恊，緬紀英淑，勒銘道周。雖陵頽海竭，文或不死。其辭曰：",
                    "zhushu": "",
                    "type": 2
                },
                {
                    "paragraph": "粲粲貞女，孤生寒門。上無所天，下報母恩。春風三十，花落無言。乃如之人，激漂清源。碧流素手，縈彼潺湲。求思不可，秉節而存。伍胥東奔，乞食於此。女分壷漿，滅口而死。聲動列國，義形壯士。入郢鞭屍，還呉雪耻。投金瀬沚，報德稱美。明明千秋，如月在水。",
                    "zhushu": "",
                    "type": 2
                },
                {
                    "paragraph": "天長節使鄂州刺史韋公德政碑",
                    "zhushu": "并序。",
                    "type": 2
                },
                {
                    "paragraph": "太虚旣張，惟天之長。所以白帝眞人，當高秋八月五日，降西方之金精，採天長爲名，將傅之無窮，紀聖誕之節也。我高祖創業，太宗成之，三后繼統，王猷如一。大盗間起，開元中興，力倍造化，功包天地。不然，何能遏犧農之頽波，返淳朴於太古？雖軒后至道，由聞𧈪尤之師。今網漏吞舟，而胡夷起於轂下。先天文武孝感皇帝，越在明兩，緫戎扶風。正帝車於北斗，拯橫流於鯨口。廻日轡於西山，拂蒙塵於帝顔。呼吸而收兩京，烜爀而安六合。歷列辟而罕匹，顧將來而無儔。太陽重輪，合耀並岀，宇宙翕變，草木增榮。一麾而靜妖氛，成功不處；五讓而傳劒璽，德冠樂推。於戲！昔堯及舜、禹，皆無聖子，審歷數去，已終大寶。假人飾讓，以成千載之美。未若以文明鴻業，受之元良，與天同休，相統億祀。則我唐至公而無私，越三聖而殊軌，騰萬人之喜氣，爛八極之祥雲。上皇思汾陽而高蹈，解負重於吾君，能事斯畢，與人更始。乃展祀郊廟，望秩山川，方掩骼於河洛，弔人於幽燕。但誅元兇，不問小罪，噫大塊之氣，歌炎漢之風。雲滂洋，雨汪濊，澡渥澤，除瑕纇。削平國歩，改號乾元。至矣哉！其雄圖景命，有如此者。我邦伯韋公，大彭之洪胤，扶楊之貴族，雄略邁古，高文變風。運當一賢，才堪三事。歷職剖劇，能聲旁流。振繡而白筆橫冠，分符而彤䄡入境。曩者永王以天人授龯，東廵無名。利劒承喉以脅從，壯心堅守而不動。房陵之俗，安於太山，休弈列郡，去若始至。帝召岐下，深嘉直誠，移鎭夏口，救時艱也。愼厥職，康乃人，減兵歸農，除害息暴。大水滅郭，洪霖注川，人見憂於魚鼈，岸不辨於牛馬。公乃抗辭正色，言于城隍曰：若三日雨不歇，吾當伐喬木，焚清祠。精心感動，其應如響。無何，巾使銜命，徧祈名山，廣徴牲牢，驟欲致祭。公又盱衡而稱曰：今主上明聖，懷於百靈。此淫昏之鬼，不載祀典。若煩國禮，是荒巫風。其秉心逹識，皆此𩔖也。物不知化，如登春臺。有若江夏縣令薛公，揖四豪之風，當百里之寄，幹蠱有立，含章可貞。遵之典禮，恤疲於和樂。政其成也，臻於小康。中京重覩於漢儀，列郡還聞於舜樂。選鄂之勝，帳干東門。乃登豳歌，擊土鼓，祀蓐收，迎田祖。招揺廻而大火乃落，閶闔啓而涼風始歸。笙竽和籥之音，象星辰而迭奏；呉楚巴渝之曲，各土風而備陳。禮容有穆，簮笏列序。羅衣蛾眉，立乎玳筵之上；班劒虎士，森乎翠幕之前。千變百戲，分曹賈勇。藺子跳劒，迭躍流星之輝；都盧㝷橦，倒掛浮雲之影。百川繞郡，落天鏡於江城；四山入牖，照霜空之海色。獻觴醉於晚景，舞䄂紛於廣庭。鶴髪之叟，鴈序而進曰：恭聞天子無戲言，恐轉公以大用；老父不畏死，願留公以上聞。恱坐棠而飡風，庶刻石以賔美。白觀樂入楚，聞韶在齊。採諸行謡，遂作頌曰：",
                    "zhushu": "",
                    "type": 2
                },
                {
                    "paragraph": "爽朗太白，雄光下射。崢嶸金天，華嶽旁連。降精騰氣，赫矣昭然。誕聖五日，垂休萬年。孽胡挻災，大人有作。雷霆發揚，攙槍乃落。九服交泰，五雲縈薄。掃雪屯蒙，洗清寥廓。軒后訪道，來登娥眉。上皇西去，異代同時。六龍轉駕，兩曜廻規。重遭唐主，更覩漢儀。肅肅韋公，大邦之翰。秀骨嶽立，英謀電斷。宣風樹聲，逺威逆亂，不長不極。樂奏爭觀，丸劒揮霍，魚龍屈盤。東廻舞䄂，西𥬇長安。頌聲載路，豐碑是刋。",
                    "zhushu": "",
                    "type": 2
                },
                {
                    "paragraph": "比干碑",
                    "zhushu": "并序。",
                    "type": 2
                },
                {
                    "paragraph": "太宗文皇帝旣一海内，明君臣之義。貞觀十九年，征島夷，師次殷墟，乃詔贈少師比干爲太師，謚曰忠烈公，遣大臣持節弔祭，申命郡縣，封墓葺祠，置守冡，以少牢時享。著於甲令，刻於金石。故比干之忠益彰，臣子得述其志。昔商王受毒，痡於四海，悖于三正，肆厥淫虐，下罔敢諍。於是微子去之，箕子囚之，而公獨死之。非夫捐生之難，處死之難，故不可死而死，是輕其生，非孝也；可死而不死，是重其死，非忠也。王曰：“叔父，親其至焉；國之元臣，位莫崇焉。”親不可以觀其危，眤不可以忘其祖，則我臣之業，將墜于泉；商王之命，將絶于天。整扶其顚，遂諫而死。剖心非痛，亡殷爲痛。公之忠烈，其若是焉。故能獨立危邦，橫抗興運。周武以三分之業，有諸侯之師，實其十亂之謀，緫其一心之衆。當公之存也，乃戢彼西土；及公之䘮也，乃觀乎孟津。公存而殷存，公䘮而殷䘮。興亡而繫，豈不重歟？且聖人立教，懲惡勸善而已矣。人倫大統，父子君臣而已矣。少師存則垂其統，殁則垂其教，奮乎千古之上，行乎百王之末，俾夫淫者懼，倿者慙，義者思，忠者勸，其爲戒也，不亦大哉！而夫子稱殷有三仁，是豈無微㫖？甞敢頥之曰：存其身，存其宗，亦仁矣；存其名，",
                    "zhushu": "一作身。"
                },
                {
                    "paragraph": "存其祀，亦仁矣；亡其身，圖其國，亦仁矣。若進死者，退生者，狂狷之士將奔走之；襃生者，貶死者，宴安之人將寘力焉。故同歸諸仁，各順其志，殊塗而一揆，異行而齊致，俾後人優柔而自得焉。蓋春秋微婉之義，必將建皇極，立彛倫，闢在三之門，垂不二之訓，以明知于世。則夫人臣者，旣移孝於親，而致之於君，焉有聞親失而不諍，親危而不救，從容安地而自得？甚哉，不然矣。夫孝於其親，人之親皆欲其子；忠於其主，人之主皆欲其臣。故歷代帝王，皆欲精顯。周武下車而封其墓，魏武南遷而創其祠。我太宗有天下，禋百神，盛其禮，追贈太師，謚曰忠烈。申命郡縣，封墳葺祠，置守家五家，以少牢時享，著于甲令，刻于金石。於戲！哀傷列辟，主君封德，正與神明，秩視郡王。身滅而榮益大，世絶而祀愈長，然後知忠烈之道，激天感人深矣。天寶十祀，余尉于衛，拜首祠堂，魄感精動。而廟在鄰邑，官非式閭，斵石銘表，以志丕烈。銘曰：縻軀非仁，蹈難非智，死於其死，然後爲義。忠無二軀，烈有餘氣。正直聦明，至今猛視。咨爾來代，爲臣不易。",
                    "zhushu": "",
                    "type": 2
                },
                {
                    "paragraph": "武昌宰韓君去思頌碑",
                    "zhushu": "并序。",
                    "type": 2
                },
                {
                    "paragraph": "仲尼，大聖也，宰中都，而四方取則。子賤，大賢也，宰單父。人到于今而思之，乃知德之休明，不在位之高下。其或繼之者，得非韓君乎？君名仲卿，南陽人也。昔延陵知𣈆國之政，必分於韓，獻子雖不能遏屠岸之誅，存孤嗣起，太史公稱“天下隂德也”。其賢才羅生，列侯十世，不亦宜哉！七代祖茂，後魏尚書令、安定王。五代祖鈞，金部尚書。曾祖晙，銀青光禄大夫、雅州刺史。祖㤗，曹州司馬。考睿素，朝散大夫、桂州都督府長史。分茅納言，剖符佐郡，奕業明德，休有烈光。君乃長史之元子也。妣有吾錢氏。及長史即世，夫人早孀，弘聖善之規，成名四子：文伯、孟軻，二母之儔。歟！少卿，當塗縣丞，感槩重諾，死節於義。雲卿，文章冠世，拜監察御史，朝廷呼爲子房。紳卿，尉高郵，才名振耀，㓜負美譽。君自潞州銅鞮尉調𥙷武昌令，未下車，人懼之，旣下車，人恱之。惠如春風，三月大化，姦吏束手，豪宗側目。有爨玉者，三江之巨橫，白額且去，清琴高張，兼操刁、永興，二邑同化。時鑿齒磨牙而兩京，宋城易子而炊骨，呉楚轉輸，蒼生熬然。而此邦晏如，襁負雲集。居未二載。戸口三倍其初。銅鐡曾青，未擇地而出。太冶皷鑄，如天降神。旣烹且爍。數盈萬億。公私其頼之。官絶請託之求。吏無絲毫之犯。本道採訪大使皇甫公侁聞而賢之。擢佐輶軒，多所弘益。尚書右丞崔公禹稱之於朝，相國崔公渙特奏授鄱陽令，兼攝數縣。所謂投刃而皆虚，爲其政而則理成。去若始至，人多懷恩。新宰王公名庭璘，嚴然太華，浼然洪河。含章可眞，幹蠱有立。接武比德，絃歌連聲。服美前政，聞諸耆老。與邑中賢者胡思泰一十五人，及諸寮吏，式歌且舞，願揚韓公之遺美。白採謡刻石，而作頌曰：",
                    "zhushu": "",
                    "type": 2
                },
                {
                    "paragraph": "峨峨楚山，浩浩漢水。黃金之車，大呉天子。武昌鼎據，寔爲帝里。時囏世訛，薄俗如燬。韓君作宰，撫兹遺人。滂汪王澤，猶鴻得春。和風潜暢，惠化如神。刻石萬古，永思清塵。",
                    "zhushu": "",
                    "type": 2
                },
                {
                    "paragraph": "虞城縣令李公去思頌碑",
                    "zhushu": "并序。",
                    "type": 2
                },
                {
                    "paragraph": "王者立國，君人聚散，六合咸土以百里。雷其威聲，革其俗而風之，漁其人而涵之。其猶衆鮮洋洋，樂化在水。波而動之則憂，頳尾之刺作焉；徐而清之則安，頒首之頌興焉。茍非大賢，孰可育物？而能光昭絃歌，卓立振古，則有虞城宰公焉。公名錫，字元勲，隴西成紀人也。高祖揩，隋上大將軍，緜、益、原三州刺史，封汝陽公。曾祖騰雲，皇朝廣、茂二州都督、廣武伯。祖立節，起家韓王府記室叅軍，襲廣武伯。父浦，郢、海、淄、唐、陳五州刺史，魯郡都督，廣平太守，襲廣武伯。皆納忠王庭，名鏤鍾鼎。侯伯繼跡，故可畧而言焉。公即廣武伯之元子也。年十九，拜北海壽光尉，心不挂細務，口不言人非，羣吏罕測，望風敬憚。秩滿，轉右武衛倉曹叅軍，次任趙郡昭應縣令。奉詔修建初、啓運二陵，緫徒五郡，支用三萬貫，舉築雷野，不鞭一人，功成，餘八千貫，其幹能之聲，大振乎齊趙矣。時名卿廵按，陵有黃赤氣上衝太微，散爲慶雲數千處，蓋精勤動天地也。如此因粉圖奏名，編入國史。天寶四載，拜虞城令，而天章寵榮，俾金玉王度，烱若七耀，昭回堂隅。於戲，敬之哉！宸滅臨顧，作訓以理，其俗魯而木，舒而徐，急則狼戾，緩則鳥散。公酌以釣道，和之琴心。于是安四人，敷五教，處必糲食，行惟單車。觀其約而吏儉，仰其敬而俗讓。激直士之素節，楊廉夫之清波。三月政成，隣墳取則。因行春，見枯骸于路隅，惻然疚懷，出俸而葬。由是百里掩骼，四封歸仁。有居䘮行號城市者，習以成俗。公朂之親隣厄以凶事，而鰥寡惸獨，衆所頼焉。可謂變其頽風，永錫爾𩔖。先時邑中有聚黨橫猾者，實惟二耿之族，幾百家焉。公訓爲純人，易其里曰大忠正之里。北境黎丘之古鬼焉，或醉父以刃其子，自公到職，蔑聞爲災。官宅舊井，水清而味苦，公下車嘗之，莞爾而𥬇曰：“旣苦且清，足以符吾志也。”遂汲用不改，變爲甘泉。蠡丘館東有三柳焉，公往來憇之，飲水則去，行路勿翦，比于甘棠。郷人田樹而書頌四十有六篇。惟公志氣塞乎天地，德音發乎聲容，縞乎若寒崖之霜，湛乎若清川之月。彈惡雪善，速若箭飛。尤能筆工新文，口吐雅論，天下美士多從之遊。非汝陽三公二伯之積德，則何以生此。邑之賢老劉楚瓌等乃相謂曰：“我李公以神明之化，大頼于虞人，虞人陶然歌詠其德，官則敬，去則思，山川鬼神猶懷之，況于人乎？”乃咨群寮，興去思之頌。縣丞王彦暹、貟外丞魏陟、主簿李詵、縣尉李向、趙濟、盧榮等，同德比義，好謀而成，相與採其瓌蹤茂行，俾刻石篆美，庶清風令名，奮乎百世之上。其詞曰：",
                    "zhushu": "",
                    "type": 2
                },
                {
                    "paragraph": "激揚之水𠔃，白石有鑿，李公之來𠔃，雪虞人之惡。厥德孔昭，折獄旣清。五教大行，殷雲雷之聲。旣父其父，又子其子。春之以風，化成草靡。乃影我崗，乃雨我田。陽無驕僣，四載有年。人戴公之賢，猶百里之天。棄金往矣，茫如墜川。哀䘮惠愽，掩骼仁深。若井變甘，𠒋人易心。三柳勿剪，永思清音。",
                    "zhushu": "",
                    "type": 2
                },
                {
                    "paragraph": "爲竇氏小師祭璿和尚文",
                    "zhushu": "",
                    "type": 2
                },
                {
                    "paragraph": "年月日，某謹以齋蔬之奠，敢昭告于和尚之靈。伏惟和尚降靈自天，依化遊世。角立獨出，嶷然生知。鳯凰開九苞之翼，豫章橫萬頃之陂。始傳燈而納照，因落髪以從師。邁龍象以蹴踏，爲天人之羽儀。紹釋風於西域，廻佛日於東維。若大塊之噫氣，鼓和風而一吹。熱惱清灑，道芽榮滋。走吳楚以宗仰，將掃地而歸之。嗚呼！來無所從，去復何適？水還火歸，蕭散本宅。寶丹輟棹，禪月掩魄。痛一往而無蹤，愴𩀱林之變白。某早承訓誨，偏荷恩慈，忝飡風於法侣，旋落隂於禪枝。號無輟響，泣有餘悲。手撰茗藥，精誠嚴思。兾神道之昭格，庶明靈而饗之。",
                    "zhushu": "",
                    "type": 2
                },
                {
                    "paragraph": "爲宋中丞祭九江文",
                    "zhushu": "",
                    "type": 2
                },
                {
                    "paragraph": "謹以三牲之奠，敬祭于長源公之靈。惟神包括乾坤，平凖天地。劃三峽以中斷，䟽九道以爭奔。綱紀南維，朝宗東海。牲玉有禮，祀典無𧇊。今萬乗蒙塵，五陵慘贖，蒼生悉爲白骨，赤血流於紫宫。宇宙倒懸，攙搶未滅，含識結憤，思剪元兇。而況叅列雄藩，各當重寄，遵奉王命，大舉天兵，照海色於旌旗，肅軍威於原野。而洪濤渤潏，狂颷振驚。惟神使陽侯卷波，羲和奉命，樓船先濟，士馬無虞，掃妖孽於幽、燕，斬鯨鯢於河、洛。惟神祐我，降休于民，敬陳精誠，庶垂歆饗。",
                    "zhushu": ""
                }
            ]
        },
        {
            "name": "重刻李翰林集後䟦",
            "paragraphs": [
                {
                    "paragraph": "重刻李翰林集後䟦",
                    "zhushu": "",
                    "type": 1
                },
                {
                    "paragraph": "是集三十卷，愚合别集而成之者，縁舊本註坐繁襍，旣倣迪功徐先生古風例，將不切題義者，刪去已半，且恨其文之不載，更以别集編次五卷，附于詩後，俾成全書，冀四方觀者，庶免瀚漫分散之嘆焉。時工告成，敢識愚意于末簡。若夫述作之旨，諸先哲已詳叙首。不復云。",
                    "zhushu": "",
                    "type": 2
                },
                {
                    "paragraph": "嘉靖癸卯春正月甲子，吳人郭",
                    "zhushu": "雲鵬"
                },
                {
                    "paragraph": "謹識。",
                    "zhushu": ""
                }
            ]
        }
    ]
}