{
    "name": "杜甫集",
    "author": "唐・杜甫",
    "loadChapterCount": 5,
    "chapters": [
        {
            "name": "分門集註杜工部詩序",
            "paragraphs": [
                {
                    "paragraph": "分門集註杜工部詩序",
                    "zhushu": "",
                    "type": 1
                },
                {
                    "paragraph": "王洙序曰：杜甫，字子美，㐮陽人，徙河南鞏縣。曽祖依藝，鞏令。祖審言，膳部貟外郎。父閑，奉天令。甫少不覊，天寶中獻三賦，召試文章，授河西尉，辤不行，改右衛率府胄曹。天寶末，以家避亂鄜，獨轉䧟賊中。至德二載，竄歸鳯翔，謁肅宗，授左拾遺，詔許至鄜迎家。明年收京，扈從還長安。房琯罷相，甫上䟽論琯有才，不冝廢免。肅宗怒，貶琯邠州刺史，出甫爲華州司功。屬𨵿輔饑亂，棄官之秦州，又居成州同谷，自負薪採梠，餔糒不給。遂入蜀，卜居成都浣花里，復適東川。乆之，召𥙷京兆府功曹，以道阻不赴，欲如荆楚。上元二年，聞嚴武鎮成都，自閬挈家往焉。武歸朝廷，甫浮遊左蜀諸郡，往來非一。武再鎮兩川，奏爲節度叅謀、檢校工部貟外郎，賜緋。永泰元年夏，武卒，郭英乂代武。崔旰殺英乂，楊子琳、栢正節舉兵攻旰，蜀大亂。甫逃至梓州。亂定，歸成都，無所依，乃泛江遊嘉、戎，次雲安，移䕫州。大曆三年春，下峽至荆南，又次公安，入湖南，泝㳂湘流，遊衡山，寓居耒陽。甞至嶽廟，阻暴水，旬日不得食。耒陽聶令知之，自具舟迎還。五年夏，一夕醉飽，卒，年五十九。觀甫詩與唐實録，猶槩見事迹，比新書列傳，彼爲踳駮。",
                    "zhushu": "傳云：“召試京兆兵曹。”而集有官定後戲贈詩，注云：“𥘉受河西尉，辤，改右衛率府冑曹。”傳云：“遁赴河西，謁肅宗於彭原。”而集有喜逹行在詩，注云：“自京竄至鳯翔。”傳云：“嚴武卒，乃遊東蜀，依髙適。旣至而適卒。括適自東川入朝，拜右散騎常侍，乃卒。”又集有忠州聞髙常侍亡詩。傳云：“扁舟下陜，未維舟，而江陵亂，乃遊㐮衡”，而集有居江陵及公安詩至多。傳云：“甫永㤗二年卒，而集有大曆五年正月追酬髙蜀州詩及别題大曆年者數篇。”"
                },
                {
                    "paragraph": "甫集初六十卷，今祕府舊藏通人家所有稱大、小集者，皆亡逸之餘，人自編摭，非當時第叙矣。蒐裒中外書，凡九十九卷，",
                    "zhushu": "古本二卷，蜀本二十卷。集略十五卷，樊晃序；小集六卷，孫光憲序；二十卷，鄭文寶序；少陵集二十卷，别題小集二卷，孫僅一卷，雜編三卷。"
                },
                {
                    "paragraph": "除其重複，定取千四百有五篇，凡古詩三百九十有九，近體千有六。起太平時，終湖南所作，視居行之次，若歳時爲先後，分十八卷。又别録賦筆雜著二十九篇，爲二卷，合二十卷。意兹未可謂盡，他日有得，尚副益諸。寶元二年十月王原叔記。",
                    "zhushu": "",
                    "type": 2
                },
                {
                    "paragraph": "胡氏序曰：“草堂先生，謂子美也。草堂，子美之故居，因其所居而號之曰‘草堂先生’。先生自同谷入蜀，遂卜成都浣花江上萬里橋之西，爲草堂以居焉。唐之史記前後抵捂，先生至成都之年月不可考。其後先生寄題草堂云：“經營上元始，斷手寶應年。”然則先生之來成都，殆上元之初乎？嚴武入朝，先生送武至巴西，遂如梓州。蜀亂，乃之閬州，將遊荆楚。會武再鎮兩川，先生乃自閬州挈妻子歸草堂。武辟先生爲叅謀。武卒，蜀又亂，先生去之東川，移居䕫州，遂下荆渚，泝沅湘，上衡山，卒於耒陽。先生以詩鳴於唐，凡出處去就，動息勞佚，悲懽憂樂，忠憤感激，好賢惡惡，一見於詩，讀之可以知其丗，學士大夫謂之“詩史”。其所遊歷，好事者隨處刻其詩於石。及至成都，則闕然。先生之故居，松竹荒凉，略不可記。今丞相吕公鎮成都，復作草堂於先生之舊址，繪先生之像於其上，假符於此，乃録先生之詩，刻石置於草堂之壁間。先生雖去此，而其詩之意有在於是者，亦附其後，庶幾好事者於以考先生去來之迹云。元祐庚午，資政殿學士、中大夫知成都軍府事胡。序。",
                    "zhushu": "",
                    "type": 2
                },
                {
                    "paragraph": "王彦輔序曰：唐興，承陳、隋之遺風，浮靡相矜，莫崇理致。開元之間，去雕篆，黜浮華，稍裁以雅正，雖絺句繪章，人得一槩，爭各所長。如大羮元酒者，則薄滋味；如孤峯絶岸者，則駭廊廟；穠華可愛者乏風骨，爛然可珍者多玷缺。逮至子美之詩，周情孔思，千彚萬狀，茹古涵今，無有端涯，森嚴昭煥，若在武庫見戈㦸布列，蕩人耳目，非特意語天出，尤工於用字，故卓然爲一代冠，而歷丗千百，膾灸人口。予毎讀其文，竊苦其難曉，如義鶻行“巨顙拆老拳”之句，劉夢得𥘉亦疑之，後覽石勒傳，方知其所自出。蓋其引物連𩔖，掎摭前事，往往而是。韓退之謂“光𦦨萬丈長”，而丗號爲“詩史”。信哉！予時漁獵書部，甞妄注緝，且十得五六。官遊南北，因循中輟。投老掛冠，杜門家居，日以無事，行樂之暇，不度蕪淺，旣次其韻，因閲舊注，惜不忍去，捜考所知，再加鐫釋。然予不幸病目，無與乎簡牘之觀，遂命子澂洎孫端仁參夫討繹，俾之編綴，用償夙志。尚愧孤陋，未臻詳盡。在昔聖人猶曰：“有所不知，丘蓋闕如。”顧惟聞見之寡，兹所不免，但藏篋中，以貽來裔，非敢示諸愽古之君子。按鄭文寳少陵集，張逸爲之序。又有蜀夲十卷。自王原叔内相再編定杜集二十卷後姑蘇守王君玉得原叔家藏於蘇州進士何瑑、丁脩處，及今古諸集，相與參考，乃曰：“義有兼通者，亦存而不敢削。”故予之所注，以蘇本爲正云。時洪宋八葉，",
                    "zhushu": "",
                    "type": 2
                },
                {
                    "paragraph": "明天子之在御，政和紀元之三禩，下元日序。",
                    "zhushu": "",
                    "type": 2
                },
                {
                    "paragraph": "嘉興魯訔序曰：騷人雅士，同知祖尚少陵，同欲模楷聲韻，同苦其意律深嚴難讀也。余謂少陵老人，𥘉不事艱澁左隱以病人，其平易處，有賤夫老婦所可道者。至其深純宏妙，千古不可追跡，則序事穩實，立意渾大，遇物冩難狀之景，紓情出不說之意，借古的確，感時深逺，若江海浩𣻌，風雲蕩汨，蛟龍黿鼉出没其間，而變化莫測，風澄雲霽，象緯回薄，錯峙偉麗，細大無不可觀。離而序之，次其先後，時危平，俗媺惡，山川夷險，風物明晦，公之所寓舒局，皆可槩見。如陪公杖屨而遊四方，數百年間，猶對面語，何患於難讀邪？名公巨儒，譜叙注釋，是不一家，用意率過，異說如蝟。余因舊集略加編次，以古詩近體一其後先，摘諸家之善，有考於當時事實及地理𡻕月，與古語之的然者，聊注其下。若其意律，乃詩之六經，神會意得，隨人所到，不敢易而言之。叙次旣倫，讀之者如親罹艱𣗥虎狼之慘，爲可驚愕；目見與時甿庻被削刻、轉塗炭，爲可憫；因感公之流徙，始而適，中而瘁，卒至於爲少年輩侮，怱以訖死，爲可傷也。紹興癸酉五月晦日，丹丘冷齋序。",
                    "zhushu": "",
                    "type": 2
                },
                {
                    "paragraph": "鄭卬序曰：讀少陵詩，如馳騖晉楚之郊。以言其髙，則鄧林千巖，楩楠𣏌梓，扶踈摩雲；以言其深，則溟波萬頃，蛟龍黿鼉，徜徉排空。拭眥極目，方且心駭神悸，莫知所以。若其甄别名狀，實難爲功。韓退之推其“光熖萬丈長”，殆謂是矣。國家追復、祖宗成憲，學者以聲律相飭，少陵矩範，尤爲時尚。於其淹貫羣書，比𩔖賦象，渾㴠天成，竒文險句，厭人目力，讀者未始不以捜㝷訓切爲病。卬近因與二三友質問，爰就隱奥處著爲音義。至夫人物、地理、古今傳志，咸極討論，施之新學，不亦可乎？時紹興改元，歳次辛亥，長至後五日，長樂鄭卬序。",
                    "zhushu": "",
                    "type": 2
                },
                {
                    "paragraph": "王安石序曰：予考古之詩，尤愛杜甫氏作者，其辭所從出，一莫知窮極，而病未能學也。丗所傳已多，計尚有遺落，思得其完而觀之。然每一篇出，自然人知非人之所能爲，而爲之者惟其甫也，輙能辯之。予之令鄞，客有授予古之詩丗所不傳者二百餘篇，觀之，予知非人之所能爲，而爲之實甫者，其文與意之著也。然甫之詩，其完見於今者，自予得之。丗之學者，至乎甫而後爲詩，不能至，要之不知詩焉爾。嗚呼！詩其難，惟有甫哉！自洗兵馬下，序而次之，以示知甫者，且用自發焉。皇祐壬辰五月日，臨川王安石序。",
                    "zhushu": "",
                    "type": 2
                },
                {
                    "paragraph": "温陵宋冝序曰：詩之言生乎志，而言之聲出乎情。自“變風”作，而志之形於言，與夫情之發於聲者，雖感憤憂思之成文，而尚可以和金石、諧律吕，而爲聖人之所取也。及夫先王之澤竭，雖有作者，浮虚之相矜，綺靡之相勝，而無復風雅之正矣。唐之時，以詩鳴者最多，而杜子美逈然特異，相望數千載之間，而獨得古人之大體。其詞曲而中，其意肆而隱，雖怪竒偉麗，變態百岀，而一之於法度，不幾於古之言志而詠情者歟？惜乎遒人之不見采，而子美不見知於上，愈窮而愈工。然丗之所傳，尚有遺落而不完。頃者，處士孫正之得所未傳二百篇，而丞相荆公繼得之，又増多焉。及觀内相王公所校全集，比於二公，互有詳略，皆從而爲之序。故子美之詩，僅爲完備。近丗取士，壹於經術，而風騷之學，有所不暇。雖幽居閑放之人，時或諷味，而皆鄙俚陳近之辭，求其知子美者，蓋寡矣。豈子美之詩深逺而難知邪？抑其篇章之浩愽而難窮考邪？今兹退休田里，始得陳君浩然授予子美詩一編，乃取其古詩、近體，析而𩔖之，使學者恱其昜覽，得以㳂其波而討其源也。予嘉陳君有志於詩，而惟子美之爲嗜，則可謂篤於詩學者矣。因其請而爲之序云。元豐五年二月二十三日序。",
                    "zhushu": "",
                    "type": 2
                },
                {
                    "paragraph": "孫僅序曰：五常之精，萬象之靈，不能自文，必委其精、萃其靈於偉傑之人，以渙發焉。故文者，天地真粹之氣也，所以君五常、母萬象也。縱出横飛，疑無涯隅，表乾裏坤，深入隱奥，非夫腹五靈精，心萬象靈，神合𡨋㑹，則未始得之也。夫文名一，而所以爲用之者三，謀、勇、正之謂也。謀以始意，勇以作氣，正以全道。苟意亂思率，則謀沮矣；氣萎體瘵，則勇䘮矣；言蒭辭蕪，則正塞矣。是三者，迭相羽翼，以濟乎用也。備則氣淳而長，剥則氣散而涸。中古而下，文道繁冨，風若周，騷若楚，文若西漢，咸角然天岀，萬丗之衡軸也。後之學者，瞽實聾正，不守其根而好其葉，由是日誕月艶，蕩而莫返。曹、劉、應、楊之徒唱，沈、謝、徐、庾之徒和之，爭柔闘葩，聮組擅繡，萬鈞之重，爍爲錙銖，眞粹之氣，殆將滅矣。洎夫子之爲也，剔陳梁，亂齊宋，抉晉魏，瀦其淫波，遏其煩聲，與周、楚、西漢相凖的。其夐邈髙聳，則若鑿太虚，嗷萬籟；其馳驟怪駭，則若仗天䇿而騎箕尾；其首截峻整，則若儼鈎陳而界雲漢。樞機日月，開闔雷電，昂昂然神其謀，挺其勇，握其正，以髙視天壤，趨入作者之域，所謂真粹氣中人也。公之詩，支而爲六家：孟郊得其氣熖，張籍得其簡麗，姚合得其清雅，賈島得其竒僻，杜牧、薜能得其豪健，陸龜蒙得其贍愽，皆出公之竒偏爾，尚軒軒然自號一家，爀丗烜俗。後人師擬不暇，矧合之乎？風騷而下，唐而上，一人而己。是知唐之言詩，公之餘波及爾。於戲！以公之才，冝器大任，而顛㓂虜、汨没蠻夷者，屯於時耶？戾於命耶？將天嗜厭代，未使斯文大振耶？雖道振當丗，而澤化後人，斯不朽矣。因覽公集，輙洩其憤以書之。",
                    "zhushu": "",
                    "type": 2
                },
                {
                    "paragraph": "王琪曰：近丗學者爭言杜詩，愛之深者，至剽掠句語，迨所用險字而模畫之，沛然自以絶洪流而窮深源矣。又人人購其亡逸，多或百餘篇，少或數十句，藏去矜大，復自以爲有得。翰林王君原叔尤嗜其詩，家素畜先唐舊集，及採祕府名公之室，天下士人所有得者，悉編次之，事具于記，於是杜詩無遺矣。子美愽聞稽古，其用事非老儒愽士罕知其自出，然缺乆矣，後人妄改而𥙷之者衆，莫之遏也。非原叔多得其真，爲害大矣。子美之詩詞有近質者，",
                    "zhushu": "如“麻鞋見天子”，“垢膩脚不韈”之句。"
                },
                {
                    "paragraph": "所謂轉石於千仞之山，勢也。學者尤効之而過甚，豈逺大者難窺乎？然夫子之刪詩也，至于檜曹小國，寺人女子之詩，苟中法度，或取而弦歌。善言詩者，豈拘於人哉？原叔雖自編次，余病其卷帙之多而未甚布。暇日與蘇州進士何君瑑、丁君脩得原叔家藏及今古諸集，聚于郡齋而叅考之，三月而後已。義有兼通者，亦存而不敢削，閱之者，固有淺深也。而又吴江邑宰河東裴君煜取以覆視，乃益精密，遂鏤于板，庶廣其傳。或俾余序于篇者，曰：“如原叔之能文稱于丗，止作記于後，余竊慕之。且余安知子美哉？”但本末不可闕書，故槩舉以附于卷終。原叔之文，今遷于卷首云。嘉祐四年四月望日，姑蘇郡守太原王琪後記。",
                    "zhushu": "",
                    "type": 2
                },
                {
                    "paragraph": "跋子美詩",
                    "zhushu": "并序，鄭卬。",
                    "type": 2
                },
                {
                    "paragraph": "余讀李元賔𥙷遺傳及韓退之題杜工部墳詩，皆自摭遺所載，疑非二公所作。然大曆、元和時之相去，猶未爲逺，不當與本集抵捂若是。大抵後之好事者託而質之也。甞攷子美以大曆五年四月，臧玠殺崔灌，由是避地入衡州。至耒陽，遊嶽祠，以大水涉旬不得食，耒陽聶令具舟迎之，水漲遂泊方田驛，子美詩以謝之。繼而㳂湘流將適漢陽，暮秋歸秦，有詩别湖南幕府親友，豈以夏而溺死耒陽，復有此作。盖其卒在潭岳間秋冬之際。元微之誌銘亦畧見本末，作史者惑於摭遺之說，遂有“牛炙白酒一宿卒”之語。信史之誤，余不可以不辨。長樂鄭卬謹䟦。",
                    "zhushu": "",
                    "type": 2
                },
                {
                    "paragraph": "杜子美之於詩，實積衆家之長，適當其時而已。昔蘇武、李陵之詩，長於髙妙；曹植劉公幹之詩，長於豪逸；陶潜阮籍之詩，長於沖澹；謝靈運鮑昭之詩，長於峻潔；徐陵庾信之詩，長於藻麗。於是子美窮髙妙之格、極豪逸之氣、包沖澹之趣、兼峻潔之姿、備藻麗之態，而諸家之作所不及焉。然不集諸家之長，子美亦不能獨至於斯也，豈非適當其時故耶？孟子曰：“伯夷，聖之清者也；伊尹，聖之任者也；柳下惠，聖之和者也；孔子，聖之時者也。孔子之謂集大成。”嗚呼！子美亦集詩之大成者歟。",
                    "zhushu": "",
                    "type": 2
                },
                {
                    "paragraph": "讀子美詩",
                    "zhushu": "孫何",
                    "type": 2
                },
                {
                    "paragraph": "丗系留唐史，丘封寄耒山。髙名落身後，遺集出人間。逸氣應天與，淳風自我還。鋒鋩堪定霸，徽墨可繩姦。進退軍三令，廻旋馬六閑。楚詞休獨歩，周雅合重刪。李白從先逹，王維亦厚顔。庖刀盡餘刃，羿彀肯虚彎。聖域分中土，天樞奪要𨵿。逍遥登禁闥，偃蹇下塵寰。麗思蘇幽蟄，神功鑿險艱。語成新體句，才折好官班。誰氏傳軒冕，何人得佩環。朱弦夲䟽越，黃鳥浪緜蠻。元白詞華窄，錢郎景象鏗。蜀峰愁杳杳，湘水浪潺潺。子欲探驪頷，吾思擷虎斑。毛錐應穎脫，燕石竟踈頑。巴襲蘭兼菊，無嫌蒯與菅。二南如有得，髙躅願追攀。",
                    "zhushu": "",
                    "type": 2
                },
                {
                    "paragraph": "子美𦘕像",
                    "zhushu": "歐陽脩",
                    "type": 2
                },
                {
                    "paragraph": "風雅乆寂寞，吾思見其人。杜君詩之豪，來者孰比倫。生焉一身窮，死也萬丗珍。言苟可垂後，士無羞賤貧。",
                    "zhushu": "",
                    "type": 2
                },
                {
                    "paragraph": "子美𦘕像",
                    "zhushu": "王安石",
                    "type": 2
                },
                {
                    "paragraph": "吾觀少陵詩，爲與元氣侔。力能排天斡九地，壯顔毅色不可求。浩蕩八極中，生物豈不稠。醜妍巨細千萬殊，竟莫見以何雕鎪。惜哉命之窮，顚倒不見收。青衫老更斥，餓走半九州。瘦妻僵前子仆後，攘攘盗賊森戈矛。吟哦當此時，不廢朝廷憂。甞願天子聖，大臣各伊周。寧令吾廬獨破受凍死，不忍四海寒颼颼。傷屯悼屈止一身，嗟時之人死所羞。所以見公𦘕，再拜涕泗流。惟公之心古亦少，願起公死從之遊。",
                    "zhushu": "",
                    "type": 2
                },
                {
                    "paragraph": "讀子美集",
                    "zhushu": "張伯玉",
                    "type": 2
                },
                {
                    "paragraph": "寂寞風騷主，先生第一材。詩魂𨇠斗壁，筆力撼蓬萊。運動天樞朽，奔騰地軸摧。萬蛟盤險句，千馬夾雄才。勢走岷峨盡，辭含混沌來。剖山無鵲石，傾廐盡龍媒。薦擢誇三賦，飄零放一盃。艱難行蜀道，感激上燕臺。日月兵前没，江湖𥬇裏開。獨吟千載後，肝膽洗塵埃。觀子美𦘕像楊蟠文光萬丈照詞林，獨歩才難一代欽。塵土未淪今日貌，篇章空憶舊時心。寂寥冠劒無由作，零落丹青豈復吟。師法望公千載後，仰風三歎感知音。",
                    "zhushu": "",
                    "type": 2
                },
                {
                    "paragraph": "題子美墳",
                    "zhushu": "唐韓愈撰",
                    "type": 2
                },
                {
                    "paragraph": "何人鑿開混沌殻，二氣由來有清濁。孕其清者爲聖賢，鍾其濁者成愚樸。英豪雖没名猶嘉，不肖虚死如蓬麻。榮華一旦丗俗眼，忠孝萬古賢人芽。有唐文物盛復全，名書史𠕋俱才賢。中間詩筆誰清新，屈指都無四五人。獨有工部稱全美，當日詩人無擬倫。筆追清風洗俗耳，心奪造化回陽春。天光晴射洞庭秋，寒玉萬頃清光流。我常愛慕如飢渇，不見其面生閑愁。今春偶客耒陽路，淒𢡖去㝷江上墓。召朋特地踏煙蕪，路入溪村數百歩。招手借問騎牛兒，牧兒指我祠堂路。入門古屋三四間，草茅縁砌生無數。寒竹珊珊揺晚風，野蔓層層𦆑庭户。升堂再拜心惻然，心欲䖍啓不成語。一堆空土煙蕪裏，虚使詩人嘆悲起。怨聲千古寄西風，寒骨一夜沉秋水。當時處處多白酒，牛䏑如今家家有。飲酒食䏑今如此，何故常人無飽死。子美當日稱才賢，聶侯見待誠非喜。洎乎聖意再搜求，姦臣以此欺天子。捉月走入千丈波，",
                    "zhushu": "李白入水捉月。"
                },
                {
                    "paragraph": "忠諌便沉汨羅底。",
                    "zhushu": "屈原沉湘。"
                },
                {
                    "paragraph": "固知天意有所存，三賢所歸同一水。過客留詩千百人，佳詞繡句虚相美。墳空飫死已傳聞，千古醜聲竟誰洗。明時好古疾惡人，應以我意知終始。",
                    "zhushu": "",
                    "type": 2
                },
                {
                    "paragraph": "子美墓誌銘",
                    "zhushu": "唐元稹撰",
                    "type": 2
                },
                {
                    "paragraph": "叙曰：余讀詩至杜子美，而知大小之有所揔萃焉。始尭、舜時，君臣以賡歌相和，是後詩人繼作，歷夏、殷、周千餘年，仲尼緝拾選練，取其干預教化之尤者三百篇，其餘無聞焉。騷人作而怨憤之態繁，然猶去風雅日近，尚相比擬。秦漢已還，採詩之官旣廢，天下妖謡民謳、歌頌諷賦、曲度嬉戲之詞，亦隨時間作。至漢武賦栢梁詩，而七言之體具。蘇子𨜮、李少𡖖之徒，尤工爲五言。雖句讀丈律各異，雅鄭之音亦雜，而詞意簡逺，指言事情，自非有爲而爲，則文不妄作。建安之後，天下之士，遭罹兵戰，曹氏父子鞍馬間爲文，往往横槊賦詩，其遒壯抑揚、𡨚哀悲離之作，尤極於古。晉丗風槩稍存，齊、宋之間，教失根本，士子以簡慢、歙習、舒徐相尚，丈章以風容、色澤、放曠、精清爲髙，蓋吟冩性靈、流連光景之文也，意氣格力，固無取焉。陵遟至於粱、陳，淫艶、刻飾、佻巧小碎之詞劇，又宋、齊之所不取也。唐興，官學大振，歷丗之文，能者互出。而又沈、宋之流，研練精切，稳順聲勢，謂之爲律詩。由是而後，文變之體極焉。然而莫不好古者遺近，務華者去實，効齊、梁則不逮於魏、晉，工樂府則力屈於五言，律切則骨格不存，閑暇則纎濃莫備。至于子美，蓋所謂上薄風騷，下該沈、宋，言奪蘇、李，氣吞曹、劉，掩顔、謝之孤髙，雜徐庾之流麗，盡得古今之體勢，而兼人人之所獨專矣。使仲尼考鍜其旨要，尚不知貴其多乎哉！苟以其能所不能，無可無不可，則詩人已來，未有如子美者。是時山東人李白，亦以竒文取稱，時人謂之“李杜”。余觀其壯浪縱恣，擺去拘束，模冩物象，及樂府歌詩，誠亦差肩於子美矣。至若鋪陳終始，排比聲韻，大或千言，次猶數百，詞氣豪邁而風清調深，属對律切而脫棄凢近，則李尚不能歷其藩翰，况壼奥乎？予甞欲條析其文，體别相附，與來者爲之凖，特病嬾末就。適遇子美之孫嗣業，啓子美之柩，襄祔事於偃師，途次于荆，雅知余愛言其大父之爲文，拜余爲誌。辭不能絶，余因係其官閥而銘其卒葬云。係曰：晉當陽成侯姓杜氏，下十丗而生依藝，令於鞏。依藝生審言，善詩，官至膳部貟外郎。審言生閑，閑生甫。閑爲奉天令。甫字子美，天寶中，獻三大禮賦，明皇竒之，命宰相試文，文善，授右衛率府胄曹。属京師亂，歩謁行在，拜左拾遺。𡻕餘，以直言失，出爲華州司功，㝷遷京兆功曹。劒南節度嚴武狀爲工部貟外郎，叅謀軍事。旋又棄去，扁舟下荆楚間，竟以寓卒。旅𣩵岳陽，享年五十有九。夫人弘農楊氏女，父曰司農少𡖖怡，四十九年而終。嗣子曰宗武，病不克葬，殁，命其子嗣業。嗣業貧，無以給䘮，収什乞匄，焦勞晝夜，去子美殁後餘四十年，然後卒先人之志，亦足爲難矣。銘曰：　維元和之癸巳，粤某月某日之佳晨，合窆我杜子美於首陽之山前。嗚呼！千𡻕而下，曰：“此文先生之古墳。”",
                    "zhushu": "",
                    "type": 2
                },
                {
                    "paragraph": "子美傳",
                    "zhushu": "皇朝宋祁奉勑撰",
                    "type": 2
                },
                {
                    "paragraph": "甫字子美，少貧不自振，客吴、越、齊、趙間。李邕竒其材，先往見之。舉進士不中第，困長安。天寶三載，玄宗朝獻太清宫，饗廟及郊，甫奏賦三篇。帝竒之，使待詔集賢院，命宰相試文章，擢河西尉，不拜，改右衛率府胄曹參軍。數上賦頌，因髙自稱道，且言：“先臣恕、預以來，承儒守官十一丗，迨審言，以文章顯中宗時。臣頼緒業，自七𡻕屬辭，且四十年，然衣不蓋體，常寄食於人，竊恐轉死溝壑，伏惟天子哀憐之。若令執先臣故事，抜泥塗之乆辱，則臣之述作，數不足鼓吹六經，至沈鬱頓挫，隨時敏給，楊雄、枚臯可企及也。有臣如此，陛下其忍棄之？”㑹禄山亂，天子入蜀，甫避走三川。肅宗立，自鄜州羸服欲奔行在，爲賊所得。至德二年，亡走鳯翔，上謁，拜左拾遺。與房琯爲布衣交，琯時敗陳濤斜，又以客董廷蘭，罷宰相。甫上䟽言：“罪細，不冝免大臣。”帝怒，詔三司雜問。宰相張鏑曰：“甫若抵罪，絶言者路。”帝解。甫謝，且稱：“琯宰相子，少自樹立爲醇儒，有大臣體，時論許琯才堪公輔，陛下果委而相之。觀其深念主憂，義形於色。然性失於間，酷耆鼓琴，廷蘭託琯門下，貧疾昏老，依𠋣爲能，惜人情一至玷汙。臣歎其功名未就，志氣挫衂，覬陛下棄細録大，所以冒死稱述，渉近訐激，違忤聖心。陛下赦臣百死，再賜骸骨，天下之幸，非臣獨蒙。”然帝自是不甚省録。時所在㓂奪，甫家寓鄜，彌年囏窶，孺弱至餓死，因許甫自往省視。從還京師，出爲華州司功參軍。𨵿輔饑，棄官去，客秦州，負薪採橡栗自給。流落劒南，結廬成都西郭。召𥙷京兆功曹參軍，不至。㑹嚴武節度劒南東、西川，往依焉。武再帥劒南，表爲𠫵謀，檢校工部貟外郎。武以丗舊，待甫甚善，親詣其家。甫見之，或時不巾，而性褊躁傲誕，常醉登武牀，瞪視曰：“嚴挺之乃有此兒！”武亦暴猛，外若不爲忤，中銜之。一日，欲殺甫及梓州刺史章彛，集吏於門，武將出，冠鉤于簾三，左右白其母，奔救得止，獨殺彛、武。崔盰等亂，甫往來梓、夔間。大曆中，出瞿塘，下江陵，泝沅、湘以登衡山，困客耒陽，游嶽祠，大水遽至，渉旬不得食，縣令具舟迎之，乃得還。令甞饋牛炙、白酒，大醉，一昔卒，年五十九。甫放曠不自檢，好論天下大事，髙而不切。少與李白齊名，時號“李杜”。甞從白及髙適過汴州，酒酣登吹臺，慷慨懷古，人莫測也。數甞㓂亂，挺節無所汙。爲歌詩，傷時橈弱，情不忘君，人憐其忠云。",
                    "zhushu": "",
                    "type": 2
                },
                {
                    "paragraph": "賛曰：唐興，詩人承陳、隋風流，浮靡相矜。至宋之問、沈佺期等，研揣聲音，浮切不差，而號“律詩”，競相襲㳂。逮開元間，稍裁以雅正。然恃華者質反，好麗者壯違，人得一槩，皆自名所長。至甫，渾㴠汪茫，千彚萬狀，兼古今而有之。他人不足，甫乃厭餘，殘膏䞉馥，沾丐後人多矣。故元稹謂“詩人以來，未有如子美者。甫又善陳時事，律切精深，至千言不少衰，丗號‘詩史’。”昌𥠖韓愈於文章慎許可，至歌詩，獨推曰：“李杜文章在，光熖萬丈長。”誠可信云。",
                    "zhushu": "",
                    "type": 2
                },
                {
                    "paragraph": "遺𥙷傳",
                    "zhushu": "皇宋李觀撰",
                    "type": 2
                },
                {
                    "paragraph": "唐杜甫子美詩有全才，當時一人而已。洎失意，蓬走天下，由蜀往耒陽，依聶侯，不以禮遇之。子美怱怱不怡，多遊市邑村落間，以詩酒自適。一日，過江上洲中，飲旣醉，不能復歸，宿酒家。是夕，江水暴漲，子美爲驚湍漂泛，其尸不知落於何處。洎玄宗還南内，思子美，詔天下求之。聶侯乃積空土於江上，曰：“子美爲白酒牛炙脹飫而死，葬於此矣。”以此事聞玄宗。吁！聶侯當以實對天子也。旣空爲之墳，又醜以酒炙脹飫之事。子美有清才者也，豈不知飫食多寡之分哉？詩人皆憾之，題子美之祠，皆有感歡之意，知非酒炙而死也。髙顒宰耒陽，有詩曰：“詩名天寳大，骨葬耒陽空。”雖有感，終不灼然。唐賢詩曰：“一夜耒江雨，百年工部墳。”獨韓文公詩事全而明白，知子美之墳空土也，又非因酒炙而死耳。",
                    "zhushu": ""
                }
            ]
        },
        {
            "name": "集註杜工部詩姓氏",
            "paragraphs": [
                {
                    "paragraph": "集註杜工部詩姓氏",
                    "zhushu": "",
                    "type": 1
                },
                {
                    "paragraph": "唐昌𥠖先生韓氏",
                    "zhushu": "名愈，字退之。有詩題子美墳。",
                    "type": 2
                },
                {
                    "paragraph": "唐元氏",
                    "zhushu": "名稹。",
                    "type": 2
                },
                {
                    "paragraph": "太原王氏",
                    "zhushu": "名洙，字原叔。翰林學士，兵部郎中，知制誥，史館脩撰。注子美集先古詩後近體，計三十六卷。",
                    "type": 2
                },
                {
                    "paragraph": "建安王氏",
                    "zhushu": "名昱，字公旦，建陽人。度支貟外郎，袐閣校理。",
                    "type": 2
                },
                {
                    "paragraph": "臨川王氏",
                    "zhushu": "名安石，字介甫，撫州臨川人。拜左僕射，謚文公。",
                    "type": 2
                },
                {
                    "paragraph": "鳳臺王氏",
                    "zhushu": "彦輔，和注子美詩四十九卷。自號鳳臺子。",
                    "type": 2
                },
                {
                    "paragraph": "王氏",
                    "zhushu": "名徴，鳳臺子之子。",
                    "type": 2
                },
                {
                    "paragraph": "王氏",
                    "zhushu": "名端仁，鳯臺子之孫。",
                    "type": 2
                },
                {
                    "paragraph": "鉅野王氏",
                    "zhushu": "名禹偁，字元之，濟州鉅野人。翰林學士，知審官院，兼通進銀臺封駁司。",
                    "type": 2
                },
                {
                    "paragraph": "建安王氏",
                    "zhushu": "名楷。",
                    "type": 2
                },
                {
                    "paragraph": "王氏",
                    "zhushu": "名杞。",
                    "type": 2
                },
                {
                    "paragraph": "王氏",
                    "zhushu": "名琪，字君玉。",
                    "type": 2
                },
                {
                    "paragraph": "王氏",
                    "zhushu": "逢原。",
                    "type": 2
                },
                {
                    "paragraph": "王氏",
                    "zhushu": "深父。",
                    "type": 2
                },
                {
                    "paragraph": "王氏",
                    "zhushu": "立之，直方。",
                    "type": 2
                },
                {
                    "paragraph": "王氏",
                    "zhushu": "性之。",
                    "type": 2
                },
                {
                    "paragraph": "永嘉王氏",
                    "zhushu": "名十朋，字龜齡。集注編年詩史三十二卷。",
                    "type": 2
                },
                {
                    "paragraph": "建安王氏",
                    "zhushu": "名紆。",
                    "type": 2
                },
                {
                    "paragraph": "眉山蘇氏",
                    "zhushu": "名軾，字子瞻，眉州眉山人。謚太師、文忠公。著釋事。",
                    "type": 2
                },
                {
                    "paragraph": "蘇氏",
                    "zhushu": "養直。",
                    "type": 2
                },
                {
                    "paragraph": "西蜀趙氏",
                    "zhushu": "次公，字彦材，著正誤。",
                    "type": 2
                },
                {
                    "paragraph": "西蜀趙氏",
                    "zhushu": "䕫，字堯𡖖。",
                    "type": 2
                },
                {
                    "paragraph": "趙氏",
                    "zhushu": "彦材。",
                    "type": 2
                },
                {
                    "paragraph": "趙氏",
                    "zhushu": "元序。",
                    "type": 2
                },
                {
                    "paragraph": "西蜀師氏",
                    "zhushu": "名古，著詳說二十八卷。",
                    "type": 2
                },
                {
                    "paragraph": "師氏",
                    "zhushu": "尹民瞻。",
                    "type": 2
                },
                {
                    "paragraph": "嘉興魯氏",
                    "zhushu": "䇾。編注子美詩一十八卷。",
                    "type": 2
                },
                {
                    "paragraph": "廬陵歐陽氏",
                    "zhushu": "名脩，字永叔，吉州水豐人，謚文忠公。",
                    "type": 2
                },
                {
                    "paragraph": "豫章黃氏",
                    "zhushu": "庭堅，魯直。",
                    "type": 2
                },
                {
                    "paragraph": "黃氏",
                    "zhushu": "少度。",
                    "type": 2
                },
                {
                    "paragraph": "謝氏",
                    "zhushu": "薖，㓜槃。",
                    "type": 2
                },
                {
                    "paragraph": "淮海秦氏",
                    "zhushu": "觀，少游。",
                    "type": 2
                },
                {
                    "paragraph": "秦氏",
                    "zhushu": "少儀。",
                    "type": 2
                },
                {
                    "paragraph": "宛丘張氏",
                    "zhushu": "耒，文潜。",
                    "type": 2
                },
                {
                    "paragraph": "永嘉張氏",
                    "zhushu": "器先。",
                    "type": 2
                },
                {
                    "paragraph": "鄄城張氏",
                    "zhushu": "名詠，字復之，濮州鄄城人，謚忠定公。",
                    "type": 2
                },
                {
                    "paragraph": "張氏",
                    "zhushu": "天覺。",
                    "type": 2
                },
                {
                    "paragraph": "張氏",
                    "zhushu": "名逸，序蜀本子美詩一十卷。",
                    "type": 2
                },
                {
                    "paragraph": "歷陽張氏",
                    "zhushu": "孝祥。安國。",
                    "type": 2
                },
                {
                    "paragraph": "張氏",
                    "zhushu": "伯玉，續子美集，有詩。",
                    "type": 2
                },
                {
                    "paragraph": "河東薛氏",
                    "zhushu": "蒼舒，續注子美詩。",
                    "type": 2
                },
                {
                    "paragraph": "薜氏",
                    "zhushu": "夢符，廣注子美詩。",
                    "type": 2
                },
                {
                    "paragraph": "薛氏",
                    "zhushu": "綜。",
                    "type": 2
                },
                {
                    "paragraph": "薜氏",
                    "zhushu": "士昭。",
                    "type": 2
                },
                {
                    "paragraph": "薜氏",
                    "zhushu": "元肅。",
                    "type": 2
                },
                {
                    "paragraph": "城南杜氏",
                    "zhushu": "修可，續注子美詩。",
                    "type": 2
                },
                {
                    "paragraph": "杜氏",
                    "zhushu": "名田，字時可。著𥙷遺。",
                    "type": 2
                },
                {
                    "paragraph": "杜氏",
                    "zhushu": "定功。",
                    "type": 2
                },
                {
                    "paragraph": "河南尹氏",
                    "zhushu": "名洙，字師魯。起居舎人，直龍圗閣。",
                    "type": 2
                },
                {
                    "paragraph": "臨川晏氏",
                    "zhushu": "名殊，字同叔，謚元獻公。",
                    "type": 2
                },
                {
                    "paragraph": "臨江劉氏",
                    "zhushu": "名敞。",
                    "type": 2
                },
                {
                    "paragraph": "東萊徐氏",
                    "zhushu": "字居仁。編次門𩔖詩。",
                    "type": 2
                },
                {
                    "paragraph": "徐氏",
                    "zhushu": "俯。師川。",
                    "type": 2
                },
                {
                    "paragraph": "徐氏",
                    "zhushu": "君平。",
                    "type": 2
                },
                {
                    "paragraph": "徐氏",
                    "zhushu": "持晦。",
                    "type": 2
                },
                {
                    "paragraph": "吕氏",
                    "zhushu": "大防。撰年譜。",
                    "type": 2
                },
                {
                    "paragraph": "東萊蔡氏",
                    "zhushu": "伯丗。撰年譜。",
                    "type": 2
                },
                {
                    "paragraph": "蔡氏",
                    "zhushu": "天啓。",
                    "type": 2
                },
                {
                    "paragraph": "蔡氏",
                    "zhushu": "絛。",
                    "type": 2
                },
                {
                    "paragraph": "西蜀孫氏",
                    "zhushu": "倬，瞻民。",
                    "type": 2
                },
                {
                    "paragraph": "孫氏",
                    "zhushu": "彦忠。",
                    "type": 2
                },
                {
                    "paragraph": "西蜀程氏",
                    "zhushu": "演，秊良。",
                    "type": 2
                },
                {
                    "paragraph": "程氏",
                    "zhushu": "天祐。",
                    "type": 2
                },
                {
                    "paragraph": "宋氏",
                    "zhushu": "名祁。撰唐書子美傳。",
                    "type": 2
                },
                {
                    "paragraph": "西蜀宋氏",
                    "zhushu": "援，正輔。",
                    "type": 2
                },
                {
                    "paragraph": "宋氏",
                    "zhushu": "彦材。",
                    "type": 2
                },
                {
                    "paragraph": "遯齋陳氏",
                    "zhushu": "正敏。",
                    "type": 2
                },
                {
                    "paragraph": "后山陳氏",
                    "zhushu": "名師道，字无己，一字履常，號彭城居士。",
                    "type": 2
                },
                {
                    "paragraph": "陳氏",
                    "zhushu": "希仲。",
                    "type": 2
                },
                {
                    "paragraph": "陳氏",
                    "zhushu": "元龍。",
                    "type": 2
                },
                {
                    "paragraph": "陳氏",
                    "zhushu": "體仁。",
                    "type": 2
                },
                {
                    "paragraph": "陳氏",
                    "zhushu": "德漙。",
                    "type": 2
                },
                {
                    "paragraph": "南豐曽氏",
                    "zhushu": "名鞏，字子固，建昌南豐人。擢試中書舎人。",
                    "type": 2
                },
                {
                    "paragraph": "曽氏",
                    "zhushu": "公衮。",
                    "type": 2
                },
                {
                    "paragraph": "盱江李氏",
                    "zhushu": "覯，㤗伯。",
                    "type": 2
                },
                {
                    "paragraph": "李氏",
                    "zhushu": "彭，啇老。",
                    "type": 2
                },
                {
                    "paragraph": "李氏",
                    "zhushu": "希聲。",
                    "type": 2
                },
                {
                    "paragraph": "李氏",
                    "zhushu": "名觀。𥙷遺子美傳。",
                    "type": 2
                },
                {
                    "paragraph": "臨安李氏",
                    "zhushu": "堯祖，唐𡖖。",
                    "type": 2
                },
                {
                    "paragraph": "李氏",
                    "zhushu": "厚，徳載。",
                    "type": 2
                },
                {
                    "paragraph": "沈氏",
                    "zhushu": "括，存中。",
                    "type": 2
                },
                {
                    "paragraph": "胡氏",
                    "zhushu": "撰子美草堂序。",
                    "type": 2
                },
                {
                    "paragraph": "苕溪胡氏",
                    "zhushu": "仔。",
                    "type": 2
                },
                {
                    "paragraph": "胡氏",
                    "zhushu": "銓，邦衡。",
                    "type": 2
                },
                {
                    "paragraph": "唐氏",
                    "zhushu": "庚，子西。",
                    "type": 2
                },
                {
                    "paragraph": "梅氏",
                    "zhushu": "聖俞。",
                    "type": 2
                },
                {
                    "paragraph": "韓氏",
                    "zhushu": "駒，子蒼。",
                    "type": 2
                },
                {
                    "paragraph": "馬氏",
                    "zhushu": "存，子才。",
                    "type": 2
                },
                {
                    "paragraph": "潘氏",
                    "zhushu": "大臨，邠老。",
                    "type": 2
                },
                {
                    "paragraph": "潘氏",
                    "zhushu": "大觀，仲逹。",
                    "type": 2
                },
                {
                    "paragraph": "孫氏",
                    "zhushu": "名僅。撰子美詩序。",
                    "type": 2
                },
                {
                    "paragraph": "孫氏",
                    "zhushu": "子尚。",
                    "type": 2
                },
                {
                    "paragraph": "孫氏",
                    "zhushu": "何。",
                    "type": 2
                },
                {
                    "paragraph": "洪氏",
                    "zhushu": "蒭，駒父。",
                    "type": 2
                },
                {
                    "paragraph": "洪氏",
                    "zhushu": "琰，玉父。",
                    "type": 2
                },
                {
                    "paragraph": "洪氏",
                    "zhushu": "朋，龜父。",
                    "type": 2
                },
                {
                    "paragraph": "洪氏",
                    "zhushu": "僧，覺範。",
                    "type": 2
                },
                {
                    "paragraph": "河南邵氏",
                    "zhushu": "愽，伯温。",
                    "type": 2
                },
                {
                    "paragraph": "橘林石氏",
                    "zhushu": "敏若。",
                    "type": 2
                },
                {
                    "paragraph": "九江夏氏",
                    "zhushu": "名竦，字子喬，江州人。樞密使，封英國公。",
                    "type": 2
                },
                {
                    "paragraph": "夏氏",
                    "zhushu": "倪，均父。",
                    "type": 2
                },
                {
                    "paragraph": "何氏",
                    "zhushu": "覬。人表。",
                    "type": 2
                },
                {
                    "paragraph": "蘇州何氏",
                    "zhushu": "泓。",
                    "type": 2
                },
                {
                    "paragraph": "髙氏",
                    "zhushu": "荷，子勉。",
                    "type": 2
                },
                {
                    "paragraph": "饒氏",
                    "zhushu": "節，德操。",
                    "type": 2
                },
                {
                    "paragraph": "晁氏",
                    "zhushu": "冲之，叔用。",
                    "type": 2
                },
                {
                    "paragraph": "晁氏",
                    "zhushu": "𥙷之。",
                    "type": 2
                },
                {
                    "paragraph": "姑蘇丁氏",
                    "zhushu": "脩。",
                    "type": 2
                },
                {
                    "paragraph": "永嘉丁氏",
                    "zhushu": "鎮叔。",
                    "type": 2
                },
                {
                    "paragraph": "丁氏",
                    "zhushu": "惠安。",
                    "type": 2
                },
                {
                    "paragraph": "縉雲鮑氏",
                    "zhushu": "文虎。著譜論。",
                    "type": 2
                },
                {
                    "paragraph": "蘄陽林氏",
                    "zhushu": "敏功，字子仁，蘄州人。贈髙隱處士。",
                    "type": 2
                },
                {
                    "paragraph": "林氏",
                    "zhushu": "敏修，子敬。",
                    "type": 2
                },
                {
                    "paragraph": "林氏",
                    "zhushu": "子來。",
                    "type": 2
                },
                {
                    "paragraph": "林氏",
                    "zhushu": "明仲。",
                    "type": 2
                },
                {
                    "paragraph": "林氏",
                    "zhushu": "致明。",
                    "type": 2
                },
                {
                    "paragraph": "長樂鄭氏",
                    "zhushu": "卬。著釋文。",
                    "type": 2
                },
                {
                    "paragraph": "楊氏",
                    "zhushu": "符，信祖。",
                    "type": 2
                },
                {
                    "paragraph": "汪氏",
                    "zhushu": "革，信民。",
                    "type": 2
                },
                {
                    "paragraph": "汪氏",
                    "zhushu": "藻，彦章。",
                    "type": 2
                },
                {
                    "paragraph": "汪氏",
                    "zhushu": "端本，子之。",
                    "type": 2
                },
                {
                    "paragraph": "汪氏",
                    "zhushu": "洋，養源。",
                    "type": 2
                },
                {
                    "paragraph": "建安余氏",
                    "zhushu": "葵。",
                    "type": 2
                },
                {
                    "paragraph": "東漢詩僧",
                    "zhushu": "祖可，正平。",
                    "type": 2
                },
                {
                    "paragraph": "季氏",
                    "zhushu": "錞，希聲。",
                    "type": 2
                },
                {
                    "paragraph": "真隱詩僧",
                    "zhushu": "善權，巽中。",
                    "type": 2
                },
                {
                    "paragraph": "元氏",
                    "zhushu": "不伐。",
                    "type": 2
                },
                {
                    "paragraph": "曹氏",
                    "zhushu": "夢良。",
                    "type": 2
                },
                {
                    "paragraph": "傅氏",
                    "zhushu": "薦可。",
                    "type": 2
                },
                {
                    "paragraph": "鹿氏",
                    "zhushu": "伯可。",
                    "type": 2
                },
                {
                    "paragraph": "任氏",
                    "zhushu": "居實，文孺。",
                    "type": 2
                },
                {
                    "paragraph": "吴氏",
                    "zhushu": "憲。",
                    "type": 2
                },
                {
                    "paragraph": "吴氏",
                    "zhushu": "季南。",
                    "type": 2
                },
                {
                    "paragraph": "吴氏",
                    "zhushu": "明可。",
                    "type": 2
                },
                {
                    "paragraph": "吴氏",
                    "zhushu": "少雲。",
                    "type": 2
                },
                {
                    "paragraph": "賈氏",
                    "zhushu": "巖老。",
                    "type": 2
                },
                {
                    "paragraph": "崔氏",
                    "zhushu": "肅之。",
                    "type": 2
                },
                {
                    "paragraph": "萬氏",
                    "zhushu": "先之。",
                    "type": 2
                },
                {
                    "paragraph": "萬氏",
                    "zhushu": "申之。",
                    "type": 2
                },
                {
                    "paragraph": "萬氏",
                    "zhushu": "大年。",
                    "type": 2
                },
                {
                    "paragraph": "永嘉甄氏",
                    "zhushu": "雲𡖖。",
                    "type": 2
                },
                {
                    "paragraph": "龔氏",
                    "zhushu": "實之。",
                    "type": 2
                },
                {
                    "paragraph": "芮氏",
                    "zhushu": "國器。",
                    "type": 2
                },
                {
                    "paragraph": "馮氏",
                    "zhushu": "方，圎仲。",
                    "type": 2
                },
                {
                    "paragraph": "喻氏",
                    "zhushu": "叔竒。",
                    "type": 2
                },
                {
                    "paragraph": "毛氏",
                    "zhushu": "叔度。",
                    "type": 2
                },
                {
                    "paragraph": "朱氏",
                    "zhushu": "邦翰。",
                    "type": 2
                },
                {
                    "paragraph": "永嘉項氏",
                    "zhushu": "用中。",
                    "type": 2
                },
                {
                    "paragraph": "周氏",
                    "zhushu": "成祖。",
                    "type": 2
                },
                {
                    "paragraph": "鄧氏",
                    "zhushu": "忠臣，字慎思。"
                }
            ]
        },
        {
            "name": "年譜",
            "paragraphs": [
                {
                    "paragraph": "年譜",
                    "zhushu": "",
                    "type": 1
                },
                {
                    "paragraph": "汲郡吕大防撰",
                    "zhushu": "",
                    "type": 2
                },
                {
                    "paragraph": "睿宗先天元年癸丑，甫生於是年。按甫誌及傳皆云年五十九，卒於大曆五年辛亥，故也。",
                    "zhushu": "",
                    "type": 2
                },
                {
                    "paragraph": "玄宗開元元年甲寅",
                    "zhushu": "",
                    "type": 2
                },
                {
                    "paragraph": "開元三年丙辰，觀公孫弟子舞劒器詩序：“去開元三年，余尚童稚，於郾城觀公孫氏舞劒器。”按甫是年纔四歳，年必有誤。",
                    "zhushu": "",
                    "type": 2
                },
                {
                    "paragraph": "開元二十九年壬午",
                    "zhushu": "",
                    "type": 2
                },
                {
                    "paragraph": "天寳元年癸未，集有天寳初南曹司㓂爲山詩，時年三十一。",
                    "zhushu": "",
                    "type": 2
                },
                {
                    "paragraph": "天寳十一年癸巳，上韋左相詩云：“鳯曆𨊱轅紀，龍飛四十春。”是年，玄宗即位四十年。時有兵車行、天寳中詩、麗人行。",
                    "zhushu": "",
                    "type": 2
                },
                {
                    "paragraph": "天寳十三年乙未，是年有三大禮賦序：“臣生陛下淳樸之俗四十年矣。”時年四十三。",
                    "zhushu": "",
                    "type": 2
                },
                {
                    "paragraph": "天寳十四年丙申，是年十一月初，自京赴奉先，有詠懷詩。是月，有禄山之亂。",
                    "zhushu": "",
                    "type": 2
                },
                {
                    "paragraph": "天寳十五年丁酉，是年七月，肅宗即位，改至德元年。是年，避㓂於馮翊，有白水髙齋、三川觀漲詩。六月，帝西幸。七月，至蜀郡。時有哀王孫詩。",
                    "zhushu": "",
                    "type": 2
                },
                {
                    "paragraph": "至德二年戊戍，是年，自城中竄歸鳯翔，拜左拾遺，有薦岑參謝口敕放推問狀。八月，墨制放往鄜州，有北征詩。",
                    "zhushu": "",
                    "type": 2
                },
                {
                    "paragraph": "乾元元年己亥，是年，移華州司功，有試進士䇿爲郭使君論殘㓂狀。時有新安吏、石壕吏、新婚別、垂老別、無家別、留花門、洗兵馬詩。",
                    "zhushu": "",
                    "type": 2
                },
                {
                    "paragraph": "乾元二年庚子，是年，棄官之秦州，自秦適同谷，自同谷入蜀。時有遣興三百首。",
                    "zhushu": "",
                    "type": 2
                },
                {
                    "paragraph": "上元元年辛丑，是年，在蜀郡，有百憂集行云：“即今倐忽已五十。”按是年，年四十九。時有杜䳌行、石犀行、古栢行、病橘、病栢、枯㯶、枯柟、憶昔各一首述。",
                    "zhushu": "",
                    "type": 2
                },
                {
                    "paragraph": "上元二年壬寅，是年，嚴武鎮成都，甫往依焉。",
                    "zhushu": "",
                    "type": 2
                },
                {
                    "paragraph": "寳應元年癸卯詩，有“元年建巳月”，乃是年也。",
                    "zhushu": "",
                    "type": 2
                },
                {
                    "paragraph": "代宗廣德元年申辰，是年，有𥙊房相國文。嚴武再鎮西川，奏甫節度參謀、檢校工部貟外郎，作傷春五首。",
                    "zhushu": "",
                    "type": 2
                },
                {
                    "paragraph": "永泰元年丙午，嚴武平蜀亂，甫遊東川，除京兆功曹，不赴。",
                    "zhushu": "",
                    "type": 2
                },
                {
                    "paragraph": "大曆元年丁未，移居䕫。",
                    "zhushu": "",
                    "type": 2
                },
                {
                    "paragraph": "大曆三年己酉，離峽中，之荆南，至湘潭。",
                    "zhushu": "",
                    "type": 2
                },
                {
                    "paragraph": "大曆五年辛亥，有追酬髙適人日詩。是年夏，甫還襄漢，卒於岳陽。",
                    "zhushu": "",
                    "type": 2
                },
                {
                    "paragraph": "予苦韓文杜詩之多誤，旣讎正之，又各爲年譜，以次第其出處之歳月，而略見其爲文之時，則其歌時傷丗，幽憂切歎之意，粲然可觀。又得以考其辭力，少而𨦣，壯而肆，老而嚴，非妙於文章，不足以至此。汲郡吕大防記。",
                    "zhushu": "",
                    "type": 2
                },
                {
                    "paragraph": "東萊蔡興宗重編",
                    "zhushu": "",
                    "type": 2
                },
                {
                    "paragraph": "玄宗先天元年壬子",
                    "zhushu": "",
                    "type": 2
                },
                {
                    "paragraph": "先生姓杜氏，諱甫，字子美。其先襄陽人，後徙河南之鞏縣。晉鎮南大將軍當陽城侯預之十三丗孫。曽祖依藝，監察御史、洛州鞏縣令。祖審言，修文館學士、尚書膳部貟外郎。父閑，京兆府奉天縣令。先生生於是歳。元㣲之撰墓係云：“享年五十九。”王原叔集記云：“卒於大曆五年是也。”桉唐史，明皇傳位後始改元。而吕汲公所編年譜作睿宗先天元年癸丑，皆誤。",
                    "zhushu": "",
                    "type": 2
                },
                {
                    "paragraph": "天寳五載丙戌",
                    "zhushu": "三載正月，詔改年爲載。",
                    "type": 2
                },
                {
                    "paragraph": "有飲中八仙歌，略曰：“左相日興費萬錢，飲如長鯨吸百川，銜盃樂聖稱避賢。”桉唐史：是歳四月，李適之自左相罷政。七月，坐韋堅累，貶冝春太守。明年正月自殺。適之甞賦詩云：“避賢初罷相，樂聖且傳盃。”集中誤爲“稱丗賢”。",
                    "zhushu": "",
                    "type": 2
                },
                {
                    "paragraph": "九載庚寅",
                    "zhushu": "",
                    "type": 2
                },
                {
                    "paragraph": "時年三十九。是歳冬，進三大禮賦，進表曰：“臣生陛下淳樸之俗，行四十載矣。”其賦曰：“冬十有一月，天子將納處士之議。”又曰：“明年孟陬，將攄大禮。”又曰：“壬辰旣格于道祖。”又曰：“甲午方有事於采壇。”桉唐史：十載春正月壬辰，上朝獻太淸宫。癸巳，朝享太廟。甲午，合祀天地於南郊。而新書、列傳、集記、舊譜及賦題之下註文，皆作十三年，非也。",
                    "zhushu": "",
                    "type": 2
                },
                {
                    "paragraph": "十載辛卯",
                    "zhushu": "",
                    "type": 2
                },
                {
                    "paragraph": "有杜位宅守歳詩，略曰：“四十明朝過。”乃是歳也。桉新書：列傳、集記，皆以先生獻三大禮賦，明皇竒之，召試文章，授河西尉，不拜，改右衞率府胄曹。則或在此載下。而考秋述文曰：“我棄物也，四十無位。”又十三載，進封西岳賦，表略曰：“臣夲杜陵諸生，年過四十，甞困於衣食，蓋長安一疋夫耳。頃歳，國家有事於郊廟，幸得奏賦，待制於集賢，委學官試文章，再降恩澤，送𥛬有司，參列選序。”又贈韋左丞詩有曰：“主上頃見徴，歘然欲求伸。靑冥却垂翅，蹭蹬無縱鱗。”乃知先生進三賦後，纔俾參列選序，則罷尉河西，改授胄曹，其在天寳之末載乎。故夔府書懷詩有曰：“昔罷河西尉，初興薊北師。”是也。",
                    "zhushu": "",
                    "type": 2
                },
                {
                    "paragraph": "十一載壬辰",
                    "zhushu": "",
                    "type": 2
                },
                {
                    "paragraph": "麗人行之謂丞相者，楊國忠也。桉唐史，是冬，國忠始拜相，當是次歳以後詩，而舊譜入此載，非也。",
                    "zhushu": "",
                    "type": 2
                },
                {
                    "paragraph": "十二載癸巳",
                    "zhushu": "",
                    "type": 2
                },
                {
                    "paragraph": "有投贈哥舒開府翰詩，略曰：“歸來御席同。”又曰：“茆土加名數。”送蔡希魯還隴右因寄髙書記詩，註曰：“時哥舒入奏，勒蔡子先歸。”其詩有曰：“春城赴上都。”桉唐史，十一載，哥舒翰加開府儀同三司，冬入朝。是載春，進封凉國公。",
                    "zhushu": "",
                    "type": 2
                },
                {
                    "paragraph": "十三載甲午",
                    "zhushu": "",
                    "type": 2
                },
                {
                    "paragraph": "冬，進封西岳賦，賦序曰：“上旣封太山之後三十年。”桉唐史：開元十三年乙丑歳，封太山，至是三十年矣。有上韋丞相詩，略曰：“龍飛四十春。”又曰：“霖雨思賢佐。”桉唐史：以是歳苦雨潦，閱六旬，上謂宰相非其人，罷陳希烈，拜韋見素。時明皇在位四十三年，蓋詩得略舉成數，非若進賦之可據。而舊譜入十一載，皆誤。",
                    "zhushu": "",
                    "type": 2
                },
                {
                    "paragraph": "十四載乙未",
                    "zhushu": "",
                    "type": 2
                },
                {
                    "paragraph": "冬十一月，有自京赴奉先縣詠懷詩。桉唐史：是月，安禄山反於范陽。",
                    "zhushu": "",
                    "type": 2
                },
                {
                    "paragraph": "肅宗至德元載丙申",
                    "zhushu": "",
                    "type": 2
                },
                {
                    "paragraph": "夏五月，挈家避地鄜州，有白水縣髙齋、三川觀漲塞蘆子詩。即自鄜挺身赴朝廷，遂䧟賊中。後在䕫州有詩，略曰：“往在西京時，胡來滿彤宫。”桉唐史：六月，禄山犯長安。七月，肅宗即帝位於靈武，改元。本傳謂先生聞肅宗立，自鄜羸服欲奔行在，爲賊所得，非也。冬，有悲陳陶、悲靑坂、哀王孫諸詩。",
                    "zhushu": "",
                    "type": 2
                },
                {
                    "paragraph": "二載丁酉",
                    "zhushu": "",
                    "type": 2
                },
                {
                    "paragraph": "春，猶䧟賊中，有哀江頭、大雲寺、贊公房、得舎弟消息諸詩。夏，竄歸行在所，於鳯翔，拜左拾遺，有述懷、送長孫侍御、送樊侍御、送從弟亞、彭衙行諸詩。秋閏八月，奉詔至鄜迎家，有九成宫、徒歩得玉華宫、北征、羗村諸詩。復歸鳯翔，有送韋評事詩。冬十月，扈從還京，有病後遇王𠋣飲、臘日諸詩。",
                    "zhushu": "",
                    "type": 2
                },
                {
                    "paragraph": "乾元元年戊戍",
                    "zhushu": "二月，改元，復以載爲年。",
                    "type": 2
                },
                {
                    "paragraph": "春，在諌省，有簡薜華醉歌、送程録事、晦日㝷崔戢李封、雨過蘇端、喜晴、洗兵馬、偪仄行、送李校書、留花門諸詩。夏六月，出爲華州司功，有爲郭使君進滅殘㓂形勢狀、試進士䇿問、至日遣興寄兩院遺𥙷詩。冬末，以事之東都，有瘦馬行、路逢楊少府入京、戲題呈楊貟外、閿郷姜七少府設鱠、秦少公短歌、胡城東遇孟雲𡖖、李鄠縣胡馬行詩。",
                    "zhushu": "",
                    "type": 2
                },
                {
                    "paragraph": "二年己亥",
                    "zhushu": "",
                    "type": 2
                },
                {
                    "paragraph": "春三月，回自東都，有新安吏、石壕吏、潼關吏、新昏別、垂老別、無家別詩。桉唐史，是月八日壬申，九節度之師潰於相州。夏，在華州，有夏日歎、夏夜歎詩。秋七月，棄官往居秦州，有寄賈至、嚴武詩，略曰：“舊好腸堪斷，新愁眼欲穿。”其一秋，賦詩至多。冬十月，赴同谷縣，有紀行十二首、七歌、萬丈潭詩。十二月一日，自隴右赴劒南，又有紀行十二首，首篇曰“一歳四行役”是也。又成都府詩曰：“季冬樹木蒼。”乃以是月至劒南。而元祐間胡資政守蜀，作草堂詩碑，引云：“先生至成都之年月不可考，蓋未詳也。”",
                    "zhushu": "",
                    "type": 2
                },
                {
                    "paragraph": "上元元年庚子",
                    "zhushu": "",
                    "type": 2
                },
                {
                    "paragraph": "是歳春，卜居成都浣花溪上，賦詩至多。後在東川，寄題江外草堂詩，略曰：“經營上元始，斷手寳應年。”桉唐史：十一月，楊州長史劉展反，䧟昇、潤等州。",
                    "zhushu": "",
                    "type": 2
                },
                {
                    "paragraph": "二年辛丑",
                    "zhushu": "",
                    "type": 2
                },
                {
                    "paragraph": "有百憂集詩，時年五十。有喜雨詩，註曰：“時聞浙右多盗賊，戲作花𡖖歌。”桉唐史：夏四月，劒南東川兵馬使叚子璋反，䧟緜州。五月，劒南節度使崔光逺克東川，子璋伏誅。秋九月，大赦，以十一月爲歳首，去年號稱元年，月以斗所建辰爲名。草堂即事略曰：“荒村建子月”，乃是歳詩也。",
                    "zhushu": "",
                    "type": 2
                },
                {
                    "paragraph": "寳應元年壬寅",
                    "zhushu": "",
                    "type": 2
                },
                {
                    "paragraph": "春建卯月，有說旱文，註曰：“初，中丞嚴公節制劒南日，奉此說。”又有遭田父𭰖飲美新尹嚴中丞詩。夏，有戲贈友二首，皆曰“元年建巳月”。桉唐史：四月，大赦，改元，復以正月爲歳首。是月，肅宗崩，代宗即位。五月，有嚴公枉駕草堂詩。秋，送嚴侍郎至綿州，其詩略曰：“鼎湖瞻望逺，象闕憲章新。”㝷避成都之亂，入梓州，有九日奉寄嚴大夫詩及嚴武巴嶺荅杜二見憶作。後歸成都草堂詩，略曰：“大將赴朝廷，群小起異圖。”而唐史於此年書：七月，劒南西川兵馬使徐知道反。又別書：是年六月，以兵部侍郎嚴武爲西川節度使，而知道拒武不得進。今以先生詩文參考之，是歳爲夏、武皆守蜀，殆赴朝廷之後，蜀中始亂。然八哀詩謂嚴公“三掌華陽兵”，又諸將五詩，一謂“武守蜀者”，亦曰“主恩前後三持節”。通鑑亦書：武三鎮劒南，必甞有是命，第未詳何年。冬，游射洪、通泉二縣，有至金華山觀盡陪王侍御登東山十古詩，其詩有曰：“南京亂初定。”及以次年春日戲郝使君詩可考。此行在是歳，盖居梓州止渉一春也。",
                    "zhushu": "",
                    "type": 2
                },
                {
                    "paragraph": "代宗廣德元年癸卯",
                    "zhushu": "",
                    "type": 2
                },
                {
                    "paragraph": "是歳，召𥙷京兆功曹，不赴。時嚴武尹京，有春日寄馬巴州詩，注曰：“時除京兆功曹，在東川。”而夲傳與集記作上元年間，舊譜作“永泰年”，皆誤。春夏在梓州，賦詩頗多，亦甞暫游左綿，有題涪城縣香積寺、",
                    "zhushu": "縣在梓緜中塗。",
                    "type": 2
                },
                {
                    "paragraph": "緜州巴西驛亭城上詩，皆春晚作也。秋九月，至閬州，有𥙊故相國房公文、東樓筵十一舅、往靑城、發閬中諸詩。冬，回梓州，有冬狩行、別章使君柳字韻諸詩。遂挈家再入閬州。桉唐史：十月，吐蕃䧟京師，代宗幸陜。十二月，至自陜。",
                    "zhushu": "",
                    "type": 2
                },
                {
                    "paragraph": "二年甲辰",
                    "zhushu": "",
                    "type": 2
                },
                {
                    "paragraph": "春，居閬中，有傷春五首。別本註曰：“巴閬僻逺，傷春罷。”始知春前已收宫闕。集中乃編作䕫州詩。又有收京三首，而編作鳯翔行在詩，尤爲差誤。桉唐史：正月，合劒南東西川爲一道，以黃門侍郎嚴武爲節度使。有奉待嚴大夫詩，略曰：“不知旌節隔年回”是也。春晚，自閬携家歸蜀，再依嚴鄭公，奏爲節度參謀，有先寄嚴鄭公五詩及草堂、四松、水檻、營屋、揚旗諸詩，略曰：“別來忽三歳”，以游梓閬跨三年也。及他詩言“三年者非一，而集記乃書“入蜀，復適東川”。上元二年，聞嚴武鎮成都，自閬挈家往依焉。其舊譜又多因之。",
                    "zhushu": "",
                    "type": 2
                },
                {
                    "paragraph": "永㤗元年乙巳",
                    "zhushu": "",
                    "type": 2
                },
                {
                    "paragraph": "春，在嚴公幕府，有正月三日歸溪上及春日江村憶昔諸詩。時授檢校工部貟外郎，賜緋，見之春日江村詩中。夏，以嚴公卒，遂發成都，泛舟順流，經嘉、戎、渝、忠諸郡，皆有詩。",
                    "zhushu": "青溪驛𨽻嘉州犍爲縣。",
                    "type": 2
                },
                {
                    "paragraph": "秋末，留寓䕫州雲安縣，有九日及十二月一日諸詩。桉唐史：“四月，嚴武卒。冬，蜀中大亂。”而集記謂先生避地梓州，亂定歸成都，無所依，乃泛江游嘉、戎。又編梓州秋冬數詩於再至成都詩後，非也。舊譜尤誤。",
                    "zhushu": "",
                    "type": 2
                },
                {
                    "paragraph": "大曆元年丙午",
                    "zhushu": "",
                    "type": 2
                },
                {
                    "paragraph": "春，在雲安，有杜䳌、客堂諸詩。春晚，移居䕫州，有詩最多，合次年所賦古律詩，幾盈五卷。",
                    "zhushu": "",
                    "type": 2
                },
                {
                    "paragraph": "二年丁未",
                    "zhushu": "",
                    "type": 2
                },
                {
                    "paragraph": "終歳居䕫州。春，自白帝城遷寓瀼西。先有瀼西寒望詩，略曰：“瞿唐春欲至，定卜瀼西居。”又暮春題瀼西草屋詩，略曰：“乆嗟三峽客，再與暮春期。”乃是歳也。",
                    "zhushu": "",
                    "type": 2
                },
                {
                    "paragraph": "三年戊申",
                    "zhushu": "",
                    "type": 2
                },
                {
                    "paragraph": "春，發白帝，下峽，泊舟江陵。秋晚，遷寓公安縣數月。歳暮發公安，至岳州，有發劉郎浦、",
                    "zhushu": "在公安之下石首縣。"
                },
                {
                    "paragraph": "歳晏行、泊岳陽城下諸詩。",
                    "zhushu": "",
                    "type": 2
                },
                {
                    "paragraph": "四年己酉",
                    "zhushu": "",
                    "type": 2
                },
                {
                    "paragraph": "春，初發岳陽，泛洞庭，至潭州，遂留終歳，有春日岳麓山道林二寺行、夏日江閣卧病、暮秋枉裴道州手札、對雪諸詩。",
                    "zhushu": "",
                    "type": 2
                },
                {
                    "paragraph": "五年庚戌",
                    "zhushu": "",
                    "type": 2
                },
                {
                    "paragraph": "春正月，有追和故髙蜀州人日見寄詩。㝷發長沙，入衡陽，有上水遣懷并二月紀行諸詩。至衡，有酬郭受詩，而受詩有云：“春興不知凡幾首，衡陽紙價頓能髙。”三月，復在長沙，有清明詩。以唐史氣朔考之，是歳三月三日清明，故卒章曰：“况乃今朝更祓除。”桉唐史：夏四月八日庚子，湖南兵馬使臧玠殺其觀察使崔瓘。先生避亂，竄還衡州，有衡山縣學堂、入衡州舟中苦𤍠遣懷諸詩。其詩曰：“逺歸兒侍側。”又曰：“乆客幸脫免。”又曰：“中夜混𥠖甿，脫身亦奔竄。”乃知甞寓家衡陽，獨至長沙，遂罹此變。本傳謂先生數遭㓂亂，挺節無所汙”是也。㝷於江上阻暴水，半旬不食，耒陽聶令具舟致酒肉迎歸，一夕而卒。舊譜乃書：還襄漢，卒於岳陽，尤誤。後餘四十年，其孫嗣業始克歸葬於偃師，元和八年癸巳歳也。",
                    "zhushu": "聞今耒陽縣南猶有先生墳及祠屋在焉。議者謂元㣲之先爲墓係，而卒不能歸葬也。",
                    "type": 2
                },
                {
                    "paragraph": "嘉興魯訔撰",
                    "zhushu": "",
                    "type": 2
                },
                {
                    "paragraph": "睿宗先天元年壬子",
                    "zhushu": "正月，改太極，五月，改爲延和。明皇以是年八月改元。",
                    "type": 2
                },
                {
                    "paragraph": "桉公志及傳，皆云：“年五十九，卒於大曆五年辛亥。”詩史云：“開元元年癸丑，公生。”公上大禮賦云：“臣生陛下淳樸之俗，行四十載。”公天寳十載奏賦，年三十有九。逆節公今年生。吕汲公攷公生先天元年癸丑，天寳十三載奏賦，若十三載，公當四十三歳矣。唐書宰相表及紀年通譜：先天元年壬子，而譜以爲癸丑。集祭房公廣德元年，歳次癸卯，而譜以爲甲辰，皆差一年。",
                    "zhushu": "",
                    "type": 2
                },
                {
                    "paragraph": "開元元年癸丑",
                    "zhushu": "",
                    "type": 2
                },
                {
                    "paragraph": "三年乙卯",
                    "zhushu": "",
                    "type": 2
                },
                {
                    "paragraph": "公郾城觀公孫弟子舞劒行云：“開元三年，余尚童穉，於郾城觀公孫舞劒器。”年譜以爲三年丙辰。桉公是年纔四歳，年必有誤。公進鵰賦表云：“臣素頼先人緒業，自七歳所綴詩筆，向四十載矣，約千有餘篇。”則能憶四歳時事，不爲誤也。",
                    "zhushu": "",
                    "type": 2
                },
                {
                    "paragraph": "十四年丙寅",
                    "zhushu": "",
                    "type": 2
                },
                {
                    "paragraph": "公初遊選場。壯遊曰：“往昔十四五，出遊翰墨場。斯文崔魏徒，以我似班揚。”",
                    "zhushu": "",
                    "type": 2
                },
                {
                    "paragraph": "二十三年乙亥，公年二十四",
                    "zhushu": "",
                    "type": 2
                },
                {
                    "paragraph": "公作開元皇帝皇甫淑妃豐碑曰：“歳次乙亥，十月癸未朔，薨。”又曰：“野老何知，斯文見託。不論官閥，游夏入文學之科。”意公尚白衣，天寳十載，始上三大禮賦，起家授河西尉。或以爲是年未應稱野老，當是天寳十載辛卯。銘曰：“列樹拱矣，豐碑闕然。”乃知後來方立碑也，但未能攷其定於何年。",
                    "zhushu": "",
                    "type": 2
                },
                {
                    "paragraph": "二十五年丁丑",
                    "zhushu": "",
                    "type": 2
                },
                {
                    "paragraph": "史云：“公少不自振，客遊呉、越、齊、趙。”故壯遊曰：“東下姑蘇臺，已具浮海航。到今有違恨，不得窮扶桑。歸帆拂天姥，中歳貢舊郷。忤下考功第，拜辭京尹堂。放蕩齊、趙間，裘馬頗淸狂。春登吹臺上，冬獵靑丘旁。”遊梁亦曰：“昔我遊宋中，惟梁孝王都。憶與髙、李輩，論文入酒壚。氣酣登吹臺，懷古視平蕪。”昔遊曰：“昔與髙、李輩，晚登單父臺。”山脚曰：“昔我遊山東，憶戲東岳陽。窮秋立日觀，矯首望八荒。”公居城南。甞預京兆薦貢，而考功下之。唐初，考功試進士。開元二十六年戊寅春，以考功郎輕，徙禮部，以春官侍郎主之。公之適齊、趙，當在此歳以前。",
                    "zhushu": "",
                    "type": 2
                },
                {
                    "paragraph": "二十九年辛巳。",
                    "zhushu": "",
                    "type": 2
                },
                {
                    "paragraph": "公有酹逺祖晉鎮南將軍于洛之首陽酹文。十三葉孫甫開元二十九年，歳次辛巳。",
                    "zhushu": "",
                    "type": 2
                },
                {
                    "paragraph": "天寳元年戊午，公年三十一。",
                    "zhushu": "",
                    "type": 2
                },
                {
                    "paragraph": "南曹小司㓂於我太夫人堂下壘土爲山之作。系云：天寳初。",
                    "zhushu": "",
                    "type": 2
                },
                {
                    "paragraph": "六載丁亥",
                    "zhushu": "",
                    "type": 2
                },
                {
                    "paragraph": "公應詔退下。元結諭友曰：“天寳六載，詔天下有一藝詣轂下，李林甫相國命尚書省皆下之。遂賀野無遺賢于庭。”公上韋左相曰：“主上頃見徴，倐然欲求伸。靑冥却垂翅，蹭蹬無縱鱗。”上鮮于京兆曰：“獻納紆皇眷，中間謁紫宸。破膽遭前政，隂謀獨秉鈞。”正謂此邪？",
                    "zhushu": "",
                    "type": 2
                },
                {
                    "paragraph": "九載庚寅，紀：“十一月，封華岳。”",
                    "zhushu": "",
                    "type": 2
                },
                {
                    "paragraph": "十載辛卯，公年四十。",
                    "zhushu": "",
                    "type": 2
                },
                {
                    "paragraph": "公奏三大禮賦。元稹誌曰：“賦奏，命宰相試文，授右衞率府胄曹。吏云：公奏賦，帝竒之，命待制集賢院，召試文，授河西尉，不拜，改右衞率府胄曹。公官定後戲贈曰：“不作河西尉，淒涼爲折腰。老夫怕奔走，率府且逍遥。”莫相疑行曰：“憶獻三賦蓬萊宫，自怪一日聲烜赫。集賢學士如堵墻，觀我落筆中書堂。”史、集皆以爲十三載。桉帝紀：十載，行三大禮。十三載未當郊。况表云：“臣生長陛下淳樸之俗，行四十歳矣。”故知當在今歳。原叔云：新書作召試京兆府兵曹。新書乃今舊書也，今書作胄曹。進西岳賦表乃云：“委學官試文章。”皆不同。除夕曲江族弟位宅守歳曰：“四十明朝過。”年譜云：“上韋左相詩云：“鳯曆軒轅紀，龍飛四十春。壯遊放蕩齊趙間，裘馬頗淸狂。快意八九年，西歸到咸陽。”則公歸自齊、趙，乃應詔奏賦，又數年間事也。",
                    "zhushu": "",
                    "type": 2
                },
                {
                    "paragraph": "十三載甲午，公年四十三。",
                    "zhushu": "",
                    "type": 2
                },
                {
                    "paragraph": "玄宗紀：“秋八月甲子朔，文部侍郎韋見素拜中書門下平章事。”公贄見韋左相詩云：“龍飛四十春”，又曰“愚䝉但隱淪”，則此詩似未獻賦前。封西岳賦表云：“臣本杜陵諸生，年過四十。”又云：“蓋長安一匹夫爾。次歳，國家有事郊廟，幸得奏賦，待制於集賢，委學官試文章，再降恩澤，送𨽻有司，參列選序。”則此賦又在三大禮賦後。詩史以爲十二載，未詳。紀：“二月丁丑，楊國忠爲司空。”公表云：“陛下元弼，克生司空，斯文不可寢已。”則此賦當在未封西岳前，而紀封華岳在九載，又當考也。",
                    "zhushu": "",
                    "type": 2
                },
                {
                    "paragraph": "十四載",
                    "zhushu": "",
                    "type": 2
                },
                {
                    "paragraph": "十一月，安禄山反，䧟河北諸郡。公有自京赴奉先作，註云：“此年十一月作。”",
                    "zhushu": "集註云：“公在率府，欲辭職，遂作去矣行，而家屬先在奉先。”詩史云：“葪北反書未聞，公已逸身畿甸。”",
                    "type": 2
                },
                {
                    "paragraph": "十五載丙申，公年四十五。",
                    "zhushu": "",
                    "type": 2
                },
                {
                    "paragraph": "禄山僣帝于東京，公在奉先，以舅氏崔十九翁爲白水尉，故適白水，有髙齋三十韻。六月辛未，賊入潼關，駕幸劒外。七月甲子，肅宗即位靈武。公漸北過。彭衙行曰：“憶昔避賊初，北走經險艱。夜深彭衙道，",
                    "zhushu": "馮翊界。"
                },
                {
                    "paragraph": "月照白水山。",
                    "zhushu": "屬同州。"
                },
                {
                    "paragraph": "少留周家窪，欲出蘆子𨵿。”七月，寓于鄜川，有三川觀漲詩",
                    "zhushu": "鄜州屬縣。"
                },
                {
                    "paragraph": "曰：“我經華原來。”",
                    "zhushu": "長安北。”"
                },
                {
                    "paragraph": "公羸走靈武，賊得之，故贈韋評事詩曰：“昔𣳚賊中時，潜與子同遊。”公𣳚賊中，有九日藍田崔氏莊以下十三首。",
                    "zhushu": "",
                    "type": 2
                },
                {
                    "paragraph": "至德二載丁酉，公年四十六。",
                    "zhushu": "",
                    "type": 2
                },
                {
                    "paragraph": "公春在賊中，曲江行曰：“少陵野老吞聲哭，春日潜行曲江曲。”自正月乙卯禄山死，二月戊子，肅宗次鳯翔。李光弼敗安慶緒于太原，郭子儀敗安慶緒于潼關，又敗于永豐倉。公西走鳯翔，逹鳯翔行在曰：“西憶歧陽信，無人遂𨚫回。”又曰：“司𨽻章初覩，南陽氣已新。”又述懷曰：“去年潼𨵿敗，妻子隔絕乆。今夏草木長，脫身得西走。”元微之誌云：“歩謁肅宗行在，拜左拾遺。”舊書云：“自京師宵道赴河西，謁肅宗於彭原。”新書云：“拜右拾遺”，非是。房綰罷相印，甫上䟽不冝免。帝怒，詔三司雜問。以張鎬言，帝解赦之。公有狀謝口勑，又有六月十二日薦岑參諌官狀，皆可考。新史云：“自是帝不甚省録。公家寓鄜彌年，孺弱至餓死，許甫往省親。吕汲公考云：“八月，墨敕放還鄜州，有北征詩。”舊史云：“肅宗怒，貶甫爲華州司功曹。”非是。實録言御史大夫韋陟言，當考。北征曰：“皇帝二載秋，閏八月初吉。杜子將北征，蒼茫問家室。”贈節度李重進曰：“靑袍朝士最苦者，白頭拾遺徒歩歸。”閏八月朔甲寅，賊安慶緒㓂好畤，渭北節度李光弼進戰，却之，渭北壘空，公得北首鄜路。送韋宙同谷曰：“鑾輿駐鳯翔，受詞太白脚。”秋，旋自鄜畤扈從還闕。贈嚴、賈二閣老曰：“法駕還𩀱闕，王師下八川。此時霑奉引，佳氣拂周旋。”十月丁卯，天子還闕。公臘日供奉紫宸，曰：“臘日常年暖尚遥，今年臘日凍全消。”十二月，上皇至自蜀，以蜀郡爲南京，鳯翔爲西京，西京爲中京。",
                    "zhushu": "",
                    "type": 2
                },
                {
                    "paragraph": "乾元元年戊戍，公年四十七。",
                    "zhushu": "",
                    "type": 2
                },
                {
                    "paragraph": "春，公有紫宸退朝口號、賡賈至朝大明宫宣政殿、晚出左掖、又退朝出左掖直夜題省中壁等詩。微之誌公左拾遺，歳餘，以直言出華州司户。悲往事繫曰：“至德二載，甫自京金光門出，道歸鳯翔。乾元初，從左拾遺移華州掾，與親故别，因出此門，有悲往事曰：“近得歸京邑，移官豈至尊？”必大臣有不樂公者。”至華，題鄭縣亭子曰：“雲斷岳蓮臨大路，天晴宫柳暗長春。”唐官儀：“功曹主秋賦。”公有秋䇿問進士，七月代華牧論殘㓂狀上朝廷䇿士丈。公及冬出潼𨵿，東征洛陽道，史不載。有閿𡖖姜七少府設鱠及湖城遇孟雲𡖖、歸劉顥宅飲宿等詩。",
                    "zhushu": "",
                    "type": 2
                },
                {
                    "paragraph": "二年己亥，公年四十八。",
                    "zhushu": "",
                    "type": 2
                },
                {
                    "paragraph": "春，留東都。三月，九節度之師潰于滏水，郭子儀斷盟津，退守洛師。公有新安吏、石壕吏等詩。歸華，放情山水間。甞遊伏毒寺，有憶鄭南曰：“鄭南伏毒寺，蕭灑到江心。”鮑公詩譜云：“夏，去華之秦。”公有秋華下苦熱曰：“七月六日苦炎蒸，對食暫餐還不能。”立秋後題曰：“平生獨往願，惆悵年半百。罷官亦由人，何事拘形役。”自是有浩然志。史云：“關輔餓，輒棄官去。客秦州，貧，採橡栗自給。”有秦州二十首曰：“滿目悲生事，因人作逺遊。遲回度隴怯，浩蕩及関愁。”公厭秦隴要衝，人事煩夥，西南命駕。遊同谷别賛上人曰：“天長關塞寒，歳莫飢凍逼。野風吹征衣，欲别向曛黒。”冬十月，發秦州，曰：“我衰更嬾拙，生事不自謀。無食思藥土，無衣思南州。”至同谷，作七歌：寓同谷不盈月。十二月一日發同谷，曰：“始來兹山中，休駕喜地僻。柰何迫物累，一歳四行役。”公自京至華、至秦、至同谷，赴劒南，凡四。史曰：“同谷採橡栗自給，流落劒外。”公詩云：“邑有佳主人”，又曰：“臨歧别數子，握手淚再滴。”非寥落而遷，殆迫於㓂攘也。送韋宙從事同谷曰：“此邦承平日，剽切吏所羞。”又曰：“古來無人地，今代橫戈矛。”當時必爲羌戎所迫，但史不載，止云十二月，史思明㓂陜州，公度栗亭，趨劒門。木皮嶺曰：“季冬携童稚，辛苦赴蜀門。”鹿頭山曰：“鹿頭何亭亭，是日慰飢渴。連山西南斷，俯見千里豁。冀公柱石姿，論道邦國活。”裴冕鎮成都，公遂下居錦江。成都曰：“我行山川異，忽在天一方。自古有覊旅，我何苦哀傷。”",
                    "zhushu": "",
                    "type": 2
                },
                {
                    "paragraph": "上元元年庚子，公年四十九。",
                    "zhushu": "",
                    "type": 2
                },
                {
                    "paragraph": "裴兾公爲公卜居成都西郭浣花溪。成都記：“草堂寺，府西七里，浣花寺，三里。寺極宏麗。”公卜居曰：“浣花流水水西頭，主人爲卜林塘幽。”公寓浣花，雖有江山之適，羈旅牢落之思未免，故二年之間，有赴靑城縣、",
                    "zhushu": "成都西。"
                },
                {
                    "paragraph": "暫如新津、出成都、寄陶王二少尹、寄髙彭州、投簡成華兩縣諸子等詩。柳芳曆曰：“髙適乾元初刺彭州。”公乾元初客秦，有寄適于彭州。上元𥘉，適牧蜀，而公乃有寄髙彭州詩，當考。",
                    "zhushu": "",
                    "type": 2
                },
                {
                    "paragraph": "二年辛丑，公年五十。",
                    "zhushu": "",
                    "type": 2
                },
                {
                    "paragraph": "紀：“夏四月，劒東東川節度兵馬使叚子璋反，䧟綿州節度使李奐奔于成都。五月，劒南節度使崔光逺克東川，叚子璋伏誅。公戲作花𡖖歌曰：“成都猛將有花𡖖，學語小兒知姓名。綿州刺史着柘黃，我𡖖掃除即日平。子璋髑髏血糢糊，手提擲還崔大夫。李侯重有此節度，人道我𡖖絶丗無。”舊唐傳云：“梓州刺史叚子璋反，以兵攻東川節度使李奐，適率州兵與西川節度崔光逺攻子璋，斬之。西川牙將花驚定者恃勇，旣誅子璋，大掠東蜀。”新史云：“梓屯將叚子璋反，適從崔光逺討斬之，而光兵不戢，遂大掠。天子怒，遂以適代爲西川節度。”紀、傳與此詩皆不同，當知公紀事爲審也。九月壬寅，大赦，去上元號，稱元年，以十一月爲歳首，以斗所建爲名。公草堂即事曰：“荒村建子月，獨樹老夫家。”春秋變古則書之，公此意也。年譜與史云：“嚴武鎮成都，甫往依焉。”新史云：“上元二年冬，黃門侍郎、鄭國公嚴武鎮成都，奏爲節度參謀、檢校尚書工部貟外郎，賜緋魚。”公先赴成都，裴公爲卜居浣花里。譜、傳皆非是。嚴中丞枉駕見適，系云：“嚴武東川除西川，勑除兩川都節制。”詩云：“元戎小隊出郊坰，問柳㝷花到野亭。川合東西瞻使節，地分南北任流萍。”辤意皆與傳異。詩史云：地志：劒西，益、彭、蜀，其州二十有八。劒東，梓、綿、劒、普十州，綿爲都會。”肅宗實録：“子璋盗綿州，改年黃龍，州曰龍安府。”代宗實録：“武，京兆少尹、御史中丞。賊思明阻兵京師，頗自矜大，命綿州刺史。未幾，東劒節度，詔兩劒一道。”新傳：“坐房綰貶巴州，乆之，遷東川。”玉壘記：“是年，崔光逺尹成都，花驚定平叚難，而士卒剽掠士女，至斷腕取金，詔監軍按其罪。十二月恚死。”",
                    "zhushu": "",
                    "type": 2
                },
                {
                    "paragraph": "寳應元年壬寅",
                    "zhushu": "上元二年九月，改元年，二年四月改寳應。",
                    "type": 2
                },
                {
                    "paragraph": "武至成都。公奉和嚴中丞西城晚眺詩。蜀困於調度，嚴數從公往來。寄題杜二錦江野亭云：“莫𠋣善題鸚鵡賦，何須不着鵕鸃冠。”公酬云：“謝安不倦登臨賞，阮籍烏知禮法踈。”公結廬浣花渉三年。草堂曰：“經營上元始，斷手寳應年。”浣花曰：“萬里清江上，三年落日低。”四月己巳，代宗即位，召武。公送嚴入朝曰：“鼎湖瞻望逺，象闕憲章新。四海猶多難，中原憶老臣。”送嚴到綿州同登杜使君江樓曰：“歸朝送使客，落景惜登臨。”詩史：召武爲太子賔客。傳還，拜京兆尹，爲二聖山陵橋道使，封鄭公，遷黃門侍郎。公初與武云：“中丞梓州。”九日，贈武曰“大夫”，此詩曰“侍郎”，再鎮蜀，曰“上嚴鄭公”，前後自可考也。晚月呈漢中王，多在中秋。七月，劒南西川兵馬使徐知道反。八月己未，伏誅。公吟射洪曰：“南京亂初定。”故公欲駕梓，至梓已重陽。九日登城九日奉寄嚴大夫曰：“不眠持漢節，何路出巴山。”嚴巴嶺荅曰：“昨向巴山落日時，兩郷千里夢相思。”時嚴猶未出巴地也。秋，歸成都迎家，遂徑往梓。十一月，往射洪縣南，途中有作。南之通泉縣，",
                    "zhushu": "亦梓州邑。"
                },
                {
                    "paragraph": "適郭代公故宅、陪王侍御因登東山最髙頂，宴姚通泉，晩𢹂酒涪江汎舟，皆一時作也。",
                    "zhushu": "",
                    "type": 2
                },
                {
                    "paragraph": "廣德元年癸卯",
                    "zhushu": "",
                    "type": 2
                },
                {
                    "paragraph": "春日梓州登樓曰：“行路難如此，登樓望欲迷。”又曰：“厭蜀交遊冷，思呉勝事繁。應湏理舟楫，長嘯下荆門。”公已有東下之興。公送辛貟外暫至綿還梓州、陪章侍御宴南樓、陪章侍御惠義寺。秋，章梓州水亭，時公將適呉楚，留别章使君留後曰：“終作適荆蠻，安排用莊叟。”秋，故相房琯薨。公有九月壬戍𥙊房公文。公轉遊閬中，爲閬州王使君進論巴蜀安危表。警急曰：“玉壘雖傳檄，松州已解圍。”",
                    "zhushu": "系云：“時髙公適領西川莭度使。"
                },
                {
                    "paragraph": "時吐蕃犯塞，爲中國患。公痛其猖獗，疾蜀無善將以守要害。明年，武再出鎮，蜀道始安。是歳，君𥙷京兆功曹，不赴。",
                    "zhushu": "",
                    "type": 2
                },
                {
                    "paragraph": "二年甲辰，公年五十三。",
                    "zhushu": "",
                    "type": 2
                },
                {
                    "paragraph": "公自梓之閬，有閬山歌等詩。送李梓州之任并寄章十侍御，",
                    "zhushu": "系云：“初時罷梓州刺史、東川留後，將赴朝廷。”"
                },
                {
                    "paragraph": "二公交印，正在今春。有將赴荆南遊，有將赴荆南寄别李劒州遊子曰：“巴蜀愁誰語，呉門興杳然。”公時意未有所適，㑹嚴武復節度劒南東、西川，公往依焉。贈武曰：“殊方又喜故人來，重領還湏濟丗才。甞怪偏禆終日侍，不知旌節隔年囬。”房琯薨閬州，贈一品。公别房太尉墓曰：“他郷復行役，駐馬别孤墳。”自閬州領妻子却赴蜀山三首曰：“汨汨避羣盗，悠悠經十年。不成向南國，復作遊西川。”將赴成都草堂途中有作先寄嚴鄭公、旋錦江贈王侍御曰：“一別星橋夜，三回斗柄春。”亦曰：“猶得見殘春。”微之誌曰：“劒南節度嚴武狀爲工部貟外郎、參謀軍事。”公楊旗系云：“二年夏六月，成都尹鄭公置酒公堂。”觀騎士新旗幟曰：“三州䧟犬戎，但見西嶺青。”代宗紀曰：“廣徳元年，失松、維州。”柳芳歷廼曰：“糧運絶，西川節度髙適不能軍，吐蕃䧟松、維、保三州。”以公詩考之，當然。武軍城早秋曰：“昨夜秋風入漢関，朔風邊雪滿西山。更催飛將追驕虜，莫遣沙場匹馬還。”公和曰：“秋風嫋嫋動髙旌，玉帳分弓射虜營。已収滴愽雲間戊，更奪蓬婆雪外城。”遣悶曰：“胡爲來幕下，只合在舟中。黄卷真如律，青袍也自公。”公放誕不樂吏檢，雖鄭公禮寛心契，尤毎見意。史云：“性褊躁傲誕，甞醉登武床，瞪視曰：‘嚴挺之乃有此子。’武亦暴猛，外若不忤，中衘之。一日，欲殺甫及梓州刺史章彛，集吏於門，武將出，冠鈎于簾三，左右白其母，奔救得止，獨殺彛。”舊史不載，以公詩考之，武來鎮蜀，彛已交印入覲，公再依武，相歡洽無恨之意。史當失之。",
                    "zhushu": "",
                    "type": 2
                },
                {
                    "paragraph": "永㤗元年乙巳，公年五十四。",
                    "zhushu": "",
                    "type": 2
                },
                {
                    "paragraph": "正月三日，竟歸溪上。有作簡院内諸公曰：“白頭趨幕府，深覺負平生。”夏四月庚寅，嚴公薨，公有哭歸柩。五月癸丑，詔定襄郡王郭英乂節度劒南。紀：“閏十月，劒南西山兵馬使崔旰反，㓂成都，郭英乂奔于靈池，普州韓澄殺之。”崔寜傳：",
                    "zhushu": "寕，本名旰。"
                },
                {
                    "paragraph": "“永㤗元年，武卒。行軍司馬杜濟等請郭英乂爲節度，寧亦丐大將王崇俊。朝廷次用英乂，英乂恨之，召寧，寧不敢還。英乂自將討之，寕還攻英乂，英乂不勝，走靈池。於是劒南楊子琳起瀘州，與卭州栢貞節連和討寧。明年，詔杜鴻漸山西、劒南等道副元帥，平其亂。入成都，政事一委寧，乃表貞節爲卭州刺史，子琳爲瀘州刺史，以和解之。大曆三年，寜來朝，楊子琳襲取成都。”以公詩考之，成都亂，再至東川，相從行曰：“我行入東川，十歩一回首。成都亂罷氣蕭瑟，浣花草堂亦何有。梓州豪桀大者誰，本州從事知名乆。”公歸成都，止以嚴公再鎭草堂，曰：“昔我去草堂，蠻夷塞成都。今我歸草堂，成都適無虞。請陳初亂時，反覆乃須臾。大將赴朝廷，羣心起異圗。中宵斬白馬，盟欿氣已麄。西收卭南兵，北斷劒閣隅。布衣數十人，亦擁專城居。",
                    "zhushu": "系云：“即楊子琳、柏貞節之徒。“"
                },
                {
                    "paragraph": "賤子且奔走，三年望東吴。弧矢暗江海，難爲遊五湖。不忍竟舎此，復來薙榛蕪。入門四松在，歩堞萬竹踈。”營屋云：“愛惜已六載，兹辰去千竿。”以詩訂傳云：“大將赴朝廷，羣小起異圗。”以爲嚴公後來，公無再歸草堂之跡。以爲崔旰。史云：“大曆三年入朝，寜本名旰，至是賜名，留其弟守成都。楊子琳乗間起瀘州，以精騎数千襲據其城。寧妾任募勇士，自將以進，子琳引去。公厭蜀思吴，下荆門，遂南下。夏，艤戍州，燕戎州使君東楼，瑜州候嚴六侍御，至忠州，有燕使君姪宅。及夏泊雲安，至十二月一日三首：“今朝臘月春意動，雲安縣前江可憐。”公已不樂雲安，欲遷䕫。趙傁以爲永㤗元年四月嚴武卒，五月，下忠、渝。大曆元年在雲安，與詩文皆差一年。髙常侍永㤗元年正月卒，公有聞髙常侍亡，系云“忠州作”，知公以永㤗元年下渝、忠。但草堂所紀，却是嚴公薨後事，不敢妄定，姑從舊次。",
                    "zhushu": "",
                    "type": 2
                },
                {
                    "paragraph": "大曆元年丙午，公年五十五。",
                    "zhushu": "",
                    "type": 2
                },
                {
                    "paragraph": "題子規曰：“峽裏雲安縣，江樓翼瓦齊。”移居夔州。郭曰：“伏枕雲安縣，遷居白帝城。春知催柳别，江與放船清。”客居曰：“西南失大將，啇旅自星奔。今又降元戎，已聞動行軒。”此詩方及失大將，聞杜鴻漸出鎮，與史年亦差。暮春，遷居瀼西，有暮春題瀼西新賃草屋五首。",
                    "zhushu": "",
                    "type": 2
                },
                {
                    "paragraph": "大曆二年丁未，公年五十六。",
                    "zhushu": "",
                    "type": 2
                },
                {
                    "paragraph": "在夔州西閣。立春日：“巫峽寒江那對眼，杜陵逺客不勝悲。”兩詩曰：“𡨋𡨋甲子雨，己度立春時。”資治通鑑：大曆二年正月辛亥朔至十三甲子。諺云：“春雨甲子，赤地千里。”移居赤甲，有入宅赤甲二詩，曰：“卜居赤甲遷居新，兩見巫山楚水春。”三月，自赤甲遷居瀼西，有小居、暮春題瀼西新賃草居五首。秋，又移居東屯，有瀼西荆扉且移居東屯茅屋四首曰：“東屯復瀼西，一種住青溪。來往皆茅屋，淹留爲稻畦。”訖冬居䕫。",
                    "zhushu": "",
                    "type": 2
                },
                {
                    "paragraph": "大曆三年戊申，公年五十七。",
                    "zhushu": "",
                    "type": 2
                },
                {
                    "paragraph": "太𡻕日曰：“楚岸行將老，巫山坐復春。”時第五弟漂泊江左，近得消息，逺懷頴觀等曰：“陽翟空知處，荆南近得書。”正月中旬定出三峽，曰：“自汝到荆府，書來數喚吾。頌椒凉風詠，禁火卜懽娱。”公因觀在荆楊，遂發棹，有將别巫峽贈南𡖖兄瀼西果園四十畒，曰：“正月喧鸎末，兹辰放鷁初。”夏，有和江陵宋大少府雨後同諸公及舎弟宴書齋。秋，又不安於荆南，舟中出南浦奉寄鄭少尹曰：“更欲投何處，飄然去此都。”是秋，移居公安，",
                    "zhushu": "荆南属邑，府南九十里。"
                },
                {
                    "paragraph": "復東下。發劉郎浦",
                    "zhushu": "十道志：在荆州。"
                },
                {
                    "paragraph": "曰：“掛㠶早發劉郎浦，疾風飄飄昏亭午。”曉發公安",
                    "zhushu": "系云數月憇息此縣。"
                },
                {
                    "paragraph": "泊岳陽城下",
                    "zhushu": "巴陵郡。"
                },
                {
                    "paragraph": "曰：“岸風翻夕浪，舟雪洒寒燈。”則冬至岳陽矣。",
                    "zhushu": "",
                    "type": 2
                },
                {
                    "paragraph": "大曆四年己酉，公年五十八。",
                    "zhushu": "",
                    "type": 2
                },
                {
                    "paragraph": "陪裴使君登岳陽樓曰：“雪岸叢梅發，春泥百草生。敢違漁父問，從此更南征。”公將適潭，詩譜云：此年春，自岳陽至潭，遂如衡，畏𤍠復廻。夏，將如㐮陽，秋，將歸秦，皆不果，卒留潭，自是率舟居。詠懷及上水遣懐及銅官渚守風，皆自岳陽入潭時作。蓋自岳之潭之衡爲上水，而自衡回潭爲順水，詩皆可考。",
                    "zhushu": "",
                    "type": 2
                },
                {
                    "paragraph": "五年庚戍，公年五十九。",
                    "zhushu": "",
                    "type": 2
                },
                {
                    "paragraph": "春，去潭至衡。清明曰：“著處繁華憐。是日，長沙千人萬人出。”則公在潭。至夏，湖南兵馬使臧玠殺其圑練使崔灌。又是嵗，湖南將王國良反，及西原蠻㓂州縣，故公益南至衡山縣，謁文宣新學堂，呈陸宰。及入衡州，備述臧玠等亂，末云：“橘井舊地宅，仙山引舟航。此行厭暑雨，厥土聞清凉。諸舅剖符近，開緘書札光。”橘井在郴州，諸舅請崔偉，前有送二十三舅録事之楊郴州詩，公將往依焉。公又至耒陽州東南，遊岳祠，大水遽至，渉旬不得食。聶耒陽以公阻水，致酒肉療飢。荒江詩得代懷，興盡夲韻。至縣呈聶令傳云：“令甞饋牛䏑、白酒，大醉，一夕卒。”王彦輔辨之爲詳。以詩考之，公在耒陽畏瘴癘，是夏賊當已平，乃㳂湘而下，故回棹之什曰：“衡岳江湖大，蒸池疫癘偏。”",
                    "zhushu": "羅含湘中記：“蒸水注所。”"
                },
                {
                    "paragraph": "又：“順浪飜堪𠋣，回㠶又省牽。”登舟將適漢陽曰：“春宅棄汝去，秋㠶催客歸。”又：暮秋將歸秦，留别湖南幕府親友，則秋已還潭。暮秋北首，其卒當在衡岳之間，秋冬之交。元微之誌云：“子美之孫嗣業，啓子美之柩，㐮袝事於偃師。途次于荆，拜余爲誌，辭不能絶。”其略云：“扁舟下荆楚，竟以寓卒，旅𣩵岳陽。”吕汲公年譜云：“大曆五年辛亥，是年夏，還㐮漢，卒於岳陽。”以詩考之，大略可見。傳言卒於耒陽，非也。汲公云是夏，亦非也。今九域志衡州有公墓，又未知信然，或附㑹邪？",
                    "zhushu": ""
                }
            ]
        },
        {
            "name": "分門集註杜工部詩目録",
            "paragraphs": [
                {
                    "paragraph": "分門集註杜工部詩目録",
                    "zhushu": "",
                    "type": 1
                },
                {
                    "paragraph": "前劒南節度叅謀宣義郎檢校尚書工部貟外郎賜緋魚袋杜甫",
                    "zhushu": "",
                    "type": 2
                },
                {
                    "paragraph": "月",
                    "zhushu": "星河附",
                    "type": 2
                },
                {
                    "paragraph": "律詩二十一首",
                    "zhushu": "",
                    "type": 2
                },
                {
                    "paragraph": "𥘉月、月、月三首、月、月圎、月夜、一百五日夜對月、八月十五夜月三首、十六夜翫月、十七夜對月、晚月呈漢中王、江月、舟月對驛近寺、江邊星月二首、天河",
                    "zhushu": "",
                    "type": 2
                },
                {
                    "paragraph": "雨雪",
                    "zhushu": "雲雷附",
                    "type": 2
                },
                {
                    "paragraph": "古詩十四首、律詩三十六首",
                    "zhushu": "",
                    "type": 2
                },
                {
                    "paragraph": "喜雨、大雨、雨、雨二首、秋雨歎三首、苦雨奉寄隴西公兼呈王徴士、雨、兩、喜晴、晚晴、復隂、雨、春夜喜雨、江雨有懷鄭典設、雨不絶、梅雨、喜雨、雨、夜雨、更題、雨四首、白帝、村雨、朝雨、對兩書懐走邀許主簿、白水明府舊宅喜雨、晨雨、江閣對雨有懷行營裴二端公、對雨、雨、中丞嚴公雨中垂寄見憶一絶奉荅二絶、晴二首、晚晴、晚晴、雨晴、雨晴、晚晴吴郎見過北舎、返照、舟中夜雪有懷盧十四侍衘弟、對雪二首、又雪",
                    "zhushu": "",
                    "type": 2
                },
                {
                    "paragraph": "雲雷",
                    "zhushu": "",
                    "type": 2
                },
                {
                    "paragraph": "古詩一首、律詩二首",
                    "zhushu": "",
                    "type": 2
                },
                {
                    "paragraph": "雷、雷、雲",
                    "zhushu": "",
                    "type": 2
                },
                {
                    "paragraph": "四時",
                    "zhushu": "",
                    "type": 2
                },
                {
                    "paragraph": "春",
                    "zhushu": "",
                    "type": 2
                },
                {
                    "paragraph": "古詩一首、律詩四十首",
                    "zhushu": "",
                    "type": 2
                },
                {
                    "paragraph": "春日戲題惱郝使君、正月三日歸溪上簡院内諸公、奉酬李都督表丈早春作、春歸、暮寒、春水生二首、漫成二首、春逺一首、春水、春望、絶句謾興九首、傷春五首、春日江村五首、早起、畏人、可惜、落日、絶句二首、絶句、即事、暮春",
                    "zhushu": "",
                    "type": 2
                },
                {
                    "paragraph": "夏",
                    "zhushu": "",
                    "type": 2
                },
                {
                    "paragraph": "古詩三首、律詩四首",
                    "zhushu": "",
                    "type": 2
                },
                {
                    "paragraph": "夏日歎、夏夜歎、毒𤍠寄簡崔評事十六弟、𤍠三首、多病執𤍠奉懷李尚書",
                    "zhushu": "",
                    "type": 2
                },
                {
                    "paragraph": "秋",
                    "zhushu": "",
                    "type": 2
                },
                {
                    "paragraph": "古詩五首、律詩二十首",
                    "zhushu": "",
                    "type": 2
                },
                {
                    "paragraph": "七月三日亭午已後校𤍠退晚加小凉有詩呈元二十一曹長、秋風二首、早秋苦𤍠堆按相仍、立秋後題、立秋日雨院中有作、軍城早秋、奉和、秋野五首　　　 秋興三首、登髙、傷秋、悲秋、薄遊、摇落、季秋江村、大曆二年九月三十日、秋淸、秋盡",
                    "zhushu": "",
                    "type": 2
                },
                {
                    "paragraph": "冬",
                    "zhushu": "",
                    "type": 2
                },
                {
                    "paragraph": "古詩四首、律詩九首",
                    "zhushu": "",
                    "type": 2
                },
                {
                    "paragraph": "前苦寒行二首、後苦寒行二首、十月一日、𥘉冬、孟冬、至後、冬深、十二月一日三首、歳暮",
                    "zhushu": "",
                    "type": 2
                },
                {
                    "paragraph": "節序",
                    "zhushu": "千秋節附",
                    "type": 2
                },
                {
                    "paragraph": "古律詩共五十首",
                    "zhushu": "",
                    "type": 2
                },
                {
                    "paragraph": "大歳日、立春、元日寄韋氏妹、元日示宗武、人日寄杜二拾遺、追酬故髙蜀州人日見寄、人日兩篇、社日兩篇、熟食日示宗文宗武、又示兩兒、小寒食舟中作、寒食、清明、清明二首、哀江頭、麗人行、曲江二首、曲江對酒、曲江對雨、曲江陪鄭八丈南史飲上巳日徐司録園林宴集、端午日賜衣、牽牛織女、九日寄岑叅、九日曲江、九日楊奉先㑹白水崔明府、雲安九日鄭十八携酒陪諸公宴、九日五首、九日諸人集于林、九日登梓州城、九日奉寄嚴大夫、巴嶺荅杜二見憶、九日、九日藍田崔氏㽵、絶句、小至、至日遣興奉寄兩院遺補二首、冬至、臘日、杜位宅守𡻕、千秋節有感二首",
                    "zhushu": "",
                    "type": 2
                },
                {
                    "paragraph": "晝夜",
                    "zhushu": "夢附",
                    "type": 2
                },
                {
                    "paragraph": "古詩二首、律詩二十一首",
                    "zhushu": "",
                    "type": 2
                },
                {
                    "paragraph": "今夕行、夜歸、朝二首、晚、反照、暝、向夕、薄暮、日暮二首、夜二首、夜、中夜、中宵、不寐、倦夜、夜、東屯月夜、將暁二首、曉望",
                    "zhushu": "",
                    "type": 2
                },
                {
                    "paragraph": "夢",
                    "zhushu": "",
                    "type": 2
                },
                {
                    "paragraph": "古詩二首、律詩二首",
                    "zhushu": "",
                    "type": 2
                },
                {
                    "paragraph": "夢李白二首、歸夢、晝夢",
                    "zhushu": "",
                    "type": 2
                },
                {
                    "paragraph": "山岳",
                    "zhushu": "",
                    "type": 2
                },
                {
                    "paragraph": "古詩三首、律詩三首",
                    "zhushu": "",
                    "type": 2
                },
                {
                    "paragraph": "望嶽、望岳、丈人山、望岳、白鹽山、天寶初南曹小司㓂堂下壘土爲山承焚香瓷甌旁植慈竹一首",
                    "zhushu": "",
                    "type": 2
                },
                {
                    "paragraph": "江河",
                    "zhushu": "陂池溪潭附",
                    "type": 2
                },
                {
                    "paragraph": "古詩九首、律詩十二首",
                    "zhushu": "",
                    "type": 2
                },
                {
                    "paragraph": "三川觀水漲二十韻、奉同郭給事湯東靈湫作、渼陂行、渼陂西南臺、南池、萬丈潭、泛溪、溪漲、太平寺泉服、長江二首、瞿塘兩崖、瞿塘懷古、灔澦堆、灔澦、渡江、巴西驛亭觀江漲呈竇使君二首、",
                    "zhushu": "",
                    "type": 2
                },
                {
                    "paragraph": "又一首、",
                    "zhushu": "新添"
                },
                {
                    "paragraph": "又呈竇使君、",
                    "zhushu": "新添"
                },
                {
                    "paragraph": "江漲、江漲、臨邑得舎弟書至苦雨黃河泛隘隄防之患簿領所憂因寄此詩用寛其意、天池、登白馬潭",
                    "zhushu": "",
                    "type": 2
                },
                {
                    "paragraph": "都邑",
                    "zhushu": "",
                    "type": 2
                },
                {
                    "paragraph": "古詩二首、律詩三十五首",
                    "zhushu": "",
                    "type": 2
                },
                {
                    "paragraph": "閬山歌、閬水歌、建都十二韻、江陵望幸、峽隘、秦州雜詩一十七首、龍門、夔州歌十絶句、",
                    "zhushu": "一首見陵廟門"
                },
                {
                    "paragraph": "峽口三首、黄草、南楚、南極",
                    "zhushu": "",
                    "type": 2
                },
                {
                    "paragraph": "樓閣",
                    "zhushu": "登眺亭榭附",
                    "type": 2
                },
                {
                    "paragraph": "古詩四首、律詩三十五首",
                    "zhushu": "",
                    "type": 2
                },
                {
                    "paragraph": "越王樓歌、西閣曝日、水閣朝霽奉簡嚴雲安、晚登瀼上堂、登兖州城樓、東樓、上白帝城二首、上白帝城、白帝城樓、白帝樓、白帝城最髙樓、陪諸公上白帝城頭宴越公堂之作、城上、江陵節度陽城郡王新樓成王請嚴侍御判官賦七字句同作、又作此奉衛王、陪章留後侍御宴南樓、臺上、登岳陽樓、陪裴使君登岳陽樓、送嚴侍郎到緜州同登杜使君江樓宴、七月一日題終明府水樓二首、春日梓州登樓二首、登樓、題新津北橋樓、閣夜、西閣二首、夜宿西閣暁呈元二十一曹長、西閣口號、西閣夜、宿江邊閣、西閣雨望、不離西閣二首、西閣三度期大昌嚴明府同宿不到、草閣",
                    "zhushu": "",
                    "type": 2
                },
                {
                    "paragraph": "眺望",
                    "zhushu": "",
                    "type": 2
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "陪鄭公秋晚北池臨眺、奉和嚴中丞西城晩眺、出郭、瀼西寒望、曉望白帝城鹽山、曉望因過常少仙、野望、野望、野望",
                    "zhushu": "",
                    "type": 2
                },
                {
                    "paragraph": "亭榭",
                    "zhushu": "",
                    "type": 2
                },
                {
                    "paragraph": "古詩三首、律詩八首",
                    "zhushu": "",
                    "type": 2
                },
                {
                    "paragraph": "陪李北海宴歷下亭、登歷下城貟外孫新亭、",
                    "zhushu": "李邕詩附"
                },
                {
                    "paragraph": "同前、",
                    "zhushu": "亭對鵲湖"
                },
                {
                    "paragraph": "滕王亭子、滕王亭子、章梓州水亭、登牛頭山亭子、題鄭縣亭子、重題鄭氏東亭、泊松滋江亭、江亭",
                    "zhushu": "",
                    "type": 2
                },
                {
                    "paragraph": "宫殿",
                    "zhushu": "宫詞附",
                    "type": 2
                },
                {
                    "paragraph": "古詩二首、律詩五首",
                    "zhushu": "",
                    "type": 2
                },
                {
                    "paragraph": "玉華宫、九成宫、早朝大明宫呈兩省寮友、",
                    "zhushu": "新添"
                },
                {
                    "paragraph": "和賈至舎人早朝大明宫、同前二首、",
                    "zhushu": "新添"
                },
                {
                    "paragraph": "宣政殿朝退晚岀左掖、紫宸殿退朝口號",
                    "zhushu": "",
                    "type": 2
                },
                {
                    "paragraph": "宫詞",
                    "zhushu": "",
                    "type": 2
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "秋興五首、洞房、宿昔、能𦘕、𨷖雞",
                    "zhushu": "",
                    "type": 2
                },
                {
                    "paragraph": "省宇",
                    "zhushu": "",
                    "type": 2
                },
                {
                    "paragraph": "律詩五首",
                    "zhushu": "",
                    "type": 2
                },
                {
                    "paragraph": "題省中院壁、奉宿左省、晚出左掖、宿府、院中晚晴懷西郭茅舎",
                    "zhushu": "",
                    "type": 2
                },
                {
                    "paragraph": "陵廟",
                    "zhushu": "",
                    "type": 2
                },
                {
                    "paragraph": "古詩二首、律詩十四首",
                    "zhushu": "",
                    "type": 2
                },
                {
                    "paragraph": "橋陵詩三十韻因呈縣内諸官、題衡山縣文宣王廟新學堂呈陸宰、行次昭陵、重經昭陵、禹廟、冬日洛城北謁玄元皇帝廟、湘夫人祠、祠南夕望、謁先主廟、詠懷古跡二首、蜀相、諸葛廟、武侯廟、夔州歌一首、上𡖖翁請修武侯廟遺像缺落時崔𡖖權䕫州",
                    "zhushu": "",
                    "type": 2
                },
                {
                    "paragraph": "居室上",
                    "zhushu": "",
                    "type": 2
                },
                {
                    "paragraph": "古詩十一首",
                    "zhushu": "",
                    "type": 2
                },
                {
                    "paragraph": "寄題江外草堂、草堂、柟樹爲風雨所拔歎、茅屋爲秋風所破歌、水檻、破船、營屋、柴門、客居、客堂、遣興",
                    "zhushu": "",
                    "type": 2
                },
                {
                    "paragraph": "居室下",
                    "zhushu": "",
                    "type": 2
                },
                {
                    "paragraph": "律詩三十八首",
                    "zhushu": "",
                    "type": 2
                },
                {
                    "paragraph": "堂成、卜居、狂夫、野老、江村、一室、田舎、爲農、西郊、村夜、草堂即事、水檻遣興二首、到村、舎弟占歸草堂檢校聊示此詩、懐錦水居止二首、題忠州龍興所居院壁、移居夔州郭、入宅三首、卜居、赤甲、暮春題瀼西新賃草堂五首、自瀼西荆扉且移居東屯茅屋四首、從驛次草堂復至東屯茅屋二首、暫往白帝復還東屯、憑孟倉曹將書覔土婁舊㽵、簡吴郎司法、王録事許修草堂貲不到聊小詰",
                    "zhushu": "",
                    "type": 2
                },
                {
                    "paragraph": "隣里",
                    "zhushu": "",
                    "type": 2
                },
                {
                    "paragraph": "律詩四首",
                    "zhushu": "",
                    "type": 2
                },
                {
                    "paragraph": "過南隣朱山人氷亭、南隣、北隣、又呈吴郎",
                    "zhushu": "",
                    "type": 2
                },
                {
                    "paragraph": "題人居室",
                    "zhushu": "",
                    "type": 2
                },
                {
                    "paragraph": "古詩五首、律詩五首",
                    "zhushu": "",
                    "type": 2
                },
                {
                    "paragraph": "白氷縣崔少府髙齋三十韻、兩當縣吴十侍御江上宅、寄栢學士林居、别李祕書始興寺所居、赤谷西崦人家、題栢大兄弟山居屋壁二首、題栢學士茅屋、題郪縣郭二十二明府茅屋壁、",
                    "zhushu": "新添"
                },
                {
                    "paragraph": "崔氏東山草堂、李監宅、李監宅、",
                    "zhushu": "新添",
                    "type": 2
                },
                {
                    "paragraph": "田圃",
                    "zhushu": "",
                    "type": 2
                },
                {
                    "paragraph": "古詩二首、律詩五首",
                    "zhushu": "",
                    "type": 2
                },
                {
                    "paragraph": "秋行官張望督促東渚耗稻向畢清晨遣女奴豎子往問、行官張望𥙷稻畦水歸、茅堂檢校收稻二首、刈稻了詠懷、姪佐還山後寄二首",
                    "zhushu": "",
                    "type": 2
                },
                {
                    "paragraph": "仙道",
                    "zhushu": "",
                    "type": 2
                },
                {
                    "paragraph": "古詩三首、律詩一首",
                    "zhushu": "",
                    "type": 2
                },
                {
                    "paragraph": "昔遊、幽人、憶昔行、寄司馬山人十二韻",
                    "zhushu": "",
                    "type": 2
                },
                {
                    "paragraph": "隱逸",
                    "zhushu": "",
                    "type": 2
                },
                {
                    "paragraph": "古詩二首、律詩四首",
                    "zhushu": "",
                    "type": 2
                },
                {
                    "paragraph": "玄都壇歌寄元逸人、貽阮隱居、覃山人隱居、與李十二白同御范十隱居、題張氏隱居二首",
                    "zhushu": "",
                    "type": 2
                },
                {
                    "paragraph": "釋老",
                    "zhushu": "寺觀附",
                    "type": 2
                },
                {
                    "paragraph": "古詩八首、律詩八首",
                    "zhushu": "",
                    "type": 2
                },
                {
                    "paragraph": "西枝村㝷置草堂地夜宿賛公士室二首、寄賛上人、别賛上人、謁文公上方、大覺髙僧蘭若、大雲寺賛公房四首、宿賛公房、題玄武禪師屋壁、謁眞諦寺禪師、已上人茅齋、留别公安大易沙門、因許八奉寄江寧旻上人",
                    "zhushu": "",
                    "type": 2
                },
                {
                    "paragraph": "寺觀",
                    "zhushu": "",
                    "type": 2
                },
                {
                    "paragraph": "古詩四首、律詩十五首",
                    "zhushu": "",
                    "type": 2
                },
                {
                    "paragraph": "遊龍門奉先寺、山寺、岳麓山道林寺行、同諸公登慈恩寺塔、陪李梓州王閬州蘇遂州李果州四使君登惠義寺、和裴迪登新津寺寄王侍郎、遊修覺寺、後遊、上牛頭寺、望牛頭寺、上兠率寺、望兠率寺、山寺、涪城縣香積寺官閣、暮登四安寺鐘樓寄裴十、秦州雜詩三首、",
                    "zhushu": "新添"
                },
                {
                    "paragraph": "玉臺觀、玉臺觀",
                    "zhushu": "",
                    "type": 2
                },
                {
                    "paragraph": "皇族",
                    "zhushu": "丗胄附",
                    "type": 2
                },
                {
                    "paragraph": "古詩三首、律詩九首",
                    "zhushu": "",
                    "type": 2
                },
                {
                    "paragraph": "哀王孫、奉贈李八判官、别李義、贈特進汝陽王二十韻、奉漢中王手札、戲題寄上漢中王三首、戲作寄上漢中王二首、衡州送李大夫赴廣州、送李𡖖曄",
                    "zhushu": "",
                    "type": 2
                },
                {
                    "paragraph": "丗胄",
                    "zhushu": "",
                    "type": 2
                },
                {
                    "paragraph": "古詩四首、律詩二首",
                    "zhushu": "",
                    "type": 2
                },
                {
                    "paragraph": "狄明府、送李袐書二十六韻、入奏行、徐𡖖二子歌、贈虞十五司馬、聞豆盧峯貽李貟外",
                    "zhushu": "",
                    "type": 2
                },
                {
                    "paragraph": "宗族",
                    "zhushu": "",
                    "type": 2
                },
                {
                    "paragraph": "古詩六首、律詩三十二首",
                    "zhushu": "",
                    "type": 2
                },
                {
                    "paragraph": "狂歌行贈四兄、遣興二首、得舎弟消息、醉歌行、示從孫濟、寄從孫崇簡、憶弟二首、得舎弟消息、得舎弟消息二首、月夜憶舎弟、送舎弟頻赴齊州三首、得舎弟觀書自中都已逹江陵暮春到夔州賦詩即事、喜觀即到傷題短篇二首、舎弟觀歸藍田迎新婦送示兩篇、舎弟觀赴藍田取妻子到江陵喜寄三首、逺懷舎弟頴觀等、續得觀書迎就當陽居山正月中旬定出三峽、乗雨入行軍六弟宅、第五弟豐獨在江左近三四載寂無消息覔使寄此二首、送十五弟侍御使蜀、憶幼子、遣興、得家書、宗武生日、又示宗武、宴忠州使若姪宅、示姪佐、佐還山後寄三首、吾宗",
                    "zhushu": "",
                    "type": 2
                },
                {
                    "paragraph": "外族",
                    "zhushu": "",
                    "type": 2
                },
                {
                    "paragraph": "古詩三首、律詩六首",
                    "zhushu": "",
                    "type": 2
                },
                {
                    "paragraph": "敬寄族弟唐十八使君、送重表姪王砅使南海、閬州東樓筵奉送十一舅往青城縣得昏字、閬州奉送二十四舅使自京赴任青城、",
                    "zhushu": "新添"
                },
                {
                    "paragraph": "奉使崔都水翁下峽、巫峽弊廬奉贈侍御四舅别之澧㓪、王閬州筵奉酬十一舅惜别之作、奉送十七舅下邵桂、奉送二十三舅録事之攝郴州、贈比部蕭郎中十兄",
                    "zhushu": "",
                    "type": 2
                },
                {
                    "paragraph": "婚姻",
                    "zhushu": "",
                    "type": 2
                },
                {
                    "paragraph": "古詩二首、律詩一首",
                    "zhushu": "",
                    "type": 2
                },
                {
                    "paragraph": "佳人、新婚别、送大理封主簿親事不合",
                    "zhushu": "",
                    "type": 2
                },
                {
                    "paragraph": "園林",
                    "zhushu": "果實附",
                    "type": 2
                },
                {
                    "paragraph": "古詩三首、律詩二十四首",
                    "zhushu": "",
                    "type": 2
                },
                {
                    "paragraph": "樂遊園歌、阻雨不得歸瀼西甘林、甘林、奉陪鄭駙馬韋曲二首、陪鄭廣文遊何將軍山林十首、重過何氏五首、園、小園、寒雨朝行視園樹、將别巫峽贈南郷兄瀼西園四十𠭇、課小豎鉏斫舎北果林枝蔓荒穢淨訖移牀三首",
                    "zhushu": "",
                    "type": 2
                },
                {
                    "paragraph": "果實",
                    "zhushu": "",
                    "type": 2
                },
                {
                    "paragraph": "古詩一首、律詩九首",
                    "zhushu": "",
                    "type": 2
                },
                {
                    "paragraph": "園人送𤓰、詣徐𡖖覔果栽、甘園、解悶、題桃樹、豎子至、野人送朱櫻、蕭八明府宴處覔桃栽",
                    "zhushu": "",
                    "type": 2
                },
                {
                    "paragraph": "池沼",
                    "zhushu": "舟楫梁橋附",
                    "type": 2
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "秋日寄題鄭監湖上亭三首、暮春陪李尚書李中丞過鄭監湖亭泛舟、晚秋陪嚴鄭公摩訶池泛舟、陪王漢州留杜綿州泛房公西湖、荅楊梓州、與任城許主簿遊南池溪上",
                    "zhushu": "",
                    "type": 2
                },
                {
                    "paragraph": "舟檝",
                    "zhushu": "",
                    "type": 2
                },
                {
                    "paragraph": "律詩十一首",
                    "zhushu": "",
                    "type": 2
                },
                {
                    "paragraph": "放舩、數陪李梓州泛江有女樂在諸舫戲爲豔曲二首、陪諸貴公子丈八溝携妓納凉晚際遇雨二首、泛江、陪王使君晦日泛江就黄家亭子三首、進艇、城西陂泛舟、覆舟二首",
                    "zhushu": "",
                    "type": 2
                },
                {
                    "paragraph": "橋梁",
                    "zhushu": "",
                    "type": 2
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "陪李七司馬早江上觀造竹橋即日成往來之人免寒入水聊題短作簡李公二首、李司馬橋了承髙使君自成都迴",
                    "zhushu": "",
                    "type": 2
                },
                {
                    "paragraph": "燕飲",
                    "zhushu": "",
                    "type": 2
                },
                {
                    "paragraph": "古詩六首、律詩二十一首",
                    "zhushu": "",
                    "type": 2
                },
                {
                    "paragraph": "醉時歌贈鄭廣文、蘇端薜使筵簡薛華醉歌、飲中八仙歌、遭田父泥飲美嚴中丞、陪王侍御同登東山最髙頂宴姚通泉晚携酒泛江、湖城東遇孟雲𡖖復歸劉顥宅宿宴飲散因爲醉歌、鄭駙馬宅宴洞中、崔駙馬山亭宴集、鄭駙馬池臺喜遇鄭廣文同飲、陪李金吾花下飲、宴胡侍御書堂、書堂飲旣夜復邀李尚書下馬月下賦絶句、春夜峽州田侍御長史津亭留宴、陪王侍御宴通泉東山野亭、宴王使君宅題二首、宴戎州王使君東樓、季秋蘇五弟纓江樓夜宴崔評事韋少府姪三首、劉九法曹鄭瑕丘石門宴集、與鄠縣源大少府宴渼陂、和江陵宋大少府暮春雨後同諸公及舎弟宴書齋、夜宴左氏㽵、王十五前閣會、獨酌、獨酌成詩",
                    "zhushu": "",
                    "type": 2
                },
                {
                    "paragraph": "紀行上",
                    "zhushu": "",
                    "type": 2
                },
                {
                    "paragraph": "古詩四十首",
                    "zhushu": "",
                    "type": 2
                },
                {
                    "paragraph": "北征、徒歩歸行、彭衙行、發秦州、赤谷、鐵堂峽、鹽井、寒硤、法鏡寺、靑陽峽、龍門鎮、石龕、積草嶺、泥功山、發同谷縣、木皮嶺、白沙渡、水㑹渡、飛仙閣、五盤、龍門閣、石櫃閣、桔栢渡、劒門、鹿頭山、成都府、將適吴楚别章使君留後兼幕府諸公得柳字、早發射洪縣南途中作、通泉驛南去通泉縣十五里山水作、發閬中、發劉郎浦、宿鑿石浦、早行、過津口、次空靈岸、宿花石戍、早發、次晚洲、入衡州、聶耒陽致酒療飢江詩得代懷興盡本韻呈聶令",
                    "zhushu": "",
                    "type": 2
                },
                {
                    "paragraph": "紀行下",
                    "zhushu": "",
                    "type": 2
                },
                {
                    "paragraph": "律詩三十七首",
                    "zhushu": "",
                    "type": 2
                },
                {
                    "paragraph": "去蜀、",
                    "zhushu": "新添"
                },
                {
                    "paragraph": "恨别、遊子、行次鹽亭縣奉簡嚴遂州蓬州二使君諸昆季、自閬州領妻子却赴蜀山行三首、渝州𠉀嚴六侍御不到先下峽、舡下䕫州宿雨濕不得上岸别王十二判官、大曆三年春白帝城放舡岀瞿塘峽有詩四十韻、放舡、",
                    "zhushu": "新添"
                },
                {
                    "paragraph": "山舘、迴棹、行次古城奉呈江陵幕府諸公、舟中出江陵南浦寄鄭少尹、曉發公安數月憇息此縣、泊岳陽城下、䌫舡苦風奉簡鄭判官、過南岳入洞庭湖、宿青草湖、宿白沙驛、野望、入喬口、銅官渚守風、北風、發潭州、𩀱楓浦、登舟將適漢陽、舟中、南征、乆客、逺遊、客夜、客亭、晚行口號、地隅、過洞庭湖、",
                    "zhushu": "新添",
                    "type": 2
                },
                {
                    "paragraph": "述懷上",
                    "zhushu": "",
                    "type": 2
                },
                {
                    "paragraph": "古詩二十四首",
                    "zhushu": "",
                    "type": 2
                },
                {
                    "paragraph": "述懷、自京赴奉先縣詠懷五百字、壯遊、遣懷、上水遣懷、舟中苦𤍠遣懷呈楊中丞通簡臺省諸公、詠懷二首、寫懷二首、遣遇、釋悶、解憂、屏迹、逃難、",
                    "zhushu": "新添"
                },
                {
                    "paragraph": "羗村三首、遣興、遣興五首",
                    "zhushu": "",
                    "type": 2
                },
                {
                    "paragraph": "述懐下",
                    "zhushu": "病附",
                    "type": 2
                },
                {
                    "paragraph": "律詩四十九首",
                    "zhushu": "",
                    "type": 2
                },
                {
                    "paragraph": "夔府書懷四十韻、秋日荆南𫐠懷、遣悶、風疾舟中伏枕書懷奉呈湖南親友、水宿遣興奉呈羣公、官定後戲贈、至德二載自京金光門出道歸鳳翔乾元初從出左拾遺移華州掾與親故别因出北門有悲往事、寓目、聞官軍收河南河北、空囊、遣懷、遣意二首、獨立、逺遊、徐歩、愁坐、",
                    "zhushu": "新添"
                },
                {
                    "paragraph": "雲山、𠋣杖、屏跡二首、歸來、江上值水如海勢聊短述、撥悶、散愁二首、愁、旅夜書懷、歸、客舊館、",
                    "zhushu": "新添"
                },
                {
                    "paragraph": "遣愁、即事、覽物、憶鄭南玭、懷灞上遊、江上、江漢、垂白、秋峽、獨坐二首、覽鏡呈栢中丞、東屯北俺、有嘆、悶、獨坐、暮歸、戲作俳諧體解悶二首、遣憂、",
                    "zhushu": "新添"
                },
                {
                    "paragraph": "遣悶呈路十九曹長、",
                    "zhushu": "新添"
                },
                {
                    "paragraph": "長吟、樓上、",
                    "zhushu": "新添"
                },
                {
                    "paragraph": "疾病",
                    "zhushu": "",
                    "type": 2
                },
                {
                    "paragraph": "古詩二首、律詩二首",
                    "zhushu": "",
                    "type": 2
                },
                {
                    "paragraph": "疾病後遇王𠋣飲贈歌、醉爲馬墜諸公携酒相看、耳聾、老病",
                    "zhushu": "",
                    "type": 2
                },
                {
                    "paragraph": "懷古",
                    "zhushu": "",
                    "type": 2
                },
                {
                    "paragraph": "古詩十三首、律詩五首",
                    "zhushu": "",
                    "type": 2
                },
                {
                    "paragraph": "述古三首、遣興五首、憶昔二首、冬到金華山觀因得故拾遺陳公學堂遺迹、陳拾遺故宅、過郭代公故宅、詠懷古跡五首、公安縣懐古、過宋貟外舊莊",
                    "zhushu": "",
                    "type": 2
                },
                {
                    "paragraph": "古跡",
                    "zhushu": "",
                    "type": 2
                },
                {
                    "paragraph": "古詩二首、律詩二首",
                    "zhushu": "",
                    "type": 2
                },
                {
                    "paragraph": "石笋行、石犀行、石鏡、琴臺",
                    "zhushu": "",
                    "type": 2
                },
                {
                    "paragraph": "時事上",
                    "zhushu": "",
                    "type": 2
                },
                {
                    "paragraph": "古詩三十一首",
                    "zhushu": "",
                    "type": 2
                },
                {
                    "paragraph": "兵車行、悲陳陶、悲青坂、新安吏、潼𨵿吏、石壕吏、垂老别、無家别、留花門、塞蘆子、洗兵馬、往在、青絲、近聞、漁陽、黃河二首、自平、𡻕晏行、蠶穀行、折檻行、天邊行、大麥行、苦戰行、去秋行、光䘵坂行、北風、客從、白馬、三絶句",
                    "zhushu": "",
                    "type": 2
                },
                {
                    "paragraph": "時事下",
                    "zhushu": "邊塞，將帥，軍旅附",
                    "type": 2
                },
                {
                    "paragraph": "律詩四十四首",
                    "zhushu": "",
                    "type": 2
                },
                {
                    "paragraph": "巴山",
                    "zhushu": "新添"
                },
                {
                    "paragraph": "喜聞官軍已臨賊㓂、喜達行在所三首、収京三首、収京一首、",
                    "zhushu": "新添"
                },
                {
                    "paragraph": "遣憤、西山三首、警急、王命、征夫、有感五首、柳司馬至、即事、歷歷、洛陽、驪山、提封、喜聞盗賊蕃㓂揔退口號五首、承聞河北諸節度入朝歡喜口號絶句十二首",
                    "zhushu": "",
                    "type": 2
                },
                {
                    "paragraph": "邊塞",
                    "zhushu": "",
                    "type": 2
                },
                {
                    "paragraph": "古詩一十七首",
                    "zhushu": "",
                    "type": 2
                },
                {
                    "paragraph": "前出塞九首、後出塞五首、遣興三首",
                    "zhushu": "",
                    "type": 2
                },
                {
                    "paragraph": "將帥",
                    "zhushu": "",
                    "type": 2
                },
                {
                    "paragraph": "古詩四首、律詩六首",
                    "zhushu": "",
                    "type": 2
                },
                {
                    "paragraph": "乆雨期王將軍不至、寄贈王十五將軍承俊、魏將軍歌、戲作花𡖖歌、投贈哥舒開府二十韻、諸將五首",
                    "zhushu": "",
                    "type": 2
                },
                {
                    "paragraph": "軍旅",
                    "zhushu": "",
                    "type": 2
                },
                {
                    "paragraph": "古詩二首、律詩七首",
                    "zhushu": "",
                    "type": 2
                },
                {
                    "paragraph": "楊旗、冬狩行、陪栢中丞宴將士二首、觀兵、觀安西兵過赴𨵿中待命二首、八陣圖、夕烽",
                    "zhushu": "",
                    "type": 2
                },
                {
                    "paragraph": "文章",
                    "zhushu": "",
                    "type": 2
                },
                {
                    "paragraph": "古詩二首、律詩十四首",
                    "zhushu": "",
                    "type": 2
                },
                {
                    "paragraph": "夜聽許十誦詩愛而有作、贈蜀僧閭丘師兄、寄李白二十韻、送竇九成都、",
                    "zhushu": "新添"
                },
                {
                    "paragraph": "偶題、戲爲六絶句、解悶",
                    "zhushu": "",
                    "type": 2
                },
                {
                    "paragraph": "書𦘕",
                    "zhushu": "",
                    "type": 2
                },
                {
                    "paragraph": "古律詩共二十四首",
                    "zhushu": "",
                    "type": 2
                },
                {
                    "paragraph": "李潮八分小篆歌、送顧八分文學適洪吉州、殿中楊監見示張旭草書圗、寄張十二山人彪三十韻、丹青引、觀薛稷少保書𦘕壁、奉先劉少府𦘕山水障歌、",
                    "zhushu": "新添"
                },
                {
                    "paragraph": "戲題𦘕山水圗歌、觀李固請司馬弟山水圗三首、嚴公㕔宴同詠蜀道𦘕圗、奉觀嚴鄭公㕔事珉山陁江𦘕圗十韻、題李尊師松樹障子歌、戲韋偃爲𩀱松圗歌、通泉縣署屋壁後薜少保𦘕鶴、姜楚公𦘕角鷹歌、楊監又出𦘕鷹十二扇、𦘕鷹、𦘕鶻行、韋諷録事宅觀曹將軍𦘕馬圖、天育驃騎歌、題壁上韋偃𦘕馬歌",
                    "zhushu": "",
                    "type": 2
                },
                {
                    "paragraph": "音樂",
                    "zhushu": "",
                    "type": 2
                },
                {
                    "paragraph": "古詩三首、律詩五首",
                    "zhushu": "",
                    "type": 2
                },
                {
                    "paragraph": "觀公孫大娘舞劒器行、聽楊氏歌、夜聞𥷑篥、吹笛、秋笛、即事、贈花𡖖、江南逢李龜年",
                    "zhushu": "",
                    "type": 2
                },
                {
                    "paragraph": "器用",
                    "zhushu": "",
                    "type": 2
                },
                {
                    "paragraph": "古詩四首、律詩三首",
                    "zhushu": "",
                    "type": 2
                },
                {
                    "paragraph": "石硯詩、荆南兵馬使太常𡖖趙公大食刀歌、桃竹杖引、㯶拂子、蕃劒、銅瓶、又於韋處乞大邑瓷盌",
                    "zhushu": "",
                    "type": 2
                },
                {
                    "paragraph": "食物",
                    "zhushu": "",
                    "type": 2
                },
                {
                    "paragraph": "古詩八首、律詩四首",
                    "zhushu": "",
                    "type": 2
                },
                {
                    "paragraph": "閿郷姜七少府設鱛戲贈、觀打魚歌、又觀打魚、槐葉冷淘、種萵苣、園官送菜、暇日小園散病將種秋菜督勤耕牛兼書觸目、驅豎子摘蒼耳、江閣卧病走筆寄呈崔盧兩侍郎、秋日阮隱居致薤三十束、除架、廢畦",
                    "zhushu": "新添",
                    "type": 2
                },
                {
                    "paragraph": "投贈",
                    "zhushu": "",
                    "type": 2
                },
                {
                    "paragraph": "古詩一首、律詩六首",
                    "zhushu": "",
                    "type": 2
                },
                {
                    "paragraph": "奉贈韋左丞丈二十二韻、上韋左相、贈韋左丞丈濟、遣悶奉呈嚴鄭公、奉贈鮮于京兆、奉贈太常張𡖖均二十韻、敬贈鄭諌議十韻",
                    "zhushu": "",
                    "type": 2
                },
                {
                    "paragraph": "簡寄上",
                    "zhushu": "",
                    "type": 2
                },
                {
                    "paragraph": "古詩十八首",
                    "zhushu": "",
                    "type": 2
                },
                {
                    "paragraph": "韓諌議、暮秋枉裴道州手札率爾遣興寄近呈蘇侍御、蘇大侍御肩輿江浦訪老夫賦八韻記異、寄裴施州、鄭典設自施州歸、寄薜三郎中、奉贈射洪李四丈、奉酬薛十二丈判官見贈、貽華陽柳少府、投簡成華兩縣諸子、贈鄭十八賁、贈衛八處士、贈蘇四徯、君不見簡蘇徯、贈李白、戲簡鄭廣文兼呈蘇司業、戲贈友二首",
                    "zhushu": "",
                    "type": 2
                },
                {
                    "paragraph": "簡寄中",
                    "zhushu": "",
                    "type": 2
                },
                {
                    "paragraph": "律詩十三首",
                    "zhushu": "",
                    "type": 2
                },
                {
                    "paragraph": "秋日䕫府詠懷寄鄭監李賔客一百韻、寄岳州賈司馬巴州嚴八使君兩閣老五十韻、寄劉峽州伯華使君、贈王二十四侍御契、秋日荆南送石首薛明府奉寄薛尚書頌德叙懷斐然之作、寄彭州髙使君虢州岑長史三十韻、奉贈蕭二十使君、贈李八祕書别三十韻、奉贈盧五丈叅謀、贈崔十三評事、寄李十四貟外、寄董𡖖嘉榮十韻、移居公安敬贈衛大郎",
                    "zhushu": "",
                    "type": 2
                },
                {
                    "paragraph": "簡寄下",
                    "zhushu": "",
                    "type": 2
                },
                {
                    "paragraph": "律詩五十二首",
                    "zhushu": "",
                    "type": 2
                },
                {
                    "paragraph": "奉寄河南韋尹丈人、將赴成都草堂途中有作先寄嚴鄭公五首、弊廬遣興奉寄嚴公、奉侍嚴大夫、奉贈嚴八閣、贈翰林張四學士、奉留贈集賢院崔于二學士、贈獻納使起居田舎人、奉寄髙常侍、寄髙三十五詹事、奉寄章十侍御、奉酬㓂十侍御見寄復寄㓂、贈陳二補闕、寄左省杜拾遺",
                    "zhushu": "新添"
                },
                {
                    "paragraph": "奉荅岑叅補闕見贈、奉簡髙三十五使君",
                    "zhushu": "新添"
                },
                {
                    "paragraph": "寄楊五桂州、將赴荆南寄别李劒州、奉寄别馬巴州、寄岑嘉州、赴清城縣出成都寄陶王二少尹、因崔五侍御寄髙彭州、奉寄李十五祕書二首、路逢襄陽少府入城戲呈楊貟外、奉贈王中允、贈韋七賛善、崔評事弟許相迎不到慮老夫見𭰖雨怯出必愆佳期走筆戲簡、寄髙三十五書記、寄髙適",
                    "zhushu": "新添"
                },
                {
                    "paragraph": "贈田九判官、得廣州張判官書使還以詩代意、投簡梓州幕府兼簡韋郎官、敬簡王明府、重簡王明府、寄邛州崔録事、廣州叚功曹到得楊五長史書功曹却歸寄此詩、逢唐興劉主簿弟、官亭夕坐戲簡顔十少府、戲寄崔評事表姪蘇五表弟韋大少府諸妷、寄常徴君、贈髙式顔、酬孟雲𡖖、贈畢四曜、寄賀蘭銛、寄杜位、寄杜位、孟氏、贈李白、聞惠二過東溪",
                    "zhushu": "新添"
                },
                {
                    "paragraph": "贈裴南部",
                    "zhushu": "新添",
                    "type": 2
                },
                {
                    "paragraph": "懷舊",
                    "zhushu": "",
                    "type": 2
                },
                {
                    "paragraph": "古詩三首、律詩九首",
                    "zhushu": "",
                    "type": 2
                },
                {
                    "paragraph": "昔遊、有懷台州鄭十八司户、宿靑溪驛奉懐張貟外、題鄭十八著作主人、懷舊、所思、不見、春日憶李白、冬日有懷李白、天末懷李白、暫如臨邑至㟙山湖亭奉懐李貟外率爾成興、所思",
                    "zhushu": "",
                    "type": 2
                },
                {
                    "paragraph": "㝷訪",
                    "zhushu": "",
                    "type": 2
                },
                {
                    "paragraph": "古詩三首、律詩十三首",
                    "zhushu": "",
                    "type": 2
                },
                {
                    "paragraph": "晦日㝷崔戢李封、雨過蘇端、夏日李公見訪、有客、客至、嚴中丞枉駕見過、嚴公仲夏枉駕草堂兼携酒饌、王侍御携酒至草堂奉寄此詩請邀髙使君同到、王竟携酒髙亦同過、徐九少尹見過、范貟外吴侍御枉駕闕展待聊寄此、九月一日過孟倉曹兄弟、過客相㝷、賔至、王司馬弟出郭相訪兼遺菅茅堂貲、聞斛斯六官未歸",
                    "zhushu": "",
                    "type": 2
                },
                {
                    "paragraph": "酬荅",
                    "zhushu": "",
                    "type": 2
                },
                {
                    "paragraph": "律詩八首",
                    "zhushu": "",
                    "type": 2
                },
                {
                    "paragraph": "寄題杜二錦江野亭、",
                    "zhushu": "成都尹嚴武",
                    "type": 2
                },
                {
                    "paragraph": "奉酬嚴公寄題野亭之作、贈杜二拾遺、酬髙使君相贈、早發湘潭寄杜貟外院長、酬韋韶州見寄、杜貟外兄示詩因作此寄、酬郭十五判官　　　 酬别杜二",
                    "zhushu": "新添",
                    "type": 2
                },
                {
                    "paragraph": "惠貺",
                    "zhushu": "",
                    "type": 2
                },
                {
                    "paragraph": "古詩一首、律詩三首",
                    "zhushu": "",
                    "type": 2
                },
                {
                    "paragraph": "太子張舎人遺織成褥叚、孟倉曹歩趾領新酒醬二物滿器見遺老夫、寄韋有夏郎中、謝嚴中丞送青城山道士乳酒",
                    "zhushu": "",
                    "type": 2
                },
                {
                    "paragraph": "送别上",
                    "zhushu": "",
                    "type": 2
                },
                {
                    "paragraph": "古詩十九首",
                    "zhushu": "",
                    "type": 2
                },
                {
                    "paragraph": "送殿中楊監赴蜀見相公、湘江宴餞裴二端公赴道州、陪章留後惠義寺餞嘉州崔都督赴州、别蔡十四著作、送髙三十五書記、送長孫九侍御赴武威判官、送樊二十三侍御赴漢中判官、送從弟亞赴安西判官、送韋十六評事充同谷郡防禦判官、送髙司直㝷封閬州、奉送魏六丈佑少府之交廣、别張十三建封、别唐十五誡因寄禮部賈侍郎、送韋諷上閬州録事叅軍、送率府程録事還郷、送孔巢父謝病歸遊江東兼呈李白、贈李十五丈别、贈别賀蘭銛、别董頲",
                    "zhushu": "",
                    "type": 2
                },
                {
                    "paragraph": "送别下",
                    "zhushu": "",
                    "type": 2
                },
                {
                    "paragraph": "律詩八十首",
                    "zhushu": "",
                    "type": 2
                },
                {
                    "paragraph": "奉送郭中丞充隴右節度使三十韻、奉送嚴公十韻、奉濟驛重送嚴公、奉送韋中丞之晉赴湖南、留别賈嚴二閣老兩院補闕、送賈閣老出汝州、暮春江陵送馬大𡖖公恩命赴闕下、季夏送郷弟韶陪黄門從叔朝謁、送梓州李使君之任、送陵州路使君赴任、江亭王閬州筵餞蕭遂州、送鮮于萬州遷巴州、潭州送韋貟外牧韶州、潭州留别杜貟外院長、奉送王信州崟北歸、奉送蘇州李二十五長史丈之任、湖中送敬十使君適廣陵、巫山縣汾州唐使君十八弟宴别諸公携酒樂相送率題小詩、章梓州橘亭餞成都竇少尹、",
                    "zhushu": "新添"
                },
                {
                    "paragraph": "江亭送眉州辛别駕昇之、奉送蜀州栢二别駕將中丞命赴江陵起居衛尚書太夫人因示從弟行軍司馬位、送田四弟將軍䕫州栢中丞命起居江陵節度陽城郡王衛公幕、送蔡希魯都尉還隴右因寄髙三十五書記、送路六侍御入朝、送何侍御歸朝、魏十四侍御就弊廬相别、送許八拾遺歸江寧覲省、惠義寺園送辛貟外、",
                    "zhushu": "新添"
                },
                {
                    "paragraph": "又送、",
                    "zhushu": "新添"
                },
                {
                    "paragraph": "惠義寺送王少尹赴成都、",
                    "zhushu": "新添"
                },
                {
                    "paragraph": "送翰林張司馬南海勒碑、贈韋賛善别、送韋郎司直歸成都、送魏二十四司直充嶺南掌選崔郎中判官兼寄韋韶州、送楊六判官使西蕃、送李袐書赴杜相公幕、",
                    "zhushu": "新添"
                },
                {
                    "paragraph": "送王十五判官扶侍還黔中、送韋書記赴安西、郪城西原送李判官兄武判官弟赴成都府、别崔潩因寄薜璿孟雲𡖖、送王十六判官、送覃二判官、重送劉十弟判官、别蘇徯赴湖南幕、暮秋將歸秦留别湖南幕府親友、送李功曹之荆州充鄭侍御判官重贈、東津送韋諷攝閬州録事、",
                    "zhushu": "新添"
                },
                {
                    "paragraph": "送趙十七明府之縣、送鄭十八䖍貶台州司户傷其臨老䧟賊之故闕爲面别情見于詩、暮冬送蘇徯兵曹適桂州、送叚功曹歸廣州、送孟十二倉曹赴東京選、晚秋長沙蔡五御史飲筵送殷六叅軍歸澧州覲省、送司馬入京、",
                    "zhushu": "新添"
                },
                {
                    "paragraph": "送張十二叅軍赴蜀州因呈楊五侍御、泛江送魏十八倉曹還京因寄岑中允𠫵范郎中季明、送裴二虬作尉永嘉、公安送韋二少府匡贊、冬晚送長孫漸舎人歸州、奉送𡖖二翁統節度鎭軍還江陵、送韓十四江東省覲、長沙送李十一、别常徴君、涪江泛舟送韋班歸京、公安送李二十九弟晉肅入蜀余下沔鄂、送元二適江左        送裴五赴東川、",
                    "zhushu": "新添"
                },
                {
                    "paragraph": "贈别何邕、贈别鄭錬赴㐮陽、重贈鄭絶句、送人從軍、送逺、泛江送客、夏夜李尚書筵送宇文石首赴縣聮句、宇文晁尚書之甥崔彧司業之孫尚書之子重汎鄭監前湖、隨章留後新亭㑹送諸君丗、夏日楊長寧宅送崔侍衘入京、送靈州李判官、",
                    "zhushu": "新添"
                },
                {
                    "paragraph": "與嚴二歸奉禮别、",
                    "zhushu": "新添"
                },
                {
                    "paragraph": "巴西聞收京送班司馬入京、",
                    "zhushu": "新添"
                },
                {
                    "paragraph": "奉送崔都水翁下峽、",
                    "zhushu": "新添",
                    "type": 2
                },
                {
                    "paragraph": "慶賀",
                    "zhushu": "",
                    "type": 2
                },
                {
                    "paragraph": "古詩一首、律詩四首",
                    "zhushu": "",
                    "type": 2
                },
                {
                    "paragraph": "覽栢中允兼子姪數人除官制詞因述父子兄弟四美載歌絲綸、奉賀陽城郡王太夫人加鄧國太夫人、秦州見勑目薜三璩授司議郎畢曜除監察與二子有故逺喜遷官兼述索居、承沈八丈東美除膳部貟外阻雨未遂馳賀奉寄此詩、虢國夫人",
                    "zhushu": "新添",
                    "type": 2
                },
                {
                    "paragraph": "傷悼",
                    "zhushu": "",
                    "type": 2
                },
                {
                    "paragraph": "古詩八首、律詩二十二首",
                    "zhushu": "",
                    "type": 2
                },
                {
                    "paragraph": "八哀詩、贈司空王思禮、故司徒李光弼、贈左僕射鄭國公嚴武、贈太子太師汝陽郡王璡、贈祕書江夏李公邕、故袐書少監武功蘇公源明、故著作郎貶台州司户滎陽鄭公䖍、故右僕射相國張公九齡、別房太尉墓、承聞故房相公靈櫬自閬州啓𣩵歸葬東都有作二首、哭嚴僕射歸櫬、哭李尚書、重題、送盧十四弟侍御護韋尚書靈櫬歸上都、哭李常侍嶧二首、哭韋大夫之晉、聞髙常侍亡、哭長孫侍御、哭王彭州、奉漢中王手札報韋侍御蕭尊師亡、哭台州鄭司户蘇少監、",
                    "zhushu": "新添"
                },
                {
                    "paragraph": "過故斛斯校書莊二首、不歸、故武衛將軍挽詞三首、存殁口號二首",
                    "zhushu": "",
                    "type": 2
                },
                {
                    "paragraph": "鳥獸虫魚",
                    "zhushu": "",
                    "type": 2
                },
                {
                    "paragraph": "鳥",
                    "zhushu": "",
                    "type": 2
                },
                {
                    "paragraph": "古詩七首、律詩二十五首",
                    "zhushu": "",
                    "type": 2
                },
                {
                    "paragraph": "鳯凰臺、朱鳯行、杜䳌行、杜䳌、杜䳌行、",
                    "zhushu": "新添"
                },
                {
                    "paragraph": "義鶻、呀鶻行、王兵馬使二角鷹、見王監兵馬使說近山有白黒二鷹以爲毛骨有異它鷹請余賦二首、催宗文樹雞栅、縳雞行、雞、歸鷰、鷰子來舟中作、𩀱鷰、鸚鵡、子規、百舌、白鳬行、歸鴈二首、歸鷹、孤鴈、歸鴈、官池春鴈二首、舟前小鵝兒、得房公池鵝、鷄䳵、",
                    "zhushu": "江頭五詠"
                },
                {
                    "paragraph": "花鴨、鷗",
                    "zhushu": "",
                    "type": 2
                },
                {
                    "paragraph": "獸",
                    "zhushu": "",
                    "type": 2
                },
                {
                    "paragraph": "古詩八首、律詩七首",
                    "zhushu": "",
                    "type": 2
                },
                {
                    "paragraph": "遣興二首、沙苑行、瘦馬行、騘馬行、髙都護騘馬行、李鄠縣丈人胡馬行、惜别行送劉僕射判官、",
                    "zhushu": "新添"
                },
                {
                    "paragraph": "秦州雜詩、玉腕騮、房兵曹胡馬詩、病馬、麂、猿、從人覔小胡孫許寄",
                    "zhushu": "",
                    "type": 2
                },
                {
                    "paragraph": "虫",
                    "zhushu": "",
                    "type": 2
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "促織、螢火、見螢火",
                    "zhushu": "",
                    "type": 2
                },
                {
                    "paragraph": "魚",
                    "zhushu": "",
                    "type": 2
                },
                {
                    "paragraph": "律詩二首",
                    "zhushu": "",
                    "type": 2
                },
                {
                    "paragraph": "黃魚、白小",
                    "zhushu": "",
                    "type": 2
                },
                {
                    "paragraph": "花草竹木",
                    "zhushu": "",
                    "type": 2
                },
                {
                    "paragraph": "花",
                    "zhushu": "",
                    "type": 2
                },
                {
                    "paragraph": "古律詩共十六首",
                    "zhushu": "",
                    "type": 2
                },
                {
                    "paragraph": "早花、",
                    "zhushu": "新添"
                },
                {
                    "paragraph": "花厎、",
                    "zhushu": "新添"
                },
                {
                    "paragraph": "風雨看舟前落花戲爲新句、江梅、和裴迪登蜀州東亭送客逢早梅見寄、丁香、",
                    "zhushu": "江頭五詠"
                },
                {
                    "paragraph": "麗春、梔子、江上獨歩㝷花七絶句、歎庭前甘菊花",
                    "zhushu": "",
                    "type": 2
                },
                {
                    "paragraph": "草",
                    "zhushu": "",
                    "type": 2
                },
                {
                    "paragraph": "古律詩共三首",
                    "zhushu": "",
                    "type": 2
                },
                {
                    "paragraph": "除草、庭草、兼葭",
                    "zhushu": "",
                    "type": 2
                },
                {
                    "paragraph": "竹",
                    "zhushu": "",
                    "type": 2
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "嚴鄭公宅同詠竹、從韋二明府續處覔綿竹、苦竹",
                    "zhushu": "",
                    "type": 2
                },
                {
                    "paragraph": "木",
                    "zhushu": "",
                    "type": 2
                },
                {
                    "paragraph": "古詩七首、律詩八首",
                    "zhushu": "",
                    "type": 2
                },
                {
                    "paragraph": "古栢行、四松、病栢、病橘、枯㯶、枯柟、海棕行、柳邊、",
                    "zhushu": "新添"
                },
                {
                    "paragraph": "髙柟、嚴鄭公堦下新松、馮韋少府班覔松樹子栽、馮何十一少府邕覔榿木栽、樹間、惡樹",
                    "zhushu": "",
                    "type": 2
                },
                {
                    "paragraph": "雜賦",
                    "zhushu": "",
                    "type": 2
                },
                {
                    "paragraph": "古詩十三首、律詩六首、絶句二十七首、歌九首、行十七首",
                    "zhushu": "",
                    "type": 2
                },
                {
                    "paragraph": "課伐木、上後園山脚、又上後園山脚、信行逺脩水筒、引水、可歎、火、曲江三章章五句三首、三韻三篇、示獠奴阿叚、白露、擣衣、少年行二首、少年行",
                    "zhushu": "",
                    "type": 2
                },
                {
                    "paragraph": "絶句",
                    "zhushu": "",
                    "type": 2
                },
                {
                    "paragraph": "絶句六首、絶句四首、絶句三首、",
                    "zhushu": "新添"
                },
                {
                    "paragraph": "漫成一首",
                    "zhushu": "新添"
                },
                {
                    "paragraph": "荅鄭十七郎一絶、三絶句、解悶十二首、",
                    "zhushu": "五首見果實門，五首見文章門。"
                },
                {
                    "paragraph": "復愁十二首",
                    "zhushu": "",
                    "type": 2
                },
                {
                    "paragraph": "歌",
                    "zhushu": "",
                    "type": 2
                },
                {
                    "paragraph": "乾元中寓居同谷縣作歌七首、相從歌、戲贈閿郷秦少府短歌",
                    "zhushu": "",
                    "type": 2
                },
                {
                    "paragraph": "行",
                    "zhushu": "",
                    "type": 2
                },
                {
                    "paragraph": "同元使君舂陵行、偪仄行、錦樹行、嚴氏溪放歌行、虎牙行、負薪行、最能行、惜别行送向𡖖進奉端午衘衣之上都、醉歌行、白絲行、百憂集行、莫相疑行、短歌行、赤霄行、去矣行、貧交行、短歌行",
                    "zhushu": ""
                }
            ]
        },
        {
            "name": "月",
            "paragraphs": [
                {
                    "paragraph": "月",
                    "zhushu": "星河附。",
                    "type": 1
                },
                {
                    "paragraph": "律詩二十首",
                    "zhushu": "",
                    "type": 2
                },
                {
                    "paragraph": "初月",
                    "zhushu": "",
                    "type": 2
                },
                {
                    "paragraph": "光細",
                    "zhushu": "王洙曰：一云“常時”。"
                },
                {
                    "paragraph": "弦欲上，影斜輪未安。",
                    "zhushu": "王洙曰：魄未圎滿也。"
                },
                {
                    "paragraph": "微升古塞外，已隱暮雲端。",
                    "zhushu": "王洙曰：言易落也。○薜蒼舒曰：魏秦曰：夏鄭公評杜公初月詩曰：“微升古塞外，已隱暮雲端”，以謂意屬肅宗。鄭公，善評詩者也。秦觀云：退之詩“煌煌東方星，柰此衆客醉”，其順宗時乎？東方，謂憲宗在東宫也。此論與此詩合。"
                },
                {
                    "paragraph": "河漢不改色，",
                    "zhushu": "趙次公曰：言月出便隱，惟河漢不以月之隱而改色也。"
                },
                {
                    "paragraph": "𨵿山空自寒。庭前有白露，暗滿菊花圑。",
                    "zhushu": "師古曰：是時肅宗乾元初，子美在秦州避亂。微升古塞外，喻帝即位於靈武也。已隱暮雲端，喻帝爲張皇后、李輔國所蔽也。按唐史：張后善牢籠，稍稍預政事，與中人李輔國相助，多以私謁撓權，徙太上皇西内，譛寧王之賜死，皆其謀也。及肅宗大漸，挾越王係謀危太子，卒以誅死。詳觀此詩，頗有深意。○王紓曰：復齋謾録云：子美初月詩：“庭前有白露，暗滿菊花團。”又露詩：“白露團甘子。”又江月詩：“玉露團清影。”又絶句：“玉座應悲白露團。”按謝惠連詩：“團團滿葉露。”謝玄暉：“猶霑餘露團。”此杜詩所本也。",
                    "type": 2
                },
                {
                    "paragraph": "月",
                    "zhushu": "",
                    "type": 2
                },
                {
                    "paragraph": "天上秋期近，人間月影清。入河蟾不没，",
                    "zhushu": "王洙曰：庾肩吾望月詩：渡河光不濕。"
                },
                {
                    "paragraph": "搗藥兎長生。",
                    "zhushu": "王洙曰：傅玄擬問天曰：“月中何有？白兎搗藥。”王經曰：月中有兎與蟾，何也？月，隂也，蟾，陽也，而與兎並明，隂係陽也。○薜夢符曰：右按後漢張衡靈憲序曰：“月者，隂宗之精，積而成獸，象兎，隂之𩔖，其數耦，其後有慿焉。羿請無死之藥於西王母，姮娥竊之以奔月，是爲蟾蜍。”"
                },
                {
                    "paragraph": "只益丹心苦，能添白髪明。干戈知滿地，休照國西營。",
                    "zhushu": "王洙曰：時官軍營於國西。休照，爲征夫見月而感。",
                    "type": 2
                },
                {
                    "paragraph": "月三首",
                    "zhushu": "",
                    "type": 2
                },
                {
                    "paragraph": "斷續巫山雨，天河此夜新。",
                    "zhushu": "王洙曰：天河銀漢。○趙次公曰：謂之“新”，則知其爲秋七月也。"
                },
                {
                    "paragraph": "若無青嶂月，愁殺白頭人。",
                    "zhushu": "蘇軾曰：李愬隱首陽山中，秋夕携酒，友人曰：“若無明月，豈不愁人也。”"
                },
                {
                    "paragraph": "魍魎多深樹，",
                    "zhushu": "王洙曰：多一作移。月明則魍魎遁逃，故多深樹。"
                },
                {
                    "paragraph": "蝦䗫動半輪。",
                    "zhushu": "王洙曰：月中有蝦䗫、白兎。○趙次公曰：古人言月之狀曰“𨾏輪”，言月之端曰“重輪”。今謂之“半輪”，乃十一、十二夜之象也。"
                },
                {
                    "paragraph": "故園當北斗，",
                    "zhushu": "王洙曰：北斗，辰極也。公家在長安。○趙次公曰：說者謂長安上直北斗，蓋廣雅云：“北斗樞爲雍州。”公用北斗，止從上直北斗之說。"
                },
                {
                    "paragraph": "直想照西秦。",
                    "zhushu": "",
                    "type": 2
                },
                {
                    "paragraph": "併照巫山出，新窺楚水清。覊栖秋見裏，",
                    "zhushu": "王洙曰：一作愁裏見。"
                },
                {
                    "paragraph": "二十四廻明。",
                    "zhushu": "趙次公曰：指言在䕫歷望夜，凡二十四廻也。"
                },
                {
                    "paragraph": "必驗升沉體，",
                    "zhushu": "王洙曰：以其朝日也。"
                },
                {
                    "paragraph": "如知進退情。",
                    "zhushu": "王洙曰：謂不違弦望。○趙次公曰：月初岀曰升，旣落曰沉。升則進之道，沉則退之道也。"
                },
                {
                    "paragraph": "不違銀漢落，",
                    "zhushu": "王洙曰：鮑明逺詩：“夜移衡漢落。”"
                },
                {
                    "paragraph": "亦伴玉繩橫。",
                    "zhushu": "王洙曰：謝靈運詩：“玉䋲低建章。”○趙次公曰：漢落則月將没矣。玉繩，星名。凡夜深則玉繩低也。不逢銀漢落而罷看，亦必伴玉繩横而後止。此看月之盡夜也。",
                    "type": 2
                },
                {
                    "paragraph": "萬里瞿塘峽，",
                    "zhushu": "王洙曰：一作月。○趙次公曰：指言夔州也。"
                },
                {
                    "paragraph": "春來六上弦。時時開暗室，",
                    "zhushu": "趙次公曰：言在䕫州，凡六見上弦也。"
                },
                {
                    "paragraph": "故故滿青天。爽合風襟静，當空淚臉懸。",
                    "zhushu": "趙次公曰：公以覉旅在外，傷時感舊也。"
                },
                {
                    "paragraph": "南飛有烏鵲，",
                    "zhushu": "王洙曰：古詩：“月明星稀，烏鵲南飛。”"
                },
                {
                    "paragraph": "夜乆落江邊。",
                    "zhushu": "",
                    "type": 2
                },
                {
                    "paragraph": "月",
                    "zhushu": "",
                    "type": 2
                },
                {
                    "paragraph": "四更山吐月，",
                    "zhushu": "趙次公曰：在䕫州羣山之中，故謂之山吐月。字岀費昶省中聞擣衣詩“丹墀吐明月”，蓋吐露其光之謂。"
                },
                {
                    "paragraph": "殘夜水明樓。",
                    "zhushu": "趙次公曰：言夜將盡矣，登樓看月，其明照於水，而水光照樓。○沈括曰：“詩第二字側入，謂之正格，如此句謂之偏格。唐名軰詩多用正格，杜詩用偏格者，十無二三。”○余葵曰：王直方詩話云：“子美此二句，才力冨健。”"
                },
                {
                    "paragraph": "塵匣元開鏡，",
                    "zhushu": "王洙曰：古詩：破鏡飛上天。○趙次公曰：庾信鏡詩：玉匣聊開鏡。信用之於鏡，而公則以比月爲工矣。"
                },
                {
                    "paragraph": "風簾自上鈎。",
                    "zhushu": "王洙曰：月詩：纎纎似玉鈎，姢姢若娥眉。謝玄暉：風簾入𩀱燕。○趙次公曰：如陳蕭詮詩“珠簾半上珊瑚鈎”也。"
                },
                {
                    "paragraph": "兎應疑鶴髪，蟾亦戀貂裘。",
                    "zhushu": "趙次公曰：“上句公又自言其老，下句公又自言其貧。鶴髪，老者之狀。庾信竹杖賦：子老矣，鶴髪雞皮。又使蘇季子黒貂裘也。”"
                },
                {
                    "paragraph": "斟酌姮娥寡，天寒柰九秋。",
                    "zhushu": "王洙曰：“見九秋驚鴈序。”○尹洙曰：後漢天文志注：張昭載靈憲之言曰：日者，陽精之宗，積而成鳥，象烏而有三距。陽之𩔖，其數竒。月，隂精之宗，積而成獸，象兎。隂之𩔖，其數耦。其後有憑焉者。羿請不死之藥於西王母，其妻姮娥𥨸之以犇月。將往，枚筮之於有黄。有黄占之曰：吉。翻翻歸妹，獨將西行。逢大晦茫，母驚母恐。後旦大昌，姮娥託身于月，是名蟾蜍。元嗣宗詠懷詩：恱懌若九春。李善注引春秋元命包云：陽氣成於三，故一時三月。陽氣終於九，故三月一時。凡九十日。宋哀曰：四時皆象此，不獨春也。九秋，以九十言。",
                    "type": 2
                },
                {
                    "paragraph": "月圎",
                    "zhushu": "",
                    "type": 2
                },
                {
                    "paragraph": "孤月當樓滿，寒江動夜扉。委波金不定，",
                    "zhushu": "王洙曰：前漢郊樂歌曰：“月穆穆以金波。”○蘇軾曰：羊勝月賦：“金委波而不定，桂照水以常摇。”"
                },
                {
                    "paragraph": "照席綺逾依。",
                    "zhushu": "王洙曰：江淹詩：“綺席生浮埃。”○趙次公曰：委於波中則蕩𣻌而金色不定，照席上則與綺繍相依。"
                },
                {
                    "paragraph": "未缺空山静，",
                    "zhushu": "趙次公曰：未缺，言月之尚圎。"
                },
                {
                    "paragraph": "髙懸列宿稀。",
                    "zhushu": "鄭卬曰：宿，悉救切，列星也。"
                },
                {
                    "paragraph": "故園松桂",
                    "zhushu": "王洙曰：一作菊。"
                },
                {
                    "paragraph": "發，萬里共清輝。",
                    "zhushu": "王洙曰：陶潜云：“三徑就荒，松菊猶存。”古詩：“千里共明月。”又：“清輝溢天門。”",
                    "type": 2
                },
                {
                    "paragraph": "月夜",
                    "zhushu": "",
                    "type": 2
                },
                {
                    "paragraph": "今夜鄜州月，",
                    "zhushu": "鄭卬曰：鄜，芳無切，今陜西路保大軍。"
                },
                {
                    "paragraph": "閨中只獨看。",
                    "zhushu": "趙次公曰：天寳十五載夏五月，公以家避難鄜州。秋八月，挺身赴朝廷，獨轉䧟賊中。閨中，指其家也。公在賊中而懷鄜州耳。"
                },
                {
                    "paragraph": "遥怜小兒女，未解憶長安。香霧雲鬟濕，清輝玉臂寒。何時𠋣虚幌，",
                    "zhushu": "鄭卬曰：户廣切，帷也。"
                },
                {
                    "paragraph": "𩀱照淚㾗乾。",
                    "zhushu": "趙次公曰：江文通擬王徴詩：“練藥爥虚幌。”𩀱照者，以言月照其夫妻相㑹之時也。○師古曰：“時寇乱，甫以家寄鄜州。長安，謂曰都也。䘵山䧟，都城，甫故里，焚劫蕩盡。虚幌，謂無人也。”",
                    "type": 2
                },
                {
                    "paragraph": "一百五日夜對月",
                    "zhushu": "",
                    "type": 2
                },
                {
                    "paragraph": "無家對寒食，",
                    "zhushu": "王洙曰：丗說：“寒食去至一百五日。”○趙次公曰：“時公寄家鄜州，而身䧟賊中，此所以歎其無家也。”"
                },
                {
                    "paragraph": "有淚如金波。",
                    "zhushu": "王洙曰：前漢歌：“月穆穆以金波。”"
                },
                {
                    "paragraph": "斫却月中桂，清光應更多。",
                    "zhushu": "王洙曰：“言月之清光，惟桂所掩。”○師古曰：“桂所以礙月之光，無桂則無所礙。形所以爲人之累，無身則無患矣。”"
                },
                {
                    "paragraph": "仳離放紅蘂，想像嚬青娥。",
                    "zhushu": "王洙曰：謝靈運詩：“想像崑山姿。”○趙次公曰：此乃詩中谷有蓷“有女仳離”之義，亦離也。今公詩作於無家之際，女方值仳離而花發，則示愁寂而已，想見其𩔖也。舊本“求青娥”，當作蛾，翠眉之謂也。○夏倪曰：宋南平王白紵舞曲曰：“佳人舉袖羅青蛾。”"
                },
                {
                    "paragraph": "牛女漫愁思，秋期猶渡河。",
                    "zhushu": "王洙曰：牛女，牽牛、織女二星。丗說：“牛女隔河而居，毎七夕則渡河而㑹人間乞巧。”○趙次公曰：“因月祈感，故起牽牛、織女之興，言二星離而終聚，其在我未知如何耳。”○師古曰：“甫對月娥而思妻子矣，牛女猶有㑹之期，甫乆别家，曽牛女之不若也。”",
                    "type": 2
                },
                {
                    "paragraph": "八月十五夜月二首",
                    "zhushu": "",
                    "type": 2
                },
                {
                    "paragraph": "滿目飛明鏡，歸心折大刀。",
                    "zhushu": "王洙曰：古詩：“藁砧今何在，山上復有山。何當大刀頭，破鏡飛上天。”謂殘月也。○趙次公曰：延篤與李文徳書“煥兮爛𠔃其滿目”是也。庾信磨鏡詩：“明鏡如曉月。”○師古曰：唐吴競樂府古題要解：“藁砧今何在”，砧，砆也，問夫何處也。“山上復有山”，重山爲岀字，言夫岀不在也。“何當大刀頭”，刀頭有環，問夫何時還也。“破鏡飛上天”，言月半缺當還也。“歸心折大刀”，盖子美旅泊巫山，中秋見月，心念還歸爾。題云“八月十五夜月”，又言明鏡而不言破鏡，即非殘月。"
                },
                {
                    "paragraph": "轉蓬行地逺，",
                    "zhushu": "趙次公曰：“公自謂也。”"
                },
                {
                    "paragraph": "攀桂仰天髙。",
                    "zhushu": "趙次公曰：言月中桂也。劉安招隱士云：“攀桂枝𠔃長淹留。”"
                },
                {
                    "paragraph": "水路凝霜雪，林栖見羽毛。此時瞻白兎，直欲數秋毫。",
                    "zhushu": "王洙曰：“月中有白兎，以其明徹，無所不照，故可數秋毫矣。”○蘇軾曰：元典秋夜望月，坐至中宵。人問其乆坐，典曰：“仰瞻白兎，直欲數其秋毫耳。”",
                    "type": 2
                },
                {
                    "paragraph": "稍下巫山峽，猶銜白帝城。",
                    "zhushu": "趙次公曰：“稍下，猶衘，言月也。”"
                },
                {
                    "paragraph": "氣沉全浦暗，輪仄半樓明。刀斗皆催暁，",
                    "zhushu": "鄭卬曰：“刀，丁聊反。”○王洙曰：“刀斗，軍營中以警夜者。”"
                },
                {
                    "paragraph": "蟾蜍且自傾。",
                    "zhushu": "王洙曰：張衡靈憲云：“夫月者，衆隂之精，積而成獸，象蟾兎。”"
                },
                {
                    "paragraph": "張弓𠋣殘魄，不獨漢家營。",
                    "zhushu": "王洙曰：“軍營有偃月名。”○趙次公曰：時與吐蕃交兵，則張弓於夜，皆𠋣曉月之殘魄，不獨漢營爲然，虜營亦然。“𠋣”字，使宋玉“長劒𠋣天外”之𠋣。",
                    "type": 2
                },
                {
                    "paragraph": "十六夜翫月",
                    "zhushu": "",
                    "type": 2
                },
                {
                    "paragraph": "舊挹金波爽，",
                    "zhushu": "王洙曰：前漢：“月穆穆以金波。”"
                },
                {
                    "paragraph": "皆傳玉露秋。𨵿山隨地闊，",
                    "zhushu": "秦觀曰：“謂故郷逺也。”"
                },
                {
                    "paragraph": "河漢近人流。",
                    "zhushu": "王洙曰：魏文帝：“仰看明月光，天漢回西流。”○秦觀曰：“謂夔州地髙，去河漢爲近。”"
                },
                {
                    "paragraph": "谷口樵歸唱，孤城笛起愁。巴童渾不寢，半夜有行舟。",
                    "zhushu": "",
                    "type": 2
                },
                {
                    "paragraph": "十七夜對月",
                    "zhushu": "",
                    "type": 2
                },
                {
                    "paragraph": "秋月仍圎夜，江村獨老身。捲簾還照客，𠋣仗更隨人。光射潜蚪動，",
                    "zhushu": "王洙曰：謝靈運：“潜蚪媚幽姿。”"
                },
                {
                    "paragraph": "明翻宿鳥頻。",
                    "zhushu": "王洙曰：樂府：“月明星稀，烏鵲南飛。繞樹三匝，無枝可依。”○趙次公曰：宿鳥字出文選，言無定名。舊引“烏鵲南飛”，全不相干也。"
                },
                {
                    "paragraph": "茅齋依橘柚，清切露華新。",
                    "zhushu": "",
                    "type": 2
                },
                {
                    "paragraph": "翫月呈漢中王",
                    "zhushu": "",
                    "type": 2
                },
                {
                    "paragraph": "夜深露氣清，江月滿江城。浮",
                    "zhushu": "王洙曰：一作“游”。"
                },
                {
                    "paragraph": "客轉危坐，歸舟應獨行。𨵿山同一照，",
                    "zhushu": "王洙曰：古詩：“千里共明月。”"
                },
                {
                    "paragraph": "烏鵲自多驚。",
                    "zhushu": "王洙曰：樂府：“月明星稀，烏鵲南飛。”"
                },
                {
                    "paragraph": "欲得淮王術，風吹暈已生。",
                    "zhushu": "鄭卬曰：“暈，正問切，日月傍氣。”○王洙曰：淮南子：“月隨灰而暈闕。”注云：“以蘆灰環月，缺其二面，暈亦隨而缺。”○杜田曰：樂府𨵿山月云：“天寒光轉白，風生暈欲生。”",
                    "type": 2
                },
                {
                    "paragraph": "江月",
                    "zhushu": "",
                    "type": 2
                },
                {
                    "paragraph": "江月光於水，髙樓思殺人。",
                    "zhushu": "鄭卬曰：思，息吏切。○王洙曰：庾肩吾月詩：“樓上徘徊月，䆫中愁殺人。”"
                },
                {
                    "paragraph": "天邊長作客，老去一霑巾。",
                    "zhushu": "王洙曰：見月而感流落也。"
                },
                {
                    "paragraph": "玉露團清影，",
                    "zhushu": "王洙曰：謝惠連：“團團滿葉露。”謝玄暉：“猶霑餘露團。”"
                },
                {
                    "paragraph": "銀河没半輪。",
                    "zhushu": "王洙曰：公月詩云：“不違銀漢落，亦伴玉繩横。”"
                },
                {
                    "paragraph": "誰家挑錦字，",
                    "zhushu": "王洙曰：别賦：“織錦曲𠔃泣已盡，回文詩𠔃影獨傷。”注：“織錦爲回文詩以寄逺。”"
                },
                {
                    "paragraph": "燭滅",
                    "zhushu": "王洙曰：一作滅燭。"
                },
                {
                    "paragraph": "翠眉嚬。",
                    "zhushu": "蘇軾曰：鮑昭逺古樂府：“空閨燭𥘉滅，撫懷嚬翠眉。”",
                    "type": 2
                },
                {
                    "paragraph": "舟月對驛近寺",
                    "zhushu": "",
                    "type": 2
                },
                {
                    "paragraph": "更深不假燭，月朗自明舩。",
                    "zhushu": "王洙曰：陶潜：“扣拽新秋舩。”○蘇軾曰：郭璞：“朗月白舩。”青天瑩水沙。岸禽眠浦村人起。"
                },
                {
                    "paragraph": "金刹青楓外，",
                    "zhushu": "王洙曰：西京雜記：“以黄金爲刹。”○趙次公曰：時未秋而楓葉尚青也。○洪斍範曰：釋氏要覽：“梵言刹瑟，至唐言竿刹，即幡柱也。”"
                },
                {
                    "paragraph": "朱樓白水邊。",
                    "zhushu": "趙次公曰：馮衍𩔰志賦：“伏朱樓而四望。”"
                },
                {
                    "paragraph": "城烏啼眇眇，",
                    "zhushu": "王洙曰：左傳：叔向曰：“城中有烏，齊師其遁。”"
                },
                {
                    "paragraph": "野鷺宿姢姢。",
                    "zhushu": "蘇軾曰：張充月賦：“照姢姢之沙鷺。”"
                },
                {
                    "paragraph": "皓首江湖客，鉤簾獨未眠。",
                    "zhushu": "",
                    "type": 2
                },
                {
                    "paragraph": "江邊星月二首",
                    "zhushu": "",
                    "type": 2
                },
                {
                    "paragraph": "驟雨清秋夜，金波耿玉繩。",
                    "zhushu": "王洙曰：“謝玄暉詩：秋河晨耿耿，寒渚夜蒼蒼。金波䴡鳷鵲，玉繩低建章。”○趙次公曰：“金波以言月，玉繩以言星。”"
                },
                {
                    "paragraph": "天河元自白，江浦向來澄。映物連珠斷，",
                    "zhushu": "王洙曰：“史：五星如連珠。”"
                },
                {
                    "paragraph": "縁空一鏡升。",
                    "zhushu": "王洙曰：“古詩：破鏡飛上天。”"
                },
                {
                    "paragraph": "餘光憶更漏，况乃露華凝。",
                    "zhushu": "王洙曰：“謝莊詩：露華識猿音。”",
                    "type": 2
                },
                {
                    "paragraph": "江月辭風䌫，江星别露船。雞鳴還𥌓色，鷺浴自清川。歷歷竟誰種，",
                    "zhushu": "王洙曰：“謝惠連詩：亭亭映江月。古詩：天上何所有，歷歷種白榆。”○趙次公曰：“見星之夕，所以問其所種之榆也。”"
                },
                {
                    "paragraph": "悠悠何處圎。",
                    "zhushu": "王洙曰：“沈休文詠月：清光信悠悠。謝希質月賦：升清質之悠悠，降澄暉之藹藹。”○趙次公曰：“今所見月猶未圎，故問之以何處逢其圎也。”"
                },
                {
                    "paragraph": "客愁殊未已，他夕始相鮮。",
                    "zhushu": "趙次公曰：“言客愁旣止，見星月方恱其鮮明也。”",
                    "type": 2
                },
                {
                    "paragraph": "天河",
                    "zhushu": "",
                    "type": 2
                },
                {
                    "paragraph": "常時任顯晦，秋至最分明。",
                    "zhushu": "王洙曰：“天河至秋則𩔰見，人自謂銀河。”"
                },
                {
                    "paragraph": "縱被微雲掩，終能",
                    "zhushu": "王洙曰：“一作當。”"
                },
                {
                    "paragraph": "永夜清。",
                    "zhushu": "魯訔曰：“賢人雖爲羣小所掩，然終不害其明。”"
                },
                {
                    "paragraph": "含星動𩀱闕，伴月落邊城。牛女年年渡，",
                    "zhushu": "趙次公曰：斉諧記曰：桂陽武丁忽謂其家曰：“織女渡河，諸仙悉還宫。吾向已被召，不得停。”明日，失丁所在。"
                },
                {
                    "paragraph": "何曽風浪生。",
                    "zhushu": "王洙曰：丗說：牽牛、織女二星，七夕渡河，相㑹。"
                }
            ]
        },
        {
            "name": "雨雪",
            "paragraphs": [
                {
                    "paragraph": "雨雪",
                    "zhushu": "",
                    "type": 1
                },
                {
                    "paragraph": "古詩十四首、律詩三十六首",
                    "zhushu": "",
                    "type": 2
                },
                {
                    "paragraph": "喜雨",
                    "zhushu": "",
                    "type": 2
                },
                {
                    "paragraph": "春旱天地昏，日色赤如血。",
                    "zhushu": "王洙曰：前漢：“河平元年，日岀赤如血。”○趙次公曰：公極言旱日之可畏。舊注引前漢：“河平元年，日色赤如血。”按成帝夲紀及天文志皆無之，乃晉光熈元年五月壬辰、癸巳，日光四散，赤如血流，照地皆流。甲午又如之。舊注妄引年號，有誤後斈甚矣。"
                },
                {
                    "paragraph": "農事都已休，兵戈況騷屑。巴人困軍須，慟哭厚土𤍠。",
                    "zhushu": "王洙曰：“皇天后土，實聞此言。”左傳：○趙次公曰：經傳只使后土至厚地，方使厚薄之厚。舊注改左傳作皇天厚士，實聞此言，非是。"
                },
                {
                    "paragraph": "滄江夜來雨，眞宰罪一雪。榖根小蘇息，沴氣終不滅。何由見寧嵗，",
                    "zhushu": "王洙曰：國語：自子之行，晉無寕嵗。鮑明逺：寕歳猶七奔。○趙次公曰：沴氣，隂陽錯謬之氣也。沴，音戻。莊子曰：隂陽之氣有沴。"
                },
                {
                    "paragraph": "解我憂思結。崢嶸羣山雲，交㑹未斷絶。",
                    "zhushu": "杜修可曰：周禮：隂陽之所交，風雨之所㑹，而合之於詩。"
                },
                {
                    "paragraph": "安得鞭雷公，滂沲洗吴越。",
                    "zhushu": "王洙曰：時聞浙右多盗賊。与獵賦：“霹靂列缺，吐火施鞭。”又：“鞭洛水之宓妃。”南都賦：“鞭蝄蜽。”○蘇軾曰：阮立：“吴楚乆旱，塵氛翳日。昨夜一雨旁沲，洗滌俱盡，苗稼稍覺蘇息。”○師古曰：天地昏，言煙塵四起，騷屑，不安貌。時永王璘反漢中、吴越之間，盗賊乗之而起，巴峽間困於餽輓，怨氣上感，夢月爲之大旱。故甫意欲鞭雷公，滂沲下雨，一洗吴越之亂。吴越平則人獲安居，天時自得，何憂旱乾哉！沴氣乃隂陽不和之氣。",
                    "type": 2
                },
                {
                    "paragraph": "大雨",
                    "zhushu": "",
                    "type": 2
                },
                {
                    "paragraph": "西蜀冬不雪，春農尚嗷嗷。",
                    "zhushu": "王洙曰：搜神記曰：“萬物樵枯，百姓嗷嗷。”言旱甚也。○蘇軾曰：吕尚曰：“方今亢陽，百卉俱槁，東作不入，民嗷嗷而怨嗟，望修仁德厭此。”武王從之。"
                },
                {
                    "paragraph": "上天回哀眷，",
                    "zhushu": "蘇軾曰：漢文帝上天昭明曲：“回𠂻眷閔此𥠖民。”"
                },
                {
                    "paragraph": "朱夏雲鬱陶。",
                    "zhushu": "王洙曰：朱一作淸。謝靈運：“幽居猶鬱陶。”○趙次公曰：孟子載象謂舜鬱陶思君耳。蓋鬱結於陶窑之義，故可使於朱夏之雲也。朱夏，見上注。○鲁訔曰：陶，鬱積不散貌。"
                },
                {
                    "paragraph": "執𤍠乃沸鼎，纎絺成緼袍。",
                    "zhushu": "王洙曰：詩：“誰能𤍠𤍠。”劉陶養魚佛鼎。秋興賦：“釋纎絺。”語有“衣敝緼袍”。"
                },
                {
                    "paragraph": "風雷颯萬里，霈澤施蓬蒿。敢辭茅葦漏，",
                    "zhushu": "王洙曰：“茅葦，𩔖蓬蓽也。”"
                },
                {
                    "paragraph": "已喜黍豆髙。三日無行人，二江聲怒號。",
                    "zhushu": "王洙曰：“二江”一作“大江”。蜀都賦：“帶二江之𩀱流。”莊子：“萬竅怒號。”○王禹儞曰：“二江，涪江、巴江也。”"
                },
                {
                    "paragraph": "流惡邑里淸，矧兹逺江臯。",
                    "zhushu": "趙次公曰：“左傳有汾、澮流其惡。今言大雨所蕩，亦流岀穢惡也。”"
                },
                {
                    "paragraph": "荒廷歩鸛鶴，",
                    "zhushu": "王洙曰：“蓋鸛鳴則雨應也。”"
                },
                {
                    "paragraph": "隱几望波濤。沉痾聚藥餌，頓忘所進勞。",
                    "zhushu": "趙次公曰：“言以沉痾之故而聚藥餌，今得大雨清凉，於是頓忘供進藥餌之勞也。”"
                },
                {
                    "paragraph": "則知潤物功，可以貸不毛。",
                    "zhushu": "王洙曰：諸葛亮傳：“五月渡瀘，深入不毛。”言不生物也。○趙次公曰：“因雨之潤，雖不毛之地，亦假貸而生。”"
                },
                {
                    "paragraph": "隂色静壠畒，勸耕自官曹。四鄰出耒耜，何必吾家操。",
                    "zhushu": "蘇軾曰：“王褒喜見四鄰耒耜之具。”",
                    "type": 2
                },
                {
                    "paragraph": "雨",
                    "zhushu": "趙次公曰：“此篇主用巫山之雨爲意。”",
                    "type": 2
                },
                {
                    "paragraph": "峽雲行淸暁，煙霧相徘徊。風吹蒼江樹，雨洒石壁來。淒淒生餘寒，殷殷兼出雷。白谷變氣𠉀，朱炎安在哉？髙鳥濕不下，居人門未開。楚宫乆已滅，幽珮爲誰哀？",
                    "zhushu": "趙次公曰：神女賦：“於是揺珮飾，鳴玉鸞也。”髙蟾亦曰：“丁當玉佩三更雨。”"
                },
                {
                    "paragraph": "侍臣書王夢，賦有冠古才。",
                    "zhushu": "鄭卬曰：“冠，古乱切。”"
                },
                {
                    "paragraph": "𡨋𡨋翠龍駕，多自巫山臺。”",
                    "zhushu": "王洙曰：謝玄暉：“朔風吹飛雨，蕭條江山來。”楚襄王夢與袖女遇。宋玉作髙唐賦曰：“旦爲朝雲，暮爲行雨。朝朝暮暮，陽山之下。”楚詞：“雷填填𠔃雨𡨋𡨋。”髙唐賦：“虹爲旌，翠爲蓋。”神女賦：“婉若游龍。”又：“乗雲翔。”又：“揺佩飾，鳴玉鸞。”○趙次公曰：謝眺七夕賦：“回龍駕之容曳。”",
                    "type": 2
                },
                {
                    "paragraph": "雨二首",
                    "zhushu": "",
                    "type": 2
                },
                {
                    "paragraph": "青山淡無姿，白露誰能數？",
                    "zhushu": "趙次公曰：“暗用佛書雨露皆有頭數之義。”"
                },
                {
                    "paragraph": "片片水上雲，蕭蕭沙中雨。殊俗狀巢居，曽臺俯風渚。",
                    "zhushu": "王洙曰：“楚地面水背山，俗多架木爲居，以就地勢。”"
                },
                {
                    "paragraph": "佳客適萬里，",
                    "zhushu": "蘇軾曰：顔才惟佳客感“秋風適萬里”，夫復何日。重把此一巵，臨行我心傷悲。"
                },
                {
                    "paragraph": "沉思情延佇。",
                    "zhushu": "王洙曰：“佳客逺而有所思念也，猶思見君子爾。”"
                },
                {
                    "paragraph": "掛㠶逺色外，驚浪滿吴楚。",
                    "zhushu": "王洙曰：“時㓂盗未平，而永王復撓於江淮間。”○趙次公曰：“此實道其事，而别無託㒷。舊注以驚浪比永王，誤矣。以永王璘之叛，自是至徳二載。此詩以掛帆言之，則爲荆南矣。以白露言之，則時乃大曆三年之秋，不亦相逺乎？”"
                },
                {
                    "paragraph": "乆隂蛟螭出，",
                    "zhushu": "王洙曰：“言丗乆晦而賊民者出也。”"
                },
                {
                    "paragraph": "㓂盗",
                    "zhushu": "王洙曰：一云冠盖。"
                },
                {
                    "paragraph": "復幾許？",
                    "zhushu": "蘇軾曰：劉後主：“冠蓋復有幾人。”○趙次公曰：“古詩：相去復幾許。”",
                    "type": 2
                },
                {
                    "paragraph": "又吟",
                    "zhushu": "",
                    "type": 2
                },
                {
                    "paragraph": "空山中宵隂，微冷先枕席。回風起淸曉，萬象萋已碧。",
                    "zhushu": "王洙曰：古詩：“回風動地起。”陸士衡：“迅雷中霄激，驚雷光夜舒。”"
                },
                {
                    "paragraph": "落落出岫雲，",
                    "zhushu": "王昱曰：陶淵明歸去來辭：“雲無心而於岫。”"
                },
                {
                    "paragraph": "渾渾𠋣天石。日假何道行，",
                    "zhushu": "王洙曰：天文志：“日有行黄道，有行赤道者。”時乆雨隂晦，不知日之所行何道。"
                },
                {
                    "paragraph": "雨含長江白。連檣荆州船，",
                    "zhushu": "王洙曰：江賦：“舳艫相屬，万里連檣。”"
                },
                {
                    "paragraph": "有士荷矛㦸。南防草鎮慘，霑濕赴逺役。羣盗下辟山，揔戎備強敵。水深雲光廓，鳴櫓各有適。",
                    "zhushu": "趙次公曰：“公有羡慕之辭。”"
                },
                {
                    "paragraph": "漁艇息",
                    "zhushu": "王洙曰：一云自。"
                },
                {
                    "paragraph": "悠悠，夷歌負樵客。",
                    "zhushu": "趙次公曰：“思其上逺適之㒷，不可，則又思其次也。漁人之舟自如，樵客之放夷歌，蓋亦足樂矣。”"
                },
                {
                    "paragraph": "留滯一老翁，書時記朝夕。",
                    "zhushu": "王侏曰：“甫旣無所施於丗，所書者時而已。”○趙次公曰：“留滯於此，爲可傷也，姑書時節之朝夕而已。”",
                    "type": 2
                },
                {
                    "paragraph": "秋雨歎三首",
                    "zhushu": "王洙曰：“此詩刺時之暴虐，故取詩北風其凉意。”",
                    "type": 2
                },
                {
                    "paragraph": "雨中百草秋爛死，堦下决明顔色鮮。",
                    "zhushu": "杜修可曰：本草圗經云：“決明夏𥘉生苗，七月有花，黄白色。”○趙次公曰：“百草以秋而又雨，則爛死也冝矣。而决明方以鮮明之色，黄花翠葉而獨榮，以譬君子在患難之中而獨立之譬也。”"
                },
                {
                    "paragraph": "著葉滿枝翠羽蓋，",
                    "zhushu": "王彦輔曰：東京賦：“樹翠羽之髙蓋。”"
                },
                {
                    "paragraph": "開花無數黃金錢。",
                    "zhushu": "杜定功曰：神農本草：“决明子生龍門川澤間，與石决明同功，皆主明目，故有决明之號。”圖經云：“夏𥘉生苗，根𦷾紫色，葉似苜蓿而大，七月有花，黄白色，其子作穗，似青菉豆而𨦣也。”○薛夢符曰：右按爾雅：“薢茩，英茪。”注：“英，明也，黄葉𨦣赤華，實如山茱茰。”或曰：“公陵也，𨵿西謂之薢茩，音皆。”○王彦輔曰：“此傷特立獨行之君子不得時也。按本草：“决明，夏花，秋生子，花赤。與此篇所稱不同。然公時有金錢花，與菊相𩔖，多生於秋雨中，俗謂之滴漏花。杜豈并此邪？”"
                },
                {
                    "paragraph": "凉風蕭蕭吹汝急，恐汝後時難獨立。堂上書生空白頭，",
                    "zhushu": "王洙曰：荘子：“魯侯讀書堂上。”○蘇軾曰：邵平：魯堂白頭書生，焉敢輕議朝廷事。○余葵曰：莊子天道篇：“桓公讀書於堂上。”即無魯侯讀書之說。"
                },
                {
                    "paragraph": "臨風三嗅馨香泣。",
                    "zhushu": "王洙曰：語：“子路共之，三嗅而作，嗅香而泣。”傷己之不見用，而無救於時也。○蘇軾曰：陳江揔重九日見菊，采視之乆，謂席上賔客曰：“元亮若見，必不使混於蕕草中。”至醉，又語客曰：“三嗅三憶古人，使人三泣。”衆客𢡖然。○趙次公曰：“孔子歎山雌之得時，所以傷己之不遇。至於子路共之，三嗅而作，則亦傷之而不苟食故也。今也臨風三嗅，而亦傷其徒馨之意。”○師古曰：時苦雨傷物，盖政淫泆之所致也。詩有“北風其凉”“正月繁霜”“雨無正風雨所飄摇”之作，皆謂時政不善也。玄宗初用張九齡，開元之間治平，後用李林甫、楊國忠，天下亂，軍旅數起，故隂陽不和，𢘆雨苦之。百草爛死，言虐政害物也。决明，佳蔬也，食之能决去眼昏，以益其明，喻九齡引忠諌諍，開其聦明，去其昏蔽。時林甫進用在上，九齡罷黜在下，不以不用而憔悴其色，故云“堦下决明顔色鮮”“葉滿枝”“花無數”，不以風雨而摇落，喻君子遭患難而節操愈固，不凋䘮也。凉風，以譬刻薄之小人。時林甫、國忠之徒擠䧟九齡，雖九齡獨立自守，恐亦不免禍也，故云“凉風蕭蕭吹汝急，恐汝後時難獨立”。“堂上書生”，甫自謂也。“空白頭”，爲國家憂，故頭白。昔王羲之當晉亂，終日然花鬚嗅香，顰蹙無言，時人不㑹其意，盖憂晉國之亂故也。今甫臨風三嗅，傷九齡有馨香之德，而爲姦人所逐，寧不憂思而泣乎？",
                    "type": 2
                },
                {
                    "paragraph": "再吟",
                    "zhushu": "",
                    "type": 2
                },
                {
                    "paragraph": "蘭風伏",
                    "zhushu": "王洙曰：“一作長。”○王安石曰：“㐲作仗。”○黄庭堅曰：“伏當作長。”"
                },
                {
                    "paragraph": "雨",
                    "zhushu": "王洙曰：一云“東風細雨”。楚辭：“光風泛崇蘭。”伏，三伏也。"
                },
                {
                    "paragraph": "秋紛紛，",
                    "zhushu": "趙次公曰：䦨珊之風，沈伏之雨，言其風雨之不已也。䦨如謝靈運“䦨暑”之䦨；伏，如左傳“夏無伏隂”之伏也。舊引楚辭“光風泛崇蘭”，以伏爲三伏，非是。"
                },
                {
                    "paragraph": "四海",
                    "zhushu": "王洙曰：一云“萬里”。"
                },
                {
                    "paragraph": "八荒同一雲。",
                    "zhushu": "王洙曰：一作“萬里同一雲”。詩：“上天同雲，雨雪紛紛。”○王彦輔曰：“風言號令，雨言德澤。雲障閉，令萬里一同，見隂小之盛也。”楚辭九章曰：“雲霏霏而承宇。”王逸曰：“佞人並進，滿朝廷也。”"
                },
                {
                    "paragraph": "去馬來牛不復辯，濁涇清渭何當分？",
                    "zhushu": "王侏曰：莊子：“秋水時至，百川灌河。涇流之大，兩涘渚涯之間，不辯牛馬。”○趙次公曰：“以多雨而水漲岸逺，所以不辯馬牛也。涇之濁，渭之清，固自分辯，而多雨混之，則不可得而分别耳。”○洪蒭曰：“選潘岳西征賦云：“北有清渭濁涇。”杜蓋謂品流混殽。”"
                },
                {
                    "paragraph": "木頭生耳黍穗黒，",
                    "zhushu": "趙次公曰：唐俚語云：“春雨甲子，赤地千里。夏雨甲子，乗船入市。秋雨甲子，木頭生耳。”出朝野簽載。一本作禾頭，非是。蓋禾粟无生耳者，木頭生耳，則栮是已。黍穗黒，則壞爛矣，故農夫无所望也。"
                },
                {
                    "paragraph": "農夫田父無消息。",
                    "zhushu": "王彦輔曰：“甲子，禾生耳。”又本草：“五木耳，謂楮、槐、榆、柳、桑。”曹子建詩：“黍稷委疇隴，農夫安所獲。”"
                },
                {
                    "paragraph": "城中㪷米換衾禂，",
                    "zhushu": "蘇軾曰：“漢未，天下大荒，米每㪷十餘緍。京房持一衾，於長安中，換陳米一㪷，人皆易子而食。”"
                },
                {
                    "paragraph": "相許寧論兩相直。",
                    "zhushu": "王洙曰：“天寳末，外窮兵夷狄，内盡力宫室，役使繁興，民不得休息。此詩所以刺也。”○王彦輔曰：“舊史：開元中，斗米數錢。論此詩，則可以論其丗矣。”○師古曰：“蘭風，謂剪蘭之風；伏雨，謂三伏暑毒之雨。皆非能生物者也，以喻毒虐之政。”“四海八荒同一雲”，言普天皆罹其害。馬童而牛角，涇濁而渭清，此易辨也。風雨𡨋晦，馬牛不能辨，涇渭不能分，以譬昏亂之丗，忠邪賢否，混淆無别。華黍，時和歳豊，冝黍稷也。黍冝於髙燥，稷冝於下濕，雨暘得中，故黍稷咸冝。黄帝之丗，五日一風，十日一雨。今苦雨，木頭尽生耳，黍稷盡黒。林甫爲宰相，不能爕調可知。古者役民，𡻕不過三日，恐妨農時也。今農夫田父，皆負戈行役，過期不反，是以田萊多荒，年凶穀踊。京城之内，一衾一禂，𦆵換斗米，但得相許，何暇論貴賤之價相當與不相當乎？玄宗窮兵四夷，民貧物貴如此，其視正觀中米斗三錢，得無媿耶？",
                    "type": 2
                },
                {
                    "paragraph": "又吟",
                    "zhushu": "",
                    "type": 2
                },
                {
                    "paragraph": "長安布衣誰比數，",
                    "zhushu": "鄭卬曰，所矩切。說文：“計也。”"
                },
                {
                    "paragraph": "反鏁衡門守環堵。",
                    "zhushu": "王洙曰：陳風：“衡門之下，可以棲遟。”注：“衡門，横木爲門，言淺陋也。”儒行：“儒有一畒之宫，環堵之室。”環堵，面一堵也。五版爲堵，五堵爲雉。張景陽詩：“環堵自頽毀，垣閭不隱形。”莊子讓王篇：“原憲居魯環堵之室。”韋玄成傳：“使得自安衡門之下。”○師古曰：“衡門，謂横一木於門上，貧者之所居也。”陶潜：“環堵蕭然，不蔽風日。”"
                },
                {
                    "paragraph": "老夫不出長蓬蒿，",
                    "zhushu": "王洙曰：莊子庚桑楚篇：“鑿垣牆而殖蓬蒿。”昭十六年傳：“斬艾蓬蒿藜藿而共處之。”月令：“藜莠蓬蒿並興。”江淹詩：“顧念張仲蔚，蓬滿中園。”趙歧三輔决録注曰：“張仲蔚隠身不仕，所居蓬蒿没人。”"
                },
                {
                    "paragraph": "稚子無憂走",
                    "zhushu": "王洙曰：一作奏。"
                },
                {
                    "paragraph": "風雨。雨聲颼颼催早寒，",
                    "zhushu": "鄭卬曰：颼，踈鳩切，風貌。正作䬒。"
                },
                {
                    "paragraph": "胡鴈翅濕髙飛難。",
                    "zhushu": "王洙曰：古詩：“願爲𩀱鴻鵠，𡚒翅起髙飛。”○趙次公曰：鴈本髙飛之物，以雨多翅濕而難於髙飛，亦興物以自况。○洪炎曰：庾信喜雨詩：“鴈𣺯断行來。”"
                },
                {
                    "paragraph": "秋來未曽見白日，",
                    "zhushu": "洪炎曰：魏文帝秋霖賦：“悲白日之不晹。”"
                },
                {
                    "paragraph": "泥汚后",
                    "zhushu": "王洙曰：一作厚。"
                },
                {
                    "paragraph": "土何時乾？",
                    "zhushu": "王洙曰：宋玉九辯：“皇天淫溢而秋霖𠔃，后土何時𠔃得乾。”此詩刺賢者退處，而民漸溺於塗炭也。○師古曰：長安，京城也。唐都長安。布衣，深衣也，以練布爲之。衡門，謂衡一木以爲楣。堵，墻也。孟子：“五畒之宅，樹墻下以桑，環繞其墻，以爲守禦。”衡門環堵，貧者之居也。長安繁華之地，貴游乗髙車，駕駟馬，甫困於布衣，誰復有比數者，言不得備數而已，是以杜門却掃，安於貧賤。“老夫不岀長蓬蒿”，言𦒿舊之臣，隱逋不出，賢路荆𣗥，惟乳臭小子當權見用，無能爲國家憂慮，但樂禍幸灾而已。稚子，指禄山，楊貴妃養爲義子。杜詩云“稚子敲針作釣鈎”是也。詩人多以風雨譬患難，如“風雨所飄揺”之𩔖。禄山爲將，生事邊疆，非樂禍幸災而何？故云“走風雨”。“雨声颼颼催早寒”，言寒之來有漸，譬禄山叛謀漸著。大夫以道去就者，鴈之比也。禄山叛，衣冠䧟於胡者不可勝數，雖欲脫身南來，勢有不可，故云“胡鴈翅濕髙飛難”。當是時，玄宗幸蜀，駕已岀，京城無知者，軍民官吏瞻望天子，杳無消息，故云“秋來未曽見白日”。禄山從范陽長駈而來，普天之民咸墜塗炭，故云“泥汚后土何時乾”。",
                    "type": 2
                },
                {
                    "paragraph": "苦雨奉寄隴西公兼呈王徴士",
                    "zhushu": "王彦輔曰：杜元注云：隴西公即漢中王瑀。徵士，琅邪王徹。",
                    "type": 2
                },
                {
                    "paragraph": "今秋乃淫雨，",
                    "zhushu": "王洙曰：月令：季春行秋令，則天多沉隂，淫雨蚤降。注：九月多隂。淫，霖也。雨三日以上爲霖。○洪朋曰：爾雅云：乆雨謂之淫。○楊符曰：蔡邕行述賦：遘淫雨之經時。"
                },
                {
                    "paragraph": "仲月來寒風。羣木水光下，萬象雲氣中。",
                    "zhushu": "王洙曰：萬象，一作萬家。唐中宗二年三月，洛城東七里許，地色如水，側逆樹木，往來車馬，皆歷歷影見水中，經月餘乃滅。○趙次公曰：此盛言苦雨之狀也。萬家，一作象，非是。且旣言象，則上不應言羣木也。舊引中宗時地色如水事，疑誤，後學。"
                },
                {
                    "paragraph": "所思礙行潦，九里信不通。",
                    "zhushu": "王洙曰：詩雅“泂酌彼行潦”。流潦也。䟽云：行者，道也。潦者，雨水也。行道上雨水流聚，故云流潦。傳云：行潦之水也。○趙次公曰：指隴西公王徵士之所居。言爲苦雨所隔，斯乃九里不通之謂矣。"
                },
                {
                    "paragraph": "悄悄素滻路，",
                    "zhushu": "王洙曰：潘岳西征賦：“玄灞素滻。”唐天寳元年，命陜郡太守韋堅引滻水開廣運漕。悄悄，言行旅不通貌。○鄭卬曰：“滻，素簡切，水名。”○楊符曰：李善選注：“玄素，水色。”"
                },
                {
                    "paragraph": "迢迢天漢東。",
                    "zhushu": "王洙曰：古詩：“迢迢牽牛星。”言有所隔。○黄庭堅曰：詩：“維天有漢，監亦有光。”天漢，銀河也。○趙次公曰：天漢，則中渭橋之所。長安志於中渭橋引三輔黃圗曰渭水貫都，以象天漢；横橋南渡，以法牽牛是也。"
                },
                {
                    "paragraph": "願騰六尺駒，",
                    "zhushu": "王洙曰：“一作馬。”"
                },
                {
                    "paragraph": "背若孤征鴻。",
                    "zhushu": "王洙曰：周禮：“凡馬八尺以上爲龍，七尺以上爲騋，六尺爲馬。”○趙次公曰：“鴻鵠，髙飛逺舉之物，謂之孤征鴻，蓋以其羣飛則意猶詳緩，孤飛則欲逐伴而急矣。”"
                },
                {
                    "paragraph": "劃見公",
                    "zhushu": "王洙曰：“一作君。”"
                },
                {
                    "paragraph": "子面，",
                    "zhushu": "鄭卬曰：“劃，忽麥切。”○蘇軾曰：韓湛：“昨稠人冠蓋中，劃見面目，已謂非俗人也。”"
                },
                {
                    "paragraph": "超然懽𥬇同。𡚒飛旣胡越，",
                    "zhushu": "王洙曰：詩：“不能奮飛。”古詩：“胡馬依北風，越鳥巢南枝。”○趙次公曰：言如胡與越之隔也。王粲所謂“胡越之異區”也。舊引“胡馬”“越鳥”，誤矣。○王彦輔曰：“言如鳥𡚒翼而飛。胡越言南北之異。”"
                },
                {
                    "paragraph": "𡱈促傷樊籠。",
                    "zhushu": "王洙曰：古詩：“晨風懷苦心，蟋蟀傷局促。”莊子：“澤雉不蘄畜乎樊中。”注：樊中，所以籠雉也。○杜修可曰：南史：陽休之不樂典選乆，曰：“此官寔時清華，但妨吾賞，真是樊籠矣。”○趙次公曰：漢景帝云：“局促如轅下駒。”○洪覺範曰：王績遊北山賦：“長懷企羡，豈出樊籠。”"
                },
                {
                    "paragraph": "一飯四五起，",
                    "zhushu": "王洙曰：史記：“一飯之恩必報。”又：“周公一飯三吐哺。”○蘇軾曰：李合望弟令：“毎一飯，四五起望西北。”○尹洙曰：鮑昭詩：“起坐失次第，一日三四迁。”"
                },
                {
                    "paragraph": "慿軒心力窮。",
                    "zhushu": "王洙曰：江文通雜躰詩：“慿軒詠堯老。”此言思見君子而不可得也。○師古曰：春夏多雨水，秋冬多旱乾，此常理也。當旱乾反爲苦雨，乃隂氣滛泆，臣浸君之象，故云今秋乃淫雨。立秋之候，凉風始至。今於仲月，寒風早來，隂陽不調，寒暑舛逆若此。水氣在天爲雲，雲行則雨施。杜詩云：“安得誅雲師。”今羣木皆居水光下，萬象皆在雲氣中，言水潦漲溢，雲氣凝結，以喻天下之民咸墜於塗炭也。九者，陽數之極。九里至近，柰何爲行潦所礙，雖有所思，欲通音問而不能逹，况其逺者乎？是冝素滻之路，天漢之東，悄悄無行人，迢迢相間隔。音問阻絶，不獲相通。陜西有滻水，漢中郡、琅琊郡，皆在天漢之東。甫居西，瑀與徴居東。時阻於禄山之乱，人皆墊溺，是以託意於雨潦，而思漢中王瑀與琅琊王徵也。公子，指瑀與徴。劃，謂以刀劃開，如披雲霧，獲覩青天是也。甫欲騰跨馬，皆疾若飛鴻，劃見二公子面，與之同懽𥬇。此述懷思之情。胡在北，越在南，雖然如鳥之奮飛，柰胡越相去之逺何？不免局促於樊籠而不得騁也。詩云：“折柳樊圃。”樊，藩籬也。時兵革遍天下，動則拘礙，無所適往，真若局促樊籠之中，是以寢食不遑安處，一飯之間，四五起問消息，以至慿軒檻，心力窮盡，盖傷罹乱之丗，人無所安居，有如北也。是詩之寄，豈直爲苦雨作乎。"
                },
                {
                    "paragraph": "嘉蔬没溷濁，",
                    "zhushu": "王洙曰：郭景純江賦：“播匪藝之芒種，挺自然之嘉蔬。”宋玉風賦：“駭溷濁，揚腐餘。”屈平卜居云：“俗溷濁而不清。”騷又云：“溷濁而嫉賢。”嘉蔬，注：蔬，菜也。○鄭卬曰：溷，胡困切，亂也。○王十朋曰：記：“稻曰嘉蔬。”"
                },
                {
                    "paragraph": "時菊碎榛叢。",
                    "zhushu": "王洙曰：嘉蔬、時菊，刺賢者爲羣小所掩翳也。潘安仁：“時菊耀巖阿。”○蘇軾曰：符㓪曰：“甘菊碎，雜榛叢，蕙蘭同，委蒿艾。”○趙次公曰：謝玄暉詩：“時菊委嚴霜。”蓋蔬没菊碎，因苦雨所致，以興賢者困於時政之煩苛也。"
                },
                {
                    "paragraph": "鷹隼亦屈猛，",
                    "zhushu": "王洙曰：張華鷦鷯賦：“蒼鷹鷙而受絀，屈猛志以服養。”嫉尸禄也。○趙次公曰：使張華鷦鷯賦“屈猛志以服養”，而舊解以爲禰衡，誤矣。"
                },
                {
                    "paragraph": "烏鳶何所蒙？式瞻北鄰居，",
                    "zhushu": "蘇軾曰：王雋：“瞻彼北鄰，吹笙食魚。”"
                },
                {
                    "paragraph": "取適南巷翁。掛席釣川漲，焉知清興終？",
                    "zhushu": "王洙曰：言賢者言於退處。謝靈運：揚㠶采石華，掛席拾海月。○趙次公曰：言隴西公主徴士，旣不見矣，姑近取北鄰南巷之人而與遊也。○師古曰：嘉蔬所以養人，菊當秋冝得其時，今碎于榛叢，反失其時也。溷濁，塗泥也。蔬與菊皆喻賢人君子。當禄山之亂，小人得時，賢人君子失所，故有没溷濁、碎榛叢之譬。鷹隼當秋時，冝於擊搏，將帥於斯時岀力平賊之秋也，今乃屈猛，蓋言諸將敗衂，是以禄山得以長驅。烏鳶，小民之比也。官兵旣敗，小民爲賊焚虜，何所蒙其福耶？蓋言民無所恃，故曰“烏鳶何所蒙”。雨僚阻礙，所向不通，式瞻者止於北隣，所適者止於南巷，其局促如此，以喻諸郡䧟于賊，土地迫蹙，動無所往，是以杜甫甞有偪仄行，蓋亦如此意也。當是時，賢人雖隱於漁釣，可以保身，故曰“掛席釣川漲，焉知清興終”。掛席，即掛帆也。漁釣之樂，烏有終窮，仕於亂丗，誠所憂耳。",
                    "type": 2
                },
                {
                    "paragraph": "雨",
                    "zhushu": "",
                    "type": 2
                },
                {
                    "paragraph": "行雲遞崇髙，",
                    "zhushu": "鄭卬曰：“遞，待禮切，更易也。”"
                },
                {
                    "paragraph": "飛雨藹而至。",
                    "zhushu": "王洙曰：“蓋雲行則雨施。”"
                },
                {
                    "paragraph": "潺潺石間溜，",
                    "zhushu": "何覬曰：“水穿石曰溜。”"
                },
                {
                    "paragraph": "汩汩松上駚。",
                    "zhushu": "鄭卬曰：“踈吏切，馬行貌。”"
                },
                {
                    "paragraph": "亢陽乗秋𤍠，百榖亦已棄。",
                    "zhushu": "王洙曰：“陽過亢則旱，而無嵗望矣。”○蘇軾曰：傳弈：“霖霪不止，漲潦發川，百榖委棄，農愁民嘆。”"
                },
                {
                    "paragraph": "皇天德澤降，燋卷有生意。",
                    "zhushu": "趙次公曰：應璩與岑瑜書云：“頃者炎旱日更甚，沙礫銷鑠，草木燋卷也。”"
                },
                {
                    "paragraph": "前雨傷卒暴，",
                    "zhushu": "鄭卬曰：“卒，蒼没切。”。"
                },
                {
                    "paragraph": "今雨喜容易。",
                    "zhushu": "趙次公曰：“雖雨而速止，是謂倉卒。及悠乆而降，斯謂容易。”。"
                },
                {
                    "paragraph": "不可無雷霆，間作鼔増氣。佳聲達中宵，所望時一致。",
                    "zhushu": "王洙曰：“以其應期也。”"
                },
                {
                    "paragraph": "清霜九月天，髣髴見滯穗。",
                    "zhushu": "王洙曰：詩：遺秉滯穗，伊寡婦之利。"
                },
                {
                    "paragraph": "郊扉及我私，",
                    "zhushu": "王洙曰：“一云栽耘。詩：遂及我私。”"
                },
                {
                    "paragraph": "我圃日蒼翠。恨無抱甕力，庻減臨江費。",
                    "zhushu": "王洙曰：“子貢過漢隂，見一丈夫方爲圃畦，鑿隧而入井，抱甕而出灌。”○蘇軾曰：“龐淳見里人灌竹。”淳曰：“恨老病無抱甕力助子灌此蒼翠。”○杜修可曰：“峽内無井，取江水飲之。”",
                    "type": 2
                },
                {
                    "paragraph": "雨",
                    "zhushu": "",
                    "type": 2
                },
                {
                    "paragraph": "山雨不作埿，江雲薄爲霧。晴飛半嶺鸖，風亂平沙樹。",
                    "zhushu": "趙次公曰：陳正見經季子廟詩：“小雨濕苔碑。”"
                },
                {
                    "paragraph": "明滅洲景微，隱見巖姿露。拘悶出門遊，曠絶經目趣。消中日伏枕，臥乆塵及屨。",
                    "zhushu": "蘇軾曰：“羊充不仕，隱中條山辟榖，毎卧即浹旬，至有塵滿草屨。”"
                },
                {
                    "paragraph": "豈無平肩輿，",
                    "zhushu": "趙次公曰：“輿，橋子也。王猷聞觀辟疆有名園，乗平肩輿而徑入。”"
                },
                {
                    "paragraph": "莫辨望郷路。兵戈浩未息，虵虺反相顧。",
                    "zhushu": "蘇軾曰：孔融：“豺虎相食，虵虺相防。”"
                },
                {
                    "paragraph": "悠悠邊月破，",
                    "zhushu": "蘇軾曰：李恢秋日詞云：“邊月破鏡飛。”塞鴈断行數。"
                },
                {
                    "paragraph": "鬱鬱流年度。針灸阻朋曹，",
                    "zhushu": "王洙曰：“針灸，所以救療也，譬良友朋也。”"
                },
                {
                    "paragraph": "糠籺對童孺。",
                    "zhushu": "王洙曰：“時旣乏良朋，所對者童孺而已。糠籺，言非實徳也。”○趙次公曰：“以乆病，故湏針灸以安養，故與朋友阻隔，如賈島言多病人踈也。正句言貧食糠，與童孺相對而已。”"
                },
                {
                    "paragraph": "一命湏屈色，新知漸成故。窮荒益自卑，飄泊欲誰訴？",
                    "zhushu": "趙次公曰：“以嚴武辟公爲節度叅謀，所謂一命也。今公受命矣，則當屈色以下之，以漸故，蓋言死也。此所以有窮荒之嘆也。”"
                },
                {
                    "paragraph": "尫羸愁應接，俄頃恐違",
                    "zhushu": "王洙曰：一云危。"
                },
                {
                    "paragraph": "迕。浮俗何萬端，幽人有髙歩。",
                    "zhushu": "王洙曰：“幽人不隨流俗，不合汙丗，自有髙致也。”○趙次公曰：左太冲詠史詩：“髙步追許由。”"
                },
                {
                    "paragraph": "龐公竟獨往，",
                    "zhushu": "王洙曰：“龐德公也。未甞入州府，夫妻相敬如賔，劉表不能屈。後携妻子入鹿門山不反。”"
                },
                {
                    "paragraph": "尚子終罕遇。",
                    "zhushu": "王洙曰：後漢逸民傳：“尚長，字子平。”髙士傳：“隱居不仕，肆意遊五岳名山，竟不知所終。”謝靈運“畢聚𩔖尚子”。"
                },
                {
                    "paragraph": "宿留洞庭秋，天寒瀟湘素。杖䇿可入舟，送此齒髮暮。",
                    "zhushu": "王洙曰：漢書：“宿留瞽言。”楚詞：“嫋嫋𠔃秋風，洞庭波𠔃木葉下。”○趙次公曰：“宿留，音透溜岀漢，如言等𠉀也。公詩蓋言候秋時可以登舟而往矣。”",
                    "type": 2
                },
                {
                    "paragraph": "喜晴",
                    "zhushu": "一云喜雨。",
                    "type": 2
                },
                {
                    "paragraph": "皇天乆不雨，旣雨晴亦佳。岀郭眺西郊，蕭蕭春増華。青熒陵陂麥，",
                    "zhushu": "王洙曰：西都賦：“琳珉青熒。”校獵賦：“眩矅青熒。”莊子外物篇：“青青之麥，生於陵陂。”"
                },
                {
                    "paragraph": "窈窕桃李花。",
                    "zhushu": "王洙曰：“李”一作杏。曹子建：“容華若桃李。”詩：“窈窕淑女。”幽閑也。桃之夭夭，灼灼其華。何彼穠矣，華如桃李。阮籍：“夭夭祧李花。”"
                },
                {
                    "paragraph": "春夏各有實，我飢豈無涯。干戈雖横放，",
                    "zhushu": "鄭卬曰：“横，户孟切。”"
                },
                {
                    "paragraph": "𢡖澹𨷖龍虵。甘澤不猶愈，且耕今未賖。丈夫則帶申，婦女終在家。力難及黍稷，得種菜與麻。千載啇山芝，",
                    "zhushu": "王洙曰：前漢王貢兩龔鮑傳：“漢㒷有園公、綺里季、夏黄公、角里先生，此四人者，當秦之丗，避而入商雒深山，以待天下之定也。自髙祖聞而召之，不至。”"
                },
                {
                    "paragraph": "往者東門𤓰。",
                    "zhushu": "王洙曰：蕭何傳：“邵平者，乃故秦東陵侯。秦破，爲布衣，貧，種𤓰長安城東，𤓰美，故丗謂東陵𤓰，從邵平始也。”阮詩：“昔聞東陵𤓰，近在青門外。”○趙次公曰：以四皓採芝，邵平種𤓰，皆避秦之亂，其道爲不可貶也。"
                },
                {
                    "paragraph": "其人骨已朽，",
                    "zhushu": "王洙曰：朽，一作滅。史記曰：“老子曰：“子所言者，其人与骨皆朽也。”"
                },
                {
                    "paragraph": "此道誰疵瑕。",
                    "zhushu": "王洙曰：左傳：“不汝疵瑕。”"
                },
                {
                    "paragraph": "英賢遇轗軻，",
                    "zhushu": "鄭卬曰：上苦感，下口左切。○王洙曰：古詩：“坎軻長苦辛。”楚詞：“轗軻不遇。”坎与轗同。"
                },
                {
                    "paragraph": "逺引蟠泥沙。",
                    "zhushu": "王洙曰：賈𧨏傳：“鳯縹縹而髙逝，固自引而逺去。”揚子：“龍蟠于泥。”"
                },
                {
                    "paragraph": "顧慙昧所失，廻首白日斜。",
                    "zhushu": "王洙曰：賈𧨏：“庚子日斜。”○師古曰：“甫自愧昧於所適，不能脫身晦迹，回首自顧，恨年己老矣，故云云。”"
                },
                {
                    "paragraph": "漢隂有鹿門，",
                    "zhushu": "王洙曰：後漢逸人傳：“漢隂老父，桓帝幸竟陵，過雲夢，臨沔水，百姓莫不觀者，老父獨耕不輟。”又：龐公，㐮陽人也。居峴山之南，未甞入城府。後携其妻子登鹿門，因采藥不反。㐮陽記：鹿門山，舊名蘇嶺山。"
                },
                {
                    "paragraph": "蒼海有雲查。",
                    "zhushu": "鄭卬曰：音槎。○王洙曰：見秋曰䕫府詠懷“查上似張騫”注。○趙次公曰：按張華愽物志載：舊說天河与海通，丗有人居海渚者，年年八月浮槎去來不失。斯人有竒志，立飛閣於查上，多齎粮，乗槎而去。𡘤至一処，遥望宫中多織婦，見一丈夫牽牛渚次飲之。牽牛人驚問曰：“何由至此？”人說來意，并問此是何処。荅曰：“君還至蜀，訪嚴君平則知之。”後至蜀，問君平，曰：“厶年月日，有客星犯牛宿。”計年月日，正是人到天河時也。"
                },
                {
                    "paragraph": "焉能學衆口，",
                    "zhushu": "蘇軾曰：吴芮：吾焉能斈衆兒女，口嗜棗栗𤓰果耶？"
                },
                {
                    "paragraph": "咄咄空咨嗟。",
                    "zhushu": "王洙曰：空，一作同。丗說：殷中軍被廢，在信安，終曰：“𢘆畫空作字。”揚州吏人㝷議之，竊視，唯作咄咄怪事。范雲至殿門，不得入，但云“咄咄”而已。中軍，殷浩也。",
                    "type": 2
                },
                {
                    "paragraph": "晚晴",
                    "zhushu": "",
                    "type": 2
                },
                {
                    "paragraph": "髙唐暮冬雪壯哉，",
                    "zhushu": "饒節曰：髙唐，楚地，㐮王所夢者是也。"
                },
                {
                    "paragraph": "舊瘴無復似塵埃。",
                    "zhushu": "王洙曰：峽中每嵐瘴起，如塵埃翳天。"
                },
                {
                    "paragraph": "崖沉谷没白皚皚，",
                    "zhushu": "鄭卬曰：莫開切。"
                },
                {
                    "paragraph": "江石缺裂靑楓摧。南天三旬苦霧開，",
                    "zhushu": "王洙曰：舞鶴賦：嚴嚴苦霧。"
                },
                {
                    "paragraph": "赤日照耀從西來，六龍寒急光徘徊，",
                    "zhushu": "王洙曰：六龍曰馭也。"
                },
                {
                    "paragraph": "照我衰顔忽落地，",
                    "zhushu": "王洙曰：言見陽而熈也。"
                },
                {
                    "paragraph": "口雖吟詠心中哀。味怪及時少年子，揚眉結義黃金臺。",
                    "zhushu": "王洙曰：燕昭築黄金臺以札郭隗。鮑昭：“豈伊白璧賜，時起黄金臺。”"
                },
                {
                    "paragraph": "汨乎吾生何飄零，支離委絶同死灰。",
                    "zhushu": "王洙曰：攴離，言不爲時所用也。莊子：支離旣又心，可使如死灰。",
                    "type": 2
                },
                {
                    "paragraph": "復隂",
                    "zhushu": "",
                    "type": 2
                },
                {
                    "paragraph": "方冬合沓玄隂塞，昨日晚晴今日黒。萬里飛蓬映天過，孤城樹羽揚風直。江濤簸岸黄沙走，雲雪埋山蒼兕吼。君不見䕫子之國杜陵翁，牙齒半落左耳聾。",
                    "zhushu": "王洙曰：䕫州，古䕫子國也。杜陵，子美故里也。",
                    "type": 2
                },
                {
                    "paragraph": "雨",
                    "zhushu": "",
                    "type": 2
                },
                {
                    "paragraph": "冥冥甲子雨，",
                    "zhushu": "王洙曰：楚辭：“雷填填𠔃雨𡨋𡨋。”"
                },
                {
                    "paragraph": "已度立春時。",
                    "zhushu": "趙次公曰：兩句夏之之辭也。唐諺云：“春雨甲子，赤地千里。”"
                },
                {
                    "paragraph": "輕箑煩相向，",
                    "zhushu": "鄭卬曰：箑，山合切。○王洙曰：秋㒷賦：“於時乃屏輕箑。”注：所甲反，扇也。○蘇軾曰：“和用夏夜蚊雷，足煩輕箑。”吴人俗呼扇爲箑。"
                },
                {
                    "paragraph": "纎絺恐自疑。",
                    "zhushu": "王洙曰：秋㒷賦：“釋纎絺。”注：“絺，葛也。”公言扇可相向，則纎絺疑其可矣。"
                },
                {
                    "paragraph": "煙添纔有色，風引更如絲。",
                    "zhushu": "王洙曰：張景陽：“騰雲似湧煙，密雨如散絲。”"
                },
                {
                    "paragraph": "直覺巫山暮，",
                    "zhushu": "王洙曰：髙唐賦：“妾在巫山之陽，暮爲行雨。”"
                },
                {
                    "paragraph": "兼催宋玉悲。",
                    "zhushu": "王洙曰：宋玉故有悲秋。○趙次公曰：催則不必待秋至，而此雨已可催之。",
                    "type": 2
                },
                {
                    "paragraph": "春夜喜雨",
                    "zhushu": "",
                    "type": 2
                },
                {
                    "paragraph": "好雨知時節，",
                    "zhushu": "王洙曰：管子曰：“五政苟時，春雨乃來。”又洪範：“休應則時，若。"
                },
                {
                    "paragraph": "當春乃",
                    "zhushu": "王洙曰：一云及。"
                },
                {
                    "paragraph": "發生。隨風潜入夜，潤物細無聲。",
                    "zhushu": "王洙曰：如膏也。○趙次公曰：范元實所謂“聖人復生，不可改矣”。"
                },
                {
                    "paragraph": "野徑雲俱黒，江舩火獨明。曉看經",
                    "zhushu": "王洙曰：一作紅。"
                },
                {
                    "paragraph": "濕處，花重錦宫城。",
                    "zhushu": "王洙曰：蜀城人以江山明媚，錯雜如繡，故多呼錦宫城。",
                    "type": 2
                },
                {
                    "paragraph": "江雨有懷鄭典設",
                    "zhushu": "",
                    "type": 2
                },
                {
                    "paragraph": "春雨闇闇塞峽中，早晚來自楚王宫。",
                    "zhushu": "王洙曰：謂旦爲朝雲，暮爲行雨也。○鄭卬曰：襄王故居。"
                },
                {
                    "paragraph": "亂波分披已打岸，弱雲狼藉不禁風。",
                    "zhushu": "鄭卬曰：禁，居吟切。"
                },
                {
                    "paragraph": "寵光蕙葉與多碧，",
                    "zhushu": "趙次公曰：孔雀賦：“天雨之施，惠於蕙葉。”此乃蒙寵光之義。"
                },
                {
                    "paragraph": "㸃注桃花舒小紅。",
                    "zhushu": "趙次公曰：古燕歌行云：“曲桃抽覆地春花舒。”"
                },
                {
                    "paragraph": "谷口子真正憶汝，",
                    "zhushu": "王洙曰：見“谷口但窮耕”注。"
                },
                {
                    "paragraph": "岸髙瀼滑",
                    "zhushu": "王洙曰：一作闊。"
                },
                {
                    "paragraph": "限西東。",
                    "zhushu": "王洙曰：䕫有澗水，出於山谷間，謂之“瀼”。居人分其左右，謂之“瀼東”“瀼西”。公亦有瀼東閑望詩。",
                    "type": 2
                },
                {
                    "paragraph": "雨不絶",
                    "zhushu": "",
                    "type": 2
                },
                {
                    "paragraph": "鳴雨旣過漸細微，映空揺颺如絲飛。",
                    "zhushu": "王洙曰：古詩：“密雨如散絲。”。"
                },
                {
                    "paragraph": "堦前短草泥不亂，院裏長條風乍稀。舞石旋應將乳子，",
                    "zhushu": "王洙曰：湘川記：“零陵有石燕，雨過則飛，如生燕。”"
                },
                {
                    "paragraph": "行雲莫自濕仙衣。",
                    "zhushu": "王洙曰：謂髙唐神女也。朝爲行雲，暮爲行雨。"
                },
                {
                    "paragraph": "眼邊江舸何怱促，",
                    "zhushu": "鄭卬曰：舸，嘉我切。"
                },
                {
                    "paragraph": "未得",
                    "zhushu": "王洙曰：一作“侍”。"
                },
                {
                    "paragraph": "安流逆浪歸。",
                    "zhushu": "",
                    "type": 2
                },
                {
                    "paragraph": "梅雨",
                    "zhushu": "王彦輔曰：梅熟而雨曰梅雨，江東呼爲黄梅雨。○趙次公曰：周處風士記云：夏至前雨名黄梅雨，沾衣服皆敗黦。",
                    "type": 2
                },
                {
                    "paragraph": "南京犀浦道，",
                    "zhushu": "王洙曰：“玄宗幸蜀，改成都置尹，視二京，號爲南京。”○鮑文虎曰：至德二載十二月戊午，大赦，以蜀郡爲南京，鳯翔爲西京，西京爲中京，故云有“南京犀浦道”之句。○杜田曰：正謬云：“肅宗至德二年，以蜀郡爲南京，鳯翔爲西京，西京爲中京。”舊注以玄宗所致，非。○師古曰：“原叔以爲玄宗致，誤矣。”"
                },
                {
                    "paragraph": "四月熟黃梅。湛湛長江去，",
                    "zhushu": "王洙曰：阮籍詩：“湛湛長江水，上有楓樹林。”"
                },
                {
                    "paragraph": "𡨋𡨋細雨來。",
                    "zhushu": "王洙曰：隋煬帝江都夏詩：“梅黄雨細麥秋横，楓樹蕭蕭江水平。”"
                },
                {
                    "paragraph": "茅茨踈易濕，",
                    "zhushu": "王洙曰：茅茨，以茅覆屋也。庾信小園賦：“穿漏𠔃茅茨。”"
                },
                {
                    "paragraph": "雲霧宻難開。竟日蛟龍喜，盤渦與岸回。",
                    "zhushu": "王洙曰：瓠子歌曰：“蛟龍騁𠔃方逺遊。”郭璞江賦：“盤渦谷轉，凌濤山頽。”○鄭卬曰：“渦，烏禾切，水回也。”○師古曰：“水之蟠聚而洄洑者，故與岸囘旋。”蛟龍喜，以水漲故也。",
                    "type": 2
                },
                {
                    "paragraph": "喜雨",
                    "zhushu": "",
                    "type": 2
                },
                {
                    "paragraph": "南國旱無雨，今朝江出雲。",
                    "zhushu": "趙次公曰：“南國，荆楚也。”○王安石曰：記云：“山川能出雲爲風雨。”故曰江出雲。"
                },
                {
                    "paragraph": "入空纔漠漠，洒逈已紛紛。巢鷰髙飛盡，林花潤色分。晚來聲不絶，",
                    "zhushu": "王洙曰：一作更急。"
                },
                {
                    "paragraph": "應得夜深聞。",
                    "zhushu": "",
                    "type": 2
                },
                {
                    "paragraph": "雨",
                    "zhushu": "",
                    "type": 2
                },
                {
                    "paragraph": "萬木雲深隱，連山雨未開。風扉掩不定，",
                    "zhushu": "蘇軾曰：“吴芮山居，扉不用横木，遇風即開掩，芮欣然而樂。”○趙次公曰：“風扉，舟中之門也。”"
                },
                {
                    "paragraph": "水鳥過仍廻。蛟館如鳴杼，",
                    "zhushu": "鄭卬曰：“直吕切。”○王洙曰：文選：“蛟人織綃於泉室。”○趙次公曰：“以在舟中視大江，云不若有蛟人之館而聽其鳴杼。”"
                },
                {
                    "paragraph": "樵舟豈伐枚。",
                    "zhushu": "王洙曰：“樵人於木無所取材，止採薪而已。”"
                },
                {
                    "paragraph": "清凉破炎毒，衰意欲登臺。",
                    "zhushu": "",
                    "type": 2
                },
                {
                    "paragraph": "夜雨",
                    "zhushu": "",
                    "type": 2
                },
                {
                    "paragraph": "小雨夜復密，廻風吹早秋。野凉侵閉户，",
                    "zhushu": "趙次公曰：“已閉户矣，凉風透之，故云侵閉户。”"
                },
                {
                    "paragraph": "江滿帶維舟。",
                    "zhushu": "趙次公曰：“公言江水旣添滿，而有維舟在岸也。”任彦昇詩序云：“維舟乆之，郭生方至尓。”"
                },
                {
                    "paragraph": "通籍恨多病，",
                    "zhushu": "王洙曰：“公通籍朝省，以病不赴。”○趙次公曰：“公前爲左拾遺，盖甞通禁省之籍矣。”"
                },
                {
                    "paragraph": "爲郎忝薄游。",
                    "zhushu": "王洙曰：檢校尚書郎。○趙次公曰：公官乃工部貟外郎，則已自媿其忝竊扵薄薄游宦矣。漢卜式不願爲郎。"
                },
                {
                    "paragraph": "天寒出巫峽，醉別仲宣樓。",
                    "zhushu": "王洙曰：王粲，字仲宣，有樓在荆州。",
                    "type": 2
                },
                {
                    "paragraph": "更題",
                    "zhushu": "",
                    "type": 2
                },
                {
                    "paragraph": "只應踏初雪，騎馬發荆州。直怕巫山雨，眞傷白帝秋。",
                    "zhushu": "趙次公曰：公在䕫州，乃巫山、白帝之側，故指其多雨，而當時秋可傷也。"
                },
                {
                    "paragraph": "羣公蒼玉珮，",
                    "zhushu": "王洙曰：𣈆公𡖖禮秩：特進、尚書令、僕射，皆佩水蒼玉。○蘇軾曰：朱椿昨日見王遵緑衣佩蒼玉，於羣公中風姿尤異。"
                },
                {
                    "paragraph": "天子翠雲裘。",
                    "zhushu": "王洙曰：禮：“孟冬之月，天子始裘。”○趙次公曰：宋玉賦：“主人之女，爲日之乗，華上翠雲之裘。”北王夸誕之言，今公直言天子矣。"
                },
                {
                    "paragraph": "同舎晨趨侍，胡爲淹此留。",
                    "zhushu": "王洙曰：言同舎皆在侍從已，何爲而留此？公之志甞在朝廷，而不爲時之所用如此。",
                    "type": 2
                },
                {
                    "paragraph": "雨四首",
                    "zhushu": "",
                    "type": 2
                },
                {
                    "paragraph": "微雨不滑道，斷雲踈復行。紫崖奔處黒，白鳥去邊明。秋日新霑影，",
                    "zhushu": "趙次公曰：以雨之故曰影。朦朧爲霑影矣。"
                },
                {
                    "paragraph": "寒江舊落聲。柴扉臨野碓，",
                    "zhushu": "鄭卬曰：都内切，舂也。"
                },
                {
                    "paragraph": "半濕搗香秔。",
                    "zhushu": "王洙曰：搗，一作“我”。○趙次公曰：音庚，稻也。",
                    "type": 2
                },
                {
                    "paragraph": "江雨舊無時，天晴忽散絲。",
                    "zhushu": "趙次公曰：古詩：“密雨如散絲。”"
                },
                {
                    "paragraph": "暮秋霑物冷，今日過雲遲。上馬廻休出，看鷗坐不辭。髙",
                    "zhushu": "王洙曰：一作層。"
                },
                {
                    "paragraph": "軒當灔澦，",
                    "zhushu": "鄭印曰：寰宇記：“艶預堆，在䕫州西南二百歩，蜀江中心，瞿唐峽口。冬水淺，屹然露二百餘尺。夏水張，没水中十丈，其狀如馬，舟人不敢進。”"
                },
                {
                    "paragraph": "潤色静書幃。",
                    "zhushu": "",
                    "type": 2
                },
                {
                    "paragraph": "物色嵗將宴，天隅人未歸。朔風鳴淅淅，",
                    "zhushu": "王洙曰：謝玄暉：“淅淅就衰林。”謝惠連：“淅淅振條風。”"
                },
                {
                    "paragraph": "寒雨下霏霏。多病乆加飯，",
                    "zhushu": "趙次公曰：“古詩：“上言加飡飯。"
                },
                {
                    "paragraph": "衰容新授衣。時危覺凋䘮，",
                    "zhushu": "王洙曰：“一云䘮乱。”"
                },
                {
                    "paragraph": "故舊短書稀。",
                    "zhushu": "",
                    "type": 2
                },
                {
                    "paragraph": "楚雨石苔滋，京華消息遟。山寒青兕叫，江晚白鷗飢。神女花鈿落，",
                    "zhushu": "王洙曰：“宋玉有神女賦。”○薛夢管曰：右按唐志：“命婦之服，兩博鬢飾以宝鈿金花也。”○趙次公曰：“神女廟在巫山。山中花即神女所以為鈿者，被雨而落。”"
                },
                {
                    "paragraph": "蛟人織杼悲。",
                    "zhushu": "王洙曰：江賦：“鮫人構館于懸流，又潜織以卷綃。”注：“鮫人，泉客，織輕綃於泉室，岀以賣之。”○趙次公曰：“鮫人以雨之故悲耳。”吴都賦云：“泉客潜織而卷綃。”注：“泉客，鯨人也。織輕綃於泉室，岀於市間賣之。”"
                },
                {
                    "paragraph": "繁憂不自整，終日灑如絲。",
                    "zhushu": "",
                    "type": 2
                },
                {
                    "paragraph": "白帝",
                    "zhushu": "",
                    "type": 2
                },
                {
                    "paragraph": "白帝城中雲出門，",
                    "zhushu": "趙次公曰：謝靈運詩：巖髙雲若屯。”舊作“雲出門”，无義。"
                },
                {
                    "paragraph": "白帝城下雨翻盆。",
                    "zhushu": "王洙曰：雲行而雨施尔。翻盆，言其勢之暴也。○蘇軾曰：黄翌過秦関，值驟雨，𥬇謂友人曰：“屏翳蜚廉闘競翻盆澆。”吾友皆𥬇。"
                },
                {
                    "paragraph": "髙江急峽雷霆闘，",
                    "zhushu": "王洙曰：江為峽所束，故皮声若雷霆也。"
                },
                {
                    "paragraph": "翠",
                    "zhushu": "王洙曰：一作古。"
                },
                {
                    "paragraph": "木蒼藤日月昏。戎",
                    "zhushu": "王洙曰：一作去。"
                },
                {
                    "paragraph": "馬不如歸馬逸，千家今有百家存。",
                    "zhushu": "王洙曰：百一作十，言殘故也。"
                },
                {
                    "paragraph": "哀哀寡婦誅求盡，慟哭秋原何處村。",
                    "zhushu": "王洙曰：時征役並㒷，民死於役，故多寡婦也。暴賦横歛，故多誅求也。此言軍旅之際，民不聊生如此。",
                    "type": 2
                },
                {
                    "paragraph": "村雨",
                    "zhushu": "",
                    "type": 2
                },
                {
                    "paragraph": "雨聲傳兩夜，寒事颯髙秋。挈",
                    "zhushu": "王洙曰：一作攬。"
                },
                {
                    "paragraph": "帶看朱紱，",
                    "zhushu": "王洙曰：公任郎官，故朱紱。"
                },
                {
                    "paragraph": "開箱覩黒裘。",
                    "zhushu": "王洙曰：蘇、李不得用，而貂裘弊黒。○趙次公曰：以雨之故，恐其邑醭故也。"
                },
                {
                    "paragraph": "丗情只益睡，",
                    "zhushu": "王洙曰：丗態凋弊，不可膽想，莫若自隱於睡尓。○趙次公曰：亦以雨悶，思及丗情，惟睡而已。"
                },
                {
                    "paragraph": "盗賊敢忘憂。",
                    "zhushu": "王洙曰：所憂者，盗賊未平。"
                },
                {
                    "paragraph": "松菊新霑洗，茅齋慰逺遊。",
                    "zhushu": "",
                    "type": 2
                },
                {
                    "paragraph": "朝雨",
                    "zhushu": "",
                    "type": 2
                },
                {
                    "paragraph": "凉氣暁蕭蕭，江雲亂眼飄。",
                    "zhushu": "趙次公曰：周庾信詩：“驚花乱眼飄。”"
                },
                {
                    "paragraph": "風鴛藏近渚，雨鷰集深條。黄綺終辭漢，",
                    "zhushu": "王洙曰：見“羽翼終辝漢”注。"
                },
                {
                    "paragraph": "巢由不見堯。",
                    "zhushu": "王洙曰：巢父、許由，古之隱者。列子曰：“堯以天下譲許由。”○師古曰：漢四皓黄公、綺里季，太子厚幣招之。旣定太子位，遂辝漢帰啇山。詩人多以風雨喻患難。上文言“鴛藏近渚，燕集深條”，爲避雨也。故下文以黄綺辝漢，巢由不仕堯朝爲己喻。"
                },
                {
                    "paragraph": "草堂樽酒在，幸得過清朝。",
                    "zhushu": "",
                    "type": 2
                },
                {
                    "paragraph": "對雨書懐走邀許主簿",
                    "zhushu": "",
                    "type": 2
                },
                {
                    "paragraph": "東岳雲峯起，溶溶滿太虚。震雷翻幕燕，",
                    "zhushu": "王洙曰：㐮二十九年傳：季札曰：“夫子在此，猶燕巢幕上。”"
                },
                {
                    "paragraph": "驟雨落河魚。",
                    "zhushu": "王洙曰：河，一作溪。"
                },
                {
                    "paragraph": "座對賢人酒，",
                    "zhushu": "王洙曰：魏志：徐邈，字景山，爲尚書郎。時禁酒，而邈私飲至於沉醉。從事趙逢問以曹事，邈曰：“中聖人。”逢白之，太祖甚怒。將軍鮮于輔進曰：“平日醉客謂酒清者爲聖人，濁者為賢人。邈性修慎，偶醉言耳。”竟坐得免刑。"
                },
                {
                    "paragraph": "門聽長者車。",
                    "zhushu": "王洙曰：“陳平家廼負郭窮巷，以席爲門，然門外多長者車轍。”"
                },
                {
                    "paragraph": "相邀愧泥濘，騎馬到堦除。",
                    "zhushu": "蘇軾曰：“沈遜見徐陵，㑹文士，騎馬至堦除下馬。坐客与陵皆惡之，遜自若，良乆，揮玉麈，髙談清逸，闔坐傾伏。”○師古曰：東岳，㤗山也，雲起於㤗山，須臾半天下雨，遂作長者車。詣許主簿。",
                    "type": 2
                },
                {
                    "paragraph": "白水明府舅宅喜雨",
                    "zhushu": "得過字。",
                    "type": 2
                },
                {
                    "paragraph": "吾舅政如此，",
                    "zhushu": "王洙曰：“喜雨之應禱，故美其政。”"
                },
                {
                    "paragraph": "古人誰復過。碧山晴又濕，",
                    "zhushu": "饒節曰：“碧山又𣺯，言雨不多，而於白水縣最為優渥也。”"
                },
                {
                    "paragraph": "白水雨偏多。精禱旣不昧，歡娱將謂何。湯年旱頗甚，今日醉弦歌。",
                    "zhushu": "王洙曰：“湯有七年之旱，此詩先言精禱不昧，即禱而得雨，故有醉弦歌之句。”",
                    "type": 2
                },
                {
                    "paragraph": "晨雨",
                    "zhushu": "",
                    "type": 2
                },
                {
                    "paragraph": "小雨晨光内，初來葉上聞。霧交纔灑地，風逆旋隨雲。暫起柴荆色，輕霑鳥獸羣。",
                    "zhushu": "王洙曰：“語鳥獸不可與同羣。”"
                },
                {
                    "paragraph": "麝香山一半，",
                    "zhushu": "鄭卬曰：寰宇記云：“麝香山在縣南一百一十里。”"
                },
                {
                    "paragraph": "亭午未全分。",
                    "zhushu": "王洙曰：“天台賦：羲和亭午。”○趙次公曰：“雨氣昏之，其一半明而一半未分也。”",
                    "type": 2
                },
                {
                    "paragraph": "江閣對雨有懷行營裴二端公",
                    "zhushu": "",
                    "type": 2
                },
                {
                    "paragraph": "南極",
                    "zhushu": "王洙曰：一云南紀。"
                },
                {
                    "paragraph": "風濤壯，",
                    "zhushu": "杜田曰：詩曰：“滔滔江漢，南國之紀。”說者援是詩，以江漢爲南紀，非也。蓋南紀乃分野名。唐天文志云：“是循嶺徼，達甌閩中，是謂南紀，所以限蠻夷也。”○趙次公曰：顔延年詩：春江壯風濤。"
                },
                {
                    "paragraph": "隂晴屢不分。野流行地日，江入度山雲。層閣慿雷殷，長空水面",
                    "zhushu": "王洙曰：一作面水。"
                },
                {
                    "paragraph": "文。雨來銅柱北，應洗伏波軍。",
                    "zhushu": "王洙曰：“伏波，馬援也。甞征武陵蠻，立銅柱以勤功。”○趙次公曰：“銅柱，在驩州。洗軍字，昔武王伐紂，大雨，太公謂之洗兵雨。”今因雨自銅柱而來，引起馬援，則遂有洗伏波軍之句。",
                    "type": 2
                },
                {
                    "paragraph": "對雨",
                    "zhushu": "",
                    "type": 2
                },
                {
                    "paragraph": "莽莽天涯雨，江邊獨立時。不愁巴道路，",
                    "zhushu": "趙次公曰：指言梓州也。自綿而東，乃巴矣。公於梓州九日寄嚴大夫云：“無路出巴山。”"
                },
                {
                    "paragraph": "恐濕漢旌旗。雪嶺防秋急，",
                    "zhushu": "趙次公曰：雪嶺，在松維州之外，即西山也。"
                },
                {
                    "paragraph": "繩橋戰勝遲。",
                    "zhushu": "王洙曰：見“防秋近赤霄”。下臨千雪嶺，却背五繩橋。注：○趙次公曰：以岷江湍急，不可爲梁，乃竹繩爲橋，駕虚而渡。"
                },
                {
                    "paragraph": "西戎甥舅禮，",
                    "zhushu": "王洙曰：言父尚公主，則子爲甥，中國爲舅也。"
                },
                {
                    "paragraph": "未敢背恩私。",
                    "zhushu": "趙次公曰：景龍一年，以金賊公主妻賛普。今公言望其敦甥舅之禮而勿背焉。○師古曰：時回紇恃功欲入㓂，甫不愁飄濕道路之間，恐関中復遭汚辱也，故託意言不愁巴道路，恐濕漢旌旗。胡人秋髙馬肥，常入㓂，故云防秋。雪嶺、繩橋皆蜀中。蜀人以竹綍爲橋，名曰繩橋。",
                    "type": 2
                },
                {
                    "paragraph": "雨",
                    "zhushu": "",
                    "type": 2
                },
                {
                    "paragraph": "始賀天休雨，還嗟地出雷。",
                    "zhushu": "王洙曰：雷出地奮豫。"
                },
                {
                    "paragraph": "驟看浮",
                    "zhushu": "王洙曰：一作巫。"
                },
                {
                    "paragraph": "峽過，密作渡江來。牛馬行無色，",
                    "zhushu": "王洙曰：“秋水篇：不辨牛馬。”"
                },
                {
                    "paragraph": "蛟龍闘不開。干戈盛隂氣，",
                    "zhushu": "蘇軾曰：月令：“天地不時，陽衰隂盛，君弱臣強，即生兵戈。”"
                },
                {
                    "paragraph": "未必自陽臺。",
                    "zhushu": "王洙曰：因隂氣盛而多雨，非必來於陽臺也。陽臺，謂暮爲行雨。○趙次公曰：惟是峽中詩，故用陽臺爲當躰。神女曰：“妾在巫山之陽，髙山之阻，旦爲朝雲，暮爲行雨。”",
                    "type": 2
                },
                {
                    "paragraph": "中丞嚴公雨中垂寄見憶一絶奉荅二絶",
                    "zhushu": "",
                    "type": 2
                },
                {
                    "paragraph": "雨映行宫辱贈詩，",
                    "zhushu": "趙次公曰：一本行宫。東觀漢記曰：齊陽有武帝行過宫。然行宫非天子不可使。盖行雲者，言天欲雨，有五映於雲之態，非徒無忌，而又且義足。"
                },
                {
                    "paragraph": "元戎肯赴野人期。",
                    "zhushu": "王洙曰：一云元戎欲動野人知。"
                },
                {
                    "paragraph": "江邊老病雖無力，強擬晴天理釣絲。",
                    "zhushu": "",
                    "type": 2
                },
                {
                    "paragraph": "何日雨晴雲出溪，白沙青石光",
                    "zhushu": "王洙曰：又云洗。"
                },
                {
                    "paragraph": "無泥。只須伐竹開荒徑，拄杖穿花聽馬嘶。",
                    "zhushu": "王洙曰：一作鳥啼。○趙次公曰：“側聽嚴公之馬嘶也。”",
                    "type": 2
                },
                {
                    "paragraph": "晴",
                    "zhushu": "",
                    "type": 2
                },
                {
                    "paragraph": "乆雨巫山暗，新晴錦繡文。",
                    "zhushu": "王洙曰：江山晴明，風物鮮麗，若錦繡也。"
                },
                {
                    "paragraph": "碧知湖外",
                    "zhushu": "王洙曰：一作上。"
                },
                {
                    "paragraph": "草，",
                    "zhushu": "趙次公曰：“洞庭湖之外，遂連青草湖也。”"
                },
                {
                    "paragraph": "紅見海東雲。",
                    "zhushu": "趙次公曰：言日出之處紅雲也。"
                },
                {
                    "paragraph": "竟日鶯相和，摩霄鶴數羣。野花乾更落，風處急紛紛。",
                    "zhushu": "",
                    "type": 2
                },
                {
                    "paragraph": "啼烏爭引子，鳴鶴不歸林。下食遭泥去，髙飛恨乆隂。雨聲衝塞盡，日氣射江深。迴首周南客，",
                    "zhushu": "王洙曰：太史公留帶周南。"
                },
                {
                    "paragraph": "驅馳魏闕心。",
                    "zhushu": "王洙曰：天子之門兩閣，謂之象魏。○薛夢符曰：右按文選謝靈運詩：“仲連輕齊組，子牟眷魏闕。”注：吕氏春秋曰：“中山公子牟謂詹子曰：身在江海之上，心居魏闕之下，柰何？”",
                    "type": 2
                },
                {
                    "paragraph": "晚晴",
                    "zhushu": "",
                    "type": 2
                },
                {
                    "paragraph": "返照斜初散，浮雲薄未歸。江虹明逺飲，",
                    "zhushu": "王洙曰：楚詞：“虹霓紛其朝霞𠔃，乆淫淫而霖雨。”漢燕王旦謀反，大虹下于宫中，飲井水竭。○趙次公曰：惟近飲，所以明見之。舊作逺飲，非是。黄帝占軍訣曰：“攻成，有虹從南方來，入飲城中者，從虹擊之。”"
                },
                {
                    "paragraph": "峽雨落餘飛。鳬鶴終髙去，",
                    "zhushu": "王洙曰：喻避丗之士，能髙舉逺引也。"
                },
                {
                    "paragraph": "羆熊覺自肥。",
                    "zhushu": "王洙曰：喻貪暴者賊民以自豐也。○蘇軾曰：秦純詩：“麒麟鸞鳯何時見，豺虎羆熊日覺肥。”工部當離乱之際，託意此詩，極工。○趙次公曰：“晚晴矣，故鴻鴈仍髙飛而去。羆熊之覺肥，亦以晴而便求食也。别無託興。”"
                },
                {
                    "paragraph": "秋分客尚在，竹露夕微微。",
                    "zhushu": "",
                    "type": 2
                },
                {
                    "paragraph": "晚晴",
                    "zhushu": "",
                    "type": 2
                },
                {
                    "paragraph": "村晚驚風度，庭幽過雨霑。夕陽薫細草，",
                    "zhushu": "王洙曰：别賦：“陌上草薰。”"
                },
                {
                    "paragraph": "江色映踈簾。書亂誰能帙，杯乾自可添。",
                    "zhushu": "蘇軾曰：王符好飲，閉户獨酌，自歡自飲。"
                },
                {
                    "paragraph": "時聞有餘論，未怪老夫濳。",
                    "zhushu": "薛夢符曰：右按後漢王符著澘夫論。",
                    "type": 2
                },
                {
                    "paragraph": "雨晴",
                    "zhushu": "王洙曰：一作秋霽。",
                    "type": 2
                },
                {
                    "paragraph": "天際",
                    "zhushu": "王洙曰：一作外。"
                },
                {
                    "paragraph": "秋雲薄，從西萬里風。今朝好晴景，乆雨不妨農。",
                    "zhushu": "王洙曰：以得時也。○蘇軾曰：元符年中，雖乆雨，不妨農事。"
                },
                {
                    "paragraph": "塞柳",
                    "zhushu": "王洙曰：一作岸。"
                },
                {
                    "paragraph": "行踈翠，山梨結小紅。胡笳樓上發，一鴈入髙空。",
                    "zhushu": "杜修可曰：張祐詩：“萬人齊指處，一鴈落寒空。”同此。",
                    "type": 2
                },
                {
                    "paragraph": "雨晴",
                    "zhushu": "",
                    "type": 2
                },
                {
                    "paragraph": "“雨晴山不改，晴罷峽如新。",
                    "zhushu": "王洙曰：言隂晴在雨，而不在山也。"
                },
                {
                    "paragraph": "天路休殊俗，秋江思殺人。有猿揮淚盡，",
                    "zhushu": "王洙曰：荆州記曰：“巴東三峽，長猿聲中啼至三聲，聞者垂淚。”。"
                },
                {
                    "paragraph": "無犬附書頻。",
                    "zhushu": "王洙曰：犬爲陸機送書也。○趙次公曰：陸機有犬曰黄耳，在洛中，使附書㱕江左也。"
                },
                {
                    "paragraph": "故國愁眉外，長歌欲損神。",
                    "zhushu": "蘇軾曰：蔡琰曰：“故國迢逓，回首愁眉之外。”",
                    "type": 2
                },
                {
                    "paragraph": "晚晴吴郎見過北舎",
                    "zhushu": "",
                    "type": 2
                },
                {
                    "paragraph": "圃畦新雨潤，",
                    "zhushu": "王洙曰：新一作佳。"
                },
                {
                    "paragraph": "媿子廢鉏來。竹杖交頭拄，",
                    "zhushu": "趙次公曰：費長房投竹杖於葛陂，化龍而去。"
                },
                {
                    "paragraph": "柴扉隔徑開。",
                    "zhushu": "蘇軾曰：顔延年過陳拱，時秋暮，拱呼童婦逕開門，談論，如鮫珠落盤，琅琅可愛。○趙次公曰：范彦龍詩：“有客欵柴扉。”"
                },
                {
                    "paragraph": "欲栖羣鳥亂，未去小童催。明日重陽酒，相迎自醱醅。",
                    "zhushu": "王洙曰：開酒也。○鄭卬曰：上普活切。醱醅，酘酒。下匹才切，未齊酒。",
                    "type": 2
                },
                {
                    "paragraph": "返照",
                    "zhushu": "",
                    "type": 2
                },
                {
                    "paragraph": "楚王宫北正黄昏，白帝城西過雨㾗。返照入江翻石壁，歸雲擁樹失山村。",
                    "zhushu": "趙次公曰：如鮑昭詩：霧失交河城。"
                },
                {
                    "paragraph": "衰年肺病唯髙枕，絶塞愁時早閉門。不可乆留豺虎亂，",
                    "zhushu": "蘇軾曰：燕寧與子祝書曰：“晉地豺虎正亂，不可乆留，速鞭馬來関中，甚佳。”"
                },
                {
                    "paragraph": "南方實有未招魂。",
                    "zhushu": "趙次公曰：“公自言也。客於南楚，䰟𩲸飛越，實爲未招也。”",
                    "type": 2
                },
                {
                    "paragraph": "舟中夜雪有懷盧十四侍御弟",
                    "zhushu": "",
                    "type": 2
                },
                {
                    "paragraph": "朔風吹桂水，大雪夜紛紛。暗度南樓月，",
                    "zhushu": "王洙曰：“謝惠連詩：苕亭南樓期。”"
                },
                {
                    "paragraph": "寒深北渚雲。",
                    "zhushu": "王洙曰：“北渚有帝子。”"
                },
                {
                    "paragraph": "燭斜初近見，舟重竟無聞。不識山隂道，聽雞更憶君。",
                    "zhushu": "蘇軾曰：郭璞寄宋平詩曰：“夜夢江山逺，聞雞更憶君。”○趙次公曰：語林曰：王子猷居山隂，大雪夜開室命酌，四望皎然，因詠招隱詩：忽憶戴安道。",
                    "type": 2
                },
                {
                    "paragraph": "對雪",
                    "zhushu": "",
                    "type": 2
                },
                {
                    "paragraph": "北雪犯長沙，",
                    "zhushu": "晏殊曰：“北地多雪，長沙南郡偶有此，故云云。”"
                },
                {
                    "paragraph": "胡雲冷萬家。随風且間",
                    "zhushu": "王洙曰：一作開。"
                },
                {
                    "paragraph": "葉，",
                    "zhushu": "趙次公曰：當作“開”，言雪隨風灑於葉上而開之也。"
                },
                {
                    "paragraph": "帶雨不成花。",
                    "zhushu": "趙次公曰：爲雨所融，混而六岀，花之狀不明也。今丗有鄭獬者，詩云：“雨作雪花開不成。”盖本於此。"
                },
                {
                    "paragraph": "金錯囊徒罄，",
                    "zhushu": "王洙曰：張平子云：“美人贈我金錯刀。”趙壹云：“不如一囊錢。”○杜時可曰：此專言錢也。漢王莽鑄大錢，又造錯刀，以金錯其文。此錢形之如刀而金錯之之證。○蘇軾曰：种文云：“共君莫惜醉，罄此金錯囊。”"
                },
                {
                    "paragraph": "銀壼酒易賖。無人竭浮蟻，",
                    "zhushu": "趙次公曰：浮蟻，酒也。祖出釋名曰：“酒有泛齊，浮蟻在上。”○洪炎曰：無人竭浮蟻，言獨酌遟也。"
                },
                {
                    "paragraph": "有待至昏鵶。",
                    "zhushu": "王洙曰：公自注：何遜詩：“城隂度塹黒，昏鵶接翅歸。”○杜立之曰：“昏鵶亦常語，何必引遜句。”後作絶句却云：“釣艇收緍盡，昏鴉接翅稀。”",
                    "type": 2
                },
                {
                    "paragraph": "對雪",
                    "zhushu": "",
                    "type": 2
                },
                {
                    "paragraph": "戰哭多",
                    "zhushu": "王洙曰：哭一作國。多一作若。"
                },
                {
                    "paragraph": "新鬼，",
                    "zhushu": "王洙曰：見“新鬼煩𡨚舊鬼哭”注。"
                },
                {
                    "paragraph": "愁吟獨老翁。亂雲低薄暮，急雪舞回風。",
                    "zhushu": "王洙曰：洛神賦：“若流風之舞回雪。”"
                },
                {
                    "paragraph": "瓢棄樽無緑，",
                    "zhushu": "杜修可曰：酒亦曰緑酒。沈休文云：“憂來命緑樽。”"
                },
                {
                    "paragraph": "爐存火似紅。數州消息斷，愁坐正書空。",
                    "zhushu": "王洙曰：時方亂離，故數州断消息。○趙次公曰：天寳十四載，安禄山反。今嵗又䧟東宫，此之謂消息断也。殷浩書空，作咄咄怪事。",
                    "type": 2
                },
                {
                    "paragraph": "又雪",
                    "zhushu": "",
                    "type": 2
                },
                {
                    "paragraph": "南雪不到地，",
                    "zhushu": "王洙曰：風土記云：南方無雪。"
                },
                {
                    "paragraph": "青崖霑未消。",
                    "zhushu": "趙次公曰：當作霑爲正，但雪不濃，所以不到地，而止着青崖耳。舊主引南方無雪，背違詩意。"
                },
                {
                    "paragraph": "微微向日薄，脉脉去人遥。冬𤍠鴛鴦病，峽深豺虎驕。愁邊有江水，焉得北之朝。",
                    "zhushu": "趙次公曰：“言當愁之際，觀江水只是朝東入海，安得折入北朝，我乗之以歸長安而朝上乎？”"
                }
            ]
        },
        {
            "name": "雲雷",
            "paragraphs": [
                {
                    "paragraph": "雲雷",
                    "zhushu": "",
                    "type": 1
                },
                {
                    "paragraph": "古詩一首、律詩二首",
                    "zhushu": "",
                    "type": 2
                },
                {
                    "paragraph": "雷",
                    "zhushu": "",
                    "type": 2
                },
                {
                    "paragraph": "大旱山岳燋，密雲復無雨。",
                    "zhushu": "王洙曰：“小畜：密雲不雨。”○杜修可曰：“荘子：大旱，金石流，土山焦。”"
                },
                {
                    "paragraph": "南方瘴癘地，罹此農事苦。封内必舞雩，峽中喧擊鼓。",
                    "zhushu": "王洙曰：“周禮：司巫：若國大旱，則率巫而舞雩。”神農求雨書曰：“祈而不雨，則曝巫。曝巫不雨，則積薪擊鼓而焚神仙。”"
                },
                {
                    "paragraph": "真龍竟寂寞，土梗空俯僂。",
                    "zhushu": "王洙曰：“土梗，土龍也。葉公好龍，而真龍入室。”"
                },
                {
                    "paragraph": "吁嗟公私病，稅歛缺不補。",
                    "zhushu": "蘇軾曰：“何儔今兵革不止，稅賦尚缺，科歛非一，家貧無物補助。”"
                },
                {
                    "paragraph": "故老仰面啼，瘡痍向誰數？",
                    "zhushu": "趙次公曰：“季布傳：瘡痍未瘳。”"
                },
                {
                    "paragraph": "暴尫或前聞，",
                    "zhushu": "鄭卬曰：“暴，歩木切。尫，烏光切。”"
                },
                {
                    "paragraph": "鞭巫非稽古。",
                    "zhushu": "杜修可曰：禮記：穆公召縣子而問焉，曰：“天乆不雨，吾欲暴尫而奚若？”曰：“天則不雨而暴人，疾子虐母，乃不可欤？”或以爲尫非巫也，瘠病之人，其面上向，俗謂天哀其病，恐雨入其鼻，故爲之旱，故僖公欲焚之。"
                },
                {
                    "paragraph": "請先偃甲兵，",
                    "zhushu": "蘇軾曰：“武王問太公，請先偃甲兵，乃創天下長乆之基也。武王喜之。”"
                },
                {
                    "paragraph": "處分聽人主。萬邦但各業，一物休盡取。水旱其數然，堯湯免親覩。",
                    "zhushu": "王洙曰：堯九年之水，湯七年之旱，其數然也。"
                },
                {
                    "paragraph": "上天鑠金石，",
                    "zhushu": "蘇軾曰：武帝時夏旱，張惠歎曰：“歊陽如是，金石銷鑠，何况苗稼耶？請陛下修政，以告上天。”武帝嘉之，遂咸膳祈雨，果獲甘澍。"
                },
                {
                    "paragraph": "羣盗亂豺虎。",
                    "zhushu": "王洙曰：招魂曰：十日並出，流金鑠石。七哀詩：盗賊如豺虎。"
                },
                {
                    "paragraph": "二者存一端，愆陽不猶愈。",
                    "zhushu": "王洙曰：二者皆有傷於和氣也。愆陽伏隂，皆能爲変。○趙次公曰：以盗賊與旱爲二也。就二者之中言，雖愆陽而旱，不猶勝於盗賊乎？舊注所說非。"
                },
                {
                    "paragraph": "昨宵殷其雷，",
                    "zhushu": "鄭卬曰：殷，於隱切。"
                },
                {
                    "paragraph": "風過齊萬弩。復吹霾翳散，虚覺神靈聚。氣暍腸胃融，汙滋衣裳汚。",
                    "zhushu": "王洙曰：一作腐。"
                },
                {
                    "paragraph": "吾衰尤拙計，失望築場圃。",
                    "zhushu": "王洙曰：九月築場圃。注：春夏爲圃，秋冬爲場。",
                    "type": 2
                },
                {
                    "paragraph": "雷",
                    "zhushu": "",
                    "type": 2
                },
                {
                    "paragraph": "巫峽中宵動，滄江十月雷。",
                    "zhushu": "王洙曰：陸士衡：迅雷中宵激，驚電光夜舒。"
                },
                {
                    "paragraph": "龍虵不成蟄，",
                    "zhushu": "王洙曰：易：龍蛇之蟄，以存身也。"
                },
                {
                    "paragraph": "天地劃爭迴。",
                    "zhushu": "鄭卬曰：劃，呼麥切。"
                },
                {
                    "paragraph": "却碾空山過，深蟠絶壁來。何湏妬雲雨，霹靂楚王臺。",
                    "zhushu": "趙次公曰：宋玉髙賦言神女云：“朝爲行雲，暮爲行雨。朝朝暮暮，陽臺之下。”而今也，雷之不時，若妬神女之爲雲雨，而霹靂以震之也。",
                    "type": 2
                },
                {
                    "paragraph": "雲",
                    "zhushu": "",
                    "type": 2
                },
                {
                    "paragraph": "龍以",
                    "zhushu": "王洙曰：一作“自”。"
                },
                {
                    "paragraph": "瞿唐㑹，江依白帝深。終年常起峽，每夜必通林。収穫辭霜渚，分明在夕岑。髙齋非一處，秀氣豁煩襟。",
                    "zhushu": "趙次公曰：“家家有髙齋，可以登覽。”"
                },
                {
                    "paragraph": "分門集註杜工部詩卷第一",
                    "zhushu": ""
                }
            ]
        },
        {
            "name": "四時",
            "paragraphs": [
                {
                    "paragraph": "四時",
                    "zhushu": "",
                    "type": 1
                },
                {
                    "paragraph": "古詩一首、律詩四十首",
                    "zhushu": "",
                    "type": 2
                },
                {
                    "paragraph": "春日戲題惱郝使君兄",
                    "zhushu": "",
                    "type": 2
                },
                {
                    "paragraph": "使君意氣凌靑霄，",
                    "zhushu": "趙次公曰：“《北山移文》：‘公干青霄而直上。’”"
                },
                {
                    "paragraph": "憶昨歡娱常見招。細馬時鳴金騕䮍，",
                    "zhushu": "鄭卬曰：“騕，於皎；䮍，於了切。”○杜修可曰：“盧照隣詩：‘漢家金騕䮍。’”"
                },
                {
                    "paragraph": "佳人屢岀董嬌饒。",
                    "zhushu": "王洙曰：“嬌饒，名姫也。朱子侯有董嬌饒詩。”○汪革曰：“董，妖饒，妓名也。”"
                },
                {
                    "paragraph": "東流江水西飛鷰，可惜春光不相見。",
                    "zhushu": "趙次公曰：“此句以興見招之後，不復見其姫也，故下句有願携之請焉。”句法則古東飛伯勞等歌曰：“東飛伯勞西飛鷰，黄姑織女時相見。”"
                },
                {
                    "paragraph": "願携王趙兩紅顔，",
                    "zhushu": "汪端夲曰：“王趙，亦通泉有色之妓。”"
                },
                {
                    "paragraph": "再騁肌膚如素練。通泉百里近梓州，請公一來開我愁。",
                    "zhushu": "蘇軾曰：“王戎與公破悶開愁。”"
                },
                {
                    "paragraph": "舞處重看花滿面，樽前還有錦𦆑頭。",
                    "zhushu": "王洙曰：“唐王元寳冨而無學識，甞㑹賔客。”明日親友謂之曰：“昨日必多佳論。”元寳曰：“但費錦𦆑頭爾。”○杜田曰：“唐明宴于清元小殿，自打羯鼔，曲終，戯謂八姨曰：樂籍今日有幸，約供養夫人，請一𦆑頭。”八姨曰：“豈有大唐天子阿姨無錢用耶？出三百萬爲一𡱈爾。”○師古曰：“前軰詩云：‘不能文字飲，惟解醉紅裙。甫之戯惱郝使君，盖一弛一張，君子之道，此亦君戯謔者矣。’”",
                    "type": 2
                },
                {
                    "paragraph": "正月三日歸溪上有作簡院内諸公",
                    "zhushu": "",
                    "type": 2
                },
                {
                    "paragraph": "野外堂依竹，籬邊水向城。蟻浮仍臘味，",
                    "zhushu": "王洙曰：“酒也。”周庾信謝賜酒詩曰：“浮獵對春開。”"
                },
                {
                    "paragraph": "鷗泛已春聲。",
                    "zhushu": "王洙曰：“《南越志》：鷗，水鳥也，在漲海中，隨朝上下，三月風至乃去。”○蘇軾曰：“耿异曰：‘門前池水已有春色。’客曰：‘如何？’异曰：‘今日鷺浴鷗泛，漣漪灔灔。’”"
                },
                {
                    "paragraph": "藥許鄰人斸，",
                    "zhushu": "趙次公曰：“公之不吝如此。”○師古曰：“子美詩有天寒斸茯苓之句，言以鐵椎斸地而得之也。”"
                },
                {
                    "paragraph": "書從雉子擎。",
                    "zhushu": "趙次公曰：“言文書多任稚子也。”"
                },
                {
                    "paragraph": "白頭趨幕府，深覺負平生。",
                    "zhushu": "趙次公曰：“公嘆老而猶仕耳。公與嚴故人，故𩔰言之，别无指旨。舊注非。”",
                    "type": 2
                },
                {
                    "paragraph": "奉酬李都督表文早春作",
                    "zhushu": "",
                    "type": 2
                },
                {
                    "paragraph": "力疾坐清曉，",
                    "zhushu": "趙次公曰：“《𣈆載記》：姚弋侍，求見石虎，虎力疾見之。”○師古曰：“力疾，言雖病猶力起坐也。”"
                },
                {
                    "paragraph": "来詩悲早春。轉添愁伴客，",
                    "zhushu": "蘇軾曰：“王當避地江表，徒歩唯有愁恨。仲遂無情悰，作文字後，醉作放歩行。”"
                },
                {
                    "paragraph": "更覺老隨人。紅入桃花嫰，靑歸柳葉新。望郷應未已，四海尚風塵。",
                    "zhushu": "",
                    "type": 2
                },
                {
                    "paragraph": "春歸",
                    "zhushu": "趙次公曰：“此言歸當春時，非謂春色之歸也。”",
                    "type": 2
                },
                {
                    "paragraph": "苔逕臨江竹，茅簷覆地花。",
                    "zhushu": "趙次公曰：“言花𠋣簷而覆地也。”古燕歌行：桃柚覆地春花舒。舊注謂花落在地，非也。"
                },
                {
                    "paragraph": "别來頻甲子，",
                    "zhushu": "王洙曰：“見甲子混泥塗注。”"
                },
                {
                    "paragraph": "歸到忽春華。",
                    "zhushu": "王洙曰：“忽，輕忽也。”○師古曰：“甫避崔旰乱，適東川，後復以春時歸草堂，見江竹無恙，唯落花覆地，故下文云：‘别來頻甲子。’”甲子，記時莭也，如“甲子混泥塗”，皆言歷時之乆。及歸到草堂，倐忽又春華也。内翰不明春歸草堂，謂春色歸去，遂以忽爲輕忽，悮矣。"
                },
                {
                    "paragraph": "𠋣杖看孤石，",
                    "zhushu": "蘇軾曰：“謝安所居，有石一株，安常𠋣杖相對吟嘯，終日忘歸。北齊謝洙名之爲玉笋峯，唐柳公權榜其亭曰獨秀峯。”"
                },
                {
                    "paragraph": "傾壶就淺沙。逺鷗浮水静，輕鷰受風斜。",
                    "zhushu": "余葵曰：“詩眼云：工部有所喜用字，如‘脩竹不受暑，吹面受和風’‘野航恰受兩三人’‘輕鷰受風斜’，受字皆入妙。老坡尤爱‘輕鷰受風斜’，以謂燕迎風低飛，乍前乍却，非受字不能形容也。至於‘能事不受相促迫’‘莫受二毛侵’，雖不及前句警策，要自穩愜尔。"
                },
                {
                    "paragraph": "丗路雖多梗，吾生亦有涯。",
                    "zhushu": "王洙曰：“《莊子》曰：‘吾生也有涯。’”"
                },
                {
                    "paragraph": "此身",
                    "zhushu": "王洙曰：“一作且應。”"
                },
                {
                    "paragraph": "醒復醉，乗興即歸家。",
                    "zhushu": "",
                    "type": 2
                },
                {
                    "paragraph": "暮寒",
                    "zhushu": "",
                    "type": 2
                },
                {
                    "paragraph": "霧𨼆平郊樹，",
                    "zhushu": "王洙曰：“鮑明逺詩：風断隂山樹，霧失交河城。江淹詩：千里何蕭條，白石隱寒樹。”○趙次公曰：“言霧遮掩其樹。”"
                },
                {
                    "paragraph": "風含廣岸波。沉沉春色静，慘慘暮寒多。戍鼔猶長擊，",
                    "zhushu": "趙次公曰：“吐蕃之乱，至今春尚防戍也。”"
                },
                {
                    "paragraph": "林鸎遂不歌。忽思髙宴會，朱䄂拂雲和。",
                    "zhushu": "王洙曰：“古詩：今日良宴㑹。周礼春官大司樂：雲和之琴瑟。注：雲和，地名也。玄謂：雲和、空桑、龍門，皆山名。東京賦：孤竹之管，雲和之瑟。鮑明逺：五侯相餞送，髙㑹集新豊。”○趙次公曰：“漢祖置官髙㑹。周礼大司樂：雲和之琴瑟。”注：地名也。以其産良材而中爲琴瑟，故後人承用，直以雲和便當琴瑟名。朱䄂，紅䄂也。用字新竒矣。",
                    "type": 2
                },
                {
                    "paragraph": "春水生二絶",
                    "zhushu": "",
                    "type": 2
                },
                {
                    "paragraph": "二月六夜春水生，",
                    "zhushu": "王洙曰：“孫權傳：‘春水方生。’”"
                },
                {
                    "paragraph": "門前小灘",
                    "zhushu": "王洙曰：“一作籬。”"
                },
                {
                    "paragraph": "渾欲平。鸕鷀鸂䳵莫漫喜，吾與汝曹俱眼明。",
                    "zhushu": "趙次公曰：“二禽見水生而喜，公語之以‘与汝曹俱眼明’，則公可謂與物委蛇而同其波矣。”",
                    "type": 2
                },
                {
                    "paragraph": "一夜水髙二尺強，數日不可更禁當。",
                    "zhushu": "趙次公曰：“禁當，蜀中俗語。”"
                },
                {
                    "paragraph": "南市津頭有舡賣，無錢即買繫籬傍。",
                    "zhushu": "",
                    "type": 2
                },
                {
                    "paragraph": "漫成二首",
                    "zhushu": "",
                    "type": 2
                },
                {
                    "paragraph": "野日荒荒白，",
                    "zhushu": "王洙曰：“日一作月。荒荒一云茫茫。”○趙次公曰：“王褒送葬詩：塵昏野曰黄。”"
                },
                {
                    "paragraph": "春流泯泯清。",
                    "zhushu": "師古曰：“泯，絶也。言其絶清。”"
                },
                {
                    "paragraph": "渚蒲随地有，",
                    "zhushu": "趙次公曰：“梁簡文帝晚春詩：渚蒲変新莭。"
                },
                {
                    "paragraph": "村逕逐門成。只作披衣慣，",
                    "zhushu": "師古曰：“披衣，以示踈嬾也。”"
                },
                {
                    "paragraph": "常從漉酒生。",
                    "zhushu": "王洙曰：“陶潜以葛巾漉酒。”"
                },
                {
                    "paragraph": "眼邊無俗物，多病也身輕。",
                    "zhushu": "蘇軾曰：“全紹獨居一小室，前後種松竹，䆫下列圖史，燒香默坐，語曰：‘眼前無俗物撓，雖病身亦安穏。’”○杜田曰：“丗說：嵆、阮在竹林酣飲，王戎後往。”阮歩兵曰：“俗物亦復來敗人意。則知子美無俗物，冝其雖病而輕身也。”",
                    "type": 2
                },
                {
                    "paragraph": "江臯已仲春，",
                    "zhushu": "王洙曰：“謝靈運歌：‘白日麗江臯。’又詩：‘仲春喜游遨。’”楚詞：“朝馳予馬兮江臯。”○師古曰：“臯，緩也。江岸其土性緩，故云江臯。”"
                },
                {
                    "paragraph": "花下復清晨。仰面貪看鳥，回頭錯應人。",
                    "zhushu": "余葵曰：“上蔡謝氏語解或問：‘言動非礼則可以止，視聽，如何得合礼？’”曰：“四者皆不可易，易則多非禮，故仁者先難而後獲。所謂難者，以我視，以我聽，以我言，以我動也。仰面貪看鳥，回頭錯應人，視聽不以我也，胥失之矣。”"
                },
                {
                    "paragraph": "讀書難字過，",
                    "zhushu": "師古曰：“言老年讀書，但識大義，不能逐字經意也。”"
                },
                {
                    "paragraph": "對酒滿壼頻。近識峨嵋老，",
                    "zhushu": "石敏若曰：“峨嵋山在蜀。”"
                },
                {
                    "paragraph": "知余懶是真。",
                    "zhushu": "王洙曰：“東山隐者。”",
                    "type": 2
                },
                {
                    "paragraph": "春逺",
                    "zhushu": "",
                    "type": 2
                },
                {
                    "paragraph": "肅肅花絮晚，菲菲紅素輕。",
                    "zhushu": "趙次公曰：“兩句通義。紅所以言花，絮所以言素也。”"
                },
                {
                    "paragraph": "日長唯鳥雀，",
                    "zhushu": "蘇軾曰：“周素山居，風暖日長，不謝賔客。俯簷把琖，但聞鳥雀啁秋，亦足爲幽人之樂。”"
                },
                {
                    "paragraph": "春逺獨柴荆。",
                    "zhushu": "趙次公曰：“言無往來之人，故獨柴荆而已。”"
                },
                {
                    "paragraph": "數有𨵿中亂，何曽劒外清。故郷",
                    "zhushu": "王洙曰：“一作園。”"
                },
                {
                    "paragraph": "歸不得，地入亞夫營。",
                    "zhushu": "趙次公曰：“此指言長安屯兵，乃公之故郷，而爲軍營矣。亞夫營在長安，其事則文帝單子入㓂，三分將軍軍𣗥門、灞上與細柳，而細柳營則周亞夫之所軍者也。”",
                    "type": 2
                },
                {
                    "paragraph": "春水",
                    "zhushu": "",
                    "type": 2
                },
                {
                    "paragraph": "三月桃花浪，",
                    "zhushu": "趙次公曰：“韓詩：於溱與洧，方渙渙𠔃。”注云：謂三月桃花水下時也。○鄭卬曰：“桃花開時水乃漲。云桃花水。”"
                },
                {
                    "paragraph": "江流復舊㾗。",
                    "zhushu": "王洙曰：“言復漲也。”"
                },
                {
                    "paragraph": "朝來没沙尾，碧色動柴門。",
                    "zhushu": "王洙曰：“古詩：春水似挼藍。”"
                },
                {
                    "paragraph": "接縷垂芳餌，",
                    "zhushu": "王洙曰：“水深可以垂釣。”"
                },
                {
                    "paragraph": "連筒灌小園。",
                    "zhushu": "王洙曰：“連筒以引水。”"
                },
                {
                    "paragraph": "已添無數鳥，",
                    "zhushu": "趙次公曰：“古詩：寄語故林無数鳥，㑹入羣裏比毛衣。”"
                },
                {
                    "paragraph": "爭浴故相喧。",
                    "zhushu": "",
                    "type": 2
                },
                {
                    "paragraph": "春望",
                    "zhushu": "",
                    "type": 2
                },
                {
                    "paragraph": "國破山河在，",
                    "zhushu": "王洙曰：“劉越石云：‘家國破亡，親友凋殘。’”"
                },
                {
                    "paragraph": "城春草木深。",
                    "zhushu": "王洙曰：“春，一作荒。”"
                },
                {
                    "paragraph": "感時花濺淚，恨别鳥驚心。",
                    "zhushu": "梅聖俞曰：“花鳥常時可娱之物，今覩之濺涙心驚，其憂可知。”"
                },
                {
                    "paragraph": "烽火連三月，家書抵萬金。",
                    "zhushu": "蘇軾曰：“王筠乆在沙場，得家書抵得萬金。”顔師古曰：“王筠意思真堪𥬇，却把家書抵萬金。”○趙次公曰：“考此作於天寳十五載之正月，蓋禄山反於十四載之十一月，至則烽火連三月也。”"
                },
                {
                    "paragraph": "白頭搔更短，渾欲不勝簮。",
                    "zhushu": "王洙曰：“司馬公曰：‘牂羊墳首，三星在罶。’言不可乆。”古人爲詩，貴於意在言外，使人思而得之，故言之者無罪，聞之者足以戒也。近丗詩人，唯杜子美最得詩人之體，如“國破山河在，城春草木深。感時花濺淚，恨别鳥驚心”。山河在，明無餘物矣；草木深，明無人矣。花鳥，平時可娱之物，見之而泣，聞之而悲，則時可知矣。他皆𩔖此，不可徧舉。○杜修可曰：“鮑照行路難云：‘白髪零落不勝簪。’”○蘇軾曰：“張茂先謂子曰：‘利名縶鎻，未遂山林之興，短髪搔白，渾不勝簪矣。’史臣不載，何也？”",
                    "type": 2
                },
                {
                    "paragraph": "絶句漫興九首",
                    "zhushu": "趙次公曰：“題名‘漫興’，蓋言眼前之景而漫成耳，别無譏刺。”",
                    "type": 2
                },
                {
                    "paragraph": "眼見",
                    "zhushu": "王洙曰：“一作‘前’。”"
                },
                {
                    "paragraph": "客愁愁不醒，無頼春色到江亭。即遣花開深造次，",
                    "zhushu": "趙次公曰：“言愁如睡醉而不醒也。言即遣花飛去，此所以爲春之造次也。”"
                },
                {
                    "paragraph": "便覺",
                    "zhushu": "王洙曰：“一作‘教’。”"
                },
                {
                    "paragraph": "鶯語太丁寕。",
                    "zhushu": "",
                    "type": 2
                },
                {
                    "paragraph": "手種桃李非無主，野老墻低還是家。",
                    "zhushu": "趙次公曰：“野老，公自况也。”"
                },
                {
                    "paragraph": "恰似春風相欺得，夜來吹折數枝花。",
                    "zhushu": "趙次公曰：“言方藉見隣家桃李以爲翫，而春風相欺，吹折数枝。”"
                },
                {
                    "paragraph": "熟",
                    "zhushu": "王洙曰：“一作耐。”"
                },
                {
                    "paragraph": "知茅齋絶低小，江上鷰子故來頻。㗸泥㸃汚琴書内，",
                    "zhushu": "王洙曰：“一作困。”"
                },
                {
                    "paragraph": "更接飛蟲打著人。",
                    "zhushu": "王洙曰：“己上皆傷爲客見欺。”○趙次公曰：“此篇專言鷰也。只道實事，别無所譏。”○師古曰：“己上甫自傷爲客，而爲小人見欺也。”",
                    "type": 2
                },
                {
                    "paragraph": "二月已破三月來，",
                    "zhushu": "杜田曰：“沈佺期度安梅入龍編詩云：‘别離頻破月，容𩯭驟催年。’”"
                },
                {
                    "paragraph": "漸老逢春能幾回。莫思身外無窮事，且盡生前有限杯。",
                    "zhushu": "王洙曰：“張翰詩：‘使有身後名，不如即時一杯酒。’”",
                    "type": 2
                },
                {
                    "paragraph": "腸断春江欲盡頭，",
                    "zhushu": "王洙曰：“春江，一云江春。盡，一作白。”○趙次公曰：“此王維所謂‘行到水窮処’也。”"
                },
                {
                    "paragraph": "杖藜徐歩立芳洲。顛狂柳絮隨風去，",
                    "zhushu": "蘇軾曰：“嵆叔夜見豪少年上巳游恣，嵆榰頥長嘯，乆乃作柳篇云：‘有傱其輕薄𠔃，飄舞隨風。’”"
                },
                {
                    "paragraph": "輕薄桃花逐水流。",
                    "zhushu": "洙曰：“柳絮、桃花，非乆固之物，欲隨風逐水，無有定上。此詩亦譏以勢利相交。”○趙次公曰：“實道其景，别無所譏。”",
                    "type": 2
                },
                {
                    "paragraph": "懶慢無堪不出村，呼兒日在掩柴門。",
                    "zhushu": "趙次公曰：“乃嵆康性踈懶而有七不堪是也。”陶淵明歸去來云：“門雖設而常開。”"
                },
                {
                    "paragraph": "蒼苔濁酒林中静，碧水春風野外昏。糝逕楊花鋪白氊，㸃溪荷葉疊",
                    "zhushu": "王洙曰：“疊一作纍。”"
                },
                {
                    "paragraph": "青錢。筍根雉子無人見，",
                    "zhushu": "鮑文虎曰：“說者引唐人食笋詩云：‘稚子脫錦棚。’謂稚子爲笋。”賛寕雜志：竹根有䑕，大如猫，其声𩔖人，名竹豚，亦名稚子。今按“稚”即“雉”字，字畫小訛爾。若以笋爲稚子，則鳬雛復是何物？笋詩雖以稚子脫棚喻笋，非便謂稚子爲笋也。○蘇軾曰：“笋是稚子，乃竹根稚子。”葛琰云：“竹根数稚子，喜無人見採，送阿洪爲早饌。”阿洪，乃葛洪也。琰，洪叔也。○趙次公曰：“是稚雞子子耳。”西京雜記：太液池，其間鳬雛稚子，布滿充實。稚子性好伏沉，其身小，在笋之傍難見。縁近丗本誤作稚子，故起紛紛之說。近丗洪覺範以稚子爲笋名。夫旣謂之笋根稚子，則稚子别是一物，豈仍是筍耶？"
                },
                {
                    "paragraph": "沙上鳬雛旁母眠。",
                    "zhushu": "師古曰：“稚子，說者不一。或以爲竹留，或以爲雉雛，或以爲笋，皆非也。殊不知子美多借爲對偶，其語句相混，後人多不曉其義。稚子乃甫之子宗文也。甫有二子，一曰宗文，字稚子；二曰宗武，字𩦸子。如云“𩦸子春猶隔，鶯歌暖正繁”，乃憶㓜子之詩也。借“𩦸子”以偶“鶯歌”，正似此以“稚子”對“鳬雛”之𩔖是也。甫詩云：“老妻畫紙爲棊局，稚子敲舡整釣鈎。”又云：“晝引老妻乗小艇，晴看稚子浴清江。”又云：“鄰人有美酒，稚子夜能賖。”則稚子乃宗文也，審矣。“筍根稚子无人見”，此㝷兒不見，忽於竹叢下得子，遂有此句，復何疑乎？殊不看下句“沙上鳬雛傍母眠”，以禽鳥猶知爱其子，可以人反不如之乎？盖謂小兒戯於竹邊，偶㝷不見，遂至感物以興己意，其理灼然。",
                    "type": 2
                },
                {
                    "paragraph": "舎西柔桑葉可拈，",
                    "zhushu": "趙次公曰：“其葉繁茂，可引手而拈之。”"
                },
                {
                    "paragraph": "江上細麥復纎纎。人生幾何春已夏，",
                    "zhushu": "王洙曰：“魏武短歌行：對酒當歌，人生幾何。”"
                },
                {
                    "paragraph": "不放香醪如蜜甜。",
                    "zhushu": "蘇軾曰：“巴子歌：香醪甜似蜜，峽魚美可鱠。”",
                    "type": 2
                },
                {
                    "paragraph": "隔户",
                    "zhushu": "王洙曰：“一云户外。”"
                },
                {
                    "paragraph": "楊柳弱嫋嫋，",
                    "zhushu": "杜修可曰：“宋鮑明逺詩，嫋嫋柳垂道。”"
                },
                {
                    "paragraph": "恰似十五兒女腰。誰謂朝來不作意，",
                    "zhushu": "杜修可曰：“琅邪王歌云：‘新買五尺刀，懸着中梁柱。一日三摩挲，劇於十五女。’”"
                },
                {
                    "paragraph": "狂風挽斷最長條。",
                    "zhushu": "",
                    "type": 2
                },
                {
                    "paragraph": "傷春五首",
                    "zhushu": "師古曰：“時避㓂在蜀作。”",
                    "type": 2
                },
                {
                    "paragraph": "天下兵雖滿，",
                    "zhushu": "趙次公曰：“謂廣德元年，吐蕃䧟京師，車駕幸陜。”"
                },
                {
                    "paragraph": "春光",
                    "zhushu": "王洙曰：“一作青春。”"
                },
                {
                    "paragraph": "日自濃。西京疲百戰，",
                    "zhushu": "趙次公曰：“吐蕃留京師，聞郭子儀軍至，驚潰。子儀復長安。”"
                },
                {
                    "paragraph": "北闕任羣凶。",
                    "zhushu": "蘇軾曰：“除符：‘北闕震蕩，羣凶肆威，若不誅鋤，恐逼洛汭。’”○趙次公曰：“指言程元振、魚朝恩之徒。”按史記：柳伉䟽，吐蕃犯順，罪由元振，請斬之以謝天下。"
                },
                {
                    "paragraph": "𨵿塞三千里，",
                    "zhushu": "趙次公曰：“公在閬中，望乗輿所在，有三千里関塞之隔矣。”"
                },
                {
                    "paragraph": "煙花一萬重。蒙塵清露急，",
                    "zhushu": "王洙曰：“見至尊尚蒙塵注。”"
                },
                {
                    "paragraph": "御宿且",
                    "zhushu": "王洙曰：“一作有。”"
                },
                {
                    "paragraph": "誰供。殷復前王道，",
                    "zhushu": "王洙曰：“啇之中宗、髙宗，能復前王之道。”"
                },
                {
                    "paragraph": "周遷舊國容。",
                    "zhushu": "王洙曰：“平王東迁於洛邑。”"
                },
                {
                    "paragraph": "蓬萊足雲氣，應合揔從龍。",
                    "zhushu": "趙次公曰：“豈言蓬萊殿乎？蓋言羣臣當尽隨駕。”易：雲從龍也。雲以比羣臣，龍以比天子。",
                    "type": 2
                },
                {
                    "paragraph": "鸎入新年語，花開滿故枝。天清",
                    "zhushu": "王洙曰：“一作青。”"
                },
                {
                    "paragraph": "風卷幔，草碧水通池。牢落官軍速，蕭條萬事危。",
                    "zhushu": "王洙曰：“憂時之心切，故於万事未見其安也。”"
                },
                {
                    "paragraph": "𩯭毛元自白，淚㸃向來垂。不是無兄弟，其如有别離。",
                    "zhushu": "王洙曰：“言雖有兄弟，而爲䘮乱阻隔，不得相保爾。”"
                },
                {
                    "paragraph": "巴山春色静，北望轉逶迤。",
                    "zhushu": "王洙曰：“巴山，蜀山也。北望，謂長安，在蜀之北也。”○師古曰：“甫謂憂時之心切，故於万事未見其安也。”",
                    "type": 2
                },
                {
                    "paragraph": "日月還相闘，星辰屢合圍。",
                    "zhushu": "王洙曰：“屢合，一云亦屢。”漢天文志：五星所行，合散犯守，陵歷闘食，彗孛飛流，日月薄蝕。韋昭曰：“星相撃爲闘。髙祖七年，月暈圍參、畢七星。”"
                },
                {
                    "paragraph": "不成誅執法，焉得變危機。",
                    "zhushu": "王洙曰：“天文志：南宫南四星，名執法，中端門。○趙次公曰：“廣雅曰：‘熒惑謂之罰星，或謂之執法。’今指熒惑而言，則指程元振之熒惑人主也。”"
                },
                {
                    "paragraph": "大角纒兵氣，",
                    "zhushu": "王洙曰：“天文志：大角者，天王帝座廷，其兩旁曰攝提。”魏都賦：姦回内贔，兵𦆑紫微。○趙次公曰：“京師兵又滿矣，故曰𦆑兵氣。”西都賦云：兵𦆑紫微。"
                },
                {
                    "paragraph": "鉤陳岀帝畿。",
                    "zhushu": "王洙曰：“西都賦：周以鉤陳之位。”注：鉤陳，王者法之，主行宫也。"
                },
                {
                    "paragraph": "煙塵昏御道，",
                    "zhushu": "王洙曰：“黄道也。”"
                },
                {
                    "paragraph": "𦒿舊把天衣。",
                    "zhushu": "王洙曰：“一云‘固無牽白馬，幾至著青衣。’”○蘇軾曰：“煬帝幸維楊，朝廷𦒿艾把天衣諌不止。”○趙次公曰：“父老不欲車駕之岀，皆索挽帝衣。”"
                },
                {
                    "paragraph": "行在諸軍闕，",
                    "zhushu": "蘇軾曰：“漢帝諸軍闕食，四掠居民。”○趙次公曰：“言軍士稀少。”"
                },
                {
                    "paragraph": "來朝大將稀。",
                    "zhushu": "王洙曰：“吐蕃䧟京師，天子幸陜，諸鎮畏程元振、魚朝恩讒構，莫肯奔命。朝廷所恃者，郭子儀一人而已。”○趙次公曰：“言藩鎮不朝。”"
                },
                {
                    "paragraph": "賢多隱屠釣，王肯載同歸。",
                    "zhushu": "王洙曰：“賢者避地，自隱於屠釣，王能爲文王載吕望事否？”任彦昇爲蕭楊州薦士表：隱鱗卜祝，藏器屠保。○蘇軾曰：“寗元自古賢人哲士，或抱𨵿擊柝，或隱迹屠釣，或雜魚樵。”○師古曰：“日月相闘，星辰合圍，言天示変異，故盗賊興。執法者，大將之權也。不命將以誅之，則危機不得息。大角𦆑兵氣，言禄山䧟京師天王之位，尚妖氛所纒繞也。鈎陳者，天子之仗。出帝畿，言帝出幸。𦒿舊把天衣，言父老皆攀車駕。”",
                    "type": 2
                },
                {
                    "paragraph": "再有朝廷亂，難知消息真。近傳王在洛，復道使歸秦。",
                    "zhushu": "王洙曰：“歸，一作通，謂傳者不一也。”"
                },
                {
                    "paragraph": "奪馬悲公主，登車泣",
                    "zhushu": "王洙曰：“一作哭。”"
                },
                {
                    "paragraph": "貴𡣕。蕭𨵿迷北上，",
                    "zhushu": "王洙曰：“漢武，行幸雍，祠五畤，通回中道，遂北岀蕭閞。迷北上，謂東行陜，故下句有欲東廵之句。”"
                },
                {
                    "paragraph": "滄海欲東廵。",
                    "zhushu": "王洙曰：“秦始皇東廵海上，銘石勒功。”"
                },
                {
                    "paragraph": "敢料安危體，猶多老大臣。豈",
                    "zhushu": "王洙曰：“一作得。”"
                },
                {
                    "paragraph": "無嵆紹血，霑灑屬車塵。",
                    "zhushu": "王洙曰：“晉書忠義傳：紹以天子蒙塵，承詔馳詣。行有所值，王師敗績於蕩隂。百官及侍衛莫不散潰，唯紹儼然端冕，以身捍衛。兵交御輦，飛箭雨集，紹被害於帝側，血汚御服。天子深哀歎之。及事定，左右欲浣衣，帝曰：‘此嵆侍中血，不可去。’司馬相如諌獵書云：‘犯屬車之清塵。’”○師古曰：“吐蕃再䧟京城，代宗幸陜，故云再亂。滄海欲東廵，言代宗幸陜，如始皇之東廵，勞民動衆也。敢料安危體，言朝廷老臣猶多，國體未遽危也。豈無嵆紹血，言艱雞之際，衛帝者豈無忠臣義士如嵆侍中者乎？”",
                    "type": 2
                },
                {
                    "paragraph": "聞說",
                    "zhushu": "王洙曰：“一作道。”"
                },
                {
                    "paragraph": "初東幸，孤兒却走多。",
                    "zhushu": "王洙曰：“宣帝紀注：取從軍死事者之子，養羽林，官教以五兵，號曰羽林孤兒，少壯者令從軍也。”○趙次公曰：“此篇聞官軍逃亡之詩。却走，退却而走也。”"
                },
                {
                    "paragraph": "難分太倉粟，",
                    "zhushu": "王洙曰：“漢太倉之粟，紅腐不可食。”○趙次公曰：“言其旣走，則雖有太倉之粟，而難與之也。”"
                },
                {
                    "paragraph": "競棄魯陽戈。",
                    "zhushu": "王洙曰：“魯陽公與韓遘，戰酣，日暮，援戈而揮之，日爲之反三舎。”○趙次公曰：“言戈乃魯陽之戈，可以麾戰，而反棄之，爲可痛矣。”"
                },
                {
                    "paragraph": "胡虜登前殿，",
                    "zhushu": "王洙曰：“吐蕃䧟京師也。”"
                },
                {
                    "paragraph": "王公出御河。",
                    "zhushu": "王洙曰：“出奔也。”"
                },
                {
                    "paragraph": "得無",
                    "zhushu": "王洙曰：“一作忍爲。”"
                },
                {
                    "paragraph": "中夜舞，",
                    "zhushu": "王洙曰：晉春秋曰：祖逖，字士稚，與司空劉琨雄豪著名。時與琨同辟司馬州主簿，情好綢繆，共被而寢。中夜聞雞鳴起舞曰：“此非惡聲。”毎語丗事，或中宵起坐，相謂曰：“若四海鼎沸，豪傑並起，吾與足下相逐中原耳。”劉琨與親舊書曰：“吾枕戈待旦，志梟逆虜，常恐祖生先吾着鞭。”"
                },
                {
                    "paragraph": "誰",
                    "zhushu": "王洙曰：“一作冝。”"
                },
                {
                    "paragraph": "憶大風歌。",
                    "zhushu": "王洙曰：漢髙祖作大風歌云：“大風起𠔃雲飛揚，安得猛士𠔃守四方。”發沛中兒教之歌。酒酣，上撃𦈢而和之。○趙次公曰：“此又見公之忠義深矣。”○師古田：代宗出幸，禁軍皆逃竄也。難分太倉粟，言國用乏也。競棄魯陽戈，言兵敗北也。英雄之士，於斯時豈無覬覦如劉琨者，故曰“得無中夜舞，誰憶大風歌”，言無人守四方也。"
                },
                {
                    "paragraph": "春色生烽燧，",
                    "zhushu": "王洙曰：“見悲青坂詩注。”"
                },
                {
                    "paragraph": "幽人泣薜蘿。",
                    "zhushu": "王洙曰：“猶賢者泣於草野爾。”○趙次公曰：“幽人，公自謂也。方春之時，而惟有烽燧，此薜蘿之中，幽人無如之何，所以但泣而已。”"
                },
                {
                    "paragraph": "君臣重修德，猶足見時和。",
                    "zhushu": "王洙曰：“巴閬僻逺傷春罷，始知春前已收宫闕。”○趙次公曰：“尤見公之經濟矣。”",
                    "type": 2
                },
                {
                    "paragraph": "春日江村五首",
                    "zhushu": "",
                    "type": 2
                },
                {
                    "paragraph": "農務村村急，",
                    "zhushu": "王洙曰：“農務，田事。”"
                },
                {
                    "paragraph": "春流岸岸深。乾坤萬里眼，時序百年心。茅屋還堪賦，",
                    "zhushu": "王洙曰：“秋興賦：僕野人也，偃息不過茅屋茂材之下。”"
                },
                {
                    "paragraph": "桃源自可追。",
                    "zhushu": "王洙曰：“見‘欲問桃花宿’注。”"
                },
                {
                    "paragraph": "艱難昧",
                    "zhushu": "王珠曰：“一作賤。”"
                },
                {
                    "paragraph": "生理，飄泊到如今。",
                    "zhushu": "",
                    "type": 2
                },
                {
                    "paragraph": "迢遞來三蜀，",
                    "zhushu": "趙次公曰：“蜀郡、廣漢郡，犍爲郡，爲三郡也。”○師古曰：“蜀、吴、魏分爲三國，故曰三蜀。”"
                },
                {
                    "paragraph": "蹉𧿶又六年。",
                    "zhushu": "王洙曰：“又，一作有。”○趙次公曰：“公自乾元二年冬到蜀，至今乾元七年，凡六年矣。”"
                },
                {
                    "paragraph": "客身逢故舊，",
                    "zhushu": "王洙曰：“得嚴公薦舉也。”"
                },
                {
                    "paragraph": "發興自林泉。過懶從衣結，",
                    "zhushu": "王洙曰：“董京威衣百結衣。”"
                },
                {
                    "paragraph": "頻遊任履穿。",
                    "zhushu": "王洙曰：“東郭先生履穿行雪中，着地處皆足迹。”"
                },
                {
                    "paragraph": "藩籬頗無限，恣意向",
                    "zhushu": "王洙曰：“一作買。”"
                },
                {
                    "paragraph": "江天。",
                    "zhushu": "師古曰：“言江天恣意賞眺，不費錢買也。”",
                    "type": 2
                },
                {
                    "paragraph": "種竹交加翠，栽桃爛熳紅。經心石鏡月，到面雪山風。",
                    "zhushu": "王洙曰：“石鏡、雪山，皆蜀中故事，已見前注。”"
                },
                {
                    "paragraph": "赤管隨王命，",
                    "zhushu": "王洙曰：“漢官儀：尚書令僕、丞郎，月給赤管大筆一𩀱。公爲檢校尚書工部，故云赤管也。”"
                },
                {
                    "paragraph": "銀章付老翁。",
                    "zhushu": "王洙曰：“見‘霧雨銀章澁’注。”○趙次公曰：“銀章方賜朱。朱，服也，故次篇有垂朱紱之句也。”"
                },
                {
                    "paragraph": "豈知牙齒落，",
                    "zhushu": "蘇軾曰：“李笴有子在江南，乆不至，語其妻曰：‘阿陳豈知我牙齒豁落，如桑榆倒景，何與子相見耶？’”"
                },
                {
                    "paragraph": "名玷薦賢中。",
                    "zhushu": "",
                    "type": 2
                },
                {
                    "paragraph": "扶病垂朱紱，",
                    "zhushu": "王洙曰：“紱，古蔽𦡀也，象冕服，以韋爲之。曹矛建：俯愧朱紱。”○鮑文虎曰：“公謂檢校工部貟外郎賜緋也。”"
                },
                {
                    "paragraph": "歸休歩紫苔。",
                    "zhushu": "王洙曰：“休，沐也。漢制：五日一下休沐。沈休文：客位紫苔生。”"
                },
                {
                    "paragraph": "郊扉存晩計，",
                    "zhushu": "王洙曰：“顔廷年：側同幽人居‘郊扉常晝閉’，衰暮之計也。”"
                },
                {
                    "paragraph": "幕府媿羣材。",
                    "zhushu": "王洙曰：見“幕府秋風日”注。○趙次公曰：衛青傳云：“開幕府。”蓋設幕以爲府也。"
                },
                {
                    "paragraph": "鷰外晴絲卷，鷗邊水葉開。",
                    "zhushu": "蘇軾曰：阮籍詩：“浴鷗開水葉，戲蝶避風絲。”其語冲淡，子美往往尤盡巧妙。書示任師中。"
                },
                {
                    "paragraph": "鄰家送魚鼈，問我數能來。",
                    "zhushu": "",
                    "type": 2
                },
                {
                    "paragraph": "羣盗哀王粲，",
                    "zhushu": "王洙曰：“見乆客詩注。”○趙次公曰：“王粲避乱客荆州。”"
                },
                {
                    "paragraph": "中年召賈生。",
                    "zhushu": "王洙曰：“見過故斛斯校書莊詩注。”○趙次公曰：“文帝召賈𧨏至宣室。”"
                },
                {
                    "paragraph": "登樓初有作，",
                    "zhushu": "王洙曰：“王粲在荆州，思歸，作登樓賦。”"
                },
                {
                    "paragraph": "前席竟爲榮。",
                    "zhushu": "王洙曰：“賈生對文帝於宣室，言鬼神事，帝不覺前席。”"
                },
                {
                    "paragraph": "宅入先賢傳，",
                    "zhushu": "王洙曰：“先賢傳載王粲宅。”"
                },
                {
                    "paragraph": "才髙處士名。",
                    "zhushu": "趙次公曰：“以𧨏洛陽之才子，異乎處士矣。”"
                },
                {
                    "paragraph": "異時懷二子，春日復含情。",
                    "zhushu": "王洙曰：“二子，謂王粲、賈𧨏也。”○師古曰：“昔王粲依劉表于荆州，思歸，作登樓賦。子美在蜀依嚴武，故以比之。然子美以晩年得嚴武薦，檢校工部，故比之賈生，文帝前席之也。”",
                    "type": 2
                },
                {
                    "paragraph": "早起",
                    "zhushu": "",
                    "type": 2
                },
                {
                    "paragraph": "春來常早起，幽事頗相𨵿。帖石防隤岸，開林出逺山。一丘藏曲折，",
                    "zhushu": "趙次公曰：“漢書班固書曰：‘夫嚴子者，棲遟於一丘，天下不易其樂。’”"
                },
                {
                    "paragraph": "緩歩有躋攀。童僕來城市，缾中得酒還。",
                    "zhushu": "",
                    "type": 2
                },
                {
                    "paragraph": "畏人",
                    "zhushu": "趙次公曰：“選詩曰：‘客子常畏人。’故公得𠋣以爲題。”",
                    "type": 2
                },
                {
                    "paragraph": "早花隨處發，春鳥異方啼。萬里清江上，",
                    "zhushu": "趙次公曰：“公所居在萬里橋西也。”"
                },
                {
                    "paragraph": "三年",
                    "zhushu": "王洙曰：“一作峯。”"
                },
                {
                    "paragraph": "落日低。畏人成小築，𥚹性合幽棲。",
                    "zhushu": "蘇軾曰：“殷亮性器𥚹窄，才術無能，肉　食非我所冝，幽棲林泉，平生心足矣。”○趙次公曰：“謝靈運詩：買此永幽棲。”"
                },
                {
                    "paragraph": "門逕",
                    "zhushu": "王洙曰：“一作逕没。”"
                },
                {
                    "paragraph": "從榛草，無心待",
                    "zhushu": "王洙曰：“一作走。”"
                },
                {
                    "paragraph": "馬蹄。",
                    "zhushu": "蘇軾曰：“崔豹讀書尚無暇，誰有心待輪蹄來往？”○師古曰：“花鳥逢春，皆爲可娱，但不合客於異方，轉使人傷心也。三年落日低，言爲客己涉三年，嗟已之衰暮也。畏人，言避㓂也。甫自言性𥚹，與物相忤，今冝隱居以畏人，而成此築室，殆非功成名遂而身退也。門逕從榛草，將息交絶遊也。”",
                    "type": 2
                },
                {
                    "paragraph": "可惜",
                    "zhushu": "",
                    "type": 2
                },
                {
                    "paragraph": "花飛有底意，",
                    "zhushu": "趙次公曰：“謂有甚㡳事。”"
                },
                {
                    "paragraph": "老去願春遲。可惜歡娱地，都非少壯時。寛心應是酒，遣興莫過詩。",
                    "zhushu": "鄭卬曰：“過，古禾切。”"
                },
                {
                    "paragraph": "此意陶潜解，",
                    "zhushu": "鄭卬曰：“胡買切。唐韻：曉也。”"
                },
                {
                    "paragraph": "吾生後汝期。",
                    "zhushu": "王洙曰：“陶潜性好琴酒，一撫一盃，𥬇詠而已。”○趙次公曰：“淵明所樂，詩酒而已，公恨不與同時。”○師古曰：“陶潜以早悟弃官而歸，今甫當衰老，而困於覉旅，故云‘吾生後汝期’。”",
                    "type": 2
                },
                {
                    "paragraph": "落日",
                    "zhushu": "",
                    "type": 2
                },
                {
                    "paragraph": "落日在簾鈎，溪邊春事幽。芳菲縁岸圃，",
                    "zhushu": "王洙曰：“楚詞：芳菲滿堂。”○趙次公曰：“言芳菲之圃，縁岸而爲者也。”"
                },
                {
                    "paragraph": "樵爨𠋣灘舟。",
                    "zhushu": "洙曰：“應璩：樵蘇不爨。”○趙次公曰：“言樵爨之舟，𠋣灘而泊者也。”"
                },
                {
                    "paragraph": "啅雀爭枝墜，",
                    "zhushu": "王洙曰：“啅，噪也。”"
                },
                {
                    "paragraph": "飛蟲滿院遊。濁醪誰造汝？一酌散千憂。",
                    "zhushu": "王洙曰：“‘一酌’一作‘酌酒’。一云‘一酌罷人憂’。”東方朔曰：“夫積憂者，得酒而解。”○沈括曰：“東方朔列傳：武帝幸甘泉，長平坂，道中有蟲，赤如肝，頭目口齒悉具。”朔曰：“此謂怪氣，必秦獄處也。夫積憂者，得酒而解。乃取蟲置酒中，立消。故云云。”",
                    "type": 2
                },
                {
                    "paragraph": "絶句二首",
                    "zhushu": "",
                    "type": 2
                },
                {
                    "paragraph": "遲日江山麗，春風花草香。",
                    "zhushu": "趙次公曰：“爲春日所照，景象佳麗也。”"
                },
                {
                    "paragraph": "泥融飛燕子，沙暖睡鴛鴦。",
                    "zhushu": "",
                    "type": 2
                },
                {
                    "paragraph": "江碧鳥逾白，山青花欲燃。",
                    "zhushu": "杜修可曰：“岀孟子：如火之始然。”○余葵曰：“孟子：若火之始然。”"
                },
                {
                    "paragraph": "今春看又過，何日是歸年？",
                    "zhushu": "師古曰：“北齊陽松玠談藪云：吴均有才氣，甞爲詩云：‘秋風籠白水，鴈足印黄沙。’”沈隱侯曰：“黄沙語大儉。”均曰：“亦見公詩云：‘野棠開未落，山櫻發欲燃。’”均曰：“我始欲燃，𡖖已印訖。”",
                    "type": 2
                },
                {
                    "paragraph": "絶句",
                    "zhushu": "趙次公曰：“或云江邊踏青，乃成都事。每以三月三日出郊，言踐踏青草，故謂之踏青。”",
                    "type": 2
                },
                {
                    "paragraph": "江邊踏青罷，廻首見旌旗。風起春城暮，髙樓鼔角悲。",
                    "zhushu": "杜修可曰：“唐李綽歳時記云：三月上巳，有錫宴羣臣於曲江，傾都人物於江頭禊飲踏青。”",
                    "type": 2
                },
                {
                    "paragraph": "即事",
                    "zhushu": "",
                    "type": 2
                },
                {
                    "paragraph": "暮春三月巫峽長，",
                    "zhushu": "王洙曰：“盛弘之荆州記：巴東三峽巫峽長。”"
                },
                {
                    "paragraph": "皛皛行雲浮",
                    "zhushu": "王洙曰：“一作无。”"
                },
                {
                    "paragraph": "日光。",
                    "zhushu": "鄭卬曰：“皛，胡了切。”○趙次公曰：“陶渊明詩云：皛皛川上平。”"
                },
                {
                    "paragraph": "雷聲忽送千峯雨，花氣渾如百和香。",
                    "zhushu": "鄭卬曰：“和，胡卧切。”○王洙曰：“古詩：博山炉中百和香。𣡡金蘇合与都梁。”○蘇軾曰：“解濟逰楽游園云：日烘花氣，如百和香惹衣。雅然冝数数行樂。”○趙次公曰：“梁孝元帝巴陵詩：花氣尽薫舟。”"
                },
                {
                    "paragraph": "黃鸎過水飜廻去，燕子㗸泥濕不妨。飛閣卷簾圗𦘕裏，虚無只少對瀟湘。",
                    "zhushu": "趙次公曰：“雖眼前之山水如畫圖，而其所虚无，只欠少瀟湘爲對也。”",
                    "type": 2
                },
                {
                    "paragraph": "暮春",
                    "zhushu": "",
                    "type": 2
                },
                {
                    "paragraph": "卧病擁塞在峽中，瀟湘洞庭虚映空。",
                    "zhushu": "趙次公曰：“言瀟湘洞庭之景，虚在彼処映空，而我卧病於此，不得見之也。”"
                },
                {
                    "paragraph": "楚天不斷四時雨，",
                    "zhushu": "蘇軾曰：“蜀卭𤏡山後，四時常无晴。”曰：“梁益稱爲漏天。”古詩：地近漏天經歳雨。"
                },
                {
                    "paragraph": "巫峽長吹千里風。",
                    "zhushu": "洙曰：“巫峽多風。”○趙次公曰：“地理志：𥠖州之西有漏天，四時常雨。今公借字以言楚地耳。”"
                },
                {
                    "paragraph": "沙上草閣柳新闇，城邊野池蓮欲紅。暮春鴛鷺立洲渚，挾子飜飛還一叢。",
                    "zhushu": "趙次公曰：“叢，聚也。言鴛鷺与子叢聚也。”"
                }
            ]
        },
        {
            "name": "夏",
            "paragraphs": [
                {
                    "paragraph": "夏",
                    "zhushu": "",
                    "type": 1
                },
                {
                    "paragraph": "古詩三首、律詩四首",
                    "zhushu": "",
                    "type": 2
                },
                {
                    "paragraph": "夏日歎",
                    "zhushu": "",
                    "type": 2
                },
                {
                    "paragraph": "夏日出東北，陵天經中街。",
                    "zhushu": "王洙曰：“中街，黄道之所經也。”○薛夢符曰：“右按前漢書天文志：日有中道，月有九行。中道者，黄道，一曰光道。光道北至東井，去北極近；南至牽牛，去北極逺；東至角，西至婁，去極中。夏至至於東井，北近極，故晷短；立八尺之表，而晷景長尺五寸八分。冬至至牽牛，逺極，故晷長；立八尺之表，而晷景長丈三尺一寸四分。春秋分日至婁角，去極中，而晷中；立八天之表，而晷景長七尺三寸六分。此日去極逺近之差，晷景長短之制。去極逺近難知，要以晷景。晷景者，所以知日之南北也。日，陽也。陽用事而日進而北，晝進而長，陽勝，故爲温暑。隂用事則月退而南，晝退而短，隂勝，故爲涼寒也。故曰：進爲暑，退爲寒。若日之南北失節，晷過而長，爲常寒；退而短，爲常燠，此寒燠之表也，故曰爲寒暑。”"
                },
                {
                    "paragraph": "朱光徹厚地，",
                    "zhushu": "趙次公曰：“楚辝云：陽杲杲其朱光。”"
                },
                {
                    "paragraph": "鬱蒸何由開。",
                    "zhushu": "王洙曰：“晋天文志：夏至極起，而天運近北，而斗去人逺，日去人近。南天氣至，故蒸𤍠也。張景陽大火流坤維，白日馳西陸。”漢書：“昴畢爲天街。”應璩書曰：“処凉臺而有炎蒸之煩。”招魂：“朱明承夜。”注：“明，日也。”張孟陽：“朱光馳北陸，浮景忽西沉。”翰曰：“朱光，日也。”陸士衡功臣頌：“朱光以渥。”楚詞：“杲杲光光。”"
                },
                {
                    "paragraph": "上蒼乆無雷，無乃號令乖。",
                    "zhushu": "王洙曰：易傳：“當雷不雷，陽德弱也。”郎顗傳：“雷者，号令，其徳生養。号令殆廢，當生而殺，則雷反作，其時无歳。”○趙次公曰：“言君令之不時。”"
                },
                {
                    "paragraph": "雨降不濡物，",
                    "zhushu": "趙次公曰：“言彼相之无澤。”"
                },
                {
                    "paragraph": "良田起黃埃。",
                    "zhushu": "王洙曰：“易：潤万物者，莫疾乎雨。”濡，滋也。○蘇軾曰：“隋煬帝時大早。”任安曰：“上蒼乆不降甘雨，良田黄埃勃起。”"
                },
                {
                    "paragraph": "飛鳥苦𤍠死，池魚涸其泥。",
                    "zhushu": "王洙曰：鮑昭苦𤍠行：“身𤍠頭且痛，鳥墮䰟家㱕。”又曰：“晨禽不敢飛。”"
                },
                {
                    "paragraph": "萬人尚流冗，舉目唯蒿萊。",
                    "zhushu": "蘇軾曰：“鮑昭賦：上古壘，望蒿萊，尽目力。”○沈括曰：“晋灼曰：‘蒿萊荆𣗥，㪯目皆是。’”"
                },
                {
                    "paragraph": "至今大河北，盡如虎與豺。",
                    "zhushu": "王洙曰：“言大河之此，民皆飢餓相吞，如豺虎也。”"
                },
                {
                    "paragraph": "浩蕩想幽葪，",
                    "zhushu": "王洙曰：“幽州葪門，䘵山境也。葪，居例切。”"
                },
                {
                    "paragraph": "王師安在哉！對食不能飡，",
                    "zhushu": "趙次公曰：“蔡琰詩：‘飢當食𠔃不能飡其餘。’”"
                },
                {
                    "paragraph": "我心殊未諧。眇然貞觀初，難與數子偕。",
                    "zhushu": "王洙曰：“君子以爲傷今思古之詩。”○師古曰：“太宗正觀初，米斗三錢，行旅不齎粮。房、杜、王、魏之徒，皆當時名臣。君臣之間，諌行言聽，遂使膏澤下於民，号令一无乖繆。故甫傷今思古，而欲与数子偕，不可得矣。”",
                    "type": 2
                },
                {
                    "paragraph": "夏夜歎",
                    "zhushu": "",
                    "type": 2
                },
                {
                    "paragraph": "永日不可暮，",
                    "zhushu": "王洙曰：“劉公幹：永日行游戯。”江淹别賦：“夏簟青𠔃晝不暮。”葛生：夏之日，冬之夜。言冬夜。夏曰晝夜之長時也。"
                },
                {
                    "paragraph": "炎蒸毒我膓。",
                    "zhushu": "王洙曰：“我，一作中。言𤍠自中起，故毒我膓也。”"
                },
                {
                    "paragraph": "安得萬里風，飄颻吹我裳。",
                    "zhushu": "蘇軾曰：“相如夢仙引云：悠悠夢到无何郷，天風飄颻吹我裳。白瑜琪樹晃眼冷，有客引上白銀床。”○又曰：“天色乆隂，滛雨不止。”潘章曰：“安得万里長風，掃此隂翳也。”○趙次公曰：“陸士衡前緩声歌云‘長風万里㪯’也。”"
                },
                {
                    "paragraph": "昊天出華月，",
                    "zhushu": "王洙曰：“傅玄詩：清風何飄颻，微月出西方。”劉休玄：“芳年有華月。”"
                },
                {
                    "paragraph": "茂林延踈光。",
                    "zhushu": "王洙曰：謝靈運：“宻林含餘清。”潘安仁：“茅屋茂林下。”○趙次公曰：“王羲之蘭亭記：有茂林脩竹。”"
                },
                {
                    "paragraph": "仲夏苦夜短，開軒納微凉。",
                    "zhushu": "王洙曰：“謝霊運：不怨秋夕長，常苦𤍠夜短。”"
                },
                {
                    "paragraph": "虚明見纎毫，",
                    "zhushu": "王洙曰：“陶潜：凉風起將夕，夜景湛虚明。”"
                },
                {
                    "paragraph": "羽蟲亦飛揚。",
                    "zhushu": "蘇軾曰：“李靳雜感：月華滿院寒，飛揚羽虫乱。”"
                },
                {
                    "paragraph": "物情無巨細，自適固其常。",
                    "zhushu": "王洙曰：“詩：熠燿宵行。羽虫也。”"
                },
                {
                    "paragraph": "念彼荷戈士，",
                    "zhushu": "王洙曰：“詩候人：荷戈与祋。荷，下可切。”"
                },
                {
                    "paragraph": "窮年守邊疆。何由一洗濯，執𤍠互相望。",
                    "zhushu": "王洙曰：“无方切。言荷戈之士，乆苦於炎𤍠，但相望而已，未能一先濯也。”○師古曰：“兵革以來，雨暘失序，甫苦於旱𤍠，因覩羽虫夏夜飛揚而適其性，乃念彼荷戈之士，執𤍠而不得一濯。君天下者，不能推好逸惡勞之心，与衆共之，豈所謂爲民父母也哉！”"
                },
                {
                    "paragraph": "竟夕擊刁斗，",
                    "zhushu": "鄭卬曰：“刁，音彫。”"
                },
                {
                    "paragraph": "喧聲連萬方。",
                    "zhushu": "王洙曰：“李廣傳：程不識正部曲行伍營陣，擊刁斗至明，軍目便。”孟康曰：“刁斗，以銅作鐎，受一斗，晝炊飯食，夜擊持行，名曰刁斗。今在滎陽庫中也。”西域傳：“斥堠七百餘人，五分夜擊句斗自守。”○師古曰：“夜有五更，故分而持之也。”"
                },
                {
                    "paragraph": "青紫雖被體，",
                    "zhushu": "蘇式曰：“韓耀：雖青紫被体，鍾鼎列前，皆非吾所欲也。但得衡山一峯，𥬇卧雲間，吾心足矣。”"
                },
                {
                    "paragraph": "不知早還郷。",
                    "zhushu": "王洙曰：“李白蜀道難云：錦城雖云楽，不如早還家。”韋賢取青紫，如俯拾地芥也。"
                },
                {
                    "paragraph": "北城悲笳發，鸛鶴號且翔。",
                    "zhushu": "鄭卬曰：“胡刀反。”○王洙曰：“豳詩：鸛鳴于垤。”"
                },
                {
                    "paragraph": "况復",
                    "zhushu": "王洙曰：“一作‘懷’。”"
                },
                {
                    "paragraph": "煩促倦，激烈思時康。",
                    "zhushu": "魯訔曰：“張茂先詩：煩促每有餘。蘇子𡖖詩：長歌正激烈。”",
                    "type": 2
                },
                {
                    "paragraph": "毒𤍠寄簡崔評事十六弟",
                    "zhushu": "",
                    "type": 2
                },
                {
                    "paragraph": "大暑運金氣，",
                    "zhushu": "王洙曰：“暑，一作火。五行相生，以成四時。夏，火也；秋，金也。金當代火而畏火，故金氣伏而火流，所以𤍠也。”"
                },
                {
                    "paragraph": "荆揚不知秋。",
                    "zhushu": "趙次公曰：“大暑當作大火。”詩曰：“七月流火。”月令曰：“孟秋之月，盛徳在金。”大火流而運金氣，所以爲七月矣。旣已七月也，而荆楊楚地，是爲炎方，故獨不知秋也。"
                },
                {
                    "paragraph": "林下有塌翼，",
                    "zhushu": "王洙曰：“陳孔璋檄：垂頭塌翼，莫所慿恃。”○蘇軾曰：“王子渊文：夫兒失志，如鵰鶚損羽翮，豈塌翼垂頭於林下乎？”○趙次公曰：“鳥以𤍠而難飛也。”"
                },
                {
                    "paragraph": "水中無行舟。",
                    "zhushu": "杜修可曰：“書云：罔水行舟。”"
                },
                {
                    "paragraph": "千室但掃地，",
                    "zhushu": "蘇軾曰：“李篆赤眉盗，過千室掃地俱尽也。”"
                },
                {
                    "paragraph": "閉𨵿人事休。老夫轉不樂，旅次兼百憂。蝮蛇暮偃蹇，",
                    "zhushu": "王洙曰：“蝮蛇，毒蛇也，往往在人居室中。”○蘇軾曰：“宋純嶺南行云：蝮蛇偃蹇於道周，客子悲辛而躑躅。”"
                },
                {
                    "paragraph": "空床難暗投。炎霄惡明燭，况乃懷舊丘。",
                    "zhushu": "杜修可曰：“鮑照結客少年塲云：去郷三十載，復得還舊丘。”○蘇軾曰：“戴深秋風已動㱕思，况更懷舊隱林丘，如此一洒，令人心折。”"
                },
                {
                    "paragraph": "開襟仰内弟，執𤍠露白頭。束帶負芒刺，",
                    "zhushu": "蘇軾曰：“葛殷昨日束帶見人，卑折躬揖，如負芒刺。吾欲裂巾毀冠，偃仰林下。”"
                },
                {
                    "paragraph": "接居成阻脩。何當清霜飛，㑹子臨江樓。載聞大易義，諷興詩家流。藴藉異時輩，檢身非苟求。",
                    "zhushu": "薛夢符曰：“右按前漢孔稚圭等論曰：咸以儒宗居宰相位，服儒衣冠，傳先王語，其醖藉可也。又唐權德輿醖藉風流，自然可慕。”"
                },
                {
                    "paragraph": "皇皇使臣體，信是徳業優。",
                    "zhushu": "趙次公曰：“指乎崔評事，必爲使也。”"
                },
                {
                    "paragraph": "楚材擇𣏌梓，",
                    "zhushu": "王洙曰：“𣏌梓，楚之良材也。”○薛夢符曰：“右按春秋左傳：楚令尹子木問声子曰：‘晋大夫与楚孰賢？’對曰：‘晋𡖖不如楚，其大夫則賢，皆𡖖材也。如𣏌梓、皮革，自楚往也。唯楚有材，晋實用之。’”○趙次公曰：“唯楚有材，晋實用之。舊注模稜，乃云𣏌梓，楚之良材非是。”"
                },
                {
                    "paragraph": "漢苑歸驊騮。短章逹我心，理爲識者籌。",
                    "zhushu": "王洙曰：“爲，一云待孔融，附此短章，聊神我心素。”○趙次公曰：“驊騮，所以美崔。言漢苑，則漢有天馬之苑。識者，盖指評事也。”",
                    "type": 2
                },
                {
                    "paragraph": "𤍠三首",
                    "zhushu": "",
                    "type": 2
                },
                {
                    "paragraph": "雷霆空霹靂，雲雨竟虚無。炎赫衣流汗，低垂氣不蘇。乞爲寒水玉，願作冷秋菰。",
                    "zhushu": "汪革曰：“寒水玉，水精也。菰，蒲也，成於冷秋。二物皆凉，故願爲之。”"
                },
                {
                    "paragraph": "何似兒童嵗，風凉出舞雩。",
                    "zhushu": "王洙曰：“冠者五六人，童子六七人，浴乎沂，風乎舞雩，詠而㱕。”",
                    "type": 2
                },
                {
                    "paragraph": "瘴雲終不滅，",
                    "zhushu": "師古曰：“瘴雲，乃炎瘴之雲。”"
                },
                {
                    "paragraph": "瀘水復西來。",
                    "zhushu": "鄭卬曰：“瀘，龍都切。”○孫僅曰：“瀘水岀瀘州，属蜀道。”"
                },
                {
                    "paragraph": "閉户人髙卧，",
                    "zhushu": "蘇軾曰：“黄起雨中見竇朴，朴家貧雨中揜，蓬門髙卧，長𥬇自若。”起歎曰：“𡊮安卧雪人，俱稱賢竇夫子雨中，髙卧的不譲古人也。”"
                },
                {
                    "paragraph": "歸林鳥却廻。",
                    "zhushu": "趙次公曰：“人髙卧而但睡，鳥不安而又飛，以見其𤍠之甚矣。”"
                },
                {
                    "paragraph": "峽中都似火，江上只空雷。想見隂宫雪，風門颯踏開。",
                    "zhushu": "張孝祥曰：“宫中暑月，積雪爲山，取其隂凉。”",
                    "type": 2
                },
                {
                    "paragraph": "朱李沉不冷，雕胡炊屢新。",
                    "zhushu": "王洙曰：“魏文帝書：浮甘𤓰於清泉，浸朱李於寒水。”沈休文“長祕屢以拂，朝胡方自炊。”"
                },
                {
                    "paragraph": "將衰骨盡痛，被褐",
                    "zhushu": "王洙曰：“一作暍。”"
                },
                {
                    "paragraph": "味空頻。",
                    "zhushu": "趙次公曰：“暍，於歇反，傷暑也。夏禹扇暍，武王亦扇暍。”"
                },
                {
                    "paragraph": "歘",
                    "zhushu": "鄭卬曰：“許律反。”"
                },
                {
                    "paragraph": "翕炎蒸景，飄颻征戍人。十年可解甲，爲爾一霑巾。",
                    "zhushu": "王洙曰：“憫其經寒暑而不得休息也。”○蘇軾曰：“孫約征伐，十年不解甲兵。”○師古曰：“彫胡，即菰米。被褐，言其賤也。身賤而味重，併享此，寧不傷征戍者十年不得解甲乎？”",
                    "type": 2
                },
                {
                    "paragraph": "多病執𤍠奉懷李尚書",
                    "zhushu": "",
                    "type": 2
                },
                {
                    "paragraph": "衰年正苦病侵凌，首夏何湏氣鬱蒸。",
                    "zhushu": "王洙曰：“古詩：首夏猶清和，敲蒸𣡡凌𡨋。”應璩書曰：“處凉臺而有𣡡蒸之氣。”"
                },
                {
                    "paragraph": "大水淼茫炎海接，",
                    "zhushu": "鄭卬曰：“淼，弭沼切。”"
                },
                {
                    "paragraph": "竒峯硉兀火雲昇。",
                    "zhushu": "王洙曰：“硉，郎兀切。選詩：夏雲多竒峯。淮南子：旱雲煙火。”○蘇軾曰：“岳齊火雲，亦如竒峯，不能致雨，空來空去。”○趙次公曰：“賦選：狀滔天以淼茫。郭璞江賦：巨石硉矹以前却。”"
                },
                {
                    "paragraph": "思霑道暍黃梅雨，",
                    "zhushu": "王洙曰：“京房傳：暑有暍者。漢武紀：暍死，暑中𤍠死也。”○趙次公曰：“暑病曰暍。思道暍之人，以黄梅一雨霑之，此武王扇暍之意，公之爲仁可見矣。”○鄭卬曰：“暍，於歇切，傷暑也。”"
                },
                {
                    "paragraph": "敢望宫恩玉井氷。",
                    "zhushu": "王洙曰：“後漢書：琅邪有冰井，厚丈餘。魚豢魏略：明帝九龍殿前，玉井綺欄。”○趙次公曰：“唐制，百官賜氷。而公甞爲左拾遺，當預賜冰之列。今旣逺矣，故有是句。”"
                },
                {
                    "paragraph": "不是尚書期不顧，",
                    "zhushu": "王洙曰：“前漢：陳遵嗜酒，每飲，賔客滿堂，輙閉門，取客車轄投井中，雖有急，終不得去。時北部刺史奏事過遵，值其方飲，刺史大窮。𠉀遵霑醉時，突入見遵母，叩頭自白，當對尚書有期㑹狀。母乃令從從閭岀去。應休璉與滿公琰書曰：當此之時，仲孺不辝同産之服，孟公不願尚書之期。”"
                },
                {
                    "paragraph": "山隂野雪興難乗。",
                    "zhushu": "王洙曰：“王徽之甞居山隂，夜雪初霽，月色清朗，四望皓然，獨酌酒詠左思招隱詩，忽憶戴逵。逵時在剡，便夜乗小船詣之，造門不前而返，曰：‘乗興而行，興盡而返，何必見安道？’”"
                }
            ]
        },
        {
            "name": "秋",
            "paragraphs": [
                {
                    "paragraph": "秋",
                    "zhushu": "",
                    "type": 1
                },
                {
                    "paragraph": "古詩五首、律詩二十首",
                    "zhushu": "",
                    "type": 2
                },
                {
                    "paragraph": "七月三日亭午已後較𤍠退晚加小凉穩睡有詩，因論壯年樂事，戲呈元二十一曹長",
                    "zhushu": "",
                    "type": 2
                },
                {
                    "paragraph": "今兹啇用事，",
                    "zhushu": "蘇軾曰：“應瑀秋日燕山隂序云：啇飈用事，金帝持權。”羊弘云：“啇帝行令，草木摇落。”"
                },
                {
                    "paragraph": "餘𤍠亦已末。",
                    "zhushu": "洪覺範曰：“末，無也，餘𤍠，將無也。”"
                },
                {
                    "paragraph": "衰年旅炎方，",
                    "zhushu": "王洙曰：“炎方，南方。”○趙次公曰：“公時在夔，爲楚地，故云旅炎方。”"
                },
                {
                    "paragraph": "生意從此活。亭午減汗流，",
                    "zhushu": "杜修可曰：“梁元帝纂要云：在午曰亭干。”"
                },
                {
                    "paragraph": "北鄰耐人聒。晚風爽烏匼，",
                    "zhushu": "洪蒭曰：“烏匼，不舒貌。風爽人烏匼之懷。”"
                },
                {
                    "paragraph": "筋力蘇摧折。",
                    "zhushu": "薛夢符曰：“右按子美曰：馬頭金匼匝。所謂烏匼，即烏巾也。”"
                },
                {
                    "paragraph": "閉目踰十旬，大江不止渇。退藏恨雨師，健歩聞旱魃。",
                    "zhushu": "主洙曰：雨師，行雨神也。退藏，不用事也。神異經曰：南方有人，長三二尺，走行如風，名曰“旱魃”，所見之囯大旱也。"
                },
                {
                    "paragraph": "園蔬抱金玉，無以供採掇。",
                    "zhushu": "趙次公曰：“言其貴而難得，如金玉也。”"
                },
                {
                    "paragraph": "宻雲雖聚散，徂暑終衰歇。前聖眘焚巫，",
                    "zhushu": "鄭卬曰：“眘，古慎字。”○王洙曰：“魯僖公欲焚巫，而臧文仲止之。”"
                },
                {
                    "paragraph": "武王親救暍。",
                    "zhushu": "王洙曰：“武王見暍人，王自左擁而右扇之。見丗紀。”"
                },
                {
                    "paragraph": "隂陽相主客，時序遞回斡。",
                    "zhushu": "王洙曰：“隂陽相推而用事，則四時斡流而為寒暑。”"
                },
                {
                    "paragraph": "灑落唯清秋，昏霾一空闊。蕭蕭紫塞鴈，南向欲行列。",
                    "zhushu": "趙次公曰：“言清秋則昏霾一掃空矣，塞鴈，是時南向之行列，不必以𤍠為念也。”"
                },
                {
                    "paragraph": "歘思紅顔日，霜露凍堦闥。胡馬挾彫弓，鳴弦不虚發。",
                    "zhushu": "王洙曰：“弦不虚發，中必决眥。”○趙次公曰：“此思少年乗寒射獵之事，而感歎年老也。”"
                },
                {
                    "paragraph": "長鈚逐狡兎，突羽當滿月。",
                    "zhushu": "薛夢符曰：“右按家語：子路：白羽若月，赤羽若日。”○趙次公曰：“鈚，音批，韻書云：箭也。突羽又所少，言箭，其羽奔突而疾，故曰突羽。當滿月，言挽弓之滿，箭當其挽滿之間也。薛注所引大非也。”○師古曰：“秋月光滿，故曰滿月。”"
                },
                {
                    "paragraph": "惆悵白頭吟，",
                    "zhushu": "王洙曰：“古楽府有此吟，疾人相知，以新間舊，不能至白首也。”○趙次公曰：“祖出卓文君，以相如置妾之故，以其不能至於白首，而爲此吟，故公借用耳。”○張詠曰：“此句傷衰老也。”"
                },
                {
                    "paragraph": "蕭條游俠窟。",
                    "zhushu": "王洙曰：“游俠，豪傑也。前漢有游俠傳。”○杜定功曰：“郭景純遊仙詩：京華游俠窟。舊注引前漢游俠傳，即非窟字出処矣。”"
                },
                {
                    "paragraph": "臨軒望山閣，縹緲安可越。",
                    "zhushu": "張天斍曰：“縹緲，髙逺貌。”"
                },
                {
                    "paragraph": "髙人錬丹砂，",
                    "zhushu": "張天斍曰：“髙人，指元曹長也。”"
                },
                {
                    "paragraph": "未念將朽骨。",
                    "zhushu": "王洙曰：“丗說：‘丹砂可以駐年。’”○薛夢符曰：“右按抱朴子曰：‘臨氾縣有廖氏，丗老壽，後移，子孫輙殘折。它人居其故宅，復累丗夀。乃知是宅所爲，不知何故。疑井水赤，乃掘井左右，得古人堭丹砂十斛，丹汁入井，是以飲水而得壽。’又楽府：但使丹砂就，令億万年。”"
                },
                {
                    "paragraph": "少壯跡頗踈，",
                    "zhushu": "王洙曰：“踈，縱誕也。”"
                },
                {
                    "paragraph": "歡樂曽倐忽。",
                    "zhushu": "王洙曰：“倐，怱不可留也。”"
                },
                {
                    "paragraph": "杖藜風塵際，老醜難翦拂。",
                    "zhushu": "王洙曰：“翦，裁也。拂，拂拭。言老醜難可矜飾也。”○蘇軾曰：“北史：盧思道翦拂吹嘘，長其先賈。”○趙次公曰：“劉孝標絶交論言：‘翦拂使長鳴。’”"
                },
                {
                    "paragraph": "吾子得神仙，本是池中物。賤夫美一睡，煩促嬰詞筆。",
                    "zhushu": "王洙曰：“周瑜蛟龍得雲雨，非復池中物也。張華：湏促毎有餘。”○趙次公曰：“言我非若子之得神仙，俱美一睡而已。”○師古曰：“言其癖於文章也。”",
                    "type": 2
                },
                {
                    "paragraph": "秋風二首",
                    "zhushu": "",
                    "type": 2
                },
                {
                    "paragraph": "秋風淅淅吹巫山，上牢下牢修水関。",
                    "zhushu": "王洙曰：“上牢、下牢，皆峽内也，名水関。関，津也。”○鄭卬曰：“与上牢相連。荆州記：峽江突起，最險処，山複𨺗下，名下牢，闕。”○師古曰：“水関，乃関津也。春夏多雨水，秋冬多旱乾，修水関必在秋時。”"
                },
                {
                    "paragraph": "吴檣楚柂牽百丈，",
                    "zhushu": "王洙曰：“檣、柂、百丈，皆舡上器用也。”○薛夢符曰：“右按今湖湘間行舟，以竹相續為索，以引上水舟，謂之百丈，以謂其長可百丈，今州峽尤多用之。”"
                },
                {
                    "paragraph": "暖向神都寒未還。",
                    "zhushu": "趙次公曰：“楚南方暖乆而寒遟。”"
                },
                {
                    "paragraph": "要路何日罷長㦸，戰自青羌連百蠻。",
                    "zhushu": "趙次公曰：“有羌蛮之戰，則長㦸滿矣。舊本作百蛮，善本作白字極是。盖嶲州以而有烏蛮、白蛮也。公於䕫詠懷詩云：絶塞烏蛮地。”"
                },
                {
                    "paragraph": "中巴不曽消息好，暝傳戍鼔長雲間。",
                    "zhushu": "王洙曰：“戍鼔，戍楼鼓也。”",
                    "type": 2
                },
                {
                    "paragraph": "秋風淅淅吹我衣，東流之外西日微。",
                    "zhushu": "王洙曰：“東流，言逝而不反也。日微，言迫遟暮也。”○趙次公曰：“此冩眼前之景，死轉含蓄，道不尽悽感之意。”"
                },
                {
                    "paragraph": "天清小城擣練急，",
                    "zhushu": "王洙曰：“為征戍者，爲寒衣也。”"
                },
                {
                    "paragraph": "石古細路行人稀。",
                    "zhushu": "王洙曰：“以啇旅未通也。”"
                },
                {
                    "paragraph": "不知明月爲誰好，早晚孤㠶他夜歸。㑹將白髪𠋣庭樹，故園池臺今是非。",
                    "zhushu": "王洙曰：“時經䘮乱也。”○師古曰：“百川東流，其勢順然也，喻天下當効順于天子。月，臣道也；日，君道也。月微乃其常，日不當微西。日微，喻京師為賊所䧟，代宗出幸。擣練急，謂婦人送征戍之衣。行人稀，謂啇旅不通也。故園池臺今是非，傷故里為㓂焚蕩也。”",
                    "type": 2
                },
                {
                    "paragraph": "早秋苦𤍠堆案相仍",
                    "zhushu": "",
                    "type": 2
                },
                {
                    "paragraph": "七月六日苦炎蒸，",
                    "zhushu": "師古曰：“甫詩有‘元年建巳月’，如此云七月六曰，皆以年月紀時，使後丗事可以考其行止。不然，何以謂之詩史乎？至德二載，甫目賊，竄帰謁帝，帝授左拾遺。房琯云：‘敗陳濤斜。’帝怒。甫上䟽論其罪，帝貶甫為華州司功郎。軻，元元也。是年七月任華州，西北地早寒，於七月六日猶苦𤍠，故甫託意以譏羣臣不時。賀蘭進明譛琯於帝，併及甫，甫被逐。”"
                },
                {
                    "paragraph": "對食暫飡還不能。",
                    "zhushu": "趙次公曰：“蔡琰詩曰：‘飢當食𠔃不能飡。’”"
                },
                {
                    "paragraph": "毎愁",
                    "zhushu": "王洙曰：“一云常愁。”"
                },
                {
                    "paragraph": "夜中",
                    "zhushu": "王洙曰：“一作來。”"
                },
                {
                    "paragraph": "自足",
                    "zhushu": "王洙曰：“一作皆是。”"
                },
                {
                    "paragraph": "蝎，",
                    "zhushu": "鄭卬曰：“許竭切。”○趙次公曰：“蝎者，螫蟲，中原有之，南中无有。韓退之謫南方，及其帰也，有詩云：‘照壁喜見蝎’，則毎以得帰為念，雖蝎之螫，而見之反喜也。”"
                },
                {
                    "paragraph": "况乃秋後轉多蠅。束帶發狂欲大呌，簿書",
                    "zhushu": "王洙曰：“唐書：切於簿書。期㑹。”"
                },
                {
                    "paragraph": "何急來相仍。南望青松架短壑，",
                    "zhushu": "趙次公曰：“江文通擬謝光禄郊遊詩：風散松架險。注云：松枝可以為架，故因謂之架焉。”"
                },
                {
                    "paragraph": "安得赤脚踏層冰。",
                    "zhushu": "蘇軾曰：“馬融夏夜直館，是夕蒸燠倍常，如坐甑中，謂同舎曰：‘安得披襟赤脚，踏隂山之層冰，洗滌塵𤍠。’”",
                    "type": 2
                },
                {
                    "paragraph": "立秋後題",
                    "zhushu": "",
                    "type": 2
                },
                {
                    "paragraph": "日月不相饒，",
                    "zhushu": "蘇軾曰：“王献之，覧鏡見髪，顧兒童曰：‘日月不相饒，村野之人，二毛俱催矣。汝等何不汲汲為斈，寸隂過而不可復得也。’”"
                },
                {
                    "paragraph": "節叙昨夜隔。玄蟬無停號，",
                    "zhushu": "鄭卬曰：“胡刀切。”"
                },
                {
                    "paragraph": "秋燕已如客。",
                    "zhushu": "蔡伯丗曰：“古詩：秋蝉鳴樹間，玄鳥逝將適。宋玉：燕翩翻而辝帰，蝉寂寞而无声。”○蘇軾曰：“張衡寓旅洛汭，生計无聊，有命駕之心，顧梁上鷰曰：‘秋風已至，想如客㒷，斯難乆留也。’”"
                },
                {
                    "paragraph": "平生獨往願，惆悵年半百。罷官亦由人，何事拘形役。",
                    "zhushu": "王洙曰：“帰去來：旣自以心為形役，奚惆悵而獨悲。淮南王莊子畧要曰：江海之士，山谷之人，輕天下細万物而獨往。”司馬彪注曰：獨往，自然不復顧也。陶淵明：誰謂形蹟拘也。○師古曰：“甫此二篇詩，作於乾元元年，至二年，果棄官之秦州。”",
                    "type": 2
                },
                {
                    "paragraph": "立秋雨院中有作",
                    "zhushu": "李泰伯曰：“此詩在嚴武書院中作。”",
                    "type": 2
                },
                {
                    "paragraph": "山雲行絶塞，大火復西流。",
                    "zhushu": "王洙曰：“張景陽詩：大火流坤維。閑居賦：望流火之餘景。”○薛夢符曰：“右按春秋左氏傳：哀十二年冬十二月，螽。季孫問仲尼，仲尼曰：‘丘聞之，火復而後蟄者畢。令火猶西流，司歷過也。’又尔雅云：‘大火謂之大辰。注：大火，心也，在中最明，故時𠉀至也。’”"
                },
                {
                    "paragraph": "飛雨動華屋，䔥䔥梁棟秋。",
                    "zhushu": "王洙曰：“謝玄暉詩：朔風吹飛雨，䔥條江上來。旣洒百常觀，復集九城臺。”"
                },
                {
                    "paragraph": "窮途愧知己，",
                    "zhushu": "趙次公曰：“指嚴鄭公也。”"
                },
                {
                    "paragraph": "暮齒借前籌。",
                    "zhushu": "王洙曰：“張良願借前著以籌之。左太冲：壯齒不恉居，嵗暮常慷慨。”○杜修可曰：“言其晚年而得預節度府叅謀也。”"
                },
                {
                    "paragraph": "己費清晨謁，",
                    "zhushu": "李希声曰：“甫言曰：‘過武𠫊，謀府事。’”"
                },
                {
                    "paragraph": "那成長者謀。",
                    "zhushu": "趙次公曰：“又自謀之辝。”"
                },
                {
                    "paragraph": "解衣開北户，髙枕對南楼。",
                    "zhushu": "趙次公曰：“北户、南楼，自是當時實事。舊注所引，徒紛紛矣。”"
                },
                {
                    "paragraph": "樹濕風凉進，江喧水氣浮。禮寛心有適，",
                    "zhushu": "趙次公曰：“言嚴公待以寛礼。”"
                },
                {
                    "paragraph": "節爽病微瘳。",
                    "zhushu": "趙次公曰：“時節清爽，乃題所謂立秋。曰公素有肺疾，惟氣爽則少蘇也。”"
                },
                {
                    "paragraph": "主將歸調鼎，吾還訪舊丘。",
                    "zhushu": "王洙曰：“主將，謂嚴公也。言公還朝秉政，曰：‘吾當遂帰計也。’鮑明逺詩：‘去郷三十載，復得還舊丘。’”",
                    "type": 2
                },
                {
                    "paragraph": "軍城早秋",
                    "zhushu": "鄭國公嚴武作",
                    "type": 2
                },
                {
                    "paragraph": "昨夜秋風入漢𨵿，朔雲邊雪滿西山。更催飛將追驕勇，",
                    "zhushu": "王洙曰：“漢匈奴號李廣爲飛將。”"
                },
                {
                    "paragraph": "莫放沙場匹馬還。",
                    "zhushu": "王洙曰：“吐蕃常入積石軍取麥，哥舒翰殺之，𨾏馬无還。”○李修可曰：“春秋僖公公羊云：‘匹馬𨾏輪无返者。’舊引哥舒翰事，何干嚴公乎？”",
                    "type": 2
                },
                {
                    "paragraph": "奉和",
                    "zhushu": "",
                    "type": 2
                },
                {
                    "paragraph": "秋風嫋嫋動髙旌，",
                    "zhushu": "王洙曰：“九歌：嫋嫋𠔃秋風，洞庭波𠔃木葉下。髙旌，旌旗也。”"
                },
                {
                    "paragraph": "玉帳外弓射虜營。",
                    "zhushu": "蘇軾曰：“賀若弻征可汗，夜分勁弓射虜營，皆破，継而追殺，大捷。”○趙次公曰：“帳，大將軍之帳。”"
                },
                {
                    "paragraph": "已收滴愽雲間戍，",
                    "zhushu": "趙次公曰：“滴博，城名。雲間戍，以言其髙也。”"
                },
                {
                    "paragraph": "欲奪蓬婆雪分城。",
                    "zhushu": "王洙曰：“滴博、蓬婆，皆西山地名。”○趙次可曰：“蓬婆，吐蕃城名，以其逺在雪山之外。”",
                    "type": 2
                },
                {
                    "paragraph": "秋野五首",
                    "zhushu": "",
                    "type": 2
                },
                {
                    "paragraph": "秋野日蔬蕪，",
                    "zhushu": "王洙曰：“謝𤣥暉：邑里向蕪蔬。”"
                },
                {
                    "paragraph": "寒江動碧虚。繫舟蠻井絡，",
                    "zhushu": "王洙曰：“蜀都賦：岷山之精，上爲井絡。”○趙次公曰：“楚在春秋為蛮夷。”"
                },
                {
                    "paragraph": "卜宅楚村墟。",
                    "zhushu": "王洙曰：“䕫，古楚附庸。”"
                },
                {
                    "paragraph": "棗熟從人",
                    "zhushu": "王洙曰：“一作行。”"
                },
                {
                    "paragraph": "打，葵荒欲自",
                    "zhushu": "王洙曰：“一作旦。”"
                },
                {
                    "paragraph": "鋤。",
                    "zhushu": "蘇軾曰：“左思曰：‘鋤園葵。’客問：‘其勤如此？’左曰：‘去其猶草耳。’”"
                },
                {
                    "paragraph": "盤飡老夫食，分减及溪魚。",
                    "zhushu": "",
                    "type": 2
                },
                {
                    "paragraph": "易識浮生理，難交一物違。",
                    "zhushu": "王洙曰：“物不可違其性也。”"
                },
                {
                    "paragraph": "水深魚極樂，林茂鳥知歸。",
                    "zhushu": "王洙曰：“見‘林茂鳥春帰，水深魚知聚’注。”"
                },
                {
                    "paragraph": "吾老甘貧病，榮華有是非。",
                    "zhushu": "趙次公曰：“吾衰老矣，自安於貧病而无它念，正以榮華非不美也，而有是与非焉。”"
                },
                {
                    "paragraph": "秋風吹几杖，不厭北",
                    "zhushu": "王洙曰：“一云此。”"
                },
                {
                    "paragraph": "山薇。",
                    "zhushu": "王洙曰：“夷、斉隱於首陽山，採薇而食之。”○蘇軾曰：“殷竦，晉宣帝兩徵不起，里人勸其仕，竦曰：‘老子不厭此山蕨薇，君其如予何？’人皆服其量。”",
                    "type": 2
                },
                {
                    "paragraph": "禮樂攻吾短，山林引興長。",
                    "zhushu": "王洙曰：“嵆康書：済𩔖見寛，不政其過。又云：‘至為礼法之士所繩，疾之如言。’又云：‘有入山林而不反之論，遊山澤，觀魚鳥，心甚楽之也。’”○趙次公曰：“漢史所謂‘山林之士，入而不能出也’。”"
                },
                {
                    "paragraph": "掉頭紗帽側，",
                    "zhushu": "王洙曰：“莊子在宥篇：爵躍掉頭。”紗㡌，見“管寧紗帽静”注。"
                },
                {
                    "paragraph": "曝背竹書光。",
                    "zhushu": "王洙曰：“竹書，古簡𠕋也。”○趙次公曰：“所謂竹簡之書也，暗用郝隆曬腹中書也。”"
                },
                {
                    "paragraph": "風落收松子，天寒割蜜房。",
                    "zhushu": "王洙曰：“蜜房，蜂房也。”○趙次公曰：“班固終南頌曰：‘蜜房溜其㒹。’”"
                },
                {
                    "paragraph": "稀踈小紅翠，",
                    "zhushu": "趙次公曰：“言秋花也。”"
                },
                {
                    "paragraph": "駐屐近微香。",
                    "zhushu": "",
                    "type": 2
                },
                {
                    "paragraph": "逺岸秋沙白，連山晚照紅。",
                    "zhushu": "王洙曰：“海賦：波如連山。”"
                },
                {
                    "paragraph": "潜鱗輸駭浪，",
                    "zhushu": "王洙曰：“海賦：駭浪暴洒，驚波飛遊。”○趙次公曰：“言魚以深爲樂，而峽水之深，則輸冩駭浪。”"
                },
                {
                    "paragraph": "歸翼會髙風。",
                    "zhushu": "王洙曰：“魏文帝適與髙風㑹。”○李修可曰：“張翰曰：‘如歸翼得髙風，翶翔投林中。’古詩云：‘翩翩歸鴈翅，更得髙秋風。’”○趙次公曰：“乃翼乎鴻毛，遇順風之義。”"
                },
                {
                    "paragraph": "砧響家家發，",
                    "zhushu": "王洙曰：“謝惠連：櫩髙砧響發，楹長杵聲哀。”"
                },
                {
                    "paragraph": "樵聲箇箇同。",
                    "zhushu": "王洙曰：“峽中樵人，常唱大昌歌以弔柳青，毎聲闕，即呼柳青，然不知所爲也。”"
                },
                {
                    "paragraph": "飛霜任靑女，賜被隔南宫。",
                    "zhushu": "王洙曰：“淮南子云：‘霜神青女。’注云：‘青女，天神，青天王女，主霜雪。’後漢：樂崧甞直南宫，家貧無被。帝聞而嘉之，詔大官賜尚書郎已下食，并給帷被。公雖爲郎而在位，故云隔尓。”",
                    "type": 2
                },
                {
                    "paragraph": "身許騏驎𦘕，",
                    "zhushu": "王洙曰：“見‘今代騏驎閣’注。”"
                },
                {
                    "paragraph": "年衰鴛鷺羣。",
                    "zhushu": "王洙曰：“公晚方登朝籍。”"
                },
                {
                    "paragraph": "大江秋易盛，空峽夜多聞。逕隱千重石，帆留一片雲。兒童解蠻語，",
                    "zhushu": "鄭卭曰：“解，佳買切，識也。”"
                },
                {
                    "paragraph": "不必作參軍。",
                    "zhushu": "王洙曰：“丗說：郝隆爲南蠻參軍，上巳日作詩曰：‘娵隅濯清池。’桓温問：‘何物？’荅曰：‘名魚爲娵隅。’温曰：‘何爲作蠻語。’隆曰：‘千里投公，始得一蠻府，那得不蠻語也。’○趙次公曰：“趙壹居漢中，一日，兒童作褒音，壹歎曰：‘仲尼之道衰遟，夷言蠻語，習成風俗。’乃挈子弟歸中原也。”",
                    "type": 2
                },
                {
                    "paragraph": "秋興三首",
                    "zhushu": "䕫州作。同作八首，餘見宫殿門。",
                    "type": 2
                },
                {
                    "paragraph": "玉露凋傷楓樹林，",
                    "zhushu": "王洙曰：“李宻詩：金風蕩佳節，玉露凋晚林。”"
                },
                {
                    "paragraph": "巫山巫峽氣蕭森。",
                    "zhushu": "王洙曰：“張景陽：荒楚𣡡蕭森。”○趙次公曰：“巫山以言山，巫峽以言水也。”"
                },
                {
                    "paragraph": "江間波浪兼天湧，塞上風雲接地隂。叢菊兩",
                    "zhushu": "王洙曰：“一作重。”"
                },
                {
                    "paragraph": "開他日淚，",
                    "zhushu": "趙次公曰：“此句含蓄，蓋公於夔州見菊花者二年矣，方叢菊之兩開，皆是他日感傷之淚。”"
                },
                {
                    "paragraph": "孤舟一繫故園心。寒衣處處催刀尺，白帝城髙急暮砧。",
                    "zhushu": "王洙曰：“郭㤗機：皎皎白素絲，織爲寒女衣。良工秉刀尺，棄我忽若遺。”",
                    "type": 2
                },
                {
                    "paragraph": "䕫府孤城落日斜，每依南斗望京華。",
                    "zhushu": "趙次公曰：“蓋長安上直北斗，號北斗城也。舊本南斗非。”"
                },
                {
                    "paragraph": "聽猿實下三聲涙，",
                    "zhushu": "王洙曰：見“雨晴有猿揮涙尽”注。"
                },
                {
                    "paragraph": "奉使虚隨八月查。",
                    "zhushu": "王洙曰：見“查上以張騫”注。"
                },
                {
                    "paragraph": "𦘕省香爐違伏枕，",
                    "zhushu": "王洙曰：見“遂阻雲臺宿”注。○趙次公曰：“𦘕省，以粉𦘕之，謂之𦘕省。𥘉學記載應劭漢官儀曰：‘尚書郎入直臺廨中，給女侍史二人，執香炉燒薫以從入臺。違伏枕，則違去𦘕省香炉者，以伏枕之故也。’”"
                },
                {
                    "paragraph": "山樓粉堞隱悲笳。",
                    "zhushu": "王洙曰：“堞，城堞也。粉，謂飾以堊土也。胡人卷蘆葉吹之以爲笳。”○趙次公曰：“指言白帝城也。”"
                },
                {
                    "paragraph": "請看石上藤蘿月，已映洲前蘆荻花。",
                    "zhushu": "趙次公曰：“想像扁舟之景如此。北山移文云：秋桂遺風，春蘿罷月。”",
                    "type": 2
                },
                {
                    "paragraph": "千家山郭静朝暉，日日",
                    "zhushu": "洙曰：“一作一日。”"
                },
                {
                    "paragraph": "江樓坐翠微。",
                    "zhushu": "王洙曰：見“熊羆守翠微”注。○趙次公曰：“樓在山間也。爾雅：山欲上曰翠微，以其氣然也。”"
                },
                {
                    "paragraph": "信宿漁人還汎汎，",
                    "zhushu": "趙次公曰：“詩：汎汎楊舟。”"
                },
                {
                    "paragraph": "淸秋燕子故飛飛。",
                    "zhushu": "趙次公曰：“江揔别詩：黄鵠飛飛逺。”"
                },
                {
                    "paragraph": "匡衡抗䟽功名薄，",
                    "zhushu": "王洙曰：“匡衡傳：有日蝕、地震之変，上問以政治得失，衡遂上䟽。上恱其言。又傳：昭儀及子定陶王爱幸，寵於皇后、太子。衡復上䟽。衡爲少傅數年，數上䟽陳便冝，言多法義。上以爲任公𡖖，由是爲御史大夫。”"
                },
                {
                    "paragraph": "劉向傳經心事違。",
                    "zhushu": "○洙曰：“劉向傳：㑹𥘉立榖梁春秋，徵更生受榖梁，講論五經於石渠。更生後改名向。”○趙次公曰：“漢初立穀梁春秋，徴更生受榖梁，講論五經於石渠。公其心事，欲如劉向之傳經于朝，而乃違背不偶也。”"
                },
                {
                    "paragraph": "同學少年多不賤，五陵衣馬自輕肥。",
                    "zhushu": "薛夢符曰：“右按文選范彦龍贈張徐州詩：田家採樵去，薄暮方來歸。還聞稚子說，有客欵柴扉。儐從皆珠玳，裘馬悉輕肥。軒蓋照墟落，傳瑞生光輝。又：劒騎何翩翩，長安五陵間云。”○蘇軾曰：“劉嵩謂兒童曰：‘若等不見我同學少年皆衣錦食肉，若等不力學，復何爲終身之計耶。’”○趙次公曰：“五陵衣馬，言貴公子也。西都賦：北眺五陵。言長陵、安陵、陽陵、茂陵、平陵，髙貴家傑之家所居。舊引嚴陵與光武同學，何相干耶？”",
                    "type": 2
                },
                {
                    "paragraph": "登髙",
                    "zhushu": "新添。",
                    "type": 2
                },
                {
                    "paragraph": "風急天髙猿嘯哀，",
                    "zhushu": "王洙曰：“宋玉云：天髙而氣清。潘安仁：勁風凄急。”"
                },
                {
                    "paragraph": "渚清沙白鳥飛廻。無邊落木蕭蕭下，",
                    "zhushu": "王洙曰：“江賦：㝷之無邊。楚詞：洞庭波𠔃木葉下。”又：“風颯颯𠔃木蕭蕭。”"
                },
                {
                    "paragraph": "不盡長江衮衮來。",
                    "zhushu": "王洙曰：“謂不舍晝夜，故云不盡。”"
                },
                {
                    "paragraph": "萬里悲秋常作客，",
                    "zhushu": "王洙曰：“宋玉悲秋。”"
                },
                {
                    "paragraph": "百年多病獨登臺。",
                    "zhushu": "王洙曰：“相如多病，卧於茂陵。”"
                },
                {
                    "paragraph": "艱難苦恨繁霜𩯭，潦倒新停濁酒杯。",
                    "zhushu": "王洙曰：“嵆康曰：‘酒一盃，潦倒麄踈。’”",
                    "type": 2
                },
                {
                    "paragraph": "傷秋",
                    "zhushu": "",
                    "type": 2
                },
                {
                    "paragraph": "林僻來人少，山長去鳥微。髙秋収𦘕扇，",
                    "zhushu": "王洙曰：“一云藏羽扇。班姫詠扇詩：常恐秋風至，凉飈奪炎𤍠。棄捐篋笥中，恩情中道絶。”"
                },
                {
                    "paragraph": "乆客掩柴扉。",
                    "zhushu": "王洙曰：“范彦龍云：‘有客欵柴扉。’”"
                },
                {
                    "paragraph": "懶慢頭時櫛，",
                    "zhushu": "王洙曰：“嵆康書：懶與慢相成。”"
                },
                {
                    "paragraph": "艱難帶減圍。",
                    "zhushu": "王洙曰：“謝惠連：腰帶准疇昔，卜知今是非。”"
                },
                {
                    "paragraph": "將軍思汗馬，",
                    "zhushu": "王洙曰：“見收京詩注。”○趙次公曰：“吐蕃未息。”"
                },
                {
                    "paragraph": "天子尚戎衣。",
                    "zhushu": "王洙曰：見“社稷一戎衣”注。"
                },
                {
                    "paragraph": "白蔣風飈脆，",
                    "zhushu": "鄭卭曰：“說文：‘蔣，菰也。’唐雅曰：‘蔣菰，其末謂之彫胡。’”"
                },
                {
                    "paragraph": "殷檉曉夜稀。",
                    "zhushu": "王洙曰：“白蔣，茭草也。殷檉，檉柳也。”○鄭卭曰：“殷，烏閑切，赤黒色。檉，丑成切，可柳。爾雅曰：檉，河柳。”"
                },
                {
                    "paragraph": "何年減豺虎，似有故園歸。",
                    "zhushu": "王洙曰：“王仲宣七哀詩：西京亂無象，豺虎方遘患。南登灞陵岸，回首望長安。張孟陽七哀詩：季葉䘮亂起，賊盗如𧲣虎。”",
                    "type": 2
                },
                {
                    "paragraph": "悲秋",
                    "zhushu": "",
                    "type": 2
                },
                {
                    "paragraph": "凉風動萬里，羣盗尚縱橫。家逺傳",
                    "zhushu": "王洙曰：“一作待。”"
                },
                {
                    "paragraph": "書日，秋來爲客情。",
                    "zhushu": "王洙曰：“此二事皆情意之極者。”"
                },
                {
                    "paragraph": "愁窺髙鳥過，",
                    "zhushu": "王洙曰：“髙鳥，言東西南北猶得所適。”"
                },
                {
                    "paragraph": "老逐衆人行。",
                    "zhushu": "王洙曰：“老者尚爲衆人，亦悲時之不與也。”"
                },
                {
                    "paragraph": "始欲投三峽，何由見兩京。",
                    "zhushu": "",
                    "type": 2
                },
                {
                    "paragraph": "薄遊",
                    "zhushu": "",
                    "type": 2
                },
                {
                    "paragraph": "淅淅風生砌，",
                    "zhushu": "王洙曰：“柳惠連：淅淅振條風。”"
                },
                {
                    "paragraph": "團團月隱牆。",
                    "zhushu": "王洙曰：“班婕妤：團圎似明月。”"
                },
                {
                    "paragraph": "遥空秋鴈滅，半嶺暮雲長。病葉多先墜，",
                    "zhushu": "王洙曰：“秋興：槁葉多隕。”"
                },
                {
                    "paragraph": "寒花只暫香。巴城添淚眼，今夕復清光。",
                    "zhushu": "趙次公曰：“公以薄遊之無定，見月而添淚也。”",
                    "type": 2
                },
                {
                    "paragraph": "揺落",
                    "zhushu": "",
                    "type": 2
                },
                {
                    "paragraph": "揺落巫山暮，寒江東北流。煙塵多戰鼓，風浪少行舟。鵝費羲之墨，",
                    "zhushu": "王洙曰：“王羲之傳：羲之性愛鵝。㑹稽有孤居姥，養一鵝，善鳴，求而未能得，遂携親友命駕就看。姥聞羲之將至，烹以待之。羲之歎息彌日。又山隂有道士好養鵝，羲之往看焉，意甚恱，因求市之。道士曰：‘爲冩黄庭經，當舉鵝相贈耳。’羲之欣然冩畢，籠鵝而歸，甚以爲樂。”"
                },
                {
                    "paragraph": "貂餘季子裘。",
                    "zhushu": "王洙曰：“史記：蘇秦說季兊，兊遺之黒貂裘。蘇秦游秦，秦不能用，於是貂裘色敝。”○趙次公曰：“戰國䇿：蘇秦仕趙，趙王負貂裘、黃金使說秦，書十上而說不行，黒貂之裘弊。今云貂餘季子裘，言貧如蘇子矣。”"
                },
                {
                    "paragraph": "長懷報明主，卧病復髙秋。",
                    "zhushu": "",
                    "type": 2
                },
                {
                    "paragraph": "季秋江村",
                    "zhushu": "",
                    "type": 2
                },
                {
                    "paragraph": "喬木村墟古，",
                    "zhushu": "蘇軾曰：“孫陽云：‘重到樵溪，喬木蔽日，村墟故老無一存者。’”"
                },
                {
                    "paragraph": "踈籬野蔓懸。青",
                    "zhushu": "王洙曰：一作“素”。"
                },
                {
                    "paragraph": "琴將暇日，",
                    "zhushu": "趙次公曰：“言將琴往江村，當暇日也。”"
                },
                {
                    "paragraph": "白首望霜天。登爼黄柑重，",
                    "zhushu": "王洙曰：“鷦鷯賦：肉不登于爼味。”"
                },
                {
                    "paragraph": "支牀錦石圎。",
                    "zhushu": "王洙曰：“史龜䇿傳：南方老人用龜支牀足。”"
                },
                {
                    "paragraph": "逺遊雖寂寞，難見此山川。",
                    "zhushu": "",
                    "type": 2
                },
                {
                    "paragraph": "大曆二年九月三十日",
                    "zhushu": "",
                    "type": 2
                },
                {
                    "paragraph": "爲客無時了，悲秋向夕終。瘴餘䕫子國，",
                    "zhushu": "王洙曰：“魚復，古䕫子國。”"
                },
                {
                    "paragraph": "霜薄楚王宫。",
                    "zhushu": "王洙曰：“楚王遊蘭臺之宫。”"
                },
                {
                    "paragraph": "草敵虚嵐翠，花禁冷葉紅。年年小摇落，不與故園同。",
                    "zhushu": "蘇軾曰：“同素塞上行云：‘八月嚴霜邊岸白，風光豈與故園同。’隂鏗云：‘秦川風物異，不與故園同。’”",
                    "type": 2
                },
                {
                    "paragraph": "秋清",
                    "zhushu": "",
                    "type": 2
                },
                {
                    "paragraph": "髙秋蘇肺氣，白髪自能梳。藥餌憎加减，",
                    "zhushu": "王洙曰：“謝靈運詩：‘藥餌憎所止，衰疾忽在斯。’”"
                },
                {
                    "paragraph": "門庭悶掃除。",
                    "zhushu": "王洙曰：“陳蕃不事一室，志掃除天下。”"
                },
                {
                    "paragraph": "杖藜還客拜，愛竹遣兒書。",
                    "zhushu": "趙次公曰：“王子猷愛竹，凡遣兒書，則題字於竹上。”"
                },
                {
                    "paragraph": "十月江平穩，輕舟進所如。",
                    "zhushu": "",
                    "type": 2
                },
                {
                    "paragraph": "秋盡",
                    "zhushu": "",
                    "type": 2
                },
                {
                    "paragraph": "秋盡東行且未廻，茅齋寄在少城隈。",
                    "zhushu": "王洙曰：“蜀之張儀城也。”○趙次公曰：“公將往於東蜀矣，姑寄草堂，故成都也。少城，城内小城也。”"
                },
                {
                    "paragraph": "籬邊老却陶潜菊，",
                    "zhushu": "王洙曰：“陶潜詩：采菊東籬下，悠然見南山。”"
                },
                {
                    "paragraph": "江上徒逢𡊮紹盃。",
                    "zhushu": "王洙曰：“典略曰：‘劉松、𡊮紹於河朔三伏之際，晝夜飲酒，至於無知，以避一時之暑。故河朔間有避暑之飲。’”"
                },
                {
                    "paragraph": "雪嶺獨看西日落，",
                    "zhushu": "趙次公曰：“西山謂之雪嶺。”"
                },
                {
                    "paragraph": "劒門猶阻北人來。",
                    "zhushu": "王洙曰：“阻，一作旦，言京信尚阻。”"
                },
                {
                    "paragraph": "不辭萬里長爲客，懷抱何時得好開。",
                    "zhushu": ""
                }
            ]
        },
        {
            "name": "冬",
            "paragraphs": [
                {
                    "paragraph": "冬",
                    "zhushu": "",
                    "type": 1
                },
                {
                    "paragraph": "古詩四首、律詩九首",
                    "zhushu": "",
                    "type": 2
                },
                {
                    "paragraph": "前苦寒行二首",
                    "zhushu": "",
                    "type": 2
                },
                {
                    "paragraph": "漢時長安雪一丈，牛馬毛寒縮如蝟。",
                    "zhushu": "王洙曰：“芒，刺也。”○杜修可曰：“西京雜記：‘漢元封二年，大雪深一丈，野中鳥獸皆死，牛馬踡縮如蝟。’鮑明逺出自蒯北行：‘疾用衝塞起，沙礫自飛揚。牛馬縮如蝟，角弓不可張。’”○鄭卬曰：“蝟，千貴切，蟲似豪猪者。”"
                },
                {
                    "paragraph": "楚江巫峽冰入懷，虎豹哀號又堪記。秦時老翁荆楊客，",
                    "zhushu": "王洙曰：“公杜陵人，乃秦地也。”"
                },
                {
                    "paragraph": "慣習炎蒸嵗絺綌。玄𡨋祝融氣或交，手持白羽未敢釋。",
                    "zhushu": "趙次公曰：“以楚地多𤍠故也。白羽，以言扇矣。”",
                    "type": 2
                },
                {
                    "paragraph": "去年白帝雪在山，今年白帝雪在地。凍埋鮫龍南浦縮，",
                    "zhushu": "趙次公曰：“此言水涸少也。”"
                },
                {
                    "paragraph": "寒刮肌膚北風利。楚人四時皆麻衣，",
                    "zhushu": "趙次公曰：“楚地多𤍠，故四時麻衣，以雪爲訝也。”○師古曰：“楚峽地暖，從來無雪，今乃如水入懷，虎、貂之𩔖哀號，此又足堪記也。歳絺綌，謂𡻕暮猶衣絺綌。玄𡨋，冬神；祝融，夏神。冬夏之交，常持羽扇，是以知楚峽之暖也。”"
                },
                {
                    "paragraph": "楚天萬里無晶輝。三足之烏足恐斷，羲和迭送將安歸。",
                    "zhushu": "王洙曰：“言隂盛陽弱，日不能破羣隂也。”○蘇軾曰：“管寧乆雪隂霾，謂友人曰：‘吾恐凍断三足烏脚，寕不吾憂。’人皆変色。”○趙次公曰：“日中有踆烏。注云：‘踆，趾也，謂三足烏也。羲和，日御也。以雪而烏断，則羲和馭日，車失其所歸矣。皆以形容雪深之意也。’”",
                    "type": 2
                },
                {
                    "paragraph": "後苦寒行二首",
                    "zhushu": "",
                    "type": 2
                },
                {
                    "paragraph": "南紀巫廬瘴不絶，太古以來無尺雪。",
                    "zhushu": "王洙曰：“丗說：南州謂之炎方，地常温无雪。”"
                },
                {
                    "paragraph": "蠻夷長老怨苦寒，崑崙天𨵿凍應折。玄猿口噤不能嘯，白鵠翅垂眼流血，安得春泥補地裂。",
                    "zhushu": "蘇軾曰：“孔文舉語友人曰：‘今地軸輾然裂，安得東君汲海作泥而補之。’”",
                    "type": 2
                },
                {
                    "paragraph": "晚來江門",
                    "zhushu": "王洙曰：“一云‘間’。”"
                },
                {
                    "paragraph": "失大木。猛風中夜飛白屋，",
                    "zhushu": "王洙曰：“白屋，見甘林詩注。”"
                },
                {
                    "paragraph": "天兵斷斬青海戎。殺氣南行動坤軸。不爾苦寒何太酷。",
                    "zhushu": "王洙曰：“疑殺戮太過也。”"
                },
                {
                    "paragraph": "巴東之峽生凌澌，彼蒼回幹人得知。",
                    "zhushu": "",
                    "type": 2
                },
                {
                    "paragraph": "十月一日",
                    "zhushu": "",
                    "type": 2
                },
                {
                    "paragraph": "有瘴非全歇，爲冬不亦難。",
                    "zhushu": "趙次公曰：“時已十月矣，而瘴尚未全歇，所以爲冬𠉀之難也。”"
                },
                {
                    "paragraph": "夜郎溪日暖，",
                    "zhushu": "王洙曰：“夜郎，西南夷也。犍爲有夜郎溪。”"
                },
                {
                    "paragraph": "白帝峽風寒。蒸褁如千室，",
                    "zhushu": "王洙曰：“後漢賛：‘一夫得情，千室鳴絃。峽俗以蒸褁爲節物。’”"
                },
                {
                    "paragraph": "燋糟",
                    "zhushu": "王洙曰：“一作糖。”"
                },
                {
                    "paragraph": "幸一柈。",
                    "zhushu": "薛夢符曰：“右按元微之詩：‘雜蓴多剖膳，和黍半蒸菰。’此與蒸褁无異。燒糟皆荆楚人所食者。柈與盤同。又抱朴子曰：‘士柈瓦胾，无救朝飢。’”○趙次公曰：“以糖爲止，蒸褁燋糖，皆十月一日之事。如此一柈，史多用此。安字書：乃俗槃字之真者也。”○鄭卭曰：“柈，簿官切。王注音盤，與盤同。”"
                },
                {
                    "paragraph": "玆辰南國重，舊俗自相歡。",
                    "zhushu": "",
                    "type": 2
                },
                {
                    "paragraph": "初冬",
                    "zhushu": "",
                    "type": 2
                },
                {
                    "paragraph": "垂老戎衣窄，",
                    "zhushu": "王洙曰：“垂老，臨老也。戎衣窄，爲作簽軍謀。”"
                },
                {
                    "paragraph": "歸休寒色深。",
                    "zhushu": "趙次公曰：“時方戍屯，以防吐蕃。”"
                },
                {
                    "paragraph": "漁舟上急水，獵火著髙林。日有習池醉，",
                    "zhushu": "趙次公曰：“陪嚴公出也。山簡在襄陽，習氏有佳園池，簡日醉焉。”"
                },
                {
                    "paragraph": "愁來梁甫吟。",
                    "zhushu": "王洙曰：“見得兼梁甫吟注。”○趙次公曰：“公以諸葛亮自比也。”○師古曰：“甫云此句，其志厭唐室之乱可知。”"
                },
                {
                    "paragraph": "干戈未偃息，出處遂何心。",
                    "zhushu": "",
                    "type": 2
                },
                {
                    "paragraph": "孟冬",
                    "zhushu": "",
                    "type": 2
                },
                {
                    "paragraph": "殊俗還多事，",
                    "zhushu": "趙次公曰：“公中原人，而流落巴䕫，故指爲殊俗也。”"
                },
                {
                    "paragraph": "方冬變所爲。破甘霜落爪，甞稻雪翻匙。巫岫寒都薄，",
                    "zhushu": "趙次公曰：“楚地煖故也。”"
                },
                {
                    "paragraph": "烏蠻",
                    "zhushu": "王洙曰：“一作黔溪。”"
                },
                {
                    "paragraph": "瘴逺隨。",
                    "zhushu": "鄭卭曰：“梁益記：嶲州嶲山，其地接諸蛮部，有烏蛮、秋蛮。”"
                },
                {
                    "paragraph": "終然減灘瀬，暫喜息蛟螭。",
                    "zhushu": "王洙曰：“南都賦：憚夔龍𠔃布蛟螭。”又云：“或藏蛟螭。”○趙次公曰：“水盛滿則蛟螭横，旣冬則水日落，可以暫息蛟螭之憂也。”",
                    "type": 2
                },
                {
                    "paragraph": "至後",
                    "zhushu": "",
                    "type": 2
                },
                {
                    "paragraph": "冬至至後日初長，",
                    "zhushu": "王洙曰：“周禮：冬至，日在牽牛，影長一丈三尺。夏至日在東井，影尺有五寸，長短之至也。晉魏間，宫中以紅線量日影，至後添長一線。”○趙次公曰：“漢時宫中繍工以線量日影，冬至後添一線也。舊注所引周礼，乃是立表求地中之說，非此也。”"
                },
                {
                    "paragraph": "逺在劒南思洛陽。青袍白馬有何意，",
                    "zhushu": "王洙曰：“公止服九品服尔。”"
                },
                {
                    "paragraph": "金谷銅駞非故郷。",
                    "zhushu": "王洙曰：“金谷園、銅駞陌，皆蜀中故事。”○鄭卭曰：“皆在漁陽。”○師古曰：“金谷園、銅駝街，皆不及故郷之樂。”"
                },
                {
                    "paragraph": "梅花欲開不自覺，棣蕚一别永相望。",
                    "zhushu": "王洙曰：“棣蕚，猶兄弟也。公前有詩云：‘干戈猶未定，弟妹各何之。’”"
                },
                {
                    "paragraph": "愁極夲慿詩遣興，詩成吟詠轉淒涼。",
                    "zhushu": "蘇軾曰：“庾子山云：‘本託詩遣㒷，詩成反使旅思淒凉。’”",
                    "type": 2
                },
                {
                    "paragraph": "冬深",
                    "zhushu": "王洙曰：一云即日。",
                    "type": 2
                },
                {
                    "paragraph": "花葉隨天意，江溪共石根。早霞随𩔖",
                    "zhushu": "王洙曰：“一作戾。”"
                },
                {
                    "paragraph": "影，",
                    "zhushu": "趙次公曰：“言其変態不常，隨所𩔖之影而呈現也。”"
                },
                {
                    "paragraph": "寒水各依",
                    "zhushu": "王洙曰：“一作流。”"
                },
                {
                    "paragraph": "痕。易下楊朱淚，",
                    "zhushu": "王洙曰：“楊朱泣歧路，謂其可以南，可以北。”○趙次公曰：“公之流落，困於歧路，故云爾。”"
                },
                {
                    "paragraph": "難招楚客魂。",
                    "zhushu": "王洙曰：“宋玉哀屈原憂愁山澤，魂魄飛散，其命將落，故作招魂，欲以復其精神，延其年壽。外陳四方之惡，内崇楚國之美，以諷于君。”"
                },
                {
                    "paragraph": "風濤暮不穩，",
                    "zhushu": "趙次公曰：“古詩：風濤暮不止，幾日到瀟湘。”○薛夢符曰：“公欲南下，以嵗暮而未成行也。”"
                },
                {
                    "paragraph": "捨掉宿誰門？",
                    "zhushu": "",
                    "type": 2
                },
                {
                    "paragraph": "十二月一日三首",
                    "zhushu": "",
                    "type": 2
                },
                {
                    "paragraph": "今朝臘月春意動，雲安縣前江可憐。",
                    "zhushu": "鄭卭曰：“十道志：雲安在䕫州，本漢朐腮縣也。”"
                },
                {
                    "paragraph": "一聲何處送書鴈，百丈誰家上水舩。",
                    "zhushu": "蘇軾曰：“古離别曲：百丈牽舡上水遟，郎去瞿塘幾日㱕。鍾㑹呼挽舡索爲百丈，今舟子皆呼之爲實故事。”○趙次公曰：“百丈者，牽舡篾，内地謂之。宣，音彈。”"
                },
                {
                    "paragraph": "未將梅蘂驚愁眼，更取椒花媚遠天。明光起草人所羡，",
                    "zhushu": "鄭卭曰：“長安志：明光殿在東内。”"
                },
                {
                    "paragraph": "肺病幾時朝日邊。",
                    "zhushu": "王洙曰：“明光，殿名也。漢王啇借明光殿起草作制誥也。相如病肺多渴，遂卧疾于茂陵。”○趙次公曰：“晉明帝云：‘只聞人自長安來，不聞人自日邊來。其後人遂以日邊爲帝都。’”",
                    "type": 2
                },
                {
                    "paragraph": "寒輕市上山煙碧，日滿樓前江霧黃。負鹽出井此溪女，打鼔發船何郡郎。新亭舉目風景切，茂陵著書消渇長。",
                    "zhushu": "趙次公曰：“晉王導傳：洛京傾覆，中州士人避乱江左十六七，毎至暇日，邀出新亭飲宴。周顗中坐而嘆曰：‘風景不殊，㪯目有江山之異。’皆相視流涕。惟導愀然変色曰：‘當共戮力，剋復神州，何至相對作楚囚泣耶？’衆收淚而謝。茂陵著書，乃司馬相如事。”"
                },
                {
                    "paragraph": "春花不愁不爛熳，楚客唯聽棹相將。",
                    "zhushu": "",
                    "type": 2
                },
                {
                    "paragraph": "即看鷰子入山扉，豈有黃鶯歷翠微。短短桃花臨水岸，輕輕柳絮㸃人衣。",
                    "zhushu": "蘇軾曰：“張麗華遊園，有柳絮㸃衣，謂後主何能㸃人衣？”王曰：“輕薄物，試𡖖意也。”𥬇而不荅。○趙次公曰：“十二月一日作詩，而有鷰子、桃花之𩔖，何也？此義在末句，所謂‘也日一盃難強進’者也。此盖逆道其事耳。”"
                },
                {
                    "paragraph": "春來凖擬開懷乆，老去親知見面稀。他日一盃難強進，重嗟筋力故山違。",
                    "zhushu": "",
                    "type": 2
                },
                {
                    "paragraph": "𡻕暮",
                    "zhushu": "",
                    "type": 2
                },
                {
                    "paragraph": "𡻕暮逺爲客，邊隅還用兵。煙塵犯雪嶺，",
                    "zhushu": "王洙曰：“煙塵，兵氛也。”○趙次公曰：“此篇全言吐蕃之乱也。西山近接維、松，上有積雪，經夏不消，人謂之雪山也。”"
                },
                {
                    "paragraph": "鼔角動江城。天地日流血，",
                    "zhushu": "王洙曰：“謂多戰闘。”"
                },
                {
                    "paragraph": "朝廷誰請纓",
                    "zhushu": "？王洙曰：“終軍願請長纓，以係狂虜。”"
                },
                {
                    "paragraph": "濟時敢愛死，寂寞壯心驚。",
                    "zhushu": "趙次公曰：“公自悼其有濟時之志，而壯心已消故也。”"
                },
                {
                    "paragraph": "分門集註杜工部詩卷第二",
                    "zhushu": ""
                }
            ]
        },
        {
            "name": "節序",
            "paragraphs": [
                {
                    "paragraph": "節序",
                    "zhushu": "千秋節附。",
                    "type": 1
                },
                {
                    "paragraph": "古詩律詩共五十首",
                    "zhushu": "",
                    "type": 2
                },
                {
                    "paragraph": "太𡻕日",
                    "zhushu": "",
                    "type": 2
                },
                {
                    "paragraph": "楚岸行將老，巫山坐復春。",
                    "zhushu": "洙曰：巫山屬夔州，楚置巫山郡。秦昭三十年，伐楚，取黔中巫郡是也。漢爲巫郡。今縣北有巫山，即楚詞所謂“巫山之陽，髙山之岨”。○修可曰：陸機云：“吾將老而爲客。”"
                },
                {
                    "paragraph": "病多猶是客，謀拙竟何人。",
                    "zhushu": "洙曰：顔延年：“存没竟何人，烱介在明淑。”"
                },
                {
                    "paragraph": "閶闔開黄道，",
                    "zhushu": "洙曰：丘希範侍宴樂遊苑：“詰旦開閶闔，馳道聞鳯吹。”離騷：“吾令帝閽開関𠔃，𠋣閶闔而望予。”曹植：“閶闔天衢通。”前漢：“游閶闔，觀玉臺，天門開，軼蕩蕩。”大人賦：“排閶闔而入帝居。”楊炯賦：“閶闔開𠔃凉風嫋。”庾肩吾：“閶闔九門通。”"
                },
                {
                    "paragraph": "衣冠拜紫宸。",
                    "zhushu": "洙曰：唐韓皐爲中丞，常有所陳，必於紫宸殿對百寮而請，未甞詣便殿下。伯玉中書郎詩：“大方信包含，優渥遂不已。躍鱗龍鳯池，揮翰紫宸裏。”"
                },
                {
                    "paragraph": "榮光懸日月，",
                    "zhushu": "洙曰：中候曰：“榮光岀河，汰氣四塞。榮光，即五色也。”易繫曰：“懸象著明，莫大乎日月。”○趙曰：瞻天顔也。天子之答，謂之日月之光。"
                },
                {
                    "paragraph": "賜與出金銀。",
                    "zhushu": "洙曰：蜀先王傳取蜀城中金銀錢賜將士。"
                },
                {
                    "paragraph": "愁寂鴛行斷，",
                    "zhushu": "洙曰：造鴛鷺之行。○趙曰：公甞爲左拾遺，今流落於外，故云“鴛行断”也。"
                },
                {
                    "paragraph": "參差虎穴鄰。",
                    "zhushu": "洙曰：班超曰：“不入虎穴，不得虎子。”劉安招隱士：“橑𠔃虎豹穴。”吴志：“吕蒙欲從軍，母止之。”蒙曰：“不探虎穴，安得虎子。”○趙曰：言在䕫州，乃與虎狼之穴相近也。"
                },
                {
                    "paragraph": "西江元下蜀，",
                    "zhushu": "趙曰：楚人指蜀江爲西江，以其從西而下也。"
                },
                {
                    "paragraph": "北斗故臨秦。",
                    "zhushu": "修可曰：長安上直北斗，謂之北斗城。言瞻望其所不能，故自嘆也。"
                },
                {
                    "paragraph": "散地逾髙枕，",
                    "zhushu": "夢符曰右按王弼明爻通変例曰：“投戈散地，則六親不能相保；同舟而濟，則胡越何患乎異心。”○趙曰：指言居䕫州，是閑散之地也。"
                },
                {
                    "paragraph": "生涯脫要津。",
                    "zhushu": "趙曰：古詩：“先據要路津。脫要津，則不在鴛鷺之行也。”"
                },
                {
                    "paragraph": "天邊梅柳樹，相見幾回新。",
                    "zhushu": "蘇曰：謝奉容居江表，佳門前梅柳，幾回見新秋葉，故人無音信，何也？○趙曰：言䕫州去中國逺，爲天之一邊也。公在䕫州凡三年矣，故云“幾回新”。",
                    "type": 2
                },
                {
                    "paragraph": "立春",
                    "zhushu": "",
                    "type": 2
                },
                {
                    "paragraph": "春日春盤細生菜，",
                    "zhushu": "趙曰：齊人月令曰：“凡立春曰食生菜，不可過多，取迎新之意。”"
                },
                {
                    "paragraph": "忽憶兩京梅發時。",
                    "zhushu": "趙曰：以紀兩京當立春日已有菜也。"
                },
                {
                    "paragraph": "盤出髙門行白玉，",
                    "zhushu": "趙曰：行白玉盤也。應劭漢官儀曰：封禪壇：“有白玉壇。”"
                },
                {
                    "paragraph": "菜傳纎手送青絲。",
                    "zhushu": "蘇曰：東晉李鄂立春日命蘆菔、芹芽爲菜盤饋貺，江淮人効之。古詩云：“蘆菔白玉縷，生菜青絲盤。予寓惠州，適值春曰，書示翟夫子。”"
                },
                {
                    "paragraph": "巫峽寒江那對眼，杜陵遠客不勝悲。",
                    "zhushu": "趙曰：言巫峽傍江也寒，那得此菜對服，冝乎其悲矣。"
                },
                {
                    "paragraph": "此身未知歸定處，呼兒覔紙一題詩。",
                    "zhushu": "",
                    "type": 2
                },
                {
                    "paragraph": "元日寄韋氏妹",
                    "zhushu": "",
                    "type": 2
                },
                {
                    "paragraph": "近聞韋氏妹，迎在漢鍾離。",
                    "zhushu": "洙曰：濠州鍾離縣。"
                },
                {
                    "paragraph": "郎伯殊方鎮，京華舊國移。",
                    "zhushu": "趙曰：以禄山之亂而奔移也。莊子：“有舊國舊都，望之暢然。”"
                },
                {
                    "paragraph": "春城廻北斗，郢樹發南枝。",
                    "zhushu": "洙曰：見“宿鳥戀本枝”注。○趙曰：長安城曰北斗城。方春回於北斗之城，乃樹木發南枝於郢地之日，以紀元日。公在長安，而妹在鍾離也。○鄭曰：王彦輔云：“或云郢字誤。”卬以意攷之，當作嶺樹。故王公注云：“大庾嶺梅，南枝落而北枝開。”"
                },
                {
                    "paragraph": "不見朝正使，啼痕滿面垂。",
                    "zhushu": "趙曰：重紀亂離，四方之使隔絶故也。",
                    "type": 2
                },
                {
                    "paragraph": "元日示宗武",
                    "zhushu": "",
                    "type": 2
                },
                {
                    "paragraph": "汝啼吾手戰，吾𥬇汝身長。",
                    "zhushu": "趙曰：手戰，老病也。身長，長大也。啼𥬇之事，豈非換年，而激父子之感乎？"
                },
                {
                    "paragraph": "處處逢正月，迢迢滯逺方。飄零還栢酒，",
                    "zhushu": "洙曰：周庾信正旦蒙趙王賚酒詩：“栢酒隨銘至，椒花逐頌來。”梁庾肩吾嵗盡詩云：“聊用栢葉酒，且奠五辛盤。”○尹曰：崔寔四月月令曰：“元日進椒栢酒。”椒是玉衡星精，服之令人身輕能走。栢是仙藥。進酒次第，以年少者爲先，故十八卷守歳詩云：“守歳阿戎家，椒盤已頌花。”"
                },
                {
                    "paragraph": "衰病只藜牀。",
                    "zhushu": "洙曰：管寧家貧，坐藜牀欲穿，爲學不倦。"
                },
                {
                    "paragraph": "訓諭青衿子，",
                    "zhushu": "洙曰：鄭國風：“青青子衿，悠悠我心。”毛：青，領也，學子之所服。箋云：禮：“父母在，衣純以青。”"
                },
                {
                    "paragraph": "名慙白首郎。",
                    "zhushu": "洙曰：前漢：馮唐以孝亷爲郎中署長，事文帝。帝輦過，問唐曰：“父老何自爲郎？家安在？”具以實言。王仲宣詠史詩曰：“馮公豈不偉，白首不見招。”顔駟，漢文帝時爲郎，至武帝輦過郎署，見駟厖眉皓髪，問曰：“叟何時爲郎，向其老也。”荅曰：“臣文帝時爲郎。文帝好文，而臣好武；景帝好美，臣貌陋；陛下好壯，臣已老矣。是以三朝不遇，故老於郎署。”帝感其言，擢拜㑹稽都尉。張平子思玄賦云：“尉厖眉而郎潜，逮三葉而講武。”"
                },
                {
                    "paragraph": "賦詩猶落筆，",
                    "zhushu": "洙曰：吴質牋曰：“置酒縱飲，賦詩稱觴。”○蘇曰：丘希範落筆賦詩，四座失色。"
                },
                {
                    "paragraph": "獻壽更稱觴。",
                    "zhushu": "洙曰：潘安仁稱萬壽以獻觴。"
                },
                {
                    "paragraph": "不見江東弟，髙歌淚數行。",
                    "zhushu": "洙曰：弟豐在江左，無消息。",
                    "type": 2
                },
                {
                    "paragraph": "人日寄杜二拾遺",
                    "zhushu": "趙曰：適於肅宗時，爲李輔國毀短，下除太子詹事。未幾，蜀亂出。爲彭州刺史，又遷蜀州。” 髙適作",
                    "type": 2
                },
                {
                    "paragraph": "人日題詩寄草堂，",
                    "zhushu": "洙曰：草堂，公所結於浣花。"
                },
                {
                    "paragraph": "遥憐故人思故郷。柳條弄色不忍見，梅花滿枝空斷腸。身在南蕃無所預，心懷百憂復千慮。",
                    "zhushu": "趙曰：南蕃，指言蜀州也。豈當成都改爲南京，而蜀在成都之南，故云南蕃乎？"
                },
                {
                    "paragraph": "今年人",
                    "zhushu": "洙曰：一作“此”。"
                },
                {
                    "paragraph": "日空相憶，明年人",
                    "zhushu": "洙曰：一作“此”。"
                },
                {
                    "paragraph": "日知何處？一卧東山三十春，豈知書劒老風塵。龍鍾還忝二千石，",
                    "zhushu": "洙曰：任蜀州刺史。"
                },
                {
                    "paragraph": "媿爾東南西北人。",
                    "zhushu": "趙曰：適，勃海人，少落魄，客梁、宋間。所以引宋句之言，盖𥘉以書劒從事，而至老却遭風塵，雖龍鍾爲太守，有媿於杜公爲東西南北人也。○孔子曰：丘也，東西南北之人也。則以孔子歷聘比杜公矣。",
                    "type": 2
                },
                {
                    "paragraph": "追酬故髙蜀州人日見寄",
                    "zhushu": "并序。",
                    "type": 2
                },
                {
                    "paragraph": "開文書帙中，檢所遺忘，因得故髙常侍適往居在成都時，髙任蜀州刺史“人日相憶見寄”詩。淚灑行間，讀終篇末。自枉詩已十餘年，莫記存没，又六七年矣。老病懷舊，生意可知。今海内忘形故人，獨漢中王瑀與昭州敬使君超先在。愛而不見，情見乎辭。大曆五年正月二十一日，却追酬髙公此作，因寄王及敬弟。",
                    "zhushu": "",
                    "type": 2
                },
                {
                    "paragraph": "自蒙蜀州人日作，不意清詩乆零落。今晨散帙眼忽開，迸淚幽吟事如昨。",
                    "zhushu": "洙曰：迸淚，言不可制也。昨，言近如昨日也。"
                },
                {
                    "paragraph": "嗚呼壯士多慷慨，合沓髙名動寥廓。歎我悽悽求友篇，感時鬱鬱匡君略。",
                    "zhushu": "洙曰：鬱鬱，不伸貌。言有匡君之略，不得伸也。"
                },
                {
                    "paragraph": "錦里春光空爛熳，",
                    "zhushu": "趙曰：謂往居在成都，髙任蜀，人日相憶見寄，所以重歎之。"
                },
                {
                    "paragraph": "瑶墀侍臣已𡨋寞。",
                    "zhushu": "洙曰：時適已亡矣。○趙曰：適爲刑部侍郎、散騎常侍，乃天子玉墀之從臣，今追言其死而𡨋寞也。"
                },
                {
                    "paragraph": "瀟湘水國旁黿鼉，",
                    "zhushu": "趙曰：公今和此詩，乃在潭州，故言潭州景也。"
                },
                {
                    "paragraph": "鄠杜秋天失鵰鶚。",
                    "zhushu": "蘇曰：劉向亡，父老歎曰：“鄠邑、杜陵，何期風霜失于鵰鶚也。”"
                },
                {
                    "paragraph": "東西南北更堪論，白首扁舟病獨存。",
                    "zhushu": "趙曰：以荅髙君東西南北之句，且言其扁舟在潭也。"
                },
                {
                    "paragraph": "遥拱北辰纒㓂盗，",
                    "zhushu": "洙曰：北辰，象帝居，時猶爲盗據，未獲收復。"
                },
                {
                    "paragraph": "欲傾東海洗乾坤。",
                    "zhushu": "洙曰：思滌去昏亂也。"
                },
                {
                    "paragraph": "邊塞西蕃最充斥，",
                    "zhushu": "洙曰：西蕃，吐蕃也。充斥，猶縱横也。"
                },
                {
                    "paragraph": "衣冠南渡多崩奔。",
                    "zhushu": "洙曰：南渡，避亂也。崩奔，蒼黄貌。○趙曰：晉元帝渡江，而衣冠皆南渡，今因惜之。"
                },
                {
                    "paragraph": "鼔瑟至今悲帝子，",
                    "zhushu": "洙曰：湘妃，堯之女也，故曰帝子。傳言湘靈鼔瑟也。○趙曰：公在潭州，故用潭州事以爲悲焉。"
                },
                {
                    "paragraph": "曵裾何處覔王門。",
                    "zhushu": "洙曰：鄒陽：“何王之門，不可曵長𥚑。此言愛漢中王而不見也。”"
                },
                {
                    "paragraph": "文章曹植波瀾闊，",
                    "zhushu": "洙曰：曹植，陳思王。"
                },
                {
                    "paragraph": "服食劉安德業尊。",
                    "zhushu": "洙曰：劉安淮南王，與八公著書，言服食神仙事也。"
                },
                {
                    "paragraph": "長笛誰能",
                    "zhushu": "洙曰：一云鄰家。"
                },
                {
                    "paragraph": "亂愁思，",
                    "zhushu": "夢符曰：右按後漢馬融傳：有雒客舎逆旅吹笛。融云：“京師逾年，暫聞甚悲而樂之，遂作長笛賦。”"
                },
                {
                    "paragraph": "昭州詞翰與招魂。",
                    "zhushu": "洙曰：昭州敬使君。○趙曰：嵆康序云：“鄰人有吹笛者，發聲寥亮，追思曩昔遊宴之好，感音而歎，故作賦云。”今公追思髙蜀州而反之。○師曰：自髙寄詩已十餘年，追思之纔如昨日，言時光奄忽也。寥廓，指天地間。反篇，言反報之篇，即追酬也。鬱鬱，言有匡君之略，鬱滯而不得伸。錦里，指蜀。瑶墀，侍臣，謂髙已亡也。甫鄠杜人，今寄居湘水傍。近黿鼉而不獲髙翔逺舉，故云“失鵰鶚”。北辰，喻帝坐爲賊所據，故云“𦆑㓂盗”。西蕃充斥，言吐蕃縱横也。衣冠，指士大夫南渡避亂。悲帝子，託言公主諸王亂離飄泊，故可悲也。覔王門，託言漢中王瑀，乃甫所親愛者，不可得見。曹植、劉安皆宗親，以比漢中王。昭州，指敬超先，善爲詞翰，可爲甫招䰟也。亂離之際，精魂奔散，欲以詞招之。",
                    "type": 2
                },
                {
                    "paragraph": "人日兩篇",
                    "zhushu": "彦輔曰：前五後七。董勛問禮俗，曰：正月一日爲雞，二曰爲狗，三日爲豕，四日爲羊，五日爲牛，六日爲馬，七日爲人。則正旦𦘕雞於門，七日鏤人户上，良爲此也。",
                    "type": 2
                },
                {
                    "paragraph": "元日到人日，",
                    "zhushu": "修可曰：西清詩話云：都人劉克，窮該典籍，甞與客論云：元日至人日，未有不隂時。人知其一，不知其二，四百年惟子美與克㑹耳。起就架取書與客曰：“此東方朔占書也。歳後八日：一日爲雞，二日爲犬，三日爲豕，四日爲羊，五日爲牛，六日爲馬，七日爲人，八日爲穀。其日晴，主所生之物育，隂則災。”少陵意謂天寳離亂，四方雲擾幅裂，人物歳歳俱災，此春秋豈書王正月意耶？深得古人用心。"
                },
                {
                    "paragraph": "未有不隂時。冰雪鸎難至，春寒花較遟。雲隨白水落，風振紫山悲。蓬𩯭稀踈少，無勞比素絲。",
                    "zhushu": "蘇曰：柳博蓬首愁搔首，稀踈之甚，羞比素絲。",
                    "type": 2
                },
                {
                    "paragraph": "此日此時人共得，一談一𥬇俗相看。",
                    "zhushu": "蘇曰：王遇元語弟曰：“一談一𥬇，丗俗酒炙之歡，豈識文字真樂耶？余元日在善化，因書此詩二萹與楊太守。”"
                },
                {
                    "paragraph": "罇前栢葉休隨酒，",
                    "zhushu": "洙曰：見元日示宗武注。○趙曰：四民月令曰：“元日進椒栢酒。”"
                },
                {
                    "paragraph": "勝裏金花巧耐寒。",
                    "zhushu": "洙曰：人日造華勝相遺，起於晉代，見賈充李夫人曲云：像瑞圖金勝之形，又像西王母戴勝也。嵗時記：人日以七種菜爲羹，剪綵爲花勝以相遺，或縷金薄爲人勝，以像瑞圖之形。"
                },
                {
                    "paragraph": "佩劒衝星聊暫拔，",
                    "zhushu": "洙曰：晉輿服志：“漢自天子至百官，無不偑劒，其後唯朝帶。”晉書：斗牛之間有紫氣。雷煥曰：寳劒之精，上徹於天。"
                },
                {
                    "paragraph": "匣琴流水自湏彈。",
                    "zhushu": "洙曰：琴有三峽流泉操。○趙曰：伯牙志在流水，而鍾子期曰：“湯湯哉。”舊注所引，却是流泉操也。"
                },
                {
                    "paragraph": "早春重引江湖興，直道無憂行路難。",
                    "zhushu": "趙曰：行路難，古曲名。言以直道行之，無他而不可往也。",
                    "type": 2
                },
                {
                    "paragraph": "社日兩篇",
                    "zhushu": "",
                    "type": 2
                },
                {
                    "paragraph": "九農成徳業，",
                    "zhushu": "洙曰：少皥氏以九扈爲九農正。"
                },
                {
                    "paragraph": "百祀發光輝。",
                    "zhushu": "洙曰：共工氏有子曰勾龍，能平水士，故祀以爲社。左傳：盛德者，必百丗祀。"
                },
                {
                    "paragraph": "報効神如在，",
                    "zhushu": "洙曰：謂祭神如神在。"
                },
                {
                    "paragraph": "馨香舊不違。",
                    "zhushu": "洙曰：左傳所謂馨香，無䜛慝也。"
                },
                {
                    "paragraph": "南翁巴曲醉，",
                    "zhushu": "蘇曰：晉初，南隱者，自號南翁，人莫知來歷。因社日至，衆㑹上願聽巴歌，乞此一日醉。○趙曰：公自言也。其在䕫州，得稱南翁。"
                },
                {
                    "paragraph": "北鴈塞聲微。",
                    "zhushu": "趙曰：秋時鴈北向矣。"
                },
                {
                    "paragraph": "尚想東方朔，恢諧割肉歸。",
                    "zhushu": "洙曰：東方朔傳：伏日，詔賜從官肉。太官丞日晏不來，朔獨拔劒割肉，謂其同官曰：“社日當蚤歸，請受賜。”即懷肉去。太官奏之，詔朔自責。朔曰：“拔劒割肉，一何壯也！割之不多，又何廉也！歸遺細君，又何仁也。”○蘇曰：此社日詩所載，乃是伏日。或云誤使事，或云大手筆，寓意而已。○鮑曰：按十二諸侯年表：秦德公二年，初作伏，祠社，磔狗四門。則祠社用伏日。此詩用伏曰事何疑？",
                    "type": 2
                },
                {
                    "paragraph": "陳平亦分肉，太史竟論功。",
                    "zhushu": "洙曰：陳平傳：里中社，平爲宰，分肉甚均。里父老曰：“善，陳孺子之爲宰。”平曰：“嗟乎！使平得宰天下，亦如此肉矣。”"
                },
                {
                    "paragraph": "今日江南老，他時渭北",
                    "zhushu": "洙曰：一作水。"
                },
                {
                    "paragraph": "童。",
                    "zhushu": "洙曰：公生於渭北，老於江南。"
                },
                {
                    "paragraph": "歡娱看絶塞，涕淚落秋風。",
                    "zhushu": "趙曰：公言流落於此，故涕淚在秋風之中落也。"
                },
                {
                    "paragraph": "鴛鷺廻金闕，",
                    "zhushu": "洙曰：鴛鷺，公𡖖也。○趙曰：金闕，天子之闕。言貴人之自金闕廻者，誰念我也。"
                },
                {
                    "paragraph": "誰憐病峽中。",
                    "zhushu": "洙曰：公自傷也。",
                    "type": 2
                },
                {
                    "paragraph": "熟食日示宗文宗武",
                    "zhushu": "洙曰：熟食日，即寒節也。秦人呼寒食爲熟食日，言其不動煙火。預辦熟食物過節也。齊人呼爲“冷節”，又云“禁煙”。",
                    "type": 2
                },
                {
                    "paragraph": "消渇游江漢，",
                    "zhushu": "趙曰：自志其病也。"
                },
                {
                    "paragraph": "覊栖尚甲兵。幾年逢熟食，",
                    "zhushu": "趙曰：寒食日更不舉火，而冷食其物，故謂之寒食，亦謂之熟食。"
                },
                {
                    "paragraph": "萬里逼清明。松栢卭山路，風花白帝城。",
                    "zhushu": "田曰：十道志曰：“卭山在路湯縣北，俗以寒食省墳。子羙先塋在邛，而其身流寓白帝，於寒食不能展省，故有此句。”○鄭曰：寰宇志：“卭州因卭來山爲名。”水經注：卭來山在漁嘉嚴道縣。"
                },
                {
                    "paragraph": "汝曹催我老，回首淚縱横。",
                    "zhushu": "",
                    "type": 2
                },
                {
                    "paragraph": "又示兩兒",
                    "zhushu": "",
                    "type": 2
                },
                {
                    "paragraph": "令節成吾老，他時見汝心。",
                    "zhushu": "趙曰：令節，指寒食也。以汝年少，未知老者之清，他日汝軰老年，方見其心如我之今日矣。"
                },
                {
                    "paragraph": "浮生看物變，爲恨與年深。長葛書難得，",
                    "zhushu": "鄭曰：春秋時鄭地，今縣𨽻許州。"
                },
                {
                    "paragraph": "江州涕不禁。",
                    "zhushu": "鄭曰：居吟切。"
                },
                {
                    "paragraph": "團圎思弟妹，",
                    "zhushu": "蘇曰：季湛中秋日登仲宣樓，拊欄自語：“登樓似有弔古之恨，更值團圎，忍不思弟妹共觀耶？”○趙曰：長葛、江州，必其弟妹所在。"
                },
                {
                    "paragraph": "行坐白頭吟。",
                    "zhushu": "趙曰：卓文君作白頭吟諷相如，詳見上注。",
                    "type": 2
                },
                {
                    "paragraph": "小寒食舟中作",
                    "zhushu": "",
                    "type": 2
                },
                {
                    "paragraph": "佳辰強飲食猶寒，",
                    "zhushu": "趙曰：其猶食是寒物，此爲小寒食言之也。"
                },
                {
                    "paragraph": "隱",
                    "zhushu": "鄭曰：於靳切。"
                },
                {
                    "paragraph": "几蕭條帶鶡冠。",
                    "zhushu": "洙曰：漢輿服志：“號賁武騎皆鶡冠。南郭子綦隱几卧。”○鄭曰：鶡，何葛切。鳥以雞闘，必至死，故勇士爲冠。○趙曰：鶡冠者，隱人之冠也。𡊮淑真隱傳：鶡冠子。舊注引虎賁武騎之冠，誤矣。"
                },
                {
                    "paragraph": "春水船如天上坐，",
                    "zhushu": "趙曰：魯直言：前人詩有“水面船如天上坐”，杜公改一“春”字，而精神烱然，可謂㸃鐵成金。○余曰：邵氏聞見録云：少陵比句，本沈雲𡖖“船如天上坐，人似鏡中行。船如天上去，魚似鏡中懸”也。或以此論少陵之妙，予謂少陵所以獨立千載之上者，不但有所本也。三百篇之作，果何本哉？"
                },
                {
                    "paragraph": "老年花似霧中看。",
                    "zhushu": "尹曰：張歜至秦，嘆曰：“老年看花，眼眩如隔霧榖，誰於燭下數牛毛也。”"
                },
                {
                    "paragraph": "姢姢戲蝶過閑幔，片片輕鷗下急湍。雲白山青萬餘里，看雲直北至長安。",
                    "zhushu": "洙曰：鮑明逺：㶚陵望長安，河陽視京縣。徐敬業：登陴起遐目，回首見長安。王粲：南登㶚陵岸，回首望長安。○蘇曰：何遜古道難云：“直北長安道，愁看别離人。”",
                    "type": 2
                },
                {
                    "paragraph": "寒食",
                    "zhushu": "",
                    "type": 2
                },
                {
                    "paragraph": "寒食江村路，",
                    "zhushu": "洙曰：一作“樹”。"
                },
                {
                    "paragraph": "風花髙下飛。汀煙輕冉冉，竹日淨暉暉。由父",
                    "zhushu": "洙曰：一作“舎”。"
                },
                {
                    "paragraph": "要皆去，",
                    "zhushu": "趙曰：要，平聲。言有招要則皆去也。"
                },
                {
                    "paragraph": "鄰家閙",
                    "zhushu": "洙曰：一作“問”。"
                },
                {
                    "paragraph": "不違。",
                    "zhushu": "洙曰：别本作“閑不違”。諸家本注云：子美父諱閑，集中不用“閑”字，後有北斗殷同。○蘇曰：董寧淳至，毎有偕問，不違人意。甚喜得良鄰。○趙曰：當作問，言鄰家之問，亦不違而受之。○師曰：甫旣卜居浣花溪上，日與田父野老相狎蕩，故有“田父要皆去，鄰家問不違”之語。不違者，不逆其情。問乃問遺也。"
                },
                {
                    "paragraph": "地偏相識盡，鷄犬亦忘歸。",
                    "zhushu": "洙曰：一作“機”。○趙曰：陶淵明所謂“心逺地自偏”也。",
                    "type": 2
                },
                {
                    "paragraph": "清明",
                    "zhushu": "",
                    "type": 2
                },
                {
                    "paragraph": "著處繁花矜是",
                    "zhushu": "洙曰：又云：務足。"
                },
                {
                    "paragraph": "日，長沙千人萬人出。渡頭翠柳豔明眉，爭道朱蹄驕囓膝。",
                    "zhushu": "洙曰：朱逹平善相馬。魏文將岀，取馬入。逹平曰：“此馬今日死矣。”及將乗馬惡香囓帝膝，帝怒，遣使殺之。○趙曰：以朱飾其蹄耳。舊注引“魏文將乗馬惡香囓帝膝，帝怒，殺之”，非是。盖惡香，馬性偶如此耳。若尽皆然，豈不傷人乎？公盖使王褒聖主得賢臣頌曰：“駕囓膝，𩥵乗旦。”張晏注曰：皆良馬名。"
                },
                {
                    "paragraph": "此都好遊湘西寺，諸將亦自軍中至。馬援征行在眼前，",
                    "zhushu": "洙曰：伏波將軍馬援征交阯女子徴側，復又繫武陵五溪蠻夷。"
                },
                {
                    "paragraph": "葛強親近同心事。",
                    "zhushu": "洙曰：葛強，山簡愛將也。"
                },
                {
                    "paragraph": "金鐙下山紅粉",
                    "zhushu": "洙曰：一作“日”。"
                },
                {
                    "paragraph": "晚，牙檣捩柂青樓遠。",
                    "zhushu": "夢符曰：古按廣韻：“鐙”与“燈”同。又魏鯨魚燈賦：冩載其形，記于金燈。又郭景純江賦：舳艫相属，萬里連檣。埤蒼曰：檣，帆柱也。又司馬相如子虚賦：浮文鷁，揚旌枻。張揖曰：枻，柂也。古樂府劉生詩：座驚稱字孟，豪雄道姓劉。廣陌通朱邸，大路起青樓。又張正見採桑詩：倡妾不勝愁，結束下青樓。又古曲：青樓臨大道，游俠盡淹留。○趙曰：捩柂，轉舩也。青樓則所袚禊之處，岸上有之也。岀古樂府劉生詩：“大路起青樓。”紅粉，義非，當作紅日。"
                },
                {
                    "paragraph": "古時䘮亂皆可知，人丗悲歡暫相遣。弟姪雖存不得書，干戈未息苦離居。逢迎少壯非吾道，况乃今朝更袚除。",
                    "zhushu": "洙曰：袚除，上巳也。束晳曰：周公城洛邑，因流水以泛觴，後人相縁，因爲盛集。○趙曰：周礼：“女巫掌嵗時袚除舋浴。”鄭注：如今三月三日上巳往水上之𩔖。唐氣朔：大曆五年三月三曰清明，以清明值上巳，則祓除之義尤明。○師曰：務足誇多也。所謂闘草者，正此意也。馬援以比衡州刺史也。葛強乃山簡愛將，以比刺史之部將也。古樂府劉生詩：“座驚稱字孟，豪雄道姓劉。廣陌稱朱邸，大路起青樓。”又張正見採桑詩：“倡妾不勝愁，結束下青樓。”柂，所以正船摇，柂曰捩。檣尾𨦣如牙，故曰牙檣。苦難居，謂無定居也。甫老大，工謁侯門，俯仰於人，非其本性，故曰“逢迎少壯非吾道”。",
                    "type": 2
                },
                {
                    "paragraph": "清明二首",
                    "zhushu": "",
                    "type": 2
                },
                {
                    "paragraph": "朝來新火起新煙，",
                    "zhushu": "洙曰：周礼：司烜氏：“仲春以木鐸脩火禁於國中。”注：謂季春將出火也。故子美引新火而用也。○趙曰：唐制：清明曰賜百官新火。賈島詩曰：晴風吹柳絮，新火起厨煙。"
                },
                {
                    "paragraph": "湖色春光浄客舩。繡羽衝花他自得，",
                    "zhushu": "洙曰：射雉賦：有綺翼、縭頭、衮背。"
                },
                {
                    "paragraph": "紅顔騎竹我無縁。",
                    "zhushu": "洙曰：郭汲傳：小兒騎竹馬。○趙曰：繡羽者，眼前所見文禽也。衘花，亦是禽之實事也。鳥衘花而自得，人之不如也。紅顔者，少年之顔。稚子騎馬之戲。我不復然，則老者之弗如也。"
                },
                {
                    "paragraph": "胡童結束還難有，楚女腰支亦可憐。不見定王城舊處，",
                    "zhushu": "洙曰：長沙定王。○鄭曰：寰宇記：“潭州長沙縣定王廟，在縣東一里，廟連岡髙七丈，俗謂之定王岡。”"
                },
                {
                    "paragraph": "長懷賈傅井依然。",
                    "zhushu": "洙曰：今長沙賈太傅𧨏廟，有井存焉。韓愈井詩亦云：“賈𧨏宅中今始見，葛洪墓上亦曽窺。”○修可曰：盛弘之荆州記曰：“湘州南寺之陳賈𧨏宅，有井小而深，上歛下大，狀似壺，即𧨏所穿井。𧨏宅今爲陶侃廟，種柑猶有存者。庾穆之湘州記同此。”○趙曰：定王，則長沙定王。賈傅，賈𧨏也。○鄭曰：寰宇記：“𧨏廟在長沙縣南六十里，廟即𧨏宅，中有井，上圎下方。”"
                },
                {
                    "paragraph": "虚霑焦舉爲寒食，",
                    "zhushu": "洙曰：事見桓譚新論及汝南先賢傳也。後漢：焦舉博斈，迁并州刺史。太原一郡，舊俗以介子推焚骸，有龍忌之禁。至其亡月，咸言神靈禁舉火，由是士民毎冬中徹一月寒食，莫敢煙爨，老小不堪，𡻕多死者。舉旣到州，乃作弔書，以置子推之廟，言盛冬去火，殘損民命，非賢者之意，以宣示愚民，使還預温食。由是衆惑稍解，風俗頗革。新序曰：晉文公反國，介子推无爵，遂去而之綿上。文公求之不得，乃焚其山，推遂不出而死。事具在耿恭傳。龍星，木之位也，春見東方。心爲大火之盛，故謂之焚火。俗傳云：子推此日被焚而禁火也。"
                },
                {
                    "paragraph": "實藉嚴君賣卜錢。",
                    "zhushu": "洙曰：見“上慿傳百錢卜”注。"
                },
                {
                    "paragraph": "鍾鼎山林各天性，濁醪麤飯任吾年。",
                    "zhushu": "夢符曰：右按酒經曰：“醪汁，宰酒也。”丗本曰：儀狄始作酒醪，變五味。○蘇曰：梁勰告友人曰：“五斗粟非所欲也。洛中有薄田数畒，桑柘蔬園又數畒，老夫率兒女輩操耒耜紝織，與鄰里往來，濁醪麤飯，任此天年，庶免風波歧路易飜覆耳。”○趙曰：擊鍾而食，列鼎而烹，冨貴人之事也。山林則隱逸之人，雖處貧賤而甘之，則與好冨貴者各天性耳。旣無盛饌，姑且濁醪麤飯而已。",
                    "type": 2
                },
                {
                    "paragraph": "此身飄泊苦西東，右臂偏枯半耳聾。",
                    "zhushu": "趙曰：岀素問：黄帝之言。風曰：或爲偏枯。"
                },
                {
                    "paragraph": "寂寂繫舟𩀱下淚，",
                    "zhushu": "洙曰：賈𧨏傳：“不繫之舟。”"
                },
                {
                    "paragraph": "悠悠伏枕左書空。",
                    "zhushu": "洙曰：見上“稽留伏枕辰”及“咄咄正書空”注。○師曰：右臂旣偏枯，書空者唯左而已。"
                },
                {
                    "paragraph": "十年蹴踘將雛逺，",
                    "zhushu": "洙曰：劉向别録：蹴踘，黄帝所造，本兵勢也。或云起於戰國。按踘與毬同，古人蹴踘以爲戲。○趙曰：成公綏繡賦：以鴻鴈之將雛。○師曰：十年蹴踘，言軍興也。將雛遠，謂挈子逺遊。"
                },
                {
                    "paragraph": "萬里鞦韆習俗同。",
                    "zhushu": "洙曰：古今藝術曰：鞦韆，北方戲，以習輕矯。○趙曰：言去即之遠也。"
                },
                {
                    "paragraph": "旅鴈上雲歸紫塞，",
                    "zhushu": "洙曰：蕪城賦：北走紫塞鴈門。○孝祥曰：崔豹古今注：秦所築長城，土皆紫色，漢塞亦然，故稱紫塞。子美宫池春鴈詩又有“青春欲盡急還郷，紫塞寧論上有霜”之句。"
                },
                {
                    "paragraph": "家人鑚火用青楓。",
                    "zhushu": "洙曰：鑚燧改火，春取榆柳之火，以順陽行火氣。"
                },
                {
                    "paragraph": "秦城樓閣煙",
                    "zhushu": "洙曰：一作“鶯”。"
                },
                {
                    "paragraph": "花裏，漢主山河錦繡中。風水春來洞庭闊，白蘋愁殺白頭翁。",
                    "zhushu": "洙曰：風水，一作“春去”。○趙田四，句懷長安而嘆其在湘潭也。",
                    "type": 2
                },
                {
                    "paragraph": "哀江頭",
                    "zhushu": "",
                    "type": 2
                },
                {
                    "paragraph": "少陵野老吞聲哭，",
                    "zhushu": "洙曰：野老，甫自稱。少陵，杜陵也。"
                },
                {
                    "paragraph": "春日潜行曲江曲。",
                    "zhushu": "師曰：西京雜記：“京城龍華寺南有流水屈曲，謂之曲江。”在秦時爲冝春苑，漢時爲樂遊苑。玄宗開元中，鑿池引水，環植花木，爲京師勝賞之地。遭禄山焚劫之後，荒凉可知也。"
                },
                {
                    "paragraph": "江頭宮殿鎻千門，細柳新蒲爲誰緑？",
                    "zhushu": "洙曰：康駢劇譚録曰：曲江池，本秦隑州，開元中䟽鑿爲妙境。花卉周環，煙木明媚，都人遊玩，盛於中和節。江側菰蒲葱翠，柳隂四合，碧波紅蕖，湛然可愛。唐書鄭注傳：大和九年，注言秦中有灾，冝興力役以禳之。文宗因吟杜甫詩云：“江頭宫殿鎻千門，細柳新蒲爲誰緑。”始知天寳四年，曲江四面多樓臺行宫，乃𠡠公𡖖之家住於曲江、昆明二池，起造亭觀，詔神䇿兩軍造紫雲楼、綵霞亭，内出牌以賜之。西京雜記云：朱雀街東第五街，皇城之東第三街，昇道坊龍華尼寺南，有流水屈曲，謂之曲江。司馬相如弔秦二丗文云：臨曲江之隑州，蓋其所也。関中記云：宣帝立廟曲江之北，名曰樂遊廟，因苑爲名，即今昇平坊内餘址是也。此地在秦爲冝春苑也，在漢爲樂遊苑也。"
                },
                {
                    "paragraph": "憶昔霓旌下南苑，",
                    "zhushu": "洙曰：宋玉髙堂賦：霓爲旌。唐曲池坊南有南宫。"
                },
                {
                    "paragraph": "苑中萬物生顔色。昭陽殿裏第一人，",
                    "zhushu": "鄭曰：昭陽，漢殿名。"
                },
                {
                    "paragraph": "同輦随君侍君側。",
                    "zhushu": "洙曰：李白詩云：“漢宫誰第一，飛燕在昭陽。”謂楊妃也。漢成帝趙皇后傳：飛燕召入宫，大幸。有女弟子復召入，俱爲婕妤，貴傾後宫，乃立婕妤爲皇后。旣立，后寵少衰，而弟絶幸，爲昭儀，居昭陽舎，其中庭彤朱，而殿上髹𣾰，自後宫未甞有焉。姊弟專寵十餘年。于寳注：周禮云：“對轝曰輦。”"
                },
                {
                    "paragraph": "輦前才",
                    "zhushu": "洙曰：一作“詞”。"
                },
                {
                    "paragraph": "人帶弓箭，",
                    "zhushu": "蘇曰：晉宣帝岀獵長春苑，輦前才人皆乗寳馬，帶畫弓、白羽箭。"
                },
                {
                    "paragraph": "白馬嚼",
                    "zhushu": "洙曰：一作“噍”。"
                },
                {
                    "paragraph": "囓黃金勒。",
                    "zhushu": "洙曰：唐制：内官才人七人，正四品。"
                },
                {
                    "paragraph": "飜身向天仰射雲，",
                    "zhushu": "鄭曰：射，食亦切。"
                },
                {
                    "paragraph": "一箭",
                    "zhushu": "洙曰：一作“𥬇”。"
                },
                {
                    "paragraph": "正墜𩀱飛翼。",
                    "zhushu": "洙曰：西都賦：招白鷴，下𩀱鵠。又矢不單殺，中必疊𩀱。○趙曰：按明皇雜録：上幸華清宫，貴妃姊妹名購名馬，以黄金爲衘勒。"
                },
                {
                    "paragraph": "明眸皓齒今何在？",
                    "zhushu": "朱曰：曹子建：“皓齒内鮮，明眸善盻。”傳武仲舞賦：“眄盤旋則騰清眸，吐哇咬則發皓齒。”枚乗七發：“皓齒蛾眉，命曰伐性之斧。”"
                },
                {
                    "paragraph": "血汚游魂歸不得。",
                    "zhushu": "蘇曰：北齊初大戰，累年不解。王襄曰：“吾親知言，爲遊魂歸故山不得。”○唐曰：申屠嘉曰：“臣以血汚車輪，陛下不得入廟矣。”○趙曰：公此詩作於至徳二載之春。血汚遊魂，則天寳十五載六月丁酉，上皇車駕次馬嵬，賜貴妃自盡。"
                },
                {
                    "paragraph": "淸渭東流劒閣深，去住彼此無消息。",
                    "zhushu": "洙曰：時明皇幸蜀，貴妃誅。"
                },
                {
                    "paragraph": "人生有情淚沾臆，江水",
                    "zhushu": "洙曰：一作“草”。"
                },
                {
                    "paragraph": "江花豈終極。黃昏胡騎塵滿城，欲往城南忘南北。",
                    "zhushu": "洙曰：一云望城北。○正敏曰：荆公集句云：“欲往城南望城北，此心烱烱君應識。”又云：“欲往城南望城北，三歩回頭五步顧。”始疑杜詩誤，後得荆公善本，皆作“忘南北”。或云：公故改此二字，以合己意。然公平生未甞改古人字，觀者冝詳此。○黄曰：甫朝哀江頭，暮又聞史思明連結吐蕃入㓂，欲往城南省家，倉皇之際，心曲錯亂，忘南而走北也。甫家居城南。",
                    "type": 2
                },
                {
                    "paragraph": "麗人行",
                    "zhushu": "曹子建洛神賦云：覩一麗人，于巖之畔。劉向别録有麗人歌賦。梁簡文帝筝賦：命麗人於玉席。",
                    "type": 2
                },
                {
                    "paragraph": "三月三日天氣新，",
                    "zhushu": "洙曰：續齊諧記曰：晉武帝問尚書郎虞摯曰：“三日曲水，其義何指？”荅曰：“漢章帝時，平原徐肇以三月𥘉生三女，至三日俱亡，一村以爲恠，乃招携之水濵盥洗，遂因水以汎觴，曲水之義起於此。”帝曰：“若如所談，便非佳事。”尚書郎束晢曰：“仲治小生，不足以知此，臣請說其始。”昔周公城洛邑，因流水以泛酒，故逸詩云：“羽觴隨波。”又秦昭王三日置酒河曲，見有金人岀，捧水心劒曰：“今君制有西夏。”及秦覇諸侯，乃因此處立爲曲水祠。二漢相縁，皆爲盛集。帝曰：“善。”賜金五十斤，左遷仲治爲陽城令。○趙曰：晉宋諸人侍宴曲水，皆以三月三日爲題。唐開元中，都人遊賞於曲江，莫盛於中和上巳節，此三月三日，所以水邊多麗人也。舊注所引事爲泛矣。王石軍蘭亭曲水序曰：“天朗氣清，惠風和暢。此亦天氣清之謂。”○秦曰：詩云：“方秉蕳𠔃。”則知禊遊之事，已起於昭王之前。"
                },
                {
                    "paragraph": "長安水邊多麗人。",
                    "zhushu": "洙曰：羅敷豔歌曰：“髙臺多姝麗。”○鄭曰：長安，古雍州地，漢始都此。○梅曰：鮑昭蕪城賦曰：“東都妙姫，南囯麗人。”"
                },
                {
                    "paragraph": "態濃意逺淑且真，",
                    "zhushu": "蘇曰：太一仙妃，態濃意逺，乗風馭氣，來往四方。"
                },
                {
                    "paragraph": "肌理細膩骨肉勻。",
                    "zhushu": "定功曰：此曲盡麗人之容好矣。宋玉九辯：有“靡顔膩理”，東京賦：有“擘肌分理”。○徐俯曰：本草經注曰：“肌理，形色云。”"
                },
                {
                    "paragraph": "繡",
                    "zhushu": "洙曰：一作“𦘕”。"
                },
                {
                    "paragraph": "羅衣裳照暮春，",
                    "zhushu": "洙曰：晉張華三月三日後園㑹詩曰：“暮春。”元曰：王羲之蘭亭詩序：“暮春之初，㑹稽山隂之蘭亭。”古詩：“被服羅衣裳。”南都賦：“暮春之褉，元巳之辰，男女姣服，絡繹𦆯紛。”○夏倪曰：古詩曰：“被服羅衣裳。”江淹别賦：“羅與綺𠔃嬌上春。”"
                },
                {
                    "paragraph": "蹙金孔雀銀麒麟。",
                    "zhushu": "㤗伯曰：“蹙金，今之撚金也。”"
                },
                {
                    "paragraph": "頭上何所有？翠微㔩葉垂𩯭脣。",
                    "zhushu": "洙曰：微，一作爲。㔩，一作匌。○鄭曰：㔩，烏合切。㔩彩，婦人䯻飾花也。○師曰：翠微㔩葉，謂𩯭邊花以翠手鋪飾，其狀輕微也。"
                },
                {
                    "paragraph": "背後何所見？珠壓腰衱穩稱身。",
                    "zhushu": "鄭曰：衱，居怯切。鄭玄云：“交領。”又其輙切。稱，昌孕切，冝也。○修可曰：爾雅曰：“极謂之𥚑。”郭璞云：“衣後𥚑。”一本“㔩”作“匌”，“衱”作“被”，非也。○師曰：腰衱，即今之裙帶，綴珠其上，壓而不垂。自此以上，皆鋪叙麗人顔貌、衣裳、服飾之盛。"
                },
                {
                    "paragraph": "就中雲幕椒房親，",
                    "zhushu": "洙曰：班固西都賦云：“後宫則掖庭椒房，后妃之室。”漢官儀曰：“皇后稱椒房，取其蕃實之義也。”詩云：“椒聊之實，蕃衍盈升。”又以椒塗宫室，亦取其温煖，辟除惡氣，猶天子朱泥殿上曰丹墀也。師古曰：“椒房，在未央宫。”吴樹謂梁兾曰：“將軍以椒房之重。”西都記：“成帝設雲幄、雲幕於甘泉紫殿，丗謂三雲殿。”第五倫傳：竇憲椒房之親。曹子建美女篇：頭上金雀釵，腰佩翠琅玕。此指言貴妃兄弟驕盛。○師曰：幕，即設幕次，如雲霧之垂，故曰雲幕。"
                },
                {
                    "paragraph": "賜名大國虢與秦。",
                    "zhushu": "洙曰：唐后妃傳：玄宗楊貴妃有姊三人，皆有才貌，玄宗並封國夫人之號。長曰大姨，封虢囯；八姨，封秦囯，並承恩岀入宫掖，勢傾天下，𡻕給錢千貫，爲脂粉之費。○趙曰：秦、虢乃玉真之姊妹，故曰“雲幕椒房親”也。以長安志考之，虢囯乃八姨，秦囯乃大姨，並承恩岀入宫掖，勢傾天下。舊注以中姨封虢，八姨封秦，非是。"
                },
                {
                    "paragraph": "紫駞之峯出翠釡，",
                    "zhushu": "洙曰：峯，一作珍。漢書：大月氏本行：囯，出一封槖駝。注：脊上有一封，髙也，如封士然，今俗呼爲犎，音峯。匈奴傳師古注：槖駞，言能負槖囊而䭾物。○蒼舒曰：校酉陽雜俎：將軍曲良翰作駞峯炙。○趙曰：此言食之美甚也。酉陽雜俎載食饌之美，有將軍曲良翰作駞峯炙，正以駞背一肉　如峯最美。"
                },
                {
                    "paragraph": "水精之盤行素鱗。",
                    "zhushu": "蘇曰：漢獻帝水精盤盛鮮鱠，賜近臣。○彦輔曰：貞觀中，許栖巖遊洞口，賦詩曰：“不假舟梯躡霄漢，水精盤冷桂花秋。”晉王𢋸笙賦：舞靈蛟之素鱗。"
                },
                {
                    "paragraph": "犀筯厭飫乆未下，",
                    "zhushu": "洙曰：晉何曽曰：“食萬錢，猶云无下筯處。”○徐君平曰：酉陽雜爼云：“安禄山恩寵莫比，其所賜有金平脫、犀頭。”匙筯。"
                },
                {
                    "paragraph": "鑾刀縷切空",
                    "zhushu": "洙曰：一作“坐”。"
                },
                {
                    "paragraph": "紛綸。",
                    "zhushu": "洙曰：詩信南山：“執其鑾刀，以啓其毛。”注：“鑾刀，力有鑾者，言割中節也。”潘安仁西征賦：“饔人縷切，鑾刀若飛。應刃落爼，靃靃霏霏，紅鮮紛其初載。”○師曰：縷切，言切膾如絲縷之細。"
                },
                {
                    "paragraph": "黃門飛鞚不動塵，",
                    "zhushu": "鄭曰：鞚，口送切，馬勒也。○洙曰：前漢西域傳：“蒲梢、龍文、魚目、汗血之馬，充於黄門，凡號黄門，以其給事於黄闈之内。秦漢皆有黄門侍郎。”按外傳：虢囯岀入，皆乗駿馬，使小黄門爲御。○夢符曰：右按，文選鮑明遠擬古詩：“獸肥春草短，飛鞚越平陸。”○師曰：飛鞚，言鞚勒其馬，疾若飛。"
                },
                {
                    "paragraph": "御厨絲絡送八珎。",
                    "zhushu": "洙曰：絲絡，一作絡驛。周礼膳夫：“珎用八物。”注：珎用，淳熬、淳母、炮豚、炮牂、擣珎、漬、熬、肝膋也。又“食醫掌八珎之齊。”鮑明逺詩：“八珎盈雕俎。”○夢符曰：右按尚膳貴嚴，故以絲絡護衛之。絲絡，如綺䟽也。杜子美稱此，以見寵予之隆，駱驛爲不足道。往在詩云：“赤墀櫻桃枝，隱映銀絲寵。”○師曰：絲絡者，謂天子遣使送御厨食，相継如繹絲不絶。上文言不動塵，乃知慎護天子所賜，不敢有所動摇也。"
                },
                {
                    "paragraph": "簫鼔",
                    "zhushu": "洙曰：一作“管”。"
                },
                {
                    "paragraph": "哀吟感鬼神，",
                    "zhushu": "洙曰：鼓，一作“管”。漢武秋風辭：簫歌鳴𠔃發棹歌。詩序：動天地，感鬼神，莫近於詩。"
                },
                {
                    "paragraph": "賔從雜遝實要津。",
                    "zhushu": "鄭曰：從，才用切，隨行也。○洙曰：魏文帝与吴質書云：“輿輪徐動，賔從无聲。”劉向傳：雜還衆賢。師古曰：雜遝，聚積之貌。遝，徒合反。古詩曰：先據要路津。○趙曰：此譏其男女之糅雜也。"
                },
                {
                    "paragraph": "後來鞍馬何逡巡，",
                    "zhushu": "余曰：賈𧨏過秦論：“九囯之師，遁巡而不敢進。”顔師古曰：“遁巡，謂疑出而郤退也。遁，千旬反。”"
                },
                {
                    "paragraph": "當軒下馬入錦茵。",
                    "zhushu": "洙曰：軒，一作“道”。鮑明逺詠史詩：賔御紛颯沓，鞍馬光照地。○趙曰：當軒下馬，言其氣勢洋洋，旁若无人也。徐排贈内詩：忽有當軒樹。○彦輔曰：山巨源詠扇詩：“舒心謝錦茵。”○師曰：錦茵，謂地鋪錦縟也。"
                },
                {
                    "paragraph": "楊花雪落覆白蘋，青鳥飛去銜紅巾。",
                    "zhushu": "洙曰：山海經曰：“三危之山，有青鳥居之。”注：青鳥，主爲西王母取食者，引自棲息於此山也。紀年曰：“穆王十三年，西征，子青鳥之所憇。”漢武故事曰：七月七日，上於冰華殿齋坐中，忽有一鳥從西方來，集殿前。上問東方朔，朔曰：“此西王母欲來也。”有頃，王母至，有二青鳥如烏，挾侍王母旁。江淹詩：青鳥海上游。沈約：衘書必青鳥。○趙曰：青鳥，應如鸚鵡之𩔖，豢飬馴熟，飛衘紅巾。此止借西王母以青鳥爲使名之。紅巾，蓋婦人之飾，如王勃落花篇云：“羅袂紅巾往復還。”"
                },
                {
                    "paragraph": "炙手可𤍠勢",
                    "zhushu": "洙曰：一作正。"
                },
                {
                    "paragraph": "絶倫，愼莫近前丞相嗔。",
                    "zhushu": "洙曰：勢，一作丗。近，一作向。元載時，委左右人四人用事，權傾中外，人爲之語曰：“炙手可𤍠，卓、李、鄭、薛。”言勢熖燻灼，可以炙手也。帝題之御屏，以示時相。按新唐書：楊貴妃智筭警頴，迎意輙悟，帝大恱，遂專房。兄銛、錡、國忠，最見寵遇。三姊皆美劭，封韓、虢、秦三國，恩寵聲熖震天下。毎命婦入班，雖公主亦不敢就位。臺省州縣奉請託，奔走期㑹過詔勑。四方獻餉結納，門若市然。第舎聮亘，謂之五家，分賜珎竒，使者不絶於道。時囯忠代李林甫爲相，領四十餘使，性豪說捷給，硜硜處决樞務，自任不疑，盛氣驕愎，百僚莫敢相可否，官屬悉苛督句剥相。其心文便佞，專徇帝嗜欲，不顧天下成敗。安禄山甞奏上囯忠大罪二十，而國忠亦發禄山反狀，故禄山之反，以誅囯忠爲名。後從帝幸蜀，貴妃縊于馬嵬，囯忠亦爲亂兵所殺，爭噉其肉且盡，諸子及羣妹盡死。○修可曰：唐史遺：安樂公主，玄宗之季妹，附㑹韋氏，𤍠可炙手，人咸畏之。○李彭曰：炙手可𤍠，言門第炎炎也。○趙曰：炙手可𤍠，言勢熖之薰灼也。舊注引代宗時元載用事，權傾中外。此事在杜公之後，非是。丞相嗔，指言國忠，而公詩句則後漢桓帝時童謡云“梁下有懸鼔，我欲擊之，丞𡖖怒”之勢也。觀國忠本傳，國忠盛氣驕愎，百僚莫敢相可否，而公之詩直鋪叙二國衣服飲食之盛，聲樂賔從之樂，而終篇直指丞相之薰灼，則公之不畏強禦可見矣。○師曰：甫有“炙手可𤍠，慎莫見嗔於丞相”之句，所以戒當丗之士大夫，無爲譏切其黨，以取禍害。觀詩以碩人美荘姜与申后，蓋取其碩美之德。今此詩以麗人名篇，豈非刺貴妃之黨，徒以艶麗之色寵貴乎？杜甫深意，於兹可見。",
                    "type": 2
                },
                {
                    "paragraph": "曲江二首",
                    "zhushu": "",
                    "type": 2
                },
                {
                    "paragraph": "一片花飛减却春，",
                    "zhushu": "蘇曰：丘豫見庭中花落，謂友人曰：“飛此一片，减却青春色，不趂行樂，復待何時耶？”"
                },
                {
                    "paragraph": "風飄萬㸃正愁人。",
                    "zhushu": "趙曰：秦少游有云“落紅萬㸃愁如海”，正使此也。"
                },
                {
                    "paragraph": "且看欲盡花經眼，莫厭傷多酒入唇。江上小堂巢翡翠，",
                    "zhushu": "蘇曰：朱丘蒙爲南陽守，政善廉愛，有翡翠巢于堂。庾信詩：翡翠本微物，知愛巢髙堂。"
                },
                {
                    "paragraph": "花",
                    "zhushu": "洙曰：一作“苑”。"
                },
                {
                    "paragraph": "邊髙塚卧麒麟。",
                    "zhushu": "趙曰：塚前有石麒麟，蓋冨貴之家。西京雜記云：是秦始皇驪山墓上有此物也。今詩言“卧”，則塚之荒廢矣，故公落句有感焉。"
                },
                {
                    "paragraph": "細推物理湏行樂，何用浮",
                    "zhushu": "洙曰：一作“榮”。"
                },
                {
                    "paragraph": "名絆此身。",
                    "zhushu": "余曰：絆，音半，馬縶也。○洙曰：西京雜記：五柞宫西有青梧觀，栢樹下有石麒麟二枚，其身各刋其脇爲文字，是秦皇驪山墓上物也。頭髙一丈五尺，左脚折。○師曰：曲江舊時風景頗佳麗，爲京城勝遊。自禄山焚蕩之後，无復向時奢華，是以堂巢翡翠，塚卧麒麟，一盛一衰，其理不常。觀此理，則人生不可不行樂矣。",
                    "type": 2
                },
                {
                    "paragraph": "朝回日日典春衣，",
                    "zhushu": "趙曰：王元長古意：思淚㸃春衣。"
                },
                {
                    "paragraph": "每日江頭盡醉歸。",
                    "zhushu": "洙曰：陳遵：日岀醉歸。"
                },
                {
                    "paragraph": "酒債㝷常行處有，",
                    "zhushu": "洙曰：孫濟，權之叔也。嗜酒，不治産業，善嘯。日常醉，欠人酒緍，人皆𥬇之。齊怡然自若，謂人曰：“㝷常行坐處，欠人酒債，欲貨此緼袍償之。”古詩云：典盡春衣無可柰，尋常行處欠人錢。"
                },
                {
                    "paragraph": "人生七十古來稀。",
                    "zhushu": "洙曰：古詩：人生不滿百，常懐千𡻕憂。晝短苦夜長，何不秉燭遊。"
                },
                {
                    "paragraph": "穿花蛺蝶深深見，",
                    "zhushu": "洙曰：一作舞。"
                },
                {
                    "paragraph": "㸃水蜻蜓𣢾𣢾飛。",
                    "zhushu": "洙曰：一作緩緩。○趙曰：司馬遷云：効其欵欵之愚。"
                },
                {
                    "paragraph": "傳語風光共流轉，暫時相賞莫相違。",
                    "zhushu": "趙曰：馬小憐春日詩：傳語春光道，先歸何處邊。公參用之焉。言相与賞翫，莫相違戾，此豈語同舎郎乎？",
                    "type": 2
                },
                {
                    "paragraph": "曲江對酒",
                    "zhushu": "",
                    "type": 2
                },
                {
                    "paragraph": "苑外江頭坐不歸，",
                    "zhushu": "趙曰：苑外者，芙蓉苑之外也。曲江在苑北。文宗甞謂公詩曰：“江頭宫殿鎻千門。”思復昇平事。"
                },
                {
                    "paragraph": "水精春",
                    "zhushu": "洙曰：一作“宫”。"
                },
                {
                    "paragraph": "殿轉霏微。",
                    "zhushu": "趙曰：宫謂之水精宫，今以水精言春殿，盖狀其清幽也。"
                },
                {
                    "paragraph": "桃花細逐楊花落，",
                    "zhushu": "洙曰：一云“桃花欲共梨花語”。"
                },
                {
                    "paragraph": "黃鳥時",
                    "zhushu": "洙曰：一作“仍”。"
                },
                {
                    "paragraph": "兼白鳥飛。",
                    "zhushu": "蘇曰：古𠋣欄曲云：“紅雨亂和春雨落，白鳥時兼黄鳥飛。”工部用語有躰法，復用古人語者，以爲龜鑑。"
                },
                {
                    "paragraph": "縱飲乆判人共棄，",
                    "zhushu": "鄭曰：判，普官切，正作拚棄。"
                },
                {
                    "paragraph": "懶朝眞與丗相違。吏",
                    "zhushu": "洙曰：一作“含”。"
                },
                {
                    "paragraph": "情更覺滄洲逺，老大悲傷未拂衣。",
                    "zhushu": "洙曰：謝玄暉：復叶滄洲趣。古樂府：老大徒悲傷。○蘇曰：匡雲年未老大，日轉悲傷，流離洛陽，未遂拂衣之志。○師曰：縱飲乆，判人共棄。甫性放誕，與丗相忤，爲人所棄，故縱飲懶朝，无復頋惜，盖任眞如此。然爲薄宦所繫，不遂滄洲之期，至於老大悲傷，不能拂衣而去也。滄洲，神仙之境。",
                    "type": 2
                },
                {
                    "paragraph": "曲江對雨",
                    "zhushu": "",
                    "type": 2
                },
                {
                    "paragraph": "城上春雲覆苑牆，",
                    "zhushu": "趙曰：言芙蓉苑之牆也。"
                },
                {
                    "paragraph": "江亭晚色静年",
                    "zhushu": "洙曰：一作“天”。"
                },
                {
                    "paragraph": "芳。",
                    "zhushu": "魯曰：沈休文二月三曰詩：“年芳俱在斯。”"
                },
                {
                    "paragraph": "林花着雨燕脂",
                    "zhushu": "洙曰：一作“支”。"
                },
                {
                    "paragraph": "落，水荇牽風翠帶長。",
                    "zhushu": "洙曰：荇，水草也。相連而生，故如翠帶。"
                },
                {
                    "paragraph": "龍武新軍深駐輦，",
                    "zhushu": "洙曰：開元二十六年，析左右羽林軍，置左右龍武軍，以左右萬騎營𨽻焉。"
                },
                {
                    "paragraph": "芙蓉别殿謾焚香。",
                    "zhushu": "洙曰：芙蓉城連曲江。○趙曰：言駕深駐曲江，不復幸芙蓉苑，則别殿焚香爲謾耳。"
                },
                {
                    "paragraph": "何時詔",
                    "zhushu": "洙曰：一作“重”。"
                },
                {
                    "paragraph": "此金錢會，",
                    "zhushu": "蘇曰：開元别記：明皇與妃子在花蕚樓下，以金錢逺近爲限，賽其元，擲于地者，以金觥爲賞。今里巷皆效之，諺曰“卓親”。○趙曰：劇談録載：開元中，都人遊賞曲江，盛于中和、上巳節，即賜宴臣僚，㑹于山亭，賜太常教方樂。推此，則所謂金錢㑹者，賜金錢爲宴也。"
                },
                {
                    "paragraph": "暫",
                    "zhushu": "洙曰：一作“爛”。"
                },
                {
                    "paragraph": "醉佳人錦瑟旁。",
                    "zhushu": "薛曰：右按李啇隱詩有錦瑟篇，其詞曰：“錦瑟无端五十弦，一弦一柱思華年。”或云是美人名。○趙曰：醉佳人傍者，賜太常教坊樂也。樂器則自有錦瑟者，寳瑟、瑶瑟之謂也。○彦輔曰：崔灝少年行曰：“可憐錦瑟箏琵琶，玉堂清酒就君家。”○師曰：唐舊史百官志“左右龍武軍。”注：太宗選飛騎之尤驍健者，别署百騎，以爲翊衛之備。武后加置千騎，中宗加置万騎，分爲左右營。自開元以來，與左右羽林軍名曰北門四軍。開元二十四年，改爲左右龍武軍。按：名諱“莊”，改“莊周”爲“嚴周”；漢安帝父諱慶，改“慶氏”爲“賀氏”。隋書易“虎”爲“武”，以唐始祖諱虎，稱“琥珀”爲“武珀”，“白虎”爲“白武”之𩔖。龍武軍本龍虎軍，蓋避唐諱也。開元天寳遺事云：“内庭𡣕妃，每至春時，各於禁中結伴擲金錢爲戲。”又酉陽雜爼：“梁時荆州掾爲𩀱陸，賭金錢花相足，魚弘謂得花勝得錢。”時新收京，宫殿焚蕩，故駐輦于此。回想舊時焚香於芙蓉殿，安可得哉！故末句有“何時詔此金錢㑹”。錦瑟，言瑟彩繪，其文如錦。",
                    "type": 2
                },
                {
                    "paragraph": "曲江陪鄭八丈南史飲",
                    "zhushu": "",
                    "type": 2
                },
                {
                    "paragraph": "雀啄江頭黃柳花，鵁鶄鸂䳵滿晴沙。自知白髪非春事，",
                    "zhushu": "洙曰：歸去來賦云：農人告予以春，將有事于西疇。○趙曰：春事，嬉遊賞翫，皆年少之所冝，故白髪則非春事矣。舊注引歸去來“有事于西疇”，非是。"
                },
                {
                    "paragraph": "且盡芳樽戀物華。近侍即今難浪跡，",
                    "zhushu": "魯曰：近侍，謂爲拾遺。"
                },
                {
                    "paragraph": "此身那得更無家。",
                    "zhushu": "趙曰：公平昔放浪，今爲近侍，故難浪迹也。前此一身，轉從賊中，寄家鄜州，當有詩云“无家對寒食”，今旣復聚，故喜而云云。"
                },
                {
                    "paragraph": "丈人文力猶強健，豈傍青門學種𤓰。",
                    "zhushu": "洙曰：邵平種𤓰青門，號邵平𤓰。○師曰：青門，長安城東門。末章勉鄭八出仕，未可遽隱。",
                    "type": 2
                },
                {
                    "paragraph": "上巳日徐司録林園宴集",
                    "zhushu": "",
                    "type": 2
                },
                {
                    "paragraph": "𩯭毛垂領白，",
                    "zhushu": "洙曰：潘安仁秋㒷賦：班𩯭彪以承弁，素髪颯以垂領。"
                },
                {
                    "paragraph": "花蘂亞枝紅。欹倒衰年廢，招㝷令節同。薄衣臨積水，吹面受和風。有喜留攀桂，",
                    "zhushu": "洙曰：劉安招隱士云：攀援桂枝聊淹留。"
                },
                {
                    "paragraph": "無勞問轉蓬。",
                    "zhushu": "洙曰：曹植詩：轉蓬離本根。𡊮陽源詩：廼知古人所以悲轉蓬。",
                    "type": 2
                },
                {
                    "paragraph": "端午日賜衣",
                    "zhushu": "",
                    "type": 2
                },
                {
                    "paragraph": "宫衣亦有名，",
                    "zhushu": "師曰：受之當有名也，則賜之也，豈可无名乎？賜之无名，是濫賞也。"
                },
                {
                    "paragraph": "端午被恩榮。細葛含風軟，香羅疊雪輕。自天題處濕，",
                    "zhushu": "師曰：自天，謂賜從天子。"
                },
                {
                    "paragraph": "當暑着來清。意内稱長短，",
                    "zhushu": "洙曰：一云拾稱身長短。"
                },
                {
                    "paragraph": "終身荷聖情。",
                    "zhushu": "洙曰：一作明。○趙曰：蓋言天子之意，内又稱量羣臣身材長短而賜之，此所以荷聖情也。○師曰：言長短皆稱意，足見君恩之重。",
                    "type": 2
                },
                {
                    "paragraph": "牽牛織女",
                    "zhushu": "",
                    "type": 2
                },
                {
                    "paragraph": "牽牛出河西，織女處其東。",
                    "zhushu": "洙曰：牽牛、織女，皆星名也。○蘇曰：焦林天斗記云：“天河之西，有星煌煌，与參俱出，謂之牽牛。天河之東，有星微微，在氐之下，曰織女。”"
                },
                {
                    "paragraph": "萬古永相望，",
                    "zhushu": "鄭曰：武方切。"
                },
                {
                    "paragraph": "七夕誰見同？神光意",
                    "zhushu": "洙曰：一作“竟”。"
                },
                {
                    "paragraph": "難𠉀，此事終蒙朧。颯然精靈合，",
                    "zhushu": "蘇曰：東海記：“神龍交，即風濤颯然，精靈符合，水爲之軍。”"
                },
                {
                    "paragraph": "何必秋遂通。",
                    "zhushu": "洙曰：周處風土記：七月七日，其夜洒掃於庭，露施几筵，設酒脯時果，散香粉於河鼔、織女，言此二星神當㑹。少年夜者，感懷私願，或云見天漢中有弈，弈正白氣，有光曜五色，以此爲徴。見者便拜而乞願，乞冨壽。又无子乞子，唯得乞一，不得兼求，三年乃言之。"
                },
                {
                    "paragraph": "亭亭新粧立，龍駕具曽空。",
                    "zhushu": "修可曰：南齊謝眺七夕賦云：“回龍駕之容裔。”言織女之渡河也。"
                },
                {
                    "paragraph": "丗人亦爲爾，祈請走兒童。稱家隨豐儉，",
                    "zhushu": "鄭曰：稱，昌孕反。"
                },
                {
                    "paragraph": "白屋逹公宮。",
                    "zhushu": "趙曰：白屋，貧人之屋如周，公下白屋之士公宫公侯之家也。岀左傳：“有守於公宫。”○鄭曰：白屋，草舍也。以白茅茨覆，故云。"
                },
                {
                    "paragraph": "膳夫翊堂殿，鳴玉淒房櫳。",
                    "zhushu": "鄭曰：盧紅切。"
                },
                {
                    "paragraph": "曝衣遍天下，",
                    "zhushu": "洙曰：竹林七賢傳：舊俗以七月七日曝衣。時南阮冨，所曝皆錦繡。北阮貧，乃立長竿，標大布犢鼻於庭中，曰：“未能免俗。”北阮，阮咸也。"
                },
                {
                    "paragraph": "曵月揚微風。蛛絲小人態，曲綴",
                    "zhushu": "洙曰：一作掇。"
                },
                {
                    "paragraph": "𤓰果中。",
                    "zhushu": "洙曰：荆楚嵗時記曰：七夕，婦人結綵樓，穿七孔針於中庭，以乞巧。有喜子網於𤓰上，則以爲得巧。"
                },
                {
                    "paragraph": "初筵浥重露，",
                    "zhushu": "鄭曰：浥，乙業切，潤也。"
                },
                {
                    "paragraph": "日出甘所終。嗟汝未嫁女，秉心鬱忡忡。防身動如律，竭力機杼中。",
                    "zhushu": "蘇曰：姚萇婦女，精力竭於機杼，尚不能支持。西比之費倉庫曰：耗減矣。"
                },
                {
                    "paragraph": "雖無舅姑事，敢昧織作功。明明君臣契，咫尺或未容。義無棄禮法，恩始夫婦㳟。小大有佳期，戒之在至公。",
                    "zhushu": "趙曰：公以君臣比夫婦之義也。君臣相契於咫尺之間，臣苟有虧，君或不容之矣。爲婦者可不慎乎？蓋因織女毎嵗有期，爲不可亂，則爲人女、爲人婦者，當慎守至公之戒也。"
                },
                {
                    "paragraph": "方圎苟齟齬，",
                    "zhushu": "鄭曰：上壯所，下偶許切，不相值也。"
                },
                {
                    "paragraph": "丈夫多英雄。",
                    "zhushu": "洙曰：一云勿替丈夫雄。○夢符曰：右按楚詞九辯云：圎鑿而方枘𠔃，吾固知其齟齬而難入。○趙曰：凡相背戾，則圎鑿而方枘矣。婦人女子一有齟齬，爲丈夫者豈能容之？此人之常情也。孔文舉論盛孝章書曰：孝章實丈夫之雄也。○師曰：詳味此詩，託意牛女東西間隔，必無私合之期。孟子云：“男子生而願爲之有室，女子生而願爲之有家，此人之至情也。雖然，不待父母之命，媒妁之言，鑚穴𨻶相窺，踰牆相從，則父母國人皆賤之。臣之事君，苟不以其道而進，何異於踰牆相從乎？”詩：二之日：鑿氷冲冲。又“士如歸妻，迨冰未泮”，桃華於仲春，以記昏姻之時。未嫁之女，秉心於鑿冰冲冲之月，以禮防閑，如法律然，竭力機杼，無故不岀外閫，豈有私相㑹合耶？譬如君臣相去咫尺，非其義則不相從，契合必以道也。况夫婦之間，其可棄禮法爲私㑹哉？始或不恭，終則乖睽，故云“恩始夫婦恭”。然小大各有期㑹，要在至公無私邪也。丈夫英雄之氣，苟非君臣道合，殆若方鑿貟枘，了不相入，况牛女之東西乎？是以甫云：“神光意難候，此事終蒙矓。”曽空天有九重也。祈請走兒童，謂乞巧也。自小民上至公宫，隨家豐儉，設果饌以祀之。鳴玉凄房櫳。外則膳夫翊敬於堂殿，内則婦人鳴佩玉於房帷。竹林七賢傳：舊俗以七月七日曝衣，南阮冨，所曝皆錦繡。北阮貧，乃以竹竿標布犢鼻。故云曝衣遍天下。“曳月揚微風”，謂佳人粧飾於風前月下乞巧。荆楚嵗時記：七夕，穿七孔針於中庭，有蟢子羅於𤓰菓上，則以爲得巧，自露零至日岀方罷，此人間舊風俗也。",
                    "type": 2
                },
                {
                    "paragraph": "九日寄岑參",
                    "zhushu": "",
                    "type": 2
                },
                {
                    "paragraph": "",
                    "zhushu": "彦輔曰：此詩言君爲姦邪所蔽，而賢人幽憂。"
                },
                {
                    "paragraph": "出門復入門，雨脚但仍舊。所向泥活活，",
                    "zhushu": "鄭曰：户括切。○洙曰：一作“浩浩”。詩：北流活活。謝靈運：活活夕流駛。○趙曰：活活雖云水流聲，而泥之深多，則行爲有聲也。"
                },
                {
                    "paragraph": "思君令人瘦。",
                    "zhushu": "洙曰：古詩：思君令人老，嵗月忽已晚。又詩：思君令人老，軒車又何遲。"
                },
                {
                    "paragraph": "沉吟坐秋",
                    "zhushu": "洙曰：一作“西”。"
                },
                {
                    "paragraph": "軒，飯",
                    "zhushu": "洙曰：一作“飲”。"
                },
                {
                    "paragraph": "食錯昏晝。寸歩曲江頭，難爲一相就。",
                    "zhushu": "蘇曰：王𫐠子在荆楚，道路阻長，歳云暮矣，難爲相就。○趙曰：此所以懷岑生也。岑應在曲江頭，猶寸歩耳，而以雨泥，故難於相就也。"
                },
                {
                    "paragraph": "吁嗟乎蒼生，稼穡不可救。",
                    "zhushu": "蘇曰：楚深秋潦滛霈，民有憂色。稼穡不可救，飢嵗何以支持，蒼蒼者意如之何？○趙曰：舊本作“呼”，任昌叔本作“乎”，極是。盖詩云：“吁嗟乎騶虞”，取此三字用也。尚書：海隅蒼生。注：言蒼蒼然之生草木也。閔草木而嘆之，以爲苦雨，稼穡已損，爲不可救也。"
                },
                {
                    "paragraph": "安得誅雲師，",
                    "zhushu": "洙曰：雲師，名屏翳。廣雅：在雲師謂之豐隆。○蘇曰：乆雨不止。郭㤗機曰：慿誰三尺刃，誅雲師，掃除隂氣。"
                },
                {
                    "paragraph": "疇能補天漏。",
                    "zhushu": "洙曰：列子湯問篇：女媧氏錬五色石，以𥙷其闕。張平子西京賦：察雲師之所慿。○趙曰：蜀有地名漏天。古詩：“地近漏天終嵗雨。”"
                },
                {
                    "paragraph": "大明韜日月，",
                    "zhushu": "洙曰：晉卦：麗乎大明。○趙曰：晝夜皆雨，而日不見乎晝，月不見乎夜，皆無明矣。"
                },
                {
                    "paragraph": "曠野號禽獸。",
                    "zhushu": "趙曰：惟淫雨淋注，則禽獸無所以安其飛走，故哀號於曠野。"
                },
                {
                    "paragraph": "君子強逶迤，",
                    "zhushu": "鄭曰：上於危，下余支切。"
                },
                {
                    "paragraph": "小人困馳驟。",
                    "zhushu": "趙曰：以雨淫於上，泥汨於下，君子雖有車馬，亦強逶迤而已。小人艱於行李之往來，故困馳驟。此公之語法。字書本作委虵，自得之貌。楚辭：載雲旗𠔃逶迤。"
                },
                {
                    "paragraph": "維南有崇山，",
                    "zhushu": "洙曰：詩：節彼南山。"
                },
                {
                    "paragraph": "恐",
                    "zhushu": "洙曰：一作漭。"
                },
                {
                    "paragraph": "與川浸溜。",
                    "zhushu": "趙曰：前漢書有云“㤗山之溜，可以穿石句”之意，則憂君子之改節也。"
                },
                {
                    "paragraph": "是節東籬菊，紛披爲誰秀。",
                    "zhushu": "洙曰：陶淵明雜詩：“采菊東籬下，悠然望南山。”魏文帝與鍾繇書曰：嵗往月來，忽復九月。九爲陽數，而日月並應，俗嘉其名，以爲冝於長乆，故以享宴髙㑹。是月律中無射，言羣木庶草無有射地，而生於芳菊，紛然獨榮。非夫含乾坤之淳和，體芬芳之淑氣，孰能如此？故屈平悲冉冉之將老，思食秋菊之落英。輔體延年，莫斯之貴。謹奉一束，以助彭祖之術。○趙曰：此又言不見岑生也。○饒曰：簡文帝九日詩“是節恊陽數”，言紛披者暗使。"
                },
                {
                    "paragraph": "岑生多新語，性亦嗜醇酎。",
                    "zhushu": "洙曰：謝惠連雪賦：“酌湘吴之醇酎。”西京雜記：“漢制，宗廟八月飲酎，用九醖太牢，皇帝侍祠。以正月旦作酒，八月成，名曰酎，一曰九醖，一名醇酎。”晉侯鄢酒賦：“醇酎秋發。”宣十五年傳：“秋嗜酒二也。”○鄭曰：“酎，直救切，醇酒也。”"
                },
                {
                    "paragraph": "采采黃金花，何由滿衣袖。",
                    "zhushu": "洙曰：詩：“采采卷耳，不盈頃筐。”又：“終朝采藍，不盈一䄡。”言心有所憂，而不在所采也。岑生何由而免憂乎？○趙曰：以不見岑生，意緒無聊，采之不能多也。○師曰：詩人主文而譎諌。觀甫此詩，多託意於苦雨，不直斥當時事，以意逆志，斯得之矣。",
                    "type": 2
                },
                {
                    "paragraph": "九日曲江",
                    "zhushu": "",
                    "type": 2
                },
                {
                    "paragraph": "綴席茱茰好，",
                    "zhushu": "洙曰：風土記：“俗於九月九日，折茱茰房以揷頭，言辟邪惡。”"
                },
                {
                    "paragraph": "浮舟𦴻蓞衰。",
                    "zhushu": "洙曰：蓮莖爲茄，葉爲荷，花爲𦴻蓞，實爲蓮，根爲藕。"
                },
                {
                    "paragraph": "季秋時欲半，",
                    "zhushu": "洙曰：一作“百年秋已半”。"
                },
                {
                    "paragraph": "九日意兼悲。江水清源曲，",
                    "zhushu": "瑱曰：西京雜記：“以水源屈曲，故謂之曲江。”"
                },
                {
                    "paragraph": "荆門此路疑。",
                    "zhushu": "洙曰：桓温以九日宴從事於龍山，孟嘉落帽。龍山，在荆州門外。"
                },
                {
                    "paragraph": "晚來髙興盡，摇蕩菊花期。",
                    "zhushu": "洙曰：陶潜九日無酒，折菊花盈把。至晚，王弘送酒，遂醉而返。○趙曰：此言是日之晚，在曲江賞翫之興已盡，則菊花期約又在明年矣。髙興盡，乃王子猷所謂“興盡而返”之義。○師曰：甫云“此路疑”，疑其風景與曲江相若也。摇蕩，猶云飄蕩。恐復飄蕩，不得與菊花相期也。",
                    "type": 2
                },
                {
                    "paragraph": "九日楊奉先㑹白水崔明甫",
                    "zhushu": "",
                    "type": 2
                },
                {
                    "paragraph": "今日潘懷縣，",
                    "zhushu": "洙曰：潘岳自河陽轉懷縣。"
                },
                {
                    "paragraph": "同時陸浚儀。",
                    "zhushu": "洙曰：陸雲岀𥙷俊儀令。縣居都㑹之委，要爲難理，雲到官肅然。"
                },
                {
                    "paragraph": "坐開桑落酒，",
                    "zhushu": "洙曰：丗說：桑落河多美酒。○蘇曰：桑落何岀馬乳酒，羗人兼葡萄𡑅之，晉宣帝時來献，九日賜百僚飲焉。庾信有從蒲州使君乞酒詩，亦云：“蒲城桑落酒，㶚岸菊花天。”"
                },
                {
                    "paragraph": "來把菊花枝。",
                    "zhushu": "洙曰：晉陽秋曰：陶潜九月九日無酒，宅邊摘菊盈把，望見白衣人至，乃王弘送酒，便飲醉而歸。○趙曰：有劉墮者，善造酒，熟於桑落之辰，故酒得名焉。水經載之詳矣。菊花枝，出庾信從蒲州使君乞酒詩，曰：蒲城桑落熟，㶚岸菊花秋。舊注引丗說及陶潜事，非是。"
                },
                {
                    "paragraph": "天宇清霜浄，",
                    "zhushu": "洙曰：言氣宇清徹也。"
                },
                {
                    "paragraph": "公堂𪧐霧披。",
                    "zhushu": "洙曰：衛瓘見樂廣，曰：“若開雲霧而覩青天。”𪧐霧披，言毎登公堂，如披𪧐霧。披，開也。○趙曰：公堂，則楊奉先之公堂也。"
                },
                {
                    "paragraph": "晚酣留客舞，鳬舄共差池。",
                    "zhushu": "洙曰：王喬爲鄴令，旦望必入朝。毎至，即𩀱鳬飛來。帝令舉網，獲之，乃𩀱舄也。差池，言舞也。○昱曰：詩：差池其羽。",
                    "type": 2
                },
                {
                    "paragraph": "雲安九日鄭十八携酒陪諸公宴",
                    "zhushu": "",
                    "type": 2
                },
                {
                    "paragraph": "寒花開已盡，菊蘂獨盈枝。舊摘人頻異，",
                    "zhushu": "趙曰：言舊時摘採菊花之人，頻改易而不同也。"
                },
                {
                    "paragraph": "輕香酒暫随。地偏初衣裌，",
                    "zhushu": "洙曰：陶潜：身逺地自偏。秋興賦：御裌衣。"
                },
                {
                    "paragraph": "山擁更登危。",
                    "zhushu": "洙曰：風俗記：尤曰：“登髙以禳災厄。”"
                },
                {
                    "paragraph": "萬國皆戎馬，酣歌淚欲垂。",
                    "zhushu": "",
                    "type": 2
                },
                {
                    "paragraph": "九日五首",
                    "zhushu": "闕一首。",
                    "type": 2
                },
                {
                    "paragraph": "重陽獨酌",
                    "zhushu": "洙曰：一云“少飲”。"
                },
                {
                    "paragraph": "盃中酒，抱病豈",
                    "zhushu": "洙曰：一作“起”。"
                },
                {
                    "paragraph": "登江上臺。竹葉於人旣無分，",
                    "zhushu": "洙曰：張景陽七命：乃有荆南烏程，豫北竹葉，浮蟻星沸，飛華萍接。竹葉，酒名也。○趙曰：公病肺断酒，雖酌而竟不飲也。張華輕薄篇曰：蒼梧竹葉清，冝城九醖酒。"
                },
                {
                    "paragraph": "菊花從此不湏開。",
                    "zhushu": "洙曰：荆楚歳時記：九日登髙，飲菊花酒。"
                },
                {
                    "paragraph": "殊方日落玄猿哭，",
                    "zhushu": "洙曰：後語：宋玉曰：“子獨不見其玄猿乎？”○趙曰：峽中多猿。古歌：巫山長佳啼，三聲涙霑裳。上林賦：玄猿素此。"
                },
                {
                    "paragraph": "舊國霜前白鴈來。",
                    "zhushu": "洙曰：漢武太子婚，得白鴈於上林，以爲贄。○鮑曰：筆談：“北方白鴈，似鴈而小，秋深則來。白鴈至則霜降，北人謂之霜信。”"
                },
                {
                    "paragraph": "弟妹蕭條各何往，干戈衰謝兩相催。",
                    "zhushu": "洙曰：干戈與衰老相逼也。",
                    "type": 2
                },
                {
                    "paragraph": "舊日重陽日，傳盃不放盃。即今蓬𩯭改，但媿菊花開。",
                    "zhushu": "洙曰：愁見節物也。"
                },
                {
                    "paragraph": "北闕心長戀，",
                    "zhushu": "侏曰：北闕，帝都也。○趙曰：不忘君也。"
                },
                {
                    "paragraph": "西江首獨廻。茱茰賜朝士，難得一枝來。",
                    "zhushu": "洙曰：唐制：九日賜宴及茱茰。",
                    "type": 2
                },
                {
                    "paragraph": "舊與蘇司業，",
                    "zhushu": "源明。"
                },
                {
                    "paragraph": "兼隨鄭廣文。",
                    "zhushu": "䖍。"
                },
                {
                    "paragraph": "采花香泛泛，",
                    "zhushu": "洙曰：一云簇簇。"
                },
                {
                    "paragraph": "坐客醉紛紛。野樹歌還𠋣，秋砧醒却聞。歡娱兩𡨋漠，",
                    "zhushu": "洙曰：言蘇、鄭俱亡，而已又流落也。顔延年：衣冠終𡨋寞。"
                },
                {
                    "paragraph": "西北有孤雲。",
                    "zhushu": "洙曰：魏文帝：“西北有俘雲。”○孝祥曰：唐狄仁傑授并州法曹參軍，親在河陽。仁傑登太行山，反顧，見白雲孤飛，謂左右曰：“吾親舎其下。”瞻悵乆之，雲移乃得去。",
                    "type": 2
                },
                {
                    "paragraph": "故里樊川菊，",
                    "zhushu": "洙曰：樊川，在杜曲。"
                },
                {
                    "paragraph": "登髙素滻源。",
                    "zhushu": "洙曰：滻，所簡切。滻水也。"
                },
                {
                    "paragraph": "他時一𥬇後，今日幾人存？",
                    "zhushu": "洙曰：言節物依然，而人事更変也。"
                },
                {
                    "paragraph": "巫峽蟠江路，終南封國門。繫舟身萬里，伏枕淚𩀱㾗。",
                    "zhushu": "洙曰：巫峽、終南，相去萬里，於流落之際，而又伏枕，則覊苦可知矣。"
                },
                {
                    "paragraph": "爲客裁烏帽，從兒具緑樽。",
                    "zhushu": "洙曰：沈休文：“賔至下塵榻，憂來命緑樽。”"
                },
                {
                    "paragraph": "佳辰對",
                    "zhushu": "洙曰：一作帶。"
                },
                {
                    "paragraph": "羣盗，愁絶更堪論。",
                    "zhushu": "洙曰：當盗賊充斥，道路阻絶，於異郷逢此佳節，固多愁蹙也。",
                    "type": 2
                },
                {
                    "paragraph": "九日諸人集于林",
                    "zhushu": "",
                    "type": 2
                },
                {
                    "paragraph": "九日明朝是，相要舊俗非。",
                    "zhushu": "洙曰：非昔日遊賞之地也。"
                },
                {
                    "paragraph": "老翁難早出，賢客幸知歸。舊采黃花賸，",
                    "zhushu": "鄭曰：賸，石證切，亦作剰。○梅曰：賸，有餘也。"
                },
                {
                    "paragraph": "新梳白髮微。謾看年少樂，忍淚已霑衣。",
                    "zhushu": "蘇曰：王子敬昨過嵆公墳，忍涙急趨，迴首不覺霑衣，情動於中，莫可制止也。",
                    "type": 2
                },
                {
                    "paragraph": "九日登梓州城",
                    "zhushu": "",
                    "type": 2
                },
                {
                    "paragraph": "伊昔黃花酒，如今白髮翁。追歡筋力異，望逺歳時同。弟妹悲歌裏，朝廷醉眼中。",
                    "zhushu": "蘇曰：索休曰：“近戮子胥，朝廷在吾醉眼中矣。”"
                },
                {
                    "paragraph": "兵戈與𨵿塞，",
                    "zhushu": "趙曰：兵戈，以言戰闘；閔塞，以言戍屯。時吐蕃之亂，旣與之戰，且有防守也。"
                },
                {
                    "paragraph": "此日意無窮。",
                    "zhushu": "",
                    "type": 2
                },
                {
                    "paragraph": "九日奉寄嚴大夫",
                    "zhushu": "",
                    "type": 2
                },
                {
                    "paragraph": "",
                    "zhushu": "趙曰：時嚴武歸朝，以御史中丞進爲大夫，故云。"
                },
                {
                    "paragraph": "九日應愁思，經時冒險艱。不眠持漢節，",
                    "zhushu": "趙曰：謂嚴武充明皇、肅宗山陵橋道使也。"
                },
                {
                    "paragraph": "何路出巴山。",
                    "zhushu": "趙曰：公自言也。盖公時方在梓，乆客厭倦而欲出耳。"
                },
                {
                    "paragraph": "小驛香醪嫰，重巖細菊班。遥知簇鞍馬，迴首白雲間。",
                    "zhushu": "趙曰：公遥想其簇鞍馬，而回首白雲以望之。此嚴武所謂杜二見憶者，謂此也。",
                    "type": 2
                },
                {
                    "paragraph": "巴嶺荅杜二見憶",
                    "zhushu": "嚴武作",
                    "type": 2
                },
                {
                    "paragraph": "卧向巴山落月時，",
                    "zhushu": "趙曰：指言杜公也。"
                },
                {
                    "paragraph": "兩郷千里夢相思。",
                    "zhushu": "趙曰：嚴與杜各在一郷，相去千里，而夢想之也。"
                },
                {
                    "paragraph": "可但歩兵偏愛酒，",
                    "zhushu": "洙曰：阮籍聞歩兵厨多美酒，營人善釀，求爲校尉。"
                },
                {
                    "paragraph": "也知光禄最能詩。",
                    "zhushu": "洙曰：謝光禄，名莊，字希逸，所著文章四百餘首，仕至光禄大夫。"
                },
                {
                    "paragraph": "江頭赤葉楓愁客，",
                    "zhushu": "洙曰：楚辝：湛湛江水𠔃上有楓。"
                },
                {
                    "paragraph": "籬外黃花菊對誰？",
                    "zhushu": "趙曰：亦以問杜公也，使淵明“采菊東籬下”句。"
                },
                {
                    "paragraph": "跂馬望君非一度，",
                    "zhushu": "趙曰：荅杜前篇“簇鞍馬”之語。"
                },
                {
                    "paragraph": "冷猿秋鴈不勝悲。",
                    "zhushu": "薛曰：此詩洪斍範謂之骨含蘇李體，見十九卷題省中院壁注。",
                    "type": 2
                },
                {
                    "paragraph": "九日",
                    "zhushu": "",
                    "type": 2
                },
                {
                    "paragraph": "去年登髙郪縣北，",
                    "zhushu": "洙曰：東蜀有郪縣。"
                },
                {
                    "paragraph": "今日重在涪江濵。",
                    "zhushu": "趙曰：射洪之江也。○鄭曰：寰宇記：“江左在縣西二百里。”○沈曰：蜀有涪州，以涪江得名。"
                },
                {
                    "paragraph": "苦遭白髮不相放，羞見黃花無數新。丗亂鬱鬱乆爲客，路難悠悠常傍人。酒䦨却憶十年事，膓斷驪山清路塵。",
                    "zhushu": "洙曰：憶明皇太平之時，不敢明指，故致意驪山也。○蒼舒曰：子美傷時憂憤，發爲辭章，指陳得失，莫不切至，而此注謂不敢明指，嗚呼，謬哉！○趙曰：驪山，在臨潼縣，即明皇之華清宫也。○孫曰：驪山，明皇遊幸之地。",
                    "type": 2
                },
                {
                    "paragraph": "九日藍田崔氏荘",
                    "zhushu": "",
                    "type": 2
                },
                {
                    "paragraph": "老去悲秋強自寛，",
                    "zhushu": "洙曰：宋玉曰：“悲哉，秋之爲氣也。”"
                },
                {
                    "paragraph": "興來今日盡君歡。羞將短髮還吹帽，",
                    "zhushu": "洙曰：孟嘉九日爲風吹帽。"
                },
                {
                    "paragraph": "𥬇倩傍人爲正冠。",
                    "zhushu": "趙曰：借李下不正冠也。"
                },
                {
                    "paragraph": "藍水逺從千澗落，",
                    "zhushu": "洙曰：三秦記曰：“藍田有州，方三十里，其水北流，岀銅鐵、玉石。”"
                },
                {
                    "paragraph": "玉山髙並兩峯寒。",
                    "zhushu": "洙曰：前漢地理志：“藍田山岀美玉。”○晏曰：玉山與秦山、華山峙立，故云“髙並兩峯寒”。"
                },
                {
                    "paragraph": "明年此㑹知誰健，",
                    "zhushu": "洙曰：一作在。○蘇曰：阮瞻元日㑹親友曰：“人生如風中燭，樽酒何必拒其滿。”不知明年今日再開此㑹，誰是強健者。"
                },
                {
                    "paragraph": "醉",
                    "zhushu": "洙曰：一作“再”。"
                },
                {
                    "paragraph": "把茱茰子細看。",
                    "zhushu": "夢符曰：右按西京雜記：“武帝宫人賈蘭，佩茱萸，食餌，飲菊花酒。”○余曰：冷齋夜話云：“詩有句意俱含蓄者，如九日詩云云。”",
                    "type": 2
                },
                {
                    "paragraph": "絶句",
                    "zhushu": "",
                    "type": 2
                },
                {
                    "paragraph": "每恨陶彭澤，無錢對菊花。如今九日至，自覺酒湏賖。",
                    "zhushu": "",
                    "type": 2
                },
                {
                    "paragraph": "小至",
                    "zhushu": "",
                    "type": 2
                },
                {
                    "paragraph": "天時人事日相催，冬至陽生春又來。",
                    "zhushu": "夢符曰：右按玉燭寳典禮夏至小正十有一月，王狩。又沈約宋書曰：魏晉冬至日，受萬國及百寮稱賀，因小㑹，其儀亞於嵗朝，甫稱小至，當謂是也。或曰：陽爲大，隂爲小，冬至隂極，故曰小至。春秋元命苞曰：冬至百八十日，春夏成道。宋均曰：冬至陽用事，歷春至夏百八十二日八分之五，而陽道成也。孝經援神契曰：冬至陽氣萌。"
                },
                {
                    "paragraph": "刺繡五紋添弱線，",
                    "zhushu": "鄭曰：刺，七迹切。"
                },
                {
                    "paragraph": "吹葭六琯動浮灰。",
                    "zhushu": "洙曰：續漢書：以葭莩灰實律之端，按歷者候之，氣至則灰飛，而通以六律也。"
                },
                {
                    "paragraph": "岸容待臘將舒柳，山意衝寒欲放梅。雲物不殊郷國異，",
                    "zhushu": "洙曰：左傳：分至啓閉，以書雲物。"
                },
                {
                    "paragraph": "教兒且覆掌中柸。",
                    "zhushu": "",
                    "type": 2
                },
                {
                    "paragraph": "至日遣興奉寄北省舊閣老兩院故人二首",
                    "zhushu": "",
                    "type": 2
                },
                {
                    "paragraph": "去𡻕兹辰捧御床，五更三㸃入",
                    "zhushu": "洙曰：一作“出”。"
                },
                {
                    "paragraph": "鵷行。",
                    "zhushu": "師曰：鵷鷺之行，喻縉紳之列。○余曰：唐上宫儀傳：簉羽鵷鷺。"
                },
                {
                    "paragraph": "欲知趨走傷心地，",
                    "zhushu": "洙曰：此言爲華掾趨走，叅謁郡將也。"
                },
                {
                    "paragraph": "正想氛氲滿眼香。",
                    "zhushu": "洙曰：御爐香煙。"
                },
                {
                    "paragraph": "無路從容陪語𥬇，有時顚倒着衣裳。",
                    "zhushu": "趙曰：東方未明篇：顚倒衣裳。○師曰：言行之遽也。"
                },
                {
                    "paragraph": "何人錯憶窮愁日，愁日愁隨一線長。",
                    "zhushu": "洙曰：一云“日日愁隨一線長”。嵗時記云：宫中以紅線量日影，至日，日影添一線。○蘇曰：唐雜録謂：宫中以女工揆日之長短，冬至後日晷漸長，比當日増一線之功。黄魯直云：“此說是。”○趙曰：至日影長，繡工添一線也。",
                    "type": 2
                },
                {
                    "paragraph": "憶昨逍遥供奉班，",
                    "zhushu": "趙曰：唐拾遺掌供奉諷諌。"
                },
                {
                    "paragraph": "去年今日侍龍顔。",
                    "zhushu": "洙曰：漢髙祖隆凖而龍顔。"
                },
                {
                    "paragraph": "麒麟不動爐煙上，",
                    "zhushu": "蘇曰：漢武時，月氏進七寳麒麟爐、百和香、續絃膠。"
                },
                {
                    "paragraph": "孔雀徐開扇影還。",
                    "zhushu": "蘇曰：孝明時，南蠻進白孔雀尾扇。○趙曰：麒麟者，香爐之狀也。孔雀者，扇中所𦘕也。以言至日受賀之儀。"
                },
                {
                    "paragraph": "玉几",
                    "zhushu": "洙曰：一作坐。"
                },
                {
                    "paragraph": "由來天北極，",
                    "zhushu": "洙曰：周禮：王左右玉几。"
                },
                {
                    "paragraph": "朱衣只在殿中間。",
                    "zhushu": "孝祥曰：言拾遺只在殿中間，與侍御史同立，所謂立螭頭是也。"
                },
                {
                    "paragraph": "孤城此日堪膓斷，",
                    "zhushu": "趙曰：公在外不得預朝賀而懷之耳，故有膓斷之嘆。"
                },
                {
                    "paragraph": "愁對寒雲雪滿山。",
                    "zhushu": "洙曰：舞鶴賦：氷塞長河，雪滿羣山。",
                    "type": 2
                },
                {
                    "paragraph": "冬至",
                    "zhushu": "",
                    "type": 2
                },
                {
                    "paragraph": "年年至日長爲客，忽忽窮愁泥殺人。",
                    "zhushu": "鄭曰：泥，乃計切。"
                },
                {
                    "paragraph": "江水形容吾獨老，",
                    "zhushu": "洙曰：屈原放於江潭，形容枯槁。"
                },
                {
                    "paragraph": "天涯",
                    "zhushu": "洙曰：一作天邊。"
                },
                {
                    "paragraph": "風俗自相親。",
                    "zhushu": "洙曰：陸士龍：脩路無窮迹，井邑自相循。百城名異俗，千里是良隣。歡舊難假合，風土豈虚親。"
                },
                {
                    "paragraph": "杖藜雪後臨丹壑，鳴玉朝來散紫宸。",
                    "zhushu": "洙曰：西征賦：飛翠綏，拖鳴玉，以岀入禁門者衆矣。"
                },
                {
                    "paragraph": "心折北時無一寸，",
                    "zhushu": "洙曰：别賦：使人意𡚒神駭，心折骨驚。"
                },
                {
                    "paragraph": "路迷何處見",
                    "zhushu": "洙曰：作是。"
                },
                {
                    "paragraph": "三秦。",
                    "zhushu": "洙曰：項羽立三㤗王。",
                    "type": 2
                },
                {
                    "paragraph": "臘日",
                    "zhushu": "",
                    "type": 2
                },
                {
                    "paragraph": "臘日常年暖尚遥，今年臘日凍全消。侵陵雪色還萱草，",
                    "zhushu": "洙曰：萱草，乃忘憂草，今俗云萬年韭，雪霜不凋。"
                },
                {
                    "paragraph": "漏洩春光有",
                    "zhushu": "洙曰：一作“是”。"
                },
                {
                    "paragraph": "柳條。縱酒欲謀良",
                    "zhushu": "洙曰：一作“長”。"
                },
                {
                    "paragraph": "夜醉，還家初散紫宸朝。",
                    "zhushu": "洙曰：紫宸，殿也。○鄭曰：紫宸志：宣政殿北曰紫宸門内有紫宸殿，即内衙正殿。"
                },
                {
                    "paragraph": "口脂面藥隨恩澤，翠管銀罌下九霄。",
                    "zhushu": "洙曰：唐制，臘日宣賜口脂、面藥及賜宴。○趙曰：唐制，臘日賜脂、面藥。翠管銀罌，所以盛之也。○定功曰：太平御覧載盧公家範：“凡臘日上澡豆及頭膏、面脂、口脂。”",
                    "type": 2
                },
                {
                    "paragraph": "杜位宅守歳",
                    "zhushu": "鮑曰：天寳十年辛夘，時年四十嵗，在京師社位宅守𡻕，是以有“四十明朝過”之句。",
                    "type": 2
                },
                {
                    "paragraph": "守歳阿戎家，",
                    "zhushu": "鄭曰：阿，烏葛切。○洙曰：王戎，字濬仲，少阮籍二十歳，而籍與之交。籍與戎父渾爲友，戎年十五，隨父渾在郎舎，籍毎適渾，俄頃輙去，過視戎，良乆，然後岀，謂渾曰：“共𡖖語，不如與阿戎談。”"
                },
                {
                    "paragraph": "椒盤已頌花。",
                    "zhushu": "洙曰：周庾信正旦詩：椒花逐頌來。○蘇曰：周處風俗記：正旦，楚人拜壽，上五辛盤、松柏頌、椒花酒。"
                },
                {
                    "paragraph": "盍簪喧櫪馬，",
                    "zhushu": "洙曰：易豫卦：勿疑，朋盍簪。古詩：老𩦸伏櫪。"
                },
                {
                    "paragraph": "列炬散林鵶。四十明朝過，",
                    "zhushu": "趙曰：公於天寳三十九嵗冬，預明獻明年三大禮賦表云：甫行年四十載矣。當強仕之年，官猶未定，宜其感歎之切，故曰“四十明朝過”也。"
                },
                {
                    "paragraph": "飛騰暮景斜。誰能更拘束，",
                    "zhushu": "蘇曰：徐昉眞是傲逸之士，誰能拘束於俗禮也。乃長揖而去。沈亞之、陳長皆嘆羡不已。"
                },
                {
                    "paragraph": "爛醉是生涯。",
                    "zhushu": "",
                    "type": 2
                },
                {
                    "paragraph": "千秋節有感二首",
                    "zhushu": "",
                    "type": 2
                },
                {
                    "paragraph": "自罷千秋節，頻傷八月來。",
                    "zhushu": "洙曰：唐玄宗紀：上以降誕日讌百僚於花蕚樓下，百僚表請以毎年八月五日爲千秋節，三公以下獻鏡及承露囊。"
                },
                {
                    "paragraph": "先朝常宴㑹，壯觀已塵埃。鳳紀編生日，龍池塹劫灰。",
                    "zhushu": "趙曰：唐六典注：興慶宫池，即玄宗龍潜舊宅所居。此宅東有舊井，忽湧爲小池，常有雲氣，或黄龍見其中。至景龍中，其池侵廣，遂鴻洞爲龍池焉。○梅曰：蓋符命之先也。○饒曰：漢武帝穿昆明池，悉是灰墨，有外國胡道人云：“比是天地劫火之餘。”"
                },
                {
                    "paragraph": "湘川新涕淚，",
                    "zhushu": "洙曰：二妃涕淚，灑竹成班。○趙曰：公自言其身之所在而感泣者也，舊所引謬矣。"
                },
                {
                    "paragraph": "秦樹逺樓臺。",
                    "zhushu": "洙曰：謝玄暉銅雀詩：“縹帷飄井幹，樽酒若平生。鬱鬱西陵樹，詎聞歌吹聲。”井幹，樓也。○趙曰：公言去長安之逺，遥望其樹與樓臺，俱不見也。舊所引非是。"
                },
                {
                    "paragraph": "寳鏡羣臣得，金吾萬國迴。",
                    "zhushu": "逸曰：金吾將軍，掌禁衛者。"
                },
                {
                    "paragraph": "衢樽不重飲，白首獨餘哀。",
                    "zhushu": "蘇曰：沈烱漂泊未歸，搔首歎曰：“今天下兵戈洶洶，弟妹分散，唯獨哀白首，余生恐投死無地。”○趙曰：淮南子曰：“聖人之道，其猶中衢而致樽邪？”今公所言，則謂當時賜宴之酒，羣臣皆得霑飲，正如衢樽也。",
                    "type": 2
                },
                {
                    "paragraph": "御氣雲樓敞，含風綵仗髙。仙人張内樂，",
                    "zhushu": "洙曰：西京賦：“緫㑹仙侣，戯豹舞羆。白虎鼓瑟，蒼龍吹箎。”○定功曰：宣室志云：唐玄宗夢仙子十餘輩，御雲而下，列於廷，各執樂器而奏之。其度曲淸越，殆非人丗也。○趙曰：鄭棨開元傳紀云云。𤣥宗謂髙力士：“吾昨夜夢遊月宫，月宫諸仙娱予以上清之樂，寥亮清越之音，非人間所聞也。吾歸，其曲淒楚動人，杳杳在耳。”力士請曲名，上曰：紫雲曲。"
                },
                {
                    "paragraph": "王母獻宫桃。",
                    "zhushu": "洙曰：見“九重春色醉仙桃”注。"
                },
                {
                    "paragraph": "羅韈紅蕖豔，",
                    "zhushu": "趙曰：言宫人也。洛神賦：凌波微歩，羅韈生塵。又：迫而察之，若芙蕖出緑波。"
                },
                {
                    "paragraph": "金覊白雪毛。",
                    "zhushu": "洙曰：曹子建：“白馬飾金覊，連翩西北馳。”"
                },
                {
                    "paragraph": "舞階衘壽酒，",
                    "zhushu": "洙曰：舜舞干羽于兩階。劉伶衘盃漱醪詩：爲此春酒，以介眉壽。"
                },
                {
                    "paragraph": "走索背秋毫。",
                    "zhushu": "洙曰：西京賦：“跳丸劒之揮霍，走止索而相逢。”○鄭曰：索，昔各切，繩也。"
                },
                {
                    "paragraph": "聖主他年貴，",
                    "zhushu": "趙曰：追念明皇之昔日也。"
                },
                {
                    "paragraph": "邊心此日勞。",
                    "zhushu": "趙曰：言今在邊逺之地而感望也。"
                },
                {
                    "paragraph": "桂江流向北，滿眼送波濤。",
                    "zhushu": "趙曰：以見公北望長安之切矣。"
                }
            ]
        },
        {
            "name": "晝夜",
            "paragraphs": [
                {
                    "paragraph": "晝夜",
                    "zhushu": "夢附。",
                    "type": 1
                },
                {
                    "paragraph": "古詩二首、律詩二十一首",
                    "zhushu": "",
                    "type": 2
                },
                {
                    "paragraph": "今夕行",
                    "zhushu": "",
                    "type": 2
                },
                {
                    "paragraph": "今夕何夕𡻕云徂，",
                    "zhushu": "洙曰：唐詩綢繆云：“今夕何夕，見此良人。”韋孟諷諌詩：“嵗月其徂，年其逮耉。”○鮑曰：謂除夕。若曰嵗月其徂，同一冬可耳，指今夕爲𡻕徂，其除夕明矣。○彦輔曰：詩曰：“嵗聿云暮。”王逸九歌注：悲嵗徂盡。"
                },
                {
                    "paragraph": "更長燭明不可孤。",
                    "zhushu": "洙曰：宋玉招魂：“娱酒不廢，沉日夜些。蘭膏明燭，華鐙錯些。”趙曰：孤，乃孤負之孤。李陵書“陵雖孤恩，漢亦負德”是也。○師曰：今丗誤多用“辜”字，殊不知辜乃辜罪之辜，而非孤負之孤。"
                },
                {
                    "paragraph": "咸陽客舎一事無，",
                    "zhushu": "定功曰：梁吴筠詩：“君不見長安客舎門。”"
                },
                {
                    "paragraph": "相與愽塞",
                    "zhushu": "洙曰：一云賭博。"
                },
                {
                    "paragraph": "爲歡娱。",
                    "zhushu": "洙曰：說文曰：“博，𡱈戲，六著十二棊。古者烏曹作博。”尹文子曰：“博盡𨵿塞之冝，得周通之路。”說苑曰：“塞，行棋相塞，謂之塞也。”管子曰：“秋行五政，一曰秋禁愽塞也。”莊子：“問穀奚事博塞以遊。”塞，先代反。○師曰：漢書注云：“行棊也。”行棊子以相塞，即今丗取棊也。"
                },
                {
                    "paragraph": "馮陵大呌呼五白，",
                    "zhushu": "師曰：五白即今之骰子。李白詩有“連呼五白行六博”，盖古人用六𨾏骰，今人亦然。"
                },
                {
                    "paragraph": "袒跣不肯成梟盧。",
                    "zhushu": "洙曰：一作牟。招䰟曰：“菎蔽象棊有六博，分曹並進猶相迫。成梟而牟呼五白。”晉制：犀比費白日。宋劉毅，字希樂，於東府聚樗蒲大擲，一判應至數百萬，餘人並黒犢以還，唯劉𥙿及毅在後。毅次擲得雉，大喜，褰衣繞床，呌謂同坐曰：“非不能盧，不事此耳。”𥙿惡之，因援五木乆之，曰：“老兄試爲𡖖荅。”旣而四子俱黒，其一子轉躍未定，𥙿厲聲喝之，即成盧，毅意殊不快也。梟，勝也，借勝爲牟。五白，博齒也。○趙曰：楚辭招魂有“成裊而卒呼五白。”注：五白，五木也。梟，勝也；盧，勝之名也。韓非子載匡倩對齊宣王之語曰：“博者貴梟。”又慕容寳與韓黄、李根等樗蒲，寳危坐誓之曰：“丗言樗蒲有神，若冨貴可期，頻得三盧。”於是三擲盡盧，祖跣大叫。○楷曰：一云“寳拜而受賜”。○師曰：梟盧，博采也，如今之博采，有猪有豹是也。"
                },
                {
                    "paragraph": "英雄有時亦如此，邂逅豈即非良圗。",
                    "zhushu": "趙曰：如劉𥙿、劉毅、慕容寳等，皆一丗英雄，猶如此蒲博，則今夕邂逅相遇，未必非良圖。所謂良圗，則毅、裕以卜成事，寳以卜冨貴也。"
                },
                {
                    "paragraph": "君莫𥬇劉毅從來布衣願，家無儋石輸百萬。",
                    "zhushu": "洙曰：南史：桓𤣥聞劉毅起兵，曰：“毅家无儋石之儲，樗蒲一擲百萬，共舉大事，何謂无成？”前漢蒯通傳：“守儋石之儲者，闕𡖖相之位。”應劭曰：“齊人名小甕爲儋石，受二斛。”晉灼曰：“石，斗石也。”師古曰：“儋者，一人之所負儋也。”楊雄傳：“家无儋石之儲。”○鄭曰：儋，都甘切。儋同。說文：負荷也。○師曰：詩言及此，蓋以愽奕者，丗之所賤，以爲不美之事。甫以客舎歡𥬇，无害於理，孰謂非良圗乎？儋石，言一擔石儲。無儋石，家至貧也。劉毅家无儋石，一擲百萬，其志已見於布衣窮時。及後舉大事，无不如志。由此推之，人之志量其可己耶？甫貧賤中雖有大志，觀自言“致君堯舜上”，其志可見。又云“此意竟䔥條”，柰何時命不利，此所以有“喻乎祖跣，不肯成梟盧”也。",
                    "type": 2
                },
                {
                    "paragraph": "夜歸",
                    "zhushu": "",
                    "type": 2
                },
                {
                    "paragraph": "夜來歸來衝虎過，山黒家中已眠卧。傍見北斗向江低，仰看明星當空大。",
                    "zhushu": "洙曰：明星，夜半則見。"
                },
                {
                    "paragraph": "庭前把燭嗔兩炬，峽口驚猿聞一箇。白頭老罷舞復歌，杖藜不睡誰能郍。",
                    "zhushu": "",
                    "type": 2
                },
                {
                    "paragraph": "朝二首",
                    "zhushu": "",
                    "type": 2
                },
                {
                    "paragraph": "清旭楚宫南，",
                    "zhushu": "趙曰：清旭，清朝也。江賦：“視雰祲於清旭。”楚宮，則楚王之宫也。"
                },
                {
                    "paragraph": "霜空萬嶺含。野人時獨往，",
                    "zhushu": "趙曰：朝未有行人，故野人時獨往耳。"
                },
                {
                    "paragraph": "雲木曉相叅。俊鶻無聲過，飢烏下食貪。",
                    "zhushu": "蘇曰：晁錯仰看飛鳥无聲而過者，俊鶻乾噪而下者，飢烏。"
                },
                {
                    "paragraph": "病身終不動，",
                    "zhushu": "蘇曰：西方炒華尊者，囯王三召不來。使人又召曰：“如不來，王當斬爾。”尊者曰：“斬即斬，吾身終不動。”王聞而異之，加礼焉。"
                },
                {
                    "paragraph": "摇落任江潭。",
                    "zhushu": "洙曰：陸士衡：“戢翼江潭。”",
                    "type": 2
                },
                {
                    "paragraph": "浦㠶晨初發，郊扉冷未開。",
                    "zhushu": "趙曰：善本作浦㠶。㠶，音去聲，今韻書亦収矣。言九晨朝之際，想江浦之中，其㠶起發，而郊居之家，以冷而未開其扉也。"
                },
                {
                    "paragraph": "村踈黄葉墜，野静白鷗來。礎潤休全濕，",
                    "zhushu": "夢符曰：右按淮南子：“山雲蒸，柱礎潤。”○趙曰：休，罷也。言礎石之潤，經夜稍乾而半濕矣。"
                },
                {
                    "paragraph": "雲晴欲半迴。",
                    "zhushu": "趙曰：言朝旣晴霽，其𪧐　雲半斂而迴去也。"
                },
                {
                    "paragraph": "巫山冬可怪，昨夜有奔雷。",
                    "zhushu": "洙曰：江淹：山雲潤柱礎。○趙曰：使三都賦之“雷奔”也。",
                    "type": 2
                },
                {
                    "paragraph": "晚",
                    "zhushu": "",
                    "type": 2
                },
                {
                    "paragraph": "杖藜㝷晚巷，炙背近牆暄。",
                    "zhushu": "洙曰：嵆康書：“野人有快炙背而美芹子者，欲獻之至尊，雖有區區之意，亦已踈矣。”"
                },
                {
                    "paragraph": "人見幽居僻，吾知拙養尊。朝廷問府主，耕稼學山村。歸翼飛棲定，寒燈亦閉門。",
                    "zhushu": "洙曰：曹子建：“㱕鳥赴喬林，翩翩厲羽翼。”陸士衡：“願假帰鴻翼，飜飛游江汜。”",
                    "type": 2
                },
                {
                    "paragraph": "反照",
                    "zhushu": "",
                    "type": 2
                },
                {
                    "paragraph": "反照開巫峽，",
                    "zhushu": "趙曰：開，則開豁之義。"
                },
                {
                    "paragraph": "寒空半有無。已低魚復暗，",
                    "zhushu": "洙日：魚復，縣名。"
                },
                {
                    "paragraph": "不盡白鹽孤。",
                    "zhushu": "洙曰：白鹽，山名。"
                },
                {
                    "paragraph": "荻岸如秋水，",
                    "zhushu": "趙曰：荻花宻布，如秋水之翻波也。"
                },
                {
                    "paragraph": "松門似𦘕圗。",
                    "zhushu": "蘇曰：稽山景物竒秀。王逸少云：“過松門，如在𦘕圗中。”"
                },
                {
                    "paragraph": "牛羊識童僕，旣夕應傳呼。",
                    "zhushu": "",
                    "type": 2
                },
                {
                    "paragraph": "暝",
                    "zhushu": "",
                    "type": 2
                },
                {
                    "paragraph": "日下四山隂，山庭嵐氣侵。",
                    "zhushu": "洙曰：謝靈運：“夕曛嵐氣侵。”"
                },
                {
                    "paragraph": "牛羊歸徑險，",
                    "zhushu": "洙曰：詩：“牛羊下來。”北征賦：“日晻晻其將暮，觀牛羊之下來。”"
                },
                {
                    "paragraph": "烏雀聚枝深。正枕當星劒，收書動玉琴。半扉開燭影，欲掩見清砧。",
                    "zhushu": "洙曰：星劒，劒上有星文也。玉琴，以玉爲琴徽也。",
                    "type": 2
                },
                {
                    "paragraph": "向夕",
                    "zhushu": "",
                    "type": 2
                },
                {
                    "paragraph": "畎𠭇孤城外，",
                    "zhushu": "趙曰：畎，遂溝洫，田水之名也。畎𠭇，則畎之𠭇也。"
                },
                {
                    "paragraph": "江村亂水中。深山催短景，喬木易髙風。",
                    "zhushu": "蘇曰：喬木易得髙風，巨海易得驚波。○余曰：古今詩話云：如此二句，了無瑕纇，含蓄深美，殆不可模倣。"
                },
                {
                    "paragraph": "鶴下雲汀近，雞栖草屋同。琴書散明燭，長夜始堪終。",
                    "zhushu": "洙曰：嘯賦：清飈振乎喬木。",
                    "type": 2
                },
                {
                    "paragraph": "薄暮",
                    "zhushu": "",
                    "type": 2
                },
                {
                    "paragraph": "江水最深地，",
                    "zhushu": "洙曰：此指蜀江。○楷曰：一本“最深”作“長流”。"
                },
                {
                    "paragraph": "山雲薄暮時。寒花隱亂草，",
                    "zhushu": "師曰：寒花已非其時，甫自比衰年也。"
                },
                {
                    "paragraph": "宿鳥擇",
                    "zhushu": "洙曰：一作“探”。"
                },
                {
                    "paragraph": "深枝。",
                    "zhushu": "趙曰：史云：“鳥則擇木，木豈能擇鳥。”○師曰：鳥志在𡚒飛，𪧐鳥己有棲息之地，甫自比無飛騰之志者也。"
                },
                {
                    "paragraph": "舊國見何日，髙秋心苦悲。人生不再好，𩯭髮白",
                    "zhushu": "洙曰：一作“自”。"
                },
                {
                    "paragraph": "成絲。",
                    "zhushu": "",
                    "type": 2
                },
                {
                    "paragraph": "日暮",
                    "zhushu": "",
                    "type": 2
                },
                {
                    "paragraph": "日落風亦起，城頭烏尾訛。",
                    "zhushu": "修可曰：鳥尾，當作“烏尾”，殆傳印之誤。按後漢五行志：桓帝時，京師童謡云曰：“城上烏，尾畢逋。”盖言處髙利獨食，不與下共，謂人主多聚歛也。○師道曰：訛，以言驚動也。"
                },
                {
                    "paragraph": "黃雲髙未動，白水已揚波。羗婦語還哭，胡兒行且歌。將軍别換馬，夜出擁彫戈。",
                    "zhushu": "蘇曰：馬援夜岀擊五蠻陣，換馬自備，遂横戈而出。○趙曰：將軍以敵人識之，故換馬。彫戈，見此卷“彫戈”注。",
                    "type": 2
                },
                {
                    "paragraph": "日暮",
                    "zhushu": "",
                    "type": 2
                },
                {
                    "paragraph": "牛羊下來夕，",
                    "zhushu": "洙曰：詩曰：之夕矣，牛羊下來。"
                },
                {
                    "paragraph": "各已閉柴門。風月自清夜，江山非故園。石泉流暗壁，草露滿秋根。",
                    "zhushu": "洙曰：一作滴秋原。"
                },
                {
                    "paragraph": "頭白燈明裏，何湏花燼繁。",
                    "zhushu": "洙曰：丗俗以燈花爲報喜。公流泛異郷，觸事多感，固無異於此也。",
                    "type": 2
                },
                {
                    "paragraph": "夜二首",
                    "zhushu": "",
                    "type": 2
                },
                {
                    "paragraph": "白夜月休弦，燈花半委眠。號山無定鹿，落樹有驚蟬。暫憶江東鱠，",
                    "zhushu": "洙曰：張翰憶鱸魚。"
                },
                {
                    "paragraph": "兼懷雪下船。",
                    "zhushu": "洙曰：王子猷訪戴安道。"
                },
                {
                    "paragraph": "蠻謌犯星起，重覺在天邊。",
                    "zhushu": "洙曰：重，一作空。",
                    "type": 2
                },
                {
                    "paragraph": "城郭悲笳暮，村墟過翼稀。甲兵年數乆，賦歛夜深歸。暗樹依巖落，明河繞塞微。斗斜人更望，月細鵲休飛。",
                    "zhushu": "洙曰：樂府：“月明星稀，烏鵲南飛。”",
                    "type": 2
                },
                {
                    "paragraph": "夜",
                    "zhushu": "",
                    "type": 2
                },
                {
                    "paragraph": "絶岸風威動，",
                    "zhushu": "洙曰：蕪城賦：“菊䓶風威。”"
                },
                {
                    "paragraph": "寒房燭影微。嶺猿霜外𪧐，江鳥夜深飛。",
                    "zhushu": "蘇曰：王詠云：“深夜飛江鳥。”言鳥夜深飛，無安栖處。子美逢亂丗漂轉，因用此語。"
                },
                {
                    "paragraph": "獨坐親雄劒，哀歌嘆短衣。",
                    "zhushu": "洙曰：哀歌嘆短衣，事近“寗戚不及骭”之嘆也，以爲胡服則非。"
                },
                {
                    "paragraph": "煙塵繞閶闔，白首壯心違。",
                    "zhushu": "",
                    "type": 2
                },
                {
                    "paragraph": "中夜",
                    "zhushu": "",
                    "type": 2
                },
                {
                    "paragraph": "中夜江山静，危樓望北辰。",
                    "zhushu": "洙曰：顔延年：“起觀辰漢中。”"
                },
                {
                    "paragraph": "長爲萬里客，有媿百年身。",
                    "zhushu": "洙曰：鮑明逺：“爭先萬里途，各事百年身。”○蘇曰：孔融中夜不寐，飜覆生計，無補於丗，有媿百年身後之名，取羞於子孫。"
                },
                {
                    "paragraph": "故國風雲氣，",
                    "zhushu": "洙曰：顔延年：“故國多喬木，空城凝塞雲。”史記：“風雲，天之客氣者也。”"
                },
                {
                    "paragraph": "髙堂戰伐塵。胡雛負恩澤，",
                    "zhushu": "趙曰：當時史朝義之亂未除，而公興感亂階，自禄山也。"
                },
                {
                    "paragraph": "嗟爾太平人。",
                    "zhushu": "洙曰：明皇甞寵禄山，坐於金雞障下。肅宗以爲言。上曰：“胡有異相，吾厭之。”○趙曰：公追思而傷及昔爲太平之人，皆彼此禍也。○師曰：望北辰，言思君也。雲從龍，風從虎，喻君臣㑹聚。子美家京城，今客萬里之遠，故望風雲之氣，有所感傷也。",
                    "type": 2
                },
                {
                    "paragraph": "中霄",
                    "zhushu": "",
                    "type": 2
                },
                {
                    "paragraph": "西閣百㝷餘，",
                    "zhushu": "洙曰：西京賦：“巨獸百㝷。”八尺曰㝷。"
                },
                {
                    "paragraph": "中宵歩綺䟽。",
                    "zhushu": "洙曰：天台賦：皦曰：“烱晃於綺䟽。”又詩：“交䟽結綺䆫，阿閣三重階。”陸機：“𤣥雲拖朱閣，振風薄綺䟽。”"
                },
                {
                    "paragraph": "飛星過水白，",
                    "zhushu": "鄭曰：過，古禾切。"
                },
                {
                    "paragraph": "落月動沙虚。擇木知幽鳥，",
                    "zhushu": "洙曰：仲尼曰：“鳥能擇木，木豈能擇鳥？”詩：“鳥鳴嚶嚶，出自幽谷。”"
                },
                {
                    "paragraph": "濳波想巨魚。",
                    "zhushu": "洙曰：古詩：濳虬思餘波。漢書：巨魚縱大壑。"
                },
                {
                    "paragraph": "親朋滿天地，兵甲少來書。",
                    "zhushu": "",
                    "type": 2
                },
                {
                    "paragraph": "不寐",
                    "zhushu": "",
                    "type": 2
                },
                {
                    "paragraph": "瞿唐夜水黒，城内改更籌。翳翳月沉霧，輝輝星近樓。",
                    "zhushu": "洙曰：景陽詩：“翳翳結繁雲。”"
                },
                {
                    "paragraph": "氣衰甘少寐，心弱恨容",
                    "zhushu": "洙曰：一作和，又作多。"
                },
                {
                    "paragraph": "愁。",
                    "zhushu": "趙曰：心旣弱矣，恨其知愁，則恐以愁而尢弱矣。"
                },
                {
                    "paragraph": "多壘",
                    "zhushu": "洙曰：一作“恨”。"
                },
                {
                    "paragraph": "滿山谷，",
                    "zhushu": "洙曰：曲禮：四郊多壘，𡖖大夫之辱也。"
                },
                {
                    "paragraph": "桃源無處求。",
                    "zhushu": "洙曰：桃源，見赤谷西崦人家詩注。○趙曰：以兵戈未息而多壘，非若桃源可以避地。而問桃源何處，則以仙境難造也。",
                    "type": 2
                },
                {
                    "paragraph": "倦夜",
                    "zhushu": "",
                    "type": 2
                },
                {
                    "paragraph": "竹凉侵卧内，",
                    "zhushu": "趙曰：漢書：引入卧内。然几寢所，皆可例稱。"
                },
                {
                    "paragraph": "野月滿庭隅。重露成㳙滴，",
                    "zhushu": "洙曰：墮也。"
                },
                {
                    "paragraph": "稀星乍有無。",
                    "zhushu": "洙曰：明滅也。"
                },
                {
                    "paragraph": "暗飛螢自照，",
                    "zhushu": "蘇曰：王璡如飛螢自照。言其勢熖㝷常也。"
                },
                {
                    "paragraph": "水𪧐鳥相呼。",
                    "zhushu": "洙曰：蜀都賦：雲飛水宿。江賦：其羽族也，千𩔖萬聲，自相喧聒。○修可曰：師曠禽經曰：“陸鳥曰棲，水鳥曰宿，獨鳥曰止，衆鳥曰集。”又曰：“凡鳥朝鳴曰嘲，夜鳴曰㖡。林鳥以朝嘲，水鳥以夜㖡。”今林棲之鳥多朝鳴，水宿之鳥多夜叫。○蘇曰：江湜：“水鳥相呼，言其共欲安居也。”因兒子過來請益，逐撿録與之矣。○余曰：王直方詩話云：司空表聖自論其詩，以爲得味外味。“緑樹連村暗，黄花入麥稀”，此句最善。若子美此二句，則才力冨健，過表聖逺甚。"
                },
                {
                    "paragraph": "萬事干戈裏，空悲清夜徂。",
                    "zhushu": "洙曰：有感時之志，而不見用於時，故徒悲清夜。○師曰：古詩云：“良馬白日足，壯士中夜心。”甫有成時之志，而不見用於時，故空悲清秋徂。",
                    "type": 2
                },
                {
                    "paragraph": "夜",
                    "zhushu": "洙曰：一云“秋夜客舎”。",
                    "type": 2
                },
                {
                    "paragraph": "露下天髙秋水清，",
                    "zhushu": "洙曰：江淹别賦：“露下地而騰文。”宋玉九辯云：“泬㵳𠔃天髙而氣清，寂寥𠔃收潦而小清。”霊運：“天髙秋月明。”"
                },
                {
                    "paragraph": "空山獨夜旅魂驚。",
                    "zhushu": "定功曰：玉仲宣七哀詩：“獨夜不能寐。”"
                },
                {
                    "paragraph": "踈燈自照孤㠶宿，新月猶懸𩀱杵鳴。",
                    "zhushu": "洙曰：易繫：“懸象著明，莫大乎日月。”○蘇曰：李陵詩：“𩀱杵聲未斷，新月懸東陽。”"
                },
                {
                    "paragraph": "南菊再逢人卧病，",
                    "zhushu": "洙曰：菊，一作“國”。"
                },
                {
                    "paragraph": "北書不至鴈無情。",
                    "zhushu": "洙曰：范彦龍：“寄書雲間鴈，爲我西北飛。”"
                },
                {
                    "paragraph": "歩蟾",
                    "zhushu": "洙曰：一作“簷”。"
                },
                {
                    "paragraph": "𠋣杖看牛斗，",
                    "zhushu": "趙曰：當以“步簷”爲正。上林賦云：“步櫩周流。”李善注曰：“歩櫩，步廊也。”"
                },
                {
                    "paragraph": "銀漢遥應接鳳城。",
                    "zhushu": "洙曰：劉休玄：落宿半遥城，浮雲靄層闕。鮑明逺：𠋣杖牧雞㹠。○趙曰：鳯城，言長安也。",
                    "type": 2
                },
                {
                    "paragraph": "東屯月夜",
                    "zhushu": "",
                    "type": 2
                },
                {
                    "paragraph": "抱疾漂萍老，防邊舊榖屯。春農親異俗，𡻕月在衡門。青女霜楓重，",
                    "zhushu": "洙曰：曉霜楓葉丹。青女，霜神名。"
                },
                {
                    "paragraph": "黄牛峽水喧。泥留虎𨷖跡，月掛客愁村。喬木澄稀影，輕雲𠋣細根。數驚聞雀噪，暫睡想猿蹲。日轉東方白，風來北斗昏。",
                    "zhushu": "蘇曰：漢元帝：“七月有塵埃，大風自北來，北斗爲之昏。”"
                },
                {
                    "paragraph": "天寒不成寢，無夢寄歸魂。",
                    "zhushu": "",
                    "type": 2
                },
                {
                    "paragraph": "將曉二首",
                    "zhushu": "",
                    "type": 2
                },
                {
                    "paragraph": "石城除擊柝，",
                    "zhushu": "趙曰：擊柝，以言警夜，静則除之。"
                },
                {
                    "paragraph": "鐵鎻欲開𨵿。鼔角悲荒塞，星河落曉山。巴人常小梗，",
                    "zhushu": "洙曰：謂叚子璋反也。"
                },
                {
                    "paragraph": "蜀使動無還。",
                    "zhushu": "趙曰：吐蕃未息，所以蜀使輙無還。"
                },
                {
                    "paragraph": "垂老孤帆色，飄飄犯百蠻。",
                    "zhushu": "趙曰：指荆州也。舊本作“蠻”，非。"
                },
                {
                    "paragraph": "軍吏回官燭，舟人自楚歌。",
                    "zhushu": "洙曰：項籍聞軍中皆楚歌。"
                },
                {
                    "paragraph": "寒沙蒙薄霧，落月去清波。",
                    "zhushu": "趙曰：月落時離江已遠，不復有影在水中。"
                },
                {
                    "paragraph": "壯惜身名晚，衰慙應接多。歸朝日簪笏，筋力定如何。",
                    "zhushu": "",
                    "type": 2
                },
                {
                    "paragraph": "曉望",
                    "zhushu": "",
                    "type": 2
                },
                {
                    "paragraph": "白帝更聲盡，陽臺曉色分。",
                    "zhushu": "洙曰：神女賦：“求之至曉。”○趙曰：白帝者，白帝城也。陽臺，則宋玉所謂“陽臺之下”是也。"
                },
                {
                    "paragraph": "髙峯寒上日，疊嶺宿霾雲。",
                    "zhushu": "蘇曰：仇輝：“疊嶺霾雲，長江激浪。”"
                },
                {
                    "paragraph": "地坼江㠶隱，",
                    "zhushu": "蘇曰：樂廣曰：“地坼山摧，囯有大恐。”○趙曰：地圻，言江闊也，故江㠶隱於其中耳。"
                },
                {
                    "paragraph": "天清木葉聞。荆扉對麋鹿，共應爾爲羣。",
                    "zhushu": ""
                }
            ]
        },
        {
            "name": "夢",
            "paragraphs": [
                {
                    "paragraph": "夢",
                    "zhushu": "",
                    "type": 1
                },
                {
                    "paragraph": "古詩二首、律詩二首",
                    "zhushu": "",
                    "type": 2
                },
                {
                    "paragraph": "夢李白二首",
                    "zhushu": "",
                    "type": 2
                },
                {
                    "paragraph": "死别已吞聲，",
                    "zhushu": "洙曰：宋鮑昭行路難：“吞声躑躅不敢言。”"
                },
                {
                    "paragraph": "生别常惻惻。",
                    "zhushu": "洙曰：蘇武詩：“涙爲生别滋。”歐陽建：“惻惻心中酸。”楚詞：“悲莫悲於生别離。”謝霊運：“惻惻廣陵散。”○蘇曰：馬融：“不忍生别，我心惻惻。”"
                },
                {
                    "paragraph": "江南瘴癘地，",
                    "zhushu": "魯曰：劉孝標流離大海之南，寄命瘴癘之地。○趙曰：白坐永王璘之累，當誅，郭子儀請解官贖罪，詔長流夜郎。㑹赦，還潯陽，坐事下獄。潯陽，今之江州也，属江南東路。"
                },
                {
                    "paragraph": "逐客無消息。",
                    "zhushu": "魯曰：李斯爲秦逐客。"
                },
                {
                    "paragraph": "故人入我夢，明我長相憶。",
                    "zhushu": "洙曰：樂府云：夢見已在傍，忽斍在他郷。上有加食食，下有長相憶。"
                },
                {
                    "paragraph": "恐非平生䰟，路逺不可測。䰟來楓林青，",
                    "zhushu": "洙曰：楚辭：湛湛江水𠔃上有相。阮籍：湛湛長江水，上有楓樹材。"
                },
                {
                    "paragraph": "䰟返𨵿塞黒。今君在羅網，",
                    "zhushu": "蘇曰：魏壽：婦人女子，一旦䧟君在羅網。"
                },
                {
                    "paragraph": "何以有羽翼。",
                    "zhushu": "洙曰：時白爲永王事放逐。"
                },
                {
                    "paragraph": "落月滿屋梁，",
                    "zhushu": "洙曰：宋玉神女賦：若白月初出照屋梁。"
                },
                {
                    "paragraph": "猶疑照顔色。",
                    "zhushu": "彦輔曰：西清詩話云：太白歷見司馬子微、謝自然、賀知章，或以爲可与神遊八極之表，或以爲謫仙人，其風神超邁英爽可知。後丗詞人狀其風貌者多矣，亦間於丹青見之，俱不若少陵云“落月滿屋梁，猶疑照顔色”。熟味之，百丗之下，想見風采。此与李太白傳神詩。"
                },
                {
                    "paragraph": "水深波浪闊，",
                    "zhushu": "蘇曰：宋玉：海水深浩，波浪廣闊，非万斛舟不可泛。"
                },
                {
                    "paragraph": "無使蛟龍得。",
                    "zhushu": "洙曰：續齊諧記曰：屈原五月投汨羅而死，楚人哀之，毎至此日𥙊之。漢建武中，長沙人歐回見一人自稱三閭大夫，曰：“吾甞見祭，甚善，然爲蛟龍所苦。今若有惠，可以揀葉塞之，縳以五色絲，此二物蛟龍所畏也。”○師曰：盖言南海風濤之险，恐其罹淪溺之患也。",
                    "type": 2
                },
                {
                    "paragraph": "浮雲終日行，",
                    "zhushu": "師曰：楚辭云：“日暮碧雲合。”言君昏暗，爲羣小所蔽也。"
                },
                {
                    "paragraph": "遊子乆不至。",
                    "zhushu": "洙曰：古詩：“浮雲蔽白日，游子不顧反。”"
                },
                {
                    "paragraph": "三夜頻夢君，情親見君意。告歸常𡱈促，苦道來不易。江湖多風波，",
                    "zhushu": "洙曰：一云“秋多風”。"
                },
                {
                    "paragraph": "舟楫恐失墜。出門搔白首，",
                    "zhushu": "蘇曰：諸葛松：“岀門無往還，時復搔白首。”"
                },
                {
                    "paragraph": "若負平生志。",
                    "zhushu": "蘇曰：季常一囊粟俸，拘束塵埃中，負平生山林之志。"
                },
                {
                    "paragraph": "冠蓋滿京華，斯人獨顦顇。",
                    "zhushu": "鄭曰：顦，昨焦。顇，秦醉切。○洙曰：左太冲詩：“濟濟京城内，赫赫王侯居。冠蓋䕃四街，朱輪竟長衢。寂寂揚子宅，門無𡖖相輿。寥寥空宇内，所講在玄虚。”"
                },
                {
                    "paragraph": "孰云網恢恢，",
                    "zhushu": "洙曰：老子：“天網恢恢，踈而不漏。”"
                },
                {
                    "paragraph": "將老身反累。",
                    "zhushu": "蘇曰：稽昴：“吾將老矣，反爲牛尾累身。”"
                },
                {
                    "paragraph": "千秋萬𡻕名，寂寞身後事。",
                    "zhushu": "洙曰：張翰曰：“使我有身後名，不如即時一杯酒。”阮籍詩：千秋百𡻕後，榮名安所之。按新唐書：時白坐永王事當誅，郭子儀請解官贖罪，詔長流夜郎。㑹赦，還潯陽，復坐事下獄。",
                    "type": 2
                },
                {
                    "paragraph": "歸夢",
                    "zhushu": "",
                    "type": 2
                },
                {
                    "paragraph": "道路時通塞，江山日寂寥。",
                    "zhushu": "蘇曰：丗說：𡊮彦伯曰：“江山聊落，居然有萬里勢也。”○趙曰：以時當用兵，道路或通或塞，故江山氣象日日蕭索。"
                },
                {
                    "paragraph": "偷生惟一老，伐叛已三朝。",
                    "zhushu": "洙曰：明皇、肅宗、代宗三朝。"
                },
                {
                    "paragraph": "雨急青楓暮，",
                    "zhushu": "趙曰：言南下之景，蓋楚地多楓也。見楚詞：“江水湛湛𠔃上有楓。”"
                },
                {
                    "paragraph": "雲深黒水遥。",
                    "zhushu": "洙曰：禹貢：“華陽黒水惟梁州。”○蘇曰：班彪：“雲黄藏黑水，雪白認青城。”○趙曰：言懷望長安也。黒水在鄠、杜之間，去長安爲近。○師曰：楚岸多青楓，甫客居荆楚，懷想故郷，情尚遥，歸未得，故云“雲深黒水遥”。"
                },
                {
                    "paragraph": "夢歸歸未得，",
                    "zhushu": "洙曰：一云“夢魂㱕亦得”。"
                },
                {
                    "paragraph": "不用楚辭招。",
                    "zhushu": "洙曰：宋玉哀屈原憂愁山澤，䰟魄飛散，其命將落，故作招䰟，欲以復其精神，延其年壽，外陳四方之惡，内崇楚國之美，以諷于君，兾其覺悟而還之也。○趙曰：一作“夢䰟歸未得”，未當言歸亦得，與下句方有分付。宋玉哀屈原憂愁内澤之間，䰟魄飛散，作招䰟之辭以招之。公今正以爲方藉夢䰟而㱕故郷，更不須相招。",
                    "type": 2
                },
                {
                    "paragraph": "晝夢",
                    "zhushu": "",
                    "type": 2
                },
                {
                    "paragraph": "二月饒睡昏昏然，不獨夜短晝分眠。",
                    "zhushu": "趙曰：言二月昏睡不足，獨只是春夜短睡不足，而乃分晝之半以眠耳。"
                },
                {
                    "paragraph": "桃花氣暖眼自醉，",
                    "zhushu": "蘇曰：一作桃花醺人眼欲醉。吕安行：鏡湖岸上桃花爛熳，謂王恂曰：醺得眼醉，殷紅泛眩。江揔詩云“惱殺未歸客，桃花醺眼醉”云。○趙曰：觀桃花在暖日中，醺灼人眼，已是醉悶。"
                },
                {
                    "paragraph": "春渚日落夢相牽。",
                    "zhushu": "趙曰：春渚纔日晩，夢已相牽挽，不自由矣。"
                },
                {
                    "paragraph": "故郷門巷荆𣗥底，",
                    "zhushu": "趙曰：不歸之乆而生荆𣗥矣。"
                },
                {
                    "paragraph": "中原君臣豺虎邊。",
                    "zhushu": "洙曰：見“人少，豺虎多”注。○趙曰：言盗賊也。王粲詩：盗賊如豺狼。"
                },
                {
                    "paragraph": "安得務農息戰𨷖，普天無吏横索錢。",
                    "zhushu": "洙曰：時多横賦暴㰸也。○趙曰：横，去聲。吏乗軍湏之勢，文至於暴横求索，其爲可傷也。"
                }
            ]
        },
        {
            "name": "山嶽",
            "paragraphs": [
                {
                    "paragraph": "山嶽",
                    "zhushu": "",
                    "type": 1
                },
                {
                    "paragraph": "古詩三首、律詩三首",
                    "zhushu": "",
                    "type": 2
                },
                {
                    "paragraph": "望嶽",
                    "zhushu": "",
                    "type": 2
                },
                {
                    "paragraph": "岱宗夫",
                    "zhushu": "洙曰：書：“岱宗，泰山，爲四岳所宗。”風俗通云：“泰山，山之尊者，一曰岱宗。岱，始也。宗，長也。萬物之始，隂陽交代，爲五岳之長。”○鄭曰：岱宗，泰山也。今屬兖州。升中告代于此，是山爲五岳之長，故曰岱宗。○師曰：岱宗，朱猶云楚天之𩔖。○徐曰：按王原叔、吕居仁、王彦輔、魯訔諸本並作夫，獨師本作“天”字說。"
                },
                {
                    "paragraph": "如何，齊魯靑未了。",
                    "zhushu": "師曰：㤗山跨齊魯兩國之境，眺望其山之靑已窮齊魯，而其山未窮，故曰靑未了。"
                },
                {
                    "paragraph": "造化鍾神秀，",
                    "zhushu": "洙曰：晉孫□□孫遊天台賦序：“台者，蓋山岳之神秀也。”陳書：“虎丘山者，呉之神秀。”○魯曰：劉禹錫言：“九華山爲造化一尤物。”○師曰：鍾，聚也。詩云：“崧髙維岳，維岳降神。凡名山大川，皆有神異，天地造化鍾聚神秀之氣于此。”"
                },
                {
                    "paragraph": "隂陽割昏曉。",
                    "zhushu": "趙曰：言其山之長大，如史記言崑崙日月所相避隱爲光明也。割字，□□不割之割。割者，分也。○彦輔曰：杜言此爲造化所鍾，□□□□，蔽腐也。○師曰：割者，分也。隂陽，日月也。此山旣髙，日月迭昏曉也。"
                },
                {
                    "paragraph": "盪胷生曽雲，",
                    "zhushu": "鄭曰：盪，他浪切。曽，昨陵切，經也，經過之雲。○洙曰：公羊曰：“觸石而岀，膚寸而台，不崇朝而徧天下者，泰山之雲也。”張衡南都賦：“㳙水盪其胷。”陳張種與沈炯書：“虎丘山者，吴之神秀也。”○趙曰：盪，滌也。舊注引南都賦:“㳙水盪其胷”。本言水流如盪滌地之胷，今言盪胷生曽雲，則借言雲之潤氣盪滌人胷也。陸機文賦：“有曽雲之峻。”注：“曽，積也。”彦輔曰：庾肩吾山詩：“曽雲霾峻嶺。”○師曰：曽雲，杜詩通作“層”，即雲勢之重疊而起。泰山出雲，須臾遍太虛而爲雨，以其有功於民，故祀之。雲生于山，人登山，故雲盪其胷。"
                },
                {
                    "paragraph": "决眥入歸鳥。",
                    "zhushu": "鄭曰：眥，前智切，目眥。○夢符曰：右按子虚賦稱射藝之妙，所中者必决裂其目眥也。杜子美望嶽以言觀覽之逺，攄决其目力，入飛鳥之羣，與射了無相干明矣。○趙曰：眥，目睫也，音墻細切。按子虚賦本言射而决裂獸眥，詩人取好字穩則借用之。蓋决眥入歸鳥，則人目眥决裂，入鳥之歸處，言所望之逺也。○王逢原曰：眥，目眥也。歸鳥入林，决去其眥，乃能辨之，蓋言山髙若此。"
                },
                {
                    "paragraph": "㑹當凌絶頂，一覽衆山小。",
                    "zhushu": "洙曰：孟子曰：“孔子登東山而小魯，登太山而小天下。”揚子：“升東嶽而知衆山之迤邐也。”漢官儀：“及泰山盤道屈曲上凡五十餘盤，經小天門、大天門，如從穴中視天䆫也。”○師曰：登臨山之絶頂，俯視衆山，其培塿歟？衆山知尊乎大岳，衆流知宗乎滄海。當安史之亂，僣稱尊號，天子蒙塵，其朝宗之義爲如何？甫望嶽之作未章云“一覽衆山小”，固知安史之徒乃培塿之細者，又何足以上抗巖巖之大也哉。",
                    "type": 2
                },
                {
                    "paragraph": "望嶽",
                    "zhushu": "",
                    "type": 2
                },
                {
                    "paragraph": "南岳配朱鳥，秩禮自百王。",
                    "zhushu": "洙曰：五月南巡狩，至于南岳衡山。釋山又云：“霍山爲南岳。”衡之與霍，皆一山有兩名。南岳本自以兩山爲名，非從近來也。而學者多以霍山不得爲南岳，又云：“漢武帝來始乃名之，斯不然矣。衡山，一名霍山，言萬物霍而大也。”應劭曰：風俗通曰：“岳者，稱考功徳黜陟之，故謂之岳。四方皆有七𪧐，名成形。東方成龍形，西方成虎形，皆南首而北尾；南方成鳥形，北方成龜形，皆西首而東尾。以南方之𪧐象鳥，故謂之朱鳥七𪧐也。”書：“望于山川。”注：“諸侯境内名山大川，如其秩次望𥙊之，故五岳牲禮視三公，四瀆視諸矦，其餘視子男。”○趙曰：荊州記曰：“衡山者，五岳之南岳也。”今云配朱鳥者，朱鳥，南方之𪧐也。秩則尚書“咸秩無文”之秩。秩者，等也。所講五岳視三公，四瀆視諸侯是已。等秩之禮，其來乆矣，故云自百玉。”"
                },
                {
                    "paragraph": "歘吸領地靈，",
                    "zhushu": "洙曰：地之百靈。顔延年詩：“邑社揔地靈。”○趙曰：江文通雜擬詩：“歘吸鵾雞悲。”注云：“猶俄傾也。”"
                },
                {
                    "paragraph": "鴻洞半炎方。邦家用祀典，",
                    "zhushu": "趙曰：王褒四子講徳論：“洪洞㓪天。”言天地之神光，洪洞相通，明㓪於天也。"
                },
                {
                    "paragraph": "在徳非馨香。",
                    "zhushu": "洙曰：五岳皆載祀典。"
                },
                {
                    "paragraph": "廵守何寂寥，有虞今則亡。",
                    "zhushu": "洙曰：自戰國縱横，而廵守之禮亡矣。有虞，虞舜也。謂五年一廵狩。"
                },
                {
                    "paragraph": "洎吾隘丗網，行邁越瀟湘。",
                    "zhushu": "洙曰：隘，言丗網所拘迫也。行邁，猶行役也。○趙曰：公之所以行邁者，以丗網隘窄，故欲曠懷於江湖之上也。"
                },
                {
                    "paragraph": "渴日絶壁出，",
                    "zhushu": "趙曰：難逢日霽，以望其峯，於日如渴也，蓋如渴雨之渴。"
                },
                {
                    "paragraph": "𣻌舟淸光旁。祝融五峯尊，峯峯次低昻。紫蓋獨不朝，爭長嶫相望。",
                    "zhushu": "洙曰：祝融，峯名也。朱陵、祝融、紫蓋、石廪、芙蓉，所謂五峯也。爭長，言相峙而立，有如爭長也。○趙曰：考衡山記有芙蓉峯、紫蓋峯、石門峯。而韓退之詩曰：“紫蓋連延接天柱，石廪騰擲堆祝融。”則又有天柱峯、祝融峯爲五峯。舊注以朱陵𥙷之，非也。"
                },
                {
                    "paragraph": "恭聞魏夫人，羣仙夾翶翔。",
                    "zhushu": "洙曰：魏夫人，神仙也，主衡山。○夢符曰：右按眞告，南岳夫人與弟子言：“東岳上眞𡖖司命君等，左二十二眞人，坐西起南向東行。太和靈𡣕上眞太夫人，右十五女眞，東坐北起南行。上眞司命南岳夫人，即魏夫人也。”○田曰：夫人諱華存，字賢安，晉司徒舒之女也。㓜純讀書，喜神仙。其後四仙人降，車從鮮盛。夫人旣與仙者遊，盡傳其秘術。咸和八年終，壽八十二。舊說以謂夫人實不死，以杖代尸而升天。扶桑大帝君授夫人靑瓊之板、丹録之文，治南岳。"
                },
                {
                    "paragraph": "有時五峯氣，散風如飛霜。牽迫限脩途，未暇杖崇崗。",
                    "zhushu": "洙曰：言爲行邁拘限，未暇䇿杖而登崇崗也。"
                },
                {
                    "paragraph": "歸來覬命駕，沐浴休玉堂。三歎問府主，曷以賛我皇。牲璧忍衰俗，神其思降祥。",
                    "zhushu": "洙曰：忍都賦：“文王對霤，石室相距。”注：“皆何人所居。”又云：“王堂，府主所居也。故有三嘆之問。謂丗乱俗薄，祀典闕而舉欲賛之。於是帝崇牲璧，則神必降祥於此矣。”○師曰：衰乱之俗，廢祀典而不舉。今甫欲以牲璧礼神，庶使岳神賛翊吾君而降福祥矣。",
                    "type": 2
                },
                {
                    "paragraph": "丈人山",
                    "zhushu": "洙曰：青城山記云：“此山爲五岳之長，故名丈人，有丈人觀。”",
                    "type": 2
                },
                {
                    "paragraph": "自爲青城客，",
                    "zhushu": "沈曰：𤣥中記：“蜀郡靑城山有洞穴爲三道，西此通崑崙。”茅君傳：“青城十洞天之一也。”"
                },
                {
                    "paragraph": "不唾青城地。",
                    "zhushu": "趙曰：唾地者，有所惡而唾也。元魏爾朱榮乎毁匿名書，唾地曰云云是也。不唾其地，所以敬之也。又陳徐陵作玉臺新詠，載劉勲妻王雜詩云：“千里不唾井，况乃昔所奉。”"
                },
                {
                    "paragraph": "爲愛丈人山，丹梯近幽意。",
                    "zhushu": "洙曰：謝𤣥暉敬亭山詩：要欲返竒𧼈，即此陵丹梯。靈運：“躧歩陵丹梯。”"
                },
                {
                    "paragraph": "丈人祠西佳氣濃，",
                    "zhushu": "洙曰：陶潜：“山氣日夕佳。”後漢：“𣡡𣡡葱葱氣佳哉。”"
                },
                {
                    "paragraph": "縁雲擬住最髙峯。",
                    "zhushu": "洙曰：𤫊光殿賦：飛陛住孽，縁雲上征。"
                },
                {
                    "paragraph": "掃除白髮黃精在，",
                    "zhushu": "洙曰：世說：“黃精乆服，反老爲少。”"
                },
                {
                    "paragraph": "君看他時氷雪容。",
                    "zhushu": "洙曰：莊子：“肌膚若氷雪。”",
                    "type": 2
                },
                {
                    "paragraph": "望岳",
                    "zhushu": "",
                    "type": 2
                },
                {
                    "paragraph": "西岳崚嶒",
                    "zhushu": "洙曰：一云“稜危”。"
                },
                {
                    "paragraph": "竦處尊，",
                    "zhushu": "洙曰：華岳也。"
                },
                {
                    "paragraph": "諸峯羅立",
                    "zhushu": "洙曰：一作“列”。"
                },
                {
                    "paragraph": "似兒孫。",
                    "zhushu": "洙曰：言序列而不敢與岳爭長。"
                },
                {
                    "paragraph": "安得仙人九節杖，",
                    "zhushu": "洙曰：仙人有九節杖，笻杖亦九節。○蘇曰：列仙傳：“玉烈魯授赤城老人九節蒼藤竹柱杖，行地，馬不能追。”"
                },
                {
                    "paragraph": "拄到玉女洗頭盆。",
                    "zhushu": "洙曰：玉女洗頭盆，因山形而爲名。○蘇曰：三峯記：“華山雲臺上有石盆，可容水數斛，明瑩如玉，上有古篆字，人莫識，俗呼爲玉女洗頭盆。”○修可曰：集神録：“明望玉女者，居華山，服玉漿，白日昇天。中頂白龜，其廣數畒，髙三仞，其側有梯磴逹皆見玉女祠。祠前有白石，曰號玉女洗頭盆。其中水色碧緑澄徹，雨不加益，旱不加耗。”○秦曰：張衡思玄賦云：“載太華𠔃，召洛浦之宓妃。即明皇玉女也。”"
                },
                {
                    "paragraph": "車箱入谷無歸",
                    "zhushu": "洙曰：一作“回”。"
                },
                {
                    "paragraph": "路，",
                    "zhushu": "師曰：箱，乃車所盛載之所也。"
                },
                {
                    "paragraph": "箭栝通天有一門。",
                    "zhushu": "師曰：言神仙之門難入也。箭栝，其竇至小。"
                },
                {
                    "paragraph": "稍待秋風凉冷後，髙㝷白帝問眞源。",
                    "zhushu": "洙曰：白帝，西方之帝。○趙曰：言白帝則華岳乃西方之鎭也。梁孝儀和昭明太子鍾山講解詩云：“降道訪眞源。”",
                    "type": 2
                },
                {
                    "paragraph": "白鹽山",
                    "zhushu": "",
                    "type": 2
                },
                {
                    "paragraph": "卓立羣峯外，蟠根積水邊。他皆任厚地，爾獨近髙天。白牓千家邑，",
                    "zhushu": "趙曰：言縣額以白爲牌耳。"
                },
                {
                    "paragraph": "清秋萬古船。詞人取佳句，刻𦘕竟難傳。",
                    "zhushu": "趙曰：欲以佳句專詠白鹽之狀，雖加刻𦘕，終難傳播，所以重言於難措辭也。",
                    "type": 2
                },
                {
                    "paragraph": "天寳初南曹小司㓂舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋兹數峯嶔岑嬋姢宛有塵外數致乃不知興之所至而作是詩",
                    "zhushu": "",
                    "type": 2
                },
                {
                    "paragraph": "一匱功盈尺，",
                    "zhushu": "洙曰：論語：“子曰：‘譬如爲山，未成一匱。’”注：“匱，土籠也。盈尺，一尺而已。”"
                },
                {
                    "paragraph": "三峯意出羣。",
                    "zhushu": "洙曰：猶華岳之三峯也。○趙曰：華山記有云：“其三峯直上，晴霽可睹。”舊注云：“直云猶華岳之三峯。”非是。"
                },
                {
                    "paragraph": "望中疑在野，幽處欲生雲。慈竹春隂覆，香爐暁勢分。",
                    "zhushu": "洙曰：廬山有香爐峯。"
                },
                {
                    "paragraph": "惟南將獻壽，",
                    "zhushu": "洙曰：詩：“如南山之壽。”"
                },
                {
                    "paragraph": "佳氣日氛氲。",
                    "zhushu": "師曰：陸機本草䟽云：“南方生子母竹，今慈竹是也，又謂之孝竹。漢章帝三年，子母竹生白虎殿前，時謂之孝竹，羣臣作孝竹頌。”子美此詩序云：“累土爲山，代彼朽木。”承諸焚香瓷甌，非謂廬山香爐峯也。”"
                }
            ]
        },
        {
            "name": "江河",
            "paragraphs": [
                {
                    "paragraph": "江河",
                    "zhushu": "陂池溪潭附。",
                    "type": 1
                },
                {
                    "paragraph": "古詩九首、律詩十二首",
                    "zhushu": "",
                    "type": 2
                },
                {
                    "paragraph": "三川觀水漲二十韻",
                    "zhushu": "鮑曰：天寳十五載乙亥，禄山䧟京師，公徒歩避㓂鄜州三川縣，有是詩，時七月也。",
                    "type": 2
                },
                {
                    "paragraph": "我經華原來，不復見平陸。",
                    "zhushu": "洙曰：華原屬京兆郡，後魏置北雍州，西魏改爲宜州，又置北池郡，追改爲通川郡。武德𥘉，復置通州，罷郡。"
                },
                {
                    "paragraph": "北上惟土山，連天走窮谷。火雲無時出，飛電常在目。",
                    "zhushu": "洙曰：一云“出無時”。○趙曰：夏雲謂之火雲。○魯曰：隋慮思道納凉賦云“陽風淟其長扇，火雲赫而四舉也。”"
                },
                {
                    "paragraph": "自多窮岫雨，行潦相豗蹙。",
                    "zhushu": "鄭曰：上呼回切，相擊也。○洙曰：海賦：“磊匒匌而相豗。”"
                },
                {
                    "paragraph": "蓊匌川氣黃，",
                    "zhushu": "鄭曰：上音烏，下口荅切，又音溘，匝也。○趙曰：蓊匌則氣之翁𣡡。"
                },
                {
                    "paragraph": "羣流㑹空曲。淸晨望髙浪，忽謂隂崖踣。",
                    "zhushu": "鄭曰：蒲北切。○洙曰：郭璞詩：“髙浪駕蓬萊。”○趙曰：長笛賦云：“惟鍾籠之竒生𠔃，于終南之隂崖。”"
                },
                {
                    "paragraph": "恐泥竄蛟龍，",
                    "zhushu": "鄭曰：泥，乃計切。"
                },
                {
                    "paragraph": "登危聚麋鹿。",
                    "zhushu": "洙曰：海賦云：“狐玃登危而雍容。”"
                },
                {
                    "paragraph": "枯查卷拔樹，礧磈",
                    "zhushu": "鄭曰：查，士街切。礧，洛罪。磈，口罪切，不平也。"
                },
                {
                    "paragraph": "共充塞。聲吹鬼神下，",
                    "zhushu": "趙曰：礧磈，石也。聲吹，言其聲之吼。"
                },
                {
                    "paragraph": "勢閱人代速。不有萬穴歸，何以尊四瀆？",
                    "zhushu": "洙曰：海賦：“江河旣道，萬穴俱流。”○薛曰：右按爾雅：“江、河、淮、濟是爲四瀆者，發源而注海者也。”○趙曰：公詩作於離亂之中，意在衆所歸往，以尊王也。"
                },
                {
                    "paragraph": "及觀泉源漲，反懼江海覆。漂沙拆岸去，",
                    "zhushu": "鄭曰：漂，匹妙切，浮也。○洙曰：海賦：“飄沙礐石，蕩𩘻島濵。”"
                },
                {
                    "paragraph": "漱壑松栢秃。",
                    "zhushu": "洙曰：海賦：“漱壑生角。”選：“沈液潄陳根。”"
                },
                {
                    "paragraph": "乗凌破山門，廻斡到地軸。",
                    "zhushu": "洙曰：春秋括地象云：“地有三千六百之軸。”海賦：“狀如天輪，膠戾而激轉。又似地軸，挺抜而爭廻。”"
                },
                {
                    "paragraph": "交洛赴洪河，及關豈信𪧐。應沉數州没，如聽萬室哭。",
                    "zhushu": "洙曰：江賦：“滈汗六州之域。”"
                },
                {
                    "paragraph": "穢濁殊未淸，風濤怒猶蓄。",
                    "zhushu": "洙曰：海賦：“於是鼔怒，溢浪揚浮。”江賦：“乃鼔怒而作濤。”"
                },
                {
                    "paragraph": "何時通舟車，",
                    "zhushu": "洙曰：漢武：“筭及舟車。”○昱曰：記中庸云：“舟車所通。”蓋言德之所及者逺，而原叔以筭及舟車釋之，非矣。○師曰：南北阻隔，舟車不通，而云何時者，厭亂願治之辭也。"
                },
                {
                    "paragraph": "隂氣不黲黷。",
                    "zhushu": "鄭曰：上千敢，下徒卜切，垢黒也。○趙曰：何時得水落而舟車可通，且隂氣開㓪而不黲黷。選有：“上慘下黷。”"
                },
                {
                    "paragraph": "浮生有蕩汨，吾道正覊束。人寰難容身，",
                    "zhushu": "趙曰：舞鶴賦：“歸人寰之喧卑。”○師曰：謂當兵革擾攘，吾道拘而不得騁。武夫悍卒，正得志之秋。人寰難容身，天地雖大，若無所往。"
                },
                {
                    "paragraph": "石壁滑側足。雲雷屯不已，艱險路更跼。",
                    "zhushu": "鄭曰：渠玉切，促也。"
                },
                {
                    "paragraph": "普天無川梁，欲濟願水縮。",
                    "zhushu": "洙曰：魏文帝雜詩：“欲濟河无梁。”謝玄暉：“江漢恨無梁。”陸機詩：“怨彼河無梁，引領望大川。”"
                },
                {
                    "paragraph": "因悲中林士，未脫衆魚腹。",
                    "zhushu": "洙曰：詩：“肅肅兎置，施於中林。”王康琚反招隱：“今雖盛明丗，能無中林士。”屈原荅漁父云：“寧赴湘流，葬於江魚腹中。”"
                },
                {
                    "paragraph": "舉頭向蒼天，安得騎鴻鵠。",
                    "zhushu": "趙曰：陸士衡擬西北有髙樓云：“思駕歸鴻羽。”",
                    "type": 2
                },
                {
                    "paragraph": "奉同郭給事湯東靈湫作",
                    "zhushu": "",
                    "type": 2
                },
                {
                    "paragraph": "東山氣濛鴻，宫殿居上頭。",
                    "zhushu": "趙曰：東山，驪山也，在長安之東北。望雲陽，悉見山阜之形，而𢘆若雲霧之中，故云氣濛鴻。"
                },
                {
                    "paragraph": "君來必十月，樹羽臨九州。",
                    "zhushu": "洙曰：湯泉，温泉也。山上有宫殿，天寳中，甞以十月幸之。樹羽，立羽葆蓋也。○趙曰：言温湯也。長安志云：“開元後，玄宗毎嵗十月幸温湯，𡻕盡而歸。”詩：“崇牙樹羽。”○彦輔曰：立葆羽也。江淹詩有云：“君王澹以思，樹羽望楚城。”"
                },
                {
                    "paragraph": "隂火煑玉泉，噴薄漲巖幽。",
                    "zhushu": "洙曰：温泉也。海賦：“陽水不冶，隂火潜然。”○修可曰：博物志云：“凡水源有硫黃，其泉則温，故云隂火。”"
                },
                {
                    "paragraph": "有時浴赤日，光抱空中樓。",
                    "zhushu": "洙曰：山海經：“大荒之中，暘谷上有扶桑，十日所浴。”又曰：“有七子，名曰羲和，浴日於甘泉。又曰：日拂于扶桑，岀於暘谷，浴于咸池。”"
                },
                {
                    "paragraph": "閬風入轍跡，曠原",
                    "zhushu": "洙曰：一作“野”。"
                },
                {
                    "paragraph": "延𡨋搜。",
                    "zhushu": "洙曰：大人賦：“登閬風而遥集。”莊子：“廣莫之野。”廣原，崑崙東北脚名也。○覺範曰：神異經：“崑崙三角，北曰閬風巔，西曰玄圃臺，北曰崑崙宫”○趙曰：崑崙，一名閬風，其義則周穆王欲車轍馬迹遍天下之意。謂之欲𡨋搜，蓋言乗輿自驪山而出，若將訪崑崙而遊廣原也。"
                },
                {
                    "paragraph": "沸",
                    "zhushu": "洙曰：一作“拂”。"
                },
                {
                    "paragraph": "天萬乗動，觀水百丈湫。",
                    "zhushu": "洙曰：前漢郊祀志：“湫淵，祀朝那。”注：“水清澈可愛，不容穢濁，龍之所居。”○趙曰：鮑明逺蕪城賦：“歌吹沸天。”言其聲之多。"
                },
                {
                    "paragraph": "幽靈新",
                    "zhushu": "洙曰：一作“靈湫新”。"
                },
                {
                    "paragraph": "可佳，王命官屬休。初聞龍用壯，",
                    "zhushu": "洙曰：大壯九三：“小人用壯。”"
                },
                {
                    "paragraph": "擘石摧林丘。",
                    "zhushu": "洙曰：郭縁生述征記：“巨靈擘開華山。”謝惠連詩：“落雪洒林丘。”"
                },
                {
                    "paragraph": "中夜窟宅改，移因風雨秋。",
                    "zhushu": "趙曰：窟穴改而移。天台山賦序：“靈仙之所窟宅。”"
                },
                {
                    "paragraph": "倒懸瑶池影，",
                    "zhushu": "洙曰：漢郊祀志：“谷永云：‘登遐倒景，覽觀縣圃，浮遊蓬萊。’”○如淳曰：“在日月之上，反從下照，故其景倒。”大人賦：“貫列缺之倒景。”孫綽天台賦：“或倒景於重溟。”張協七命云：“倒景而開軒。”海賦：“瑰𤦺之所窟宅。”廣稚曰：“景在下曰倒景。”○趙曰：此以狀湫之深廣險激。公詩又於過麗山之下曰：“瑶池氣鬱律。”舊注引到景以證倒懸，非是。"
                },
                {
                    "paragraph": "屈注蒼江流。味如甘露漿，揮弄滑且柔。翠旗淡偃蹇，",
                    "zhushu": "洙曰：九歌：“靈旗偃蹇𠔃姣服。”又：“蹇將憺𠔃夀宫。”枚乗七發：“旌旗偃蹇。相如建翠華之旗。”注：“以翠羽爲旗上葆也。”大人賦：“掉指橋以偃蹇。”又云：“蜩蟉偃蹇。”○趙曰：蒼江當作“滄”。謝眺詩：“結軫靑郊路，廻暾滄江流。”揮弄，岀郭璞賦：“揮弄灑珠。”滑且柔，取周禮“柔而滑”。"
                },
                {
                    "paragraph": "雲車紛少留。",
                    "zhushu": "薛曰：右按楚詞東皇太一曰：“靈偃蹇𠔃姣服。”又大司命曰：“乗回風𠔃載雲旗。”二章屈原之所作也。"
                },
                {
                    "paragraph": "簫鼔蕩四溟，",
                    "zhushu": "洙曰：漢武帝：“簫鼓鳴𠔃發棹謳。”顔延年：“笳鼓震溟州。”"
                },
                {
                    "paragraph": "異香泱漭浮。",
                    "zhushu": "鄭曰：泱，烏㓪切。漭，模㓪切。○洙曰：木玄虚海賦：“泱漭泞。”七啓：“入乎泱漭之野。”謝玄暉：“晨光復泱𣾘。”張平子：“泱漭無疆。”劉伶：“泱漭望舒隱。”"
                },
                {
                    "paragraph": "蛟人獻微",
                    "zhushu": "一作“徴”。"
                },
                {
                    "paragraph": "綃，",
                    "zhushu": "洙曰：呉都賦：“泉室潛織而卷綃。”注云：“鮫人織輕綃於泉室，出以賣之。”○趙曰：蛟人水居，南海之外有之，善織綃，見海賊。"
                },
                {
                    "paragraph": "曾祝沈豪牛。",
                    "zhushu": "魯曰：穆天子傳：“賜文山之民豪牛豪馬。”"
                },
                {
                    "paragraph": "百祥奔盛明，",
                    "zhushu": "洙曰：書：“作善降之百祥。”"
                },
                {
                    "paragraph": "古先莫能儔。坡陁金蝦蟆，",
                    "zhushu": "魯曰：相如哀二丗賦：“登陂陁之長阪。”"
                },
                {
                    "paragraph": "岀見蓋有由。",
                    "zhushu": "曽曰：小說：“有人夜見林中光，属天上如月，迹而眎之，有一金背蝦蟆。”○趙曰：唐五行志有載蝦蟆色如金者，或云驪山上有古碑載之矣。"
                },
                {
                    "paragraph": "至尊顧之𥬇，王母不遣",
                    "zhushu": "一作“肯”。"
                },
                {
                    "paragraph": "收。",
                    "zhushu": "洙曰：大人賦：“吾乃今日覩西王母暠然白首，載勝而穴処𠔃，亦幸有三足烏爲之使。”張揖曰：“西王母，其狀如人，豹尾虎首，蓬髪暠然。白首烏，三足靑鳥也，主爲西王母取食，在崑崙山之北。”"
                },
                {
                    "paragraph": "復歸虚無底，化作長黃虬。",
                    "zhushu": "一作“龍與虬”。"
                },
                {
                    "paragraph": "飄飄靑璅郞，",
                    "zhushu": "洙曰：漢武帝說相如大人賦：“飄飄有凌雲氣。初，秦漢别給事黃門之職，後漢併爲一官，故有給事黃門侍郞，掌從左右給事中，使開通中外。及諸王朝見於殿上，引王就坐，日暮入對靑𤨏門拜，故謂之夕郎。宫闕簿曰：“靑𤨏門在南宫。”衞瓘注呉都賦曰：“靑𤨏，户邊靑鏤也。”范雲寺有云：“攝官靑𤨏門。”"
                },
                {
                    "paragraph": "文采珊瑚鈎。",
                    "zhushu": "洙曰：西域傳：“𦋺賔囯岀珊瑚。”本草云：“生海底，枝何狀，明潤如紅玉。”○蘇曰：相如見枚叔文，謂友人曰：“如珊瑚之鈎，璠輿之器，非丗間尋常所見也。”○趙曰：以明潤如玉，故比人之文采也。珊瑚鈎，出纂典記，載嵩岳嫁女事云：“周穆王把酒，請王母歌，以珊瑚鈎擊盆而歌。”○師曰：郭給事能爲文章，如珊瑚之可貴。"
                },
                {
                    "paragraph": "浩歌緑水曲，淸絶聽者愁。",
                    "zhushu": "洙曰：盧湛：“俯澡緑水。”馬季長笛賦：“中取度於白雪、緑水。”注：“二曲名。”𥞇叔夜琴賦：“𥘉渉緑水，中奏淸徴。”張翰吊賈生賦：“敢不敬吊，寄之緑水。”○蘇曰：元温月下聞笛，其声淸絶，同舟数人𠋣墻聽乆，愁思浩然。○師曰：緑水即伯牙髙山流水之音，後丗製爲法曲，名曰緑水。言給事歌寺淸雅絶倫，聽者愁莫能及也。終又叙給事文章收功之意。",
                    "type": 2
                },
                {
                    "paragraph": "渼陂行",
                    "zhushu": "趙曰：渼音美。士大夫非西人者，多讀爲于亮切，乃蕩𣻌之𣻌，遂使鬻書一本直作“𣻌陂行”，深誤斈者。按長安志：“渼陂在鄠縣西。”十道志云：“陂魚甚美，因名之。”",
                    "type": 2
                },
                {
                    "paragraph": "岑參兄弟皆好奇，携我逺來游渼陂。",
                    "zhushu": "師曰：揚雄言馬遷好竒，蓋遷之性好周游天下。今岑參兄弟携我來游渼陂，豈非若遷之好竒也。"
                },
                {
                    "paragraph": "天地黤𢡖忽異色，",
                    "zhushu": "洙曰：王粲登樓賦：“天𢡖𢡖而無色。”"
                },
                {
                    "paragraph": "波濤萬頃堆瑠璃。",
                    "zhushu": "洙曰：西域傳：“𦋺賔出琉璃。”孟康曰：“琉璃，靑色如玉。”師古曰：“魏略云：‘大秦囯出赤、白、黒、黃、青、緑、縹、紺、紅、紫十種琉璃。’”孟言靑色，不愽通也，此蓋自然之物也。○蘇曰：王筠詩曰：“扁舟泛西池，衝破碧琉璃。”庾升見此，稱賞乆之。"
                },
                {
                    "paragraph": "琉璃漫汗泛舟入，",
                    "zhushu": "洙曰：張平子賦：“布濩漫汗。”梁簡文：“池水淨琉璃。”○趙曰：後漢黃叔度“汪汪如万頃陂”也。堆琉璃，言其色之靑塋耳。水如瑠璃，則爲可愛，可以泛舟矣。"
                },
                {
                    "paragraph": "事殊興極憂思集。鼉作鯨吞不復知，",
                    "zhushu": "蘇曰：徐陵江行：“鯨鯢湧波，鼉蛟作浪。”○鄭曰：鼉，徙河切。說文曰：“水蟲，似蜥蝪而長大。”"
                },
                {
                    "paragraph": "惡風白浪何嗟及。",
                    "zhushu": "洙曰：詩中谷有蓷：“啜其泣矣，何嗟及矣。”張季膺詩：“謳吟何嗟及。”"
                },
                {
                    "paragraph": "主人錦帆相爲開，",
                    "zhushu": "洙曰：隋煬帝以錦爲帆。○修可曰：陳隂鏗渡靑草湖詩曰：“平湖錦帆張。”"
                },
                {
                    "paragraph": "舟子喜甚無氛埃。",
                    "zhushu": "洙曰：詩：“招招舟子。”郭璞江賦：“舟子於是搦棹，涉人於是檥榜。”○趙曰：沈休文詩：“夜静㓕氛埃。”无氛埃則又倣魏都賦“風无纎埃”也。前以天地黤𢡖而遊者憂，今以无氛埃而憂者喜，不亦冝乎。"
                },
                {
                    "paragraph": "鳬鷖散亂棹謳發，",
                    "zhushu": "洙曰：班固西都賦：“鳥則鳬鷖鳩鴈，朝發河海，夕𪧐江漢，沈浮往來，雲集霧散。”又：“櫂女謳，鼓吹震。”漢武秋風辭：簫鼓鳴𠔃發棹歌。”"
                },
                {
                    "paragraph": "絲管啁啾空翠來。",
                    "zhushu": "趙曰：公使漢武帝秋風辝簫鼔鳴𠔃發棹歌也。啁，竹包切。說文：“啁，嘐也。”又楚辝曰：“鵾雞啁𠹗而悲鳴。棹歌發則喧矣，故鳬鷖驚而散亂。空翠來則晴矣，故絲管乾而啁啾。”"
                },
                {
                    "paragraph": "沉竿續蔓深莫測，菱葉荷花靜如拭。宛在中流渤澥淸，",
                    "zhushu": "洙曰：詩：“蒹葭：‘宛在水中央。’”楊子：“渤海之島。”○蘇曰：按，述文：東海之别有渤澥，故來与海。其稱渤海。"
                },
                {
                    "paragraph": "下歸無極終南黒。半陂已南純浸山，動影裊窕冲融間。",
                    "zhushu": "洙曰：木玄虚，海賦：“冲融滉瀁。”"
                },
                {
                    "paragraph": "船舷瞑戞雲際寺，",
                    "zhushu": "舷，胡田切。瞑，莫定切。○洙曰：宋謝靈運石門巖上𪧐詩：“瞑還雲際𪧐。”孫綽山銘：“飛宇雲際。”郭璞江賦：“詠採菱以扣舷。”舷，脣也。"
                },
                {
                    "paragraph": "水面月出藍田關。",
                    "zhushu": "趙曰：雲際，山名，在鄠縣東南，有大定寺。監田關在監田縣東南。船舷之戛，可聞於雲際之寺；月出之所，可想其當於藍田𨵿，皆以陂之廣大然也。舊注引謝霊運詩“瞑還雲際𪧐”，以其字相犯，便妄引以惑斈者。"
                },
                {
                    "paragraph": "此時驪龍亦吐珠，",
                    "zhushu": "洙曰：莊子列御㓂：“人有見宋王者，錫車十乗，以其十乗驕稺。”莊子曰：“河上有家貧持葦蕭而食者，其子没於淵，得千金之珠。其父謂其子曰：‘取石來鍜之。夫千金之珠，必在九重之淵而驪龍頷下，子能得珠者，必遭其睡也。使驪龍而寤，子尚奚微之有哉？’今宋囯之深，非直九重之淵也；宋王之猛，非直驪龍也。子能得車者，必遭其睡也。使宋王而寤，子爲韲粉矣。”"
                },
                {
                    "paragraph": "馮夷擊鼓羣龍𧼈。",
                    "zhushu": "洙曰：謝惠連雪賦：“馮夷剖蚌列明珠。”注：“馮夷，河伯也。”曹子建洛神賦：“馮夷鳴鼓，女媧清歌。”大人賦：“使霊媧鼓琴而舞馮夷。”莊子大宗師：“馮夷得之，以游大川。”釋文：“司馬云清冷傳曰：‘馮夷，華隂潼郷隄首人也。服八石，得水仙，是爲河伯。’”又一云“以八月庚子浴於河而溺死。”一云“渡河溺死”。"
                },
                {
                    "paragraph": "湘妃漢女出歌舞，",
                    "zhushu": "洙曰：曹子建神女賦：“從南湘之二妃，携漢濵之游女。”○鄭曰：舜二妃，堯女娥皇、女英，以舜南廵不反，自沉湘而死，故曰湘妃。漢女，漢上游女。"
                },
                {
                    "paragraph": "金支翠旗光有無。",
                    "zhushu": "洙曰：前漢禮樂志：“金支秀華，庶旌翠旌。”張晏曰：“金支，百二十支。秀華，中主有華𧰟也。”文頴曰：“柝羽爲旌，翠羽爲之也。”臣瓉曰：“樂上衆飾有流遡羽葆，以金爲支，其首敷散，若草木之秀華也。”師古日：“瓉說是。”司馬相如曰：“建翠華之旗。”梁元帝檄文：“建翠鳳之旗。”北齊祖孝徴：“翠旗臨塞道。”"
                },
                {
                    "paragraph": "咫尺但愁雷雨至，蒼茫不曉神靈意。",
                    "zhushu": "洙曰：“漢郊祀歌：“靈之車，結玄雲。靈之来，先以雨。”九歌云：“雲容容𠔃在下。”又：“東風飄𠔃神靈雨。”○趙曰：蒼茫，荒寂之貌，已具前篇。舊注引歌“靈之車來沉”而非是。"
                },
                {
                    "paragraph": "少壯幾時奈老何，向來哀樂何其多！",
                    "zhushu": "洙曰：“漢武秋風辭：“歡樂極少哀情多，少壯幾時𠔃奈老何。”○趙曰：“秋風辭：“歡樂極𠔃哀情多，少壯幾時𠔃奈考何。”謂之哀樂何其多，則此一日之間，𥘉至以天地黤𢡖而愁，旣而晴無氛埃，則可以縱游而樂也。○朋曰：君子遇憂則憂，遇樂則樂，俯仰屈伸，任運而己。詩家體格，其抑揚頓挫，大㮣若此。首叙鼉作鯨吞之可憂，中叙鳬鷖菱荷與夫湘妃漢女之樂，末嘆哀樂相半，故向來哀樂何其多。凡遣辭命意，常以此爲法也。",
                    "type": 2
                },
                {
                    "paragraph": "渼陂西南臺",
                    "zhushu": "",
                    "type": 2
                },
                {
                    "paragraph": "髙臺面蒼陂，六月風日冷。",
                    "zhushu": "朋曰：六月此臺獨冷，以水氣通人也。"
                },
                {
                    "paragraph": "蒹葭離披去，天水相與永。",
                    "zhushu": "洙曰：謝靈運云：“雲日相輝映，空水共澄鮮。”○趙曰：詩：“蒹葭蒼蒼。其物則陂岸有之矣。”易有“天與水違行，訟。”相與字多矣，如長笛賦：“乃相與集乎其庭。”"
                },
                {
                    "paragraph": "懷新目似擊，",
                    "zhushu": "洙曰：謝靈運詩：懷新道轉逈，㝷異景不延。莊子田子方篇：“仲尼見温伯雪子，目擊而道存。”"
                },
                {
                    "paragraph": "接要",
                    "zhushu": "一作“接惡”。○鄭曰：要，於消切。"
                },
                {
                    "paragraph": "心已領。",
                    "zhushu": "洙曰：“陶潜詩：醒醉還相𥬇，發言各不領。”"
                },
                {
                    "paragraph": "仿像識鮫人，",
                    "zhushu": "洙曰：搜神記：“南海之外有鮫人，水居如魚，不廢緝績，其人能泣珠。”海賦：“仿像其色。”又：“其垠則有天琛水怪，鮫人之室。”郭璞：“鮫人搆館乎懸流。”曹植弄珠：“蚌戯鮫人。”"
                },
                {
                    "paragraph": "空䝉辨魚艇。",
                    "zhushu": "洙曰：廣雅曰：“舡二百斛以下曰艇，其形徑艇，一人二人所乗行也。”○趙曰：鮫水，南海之外有之，泣則成珠，善織綃。仿像識鮫人，言其深廣，若有鮫人在其中也。空蒙，出謝玄暉朝雨詩：“空濛如薄霧。”言若無而空，若有而濛也。蒙，即濛字。"
                },
                {
                    "paragraph": "錯磨終南翠，顚倒白閣影。",
                    "zhushu": "洙曰：終南、白閣，並山名。終南，五經要義云：“終南山，長安南山也，一名太一。”漢書曰：“太一山，古文以爲終南山。”潘岳𨵿中記曰：“其山一名中南，言在天之中，都之南，故曰中南。”毛詩亦云：“終南，周之名山中南也。”福地記云：“其山東接驪山、太華，西連太白、隴山，北去長安八十里，南入楚塞，連蜀東西諸山，周回數百里，名曰福地。”辛氏三秦記：“長安西可二百里，南山石室，名曰地肺，可避洪水。秦時四皓亦隱於此山。”"
                },
                {
                    "paragraph": "𡷾崒增光輝，",
                    "zhushu": "洙曰：一作“隂”。西都賦：“嚴峻𡷾崒。”○鄭曰：𡷾，自秋切，山峻皃。"
                },
                {
                    "paragraph": "乗凌惜俄頃。",
                    "zhushu": "洙曰：謝靈運詩：“恒充俄頃用。”"
                },
                {
                    "paragraph": "勞生愧嚴鄭，",
                    "zhushu": "洙曰：嚴陵，鄭子眞也。𥞇叔夜幽憤詩：“仰慕嚴鄭，樂道閑居。”○蘇曰：𥞇中散：“芳生蹤跡，甚愧嚴陵子眞耶。”○修可曰：嚴甚𡨋，乆幽而不改其操。鄭子眞不屈其志，耕於巖石之下。"
                },
                {
                    "paragraph": "外物慕張邴。",
                    "zhushu": "洙曰：張良、邴原也。謝靈運詩：“偶與張邴合，乆欲還東山。”○趙曰：張良貴極，願弃人間事。邴曼容免官，養志自脩。"
                },
                {
                    "paragraph": "丗復輕驊騮，吾甘雜鼃黽。",
                    "zhushu": "鄭曰：上烏蝸切，下音泯。○趙曰：重漢丗不我知，而輕驊騮之駿，則欲隱居於陂上焉。○倪曰：范蠡曰：“吾先君魚鼈之與處，其鼃黽之與同渚。”公詩句之意謂此。"
                },
                {
                    "paragraph": "知歸俗可忽，取適",
                    "zhushu": "一作“足”。"
                },
                {
                    "paragraph": "事莫並。",
                    "zhushu": "趙曰：言知所歸宿，則丗俗可忽；取適於己，則凡事無可得而並。"
                },
                {
                    "paragraph": "身退豈待官，",
                    "zhushu": "洙曰：謝靈運：“辭滿豈多秩，謝病不待年。”"
                },
                {
                    "paragraph": "老來苦便靜。",
                    "zhushu": "趙曰：蓋言身欲求退，不必待於爲官之後。舊注引“謝病不待年”，混亂之矣。老子：功成、名遂、身退，天之道。“便静”字，出謝靈運云：“拙疾相𠋣薄，還得靜者便。”便，音平聲。"
                },
                {
                    "paragraph": "况資菱芡足，",
                    "zhushu": "鄭曰：芡，巨險切。說文云：“雞頭也。”方言曰：“南楚謂之雞頭，北燕謂之之䓈，靑、徐、淮、泗謂之芡䓈。”䓈，營𨾏切。"
                },
                {
                    "paragraph": "庶結茅茨逈。",
                    "zhushu": "鄭曰：茨，疾資切。"
                },
                {
                    "paragraph": "從此具扁舟，彌年逐淸景。",
                    "zhushu": "趙曰：菱，菱角也。芡，雞頭也。皆陂中可食之物也。范蠡乗扁舟，泛五湖。",
                    "type": 2
                },
                {
                    "paragraph": "南池",
                    "zhushu": "",
                    "type": 2
                },
                {
                    "paragraph": "崢嶸巴閬間，所向盡山谷。",
                    "zhushu": "希聲曰：巴、閬，蜀中二州也。巴、閬間山多險阻，故云云。"
                },
                {
                    "paragraph": "安知有蒼池，萬頃浸坤軸。",
                    "zhushu": "余曰：張華博物志曰：“崑崙東北地轉，下有八玄幽都，方二十餘萬里。地下有四柱，廣十萬里。地有三千六百軸，互相牽也。”"
                },
                {
                    "paragraph": "呀然閬城南，",
                    "zhushu": "昱曰：“呀，虚加切，張口貌。"
                },
                {
                    "paragraph": "枕",
                    "zhushu": "作“控”。"
                },
                {
                    "paragraph": "帶巴江腹。芰荷入異縣，粳稻共比屋。",
                    "zhushu": "洙曰：堯比屋可封。"
                },
                {
                    "paragraph": "皇天不無意，美利戒止足。髙田失西成，此物頗豐熟。淸源多衆魚，逺岸冨喬木。",
                    "zhushu": "蘇曰：郭元澤近舎溪岸有磻石，可坐卧，兼喬木蔽日，時曳履投竿，不知塵事。"
                },
                {
                    "paragraph": "獨歎楓香林，春時好顔色。南有漢王祠，終朝走巫祝。歌舞散靈衣，",
                    "zhushu": "洙曰：潘安仁寡婦賦：“伯神宇之寥寥，瞻靈衣之披披。”"
                },
                {
                    "paragraph": "荒哉舊風谷。髙堂亦明王，魂魄猶正直。不應空陂上，縹緲親酒食。滛祀自古昔，",
                    "zhushu": "趙曰：左傳：“非所祭而祭，名曰滛祀。”"
                },
                {
                    "paragraph": "非唯一川瀆。干戈浩茫茫，地僻傷極目。",
                    "zhushu": "洙曰：楚詞：“目極千里傷春心。”"
                },
                {
                    "paragraph": "平生江海興，遭亂身𡱈促。",
                    "zhushu": "洙曰：沈休文：“纓佩空爲忝，江海事多違。”古詩：“蟋蟀傷𡱈促。”○趙曰：漢景帝：“局促如轅下駒。”"
                },
                {
                    "paragraph": "駐馬問漁舟，躊躇慰羈束。",
                    "zhushu": "蘇曰：邢元駐馬立江中：“借問漁舟客，征戰何時停。”我亦卜林宅。○師曰：鬼神非其族𩔖，不歆其祀。自古淫祀媚神徼福者多矣，豈特此一川瀆而已哉？有道之丗，鬼神無所施其靈響。甫傷丗亂而祀典不舉，固有淫邪之祭，則云干戈浩茫茫，地僻傷極目。局促，不得騁之貌。漁舟泛泛煙波之上，得以自由。甫謂平生有五湖之興，今羈束亂丗而不得騁，是以駐馬問漁舟而少有所慰者也。",
                    "type": 2
                },
                {
                    "paragraph": "萬丈潭",
                    "zhushu": "同俗縣作。",
                    "type": 2
                },
                {
                    "paragraph": "靑溪合冥寞，神物有顯晦。",
                    "zhushu": "趙曰：謝莊詩：靑溪如委黛。神物，指言龍也。有顯有晦，許愼所謂能幽能明者也。晉劉琬賦曰：大哉龍之爲德，變化屈伸，隱則黃泉，出則升雲。"
                },
                {
                    "paragraph": "龍依積水蟠，窟壓",
                    "zhushu": "一作“厭”。"
                },
                {
                    "paragraph": "萬丈內。",
                    "zhushu": "洙曰：天台賦：“臨萬丈之絶𡨋。”張景陽：“流澗萬餘丈。”"
                },
                {
                    "paragraph": "跼歩凌垠堮，",
                    "zhushu": "洙曰：西京賦：“靈囿之中，前後无有垠堮。”淮南子：“出於無垠堮之門。”跼，渠六切。堮，逆各切。"
                },
                {
                    "paragraph": "側身下煙靄。前臨洪濤寛，却立蒼石大。山危一徑盡，岸絶兩壁對。削成根虚無，",
                    "zhushu": "洙曰：顔延年：“踐華因削成。”"
                },
                {
                    "paragraph": "倒影𡸁澹瀩。",
                    "zhushu": "洙曰：一作“頼”。天台賦序：“或倒影於重溟。”○蒼舒曰：“右按前漢郊祀：“谷永曰：‘丗有仙人，服食不終之藥，乗興輕舉，陟遐倒景，覧觀縣圃，浮遊蓬萊，耕耘五徳，朝種暮穫，與山石無極。’”注：“如淳曰：‘在日月之上，反從下照，故其景倒。’”○鄭曰：瀩，徒對反。澹，沲也，水帶沙往來貌。"
                },
                {
                    "paragraph": "黒知",
                    "zhushu": "洙曰：一作“又如”。"
                },
                {
                    "paragraph": "灣澴底，",
                    "zhushu": "洙曰：澴音還。"
                },
                {
                    "paragraph": "淸見光烱碎。孤雲到來深，飛鳥不在外。髙蘿成帷",
                    "zhushu": "洙曰：一作“帳”。"
                },
                {
                    "paragraph": "幄，",
                    "zhushu": "洙曰：陸士衡：“宻葉成翠幄。”天台賦：“踐莓苔之滑石，搏壁立之翠屏。䕃樛木之長蘿，援葛藩之飛莖。”"
                },
                {
                    "paragraph": "寒木壘旌斾。",
                    "zhushu": "修可曰：康協終南行：“楓丹杉碧，壘旌立斾。”"
                },
                {
                    "paragraph": "逺川曲通流，嵌竇潜洩瀬。",
                    "zhushu": "鄭曰：嵌，工衘切。"
                },
                {
                    "paragraph": "造幽無人境，",
                    "zhushu": "洙曰：天台賦：“卒踐無人之境。”"
                },
                {
                    "paragraph": "發興自我軰。告歸遺恨多，將老斯遊最。閉藏脩鱗蟄，出入巨石礙。何事炎天過，快意風雨㑹。",
                    "zhushu": "洙曰：雨，一作“雲”。",
                    "type": 2
                },
                {
                    "paragraph": "泛溪",
                    "zhushu": "",
                    "type": 2
                },
                {
                    "paragraph": "落景下髙堂，進舟泛廻溪。",
                    "zhushu": "洙曰：謝靈運詩：“對嶺林廻溪。”"
                },
                {
                    "paragraph": "誰謂築居小，",
                    "zhushu": "洙曰：謝靈運詩：“躡險築幽居。”"
                },
                {
                    "paragraph": "未盡喬木西。",
                    "zhushu": "洙曰：詩：“南有喬木。”"
                },
                {
                    "paragraph": "逺郊信荒僻，秋色有餘凄。練練峯上雪，",
                    "zhushu": "馬曰：練練，白皃也。"
                },
                {
                    "paragraph": "纎纎雲表霓。童戲左右岸，",
                    "zhushu": "洙曰：岸，一云“峯”。一云“兒”。童戲左右。謝靈運：“海鷗戲春岸。”○趙曰：上言西山峯上之雪，承秋色之後而言雪，則西山謂之雪山。江淹麗色賦云：“色練練而欲奪。”梁書：呉筠詩：“練練波中月。”皆取白之義。○師曰：童戲，甫之子，宗文、宗武也。"
                },
                {
                    "paragraph": "𦊙弋畢提携。翻倒荷芰亂，指揮逕路迷。",
                    "zhushu": "洙曰：謝靈運：“連嵓覺路塞，密竹使逕迷。來人忘新術，去子感故蹊。”○趙日：莊子曰：“畢弋多鳥，亂於上，網𦊙多魚，亂於下。”網𦊙以取魚，畢弋以取鳥。今謂畢提携者，乃是畢盡之畢也。以言兒戲至尽携網𦊙畢弋以取魚鳥。○師曰：恐小兒之迷道，故指揮之。"
                },
                {
                    "paragraph": "得魚已割鱗，採藕不洗泥。人情逐鮮美，物賤事已",
                    "zhushu": "一作“迹”。"
                },
                {
                    "paragraph": "睽。",
                    "zhushu": "趙曰：龍陽君以得魚棄前魚爲恩奪而泣者也。公因目前實事起意，以雖小兒，猶如好新而厭故也。○師曰：開元中物賤，今兵火以來，百物踊貴，與向者已睽異矣。"
                },
                {
                    "paragraph": "吾村靄暝姿，",
                    "zhushu": "程曰：言日已黒矣。"
                },
                {
                    "paragraph": "異舎雞亦棲。蕭條欲何適，",
                    "zhushu": "洙曰：沈休文：“蕭條何所欲。”"
                },
                {
                    "paragraph": "出處庶可齊。衣上見新月，霜中登故畦。濁醪自初熟，東城多鼔鼙。",
                    "zhushu": "蘇曰：應璩過温水，見孟嘉，問曰：“何適？”嘉曰：“欲歸東城，濁酒狂歌，度此疲耳。”璩曰：“今狼虎滿野，鼓鼙聲多，我軰無措毛足矣。”古詩云：“暮出城東路，鼔鼙愁殺人。”○趙曰：此言濁酒幸自初熟，可以俱冝安郊村之興，况東城之多鼔聲乎？濁醪，出魏都賦：“淸酤如濟，濁醪如河。”○師曰：東城多鼔鼙，言禄山亂范陽。",
                    "type": 2
                },
                {
                    "paragraph": "溪漲",
                    "zhushu": "",
                    "type": 2
                },
                {
                    "paragraph": "當時淙花橋，溪水纔尺餘。白石",
                    "zhushu": "一作“月”。"
                },
                {
                    "paragraph": "明可把，",
                    "zhushu": "洙曰：艶歌行云：“水清石自見。”○趙曰：水之淸淺而石可見也。詩：“白石鑿鑿。”"
                },
                {
                    "paragraph": "水中有行車。",
                    "zhushu": "洙曰：華陽風俗録：“浣花亭在州之西南，有江流至淸之所也。其淺可涉，故中有行車。甫有宅在焉。”"
                },
                {
                    "paragraph": "秋夏忽沉溢，豈唯入吾廬。",
                    "zhushu": "洙曰：莊子：“秋水時至，百川灌河。陶潜：吾亦愛吾廬。”"
                },
                {
                    "paragraph": "蛟龍亦狼狽，况是鼈與魚。",
                    "zhushu": "洙日：七發說濤云：“其旁作而奔起也。六駕蛟龍，附從大白。”又云：“横暴之極，魚鼈失勢。”○趙曰：狼與狽本二獸名，半其躰相附而行。苟失其一，則無據矣。故倉皇失據者，謂之狼狽。○師曰：蛟龍喻君子，魚鼈喻小人。"
                },
                {
                    "paragraph": "兹晨已半落，歸路跬歩踈。馬嘶未敢動，",
                    "zhushu": "趙日：跬，音丘弭反，舉一足也，與蹞同。荀子云：“不積跬歩，無以致千里。”○逢原曰：半歩曰跬。"
                },
                {
                    "paragraph": "前有深填淤。",
                    "zhushu": "衣虚切。○田曰：前漢溝洫志云：“填於反壤之害。”顔師古曰：“填淤，謂壅泥也。”○師曰：君子遇險而止，此處亂世之道也。"
                },
                {
                    "paragraph": "青青屋東麻，散亂床上書。",
                    "zhushu": "穌曰：陳璋亂後歸中條，與兄琳書曰：“䆫牖網蜘蛛，凡案蒙塵，床書散亂，鄰里零替，惘然不聊生意。”"
                },
                {
                    "paragraph": "不意逺山雨，夜來復何如。我遊都市間，晚憇必村墟。",
                    "zhushu": "趙曰：言晝日遊成都市，晚必憇意於村墟。村墟，指言草堂也。"
                },
                {
                    "paragraph": "乃知乆行客，終日思其居。",
                    "zhushu": "",
                    "type": 2
                },
                {
                    "paragraph": "太平寺泉眼",
                    "zhushu": "",
                    "type": 2
                },
                {
                    "paragraph": "招提慿髙岡，",
                    "zhushu": "洙曰：見已從招提遊注。○趙曰：招提，佛寺也。西天謂寺爲招提。"
                },
                {
                    "paragraph": "踈散連草莽。",
                    "zhushu": "洙曰：景帝紀：“廣薦草莽。草稠曰薦，深曰莽。”"
                },
                {
                    "paragraph": "出泉枯柳根，汲引歳月古。石間",
                    "zhushu": "一作“門”。"
                },
                {
                    "paragraph": "見海眼，",
                    "zhushu": "趙曰：成都記云：“石笋之下是海眼。”○孫曰：“成都府城西門外道傍有石笋，蜀人言天以鎭海眼，北泉從石中而出，亦如海眼。”"
                },
                {
                    "paragraph": "天畔縈水府。",
                    "zhushu": "歐曰：小說：“潤州爲中源水府。”○修可曰：張纉南征賦：“曽潭水府。”"
                },
                {
                    "paragraph": "廣深丈尺間，宴息敢輕侮。靑白二小蛇，幽姿可時覩。如絲氣或上，爛熳爲雲雨。",
                    "zhushu": "洙曰：公羊傳曰：“觸石而出，膚寸而合，不崇朝而徧天下者，太山之雲也。”"
                },
                {
                    "paragraph": "山頭到山下，鑿井不盡土。取供十方僧，香美勝牛乳。北風起寒文，弱藻舒翠縷。",
                    "zhushu": "舒，一作“勝”。"
                },
                {
                    "paragraph": "明涵客衣淨，細蕩林影𧼈。何當宅下流，餘潤通藥圃。三春濕黃精，一食生毛羽。",
                    "zhushu": "洙曰：嵇康書：“又聞道士遺言，餌木黃精，令人乆壽，意甚信之。”○黃曰：神農本草：“黃精乆服，輕身延年。”日華子云：“黃精九蒸九曝，食之駐顔。”○秦曰：博物志云：“天姥謂黃帝曰：‘太陽之草名黃精，餌之長生；太隂之草名鉤物，入口立死。人信鉤之殺人，不信黃精之益壽，不亦惑乎？’”真誥云：“衡山中有學道者張禮正、治明期二人。禮正以漢末在山中服黃精，顔色丁壯，常如年四十時。後乗雲升天，今在方諸飈室，爲上仙。”○趙曰：鑿井自山頭至山下，皆石而已，不能窮盡，至有七處也。鑿井之難如此，而得泉眼爲可美。佛經每以牛乳供僧。",
                    "type": 2
                },
                {
                    "paragraph": "長江二首",
                    "zhushu": "",
                    "type": 2
                },
                {
                    "paragraph": "衆水㑹涪萬，",
                    "zhushu": "洙曰：涪、萬，峽中二郡名。"
                },
                {
                    "paragraph": "瞿塘爭一門。",
                    "zhushu": "洙曰：瞿塘，三峽之門。"
                },
                {
                    "paragraph": "朝宗人共挹，",
                    "zhushu": "洙曰：禹貢：“江漢朝宗于海。”"
                },
                {
                    "paragraph": "盗賊爾譙尊。",
                    "zhushu": "洙曰：言水之歸海，如人之奉君，勢不可移也。彼盗賊者，曽水之不若爾。○趙曰：禹貢：“江漢朝宗于海。”人以其朝宗所共挹取，若盗賊者，敢犯順爲不義，將欲使誰尊爾乎？舊注謂盗賊曾水之不若，失詩本意。"
                },
                {
                    "paragraph": "孤石隱如馬，髙蘿垂飲猿。",
                    "zhushu": "師曰：唐子輿，字恪師。父域出守巴西而卒。子輿奉䘮歸巴東。有淫預石，髙二十許丈，及秋至，則纔如馬。次有瞿塘大灘，行旅忌之。子輿抚心長叫。其夜五更，水忽退，安流而行。古樂府又作“淫豫”，南史又作“瞿塘”，不知孰是，並録之。猿縁蘿垂而飲水。"
                },
                {
                    "paragraph": "歸心異波浪，何事即飛飜。",
                    "zhushu": "趙曰：言波浪飛飜而流去，歸心飛飜，未便得往。",
                    "type": 2
                },
                {
                    "paragraph": "浩浩終不息，乃知東極臨。",
                    "zhushu": "洙曰：一作“深”。○趙曰：言水之必東。"
                },
                {
                    "paragraph": "衆流歸海意，萬國奉君心。色借瀟湘闊，",
                    "zhushu": "趙曰：瀟湘在潭州。三峽之水，下入洞庭，與瀟湘相逺，故云色借也。"
                },
                {
                    "paragraph": "聲驅灔澦深。",
                    "zhushu": "一作“沉”。"
                },
                {
                    "paragraph": "未辭添霧雨，",
                    "zhushu": "趙曰：江海不讓衆流以爲大，雖霧雨之微，亦可添益其流。"
                },
                {
                    "paragraph": "接上遇",
                    "zhushu": "洙曰：一作“過”。"
                },
                {
                    "paragraph": "衣襟。",
                    "zhushu": "趙曰：舟中之人接於其人，則先經過於衣襟間也。此是微雨而作，實其其事耳。",
                    "type": 2
                },
                {
                    "paragraph": "瞿塘兩崖",
                    "zhushu": "",
                    "type": 2
                },
                {
                    "paragraph": "三峽傳何處，𩀱崖壯此門。入天猶石色，",
                    "zhushu": "趙曰：雨靣壁立而髙挿天。"
                },
                {
                    "paragraph": "穿水忽雲根。",
                    "zhushu": "趙曰：雲根，亦以言石。傳云：“五岳之雲，觸石而出。”其後唐人多使雲根字以名石。"
                },
                {
                    "paragraph": "猱玃鬚髯古，",
                    "zhushu": "鄭曰：玃，俱縳切，搏也。"
                },
                {
                    "paragraph": "蛟龍窟宅尊。",
                    "zhushu": "洙曰：江賦：“瑰竒之所窟宅。”"
                },
                {
                    "paragraph": "羲和冬馭",
                    "zhushu": "洙曰：一作“驂”。"
                },
                {
                    "paragraph": "近，",
                    "zhushu": "洙曰：天台賦：“羲和亭午。”"
                },
                {
                    "paragraph": "愁畏日車飜。",
                    "zhushu": "趙曰：淮南子注云：“日乗車，駕以立龍，羲和爲之馭。”公以山之髙，故日去之近，然冬日景短，故畏其車飜去。李尤歌曰：“安得猛士飜日車。”",
                    "type": 2
                },
                {
                    "paragraph": "瞿塘懷古",
                    "zhushu": "鄭曰：寰宇記：“䕫州瞿塘，在州東一里。”新添。",
                    "type": 2
                },
                {
                    "paragraph": "西南萬壑注，勍敵兩崖開。地與山根裂，江從月窟來。削成當白帝，",
                    "zhushu": "洙曰：“蜀魚復縣，公孫述更名白帝，自後爲重鎮。”"
                },
                {
                    "paragraph": "空曲隱陽臺。䟽鑿功雖美，",
                    "zhushu": "洙曰：郭景純江賦：“巴東之峽，夏后䟽鑿。”"
                },
                {
                    "paragraph": "陶鈞力大哉。",
                    "zhushu": "",
                    "type": 2
                },
                {
                    "paragraph": "灔澦堆",
                    "zhushu": "",
                    "type": 2
                },
                {
                    "paragraph": "巨石水中央，",
                    "zhushu": "洙曰：蒹霞宛在水中央。"
                },
                {
                    "paragraph": "江寒岀水長。沉牛荅雲雨，",
                    "zhushu": "洙曰：楚俗：祈而獲雨，必沉牛以荅神貺。"
                },
                {
                    "paragraph": "如馬戒舟航。",
                    "zhushu": "洙曰：丗說：“灔澦如馬，瞿塘莫下。”言其險絶。○蘇曰：三巴録：“灔澦如象，舟船莫上。灔澦如馬，舟船莫下。”長年三老常以此候之。張華詩云：“象馬誠可驗，波神亦露機。”永叔以爲絶唱，有包蓄之法。"
                },
                {
                    "paragraph": "天意存傾覆，神功接混茫。",
                    "zhushu": "洙曰：莊子繕性：“古之人在混茫之中，與一丗而得澹漠焉。”"
                },
                {
                    "paragraph": "干戈連解纜，行止憶垂堂。",
                    "zhushu": "洙曰：𡊮盎傳：“千金之子，坐不垂堂，百金之子立不𠋣衡。”師古曰：“言冨人之子則自愛也。垂堂謂坐堂外邊，恐墯也。”○趙曰：干戈之変，解纜之危，二者相連，可不愼乎？",
                    "type": 2
                },
                {
                    "paragraph": "灔澦",
                    "zhushu": "",
                    "type": 2
                },
                {
                    "paragraph": "灔澦旣没孤根深，",
                    "zhushu": "洙曰：灔澦如馬，瞿塘莫下。灔澦如象，瞿塘莫上。此峽人以灔澦爲水候也。旣没，則尤漲不可下矣。○夢符曰：右按古樂府，灔澦作“淫澦”，其詞曰：“淫澦大如服，瞿塘不可觸。”金沙浮轉多，桂浦忌經過。"
                },
                {
                    "paragraph": "西來水多愁太隂。",
                    "zhushu": "洙曰：言隂氣太盛也。"
                },
                {
                    "paragraph": "江天漠漠鳥飛去，風雨時時龍一吟。舟人漁子謌廻首，",
                    "zhushu": "洙曰：海賦：“府人漁子。”江賦：“蘆又漁子。”○趙曰：龍吟未必可聞，而水之深積，想其如此矣。"
                },
                {
                    "paragraph": "估客胡商淚滿襟。",
                    "zhushu": "蘇曰：南海有烈婦，夫戰死，行哀水畔，胡商賈客見之，皆泣下，遂投水而死。今有廟焉。劉非熊作記，予親見灔澦。○趙曰：以水之令漲，不行則𣻉留，行則憂心傾沉之患，此所以泣也。"
                },
                {
                    "paragraph": "寄語舟航惡年少，休翻鹽井撗",
                    "zhushu": "洙曰：一作“擲”。○鄭曰：撗，户孟切，不以理也。"
                },
                {
                    "paragraph": "黃金。",
                    "zhushu": "洙曰：蜀都：“家有鹽井之泉。”",
                    "type": 2
                },
                {
                    "paragraph": "渡江",
                    "zhushu": "",
                    "type": 2
                },
                {
                    "paragraph": "春江不可渡，",
                    "zhushu": "蘇曰：河記曰：“春江桃花泛漲，吾弟舟重，不可迅渡，恐風浪驚兒女軰。”"
                },
                {
                    "paragraph": "二月已風濤。",
                    "zhushu": "洙曰：顔延年云：“春江莊風濤，蘭野茂荑英。”○尹曰：顔詩正此之謂也。"
                },
                {
                    "paragraph": "舟楫斜欹疾，",
                    "zhushu": "洙曰：一作“甚”。"
                },
                {
                    "paragraph": "魚龍偃卧髙。",
                    "zhushu": "趙曰：以水漲爲使也。"
                },
                {
                    "paragraph": "渚花張素錦，汀草亂靑袍。",
                    "zhushu": "趙曰：非時白花如素錦而已，着一兼字，可推見其意。古詩：“靑袍似春草。”"
                },
                {
                    "paragraph": "戲問垂綸客，悠悠見汝曹。",
                    "zhushu": "洙曰：見，一作“是”。",
                    "type": 2
                },
                {
                    "paragraph": "巴西驛亭觀江漲呈竇使君",
                    "zhushu": "新添。",
                    "type": 2
                },
                {
                    "paragraph": "𪧐雨南江漲，波濤亂逺峯。孤亭凌噴薄，",
                    "zhushu": "洙曰：見直氣森噴薄注。"
                },
                {
                    "paragraph": "萬井逼春容。",
                    "zhushu": "趙曰：記注：春容，謂重繫鍾也。今公借言水若繫鍾之狀。”"
                },
                {
                    "paragraph": "霄漢愁髙鳥，",
                    "zhushu": "黃曰：鳥愁，言不得其食。"
                },
                {
                    "paragraph": "泥沙困老龍。",
                    "zhushu": "蘇曰：吴漢老龍失势，暫困泥沙。"
                },
                {
                    "paragraph": "天邉同客舎，携我豁心胷。",
                    "zhushu": "",
                    "type": 2
                },
                {
                    "paragraph": "又一首",
                    "zhushu": "",
                    "type": 2
                },
                {
                    "paragraph": "轉驚波作怒，即恐岸隨流。頼有杯中物，還同海上鷗。",
                    "zhushu": "黃日：列子：“海上人好鷗鳥，其父欲取玩之。明日之海上，鷗鳥舞而不下。”"
                },
                {
                    "paragraph": "關心小剡縣，傍眼見楊州。爲接情人飲，朝來減片愁。",
                    "zhushu": "",
                    "type": 2
                },
                {
                    "paragraph": "又呈竇使君",
                    "zhushu": "新添。",
                    "type": 2
                },
                {
                    "paragraph": "向晚波微緑，連空岸脚靑。日兼春有暮，愁與醉無醒。漂泊猶盃酒，踟蹰此驛亭。相看萬里别，同是一浮萍。",
                    "zhushu": "",
                    "type": 2
                },
                {
                    "paragraph": "江漲",
                    "zhushu": "",
                    "type": 2
                },
                {
                    "paragraph": "江發蠻夷漲，",
                    "zhushu": "洙曰：蜀水之源，皆出夷地。"
                },
                {
                    "paragraph": "山添雨雪流。大聲吹地轉，",
                    "zhushu": "洙曰：海賦：“又似地軸，拔挺而爭廻。”"
                },
                {
                    "paragraph": "髙浪蹴天浮。",
                    "zhushu": "洙曰：海賦：“浮天無岸。”游仙詩：“髙浪駕蓬萊。”"
                },
                {
                    "paragraph": "魚鼈爲人得，蛟龍不自謀。",
                    "zhushu": "洙曰：七發：“横暴之極，魚鼈失勢。”"
                },
                {
                    "paragraph": "輕帆好去便，吾道付滄洲。",
                    "zhushu": "洙曰：公以道之不行，故有乗桴之意。",
                    "type": 2
                },
                {
                    "paragraph": "江漲",
                    "zhushu": "",
                    "type": 2
                },
                {
                    "paragraph": "江漲柴門外，兒童報急流。",
                    "zhushu": "蘇曰：李栩居淫水上，讀書謝絶賔客。一日滻漲，兒童報曰：“急流至。”栩怡然自若，整卷几上書，徐徐而岀，人皆服其量。"
                },
                {
                    "paragraph": "下牀髙數尺，𠋣杖没中洲。",
                    "zhushu": "趙云：鮑明逺詩：“𠋣扶牧雞豚。”"
                },
                {
                    "paragraph": "細動迎風鷰，輕摇逐浪鷗。漁人縈小楫，容易抜",
                    "zhushu": "洙曰：跋一作“捩”。"
                },
                {
                    "paragraph": "船頭。",
                    "zhushu": "",
                    "type": 2
                },
                {
                    "paragraph": "臨邑舎弟書至苦雨黃河泛溢隄防之患簿領所憂因寄此詩用寛其意",
                    "zhushu": "",
                    "type": 2
                },
                {
                    "paragraph": "二儀積風雨，百谷漏波濤。",
                    "zhushu": "洙曰：老子：“江海爲百谷王。”"
                },
                {
                    "paragraph": "聞道洪河拆，遥連滄海髙。職司憂悄悄，",
                    "zhushu": "洙曰：謂當職司水之官。"
                },
                {
                    "paragraph": "郡國訴嗷嗷。",
                    "zhushu": "洙曰：嗷嗷，声也。"
                },
                {
                    "paragraph": "舎弟卑棲邑，",
                    "zhushu": "洙曰：仇覽爲主簿，人謂之栖鵉於荆𣗥，言位職卑下。"
                },
                {
                    "paragraph": "防川領簿曹。",
                    "zhushu": "洙曰：堤防也。"
                },
                {
                    "paragraph": "尺書前日至，",
                    "zhushu": "洙曰：韓信傳：“咫尺之書。”"
                },
                {
                    "paragraph": "版築不時操。",
                    "zhushu": "洙曰：以版築夾土而築也。書：“得傳說於版築之間。”"
                },
                {
                    "paragraph": "難假黿鼉力，",
                    "zhushu": "洙曰：江淹方駕以黿鼉爲梁。○趙曰：以謂无是物爲橋梁也。紀年曰：“周穆王三十七年，東至于九江，此黿鼉以爲橋梁。”舊注所引，不知本始。"
                },
                {
                    "paragraph": "空瞻烏鵲毛。",
                    "zhushu": "洙曰：淮南子：“烏鵲填河。”"
                },
                {
                    "paragraph": "燕南吹畎畒，濟上没蓬蒿。",
                    "zhushu": "洙曰：泛濫至於燕南、済上，皆漂没也。"
                },
                {
                    "paragraph": "螺蚌滿近郭，蛟螭乗九臯。",
                    "zhushu": "洙曰：泛溢，故螺蚌在陸，蛟螭在霄漢。"
                },
                {
                    "paragraph": "徐關深水府，碣石小秋毫。",
                    "zhushu": "洙曰：徐𨵿、碣石，皆池名。書：“碣石入于海。”○張天斍曰：徐關尽成水府，碣石山爲水所没，其細如秋毫。"
                },
                {
                    "paragraph": "白屋留孤樹，靑天",
                    "zhushu": "洙曰：一作“雲”。"
                },
                {
                    "paragraph": "失萬艘。",
                    "zhushu": "趙曰：白屋已漂矣，唯孤樹存焉。下句言万艘乗漲速去於靑天長逺之間，頃刻之中，望之若失矣。"
                },
                {
                    "paragraph": "吾衰同泛梗，利渉想蟠桃。",
                    "zhushu": "洙曰：山海經曰：“東海有山，名度索山，有大桃，屈盤三千里，名曰蟠桃。○趙曰：蟠桃，正在斉地東海度索山，故因水漲可以渉舟望之也。"
                },
                {
                    "paragraph": "𠋣頼",
                    "zhushu": "洙曰：一作“却”。"
                },
                {
                    "paragraph": "天涯釣，猶能掣巨鼇。",
                    "zhushu": "洙曰：龍伯囯大人，一釣六鼇。○趙曰：列子言：“龍伯之國人，一舉釣六鼇。”○師曰：甫意以此職司大手，又能治河，邑之所恃頼也，故云云。",
                    "type": 2
                },
                {
                    "paragraph": "天池",
                    "zhushu": "",
                    "type": 2
                },
                {
                    "paragraph": "天池馬不到，",
                    "zhushu": "洙曰：天池，山上池也。"
                },
                {
                    "paragraph": "嵐壁鳥纔通。",
                    "zhushu": "蘇曰：宋玉望岳詩：“嵐壁立萬仞，鳥逕人莫通。”"
                },
                {
                    "paragraph": "百頃靑雲杪，曽波白石中。",
                    "zhushu": "洙曰：楚辭：“眇視目層波。”詩：“白石磷磷。”"
                },
                {
                    "paragraph": "鬱紆騰秀氣，",
                    "zhushu": "洙曰：陸士衡：“紆欎游子情。”"
                },
                {
                    "paragraph": "蕭瑟浸寒空。直對巫山岀，",
                    "zhushu": "洙曰：一作“峽”。"
                },
                {
                    "paragraph": "兼疑夏禹功。魚龍開闢有，",
                    "zhushu": "趙曰：言其所有之最逺。"
                },
                {
                    "paragraph": "菱芡古今同。",
                    "zhushu": "洙曰：一作“豐”。"
                },
                {
                    "paragraph": "聞道奔雷黒，",
                    "zhushu": "趙曰：選賦有云：“電檄雷奔。”"
                },
                {
                    "paragraph": "初看浴日紅。",
                    "zhushu": "洙曰：日出於暘谷，浴於咸池。"
                },
                {
                    "paragraph": "飄零神女雨，",
                    "zhushu": "洙曰：髙唐賦：“暮爲行雨。”"
                },
                {
                    "paragraph": "斷續楚王風。",
                    "zhushu": "洙曰：宋玉賦：“楚㐮王㳺於雲臺之宫，有風颯然而至，王乃披襟而當之。”○昱曰：文選風賦雲臺作“蘭臺”。"
                },
                {
                    "paragraph": "欲問支機石，如臨獻寳宫。",
                    "zhushu": "洙曰：見自從献寳朝何宗。"
                },
                {
                    "paragraph": "九秋驚鴈序，",
                    "zhushu": "洙曰：曹子建：“丹唇含九秋。”南都：“結九秋之增傷。”"
                },
                {
                    "paragraph": "萬里狎漁翁。",
                    "zhushu": "洙曰：一作“樵童”。○蘇曰：黃覇休官求隱，人問其故，覇曰：“吾欲拏輕舟適浩蕩，狎漁翁与鷗尔。”"
                },
                {
                    "paragraph": "更是無人處，誅勞任薄躬。",
                    "zhushu": "趙曰：公自言其身，以引末句。雖无人之処，可以下居，其誅鉏草茅之勞，任責於微薄之躬也。",
                    "type": 2
                },
                {
                    "paragraph": "登白馬潭",
                    "zhushu": "",
                    "type": 2
                },
                {
                    "paragraph": "水生春纜没，",
                    "zhushu": "洙曰：呉志孫權傳注：“權爲牋与曹公，說春水方生，公宜速去。”又諸葛瑾傳注：呉録曰：“曹操圍朱然於江陵，瑾以大兵救之。及春水生，潘璋等作水城於上流。瑾進攻浮橋，眞等退走，瑾乃全師。”"
                },
                {
                    "paragraph": "日出野船開。𪧐鳥行猶去，花叢𥬇不來。人人傷白首，處處接金盃。莫道新知要，",
                    "zhushu": "趙曰：言爲新知之所要也。楚詞云：“樂莫樂於新相知。”"
                },
                {
                    "paragraph": "南征且未迴。",
                    "zhushu": "洙曰：宋玉招魂：“泪吾南征。”屈平離騷曰：“済沅湘以南征，就重華而陳辭。”"
                }
            ]
        },
        {
            "name": "都邑",
            "paragraphs": [
                {
                    "paragraph": "都邑",
                    "zhushu": "",
                    "type": 1
                },
                {
                    "paragraph": "古詩二首、律詩三十五首",
                    "zhushu": "",
                    "type": 2
                },
                {
                    "paragraph": "閬山歌",
                    "zhushu": "鄭曰：閬音浪。",
                    "type": 2
                },
                {
                    "paragraph": "閬州城東靈山",
                    "zhushu": "洙曰：一云“雪山”。"
                },
                {
                    "paragraph": "白，閬州城北玉臺碧。",
                    "zhushu": "洙曰：靈山、玉臺，皆閬山景也。"
                },
                {
                    "paragraph": "松浮欲盡不盡雲，江動將崩已",
                    "zhushu": "一作“未”。"
                },
                {
                    "paragraph": "崩石。那知根無鬼神㑹，已覺氣與嵩華敵。",
                    "zhushu": "趙曰：此言靈山、玉臺也。潘岳晉武誄有等壽嵩華。"
                },
                {
                    "paragraph": "中原格𨷖且未歸，應結茅齋看靑壁。",
                    "zhushu": "洙曰：兩相敵曰格𨷖。○師曰：靈山、玉臺，皆閬州風景。五岳，西曰華山，中曰嵩山。凡名山大川，鬼神之所扶持，此山雖不與五岳之數，安知鬼神不㑹？於是甫愛閬中山水，謂中原盗賊未平，且暫居于此。其後蜀中亂，遂之呉楚。",
                    "type": 2
                },
                {
                    "paragraph": "閬水歌",
                    "zhushu": "",
                    "type": 2
                },
                {
                    "paragraph": "嘉陵江色何所似，",
                    "zhushu": "洙曰：嘉陵江源出散關，而入于閬。○趙曰：使謝安石內集，問諸子曰：“白雪紛紛何所似？”。"
                },
                {
                    "paragraph": "石黛碧玉相因依。正憐日破浪花出，",
                    "zhushu": "趙曰：阮籍：“寒鳥相因依。”日出正照水也。"
                },
                {
                    "paragraph": "更復春從沙際歸。",
                    "zhushu": "趙曰：費昶雜詞云：“春隨楊柳㱕。”"
                },
                {
                    "paragraph": "巴童蕩槳欹側過，",
                    "zhushu": "薛曰：古按，廣韻：“槳，檝屬。”○趙曰：所以揺檝之處。古歌云“艇子打兩槳”者，扶兩檝而夾也。"
                },
                {
                    "paragraph": "水雞衘魚來去飛。閬中勝事可腸斷，",
                    "zhushu": "蘇曰：劉表曰：“故郷勝事，使人臨風對月，回腸欲断。”"
                },
                {
                    "paragraph": "閬州城南天下稀。",
                    "zhushu": "洙曰：閬州城南有山，極秀麗，人謂之錦屏山。○師曰：地里志：“閬州閬中郡，城臨閬水，却據連崗。嘉陵江源岀散𨵿，而谷流于閬。其山水之色，逺視如黛玉之相因依。日照浪花，春媚沙際，殊可人意。巴人善操舟。”嘉陵岀美魚，詩所謂“南有嘉魚”是也。水雞衘魚來去飛，蓋言魚多也。城南有曰屏山，錯麗如錦屏，號爲天下第一，故云閬州城南天下稀。本朝前軰嘗詠福唐詩云：“曉角吹殘十二枝，春風樓閣酒旗飛。桂陵未識三山好，却道閬城天下稀。”蓋閩、蜀同風故也。",
                    "type": 2
                },
                {
                    "paragraph": "建都十二韻",
                    "zhushu": "彦輔曰：建都，以蜀爲南京也。置尹比二京。○鮑曰：寶應元年，嵗次壬寅，公年五十一，在成都。建卯月辛亥，建五都，以京兆府爲上都，河南府爲東都，鳯翔府爲西都，江陵府爲南都，太原府爲北都，故有是詩。",
                    "type": 2
                },
                {
                    "paragraph": "蒼生未蘇息，",
                    "zhushu": "洙曰：蒼生，百姓也。書：“海隅蒼生未蘇息。”言尚困于盗賊。"
                },
                {
                    "paragraph": "胡馬半乾坤。",
                    "zhushu": "洙曰：半天下也。"
                },
                {
                    "paragraph": "議在雲臺上，",
                    "zhushu": "洙曰：後漢：“議功於雲臺。”"
                },
                {
                    "paragraph": "誰扶黃屋尊？",
                    "zhushu": "洙曰：黃屋，天子車蓋。此指言誰爲安王室者。"
                },
                {
                    "paragraph": "建都分魏闕，下詔闢荆門。恐失東人望，其如西極存。",
                    "zhushu": "洙曰：東人，謂關中父老也。時明皇在蜀，故云西極。"
                },
                {
                    "paragraph": "時危當雪耻，",
                    "zhushu": "洙曰：洗，雪也。耻，囯耻也。孟子：“梁惠王曰：‘寡人耻之，願比死者一洗之。’”"
                },
                {
                    "paragraph": "計大豈輕論。雖𠋣三階正，",
                    "zhushu": "洙曰：東方朔傳云：“願陳㤗堦六符。”應劭曰：“㤗堦，天之三階也。上階爲天子，中階爲諸侯、公𡖖、大夫，下階爲士、庶人。三階平，則是謂太平，天下大安。”"
                },
                {
                    "paragraph": "終愁萬國翻。",
                    "zhushu": "洙曰：翻，謂翻覆也。"
                },
                {
                    "paragraph": "牽𥚑恨不死，",
                    "zhushu": "洙曰：魏文帝欲遷冀州，上以實河南。辛毗諌，帝不荅而起，毗引其𥚑。"
                },
                {
                    "paragraph": "漏網辱殊恩。",
                    "zhushu": "洙曰：前漢刑法志：“網漏吞舟之魚。”"
                },
                {
                    "paragraph": "永負漢庭哭，",
                    "zhushu": "洙曰：賈𧨏傳：可爲慟哭。"
                },
                {
                    "paragraph": "遥憐湘水魂。",
                    "zhushu": "洙曰：屈原沉湘。"
                },
                {
                    "paragraph": "窮冬客江劒，隨事有田園。風斷靑蒲節，霜埋翠竹根。衣冠空穰穰，關輔乆",
                    "zhushu": "一作“逺”。"
                },
                {
                    "paragraph": "昬昬。",
                    "zhushu": "洙曰：穰穰，衆多皃。言衣冠雖多，不濟危難，故曰空。史記貨殖傳：“天下穰穰，皆爲利往。”"
                },
                {
                    "paragraph": "願枉",
                    "zhushu": "一作“唯駐”。"
                },
                {
                    "paragraph": "長安日，光暉照北原。",
                    "zhushu": "",
                    "type": 2
                },
                {
                    "paragraph": "江陵望幸",
                    "zhushu": "洙曰：望車駕臨幸也。時大駕在蜀。",
                    "type": 2
                },
                {
                    "paragraph": "雄都元壯麗，",
                    "zhushu": "洙曰：曹子建：“壯哉佳麗殊百城。”髙紀：“上見宫室壯麗，怒。蕭何曰：‘非壯麗不足重威。’”"
                },
                {
                    "paragraph": "望幸歘威神。",
                    "zhushu": "洙曰：魯靈光殿賦：“景福乎帝室之威神。”又云：“彰聖主之威神。”甘泉賦：“配帝宫之懸圃𠔃，象太一之威神。”○趙曰：顔延年車駕幸京口云“望幸傾五州”也。歘，音許勿反。注云：“有所吹起也。”"
                },
                {
                    "paragraph": "地利西通蜀，",
                    "zhushu": "趙曰：江自西而來，舟車所通，故謂之西江。"
                },
                {
                    "paragraph": "天文北照秦。",
                    "zhushu": "定功曰：謂長安在荊渚之北。"
                },
                {
                    "paragraph": "風煙含越鳥，",
                    "zhushu": "洙曰：謝玄暉詩：“風煙有鳥路，江漢恨无梁。”古詩：“越鳥巢南枝。”"
                },
                {
                    "paragraph": "舟楫控吳人。未枉周王駕，",
                    "zhushu": "洙曰：顔延年車駕幸京口詩：“虞風載帝狩，夏諺頌王游。春方動震駕，望幸傾五州。”又：“周御窮轍迹，夏載歷山川。”周王駕，謂穆王滿。"
                },
                {
                    "paragraph": "終期漢武廵。",
                    "zhushu": "洙曰：漢武行幸雍，幸汾隂、滎陽，還至洛陽，瞻望河洛，廵狩預州。"
                },
                {
                    "paragraph": "甲兵分聖旨，",
                    "zhushu": "蘇曰：羊祜得聖旨來，分甲兵西北防秋。○趙曰：言車罵之出，則禁兵隨衛。"
                },
                {
                    "paragraph": "居守付宗臣。",
                    "zhushu": "洙曰：蕭何，漢之宗臣。左傳：“君行則居守。”○蘇曰：趙勝：“大事付宗臣議論。”"
                },
                {
                    "paragraph": "早發雲臺杖，㤙波起涸鱗。",
                    "zhushu": "洙曰：哀江南賦：“猶有雲臺之仗。”涸鱗，見餘波期救涸注。莊子：“車轍中有鮒魚。”",
                    "type": 2
                },
                {
                    "paragraph": "峽隘",
                    "zhushu": "",
                    "type": 2
                },
                {
                    "paragraph": "聞說江陵府，",
                    "zhushu": "洙曰：荆州也。"
                },
                {
                    "paragraph": "雲沙靜眇然。白魚如切玉，朱橘不論錢。水有逺湖樹，人今何處船？",
                    "zhushu": "趙曰：言江陵府以水言之，在逺，在湖逺之樹，而所謂欲往江陵之人，其船今在何處？乃公自言也。"
                },
                {
                    "paragraph": "靑山若在眼，却望峽中天。",
                    "zhushu": "趙曰：若巫之靑山在眼，仰望峽中之天矣。意謂峽山兩立，才能見其天也已。",
                    "type": 2
                },
                {
                    "paragraph": "秦州雜詩十七首",
                    "zhushu": "居仁曰：同作二十首，二首見寺觀門，一首見馬門。○鄭曰：寰宇記：“魏初中分隴右為秦州。”○師曰：甫論房琯事，貶華州司功，屬𨵿輔飢，棄官去，客秦州，遂有此作。",
                    "type": 2
                },
                {
                    "paragraph": "滿目悲生事，因人作逺遊。",
                    "zhushu": "師曰：因琯有此逰也。"
                },
                {
                    "paragraph": "遲迴度隴怯，",
                    "zhushu": "鄭曰：十道志：“隴州有隴山。”"
                },
                {
                    "paragraph": "浩蕩及",
                    "zhushu": "洙曰：一作“入”。"
                },
                {
                    "paragraph": "關愁。水落魚龍夜，",
                    "zhushu": "洙曰：秦有魚龍川。○蘇曰：倦遊録云：“隴州地各魚龍岀石魚，掘地破石得之，多鰍鯽之形，鱗鬛皆具，狀如描𦘕。魚龍，古之陂澤也，豈非魚生其中，山頽塞乆，而上凝為石，遂留形迹耳。”此詩正謂隴川也。○沈曰：太平御覽載水絰，注：“有一水出天水縣西山，人謂小隴山。其水出五色魚，俗以爲龍而莫敢捕，謂是水爲魚龍水。”"
                },
                {
                    "paragraph": "山空鳥䑕秋。",
                    "zhushu": "洙曰：禹貢所謂鳥鼠同穴者是矣。鳥䑕，谷名。○鄭曰：孔安囯注：“鳥䑕共爲雌雄，同穴而處。”"
                },
                {
                    "paragraph": "西征問烽火，心折此淹留。",
                    "zhushu": "洙曰：别賦：“心折骨驚。”○蘇曰：王戎非吾願，在此淹留，毎想故園風物，客心將折。○趟曰：時有吐蕃之亂。",
                    "type": 2
                },
                {
                    "paragraph": "州圖領同谷，驛道出流沙。",
                    "zhushu": "洙曰：同谷，縣名。流沙，地名。○鄭曰：寰宇記：“成州，禹貢梁州之域，古西夷地。天寳元年，改爲同谷郡。流沙，西域地。”"
                },
                {
                    "paragraph": "降虜兼千帳，",
                    "zhushu": "鄭曰：降，胡江切。"
                },
                {
                    "paragraph": "居人有萬家。馬驕珠汙落，",
                    "zhushu": "趙曰：傳玄乗輿馬賦：“流汗如珠。”"
                },
                {
                    "paragraph": "胡舞白蹄斜。",
                    "zhushu": "洙曰：蹄，一作“題”。○夢符曰：右按南史裴子野傳：“時西北逺邊有白題入貢，莫知所出。子野曰：‘漢頴隂侯斬白題一人。’”服䖍曰：“白題，胡名也。”"
                },
                {
                    "paragraph": "年少臨洮子，",
                    "zhushu": "鄭曰：洮，徒刀切。○洙曰：一作“至”。臨洮，郡名。"
                },
                {
                    "paragraph": "西來亦自誇。",
                    "zhushu": "師曰：臨洮通羗胡，其人驍勇善戰，願隨王師擊賊，故云云。",
                    "type": 2
                },
                {
                    "paragraph": "鼔角縁邊郡，",
                    "zhushu": "趙曰：此篇詠鼓角也。"
                },
                {
                    "paragraph": "川原欲夜時。秋聽殷地發，",
                    "zhushu": "彦輔曰：殷，盛也。"
                },
                {
                    "paragraph": "風散入雲悲。",
                    "zhushu": "趙曰：言當秋欲近之景，則聞鼔角為可傷矣。"
                },
                {
                    "paragraph": "抱葉寒蟬靜，歸山獨鳥遲。",
                    "zhushu": "蘇曰：古詩有夕鳥背山遲，有㱕林孤鳥遲。何敬祖：“倦鳥山林遲。”工部頒得換骨法。○逸曰：獨鳥，失羣之鳥，甫自喻也。"
                },
                {
                    "paragraph": "萬方",
                    "zhushu": "洙曰：一作“年”。"
                },
                {
                    "paragraph": "聲一槩，",
                    "zhushu": "趙曰：時東有安史之亂，西有吐蕃之擾，故曰聲一槩。"
                },
                {
                    "paragraph": "吾道竟何之？",
                    "zhushu": "洙曰：戎馬之際，天下皆有鼔角聲。人方以武事為急，吾道何所施？○蘇曰：盧玄：“萬方鼙鼔之聲，一槩吾軰，復之何地？”但死。○趙曰：孔子云：“吾道非耶？”莊子：“芒乎何之？”。",
                    "type": 2
                },
                {
                    "paragraph": "城上胡笳奏，山邊漢節歸。",
                    "zhushu": "趙曰：言用兵以禦吐蕃也。使蘇武恃漢節事，言通使於吐蕃尔。"
                },
                {
                    "paragraph": "防河赴滄海，奉詔發金徽。",
                    "zhushu": "蒼舒曰：右按續唐通典：“羈縻州有金徽州，𨽻振武軍也。”○趙曰：防河之士，自金徽而發也。○鄭曰：舎徽，隴右地名。"
                },
                {
                    "paragraph": "士苦形骸黒，",
                    "zhushu": "趙曰：言士卒勞苦之故。"
                },
                {
                    "paragraph": "旌踈鳥獸稀。",
                    "zhushu": "趙曰：旌字，一本作“林”。"
                },
                {
                    "paragraph": "那堪徃來戍，恨解鄴城圍。",
                    "zhushu": "洙曰：鄴城，史思明所據。恨解圍者，言士苦於征戍，而恨賊之未平也。○趙曰：西邊旣苦吐蕃之戰，而鄴城史賊猶未平，則戍役疲於住，所以恨也。",
                    "type": 2
                },
                {
                    "paragraph": "莽莽萬重山，孤城山",
                    "zhushu": "一作“石”。"
                },
                {
                    "paragraph": "谷間。無風雲出塞，不夜月臨關。",
                    "zhushu": "趙曰：今秦州有無風塞、不夜城，蓋亦後人因杜詩而爲之名也。○田曰：齊地記曰：“齊地有不夜城，蓋古者有日夜中照於東境，故萊子立此城，以不夜爲名。”○師曰：云不夜，蓋取月明如晝也。"
                },
                {
                    "paragraph": "屬國歸何晚，",
                    "zhushu": "洙曰：蘇武㱕漢，爲典屬囯。"
                },
                {
                    "paragraph": "樓蘭斬未還。",
                    "zhushu": "洙曰：傳介子傳：“先是，龜兹、樓蘭嘗殺漢使者，介子特節使誅斬樓蘭王安歸首，懸之北闕，以直報怨，不煩師衆。其封介子爲義陽侯。”"
                },
                {
                    "paragraph": "煙塵一",
                    "zhushu": "洙曰：一作“獨”。"
                },
                {
                    "paragraph": "長望，衰颯正摧顔。",
                    "zhushu": "洙曰：一作“催”。"
                },
                {
                    "paragraph": "聞道㝷源使，從天此路回。",
                    "zhushu": "洙曰：張騫㝷河源。○趙曰：時遣使吐蕃，云尋源使，則借張騫以爲官。"
                },
                {
                    "paragraph": "牽牛去幾許，",
                    "zhushu": "洙曰：博物志：“昔有人乗查泛河，忽忽不知晝夜，至一處，多見織女。有一丈夫牽牛渚次飲之。歸問嚴君平。君平曰：‘某日客星犯牛女。’”"
                },
                {
                    "paragraph": "宛馬至今來。",
                    "zhushu": "朱曰：見宛馬惣肥春苜蓿注：○逸曰：“宛馬每入貢，置牧監于此。”"
                },
                {
                    "paragraph": "一望幽燕隔，何時郡國開？",
                    "zhushu": "洙曰：時幽燕在賊境。郡囯未安寧。"
                },
                {
                    "paragraph": "東征健兒盡，羗笛暮吹哀。",
                    "zhushu": "洙曰：士多死亡，哀憤氣形於羗笛。",
                    "type": 2
                },
                {
                    "paragraph": "今日明人眼，臨池好驛亭。叢篁低地碧，髙柳半天靑。",
                    "zhushu": "洙曰：叢篁低地，髙栁半天，是亦傷君子沉下位也。公之命意多有如此者。○趙曰：此實道其景，非譏誚也。○師曰：竹有節，喻君子。柳質柔脆，望秋先零，喻小人。"
                },
                {
                    "paragraph": "稠疊多幽事，",
                    "zhushu": "洙曰：稠疊，猶重疊。○蘇曰：陶竺幽居，春來事亦稠，兼眼前兒女惱人。"
                },
                {
                    "paragraph": "喧呼閱使星。",
                    "zhushu": "洙曰：時亂，民喜見使者，故喧呼。晉志：“流星天使。”後漢：“李郃指使星以視二使。”○趙曰：指言往來使上蕃者。"
                },
                {
                    "paragraph": "老夫如有此，不異在郊埛。",
                    "zhushu": "趙曰：老夫若有此亭景，則如在郊埛矣。",
                    "type": 2
                },
                {
                    "paragraph": "雲氣接崑崙，",
                    "zhushu": "蘇曰：黄河記云：“雲氣浩漫，逺接崑崙。”"
                },
                {
                    "paragraph": "涔涔塞雨繁。",
                    "zhushu": "鄭曰：涔，鋤簮切。"
                },
                {
                    "paragraph": "羗童看渭水，",
                    "zhushu": "趙曰：言吐蕃之兵窺覷渭水。"
                },
                {
                    "paragraph": "使客向河源。",
                    "zhushu": "洙曰：張騫奉使西域，㝷黃河源。○師曰：此句甫自比也。"
                },
                {
                    "paragraph": "煙火軍中幕，牛羊嶺上村。所居秋草静，正閉小蓬門。",
                    "zhushu": "",
                    "type": 2
                },
                {
                    "paragraph": "蕭蕭古塞冷，漠漠秋風",
                    "zhushu": "洙曰：一作“雲”。"
                },
                {
                    "paragraph": "低。黃鵠翅垂雨，",
                    "zhushu": "蒼舒曰：右按文選：“黃鵠一逺則千里顧徘徊。”"
                },
                {
                    "paragraph": "蒼鷹飢啄泥。",
                    "zhushu": "洙曰：亦自傷也。"
                },
                {
                    "paragraph": "薊門誰自北，漢將獨征西。",
                    "zhushu": "趙曰：薊門，指安史，言收復燕薊者誰也。征西，則指言討吐蕃。漢有征西將軍。"
                },
                {
                    "paragraph": "不意書生耳，",
                    "zhushu": "薛曰：南史：“沈慶之曰：‘耕當問奴，織當問婢。今欲伐囯，而欲與白靣書生軰謀事何由濟？’”"
                },
                {
                    "paragraph": "臨衰厭",
                    "zhushu": "洙曰：一作“見”。"
                },
                {
                    "paragraph": "鼔鼙。",
                    "zhushu": "洙曰：後漢皆有征西將軍。○鄭曰：駢述切，正作聲。",
                    "type": 2
                },
                {
                    "paragraph": "萬古仇池穴，",
                    "zhushu": "鄭曰：在成州。"
                },
                {
                    "paragraph": "潜通小有天。",
                    "zhushu": "洙曰：丗說：“仇池有地穴，通小有洞，中出神魚，食之者仙。”○蘇曰：趙徳鱗曰：“仇池，小有洞天之附庸也。王仲至謂余曰：‘吾甞奉使過仇池，有九十九泉石，万山環之，可以避丗如桃源。’”○鮑曰：按唐志：“成州同谷縣有仇池，與秦城接壌。”○修可曰：引茅君傳：“大天之內有玄中洞三十六所，第一王屋山之洞，周回万里，名曰小有清虚之天。”"
                },
                {
                    "paragraph": "神魚人不見，福地語眞傳。",
                    "zhushu": "洙曰：仙經有福地、鎭地，皆以各山或洞府爲之。○夢符曰：右按道書，有三十六洞天，七十二福地。眞誥曰：“金陵者，洞墟之膏腴，句曲之福地。履之者萬方，知之者无一。”內經福地志曰：“伏龍之地，在栁谷之西，金壇之右，可以髙洒金陵之福地也。”"
                },
                {
                    "paragraph": "近接西南境，長懷十九泉。",
                    "zhushu": "師曰：甫有卜居之意，故云云。"
                },
                {
                    "paragraph": "何時一茅屋，送老白雲邊。",
                    "zhushu": "",
                    "type": 2
                },
                {
                    "paragraph": "未暇泛滄海，悠悠兵馬間。塞門風落木，",
                    "zhushu": "洙曰：一云“塞風衰落木”。"
                },
                {
                    "paragraph": "客舎雨連山。阮籍行多興，",
                    "zhushu": "洙曰：見遂令阮籍等注。"
                },
                {
                    "paragraph": "龐公隱不還。",
                    "zhushu": "洙曰：見昔者龐徳公注。"
                },
                {
                    "paragraph": "東柯遂",
                    "zhushu": "洙曰：一作“放”。"
                },
                {
                    "paragraph": "踈懶，",
                    "zhushu": "洙曰：東柯，上詩所謂東柯谷者是也。"
                },
                {
                    "paragraph": "休鑷𩯭毛班。",
                    "zhushu": "師曰：南史：“𣡡林王年五歳，戯髙帝傍。帝令左右鑷白髪，問王：‘我誰耶？’荅曰：‘太翁。’帝𥬇謂左右曰：‘豈有爲人作曾祖而抜白髪乎？’即擲鏡、鑷子曰：‘道不行，乗浮浮于海。’”",
                    "type": 2
                },
                {
                    "paragraph": "東柯好崖谷，不與衆峯羣。落日邀𩀱鳥，",
                    "zhushu": "覺範曰：落日，喻暮年。邀双鳥，言欲與妻子隱居于此。"
                },
                {
                    "paragraph": "晴天卷",
                    "zhushu": "洙曰：一作“養”。"
                },
                {
                    "paragraph": "片雲。野人吟險絶，水竹㑹平分。採藥吾將老，童兒未遣聞。",
                    "zhushu": "",
                    "type": 2
                },
                {
                    "paragraph": "邊秋隂易夕，不復辨晨光。",
                    "zhushu": "洙曰：鮑昭詩：“曉星正寥落，晨光復泱漭。”"
                },
                {
                    "paragraph": "簷雨亂淋幔，山雲低度墙。",
                    "zhushu": "蘇曰：公宙過友人舎，問其墻低，友人曰：“使山雲易度耳。”"
                },
                {
                    "paragraph": "鸕鷀窺淺井，",
                    "zhushu": "鄭曰：水鳥不卵生，口吐其鶵，正作鶿。上落胡、下疾之切。○師曰：喻細民飢而无食。"
                },
                {
                    "paragraph": "蚯蚓上深堂。",
                    "zhushu": "洙曰：深，一作“髙”。鸕鷀窺淺井，無食也。蚯蚓上深堂，言至空也。○蘇曰：龐嚴亂後㱕郷，時旣兵火，建旄旟者皆羣細，登髙堂而歎曰：“何蚯蚓上此矣！”蓋譏小人得志也。○趙曰：以積雨乆隂而然也。"
                },
                {
                    "paragraph": "車馬何蕭索，門前百草長。",
                    "zhushu": "蘇曰：守劭守志讀書不隨郷辟，簞瓢自樂，門庭草数尺長。魏文帝雨徴不起，丗目爲當丗顔回。○趙曰：暗使張仲蔚所居蓬蒿滿門，寂无車馬事。",
                    "type": 2
                },
                {
                    "paragraph": "地僻秋將盡，山髙夜未歸。",
                    "zhushu": "趙曰：公自謂也。"
                },
                {
                    "paragraph": "塞雲多斷續，邊日少光輝。",
                    "zhushu": "洙曰：江淹恨賦：“摇風忽起，白日西匿。隴鴈少飛，岱雲寡色。”又：“秋日蕭索，浮雲无光。”蔡琰詩：“惟彼方𠔃逺陽精，隂氣凝𠔃雪飃零。”"
                },
                {
                    "paragraph": "警急烽常報，",
                    "zhushu": "薛曰：右按前漢書：“長安匈奴大入，烽火通於甘泉。”"
                },
                {
                    "paragraph": "傳聞檄屢飛。",
                    "zhushu": "洙曰：鮑明逺詩：“羽檄起邊亭，烽火入咸陽。”○師曰：說文曰：“檄，以木簡爲書，長尺二，以徴君也。”魏武奏事曰：“若有急，則挿以雞羽，謂之羽檄。”"
                },
                {
                    "paragraph": "西戎外甥國，",
                    "zhushu": "洙曰：爲尚主也。○蒼舒曰：右按唐書：“景龍四年，以金城公主下嫁吐蕃。乾元元年，粛宗以㓜女寕囯公主下降回紇。”爾雅曰：“妻之父爲外舅。”郭璞曰：“謂我舅者謂之甥，然則亦呼壻爲甥。”孟子曰“帝館甥于二室”是也。唐書：“賛普遣名悉躐奉表言：“甥，先帝舅，顯親也。”"
                },
                {
                    "paragraph": "何得近天威。",
                    "zhushu": "洙曰：近，一作“迕”，天子之威也。左傳：“王賜齊侯胙，命无下拜。齊侯曰：‘天威不違顔咫尺。’”",
                    "type": 2
                },
                {
                    "paragraph": "鳳林戈未息，魚海路常難。",
                    "zhushu": "魯曰：鳯林、魚海，皆地名。"
                },
                {
                    "paragraph": "𠉀火雲峯峻，",
                    "zhushu": "朱曰：烽𠉀之火，夏雲多竒峯。"
                },
                {
                    "paragraph": "懸軍幕井乾。",
                    "zhushu": "洙曰：懸軍，謂路險阻，縣之使下也。鄧艾伐蜀，懸軍深入。幕，一作“暮”。○夢符曰：右按周官：“挈壷氏掌挈壷以令軍井几軍事，縣壷以序聚𣝔。”易曰：“井收勿幕。”○趙曰：易：“井收勿幕。”注：“井口曰收，勿幕，則勿遮幕之。今公言逎旅飲井者乾，而所幕之井乾，其懸示軍中之器，以表此井也。”"
                },
                {
                    "paragraph": "風連西極動，月過北庭塞。故老思飛將，",
                    "zhushu": "洙日：李廣飛將。"
                },
                {
                    "paragraph": "何時議築壇。",
                    "zhushu": "洙曰：漢祖築壇，拜韓信爲大將。○師曰：甫思得大將如信者出焉。",
                    "type": 2
                },
                {
                    "paragraph": "唐堯眞自聖，",
                    "zhushu": "趙日：謂粛宗也。○逸曰：君自聖，則忠讜不聞，甫微言以託諷也。"
                },
                {
                    "paragraph": "野老復何知。",
                    "zhushu": "洙曰：莊子所謂“帝力何有於我哉！”○趙曰：公自謂也。"
                },
                {
                    "paragraph": "曬藥能無婦，應門亦有兒。",
                    "zhushu": "洙曰：李令泊表：“內無應門五尺之童。”丗說：“荀淑使叔明應門，慈明行酒。”○師曰：應音因，當門户幸有兒子。"
                },
                {
                    "paragraph": "藏書聞禹穴，",
                    "zhushu": "洙曰：司馬迁年十嵗誦古文，二十四而南游江淮，淮上㑹稽，探禹穴，窺九疑。○趙曰：言禹穴藏書也。"
                },
                {
                    "paragraph": "讀記憶仇池。",
                    "zhushu": "憶，一作“悟”。○蘇曰：許靖過仇池，樹下有碑，靖駐馬一覧無遺，人皆稱賞。陸士衡有詩云：有客逺方來，過我滿蓬蓽。尾罍酌松醪，呼兒且低筆，詞語淸氷霜，書如鵉鳯立。"
                },
                {
                    "paragraph": "爲報鴛行舊，",
                    "zhushu": "趙曰：指言平日同禁省之人。"
                },
                {
                    "paragraph": "鷦鷯在一枝。",
                    "zhushu": "見卑棲但一枝注。○趙曰：莊子：“鷦鷯巢林，不過一枝。”韓曰：父之執友皆在鵷行，想其子必有所託，故云云。",
                    "type": 2
                },
                {
                    "paragraph": "龍門",
                    "zhushu": "洙曰：在洛陽之南，逺望𩀱闕對峙如門然。鄭曰：河南志：“龍門驛在河南縣南十八里。”",
                    "type": 2
                },
                {
                    "paragraph": "龍門横野斷，驛樹出城來。",
                    "zhushu": "曽鞏曰：驛樹，言驛道雨畔之樹也。"
                },
                {
                    "paragraph": "氣色皇居近，",
                    "zhushu": "洙曰：東都也。○曽曰：言近治邑也。"
                },
                {
                    "paragraph": "金銀佛寺開。",
                    "zhushu": "洙曰：山有佛寺，金碧照耀，最爲勝㮣。○洪覺範曰：此句蓋謂龍門山有奉先寺，佛地有金丗界、銀丗界。"
                },
                {
                    "paragraph": "往還時屢改，川陸日悠哉。相閱征途上，生涯盡幾回。",
                    "zhushu": "趙曰：在龍門閱視征行之人，盡此生涯能幾？",
                    "type": 2
                },
                {
                    "paragraph": "夔州歌十絶句",
                    "zhushu": "一首見陵廟門。",
                    "type": 2
                },
                {
                    "paragraph": "中巴之東巴東山，",
                    "zhushu": "趙曰：水經：“劉漳分三巴，有中巴，有巴西，有巴東。”"
                },
                {
                    "paragraph": "江水開闢流其間。白帝髙爲三峽鎭，",
                    "zhushu": "洙曰：三峽，瞿塘、巫山、黃牛也。"
                },
                {
                    "paragraph": "夔州險過百牢關。",
                    "zhushu": "洙曰：南都賦：“於東則左綿巴中，百𣾴所充。外圎銅梁於岩渠，內函要害以膏腴。”○蘇曰：辛毗曰：“䕫州百牢関，兵馬不可越。”○趙曰：“瞿塘兩崖壁立大江中流，無路可行，非舟莫済。”○宋曰：十道志：“梁州有百牢山。”○師曰：說者以子美有“上牢下牢修水関”之句，謂瞿塘之險，倍百於上牢、下牢之關，此說非也。啚經云：“百牢𨵿，孔明所建，故基在今㒷元西縣泥口化撿玉觀山下，傍臨白馬河，東自梁洋，北自武㒷，西入金牛三泉，皆渉北河以済。河之西南，壁山相對，六十里不斷嶓冡，漢江水流其閒，與白馬河合，縁江乃入金牛，益昌路也。雖不甚險，而爲入川之隘口。此瞿塘兩崖壁立，大江中流，無路可行，非舟莫濟，固有間矣。”",
                    "type": 2
                },
                {
                    "paragraph": "白帝夔州各異城，",
                    "zhushu": "洙曰：公孫述自稱白帝，故䕫有白帝城。○蘇曰：風俗記曰：“白帝城據百牢，至夔州千里。”"
                },
                {
                    "paragraph": "蜀江楚峽混殊名。英雄割據非天意，",
                    "zhushu": "蘇曰：武侯曰：“英雄鼎立，割據士彊，誠非天意。”○趙曰：言公孫之与劉，豈天容其割據乎？"
                },
                {
                    "paragraph": "覇王并吞在物情。",
                    "zhushu": "",
                    "type": 2
                },
                {
                    "paragraph": "羣雄競起向前朝，",
                    "zhushu": "趙曰：指言已前之代也。"
                },
                {
                    "paragraph": "王者無外見今朝。",
                    "zhushu": "洙曰：公羊傳曰：“天王出居于鄭，王者無外。此其言出何？不能于母弟也。”東都賦：“子徒識函谷之可閉，不知王者之無外。"
                },
                {
                    "paragraph": "比訝漁陽結怨恨，",
                    "zhushu": "洙曰：漁陽，禄山舊鎮。○趙曰：禄山以怨恨起兵於漁陽。"
                },
                {
                    "paragraph": "元聽舜日舊簫韶。",
                    "zhushu": "趙曰：此明皇時太平爲虞舜之日。時明皇寵幸禄山，每与之宴，未嘗不奏霓裳之曲。此句含蓄，美中有刺如此。",
                    "type": 2
                },
                {
                    "paragraph": "赤甲白鹽俱刺天，",
                    "zhushu": "鄭曰：刺，七迹切。○洙曰：南都賦：“森尊尊而刺天。”○蘇曰：裴悰曰：“白塩掙空，赤甲刺天。峽浪匈湧，鳥道盤紆。”"
                },
                {
                    "paragraph": "閭閻繚繞接山巔。楓林橘樹丹靑合，",
                    "zhushu": "洙曰：蜀都賦：“家有塩泉之井，户有橘柚之園。”西京雜記：“中南山有樹，直上百丈，無枝，上結叢條如車蓋，葉一青一赤，望之班駮如錦繡，長安謂之丹靑樹也。”○蘇曰：阮季行南埭上曰：“紅楓緑橘如丹靑相合。”"
                },
                {
                    "paragraph": "複道重樓錦繡懸。",
                    "zhushu": "趙曰：言其華麗。"
                },
                {
                    "paragraph": "瀼東瀼西一萬家，",
                    "zhushu": "孫曰：瀼，奴㓪切。夔有澗水，出於山谷之間，謂之瀼溪，人居其左右，謂之瀼東瀼西。"
                },
                {
                    "paragraph": "江北江南春冬花。背飛鶴子遺瓊蘂，",
                    "zhushu": "趙曰：魏王粲白鶴賦云：“食靈岳之瓊蘂。”"
                },
                {
                    "paragraph": "相趂鳬鶵入槳牙。",
                    "zhushu": "洙曰：“其草則蔣、蒲、葭。”又云：“其沃瀛則有攅蔣叢蒲。”",
                    "type": 2
                },
                {
                    "paragraph": "東屯稻畦一百頃，北有澗水通靑苗。",
                    "zhushu": "修可曰：夔有平田，号青苗陂。"
                },
                {
                    "paragraph": "晴浴狎鷗分處處，",
                    "zhushu": "洙曰：孫綽詩：“物我俱忘懷，可以狎鷗鳥。”○趙曰：狎鷗，言可狎之鷗也。列子“海上有人狎鷗。”是已。”"
                },
                {
                    "paragraph": "雨隨神女下朝朝。",
                    "zhushu": "洙曰：髙唐賦：“朝朝暮暮，陽臺之下。”",
                    "type": 2
                },
                {
                    "paragraph": "蜀麻呉鹽自古通，萬斛之舟行若風。長年三老長謌裏，",
                    "zhushu": "洙曰：峽人謂操舟人爲長年三老。○師曰：峽人以船頭把篙相水道者，曰長年，正梢者三老。”"
                },
                {
                    "paragraph": "白晝攤錢髙浪中。",
                    "zhushu": "田白梁冀傳：“能意錢之戲佐。”何承天纂文曰：“詭憶日射，意一日射數，即攤錢也。”○趙曰：蜀人賭錢之名。",
                    "type": 2
                },
                {
                    "paragraph": "憶昔咸陽都市合，",
                    "zhushu": "趙曰：“指長安也。”"
                },
                {
                    "paragraph": "山水之圖張賣時。",
                    "zhushu": "蘇曰：“郭秀才過巫峽，愛十二峯，立馬乆之，嘆曰：“吾昔年賣山水圖，疑其妄粧景色，今日親見，勝彼啚十八九矣。”"
                },
                {
                    "paragraph": "巫峽曾經寳屏見，楚宫猶對碧峯疑。",
                    "zhushu": "趙曰：言昔𦘕啚上見楚宫，今對碧峯灘，由疑是舊所見之畫圖也。",
                    "type": 2
                },
                {
                    "paragraph": "閬風𤣥圃與蓬壷，",
                    "zhushu": "鄭曰：酈元水經注：“崑崙之山三級，二曰閬風，一曰玄圃。”"
                },
                {
                    "paragraph": "中有髙堂天下無。",
                    "zhushu": "洙曰：南都賦：“崑崙無以侈，閬風不能踰。”○趙曰：其上臺觀皆金玉，故曰天下無。"
                },
                {
                    "paragraph": "借問䕫州壓何處，峽門江腹擁城隅。",
                    "zhushu": "",
                    "type": 2
                },
                {
                    "paragraph": "峽口二首",
                    "zhushu": "",
                    "type": 2
                },
                {
                    "paragraph": "峽口大江間，",
                    "zhushu": "洙曰：一作闊”。"
                },
                {
                    "paragraph": "西南控百蠻。",
                    "zhushu": "洙曰：施、黔，五溪之蛮也。"
                },
                {
                    "paragraph": "城欹連粉堞，",
                    "zhushu": "鄭曰：逹協切。城止垣。"
                },
                {
                    "paragraph": "岸斷更靑山。開闢當",
                    "zhushu": "洙曰：一作“多”。"
                },
                {
                    "paragraph": "天險，",
                    "zhushu": "洙曰：天設之險也。言險因開闢而後通爾。"
                },
                {
                    "paragraph": "防隅一水關。",
                    "zhushu": "洙曰：峽口有関，断以鐵鏁。"
                },
                {
                    "paragraph": "亂離聞鼔角，秋氣動衰顔。",
                    "zhushu": "趙曰：以身逢乱離，聞鼔角声，所以感動衰顔也。",
                    "type": 2
                },
                {
                    "paragraph": "時淸關失險，丗亂㦸如林。去矣英雄事，荒哉割據心。",
                    "zhushu": "洙曰：當公孫𫐠、劉俻之際，蘷爲要衝。○趙曰：皆以英雄而割據一隅也。"
                },
                {
                    "paragraph": "蘆花留客晚，楓樹坐猿深。疲𦬼煩親故，",
                    "zhushu": "鄭曰：𦬼，乃結切。○蘇曰：麻緗隱居終南山，不仕，常有親知見緗，緗曰：“疲𦬼之人，何煩親故往來存問。”"
                },
                {
                    "paragraph": "諸侯數賜金。",
                    "zhushu": "鄭曰：数，色角切。○洙曰：言多得諸侯贈遺也。○蒼舒曰：主人中丞頻分明俸。○趙曰：公自注云：“主人栢中丞𩔖分明俸。”蓋節度，古諸侯也。因言諸侯所貽之金，得稱賜金。",
                    "type": 2
                },
                {
                    "paragraph": "黃草",
                    "zhushu": "",
                    "type": 2
                },
                {
                    "paragraph": "",
                    "zhushu": "鄭曰：峽中記：“三峽劒側多黃草，生虎豹，賢之，故云。”"
                },
                {
                    "paragraph": "黃草峽西船不歸，赤甲山下行人稀。",
                    "zhushu": "趙曰：舊作少人稀，惟蔡伯丗本作人行稀，是。黃草峽在涪州，峽之西則蜀中矣。言水行之舡不歸，陸行之人稀少，此所以致疑道路之梗塞也。"
                },
                {
                    "paragraph": "秦中驛使無消息，蜀道兵戈有是非。",
                    "zhushu": "鮑曰：崔寧之乱，郭英乂犯寕家室，寕逐之，是也。以大義責之，則寕以徧禆逐大將，非也。○趙曰：望秦中之驛使，則無消息。聞蜀道之兵戈，或是或非，未敢必科也。蔡伯丗曰：“是時蜀中多故。”冬日詩，公自注曰：“傳聞軍官自圍普、遂。”可見之矣。"
                },
                {
                    "paragraph": "萬里秋風吹錦水，",
                    "zhushu": "洙曰：成都記：“濯錦江，秦相張儀所作。笮橋東下枕水，舊錦里勝基址由在此。濯錦即鮮明，它水不得大原。公濬而闢之，堅其岸而踈大之，澄而陽之水，居者以虹橋跨水，綵昼相鮮，笙歌之樂，恍若天外之意也。”○趙曰：因蜀道之兵戈而起思秋風，言万里橋之秋風也，錦水正在其下。"
                },
                {
                    "paragraph": "誰家別淚濕羅衣？",
                    "zhushu": "洙曰：古詩：“被服羅衣裳。”○蘇曰：王洎聞砧詩：“空閨少婦聽，别淚滿羅衣。”○趙曰：言行兵出戍，与夫避難逃禍者，爲有離别矣。"
                },
                {
                    "paragraph": "莫愁劒閣終堪據，",
                    "zhushu": "洙曰：張孟陽劒閣銘：“㒷實在徳，嶮亦難恃。”○蘇曰：姜維曰：“劒閣堪據，實蜀路要之處。”"
                },
                {
                    "paragraph": "聞道松州已被圍。",
                    "zhushu": "洙曰：松州在西山，吐蕃之南鄙也。○蘇曰：梁元帝解松州之圍。○趙曰：勿謂劒閣之險可恃而欲割據，雖松州在劒閣之内，已有圍之者矣。此所以戒守士之臣也。",
                    "type": 2
                },
                {
                    "paragraph": "南楚",
                    "zhushu": "",
                    "type": 2
                },
                {
                    "paragraph": "南楚靑春異，暄寒早早分。",
                    "zhushu": "趙曰：公在夔而云南楚，則䕫在戰囯爲楚也。"
                },
                {
                    "paragraph": "無名江上草，隨意嶺頭雲。正月蜂相見，非時鳥共聞。杖藜妨躍馬，",
                    "zhushu": "洙曰：蔡澤曰：“吾躍馬食肉四十年，亦足矣。”"
                },
                {
                    "paragraph": "不是故離羣。",
                    "zhushu": "蘇曰：公自言適楚，本避地而己，非離羣也。○趙曰：言官在身而在諸人之間，則必騎馬。今也杖藜而獨往，乃放曠所然，不是故離羣也。○師曰：南地與北異，冬反暖，春却寒，故有春寒料峭之語。杖藜，貧賤也；躍馬，冨貴也。子美避地而甘於貧賤，非故意離羣，乃不得已也。○余曰：邵氏聞見録：“子美詩“不是故離羣”，離字如律，當讀平声。”記檀弓：“離羣索居。”釋文：“離字讀去声，力智反。”退之云：“凡爲文辭，冝畧識字，有以也夫。”",
                    "type": 2
                },
                {
                    "paragraph": "南極",
                    "zhushu": "",
                    "type": 2
                },
                {
                    "paragraph": "南極靑山衆，",
                    "zhushu": "趙曰：南極，星名，老人之南極也。𣈆天文志：“南極在井栁之中，正是南方之星，故云。於夔州詩可用矣。”"
                },
                {
                    "paragraph": "西江白谷分。古城踈落木，荒戌密寒雲。",
                    "zhushu": "洙曰：顔延年詩：“憔悴征戍勤。又：故囯多喬木，空城凝寒雲。”曹顔逺：“落落卉木踈。”"
                },
                {
                    "paragraph": "歳月蛇常見，",
                    "zhushu": "蘇曰：景二年冬，蛇見不蟄，乃政令失時。"
                },
                {
                    "paragraph": "風飈虎忽聞。近身皆鳥道，殊俗自人羣。睥睨登哀柝，",
                    "zhushu": "洙曰：宣十二年：“專守陴者皆哭。”注：“陴，城上睥睨也。”○鄭曰：睥，匹詣切。睨，研計切，城上女牆。析，撻各切。○趙曰：睥睨，城上小城也。登哀柝，指言白帝城上之事，有屯戍故也。"
                },
                {
                    "paragraph": "矛弧照夕曛。亂離多醉尉，",
                    "zhushu": "尹曰：南史何敬容傳：“謝郁作書戒之曰：‘召侯已得瞻望朝夕，出入禁門，醉尉終不敢呵，灰然不無其慚。’○趙曰：左傳：“取蝥弧以登。乃鄭之旗名也。照夕曛，則旗爲日所照。舊作‘矛弧’，無義。”"
                },
                {
                    "paragraph": "愁殺李將軍。",
                    "zhushu": "洙曰：李廣贖爲庶入，数与故頴隂侯屏居藍田南山中射獵。甞夜從一騎出，從人田間。至亭，霸陵尉醉，呵止廣。廣騎曰：“故李將軍。”尉曰：“今將軍尚不得夜行，何故將軍也？”𪧐廣亭下。○師曰：李廣傳止言“霸陵尉呵止廣”，而子美使醉尉字，蓋出謝郁書云。睥睨，城上短墻也。"
                }
            ]
        },
        {
            "name": "樓閣",
            "paragraphs": [
                {
                    "paragraph": "樓閣",
                    "zhushu": "",
                    "type": 1
                },
                {
                    "paragraph": "古詩四首、律詩三十五首",
                    "zhushu": "",
                    "type": 2
                },
                {
                    "paragraph": "越王樓歌",
                    "zhushu": "",
                    "type": 2
                },
                {
                    "paragraph": "綿州州府何磊落，顯慶年中越王作。",
                    "zhushu": "洙曰：太宗子越王貞也。顯慶中爲綿州刺史，創此樓。顯慶，中宗年號。○趙曰：作者，言其作綿州也。"
                },
                {
                    "paragraph": "孤城西北起髙樓，",
                    "zhushu": "洙曰：古詩：“西北有髙樓，上与浮雲齊。”"
                },
                {
                    "paragraph": "碧瓦朱甍照城郭。",
                    "zhushu": "趙曰：神仙傳：蔡少霞夢人記書新宫銘，有云：“碧瓦鱗差。”沈佺期詩：“紅日照朱甍。”"
                },
                {
                    "paragraph": "樓下長江百丈淸，",
                    "zhushu": "謝玄暉：“飛甍夾馳道。”"
                },
                {
                    "paragraph": "山頭落日半輪明。",
                    "zhushu": "洙曰：謝靈運：“逺峯隱半規。”又：“日落月昭曜。”○趙曰：李白言月曰：“峩眉山月半輪秋。”二公各盡半輪之語矣。"
                },
                {
                    "paragraph": "君王舊跡今人賞，轉見千秋萬古情。",
                    "zhushu": "",
                    "type": 2
                },
                {
                    "paragraph": "西閣曝日",
                    "zhushu": "",
                    "type": 2
                },
                {
                    "paragraph": "凜冽倦𤣥冬，負暄嗜飛閣。",
                    "zhushu": "洙曰：負暄，以皆向日也。○昱曰：列子楊朱篇：宋國有田夫，常衣緼黂，僅以過冬。曁春冬作，自曝於日，不知有廣厦隩室、綿纊狐狢。顧其妻曰：“負日之暄，人莫知者，以獻吾君。”○趙曰：梁元帝纂要曰：“冬曰𤣥英，亦曰玄冬。”"
                },
                {
                    "paragraph": "羲和流徳澤，",
                    "zhushu": "蘇曰：𥞇紹貞謂友人曰：“荷羲和德澤之深。”友人大𥬇。"
                },
                {
                    "paragraph": "顓頊愧𠋣薄。",
                    "zhushu": "洙曰：曹子建：“悲風鳴我側，羲和逝不留。重隂潤萬物，何懼嵗不周。”𠋣薄，見後注。"
                },
                {
                    "paragraph": "毛髪具自和，肌膚潜沃若。",
                    "zhushu": "洙曰：沃若，暖也，如以湯沃然。○趙曰：上顓頊，見礼記月令。謝靈運詩：“拙疾相𠋣薄，猶得静者便。”𠋣薄，附著之謂也。"
                },
                {
                    "paragraph": "太陽信深仁，衰氣歘有託。欹傾煩注眼，容易收病脚。流離木杪猿，翩僊山顚鶴。",
                    "zhushu": "洙曰：敬祖：“連翩御飛鶴。”謝靈運：“仰看條上猿。”○趙曰：翩僊，輕㪯皃。"
                },
                {
                    "paragraph": "朋知苦聚散，哀樂日已作。即事㑹賦詩，人生忽如昨。古來遭䘮亂，賢聖盡蕭索。",
                    "zhushu": "洙曰：自古䘮亂之丗，聖賢不得其所，故蕭索也。"
                },
                {
                    "paragraph": "胡爲將暮年，憂丗心力弱。",
                    "zhushu": "師曰：負暄，炙背也。嗜，好也。羲和，日御也。顓頊，北帝也。𠋣薄，謂隂氣迫人。沃若，暖兒。歌傾，謂展轉向日。病脚，藉暖氣煦之，則易收。猿鶴喜曰：“和則流離布散，翩僊軒㪯。人生貴隨時之冝，不必傷今不如古昔。右來聖賢遭䘮亂之丗，亦皆蕭索失所，豈獨甫乎？何必憂丗而至於心之弱也。”",
                    "type": 2
                },
                {
                    "paragraph": "水閣朝霽奉簡嚴雲安",
                    "zhushu": "",
                    "type": 2
                },
                {
                    "paragraph": "東城抱春岑，江閣鄰石靣。崔嵬晨雲白，朝日射芳甸。",
                    "zhushu": "洙曰：謝𤣥暉有雜英滿芳甸。"
                },
                {
                    "paragraph": "雨檻卧花叢，風牀展書劵。鈎簾𪧐鷺起，丸藥流鶯囀。呼婢取酒壷，",
                    "zhushu": "蘇曰：陶徽詩：“壁上挂酒壺，客來喚婢取。”對酒展塵編，朱黃如釋注。王粲見之，吟諷終日，髙聲曰：“今日空囊中得陶夫子二十顆明珠，何患子孫不冨貴。”其賞愛如此。"
                },
                {
                    "paragraph": "續兒誦文選。晚交嚴明府，矧此數相見。",
                    "zhushu": "鄭曰：數，色角切。",
                    "type": 2
                },
                {
                    "paragraph": "晚登瀼上堂",
                    "zhushu": "",
                    "type": 2
                },
                {
                    "paragraph": "故躋瀼岸髙，頗免崖石擁。開襟野堂豁，",
                    "zhushu": "趙曰：文選賦：“向北風而開襟”。"
                },
                {
                    "paragraph": "繫馬林花動。雉堞粉似雲，",
                    "zhushu": "鄭曰：堞，徒協切，城上垣也。○夢符曰：右按公羊傳：“五板而堵，五堵而雉，百雉而城。”堞，城墻馬靣也。文選鮑明逺蕪城曰：以板築雉堞之盛，井幹烽櫓之勤。"
                },
                {
                    "paragraph": "山田麥無壠。春氣晚更生，江流靜猶湧。四序嬰我懷，羣盗乆相踵。𥠖民困逆節，天子渴垂拱。",
                    "zhushu": "洙曰：時䘮亂旣乆，民困於賊，後天子播迁，未獲収復也。○趙曰：天子皇皇於廟謨，不得垂衣拱手，不必指言播迁。舊注非。"
                },
                {
                    "paragraph": "所思注東北，深峽轉脩聳。衰老自成病，郎官未爲冗。凄其望吕葛，",
                    "zhushu": "洙曰：以丗亂，思得良臣，如吕望、諸葛者。○趙曰：可以有爲於丗，而嘆其衰病也。謝靈運詩：欽聖若旦暮，懷賢亦凄其。魯直作陶淵明詩云：“凄其望諸葛”，蓋本於杜。"
                },
                {
                    "paragraph": "不復夢周孔。",
                    "zhushu": "洙曰：如周公、孔子不可夢見矣，又况得見之乎？"
                },
                {
                    "paragraph": "濟丗數嚮時，斯人各枯冡。",
                    "zhushu": "洙曰：老子所謂“其人与骨皆朽矣”是也。"
                },
                {
                    "paragraph": "楚星南天黒，蜀月西霧重。",
                    "zhushu": "趙曰：以况風塵昏蔽，道路阻隔，而不得即去也。"
                },
                {
                    "paragraph": "安得隨鳥翎，迫此懼將恐。",
                    "zhushu": "帥曰：楚地有瀼東、瀼西，地髙可以登眺，故云：頗免崖石擁。雉堞，矮墻也。麥无壠，言麥茂熟。靜猶湧，言無風而波。逆莭拍，禄山之亂。渇垂拱，謂未收復京城。“所思注東北”，甫以東北爲㓂所擾，不能无憂思也。“深峽轉脩聳”，言困于楚峽，不聞朝廷消息，是以衰老自成病也。“郎官未爲冗”，言不見用，故思得賢俊如吕望、諸葛、周公、孔子之徒，出爲國家整頓，柰何斯人骨已朽矣。“楚星南天黒，蜀月西霧重”，庶民惟星，𡖖士惟月，復歎楚、蜀數昬亂，是以甫欲隨鳥翅𡚒飛而去也。",
                    "type": 2
                },
                {
                    "paragraph": "登兖州城樓",
                    "zhushu": "",
                    "type": 2
                },
                {
                    "paragraph": "東郡趨庭日，",
                    "zhushu": "洙日：兖州，漢之東郡。"
                },
                {
                    "paragraph": "南樓縱月𥘉。浮雲連海岱，平野入靑徐。",
                    "zhushu": "朱曰：禹貢：海岱惟靑州。又：海岱及淮惟徐州。○王禹偁曰：海、岱、靑、徐皆与兖相接。"
                },
                {
                    "paragraph": "孤嶂秦碑在，",
                    "zhushu": "洙曰：秦本紀：始皇東行郡縣，上鄒嶧山，与諸王刻石頌徳，李斯作文。"
                },
                {
                    "paragraph": "荒城魯殿餘。",
                    "zhushu": "洙曰：王文考魯靈光殿賦序云：恭王餘之所立，遭漢中微，未央及建章之殿，悉皆見隳壞，而靈光巋然獨存。"
                },
                {
                    "paragraph": "從來多古意，臨眺獨躊躇。",
                    "zhushu": "師曰：甫感時亂，文風不振，是以懷古臨眺之際，躊躇而不能去矣。",
                    "type": 2
                },
                {
                    "paragraph": "東樓",
                    "zhushu": "",
                    "type": 2
                },
                {
                    "paragraph": "萬里流",
                    "zhushu": "洙曰：一作“行”。"
                },
                {
                    "paragraph": "沙道，",
                    "zhushu": "洙曰：流沙，地名。老子：西渉流沙而不返。"
                },
                {
                    "paragraph": "征西過此門。",
                    "zhushu": "洙曰：晉漢有征西將軍官。○趙曰：泛言西行之人，出此西門耳。一本作“西征過北門”，義非。"
                },
                {
                    "paragraph": "但添新戰骨，",
                    "zhushu": "蘇曰：𡊮眈數年相持邊疆沙場，但添新戰骨尔。"
                },
                {
                    "paragraph": "不返舊征䰟。",
                    "zhushu": "洙曰：一云“但添征戰骨，不返死生䰟”。"
                },
                {
                    "paragraph": "樓角凌風逈，城隂帶水昬。傳聲看驛使，送節向河源。",
                    "zhushu": "趙曰：時遣使與吐蕃和，借使張騫奉使追河源事。",
                    "type": 2
                },
                {
                    "paragraph": "白帝城二首",
                    "zhushu": "",
                    "type": 2
                },
                {
                    "paragraph": "江城含變態，",
                    "zhushu": "洙曰：朝莫雲煙変化，態度多端也。○趙曰：祖岀楚辝。思美人篇曰：“觀南人之変態。”"
                },
                {
                    "paragraph": "一上一回新。天欲今朝雨，山歸萬古春。英雄餘事業，",
                    "zhushu": "洙曰：白帝城，公孫述所築，後爲劉備屯戍之也。改名曰“永安”。○趙曰：英雄，指白帝也。公孫述自號白帝，築爲此城。"
                },
                {
                    "paragraph": "衰邁乆風塵。",
                    "zhushu": "公自言也。"
                },
                {
                    "paragraph": "取醉他郷客，相逢故國人。兵戈猶擁蜀，",
                    "zhushu": "洙曰：謂叚子璋之徒未靖也。○趙曰：乃大曆元年，崔旰之叛，戰于梓州，敗績。舊注謂叚子璋事乃在前年上元二年，非是。"
                },
                {
                    "paragraph": "賦斂尚輸秦。",
                    "zhushu": "洙曰：時國用不足，多賦斂也。"
                },
                {
                    "paragraph": "不是煩形勝，深慙畏損神。",
                    "zhushu": "趙曰：不是憚煩此地之形勝而難上，所慙者以畏懼而損我之神耳。",
                    "type": 2
                },
                {
                    "paragraph": "白帝空祠廟，",
                    "zhushu": "洙曰：公孫述廟，述自號白帝。"
                },
                {
                    "paragraph": "孤雲自往來。江山城宛轉，棟宇客徘徊。勇略今何在，當年亦壯哉。",
                    "zhushu": "洙曰：述始爲王莽導江卒正。更始時，起兵討宗成、王岑之亂，破之，遂有蜀土，僣立爲帝，号成家。立十二年，爲光武所誅。"
                },
                {
                    "paragraph": "後人將酒肉，",
                    "zhushu": "洙曰：凡舟人往來皆祠之。"
                },
                {
                    "paragraph": "虚殿日塵埃。谷鳥鳴還過，林花落又開。多慙病無力，騎馬入靑苔。",
                    "zhushu": "",
                    "type": 2
                },
                {
                    "paragraph": "上白帝城",
                    "zhushu": "彦輔曰：華陽國志：先主征呉於夷，道還，薨於巴東，治魚復縣。公孫述更名白帝，章武中改曰永安。先主章武元年，屯白帝城，遂爲重鎭。後王建興十五年中，呉將全琮來攻，不剋。",
                    "type": 2
                },
                {
                    "paragraph": "城峻隨天壁，",
                    "zhushu": "趙曰：天然自立之石壁也。○師曰：天壁乃西方室壁之星，言城之髙與天壁相隨。"
                },
                {
                    "paragraph": "樓髙更女牆。",
                    "zhushu": "洙曰：壁信泛江詩：“春江下白帝，𦘕舸向黃牛。錦䌫回沙磧，蘭橈避荻洲。濕花隨水泛，空巢逐樹流。岸社多喬木，山城是逈樓。”徐敬業登琅邪城云：“登陴起遐望。”注：“女牆也。”○孝祥曰：崔豹古今注：“女牆，城上小牆也，亦名睥睨，言於牆上睥睨人也。”"
                },
                {
                    "paragraph": "江流思夏后，",
                    "zhushu": "洙曰：禹貢：“岷山導江，東别爲沱。”左傳：“劉子見河洛，思禹功。”江賦：“巴東之峽，夏后䟽鑿。”"
                },
                {
                    "paragraph": "風至憶襄王。",
                    "zhushu": "洙曰：宋玉風賦：楚㐮王遊於蘭臺之宫，宋玉景差侍。有風䬃然而至者，王乃披襟而當之，曰：“快哉此風。”"
                },
                {
                    "paragraph": "老去聞悲角，人扶報夕陽。公孫初恃險，躍馬意何長。",
                    "zhushu": "洙曰：左太冲蜀都賦：臨谷爲塞，因山爲障。峻阻塍埓長城，豁險吞若巨防。一人守隘，万夫莫向。公孫躍馬而稱帝，劉宗下輦而自王。後漢：公孫述，字子陽，使人詐稱漢使者，假述輔漢將軍、蜀郡太守。述恃其地險衆附，自立爲蜀王，都成都。蜀地肥饒，兵力精强，逺方士庶多歸之，遂立爲天子，號成家。昔蔡澤不遇而從唐㪯相，曰：“先生之壽促，今以往者四十三嵗。”蔡澤𥬇謝而去，謂其御者曰：“吾持梁刺齒肥，躍馬疾驅，懷黃金之印，結紫綬於腰，揖譲人主之前，食肉冨貴，四十三年足矣。”公孫述夢有人語之曰：“公子系十二爲期。”覺謂其妻曰：“雖貴而祚短，若何？”妻對曰：“朝聞道，夕死尚可，况十二年乎？”",
                    "type": 2
                },
                {
                    "paragraph": "白帝城樓",
                    "zhushu": "",
                    "type": 2
                },
                {
                    "paragraph": "江度寒山閣，城髙絶塞樓。翠屏冝晚對，",
                    "zhushu": "洙曰：天台賦：“搏壁立之翠屏”注：“石屏風如壁。”○蘇曰：羊元居山當戸，山峯竒秀，毎據筠床，終日𥬇傲，或偃卧看山。客至，謂客曰：“此翠屏冝晚對，爽人心目。”顔魯公名其隱山爲翠屏，今人皆傳之。甞見人題詩曰：“萬古漸漸立翠屏，昔年不枉占佳名。”"
                },
                {
                    "paragraph": "白谷㑹深遊。急急能鳴鴈，輕輕不下鷗。夷陵春色起，漸擬放扁舟。",
                    "zhushu": "蘇曰：唐劉洞庭：“秋來橘柚欲熟，酒賤魚肥，吾漸放舟傲蕩君山湘川耳。”",
                    "type": 2
                },
                {
                    "paragraph": "白帝樓",
                    "zhushu": "",
                    "type": 2
                },
                {
                    "paragraph": "漠漠虚無裏，",
                    "zhushu": "洙曰：陸機：街巷紛漠漠。謝玄暉詩：生煙紛漠漠。"
                },
                {
                    "paragraph": "連連睥睨侵。",
                    "zhushu": "鄭曰：上匹詣，下研訃切。○趙曰：睥睨，城上女墻也。侵，則侵虚无之裏，言其髙也。○師曰：崔豹古今註：“女墻，城上小墻，言在大墻之上，如女之於夫也。一名睥睨，言於墻上睥睨人也。”"
                },
                {
                    "paragraph": "樓光去日逺，峽影入江深。臘破思端綺，",
                    "zhushu": "洙曰：古詩：客從逺方來，遺我一湍綺。○趙曰：所以禦寒。"
                },
                {
                    "paragraph": "春歸待一金。",
                    "zhushu": "蘇曰：王逸少春歸：“待子一金濟貧兒”，今束縑何用也？客皆掀髯，逸少自若。時懷祖以束縑贈，故有是句。○趙曰：所以充費，且以爲賞。"
                },
                {
                    "paragraph": "去年梅柳意，還欲攪邊心。",
                    "zhushu": "洙曰：詩：祗攪我心。○蘇曰：宗壽春曰：“出闉闍時，風物明媚”，顧同行曰：“去年梅栁俱有春意，弟妹天涯，何日復得相聚？”惆悵乆之。",
                    "type": 2
                },
                {
                    "paragraph": "白帝城最髙樓",
                    "zhushu": "",
                    "type": 2
                },
                {
                    "paragraph": "城尖徑呉",
                    "zhushu": "洙曰：一作“翼”。"
                },
                {
                    "paragraph": "旌斾愁，獨立縹緲之飛樓。",
                    "zhushu": "洙曰：海賦：“神仙縹緲。”"
                },
                {
                    "paragraph": "峽坼雲霾龍虎睡，江淸日抱黿鼉遊。",
                    "zhushu": "趙曰：“爲張大之語，以見樓之最髙也。”"
                },
                {
                    "paragraph": "扶桑西枝封斷石，",
                    "zhushu": "洙曰：日岀暘谷，浴於咸池，拂於扶桑。山海經云：“大荒之中，暘谷上有扶桑，十日所浴，九日居下枝，一日居上枝，皆戴烏。”○趙曰：淮南子云：“日出於暘谷，拂於扶桑。”扶桑在東，故望見其向西之枝，且与断石相對隔也。"
                },
                {
                    "paragraph": "弱水東影隨長流。",
                    "zhushu": "洙曰：禹貢：“弱水旣西。”又：“導弱水，至於合𥠖。”○夢符曰：右按淮南子：“弱水自窮石。”注：“窮石在張掖北，其水弱，不能勝羽。”○趙曰：蓬萊山下弱水也。以弱水在東，故言東影。道書言“蓬萊隔弱水三十万里不可到”是也。"
                },
                {
                    "paragraph": "杖藜歎丗者誰子，",
                    "zhushu": "蘇曰：黃晟曰：“子非杖藜歎丗者也，慮人疑子。”○趙曰：莊子：“原憲杖藜應門。”"
                },
                {
                    "paragraph": "泣血迸空廻白頭。",
                    "zhushu": "",
                    "type": 2
                },
                {
                    "paragraph": "陪諸公上白帝城頭宴越公堂之作",
                    "zhushu": "洙曰：越公，楊素也。有堂在城上，𦘕像尚存。",
                    "type": 2
                },
                {
                    "paragraph": "此堂存古制，城上俯江郊。落構垂雲雨，",
                    "zhushu": "趙曰：“雲頽而下，雨落于空，皆有垂之義。”"
                },
                {
                    "paragraph": "荒堦蔓草茅。柱穿蜂溜蜜，棧缺燕添巢。坐接春盃氣，心傷𧰟蘂梢。",
                    "zhushu": "蘇曰：左希登西樓曰：“𧰟蘂傷客心，和風吹薄袂。”"
                },
                {
                    "paragraph": "英靈如過𨻶，",
                    "zhushu": "洙曰：見“身丗白駒催”注。"
                },
                {
                    "paragraph": "宴衎願投膠。",
                    "zhushu": "洙曰：古詩：以𣾰投膠中。○趙曰：指公孫述之英靈如過𨻶而逝亡，則今日宴衎，當願如以膠投𣾰，結綢繆之好也。"
                },
                {
                    "paragraph": "莫問東流水，生涯未即抛。",
                    "zhushu": "",
                    "type": 2
                },
                {
                    "paragraph": "城上",
                    "zhushu": "",
                    "type": 2
                },
                {
                    "paragraph": "草滿巴西緑，空城白日長。風吹花片片，春動水茫茫。八駿隨天子，",
                    "zhushu": "洙曰：王子年拾遺記：周穆王廵行天下，馭八龍之駿，名曰絶地、翻羽、奔宵、超影、踰輝、超光、騰霧、挾翼。穆王神智逺謀，使車轍跡周於四海，故絶異之物，不期自服。"
                },
                {
                    "paragraph": "羣臣從武皇。",
                    "zhushu": "洙曰：見“未枉周王駕，淹期武帝廵”注。○趙曰：漢武帝初幸汾隂，至洛陽，寖咨於㤗山。其所廵幸，周万八千里，羣臣之從可知矣。"
                },
                {
                    "paragraph": "遥聞出廵守，早晚遍遐荒。",
                    "zhushu": "趙曰：不敢言天子蒙塵，姑以廵守微言之。○師曰：禄山亂，玄宗出幸蜀。蜀在巴之西，昔周穆王、漢武帝皆出廵守，以比𤣥宗之西幸也。天子諱言岀奔，特云廵守，亦若春秋書“天王出狩于河陽”是也。",
                    "type": 2
                },
                {
                    "paragraph": "江陵節度陽城郡王新樓成王請嚴侍御判",
                    "zhushu": "",
                    "type": 2
                },
                {
                    "paragraph": "官賦七字句同作樓上炎天氷雪生，",
                    "zhushu": "趙曰：當炎天而樓上生氷雪，則其髙可知。"
                },
                {
                    "paragraph": "髙飛燕雀賀新成。",
                    "zhushu": "洙曰：淮南子：“大厦成而燕雀相賀。”"
                },
                {
                    "paragraph": "碧䆫𪧐霧濛濛，濕朱栱浮雲細細輕。",
                    "zhushu": "修可曰：晉羊球登西樓賦云：“𦘕棟浮細細之輕雲，朱栱濕濛濛之飛雨。”王逸少見之，擊節愛羡竟日。"
                },
                {
                    "paragraph": "杖龯褰帷瞻具美，",
                    "zhushu": "洙曰：見“杖鉞築壃開意旨”注。賈琮爲異州刺史。舊典：傳車駕驂，垂赤帷裳，迎於州界。及琮之部，升車言曰：“刺史當逺視廣聽，糾察美惡，何有反投垂帷裳以自掩塞乎？”乃命御者褰之。百城聞風，自然悚震。"
                },
                {
                    "paragraph": "投壷散秩有餘清。",
                    "zhushu": "洙曰：祭遵投壷雅歌。"
                },
                {
                    "paragraph": "自公多暇延叅佐，江漢風流萬古情。",
                    "zhushu": "洙曰：庾亮鎮武昌，佐吏乗月登樓，不覺亮至，將避之。亮曰：“少住，吾於此㒷不淺。”陶侃曰：“亮非獨風流，兼有爲政之術。”",
                    "type": 2
                },
                {
                    "paragraph": "又作此奉衛王",
                    "zhushu": "",
                    "type": 2
                },
                {
                    "paragraph": "西北樓成雄楚都，逺開山岳散江湖。",
                    "zhushu": "趙曰：言樓之所臨者髙，所望者逺矣。"
                },
                {
                    "paragraph": "二儀淸濁",
                    "zhushu": "洙曰：陽清爲天，隂濁爲地。"
                },
                {
                    "paragraph": "還髙下，三伏炎蒸定有無。推轂幾年唯鎭靜，",
                    "zhushu": "洙曰：推，吐回切。馮唐傳：“推轂遣將。”○趙曰：推轂，以言衛王奉命爲將。"
                },
                {
                    "paragraph": "曵𥚑終日盛文儒。",
                    "zhushu": "洙曰：鄒陽：“何王之門不可曳長𥚑乎？”"
                },
                {
                    "paragraph": "白頭授簡焉能賦，",
                    "zhushu": "洙曰：雪賦：“受簡於司馬大夫。”漢書：“登髙能賦，可爲大夫。”"
                },
                {
                    "paragraph": "媿似相如爲大夫。",
                    "zhushu": "",
                    "type": 2
                },
                {
                    "paragraph": "陪章留後侍御宴南樓",
                    "zhushu": "得風字。",
                    "type": 2
                },
                {
                    "paragraph": "絶域長夏晩，",
                    "zhushu": "趙曰：非吾郷而在逺，亦可用“絶域”矣。"
                },
                {
                    "paragraph": "兹樓淸宴同。朝廷燒棧北，",
                    "zhushu": "洙曰：謂在大散之北也。髙祖入漢中，令韓信燒絶棧道，攻破大散。○趙曰：因宴南樓而望長安也。張良說漢髙祖燒絶棧道。舊注以爲韓信，誤矣。"
                },
                {
                    "paragraph": "鼔角滿",
                    "zhushu": "洙曰：一作“漏”。"
                },
                {
                    "paragraph": "天東。",
                    "zhushu": "洙曰：雅州在蜀之西，地多雨，名“漏天”。"
                },
                {
                    "paragraph": "屢食將軍第，",
                    "zhushu": "洙曰：第，宅也。○夢符曰：右按前漢：霍去病爲驃騎大將軍，上爲治第，令視之。對曰：“匈奴不㓕，无以家爲也。”由此上益重愛之。○蘇曰：呉罕屢乞食於將軍第宅，俱蒙魚味。"
                },
                {
                    "paragraph": "仍騎御史騘。",
                    "zhushu": "洙曰：見“憲府舊乗騘”注。○唐曰：甫以避亂，食章公之宅，騎章公之馬，叙其恩礼之厚。"
                },
                {
                    "paragraph": "本無丹竈術，",
                    "zhushu": "洙曰：道家燒丹之事。○蘇日：郝希：神仙以隂陽怡養，豈有丹竈術？致乗風御氣之道眞妄耶？○修可曰：江文通別賦：“華隂上士，服食還仙。術旣妙而猶斈，道以寂而未傳。守丹竈而不頋，錬金鼎而方堅。”"
                },
                {
                    "paragraph": "那免白頭翁。",
                    "zhushu": "洙曰：言无丹竈之術以延年也。"
                },
                {
                    "paragraph": "寇盗狂歌外，形骸痛飲中。",
                    "zhushu": "洙曰：以酒自隱尔。"
                },
                {
                    "paragraph": "野雲低渡水，簷雨細隨風。出號江城黒，",
                    "zhushu": "趙曰：夜傳號令，此節度府之事也。"
                },
                {
                    "paragraph": "題詩蠟炬紅。",
                    "zhushu": "趙曰：言宴中明燭而題詩。"
                },
                {
                    "paragraph": "此身醒復醉，不擬哭途窮。",
                    "zhushu": "洙曰：阮籍以酒自隱，故得免當丗之難。常出不由徑，遇途窮則慟哭而反。公自言取籍之自隱於酒，而不倣其哭窮途也。○趙曰：言飲醉則如阮籍，而哭窮途則不擬斈之。",
                    "type": 2
                },
                {
                    "paragraph": "臺上",
                    "zhushu": "得凉字。",
                    "type": 2
                },
                {
                    "paragraph": "改席臺能逈，",
                    "zhushu": "趙曰：改席，則自南樓改於臺上也。"
                },
                {
                    "paragraph": "留門月復光。雲霄遺暑濕，",
                    "zhushu": "洙曰：蒸，鬱也。○趙曰：臺髙矣，如在雲霄之間，而不知有暑氣。"
                },
                {
                    "paragraph": "山谷進風凉。老去一杯足，",
                    "zhushu": "洙曰：不如生前一盃酒。"
                },
                {
                    "paragraph": "誰憐屢舞長。",
                    "zhushu": "洙曰：賔之𥘉筵，屢舞傞傞。"
                },
                {
                    "paragraph": "何須把官燭，似惱𩯭毛蒼。",
                    "zhushu": "",
                    "type": 2
                },
                {
                    "paragraph": "登岳陽樓",
                    "zhushu": "",
                    "type": 2
                },
                {
                    "paragraph": "昔聞洞庭水，",
                    "zhushu": "鄭曰：在岳州。"
                },
                {
                    "paragraph": "今上岳陽樓。",
                    "zhushu": "洙曰：風土記曰：“陽羡縣東有太湖，中有包山，山下有洞穴，潜行地中，无所不通，謂之洞庭地脉。”○趙曰：戰囯䇿：呉起對魏武侯曰：“昔者，三苗之居，左彭蠡之波，右洞庭之水。”"
                },
                {
                    "paragraph": "呉楚東南坼，",
                    "zhushu": "趙曰：呉与楚地相接，此實道洞庭闊逺之狀。"
                },
                {
                    "paragraph": "乾坤日夜浮。",
                    "zhushu": "趙曰：言在乾坤之內，其水日夜浮也。語旣髙妙有力，其言洞庭之光，大過於此。"
                },
                {
                    "paragraph": "親朋無一字，老病有孤舟。",
                    "zhushu": "蘇曰：孔伋友人見訪，問：“先生何之？”伋指溪上孤舟曰：“有此足以養老病，復何愁焉？”○趙曰：此言於老病中，尚頼有孤舟可以浮泛，而生涯自如也。"
                },
                {
                    "paragraph": "戎馬𨵿山北，慿軒涕泗流。",
                    "zhushu": "洙曰：老子：“戎馬生郊。”張景陽登臺詩：“逺望涕泗流。”○趙曰：𨵿山北，則言在長安一帶也。王仲宣登樓賦云：“慿軒檻以逺望，向北風而開襟。”",
                    "type": 2
                },
                {
                    "paragraph": "陪裴使君登岳陽樓",
                    "zhushu": "",
                    "type": 2
                },
                {
                    "paragraph": "湖闊兼雲霧，樓孤屬晩晴。禮加徐孺子，",
                    "zhushu": "洙曰：後漢：“徐孺子，豫章南昌人。時陳蕃爲太守，以礼請署功曹。穉不免之郡，旣謁而退。蕃在郡不接賔客，唯穉來時設一榻，去則懸之。後㪯有道。”○定功曰：“徐孺子，公自比也。”"
                },
                {
                    "paragraph": "詩接謝宣城。",
                    "zhushu": "洙曰：謝眺，字玄暉，爲宣城。郡太守。時之宣城，出新林浦向板橋有云：“江路西南永，歸流東北騖。天際識歸舟，雲中辨江樹”。"
                },
                {
                    "paragraph": "雪岸叢梅發，春泥百草生。敢違漁父問，從此更南征。",
                    "zhushu": "洙曰：史記屈原傳：令尹子蘭怒屈原，使上官大夫短原於湏㐮，王怒而迁之。原至於江濵，被髮行吟澤畔，顔色憔悴，形容枯槁。漁父見而問之曰：“非三閭大夫欤？何故至此？”原曰：“㪯丗混濁而我獨清，衆人皆醉而我獨醒，是以見放。”宋王作招䰟辝曰：“獻嵗發春𠔃，汨吾南征些。”",
                    "type": 2
                },
                {
                    "paragraph": "送嚴侍郎到綿州同登杜使君江樓宴",
                    "zhushu": "得心字。",
                    "type": 2
                },
                {
                    "paragraph": "野興毎難盡，江樓延賞心。歸朝送使節，落景惜登臨。稍稍煙集渚，㣲㣲風動襟。重船依淺瀬，輕鳥度層隂。檻峻背幽谷，䆫虚交茂林。燈光散逺近，月彩靜髙深。城擁朝來客，",
                    "zhushu": "師曰：言滿城擁送侍郎之來。"
                },
                {
                    "paragraph": "天横醉後參。",
                    "zhushu": "師曰：參，西方之𪧐。蜀在西，以江樓之髙，逼於參星。"
                },
                {
                    "paragraph": "窮途衰謝意，苦調短長吟。此㑹共能幾，諸孫賢至今。",
                    "zhushu": "師曰：杜使君乃甫宗人，故云云。"
                },
                {
                    "paragraph": "不勞朱戸閉，自待白河沉。",
                    "zhushu": "夢符曰：右按春秋左氏傳：晉文謂舅犯曰：“所不能与舅氏同心者，有如白水。”遂沉璧于河。○趙曰：白河，謂銀河也。○師曰：白河沉，言天曙不現，不勞閉户，坐待白河沉也。",
                    "type": 2
                },
                {
                    "paragraph": "七月一日題終明府水樓二首",
                    "zhushu": "",
                    "type": 2
                },
                {
                    "paragraph": "髙棟層軒已自凉，秋風此日灑衣裳。",
                    "zhushu": "洙曰：招䰟：“髙堂邃宇檻層軒。”劉公幹詩：“涕泣灑衣裳。”○蘇曰：孫康登髙軒，披襟，不煩風扇而自生凉。○杜曰：春秋緯書：髙棟深宇。○齊王踐從兄詩：“念別開曾軒。”○何邵詩：“穆若灑淸風。”"
                },
                {
                    "paragraph": "翛然欲下隂山雪，",
                    "zhushu": "洙曰：范彦龍詩：“寒沙四面平，飛雪千里驚。風断隂山樹，霧失交河城。”隂山，匈奴山名。吐谷渾西附隂山，其地四時常有氷雪，雖六七月，雨雹甚盛。○趙曰：今眼前𥘉見䕫地之山，當𥘉秋而翛然欲雪，有𩔖隂山，此爲可愁矣。"
                },
                {
                    "paragraph": "不去非無漢署香。",
                    "zhushu": "洙曰：尚書郎，漢置四人，口含雞舌香，以其奏事荅對，欲使氣息芬芳。○趙曰：自憫其身滯留也。署指書省署也。公官爲工部貟外郎，其在省也，自冝應有含香之制，今以爲客不去耳。"
                },
                {
                    "paragraph": "絶壁過雲開錦繡，",
                    "zhushu": "洙曰：䕫峽路有錦繡嵓。"
                },
                {
                    "paragraph": "踈松隔水奏笙篁。",
                    "zhushu": "洙曰：天籟是也。"
                },
                {
                    "paragraph": "看君冝著王喬履，眞賜還疑出尚方。",
                    "zhushu": "洙曰：終明府功曹也，兼攝奉節令，故有此語。佇觀奏即眞也。後漢方術傳：王喬，河東人，顯宗丗爲葉令。喬有神術，毎月朔，常自縣詣臺朝。帝怪其來數而不見車騎，密令太史伺望之。言其臨至，輒有𩀱鳬從東南飛來。於是候鳬至，㪯羅張之，但得一𩀱舄焉。乃詔尚書𧦽視，則四年中所賜尚書官屬履也。前漢百官公𡖖表：尚方主作禁器物。師古日：“尚方，少府之屬官也，作供御之器物也。”",
                    "type": 2
                },
                {
                    "paragraph": "宓子彈琴邑宰日，",
                    "zhushu": "洙曰：潘正叔謂河陽詩：“宓生化單父，子竒位東阿。”吕氏春秋曰：宓子賤治單父，彈琴，身不下堂而治之。"
                },
                {
                    "paragraph": "終軍弃繻英妙時。",
                    "zhushu": "洙曰：終軍傳：年十八，選爲博士。𥘉，軍從濟南當詣博士，歩入𨵿，𨵿吏与軍繻。軍問：“以此何爲？”吏曰：“爲復傳還，當以合符。”軍曰：“丈夫西遊，不復傳還。”弃繻而去。後爲謁者，使行郡囯，建節東出関，関吏識之，曰：“此使者乃前弃繻生也。”"
                },
                {
                    "paragraph": "承家節操尚不泯，爲政風流今在兹。可憐賔客盡傾蓋，",
                    "zhushu": "洙曰：鄒陽傳曰：古語：“白頭如新，傾蓋如故。”何則？知与不知也。文頴曰：“傾蓋，猶交蓋，駐車也。”"
                },
                {
                    "paragraph": "何處老翁來賦詩。",
                    "zhushu": "洙曰：公自謂也。傳：鄭十子賦詩。魏文帝曰：已成老翁，但未白頭。"
                },
                {
                    "paragraph": "楚江巫峽半雲雨，",
                    "zhushu": "洙曰：宋玉髙唐賦：妾在巫山之陽，髙丘之隈，朝爲行雲，暮爲行雨。"
                },
                {
                    "paragraph": "淸簟踈簾看弈碁。",
                    "zhushu": "洙曰：謝𤣥暉：珍簟清夏室。江淹賦：夏簟淸𠔃晝不暮。魏文帝書：彈碁間設，終以博弈。",
                    "type": 2
                },
                {
                    "paragraph": "春日梓州登樓二首",
                    "zhushu": "",
                    "type": 2
                },
                {
                    "paragraph": "行路難如此，登樓望欲迷。身無却少壯，跡有但覊栖。江水流城郭，春風入鼔鞞。",
                    "zhushu": "洙曰：石勒聞鼔鞞之聲。"
                },
                {
                    "paragraph": "𩀱𩀱新鷰子，依舊已衘泥。",
                    "zhushu": "洙曰：謝玄暉詩：風簾入𩀱鷰。古詩：思爲雙飛鷰，街泥巢君堂。○師古曰：甫言乆客，一身覉棲，今日登樓，所見景物如此，不能无所感。",
                    "type": 2
                },
                {
                    "paragraph": "天畔登樓眼，隨春",
                    "zhushu": "洙曰：一作“風”。"
                },
                {
                    "paragraph": "入故園。",
                    "zhushu": "趙曰：指洛陽也。"
                },
                {
                    "paragraph": "戰場今始定，移柳更",
                    "zhushu": "洙曰：一作“豈”。"
                },
                {
                    "paragraph": "能存。",
                    "zhushu": "趙曰：史：“朝義已滅，戰場雖定，而故園舊所移柳更能存乎？”更，疑辝也。"
                },
                {
                    "paragraph": "猒蜀交遊冷，",
                    "zhushu": "蘇日：寥岸迁居，人問其故，曰：“厭此交態寒冷，故有所適耳。”"
                },
                {
                    "paragraph": "思呉勝事繁。",
                    "zhushu": "歐曰：𣈆張翰守官於洛，及秋風起，忽思呉蓴菜魲魚之興，遂弃官歸。甫旣猒蜀，欲適呉、楚，故有思呉之句。”"
                },
                {
                    "paragraph": "應須理舟檝，長嘯下荆門。",
                    "zhushu": "定功曰：“𡊮山松冝都山川記曰：“南崖有山，名荊門，北崖有山，名虎牙。二山相對，有象門然。”",
                    "type": 2
                },
                {
                    "paragraph": "登樓",
                    "zhushu": "趙曰：“此聞代宗車駕長安之作。”",
                    "type": 2
                },
                {
                    "paragraph": "花近髙樓傷客心，萬方多難此登臨。錦江春色來",
                    "zhushu": "洙曰：一作水流。"
                },
                {
                    "paragraph": "天地，玉壘浮雲變古今。",
                    "zhushu": "洙曰：左太冲蜀都賦云：“夫蜀都者，擴雲𨵿以爲門，包玉壘而爲宇。”玉壘，山名也，前水出焉，在成都西北岷山界蜀，有銅梁、玉壘。"
                },
                {
                    "paragraph": "北極朝廷終不改，西山㓂盗莫相侵。",
                    "zhushu": "洙曰：時崔旰起兵於西山。○趙曰：吐蕃也。言今朝廷如北極終不改移尓，吐蕃无用相侵也。"
                },
                {
                    "paragraph": "可憐後主還祠廟，日暮聊爲梁甫吟。",
                    "zhushu": "洙曰：見武矦廟詩注。○趙曰：諸葛作梁甫吟。○師曰：蜀有銅梁、玉壘二山。錦江春色來天地，言錦江春色鮮妍，自天地開闢以來有之，非獨今也。縱使玉壘古今英雄割據，千変万態如浮雲，終亦歸中原緫統也。此二句諷崔旰反成都，不能爲朝廷之害，故下文云“北極朝廷終不改”。昔諸葛亮佐先主圖收復，功未就而亮卒。及後主即位，祠祭亮廟，嘆无人以爲之助。亮未逹時，常耕于隴上，作梁甫吟，故甫因崔旰之亂，傷朝廷无諸葛之才。",
                    "type": 2
                },
                {
                    "paragraph": "題新津北橋樓",
                    "zhushu": "得郊字。",
                    "type": 2
                },
                {
                    "paragraph": "望極春城上，開筵近鳥巢。白花簷外朶，靑栁檻前梢。池水觀爲政，",
                    "zhushu": "洙曰：澄淸而不撓。"
                },
                {
                    "paragraph": "厨煙覺逺庖。",
                    "zhushu": "洙曰：言觀厨煙，知其不親庖厨。○師曰：知其逺庖厨也。"
                },
                {
                    "paragraph": "西川供客眼，",
                    "zhushu": "洙曰：一作逺。"
                },
                {
                    "paragraph": "唯有此江郊。",
                    "zhushu": "蘇曰：向兆曰：“唯有此江郊可喜，故掛冠投老率兒童。”操丹田。",
                    "type": 2
                },
                {
                    "paragraph": "閣夜",
                    "zhushu": "",
                    "type": 2
                },
                {
                    "paragraph": "嵗暮隂陽催短景，",
                    "zhushu": "洙曰：謝靈運雪賦：嵗將暮，時旣昬。鮑明逺鶴賦：嵗崢嶸而催暮。又：窮隂殺節，急景周年。"
                },
                {
                    "paragraph": "天涯霜雪霽寒霄。五更鼔角聲悲壯，",
                    "zhushu": "洙曰：顔氏家訓：問：“一夜何故五更？”曰：“更，歷也，經也。”"
                },
                {
                    "paragraph": "三峽星河影動揺。",
                    "zhushu": "修可曰：西淸詩話云：作詩用事，要如釋語，水中著塩，飲水乃知塩味。此說詩家秘藏也。如子美“五更鼔角聲悲壯，三峽星河影動摇”，人徒見陵轢造化之工，不知乃用故事也。禰衡過漁陽摻，其聲悲壯。漢武故事：“星辰摇動，東方朔謂民勞之應。則善用故事，豈有迹耶？”○余曰：百斛明珠云：“七言之麗者。”杜子美此二句後寂寥無聞。"
                },
                {
                    "paragraph": "野哭千家聞戰伐，",
                    "zhushu": "洙曰：夫子惡野哭者，非其所而哭曰野哭。"
                },
                {
                    "paragraph": "夷歌幾",
                    "zhushu": "洙曰：一作“數”。"
                },
                {
                    "paragraph": "處起漁樵。",
                    "zhushu": "洙曰：蜀都賦曰：陪以白狼，夷歌成章。"
                },
                {
                    "paragraph": "卧龍躍馬終黃土，",
                    "zhushu": "洙曰：卧龍，謂孔明也。郭外有孔明廟。躍馬，謂公孫述也。城上有白帝祠。此二人，蜀之英雄，言不免歸於土。"
                },
                {
                    "paragraph": "人事音書漫寂寥。",
                    "zhushu": "洙曰：一云“人事音塵日寂寥”。左太冲蜀都賦：公孫躍馬而稱帝。",
                    "type": 2
                },
                {
                    "paragraph": "西閣二首",
                    "zhushu": "",
                    "type": 2
                },
                {
                    "paragraph": "巫山小摇落，",
                    "zhushu": "洙曰：宋玉九辨：“草木摇落而變衰。”燕歌行：草木摇落露爲霜。○趙曰：楚也暖，其摇落也，小小而已。"
                },
                {
                    "paragraph": "碧色見松林。百鳥各相命，",
                    "zhushu": "夢符曰：右按王粲登樓賦：“鳥相鳴而舉翼。”注：大載禮夏小正：“之鳴也者，相命也。”"
                },
                {
                    "paragraph": "孤雲無自心。",
                    "zhushu": "洙曰：陶淵明詠貧士：万旅各有託，孤雲獨無依。"
                },
                {
                    "paragraph": "層軒俯江壁，",
                    "zhushu": "洙曰：招䰟：髙堂䆳宇，檻層軒些。"
                },
                {
                    "paragraph": "要路亦髙深。",
                    "zhushu": "洙曰：選：先據要路津。"
                },
                {
                    "paragraph": "朱紱猶紗帽，新詩近玉琴。",
                    "zhushu": "趙曰：朱紱則朝服，而紗㡌則隱者之巾。公官雖省郎而閑曠，故云。"
                },
                {
                    "paragraph": "功名不早立，衰疾謝知音。哀丗非王粲，終然學越吟。",
                    "zhushu": "洙曰：王粲登樓賦云：“莊舄顯而越吟。”",
                    "type": 2
                },
                {
                    "paragraph": "懶心似江水，日夜向滄洲。",
                    "zhushu": "洙曰：謝玄暉詩：“旣懽懷縁情，復叶滄洲𧼈。”"
                },
                {
                    "paragraph": "不道含香賤，",
                    "zhushu": "洙曰：尚書郎含雞舌香，以其奏事荅謝。欲使氣芬芳。○田曰：應劭漢官儀曰：“始桓帝時，侍中刀存年老口臭，上出雞舌香與含之。頗辛螫，不敢咀燕，疑有過，賜毒藥，歸舎辝决，家人哀泣，不知其故。僚友取其藥驗之，無不嗤𥬇。後尚書郎含雞舌香，始於此。”"
                },
                {
                    "paragraph": "其如鑷白休。",
                    "zhushu": "鄭曰：鑷，昵輒切。○田曰：南史：鬰林王年五嵗，戯髙帝傍，令左右鑷白髪。王問：“我誰耶？”荅曰：“太翁。”帝𥬇謂左右曰：“豈有爲人作曽祖而拔白髪乎？”即擲鏡鑷。"
                },
                {
                    "paragraph": "經過調碧柳，",
                    "zhushu": "趙曰：通下句言秋時。公詩又曰：“清秋凋碧柳。”舊誤作“調碧柳”，非是。"
                },
                {
                    "paragraph": "蕭索𠋣朱樓。畢娶何時竟，",
                    "zhushu": "洙曰：謝靈運謂子尚曰：“男娶女畢，勑斷家事，勿復相関。”"
                },
                {
                    "paragraph": "消中得自由。",
                    "zhushu": "趙曰：相如有此疾也。"
                },
                {
                    "paragraph": "豪華看古往，",
                    "zhushu": "趙曰：庾信見游春人詩云：“金穴盛豪華。”舊誤作“蒙華”，非是。"
                },
                {
                    "paragraph": "服食寄冥搜。",
                    "zhushu": "朱曰：選：“服食求神仙。”古賦：“逺寄𡨋搜。”"
                },
                {
                    "paragraph": "詩盡人間興，兼須入海求。",
                    "zhushu": "趙曰：方欲儘南下，故有“入海之語”。",
                    "type": 2
                },
                {
                    "paragraph": "夜𪧐西閣曉呈元二十一曹長",
                    "zhushu": "",
                    "type": 2
                },
                {
                    "paragraph": "城暗更籌急，樓髙雨雪㣲。稍通綃幕霽，",
                    "zhushu": "趙曰：言天幕之色，其薄如綃。"
                },
                {
                    "paragraph": "逺帶玉繩稀。",
                    "zhushu": "洙曰：謝𤣥暉詩：玉繩低建章。注：玉繩，星名。"
                },
                {
                    "paragraph": "門鵲晨光起，",
                    "zhushu": "洙曰：一作"
                },
                {
                    "paragraph": "“",
                    "zhushu": "喜”。"
                },
                {
                    "paragraph": "檣烏𪧐處飛。",
                    "zhushu": "師曰：謝𤣥暉詩：金波麗鳷鵲。鳷鵲，門名也，故曰門鵲。檣，挂帆木，而烏泊其上，故子美公安送李二十九詩又有“檣烏相背發”之句，過南岳入洞庭詩亦云“莫怪啼㾗數，危檣逐夜兔”也。然子美發潭州詩又云“檣燕語留人”，則不特檣烏而已。故燕子來舟中作斷句云：“暫語船檣還起去，穿花落水益沾巾。”鳷鵲，又觀殿名。"
                },
                {
                    "paragraph": "寒江流甚細，有意得人歸。",
                    "zhushu": "蘇曰：蘇絲、野花、溪草，春風未齊，應有意待遷人歸。",
                    "type": 2
                },
                {
                    "paragraph": "西閣口號呈元二十一",
                    "zhushu": "",
                    "type": 2
                },
                {
                    "paragraph": "山木抱雲稠，寒空繞上頭。雪崖纔變石，風幔不依樓。社稷堪流涕，",
                    "zhushu": "洙曰：賈𧨏上䟽陳政事，可爲流涕者三。○蘇曰：陳壽思社稷事，使人眞堪流涕。"
                },
                {
                    "paragraph": "安危在運籌。",
                    "zhushu": "洙曰：漢書：運籌帷幄之中。"
                },
                {
                    "paragraph": "看君話王室，感動幾銷憂。",
                    "zhushu": "",
                    "type": 2
                },
                {
                    "paragraph": "西閣夜",
                    "zhushu": "",
                    "type": 2
                },
                {
                    "paragraph": "恍惚寒山暮，逶迤白霧昬。山虚風落石，樓靜月侵門。擊柝可憐子，",
                    "zhushu": "洙曰：魯擊柝聞於邾。易：重門擊柝。"
                },
                {
                    "paragraph": "無衣何處村。",
                    "zhushu": "洙曰：詩：無衣無褐。"
                },
                {
                    "paragraph": "時危𨵿百慮，盗賊爾猶存。",
                    "zhushu": "",
                    "type": 2
                },
                {
                    "paragraph": "𪧐江邉閣",
                    "zhushu": "",
                    "type": 2
                },
                {
                    "paragraph": "暝色延山徑，髙齋次水門。薄雲巖際𪧐，孤月浪中翻。",
                    "zhushu": "洙曰：謝靈運詩云：林壑斂暝色。鶴賦：星翻漢迴，曉月將落。○韓曰：何遜入西塞示南府同僚詩云：薄雲巖際岀，𥘉月波中上。"
                },
                {
                    "paragraph": "鸛鶴追飛盡，犲狼得食喧。不眠憂戰伐，無力正乾坤。",
                    "zhushu": "",
                    "type": 2
                },
                {
                    "paragraph": "西閣雨望",
                    "zhushu": "",
                    "type": 2
                },
                {
                    "paragraph": "樓雨霑雲幔，山寒着水城。逕添沙面出，湍減石稜生。",
                    "zhushu": "趙曰：逕之所以添，以水落而沙面岀也。湍減則石露而其稜自生，可謂竒語矣。"
                },
                {
                    "paragraph": "菊蘂凄踈放，松林駐逺情。滂沲朱檻濕，",
                    "zhushu": "洙曰：詩：狓滂沲矣。"
                },
                {
                    "paragraph": "萬慮𠋣簷楹。",
                    "zhushu": "洙曰：沈休文詩：夕烏傍簷飛。○趙曰：簷邊之柱也。傍𠋣簷楹，有所思矣。",
                    "type": 2
                },
                {
                    "paragraph": "不離西閣二首",
                    "zhushu": "",
                    "type": 2
                },
                {
                    "paragraph": "江柳非時發，江花冷色頻。地偏應有瘴，",
                    "zhushu": "洙曰：陶潜詩：心逺地自偏。○蘇曰：呉𪧐曰：“瀘南地僻，蒸𤍠有瘴。”凡事自養愼醉飽。"
                },
                {
                    "paragraph": "臘近已含春。失學從愚子，無家住",
                    "zhushu": "洙曰：一作“任”。"
                },
                {
                    "paragraph": "老身。",
                    "zhushu": "洙曰：傳：何恤無家。"
                },
                {
                    "paragraph": "不知西閣意，肯别定留",
                    "zhushu": "洙曰：一作“何”。"
                },
                {
                    "paragraph": "人。",
                    "zhushu": "趙曰：言西閣之意，豈令我别乎？莫定要留人也。",
                    "type": 2
                },
                {
                    "paragraph": "西閣從人别，人今亦故亭。江雲飄素練，",
                    "zhushu": "洙曰：一作“葉”。"
                },
                {
                    "paragraph": "石壁斷空靑。",
                    "zhushu": "田曰：“空靑”字，詩人無敢使，惟太白亦云：“山色倒空靑。”"
                },
                {
                    "paragraph": "滄海先迎日，銀河倒列星。平生躭勝事，吁駭始𥘉經。",
                    "zhushu": "",
                    "type": 2
                },
                {
                    "paragraph": "西閣三度期大昌嚴明府同宿不到",
                    "zhushu": "",
                    "type": 2
                },
                {
                    "paragraph": "問子能來宿，今疑索故要。",
                    "zhushu": "趙曰：言不來𪧐　者，蓋疑以我㝷索，故要我也。"
                },
                {
                    "paragraph": "匣琴虚夜夜，",
                    "zhushu": "趙曰：期之不來，遂廢彈琴，故云虚夜夜。"
                },
                {
                    "paragraph": "手板自朝朝。",
                    "zhushu": "夢符曰：右按南史：“庾道敏善相手板。”丗說：王子猷以手板拄頰云：“西山朝來，別有爽氣。”○趙曰：手板，笏也。言嚴明府自持手板，以八官府於朝朝也。"
                },
                {
                    "paragraph": "金吼霜鍾徹，花催蠟炬銷。",
                    "zhushu": "夢符曰：右按山海經：“豐山之鍾，霜降自鳴。”豐山，今在鄧州南陽縣北三十里。又梁劉孝威燭詩：“浮光燭綺席，凝滴汗垂花。”○趙曰：以待嚴君至也。鍾以曉而霜氣侵之，故謂之霜鍾。右“蠟”字，作“臘”耳。"
                },
                {
                    "paragraph": "早鳬江檻底，𩀱影謾飄颻。",
                    "zhushu": "洙曰：王喬鳬舄。",
                    "type": 2
                },
                {
                    "paragraph": "草閣",
                    "zhushu": "",
                    "type": 2
                },
                {
                    "paragraph": "草閣臨無地，",
                    "zhushu": "洙曰：頭陀寺碑：“飛閣逶迤，下臨無地。”"
                },
                {
                    "paragraph": "柴扉永不関。",
                    "zhushu": "洙曰：范彦龍：“有客欵柴屝。”陶潜：“門雖設而常𨵿。”"
                },
                {
                    "paragraph": "魚龍迴夜水，",
                    "zhushu": "洙曰：見“木落魚龍夜”注。𥨸觀“水落魚龍夜”，自是隴右有魚龍川也，恐此魚龍非矣。○田曰：正謬云：此詩乃䕫州所作。舊注於下云：“隴豈可言秦之魚龍川乎？”按酈元水經曰：“魚龍以秋日爲夜。龍秋分而降，蟄寢於淵，故以秋曰爲夜也。”"
                },
                {
                    "paragraph": "星月動秋山。",
                    "zhushu": "趙曰：漢武帝故事，有星辰動摇之事。○師曰：草閣秋興詩乃䕫州所作，豈可言秦之魚龍川乎？此二詩皆秋時，是以子美言“魚龍夜水，魚龍寂寞秋江冷”也。"
                },
                {
                    "paragraph": "乆",
                    "zhushu": "洙曰：一作“夕”。"
                },
                {
                    "paragraph": "露晴",
                    "zhushu": "洙曰：一作“清”。"
                },
                {
                    "paragraph": "初濕，髙雲薄未還。泛舟慙小婦，飄泊損紅顔。“",
                    "zhushu": ""
                }
            ]
        },
        {
            "name": "眺望",
            "paragraphs": [
                {
                    "paragraph": "眺望",
                    "zhushu": "",
                    "type": 1
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "陪鄭公秋晚北池臨眺",
                    "zhushu": "新添。",
                    "type": 2
                },
                {
                    "paragraph": "北池雲水閣，華館闢秋風。獨鶴元依渚，衰荷且映空。采菱寒刺上，踏藕野泥中。素檝分曹往，金盤小徑通。萋萋露草碧，片片晚旗紅。盃酒霑津吏，衣裳與釣翁。異方初𧰟菊，故里亦髙桐。揺落関山思，淹留戰伐功。嚴城殊未掩，淸宴已知終。何𥙷叅軍乏，",
                    "zhushu": "洙曰：作事。"
                },
                {
                    "paragraph": "歡娯到薄躬。",
                    "zhushu": "",
                    "type": 2
                },
                {
                    "paragraph": "奉和嚴中丞西城晚眺十韻",
                    "zhushu": "",
                    "type": 2
                },
                {
                    "paragraph": "汲黯匡君切，",
                    "zhushu": "洙曰：前漢：汲黯，字長孺，武帝時爲中散大夫，以數切諌，不得乆留，内遷於東海太守。武帝曰：“古有社稷之臣，如汲黯近之矣。”"
                },
                {
                    "paragraph": "廉頗出將頻。",
                    "zhushu": "洙曰：史記：廉頗，趙之良將，頻爲趙將，兵破齊、魏。"
                },
                {
                    "paragraph": "直詞才不丗，雄略動如神。",
                    "zhushu": "洙曰：取汲黯之直，言廉頗之雄略，以美嚴公也。"
                },
                {
                    "paragraph": "政簡移風速，",
                    "zhushu": "洙曰：史記丗家：太公至囯脩政，因其俗，簡其禮，民多歸齊，故五月而報政成。周公曰：“政不簡不易，民不有近。”平易近民，民必歸之。"
                },
                {
                    "paragraph": "詩淸立意新。",
                    "zhushu": "余曰：吕氏童蒙訓：老杜詩云“淸詩立意新”，最是作詩用力處。蓋不可循習陳言，只規摹舊作也。魯直云：“隨人作計終後人。”又云：“文章切忌隨人後。”此自魯直見處也。近丗人學老杜多矣，左規右矩，不能稍出新意，終成屋下架屋，無所取長。魯直下語，未甞似前人，而卒與之合，此爲善學。"
                },
                {
                    "paragraph": "層城臨媚",
                    "zhushu": "洙曰：一作“暇”。"
                },
                {
                    "paragraph": "景，絶域望餘春。",
                    "zhushu": "洙曰：層城，髙城也。絶域，逺域也。言蜀與京畿逺絶。"
                },
                {
                    "paragraph": "旗尾蛟龍㑹，",
                    "zhushu": "洙曰：禮：蛟龍爲旂。"
                },
                {
                    "paragraph": "樓頭鷰雀馴。",
                    "zhushu": "師曰：言公之徳及鳥獸也。"
                },
                {
                    "paragraph": "地平江動蜀，天闊樹浮秦。",
                    "zhushu": "趙曰：此兩句張大城上，所望之逺也。"
                },
                {
                    "paragraph": "帝念深分閫，",
                    "zhushu": "洙曰：馮唐曰：上古王者之遣將也，跪而推轂，曰：“閫以内者，寡人制之；閫以外者，將軍制之。韋昭曰：此郭門之閫也。門中橛曰閫。"
                },
                {
                    "paragraph": "軍須逺筭緍。",
                    "zhushu": "洙曰：軍須，師旅之費也。漢武元狩四年，𥘉筭緡錢。李旻曰：緡，絲也。以貫錢出筭二十也。師古曰：謂有儲積錢者，其緍貫而稅之。"
                },
                {
                    "paragraph": "花羅封蛺蝶，",
                    "zhushu": "蘇曰：漢武時，西域獻蛺蝶羅。○師曰：筭緡，衰丗之法。公貢花羅瑞錦，以應軍須，與筭緍者逺矣。"
                },
                {
                    "paragraph": "瑞錦送麒麟。",
                    "zhushu": "洙曰：蛺蝶、麒麟，羅錦上絲繡也。○蘇曰：漢武：日本囯貢麒麟錦十端，金花眩人眼目。○趙曰：言嚴公之入貢，不忘朝廷也。"
                },
                {
                    "paragraph": "辭第輸髙義，",
                    "zhushu": "洙曰：霍去病傳：上爲治第，今視之。對曰：“匈奴未㓕，無以家爲。”由此上益重愛之。"
                },
                {
                    "paragraph": "觀圖憶古人。",
                    "zhushu": "洙曰：馬援傳：顕宗圖𦘕建武中名臣列將於雲䑓，以椒房故，獨不及馬援。東平王蒼觀圖，言於帝曰：“何故不𦘕伏波將軍像？”帝𥬇而不言。○趙曰：言嚴公可與古人爲比，當圖𦘕之。"
                },
                {
                    "paragraph": "征南多興緒，事業闇相親。",
                    "zhushu": "晉杜預作征南將軍興緒，公自爲譜，以預爲祖。",
                    "type": 2
                },
                {
                    "paragraph": "出郭",
                    "zhushu": "",
                    "type": 2
                },
                {
                    "paragraph": "霜露晚凄凄，髙天逐望低。逺煙鹽井上，",
                    "zhushu": "洙曰：蜀都賦：家有鹽泉井。○立之曰：逺煙，蓋煑鹽也。"
                },
                {
                    "paragraph": "斜景雪峯西。",
                    "zhushu": "洙曰：雪山也。○立之曰：斜景，落日也。"
                },
                {
                    "paragraph": "故國猶兵馬，",
                    "zhushu": "洙曰：公長安人也。"
                },
                {
                    "paragraph": "他郷亦",
                    "zhushu": "洙曰：一作正。"
                },
                {
                    "paragraph": "鼔鼙。江城今夜客，還與舊烏啼。",
                    "zhushu": "趙曰：公惑亂而與烏俱啼，其傷至矣。",
                    "type": 2
                },
                {
                    "paragraph": "瀼西寒望",
                    "zhushu": "",
                    "type": 2
                },
                {
                    "paragraph": "水色含羣動，",
                    "zhushu": "洙曰：陶潜詩曰：入羣動息。"
                },
                {
                    "paragraph": "朝光切太虚。",
                    "zhushu": "趙曰：天台賦：太虚寥廓。"
                },
                {
                    "paragraph": "年侵",
                    "zhushu": "余日一作終。"
                },
                {
                    "paragraph": "頻悵望，",
                    "zhushu": "洙曰：陸機豫書行：前路旣已多，後塗隨年侵。"
                },
                {
                    "paragraph": "興逺一蕭踈。猿挂時相學，鷗行炯自如。瞿塘春欲至，定卜瀼西居。",
                    "zhushu": "洙曰：瀼，水名，管郫縣。江水横通山谷處，市人謂之瀼。○趙曰：先在赤甲，方移瀼西也。",
                    "type": 2
                },
                {
                    "paragraph": "曉望白帝城鹽山",
                    "zhushu": "",
                    "type": 2
                },
                {
                    "paragraph": "徐歩移班杖，看山仰白頭。翠深開斷壁，紅",
                    "zhushu": "洙曰：一作“江”。"
                },
                {
                    "paragraph": "逺結飛樓。日出淸江",
                    "zhushu": "洙曰：二作“塞”。"
                },
                {
                    "paragraph": "望，喧和散旅愁。春城見松雪，",
                    "zhushu": "洙曰：顔延年詩：“山明望松雪。”"
                },
                {
                    "paragraph": "始擬進歸舟。",
                    "zhushu": "洙曰：謝𤣥暉詩：“天際識歸舟。”",
                    "type": 2
                },
                {
                    "paragraph": "野望因過常少仙",
                    "zhushu": "",
                    "type": 2
                },
                {
                    "paragraph": "野橋齊度馬，秋望轉悠哉。竹覆靑城合，",
                    "zhushu": "孫曰：蜀多以竹爲橋，參差不齊。今云野橋，齊可度馬。"
                },
                {
                    "paragraph": "江從灌口來。",
                    "zhushu": "洙曰：靑城，山名。灌口，地名。昔秦守李氷䟽鑿離堆，以灌蜀土，因而得名。"
                },
                {
                    "paragraph": "入村樵徑引，嘗果栗園開。落盡髙天日，幽人未遣回。",
                    "zhushu": "",
                    "type": 2
                },
                {
                    "paragraph": "野望",
                    "zhushu": "",
                    "type": 2
                },
                {
                    "paragraph": "淸秋望不極，迢遞起曽隂。",
                    "zhushu": "鄭日：遞，待禮切。○趙曰：晉陸冲詩：“層巒起曽隂。”"
                },
                {
                    "paragraph": "逺水兼天淨，孤城隱霧深。葉稀風更落，山逈日𥘉沉。獨鶴歸何晚，昏鴉已滿林。",
                    "zhushu": "洙曰：譏小人衆多也。○蘇曰：陸機晚立汀上，獨鶴未至，曰：“獨爾歸晚，昏鴉已滿林矣。”余疑子美先得後句，就而𥙷之。○趙曰：何遜詩：“昏鴉接翅歸。”",
                    "type": 2
                },
                {
                    "paragraph": "野望",
                    "zhushu": "",
                    "type": 2
                },
                {
                    "paragraph": "金華山北",
                    "zhushu": "洙日：一作“南”。"
                },
                {
                    "paragraph": "涪水西，",
                    "zhushu": "趙曰：金華山、涪水，皆射洪縣也。"
                },
                {
                    "paragraph": "仲冬風日始凄凄。山連越嶲蟠三蜀，",
                    "zhushu": "鄭曰：嶲，悉委切。唐韻：郡名。十州志：漢置越嶲郡，以𨽻三蜀。○洙曰：東西兩川及梁，謂之三蜀。○田日左太冲賦注：“三蜀，蜀郡、廣漢、犍爲也。”"
                },
                {
                    "paragraph": "水散巴渝下五溪。",
                    "zhushu": "洙曰：越嶲，郡名也，當南蠻之要。李德𥙿鎮蜀日，置屯以制蠻㓂。五溪屬交阯。馬援征五溪蠻，見上注。○鄭曰：巴、渝二州。十州志：太清四年，武陵王於巴陵置楚州，隋改爲渝州。"
                },
                {
                    "paragraph": "獨鶴不知何事舞，飢烏似欲向人啼。射洪春酒寒仍録，目極傷神誰爲携。",
                    "zhushu": "洙曰：射洪，縣名，屬梓州。",
                    "type": 2
                },
                {
                    "paragraph": "野望",
                    "zhushu": "",
                    "type": 2
                },
                {
                    "paragraph": "西山白雪三城戍，",
                    "zhushu": "洙曰：按新史髙適傳：“上皇還京，復分劒南爲兩節度。百姓弊于調度，而西山三城列戍。適上䟽論之，不納。”○蘇曰：西山雲嶺，松州蕃界也。鄧禹三年戍雪山，經五十餘戰，戰無不捷。○趙曰：善本作“三城”，舊本作“三年”，非。時吐蕃入㓂，故須防戍也。"
                },
                {
                    "paragraph": "南浦淸江萬里橋。",
                    "zhushu": "洙曰：見卜居詩注。○趙曰：公草堂在万里橋西也。○鄭曰：成都第三橋。"
                },
                {
                    "paragraph": "海內風塵諸弟隔，天涯涕淚一身遥。",
                    "zhushu": "洙曰：㓂亂，諸弟離散，獨公一人入蜀。"
                },
                {
                    "paragraph": "唯將遲暮供多病，未有㳙埃荅聖朝。跨馬岀郊時極目，不堪人事日蕭條。",
                    "zhushu": ""
                }
            ]
        },
        {
            "name": "亭榭",
            "paragraphs": [
                {
                    "paragraph": "亭榭",
                    "zhushu": "",
                    "type": 1
                },
                {
                    "paragraph": "古詩三首、律詩八首",
                    "zhushu": "",
                    "type": 2
                },
                {
                    "paragraph": "陪李北海宴歷下亭",
                    "zhushu": "洙曰：平邑人寋處士等在坐。北海，漢中壽縣也。齊置比海，唐屬靑州。李北海，李邕也。○鄭曰：“亭，李之芳所作。春秋、戰國時並屬齊，秦屬齊郡。漢韓信伐齊，至歷下，乃此地也。漢文帝分置濟南，景帝改爲濟南郡，唐復爲齊州。”",
                    "type": 2
                },
                {
                    "paragraph": "東藩駐皂蓋，",
                    "zhushu": "洙曰：後漢志：“中二千石皆皂蓋。”○趙曰：邕爲靑州太守，京師爲東，故稱東藩，則上林賦“齊列爲東藩”也。"
                },
                {
                    "paragraph": "北渚凌淸河。",
                    "zhushu": "洙曰：一作“靑荷”。陸士衡詩：“永嘆遵北渚。”○趙曰：屈原湘夫人云：“帝子降𠔃北渚。”漢輿服志：“清河，則指言濟河，濟河謂之清濟故也。”"
                },
                {
                    "paragraph": "海右",
                    "zhushu": "洙曰：一作“內”。"
                },
                {
                    "paragraph": "此亭古，",
                    "zhushu": "謝逸曰：“此亭乃李之芳所創，居海之右。此亭作之乆矣，故云古。”"
                },
                {
                    "paragraph": "濟南名士多。",
                    "zhushu": "洙曰：後漢輿服志：“中二千石皆皂蓋，朱兩轓。陸士衡詩：“永嘆遵北渚。”張平子南都賦：“靑池亂北渚。”陸士龍詩：“北渚无河。”梁書：“濟南伏生。”○蘇曰：“呉帝濟南，英豪窟宅，多出名士。”○尹曰：後漢：“左雄上言：上九𡖖，位亞三事，班在大臣，行有佩玉之節，動有庠序之冝。”○趙曰：“海在東而州在西，則謂之海右冝矣。濟南則指齊州，名士則題注所謂邑人寋處士等也。”"
                },
                {
                    "paragraph": "雲山已發興，",
                    "zhushu": "鄭曰：“㒷，去聲。”○汪革曰：陶淵明詩：“夏雲多竒峯。”故曰雲山。○師曰：選詩：“靑雲却炎暉。”雲山發㒷，謂喜得炎暉之却也。"
                },
                {
                    "paragraph": "玉佩仍當歌。",
                    "zhushu": "蒼舒曰：春秋左傳：呉申叔時乞糧於公孫有山氏，曰：“佩玉蘂𠔃，余無所緊之。旨酒一盛𠔃，余與褐之父睨之。”魏武帝短歌行：“對酒當歌。”○趙曰：言旣有雲山之淸㒷，又有三佩之人，歌以侑飲，取詩“瓊琚玉佩”者也。薛列左傳“佩玉蘂”以爲證，乃是佩玉，非玉佩。"
                },
                {
                    "paragraph": "脩竹不受暑，交流空湧波。",
                    "zhushu": "師曰：傍有脩竹，淸隂森爽，了無暑氣，雖曲水流觴，竟不如此，故云云。"
                },
                {
                    "paragraph": "藴眞惬所遇，落日將如何。",
                    "zhushu": "洙曰：謝靈運詩：“表靈物莫賞，藴眞誰爲傳。”江淹詩：“悠悠藴眞趍。”東京賦：“脩竹冬靑，隂池幽流。”○趙曰：藴眞字，江淹曽使言藏藴眞趍也。詩云：“悠悠藴眞趍。”下言落日，則惜其景之幽眞，而酒筵將散也。○師曰：藴眞者，謂此亭韜藏眞𧼈，俗士莫知，惟賢者遇此，非常欣愜，柰何興未䦨而日已西頽，故嘆云云。"
                },
                {
                    "paragraph": "貴賤俱物役，從公難重過。",
                    "zhushu": "鄭曰：重，儲用切，再也。○趙曰：文選：有牽以物役。此非特言邕當之官而各别，又見公之不趍貴以爲夸矣。彼淺文夫者，冀宵燭之末光，分玉犖之餘瀝，而不知耻，與公有間哉！○師日：貴指言李北海，賤甫自謂也。貴賤雖殊，其爲事物所役則一。人生天地間，勞形體，疲精神，歡㑹時少，怨别時多，恐此一㑹罷，難與公再獲過，此甫所悵惜也。",
                    "type": 2
                },
                {
                    "paragraph": "登歷下古城貟外新亭北海太守李邕作",
                    "zhushu": "洙日本傳云：李邕，天寳𥘉爲汲郡、北海二太守，時李之芳自尚書郞出齊州司馬，作此亭。歷下。齊州，春秋、戰國並屬齊，秦屬齊郡。漢韓信伐齊，至歷下，即其地。文帝分置濟南，景帝改爲濟南郡。朱、後周同。隋𥘉郡廢，煬帝𥘉置齊州。大唐復爲齊州，或爲臨淄郡，復改爲濟南郡。",
                    "type": 2
                },
                {
                    "paragraph": "吾宗固神秀，",
                    "zhushu": "洙曰：謝宣逺荅靈運詩：華宗誕吾秀，之子紹前胤。公有譜系，自言李杜同出，故言吾宗也。○夢符曰：右按：此亭乃李之芳所構，詩乃北海太守李邕爲之芳作也。注言李杜同出，其誤甚矣。○趙曰：題下公自注云：李之芳岀齊州司馬，製此亭。今邕言“吾宗”，蓋指李之芳耳。此景甚易曉。"
                },
                {
                    "paragraph": "體物冩謀長。",
                    "zhushu": "洙曰：陸士衡文賦：體物而瀏亮。潘岳西征賦：摹寫舊豐，制造新邑。"
                },
                {
                    "paragraph": "形制開古跡，",
                    "zhushu": "趙曰：舊有此亭，而之芳新之，杜公前篇所謂“海右此亭古”也。○師曰：人禀神秀之氣，能體物景，冩其謀謨，創造此亭，頗有長人之智。然即其古城而開敞之，故云“形制開古跡”。"
                },
                {
                    "paragraph": "曾冰延樂方。",
                    "zhushu": "鄭曰：曽，昨棱切，重也。○趙曰：謝靈運詩：峩峩曽氷食。○師曰：曾氷者，諸家多不暁其義，殊不知重隂沍寒之氣，排煩暑，爽情思，可以延引歡𥬇，此其術也。方，術也"
                },
                {
                    "paragraph": "太山雄地里，巨壑眇雲莊。",
                    "zhushu": "洙曰：陳江㧾鍾銘：舟移巨壑。"
                },
                {
                    "paragraph": "髙興泊煩促，",
                    "zhushu": "洙曰：張荗先荅何邵詩：煩促毎有餘。"
                },
                {
                    "paragraph": "永懷淸典常。",
                    "zhushu": "洙曰：詩：維以不永懷。易：旣有典常。"
                },
                {
                    "paragraph": "含弘知四大，",
                    "zhushu": "洙曰：易卦：含弘光大，品物咸亨。老子：域中有四大：道大，天大，地大，王亦大。"
                },
                {
                    "paragraph": "出入見三光。",
                    "zhushu": "洙曰：日、月、星爲三光，亦謂之三辰。又前漢郊祀志：三光，天文也。"
                },
                {
                    "paragraph": "負郭喜粳稻，",
                    "zhushu": "洙曰：左太冲詠史詩：陳平無産業，歸來翳負郭。左太冲蜀都賦：粳稻漠漠。謝靈運㑹吟行：滮池漑粳稻。○趙曰：蘇秦曰：“使我有洛陽負郭田二頃，安能佩六國相印乎？”"
                },
                {
                    "paragraph": "安時歌吉祥。",
                    "zhushu": "洙曰：莊子人間丗篇：吉祥止止。○趙曰：莊子：安時處順。邕詩多有出處，然公集中錄邕首唱之詩於此，豈取其同法門耶？○師曰：地理志：此古城枕太山之麓，極爲雄壯，又襟帶濟水。巨壑，即溪壑之接濟水者是也。水氣在天爲雲。雲莊，即雲氣屯聚如莊。然莊者，藏聚之義。眇，言襟帶之逺也。上句有曾氷，故下言髙。㒷泊煩促，謂隂凉之氣爽人故也。典常：言李之芳以常道化民，風俗肅淸，大懷其惠，永永不忘。含弘者，謂古城廣逺，无所不包，足見其有四大之制。太山髙大，日月星辰，迭爲隱見，一出一入，皆慿髙可以望而見之。負郭者，𠋣郭也。黍粘曰稻。榖者，民之司命。太守者，民之師帥。太守登臨，所以觀民風，豈徒從事於逰覽而已哉。今覩負郭粳稻之稔，足知爲康樂之時，吉祥兆于此，故從而歌之也。",
                    "type": 2
                },
                {
                    "paragraph": "亭對鵲湖",
                    "zhushu": "洙曰：公自注：亭對鵲湖。○趙曰：李北海唱之於前，而公和之於後。",
                    "type": 2
                },
                {
                    "paragraph": "新亭結構羅，",
                    "zhushu": "洙日：左太冲招隱詩：“岩穴無結構。”何平叔景福殿賦：“結構則脩梁彩制。”謝玄暉郡内髙齋詩：“結構何迢遶。”王延壽靈光殿賦：“其結構規模應天。”○趙曰：亭對鵲湖，故云或隱或見。於淸湖之隂者，言昬明異候也。句如謝惠連行“雲星隱見”是也。"
                },
                {
                    "paragraph": "隱見淸湖隂。",
                    "zhushu": "洙曰：謝惠連西陵遇風詩：“分袂澄湖隂。”注：水南曰隂。"
                },
                {
                    "paragraph": "跡籍臺觀舊，",
                    "zhushu": "鄭曰：“觀，古玩切。”釋名曰：“觀，於上觀望也。”○趙曰：“此亭乃圖籍所載，舊有臺觀之跡。”○彦輔曰：“魏文帝銅雀臺詩：“朝遊髙臺觀。”"
                },
                {
                    "paragraph": "氣溟海岳深。",
                    "zhushu": "趙曰：“言東海、太山之氣相與𡨋接也。”彦輔曰：“隋江揔盌賦：“副君海停岳峙。”"
                },
                {
                    "paragraph": "圎荷想自昔，",
                    "zhushu": "彦輔曰：陳祖孫登詠荷詩：“圓荷承日暉。”"
                },
                {
                    "paragraph": "遺堞感至今。",
                    "zhushu": "洙曰：“遺堞，城堞也。”○鄭曰：“堞，徒恊切，城上垣也。”○趙曰：“指物感槩，蓋詩人之㒷。”"
                },
                {
                    "paragraph": "芳㝠此時俱，",
                    "zhushu": "彦輔曰：“謝眺賦曲水宴詩曰：“嘉樂具矣，芳宴在斯。”。"
                },
                {
                    "paragraph": "哀絲",
                    "zhushu": "洙曰：一作“絃”。"
                },
                {
                    "paragraph": "千古心。",
                    "zhushu": "蘇曰：何敬祖聽隂子堅彈琴：“古人不見哀絲上，冩出千古之意心。”○田曰：𥙷遺云：“枚叔七發，天下之至悲。”○趙日：“言後之視今，亦猶今之視昔矣。記云：“絲聲哀。”故云哀絲。"
                },
                {
                    "paragraph": "主稱壽尊客，",
                    "zhushu": "洙曰：張平于南都賦：“客賦醉，言歸露未晞。”曹子建樂府詩：“主稱千金壽，賔奉万年酬。”○彦輔曰：史記：“武安君起爲壽。”如淳曰：“上酒爲稱。”壽。"
                },
                {
                    "paragraph": "筵秩宴北",
                    "zhushu": "洙曰：一作“密”。"
                },
                {
                    "paragraph": "林。",
                    "zhushu": "洙曰：詩：“賔之𥘉筵，左右秩秩。”○趙曰：“鬱彼北林，因所宴實在北林，故借用也。”○彦輔曰：“秩秩，肅敬也。”曹植詩：“徑廻路𠔃造北林。”"
                },
                {
                    "paragraph": "不阻蓬蓽興，",
                    "zhushu": "洙曰：傳長虞贈何劭：“歸身蓬蓽廬。”蓽荊織門也。禮：“蓽門圭竇。”○趙曰：蓽，音畢。官韻注云：藩落也。謂亭處幽逺，故有蓬蓽之興。"
                },
                {
                    "paragraph": "得兼",
                    "zhushu": "洙曰：一作兼得。"
                },
                {
                    "paragraph": "梁甫吟。",
                    "zhushu": "洙曰：陸士衡詩：“齊僮梁甫吟。”諸葛亮躬耕隴畒，好爲梁甫吟。盛弘之荊州記：鄧城西七里，有獨樂山，諸葛亮常登此山，作梁甫吟。○趙曰：諸葛亮登山作梁甫吟，蓋在野之一歌也。其詩曰：“歩岀齊城門，遥望蕩隂里。里中有三墳，纍纍正相似。問是誰家冢，田強古治子。力能排南山，文能絶地理。一朝被䜛言，二桃殺三士。誰能爲此謀，相國齊晏子。”觀此則見公之深意矣。○彦輔曰：劉向雅琴賦：“潜心蓬蓽之中。”樂府有梁甫吟。李善注：蔡邕琴頌曰：“梁甫悲吟。”○師曰：此詩乃甫和李北海之詩。然李公之詩，何以得集于杜詩之內？蓋謂李公唱之，甫和之，遂見其本末之由，故先編李公詩，而以甫詩継于後也。新亭，乃李之芳所創者。水南曰陽，水北曰隂。清湖，乃鵲湖也。按地理志：歷下亭居鵲湖之北，故云“隱見淸湖隂”。臺觀舊，謂後齊築作，臺觀猶存，之芳特因其舊迹，敞以新亭。“氣溟海岳深”，謂此城慿太岳，襟帶滄海，海岳之氣，溟濛然而深䆳矣。李之芳䟽鵲湖，種圎荷，修飾雉堞，至今人感思之，如召公聽訟甘棠下，後丗思之而不忘，以爲勿翦勿伐。遺堞者，城上矮墻也。哀絲，乃琴瑟之聲。“哀怨此時俱”，謂諸賔客畢集于此。“千古心”，謂歴下之城，廢興非一代，覩今感昔，哀樂之情，一冩之琴瑟而已。主稱壽者，稱㪯也。言主人重客，故㪯觴爲壽。北林，謂此亭居鵲湖之北，林木森爽，筵設於此，尊卑之位，秩秩然有次序。蓬䆫蓽户，甫自言貧賤之居。諸葛亮常作梁甫吟。梁甫吟者，山東之音也。凡人思郷，各爲本土之音。杜甫，西人也，今客山東，寧无思郷之情，然對食當歌，必有所感傷，故云“不阻蓬蓽㒷，得兼梁甫吟”。意謂家不阻限東西，其㒷爲如之何，猶得兼爲梁甫之吟，不亦善乎？",
                    "type": 2
                },
                {
                    "paragraph": "滕王亭子",
                    "zhushu": "彦輔曰：在玉臺觀內。王調露年中任閬中刺史云。一云閬州玉臺觀滕王亭子作，王曾典此州。",
                    "type": 2
                },
                {
                    "paragraph": "君王臺榭枕巴山，萬丈丹梯尚可攀。",
                    "zhushu": "洙曰：謝靈運詩：灑歩臨丹梯。謝玄暉敬亭山詩：要欲追竒𧼈，即此凌丹梯。"
                },
                {
                    "paragraph": "春日鸎啼脩竹裏，仙家犬吠白雲閒。",
                    "zhushu": "洙曰：神仙傳：淮南王丹成上昇，雞大䑛其鼎，亦仙去。今天上有雞鳴犬吠。"
                },
                {
                    "paragraph": "淸江碧石傷心麗，",
                    "zhushu": "趙曰：麗矣而謂之傷心，則追感滕王之殁，空餘景在耳。"
                },
                {
                    "paragraph": "嫰蘂濃花滿目班。人到于今歌出牧，來遊此地不知還。",
                    "zhushu": "",
                    "type": 2
                },
                {
                    "paragraph": "滕王亭子",
                    "zhushu": "",
                    "type": 2
                },
                {
                    "paragraph": "寂寞春山路，君王不復行。古牆猶竹色，虚閣自松聲。鳥雀荒村暮，雲霞過客情。尚思歌吹入，",
                    "zhushu": "鄭曰：吹，盡僞切。"
                },
                {
                    "paragraph": "千騎把霓旌。",
                    "zhushu": "洙曰：髙唐賦：“不見其底，虚聞松聲。”又云：“蜺爲旌，翠爲蓋。”梁孝王傳：“得賜天子旌旗，千乗萬騎。”",
                    "type": 2
                },
                {
                    "paragraph": "章梓州水亭",
                    "zhushu": "洙曰：時漢中王兼、道士席謙在㑹，同用荷字韻。",
                    "type": 2
                },
                {
                    "paragraph": "城晚通雲霧，亭深到芰荷。吏人橋外少，",
                    "zhushu": "蘇曰：尹伯吉爲用陽令，好飲，語友人曰：“可同過橋飲，彼處吏人少。”潘岳詩：貪盃避吏人。"
                },
                {
                    "paragraph": "秋水席邊多。近屬淮王至，",
                    "zhushu": "洙曰：淮南王劉安，以比漢中主。"
                },
                {
                    "paragraph": "髙門薊子過。",
                    "zhushu": "鄭曰：薊，居例切。○洙曰：家家迎薊子，以此席道士也。○趙曰：後漢：“薊子訓，有神異之術，士大夫嚮慕之。到京師，公𡖖以下候之者，座上常數百人。”今公詩句又以尊章梓州之能致異人矣。"
                },
                {
                    "paragraph": "荊州愛山𥳑，吾醉亦長歌。",
                    "zhushu": "洙曰：山簡習池事，以比章梓州也。○趙曰：以山簡比章留後。山簡毎出嬉游，多之池上，置酒輙醉。時有童兒歌曰：“山公出何許，毎至髙陽池。日夕倒戴歸，酪酊無所知。”公言吾醉亦長歌，則効童兒之爲歌矣。",
                    "type": 2
                },
                {
                    "paragraph": "登牛頭山亭子",
                    "zhushu": "",
                    "type": 2
                },
                {
                    "paragraph": "路出𩀱林外，亭窺萬井中。",
                    "zhushu": "洙曰：市井也。"
                },
                {
                    "paragraph": "江城孤照日，山",
                    "zhushu": "洙曰：一作“春”。"
                },
                {
                    "paragraph": "谷逺含風。兵革身將老，關河信不通。",
                    "zhushu": "趙曰：吐蕃，猶盛也。"
                },
                {
                    "paragraph": "猶殘數行淚，",
                    "zhushu": "鄭曰：行，胡岡切。"
                },
                {
                    "paragraph": "忍對百花叢。",
                    "zhushu": "",
                    "type": 2
                },
                {
                    "paragraph": "題鄭縣亭子",
                    "zhushu": "",
                    "type": 2
                },
                {
                    "paragraph": "鄭縣亭子㵎之濵，户牖慿髙發興新。",
                    "zhushu": "洙曰：言臨髙多發新㒷。"
                },
                {
                    "paragraph": "雲斷岳連臨大路，",
                    "zhushu": "洙曰：路，一作“道”，蓮蓬望忽開。注：趙曰：指言蓮花峯也。"
                },
                {
                    "paragraph": "天晴",
                    "zhushu": "洙曰：一作“淸”。"
                },
                {
                    "paragraph": "宫栁暗長春。",
                    "zhushu": "趙曰：指言長春宫也。在同州朝邑縣，皆華山所臨。"
                },
                {
                    "paragraph": "巢邉野雀羣欺鷰，花底山蜂逺趂人。更欲題詩滿靑竹，晚來幽獨恐傷神。",
                    "zhushu": "洙曰：野雀欺燕，山蜂趂人，皆感時而作，故未有幽獨傷神。○趙曰：舊注謂感時而作也，此實道其事而似譏之爾。蓋公以論房琯不宜廢，帝怒而出之，當時無嫉之者。",
                    "type": 2
                },
                {
                    "paragraph": "重題鄭氏東亭",
                    "zhushu": "洙曰：在新安界。○鮑曰：即駙馬鄭潜曜也。",
                    "type": 2
                },
                {
                    "paragraph": "華亭入翠㣲，",
                    "zhushu": "洙曰：釋名：山未及上曰翠微。見昭陵詩注。○夢符曰：右按爾雅釋山：未及上曰翠㣲。䟽曰：未及頂上，在旁坡陁之處，名翠㣲。一說山氣靑縹色，故曰翠微。"
                },
                {
                    "paragraph": "秋日亂淸輝。",
                    "zhushu": "洙曰：江文通詩：秋日懸光輝。謝靈運：山水含淸輝。"
                },
                {
                    "paragraph": "崩石欹山樹，淸漣曵水衣。",
                    "zhushu": "薛曰：右按詩：“河水淸且漣漪。”水成文曰漣。○師曰：水衣，荇也。"
                },
                {
                    "paragraph": "紫鱗衝岸躍，",
                    "zhushu": "何曰：紫鱗，魚也。"
                },
                {
                    "paragraph": "蒼隼護巢歸。",
                    "zhushu": "師曰：隼以客遊，故歸護其巣，此甫所以傷其無家也。"
                },
                {
                    "paragraph": "向晚㝷征路，殘雲傍馬飛。",
                    "zhushu": "",
                    "type": 2
                },
                {
                    "paragraph": "泊松滋江亭",
                    "zhushu": "",
                    "type": 2
                },
                {
                    "paragraph": "紗帽隨鷗鳥，扁舟繫此亭。江湖深更白，松竹逺還",
                    "zhushu": "洙曰：一作“㣲”。"
                },
                {
                    "paragraph": "靑。一柱全應近，",
                    "zhushu": "洙曰：劉孝綽詩云：經過一柱觀。"
                },
                {
                    "paragraph": "髙唐莫再經。",
                    "zhushu": "蘇曰：王允下峽嘆曰：“髙唐、灔澦，莫願再經。”"
                },
                {
                    "paragraph": "今宵南極",
                    "zhushu": "洙曰：一云南斗。"
                },
                {
                    "paragraph": "外，甘作老人星。",
                    "zhushu": "洙曰：前漢天文志：狼星北地直大星，曰南極老人。老人見，治安；不見，兵起。常以秋分時𠉀之南郊。晉志：老人　星在孤南。○趙曰：公將盡楚而往，故云南極外也。",
                    "type": 2
                },
                {
                    "paragraph": "江亭",
                    "zhushu": "",
                    "type": 2
                },
                {
                    "paragraph": "坦腹江亭暖，",
                    "zhushu": "洙曰：王羲之：“東床坦腹。”"
                },
                {
                    "paragraph": "長吟野望時。水流心不競，雲在意俱遲。寂寂春將晚，欣欣物自私。",
                    "zhushu": "洙曰：陶淵明賦：木欣欣以向榮。"
                },
                {
                    "paragraph": "故林歸未得，排悶強裁詩。",
                    "zhushu": "洙曰：排，猶排去也。○蘇曰：劉公幹曰：“吾非好吟詠，強裁排悶耳。”○師曰：萬物感陽而各遂其性，甫以故林歸未得，以至憂悶，殆不若夫欣欣之物邪？"
                }
            ]
        },
        {
            "name": "宫殿",
            "paragraphs": [
                {
                    "paragraph": "宫殿",
                    "zhushu": "宫詞附。",
                    "type": 1
                },
                {
                    "paragraph": "古詩二首、律詩五首",
                    "zhushu": "",
                    "type": 2
                },
                {
                    "paragraph": "玉華宫",
                    "zhushu": "師曰：自此詩以不至羗村，乃甫趍鄜路，逢所經見，兼𫐠抵家情況，讀者可以隨篇曉其意也。",
                    "type": 2
                },
                {
                    "paragraph": "溪回松風長，",
                    "zhushu": "梅曰：苻堅墓在此宫前，有溪曰醽醁，盖取溪色如酒色之碧也。溪回，言回逺也。惟回逺，故松風不歇。"
                },
                {
                    "paragraph": "蒼䑕竄古瓦。不知何王殿，遺構絶壁下。隂房鬼火青，",
                    "zhushu": "洙曰：淮南子：人血爲憐。許愼云：兵死之血爲鬼火。燐者，鬼火之名。○趙曰：謝靈運登石門最髙頂詩：晨䇿尋絶壁。此宫在坊州宜君縣，正觀二十年，太宗所作也。髙宗永徽二年，廢之爲寺。而公今詩云云。"
                },
                {
                    "paragraph": "壞道哀湍㵼。",
                    "zhushu": "洙曰：書說：築傳嵓之野。註：傳氏之嵓，在虞號之界，通道所經，有澗水壞道，常使胥靡刑人等護此道。"
                },
                {
                    "paragraph": "萬籟眞笙竽，秋色",
                    "zhushu": "洙曰：一作“氣”。"
                },
                {
                    "paragraph": "正蕭洒。",
                    "zhushu": "洙曰：莊子齊物篇：子綦曰：“汝聞地籟，而末聞天籟。”子游曰：“地籟則衆竅是也，人籟則比竹是也。敢問天下？”子綦曰：“夫吹萬不同，而使其自己也。”"
                },
                {
                    "paragraph": "美人爲黃土，況乃粉黛假。當時侍金輿，故物獨石馬。",
                    "zhushu": "梅曰：潘岳：美人歸重泉。列子：粉白黛黒。佩環雜芷若。○蘇曰：梁隱過茂林，覽遺蹟，了無故舊碑文，考驗往事，獨石馬在茂草中。"
                },
                {
                    "paragraph": "憂來藉草坐，浩歌淚盈把。冉冉征途間，誰是長年者。",
                    "zhushu": "洙曰：天台賦：萋萋之纎草。又：嗟人生之短期，孰長年之能執。",
                    "type": 2
                },
                {
                    "paragraph": "九成宫",
                    "zhushu": "洙曰：武德元年，廢麟遊郡，置鄜州。有九成宫，即隋仁壽宫，隋文帝崩於此。",
                    "type": 2
                },
                {
                    "paragraph": "蒼山入百里，崖斷如杵臼。曽宫慿風逈，",
                    "zhushu": "洙曰：一作迴。"
                },
                {
                    "paragraph": "岌嶪土囊口。",
                    "zhushu": "鄭曰：上逆及下，逆怯切。○洙曰：宋玉風賦：夫風生於地，起於青蘋之末，侵淫谿谷，盛怒於士囊之口。西京賦：狀嵬峩以岌嶪也。"
                },
                {
                    "paragraph": "立神扶棟樑，鑿翠開戸牖。",
                    "zhushu": "敏修曰：魯靈光：“神靈扶其棟宇。”"
                },
                {
                    "paragraph": "其陽産靈芝，",
                    "zhushu": "蘇曰：隋文帝終南山陽石柱上産金花芝十莖。○趙曰：以言瑞物断生，如漢廟柱生芝。"
                },
                {
                    "paragraph": "其隂宿牛斗。",
                    "zhushu": "洙曰：西都賦：其陽則崇山隱天，幽林穹谷；其隂則冠以九峻，陪以甘泉。天台賦：䕃牛宿以曜舉。○趙曰：以言其髙。"
                },
                {
                    "paragraph": "紛披長松倒，揭𡿒怪石走。",
                    "zhushu": "鄭曰：𡿒，魚列切。○趙曰：洞簫賦：若凱風紛披。魯靈光殿賦：飛陛揭𡿒縁雲上。"
                },
                {
                    "paragraph": "哀猿啼一聲，客淚迸林藪。",
                    "zhushu": "洙曰：宜都山川記曰：峽中猿鳴至清，諸山谷傳其響，泠泠不絶，行者歌三聲，淚霑衣。"
                },
                {
                    "paragraph": "荒哉隋家帝，製此今頽朽。",
                    "zhushu": "洙曰：楊素爲隋文帝營仁壽宫。仁壽宫規構鴻侈，文帝怒曰：“素爲吾掊怨天下。”素懼，封倫曰：“毋恐，后至當自免。”旣而果然。"
                },
                {
                    "paragraph": "向使國不亡，焉爲巨唐有。",
                    "zhushu": "洙曰：齊景公遊牛山，北臨其國，曰：“若何去此而死乎？”晏子曰：“使賢人若常守，則太公有之，吾君安得此位而爲流涕？是不仁也。”齊侯飲酒樂，曰：“若何？”晏曰：“昔爽鳩氏始居此，季萴逢伯陵、蒲姑氏，太公因之。若古無死，則爽鳩之樂，非君所願得也。”傳曰：不有廢也，君何以興？"
                },
                {
                    "paragraph": "雖無新增修，尚置官居守。廵非瑤水逺，",
                    "zhushu": "洙曰：王元長曲水序：“夏后兩龍，載驅璿臺之上，穆滿八駿，如舞瑤水之隂。”言周穆王遊於崑崙山，見西王母，與宴於瑤池之上也。"
                },
                {
                    "paragraph": "跡是雕墻後。",
                    "zhushu": "洙曰：五子之歌：“峻宇雕墻。”註：雕，飾畫也。"
                },
                {
                    "paragraph": "我來屬時危，仰望嗟嘆乆。天王守太白，",
                    "zhushu": "洙曰：趙充國傳曰：今太白髙深，入者勝。天王，天子也。守太白，待時而進也。○趙曰：守，音狩。太白，山名。守之爲義，言肅宗在鳯翔也。"
                },
                {
                    "paragraph": "駐馬更搔首。",
                    "zhushu": "",
                    "type": 2
                },
                {
                    "paragraph": "早朝大明宫呈兩省寮友",
                    "zhushu": "賈至，新添。",
                    "type": 2
                },
                {
                    "paragraph": "銀燭朝天紫陌長，禁城春色曉蒼蒼。千條弱柳垂青𤨏，百囀流鸎滿建章。劒佩聲隨玉墀歩，衣冠身染御爐香。共沐恩波鳯池裏，朝朝染翰侍君王。",
                    "zhushu": "",
                    "type": 2
                },
                {
                    "paragraph": "和賈至舎人早朝大明宫",
                    "zhushu": "洙曰：舎人先丗掌𢇁綸。○鄭曰：長安志：東内大明宫。",
                    "type": 2
                },
                {
                    "paragraph": "五夜漏聲催曉箭，",
                    "zhushu": "洙曰：顔氏家訓云：“或問：‘一夜何故五更？更何所訓？’荅曰：‘魏漢以來，謂爲甲夜、乙夜、丙夜、丁夜、戊夜。又云：一鼓、二鼔、三鼔、四鼔、五鼔。亦云一更、二更、三更、四更、五更，皆以五爲莭。’更，歷也，經也。鼔五，四更爾。”○趙曰：魏漢以來，名夜有五，起於甲，盡於戊，故曰五夜。故公所言，指言五更𥘉也。○師曰：箭，乃漏箭，軍中傳箭以直更。五夜，謂五鼔天將曉也。"
                },
                {
                    "paragraph": "九重",
                    "zhushu": "洙曰：一作天。"
                },
                {
                    "paragraph": "春色醉仙桃。",
                    "zhushu": "洙曰：天子之門九重。漢武故事：西王母齎其桃七枚獻帝，帝欲留核種之。王母𥬇曰：“此桃一千年生，一千年結實，人壽幾何？”遂止。西王母指東方朔曰：“仙桃三熟，此兒已三偷。”○趙曰：春色著桃酣醉，然以宫中之物，故得以仙桃爲言。○師曰：凡詩稱“春”者，皆酒也，如趨東春、燒青春之𩔖。春色醉仙桃，言入朝飲酒，其色如桃。今俗云“相公入朝”是也。杜亦云：“汝陽三斗始朝天”，正此之謂也。"
                },
                {
                    "paragraph": "旌旗日暖龍蛇動，",
                    "zhushu": "趙曰：東坡曰：杜甫，七言之偉麗者。余𥨸謂夏文莊“硯中旗影動龍蛇”，徐師川“旌旗不動御爐香”，皆剽杜也，然工拙可見矣。而“御廬香”豈於“旌旗動不動”乎？"
                },
                {
                    "paragraph": "宫殿風㣲燕雀髙。",
                    "zhushu": "蘇曰：“言當時持權者皆小人，而燕雀微物，尚乗宫殿之風，自工部隂蓄有巧思。”王子淵曰：“鵰鷹飛平川闊野，寧肯視燕雀哉！”○余曰：百斛明珠云：“七言之偉麗者。杜子美如此二句，後寂寥無聞。”○趙曰：或以“燕雀髙”比小人得位，則“龍蛇動”又何所比乎？後學妄引此以爲東坡事實，而遽穿鑿如此。"
                },
                {
                    "paragraph": "朝罷香煙携滿䄂，",
                    "zhushu": "蘇曰：韋賢詩曰：“御爐煙滿䄂，丞相出朝時。”"
                },
                {
                    "paragraph": "詩成珠玉在揮毫。欲知丗掌絲綸美，",
                    "zhushu": "趙曰：賈至，曽之子也。曾於開元間與蘇晉同掌制誥。玄宗幸蜀，拜至起居舎人。帝曰：“昔先天誥命，乃父爲之辭。今兹命冊，乃爾爲之。兩朝盛典，出𡖖家父子，可謂繼美矣。”○昱日記：緇衣篇：“王言如絲，其出如綸。王言如綸，其出如綍。”注：言，言出彌大也。綸，今有秩嗇夫所佩也。"
                },
                {
                    "paragraph": "池上于",
                    "zhushu": "洙曰：一作如。"
                },
                {
                    "paragraph": "今有",
                    "zhushu": "洙曰：一作得。"
                },
                {
                    "paragraph": "鳯毛。",
                    "zhushu": "時可曰：宋書：謝鳯子超宗，有文辭，𥙷新安王常侍，作王母殷叔儀誄，帝大嗟賞。謝莊曰：“超宗殊有鳯毛。”",
                    "type": 2
                },
                {
                    "paragraph": "同前",
                    "zhushu": "王維，新添。",
                    "type": 2
                },
                {
                    "paragraph": "絳幘雞人送曉籌，尚衣方進翠雲裘。九天閶闔開宫殿，萬國衣冠拜冕旒。日色纔臨仙掌動，香煙欲傍衮龍浮。朝罷須裁五色詔，佩聲歸到鳯池頭。",
                    "zhushu": "",
                    "type": 2
                },
                {
                    "paragraph": "同前",
                    "zhushu": "岑參，新添。",
                    "type": 2
                },
                {
                    "paragraph": "雞鳴紫陌曙光寒，鸎轉皇州春色䦨。金鏁曉鍾開萬戸，主階仙仗擁千官。花迎劒佩星初落，柳拂旌旗露未乾。獨有鳯凰池上客，陽春一曲和皆難。",
                    "zhushu": "",
                    "type": 2
                },
                {
                    "paragraph": "宣政殿退朝晚出左掖",
                    "zhushu": "鄭曰：掖，夷益切。長安志：宣政門内有宣政殿，殿東有東上閤門，西有西上閤門，故以掖稱。",
                    "type": 2
                },
                {
                    "paragraph": "天門日射黄金牓，",
                    "zhushu": "洙曰：崔融詩：“金牓照晨光，銅鈎起夕凉。”"
                },
                {
                    "paragraph": "春殿晴曛赤羽旗。",
                    "zhushu": "洙曰：以赤鳥羽爲旗。"
                },
                {
                    "paragraph": "宫草微微",
                    "zhushu": "洙曰：一云霏霏。"
                },
                {
                    "paragraph": "承委珮，",
                    "zhushu": "洙曰：曲禮：主佩垂，則臣佩委。"
                },
                {
                    "paragraph": "爐煙細細駐遊絲。",
                    "zhushu": "洙曰：遊絲，蛛絲之遊散者，香煙似之。"
                },
                {
                    "paragraph": "雲近蓬萊常五色，雪殘鳷鵲亦多時。",
                    "zhushu": "鄭曰：鳷，章移切。○洙曰：蓬萊，殿名。鳷鵲，樓名。○趙曰：蓬萊，殿名也。鳷鵲，漢觀名，在甘泉宫。○秦曰：謝玄暉詩云：“金波麗鳷鵲。”則借漢殿觀名，以比當時之禁掖。"
                },
                {
                    "paragraph": "侍臣緩歩歸靑𤨏，",
                    "zhushu": "洙曰：青𤨏，門也。以青畫戸邊鏤中，天子制也。○趙曰：靑𤨏，漢門，在未央宫。今亦借用。"
                },
                {
                    "paragraph": "退食從容岀毎遲。",
                    "zhushu": "昱曰：羔羊詩：“自公退食。”",
                    "type": 2
                },
                {
                    "paragraph": "紫宸殿退朝口號",
                    "zhushu": "鄭曰：長安志：宣政殿北曰紫宸門，内有紫宸殿，即内衙正殿。",
                    "type": 2
                },
                {
                    "paragraph": "戸外昭容紫䄂垂，",
                    "zhushu": "洙曰：唐制：昭容正二品，係九𡣕。○田曰：唐制：天子坐朝，宫人引至殿上。敬宗天祐二年，始止小黄門祇𠋫引從，宫人不得出内。"
                },
                {
                    "paragraph": "䨇瞻御座引朝儀。",
                    "zhushu": "蒼舒曰：右按唐制：天子坐朝，宫人引至殿上。至天祐二年十二月，詔曰：“宫𡣕女職，本備内任。今後毎遇延英坐日，只令小黄門祗𠋫引從，宫人不得岀内。”又，百官志註：昭容爲九𡣕，正二品。○趙曰：應用昭儀二人爲引，謂之瞻，則回瞻也。"
                },
                {
                    "paragraph": "香飄合殿春風轉，花覆千官淑景",
                    "zhushu": "洙曰：一作“日”。"
                },
                {
                    "paragraph": "移。",
                    "zhushu": "師曰：淑景，日景也。"
                },
                {
                    "paragraph": "晝漏聲",
                    "zhushu": "洙曰：一作稀。"
                },
                {
                    "paragraph": "聞髙閣報，",
                    "zhushu": "趙曰：以閣之髙而傳之逺也。"
                },
                {
                    "paragraph": "天顔有喜近臣知。",
                    "zhushu": "洙曰：言近臣密邇清光。"
                },
                {
                    "paragraph": "宫中每出歸東省，㑹送䕫龍集",
                    "zhushu": "洙曰：一作“到”。"
                },
                {
                    "paragraph": "鳯池。",
                    "zhushu": "洙曰：䕫龍，舜之良臣。䕫典樂，龍納言。鳯池，荀朂爲中書令，及罷，云：“奪我鳯鳯池。”○趙曰：唐制：左拾遺領門下省，而門下省在東，故曰東省。"
                }
            ]
        },
        {
            "name": "宫詞",
            "paragraphs": [
                {
                    "paragraph": "宫詞",
                    "zhushu": "",
                    "type": 1
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "秋興",
                    "zhushu": "五首同作八首，餘見四時門。",
                    "type": 2
                },
                {
                    "paragraph": "聞道長安似弈碁，",
                    "zhushu": "洙曰：弈碁，互勝負也。"
                },
                {
                    "paragraph": "百年丗事不勝",
                    "zhushu": "洙曰：一作堪。"
                },
                {
                    "paragraph": "悲。王侯第宅皆新主，",
                    "zhushu": "洙曰：以䘮亂而傷主也。左太冲：濟濟王城内，赫赫王侯居。"
                },
                {
                    "paragraph": "文武衣冠異昔時。",
                    "zhushu": "洙曰：非故舊也。"
                },
                {
                    "paragraph": "直北關山金鼔振，",
                    "zhushu": "洙曰：時河北尚用兵也。○趙曰：言䕫州之北用兵，乃隴古関輔間也。舊本輒云“河北尚用兵”，考之大曆二年，豈有此事乎？"
                },
                {
                    "paragraph": "征西車馬羽書遲。",
                    "zhushu": "楷曰：征西興於漢代，以張遼爲征西大將軍也。一作“馳”。○趙曰：此所云西，指言吐蕃之過。征西者，將軍之號也。"
                },
                {
                    "paragraph": "魚龍寂寞秋江冷，故國平居有所思。",
                    "zhushu": "洙曰：秦有魚龍川。○修可曰：草閣秋興詩，乃䕫州所作，豈可言秦之魚龍川乎？按：酈元水經曰：魚龍以秋日爲夜。龍秋分而降，蟄寢於淵，故以秋日爲夜也。此二詩皆秋時，是以子美言“魚龍回夜水”“魚龍寂寞秋江冷”也。○趙曰：言故國平時之事，今有所思也。",
                    "type": 2
                },
                {
                    "paragraph": "蓬萊宫闕對南山，承露金莖霄漢間。",
                    "zhushu": "洙曰：漢武帝置金露盤。西都賦：抗仙掌以承露，摧䨇立之金莖。軼埃壒之混濁，鮮顥氣之清英。"
                },
                {
                    "paragraph": "西望瑶池降王母，",
                    "zhushu": "洙曰：漢武帝内傳：七月七日，西王母降。漢武帝夜忽見天西南如有白雲起，俄頃，王母至。○趙曰：周穆王觴王母於瑶池之上。今云“望瑶池”，則望其自瑶池而降也。"
                },
                {
                    "paragraph": "東來紫氣滿函關。",
                    "zhushu": "洙曰：老子傳注：列仙傳曰：関令尹喜者，周大夫也。善學星宿，服精華，隱徳行仁，時人莫知。老子西遊，喜先見其氣，知眞人當過。𠋫物色而迹之，果得老子，亦知其竒，爲著書。與老子俱之流沙之西，服巨勝實，莫知其所終。亦著書九篇，名関令子。"
                },
                {
                    "paragraph": "雲移雉尾開宫扇，",
                    "zhushu": "洙曰：見“雲横雉尾髙”注。○趙曰：崔豹古今注云：商髙宗有雊雉之祥，服章多用翟羽，故有雉尾扇。今公言天子雉扇，則天子御朝用。"
                },
                {
                    "paragraph": "日繞龍鱗識聖顔。一卧滄江驚嵗晚，",
                    "zhushu": "趙曰：公自謂也。"
                },
                {
                    "paragraph": "幾回靑𤨏㸃朝班。",
                    "zhushu": "洙曰：見“通籍踰靑𤨏”注。○趙曰：想望省中諸公之朝也。靑𤨏者，漢未央宫中門名。",
                    "type": 2
                },
                {
                    "paragraph": "瞿唐峽口曲江頭，萬里風煙接素秋。",
                    "zhushu": "洙曰：瞿唐、曲江，雖南北萬里相逺，而秋止一色也。"
                },
                {
                    "paragraph": "花萼夾城通御氣，",
                    "zhushu": "洙曰：見“白日雷霆夾城仗”注。○趙曰：花萼，明皇樓名。"
                },
                {
                    "paragraph": "芙蓉小苑入邊愁。",
                    "zhushu": "洙曰：見“靑春波浪芙蓉園”注。花萼樓、芙蓉園，皆長安宫禁故事。○趙曰：芙蓉苑在敦化坊，本天子遊幸之地，而今乃有邊愁入於其間，以紀吐蕃之亂，當䧟京師故也。"
                },
                {
                    "paragraph": "珠簾繡柱圍黄鶴，",
                    "zhushu": "洙曰：昭陽殿織珠爲簾，風至則鳴，如珩珮之聲。○趙曰：言綉窠作䨇鶴圎，而用茰線繡爲鶴也。舊解惑於黄鶴二字，遂便以爲黄鶴樓，非。"
                },
                {
                    "paragraph": "錦纜牙檣起白鷗。廻首可憐歌舞地，秦中自出帝王州。",
                    "zhushu": "洙曰：謝元暉鼔吹曲：“江南佳麗地，金陵帝王州。”",
                    "type": 2
                },
                {
                    "paragraph": "昆明池水漢時功，",
                    "zhushu": "洙曰：初，武帝欲征昆明夷，爲有填河，乃作池以習水戰，因而得名。"
                },
                {
                    "paragraph": "武帝旌旗在眼中。織女機絲虚月夜，石鯨鱗甲動秋風。",
                    "zhushu": "洙曰：西京雜記：“昆明他刻玉石爲鯨，毎至雷雨，鯨常鳴吼，鬐尾皆動。漢丗祭之以祈雨，往往有驗。”西都賦：“集乎豫章之宇，臨乎昆明之池。左牽牛、織女，似雲漢之無涯。”○修可曰：西都賦註：“武帝鑿昆明池，於左右，作牽牛、織女，以象天河。”"
                },
                {
                    "paragraph": "波漂菰米沉雲黒，",
                    "zhushu": "洙曰：西京雜記：“太液池邊皆是雕胡、緑節之𩔖。菰之有米者，長安人謂之爲彫胡。菰之有首者，謂之緑節。”見“滑憶彫胡飯”註。○趙曰：言菰之多，其望之長逺，黯黯如雲之黒也。"
                },
                {
                    "paragraph": "露冷蓮房墜粉紅。",
                    "zhushu": "洙曰：蓮房，蓮花也。○修可曰：蓮房墜粉紅，謂蓮實上花葉墜也。爾雅：“荷，芙蓉、芙蕖。其華菡蓞，其實蓮，其中的。”郭璞註云：“蓮，謂房也。的，房中子也。”以此考之，則蓮房非花矣。唐本草圗經云：菰，又謂之茭白，嵗乆者，中心生白臺，如小兒臂，謂之菰手。其臺中有黒者，謂之茭欝。至後結實，乃彫胡米也。沉雲，黒其茭欎乎？○趙曰：言蓮花一朶，而諸相是花，房中已自有一蓮蓬。其房中有的，其的有薏，皆分明也。"
                },
                {
                    "paragraph": "關塞極天唯鳥道，",
                    "zhushu": "洙曰：言道路多俠，所通者鳥道而已。○趙曰：言白帝城之塞，鳥道，則一帶皆髙山也。○沈曰：南中地志：“交趾郡治龍徧縣，自興古鳥道四百里。”"
                },
                {
                    "paragraph": "江湖滿地一漁翁。",
                    "zhushu": "趙曰：公自謂也。",
                    "type": 2
                },
                {
                    "paragraph": "昆吾御宿自逶迤，",
                    "zhushu": "鄭曰：晉灼曰：昆吾，地名，有亭。顔師古曰：御宿苑在長安城南。孟東曰：諸宫别觀，不許人往來，上宿皆宿於此，故名御宿。"
                },
                {
                    "paragraph": "紫閣峯隂入渼陂。",
                    "zhushu": "洙曰：一云“紫閣峯隂入渼陂，昆吾御宿自逶迤。”鄭曰：渼，莫彼切。今本作𣻌，如亮切，非是。○趙曰：此篇紀其舊遊𣻌陂之事也。昆吾、御宿，皆地名，以長安志考之，在萬年縣西。紫閣峯，終南山之峯名。"
                },
                {
                    "paragraph": "香稻啄餘鸚鵡粒，碧梧棲老鳯凰枝。",
                    "zhushu": "余曰：古今詩話云：“紅飯啄餘鸚鵡粒，碧梧棲老鳯凰枝。”此語反而意竒。退之詩云：“舞鑑鸞窺沼，行天馬度橋。”亦效此里。"
                },
                {
                    "paragraph": "佳人拾翠春相問，",
                    "zhushu": "洙曰：洛神賦：或拾翠羽。○趙曰：費昶春郊望美人詩：“芳郊拾翠人。”"
                },
                {
                    "paragraph": "仙侣同舟晚更移。",
                    "zhushu": "洙曰：李膺、郭林宗同舟而濟，人望之爲仙舟。"
                },
                {
                    "paragraph": "綵筆昔曾干氣象，白頭吟望苦低垂。",
                    "zhushu": "洙曰：卓文君有白頭吟。○趙曰：公自言昔日曽携綵筆題詩干歷，其氣象老矣，正白頭中吟詠而望之，其頭苦於低垂。",
                    "type": 2
                },
                {
                    "paragraph": "洞房",
                    "zhushu": "",
                    "type": 2
                },
                {
                    "paragraph": "洞房環珮冷，玉殿起秋風。",
                    "zhushu": "蘇曰：楊妃過温湯行云：“玉殿空掩屝，秋風動琪樹。昔日䌓華事，盡逐流波去。”介甫、永叔俱稱絶題。○趙曰：此篇思長安而懷帝闕也。言洞房所以環珮冷者，以玉殿起秋風之時也。楚辭：脩容脩態亘洞房。"
                },
                {
                    "paragraph": "秦地應新月，龍池滿舊宫。",
                    "zhushu": "洙曰：興慶宫，明皇潜龍之地也，有龍池在焉。○趙曰：按長安志：龍池，在興慶宫躍龍門南，本是平地。垂拱初，因雨水流潦成小池。至景龍中，爾亘數頃，深至數丈，常有雲氣，或見黄龍。"
                },
                {
                    "paragraph": "繫舟今夜逺，",
                    "zhushu": "洙曰：莊子謂：“藏舟於壑，謂之固矣。然夜半有力者負之而走。”"
                },
                {
                    "paragraph": "淸漏往時同。",
                    "zhushu": "洙曰：漏聲依舊也。○趙曰：所繋舟之處，去秦地爲逺，而想像淸漏，與往時無異。"
                },
                {
                    "paragraph": "萬里黄山北，園陵白露中。",
                    "zhushu": "洙曰：東方朔㣲行，始北至池陽，西至黄山。晉灼曰：宫名，在槐里。○趙曰：尤見懷長安之心切矣。舊所引脫誤。今桉傳：去唐帝㣲行而至黄山，蓋右扶風槐里縣有黄山宫，惠二年所起。",
                    "type": 2
                },
                {
                    "paragraph": "宿昔",
                    "zhushu": "洙曰：詠天寳中事也。",
                    "type": 2
                },
                {
                    "paragraph": "𪧐昔靑門裏，",
                    "zhushu": "逸曰：靑門，京城東門。"
                },
                {
                    "paragraph": "蓬萊仗數移。",
                    "zhushu": "鄭曰：數，色角切。○逸曰：蓬萊，殿名。"
                },
                {
                    "paragraph": "花驕迎雜樹，",
                    "zhushu": "洙曰：天寳中，最重木芍藥，群花不可比其貴盛。○趙曰：言雜樹之花，則如桃李之屬。沈約望春詩：春風搖雜樹。"
                },
                {
                    "paragraph": "龍喜出平池。",
                    "zhushu": "洙曰：柳芳傳信記云：“天寳中，興慶宫小龍常游於宫垣南溝水中。”"
                },
                {
                    "paragraph": "落日留王母，",
                    "zhushu": "洙曰：山海經云：“西王母狀如人，狗尾，蓬頭，戴勝，善嘯，居洵水之涯。”漢武帝内傳云：“西王母與上元夫人降帝，美容貎，神仙人也。”"
                },
                {
                    "paragraph": "㣲風𠋣少兒。",
                    "zhushu": "洙曰：衞靑傳：“衞媪次女少兒。”○趙曰：王母，以言楊貴妃；少兒，以言妃之諸姨矣。少兒，則衛少兒也。"
                },
                {
                    "paragraph": "宫中行樂秘，",
                    "zhushu": "夢符曰：右按前漢書：“周仁爲人隂重不泄，得幸，入卧内，於後宫秘戲。"
                },
                {
                    "paragraph": "少有外人知。",
                    "zhushu": "",
                    "type": 2
                },
                {
                    "paragraph": "能畫",
                    "zhushu": "",
                    "type": 2
                },
                {
                    "paragraph": "能畫毛延壽，",
                    "zhushu": "洙曰：西京雜記：“杜陵畫工毛延壽，善爲人形，醜好老少，必得其眞。”"
                },
                {
                    "paragraph": "投壷郭舎人。",
                    "zhushu": "洙曰：東方朔傳：“幸倡郭舎人，滑稽不窮。”西京雜記：“武帝時，郭舎人善投壷，以竹爲矢，不用𣗥也。”能激矢令還，一矢百餘反，謂之驍。言如博之豎，於輩中爲驍傑也。每爲武帝投壷，輒賜金帛也。"
                },
                {
                    "paragraph": "毎蒙天一𥬇，",
                    "zhushu": "洙曰：玉女投壷，天爲之𥬇，則電。○修可曰：仙傳拾遺：“大公與玉女投壷，不入者，天爲之嚂嘘。”注：嚂嘘，開口𥬇也。又太平御覽載神異慱曰：“東王公與玉女投壷，設而不接，天爲之𥬇，開口流光，今電是也。”二說大同小異。○師曰：玄宗時，承平日乆，驕逸遂生，百技皆能感動帝意，故云云。"
                },
                {
                    "paragraph": "復以物皆春。政化平如水，",
                    "zhushu": "洙曰：言無偏詖也。"
                },
                {
                    "paragraph": "皇恩斷若神。",
                    "zhushu": "洙曰：言不可測也。"
                },
                {
                    "paragraph": "時時用抵戲，亦未雜風塵。",
                    "zhushu": "洙曰：抵戲，謂角抵也。今兩兩相當角力，量其技爾。○趙曰：言至用抵戲而止，不甚雜民俗之風塵事也。",
                    "type": 2
                },
                {
                    "paragraph": "闘雞",
                    "zhushu": "鮑曰：東城父老傳云：明皇以乙酉生，而喜闘雞，兆亂之象也。",
                    "type": 2
                },
                {
                    "paragraph": "闘雞初賜錦，",
                    "zhushu": "洙曰：楊妃外傳云：國忠始以闘雞供奉。曹子建：“闘雞東郊道。”○趙曰：明皇好闘雞，有賈昌者，以善養雞蒙寵，當時爲之歌曰：“生兒不用識文字，闘雞走犬勝讀書。賈家小兒年十三，冨貴榮華代不如。”推此，則賜錦可知矣。舊所引國忠事皆妄。"
                },
                {
                    "paragraph": "舞馬旣登牀。",
                    "zhushu": "洙曰：旣，一作解。明皇常令教舞四百蹄，臣之爲某家驕。其曲謂之傾盃樂，奮首鼔尾，無不應節。又施三層木牀，乗馬於上，抃轉如飛，命壯士舉馬舞於榻上。安禄山亂，馬散落人間，田承嗣得之。一日，軍中大饗，馬聞樂而舞，承嗣以爲妖而殺之。"
                },
                {
                    "paragraph": "簾下宫人出，樓前御柳",
                    "zhushu": "洙臼：一作曲。"
                },
                {
                    "paragraph": "長。仙遊終一閟，女樂乆無香。",
                    "zhushu": "洙曰：謂禄山亂，天子岀幸，女樂流散也。○趙曰：仙遊，言明皇上昇矣，宜女樂之乆無香也。"
                },
                {
                    "paragraph": "寂寞驪山道，淸秋草木黄。",
                    "zhushu": "洙曰：言不復行幸也。○定功日：傷嘆之也。秋風辭云：草木黄落𠔃鴈南飛。"
                }
            ]
        },
        {
            "name": "省宇",
            "paragraphs": [
                {
                    "paragraph": "省宇",
                    "zhushu": "",
                    "type": 1
                },
                {
                    "paragraph": "律詩五首",
                    "zhushu": "",
                    "type": 2
                },
                {
                    "paragraph": "題省中院壁",
                    "zhushu": "",
                    "type": 2
                },
                {
                    "paragraph": "掖垣竹埤梧十㝷，",
                    "zhushu": "趙曰：禁掖之垣墻也。竹埤，當側聲。國語：訟桓不生埤。註云：埤，下濕也，音卑，又皮靡切。"
                },
                {
                    "paragraph": "洞門對雪",
                    "zhushu": "洙曰：一作霤。"
                },
                {
                    "paragraph": "常隂隂。",
                    "zhushu": "洙曰：洞門，猶洞戸。○師曰：董賢傳：重殿洞門。註：洞門，謂門之相當也。○定功曰：對雪，當作對霤。左太冲吳都賦云：増岡重阻，列眞之宇。王當對霤，石室相距。蓋是詩有“鳴鳲乳燕”“落花遊絲”之話，乃春時，非可言對雪，但傳冩之誤。○蘇曰：魯直常云：“唐省中皆青壁畫雪。”"
                },
                {
                    "paragraph": "落花遊絲白日靜，",
                    "zhushu": "洙曰：梁簡文帝春日詩：落花隨鷰入，遊絲帶蝶驚。"
                },
                {
                    "paragraph": "鳴鳩乳鷰靑春深。",
                    "zhushu": "洙曰：乳鷰，雛鷰。"
                },
                {
                    "paragraph": "腐儒衰晚謬通籍，",
                    "zhushu": "洙曰：黥布傳：上置酒，對衆折隋何曰：“腐儒，爲天下安用腐儒哉！”師古註：腐者，爛敗，言無所堪者。通籍，見“通籍㣲班添”註。"
                },
                {
                    "paragraph": "退食遲回違寸心。衮職曾無一字𥙷，",
                    "zhushu": "洙曰：詩：“衮職有闕，仲山甫，補之。註：衮，君之上服。𥙷之，善𥙷過。○趙曰：公前爲拾遺，故用𥙷衮事，不必泥仲山甫爲宰相事也。"
                },
                {
                    "paragraph": "許身愧比䨇南金。",
                    "zhushu": "洙曰：古詩：美人贈我緑綺琴，何以報之𩀱南金。○師曰：甫自賦歸謁肅宗，肅宗授左拾遺，得通籍禁省。“退食遟回違寸心”，言老年仕宦，非其本心，况無忠言以𥙷天子，無以報君恩之重，故云“許身愧比䨇南金。”",
                    "type": 2
                },
                {
                    "paragraph": "春宿左省",
                    "zhushu": "",
                    "type": 2
                },
                {
                    "paragraph": "花隱掖垣暮，",
                    "zhushu": "趙曰：隱者，隱蔽之也。"
                },
                {
                    "paragraph": "啾啾棲鳥過。星臨萬户動，月傍九霄多。",
                    "zhushu": "趙曰：使漢宫千門萬戸之萬戸也。九霄多，意言九霄之間，月色明遍，斯爲多也。"
                },
                {
                    "paragraph": "不寢聽金鑰，因風想玉珂。",
                    "zhushu": "鄭曰：丘何切。○洙曰：玉珂，鳴珂也。○蒼舒曰：按通典：“老鵰入海爲珬，可截作馬勒，謂之珂。○蘇曰：郭汕：“立風簷時聽玉珂。○趙曰：兩句有封事而欲上，故聽開門，且想朝馬之鳴珂也。"
                },
                {
                    "paragraph": "明朝有封事，",
                    "zhushu": "洙曰：言事也。欲其密，故封之以逹。"
                },
                {
                    "paragraph": "數問夜如何。",
                    "zhushu": "鄭曰：數，色角切。○趙曰：起於詩“夜如何其”也。○師曰：漢武帝爲千門萬戸之遊。萬户，指宫中之門也。月傍九霄，言親近天子也。聽金鑰，恐天子門開，羣臣入朝，風傳玉珂之聲，故數問“夜如何”。玉珂，導者所鳴之珂。或云鳥，非也。",
                    "type": 2
                },
                {
                    "paragraph": "晚出左掖",
                    "zhushu": "",
                    "type": 2
                },
                {
                    "paragraph": "晝刻傳呼淺，",
                    "zhushu": "洙曰：新漏刻銘云：衞宏載傳呼之節，較而未詳。註：衛宏著漢儀，使夜漏起，宫衞傳呼以爲備也。○趙曰：傳呼淺，則傳呼在晝，不若夜之逺也。"
                },
                {
                    "paragraph": "春旗簇仗齊。",
                    "zhushu": "洙曰：春旗，羽衛。○孫曰：記月令。"
                },
                {
                    "paragraph": "退朝花厎散，歸院柳邊迷。樓雪融城濕，宫雲去殿低。避人焚諌草，騎馬欲雞栖。",
                    "zhushu": "洙曰：髙士簾毎有獻納，必焚其草。文選：雞登栖而歛翼。○師曰：騎馬出在掖，雞欲棲于時，謂日之夕矣。肅宗至徳𥘉，子美爲拾遺，岑參爲𥙷闕。或問：“二人孰賢？”杜田曰：“子美賢。”或曰：“何以知之？”曰：“以其詩知之。子美之詩曰：‘避人焚諌草，騎馬欲雞栖。’又曰：‘明朝有封事，數問夜如何。’參之詩曰：‘聖朝無闕事，自覺諌書稀。’至德初，安史之亂方劇，上皇在蜀，朝野騷然，果無闕事時耶？”",
                    "type": 2
                },
                {
                    "paragraph": "宿府",
                    "zhushu": "",
                    "type": 2
                },
                {
                    "paragraph": "清秋幕府井梧寒，",
                    "zhushu": "洙曰：梧，桐也。○趙曰：魏明帝詩：“䨇梧生枯井。”詩用“井梧”，自此始矣。"
                },
                {
                    "paragraph": "獨有江城蠟炬殘。永夜角聲悲自語，中天月色好誰看。",
                    "zhushu": "蘇曰：李固：“邊角風急，永夜無寐，時唯自語。”鄭當時中天月色皎㓗，故人流落千里，不知渠與誰看也。"
                },
                {
                    "paragraph": "風塵荏苒音書絶，關塞蕭條行路難。已忍伶俜十年事，",
                    "zhushu": "洙曰：伶俜，猶零丁也，流落貌。"
                },
                {
                    "paragraph": "強移栖息一枝安。",
                    "zhushu": "洙曰：莊子言鵬鷃事，而云鷦鷯巢於深林，不過一枝，以謂性各有極，苟足其極，則不知其所以然矣。",
                    "type": 2
                },
                {
                    "paragraph": "院中晚晴懷西郭茅舎",
                    "zhushu": "",
                    "type": 2
                },
                {
                    "paragraph": "幕府秋風日夜淸，",
                    "zhushu": "洙曰：幕府事，見送髙三十五書記詩。武帝拜霍去病大將軍於幕府中，故號幕府也。"
                },
                {
                    "paragraph": "澹雲踈雨過髙城。葉心朱實堪時落，",
                    "zhushu": "洙曰：劉越石：朱實隕。勁風繁茰落素秋。"
                },
                {
                    "paragraph": "階面靑苔先自生。",
                    "zhushu": "洙曰：沈休文詩：賔除緑錢滿，客位紫苔生。"
                },
                {
                    "paragraph": "復有樓臺衘暮景，不勞鍾鼔報新晴。浣花溪裏花饒𥬇，肯信吾兼",
                    "zhushu": "洙曰：一作今。"
                },
                {
                    "paragraph": "吏隱名。",
                    "zhushu": "洙曰：公嘗爲嚴公叅謀，故云吏隱。○趙曰：言浣花之開，似能獻𥬇，必𥬇我離草堂而𪧐　院，此中有公家事，亦不信我兼爲吏隱也。字出汝南先賢傳：鄭欽吏隱於蟻陂之陽。兼，一作“今”。"
                }
            ]
        },
        {
            "name": "陵廟",
            "paragraphs": [
                {
                    "paragraph": "陵廟",
                    "zhushu": "",
                    "type": 1
                },
                {
                    "paragraph": "古詩二首、律詩十四首",
                    "zhushu": "",
                    "type": 2
                },
                {
                    "paragraph": "橋陵詩三十韻因呈縣内諸官",
                    "zhushu": "鮑曰：開元三年六月，睿宗崩。十月，葬橋陵。公故有是詩。○師曰：天子之墳曰山陵，取其髙大之義。",
                    "type": 2
                },
                {
                    "paragraph": "先帝昔晏駕，",
                    "zhushu": "洙曰：前漢天文志：宫車晏駕。註：天子當晨起早作，而方崩殞，故稱“晏駕”者，凡臣子之心，猶謂宫車晚出也。○趙曰：先帝，指言睿宗也。"
                },
                {
                    "paragraph": "茲山朝百靈。",
                    "zhushu": "洙曰：海賦：竭盤石，栖百靈。○趙曰：兹山，指橋陵也。陸機作吴大帝誄有云：幽驅百靈。"
                },
                {
                    "paragraph": "崇岡擁象設，",
                    "zhushu": "洙曰：𥞇叔夜琴賦：託峻岳之崇崗。"
                },
                {
                    "paragraph": "沃野開天庭。",
                    "zhushu": "洙曰：張平子西京賦：廣衍沃野，厥田上上，實爲地之奥區。神臯○夢符曰：右按楚詞招魂：“象設君室，静安間些。”"
                },
                {
                    "paragraph": "即事壯重險，",
                    "zhushu": "洙曰：易：習坎，重險也。天台賦：履重險而逾坂。沈休文：即事旣多矣。"
                },
                {
                    "paragraph": "論功超五丁。",
                    "zhushu": "洙曰：蜀王本紀曰：天爲蜀王生五丁力士，能徙山。秦王獻美女與蜀王，蜀王遣五丁迎女，見一大蛇入山穴中，五丁共引蛇，山崩，秦五女皆上山，化爲石。"
                },
                {
                    "paragraph": "坡陁因厚地，",
                    "zhushu": "洙曰：相如二丗賦：登坡陁之長坂。"
                },
                {
                    "paragraph": "却略羅峻屏。",
                    "zhushu": "修可曰：孫綽詩：逺山却畧羅峻屏。○蒼舒曰：天台賦：壁立之翠屏。"
                },
                {
                    "paragraph": "雲闕虚冉冉，",
                    "zhushu": "洙曰：天台賦：雙闕雲竦以夾路。"
                },
                {
                    "paragraph": "風松肅泠泠。",
                    "zhushu": "洙曰：顔延年拜陵廟詩：松風遵路急。離騷七諌：下泠泠而來風。蘇武詩：“泠泠一何悲。”"
                },
                {
                    "paragraph": "石門霜露白，玉殿莓苔靑。",
                    "zhushu": "洙曰：孫綽：“踐莓苔之滑石。”異苑曰：“天台山石有莓苔之險。”"
                },
                {
                    "paragraph": "宫女曉知署，祠官朝見星。",
                    "zhushu": "趙曰：以其勤洛而䖍於從事也。"
                },
                {
                    "paragraph": "空梁簇畫㦸，",
                    "zhushu": "脩可曰：隋薜道衡云：“空梁落燕泥。”"
                },
                {
                    "paragraph": "隂井敲銅瓶。中使日夜繼，惟王心不寧。豈徒䘏備享，尚謂求無形。",
                    "zhushu": "趙曰：禮記：“備物之享。”禮云：“視於無形。”"
                },
                {
                    "paragraph": "孝理敦國政，神凝推道經。",
                    "zhushu": "洙曰：莊子曰：“用志不分，乃凝於神。”"
                },
                {
                    "paragraph": "瑞芝産廟柱，",
                    "zhushu": "洙曰：唐書：肅宗延英殿御座梁上生玉芝，一莖三花，上製靈芝詩。○趙曰：自是橋陵廟中柱耳，舊註却引肅宗延英殿梁上生芝，非是。"
                },
                {
                    "paragraph": "好鳥鳴",
                    "zhushu": "洙曰：一作“巢。"
                },
                {
                    "paragraph": "巖扄。",
                    "zhushu": "修可曰：曹子建：“好鳥鳴髙枝。”"
                },
                {
                    "paragraph": "髙岳前嵂崒，洪河左瀅濙。",
                    "zhushu": "鄭曰：上烏定，下于扄切，小水也。○洙曰：西都賦：“右界襃斜、隴首之險，帶以洪河、涇渭之川。”○趙曰：髙岳，指嵩髙山也。字起於“嵩髙惟岳”。洪河，指言橋陵之左，是洪河所過也。"
                },
                {
                    "paragraph": "金城蓄峻趾，",
                    "zhushu": "洙曰：班固賦：“建金城之萬雉。”乃鑿墉之趾，以益其髙也。○修可曰：金城，地名。前漢地理志：“秦地西有金城、武威。”唐以金城爲蘭州郡。公以“金城”對“沙苑”，其爲地名可知。○炎曰：漢金城郡註云：“昭帝始元六年置。”應劭曰：“𥘉築城得金，故曰金城。”"
                },
                {
                    "paragraph": "沙苑交𢌞汀。永與奥區固，",
                    "zhushu": "洙曰：西都賦：防禦之阻，則天地之奥區焉。張平子賦：寔爲地之奥區神皐。"
                },
                {
                    "paragraph": "川原紛眇冥。居然赤縣立，",
                    "zhushu": "洙曰：張衡慮圖曰：“崑崙東有赤縣之州，風雨有時，寒暑有節。苟非此土，南則多暑，北則多寒，東則多隂，故聖主不處焉。”史記：鄒衍著書云：“中囯於天下，八十一分居其一分耳。中囯名赤縣，内自有九州，禹之叙九州是也，不得爲州數。中囯外亦如赤縣州者有九，乃謂九州也。”○趙曰：蒲城縣本屬同州，開元四年，以縣之豐山建睿宗橋陵，改爲奉先縣，仍𨽻京兆府。十七年，舁爲赤，故公詩言赤縣。舊註引“崑崙東有赤縣”，非是。"
                },
                {
                    "paragraph": "臺榭争岧亭。",
                    "zhushu": "洙曰：江淹詩：岧亭南樓期。西京賦：于雲霧而上逹，狀亭亭以迢迢。"
                },
                {
                    "paragraph": "官屬果稱是，聲華眞可聽。",
                    "zhushu": "洙曰：謂縣内諸官也。○蘇曰：二陸聲華，使人可服。"
                },
                {
                    "paragraph": "王劉美竹潤，",
                    "zhushu": "洙曰：爾雅：東南之美者，有㑹稽之竹箭焉。晉江遁竹賦：有嘉生之美竹，翕幽液以潤夲。"
                },
                {
                    "paragraph": "裴李春蘭馨。",
                    "zhushu": "洙曰：説文：蘭，香草也。嵇叔夜琴賦：春蘭被其東。"
                },
                {
                    "paragraph": "鄭氏才振古，",
                    "zhushu": "洙曰：詩：振兹如古。註：振，自也。"
                },
                {
                    "paragraph": "啖侯筆不停。",
                    "zhushu": "鄭曰：啖，杜覧切。○洙曰：王、劉、裴、李、鄭、啖，皆當時赤縣官也。○趙曰：禰正平鸚鵡賦序：衡因爲賦，筆不停綴。"
                },
                {
                    "paragraph": "遣辭必中律，",
                    "zhushu": "鄭曰：中，丁仲切。○洙曰：陸士衡文賦：放言遣辭，良多変矣。禹以聲爲律，身爲度。"
                },
                {
                    "paragraph": "利物常發硎。",
                    "zhushu": "鄭曰：奚經切。硎，石也。○洙曰：莊子養生篇：庖丁爲文惠君解牛。文恵君曰：“譆！善哉！拔蓋至此乎？”庖丁釋刀對曰：“臣之所好者，道也，進乎拔矣。始臣之解牛之時，所見无非牛者。三年之後，未嘗見全牛也。今臣之刀十九年，而所解數千牛矣，而刀刃若新發於硎。”"
                },
                {
                    "paragraph": "綺繡相展轉，琳琅愈",
                    "zhushu": "洙曰：一作“逾”。"
                },
                {
                    "paragraph": "青熒。",
                    "zhushu": "洙曰：禹貢：雍州厥貢球琳、琅玕。註：皆玉名。琅玕，石而似珠。西都賦：琳珉靑熒。校獵賦：玉名嶜崟，昡耀靑熒。"
                },
                {
                    "paragraph": "側聞魯恭化，",
                    "zhushu": "洙曰：後漢：魯恭，字仲廉，爲中牟令，專以德化爲理，不任刑罰。河南尹𡊮安聞之，疑其不實，使仁恕掾肥親往察之。肥還府，以三異狀白安。安因上書言狀，帝異之。"
                },
                {
                    "paragraph": "秉德崔瑗銘。",
                    "zhushu": "洙曰：後漢：崔瑗，字子王，髙於文辭，尤喜爲書、記、箴、銘，所著賦、碑、箴、頌，今座右銘傳於世。"
                },
                {
                    "paragraph": "太史𠋫鳬影，王喬隨鶴翎。",
                    "zhushu": "洙曰：見終明府水樓并昔遊詩註。"
                },
                {
                    "paragraph": "朝儀限霄漢，",
                    "zhushu": "洙曰：謝靈運：照灼爛霄漢。又：結念屬霄漢。孤景莫与謾。○趙曰：此公之自述也。知縣入朝矣，而公不得預朝，此所以自嘆耳。"
                },
                {
                    "paragraph": "客思廻林坰。",
                    "zhushu": "洙曰：謝惠連：“相送越林坰。”○趙曰：爾雅：“林外謂之坰。”"
                },
                {
                    "paragraph": "轗軻辭下杜，",
                    "zhushu": "鄭曰：上苦感，下，口左切。○洙曰：孝宣紀：“尢樂杜、鄠之間，率常在下杜。”孟康曰：“在長安南。”師古曰：下杜，即今之杜城。”"
                },
                {
                    "paragraph": "飄颻凌濁涇。",
                    "zhushu": "吕曰：詩：涇以渭濁。"
                },
                {
                    "paragraph": "諸生舊短褐，",
                    "zhushu": "洙曰：婁敬日：“臣衣帛，衣帛見；衣褐，衣褐見。”○趙曰：使貧者衣短褐也。舊註：引㟺敬衣褐見，非是。"
                },
                {
                    "paragraph": "旅泛一浮萍。",
                    "zhushu": "洙日：古詩：泛泛江漢萍，漂蕩水元根。劉霊曰：俯觀万物，擾擾焉，如水之載浮萍。王逸曰：自比如萍，隨水浮遊。"
                },
                {
                    "paragraph": "荒嵗兒女痩，暮途涕泗零。",
                    "zhushu": "吕曰：漢書：主父偃曰：“日暮途逺，吾故倒行而逆施。”詩：涕泗滂沱。"
                },
                {
                    "paragraph": "主人念老馬，",
                    "zhushu": "洙曰：韓詩外傳曰：昔者田子方岀見老母於野，喟然有志，問於御者，曰：“故公家畜也，罷而不爲用，故放出。”田子方曰：“少尽其力而老弃其身，仁者之不爲也。”束帛贖之。窮士聞之，知所歸心焉。"
                },
                {
                    "paragraph": "廨宇容秋螢。流寓理豈愜，",
                    "zhushu": "趙曰：謝霊運擬王粲詩序云：家本秦川貴公子，遭亂流寓，自傷情多也。"
                },
                {
                    "paragraph": "窮愁醉未醒。",
                    "zhushu": "修可曰：史記：虞𡖖非窮愁，亦不能著書以自見於後丗。"
                },
                {
                    "paragraph": "何當擺俗累，浩蕩乗滄溟。",
                    "zhushu": "洙曰：史虞𡖖傳賛：虞𡖖非窮愁，亦不能著書以自見於後丗。○蘇曰：蘇勛何時擺脫俗累，乗一葉，泛滄溟之浩蕩，偃仰視八極，挹瓊漿丹砂，吾志足矣。○歐陽曰：腐草化爲螢，其質不美。甫喻諸官不以其質不美而賤之，故云“容秋螢流寓”者，岀於事勢不得已，甫豈樂爲之？苟能擺脫俗累，優游於江湖之上，乃甫性之所樂，尚以俗累所拘爲限矣。",
                    "type": 2
                },
                {
                    "paragraph": "題衡山縣文宣王廟新學堂呈陸宰",
                    "zhushu": "",
                    "type": 2
                },
                {
                    "paragraph": "旄頭彗紫㣲，無復爼豆事。",
                    "zhushu": "洙曰：旄頭，胡星也。彗，彗星也。紫㣲，帝宫也。胡星彗帝宫，喻禄山亂中原、䧟長安也。丗亂，爼豆之事不講，故云“无復”也。○趙曰：按晉天文志：“昴七星，天之耳也，又爲旄頭、胡星。”彗紫微，則言其犯帝座也。“彗”字在天文志与“孛”俱爲妖星之名。此追言安史之亂。"
                },
                {
                    "paragraph": "金甲相排蕩，靑衿一憔悴。",
                    "zhushu": "洙曰：盖民狃於戰争，不遑斈校也。"
                },
                {
                    "paragraph": "嗚呼已十年，儒服弊于地。",
                    "zhushu": "洙曰：不振也。"
                },
                {
                    "paragraph": "征夫不遑息，學者淪素志。我行洞庭野，歘得文翁肆。侁侁胄子行，",
                    "zhushu": "鄭曰：侁，踈臻切，行貌。"
                },
                {
                    "paragraph": "若舞風雩至。",
                    "zhushu": "洙曰：文翁爲蜀郡守，興建斈校，以教蜀人，故風俗大变，可比斉魯。侁侁，整粛貌。胄子，謂元子以下至𡖖大夫子弟，従斈者，若舞風雩而至也。語曰：“風乎舞雩”也。○趙曰：論語䟽：“雩者，祈雨之祭名，使童男女舞之，因謂其処爲舞雩。”"
                },
                {
                    "paragraph": "周室冝中興，孔門未應棄。是以資雅才，渙然立新意。",
                    "zhushu": "洙曰：周室，借周以喻唐也。言唐所以冝中興，則孔門豈可弃乎？盖君君、臣臣、父父、子子，百姓日用而不知者，皆在是也。雅才，陸宰也。新斈資之而成爾。"
                },
                {
                    "paragraph": "衡山雖小邑，首唱恢大義。",
                    "zhushu": "洙曰：丗亂而衡山能首建斈校也。"
                },
                {
                    "paragraph": "因見縣尹心，根源舊宫閟。",
                    "zhushu": "洙曰：詩閟宮，頌僖公能復周公之宇也。"
                },
                {
                    "paragraph": "講堂非曩構，大屋加塗墍。",
                    "zhushu": "鄭曰：巨至切，仰塗也。"
                },
                {
                    "paragraph": "下可容百人，墙隅亦深䆳。何必三千徒，始壓戎馬氣。",
                    "zhushu": "洙曰：斈校者，教化之所自也。魯侯能修泮宮，而淮夷攸服，則其所以折暴亂者，何必三千之徒？言文德足以服逺也。"
                },
                {
                    "paragraph": "林木在庭户，密幹曡蒼翠。有井朱夏時，轆轤凍堦戺。",
                    "zhushu": "鄭曰：上盧谷切，下落胡切。圎轉水。戺，鋤里切，砌也。"
                },
                {
                    "paragraph": "耳聞讀書聲，殺伐災髣髴。",
                    "zhushu": "鄭曰：芳未切。○趙曰：聞讀書而樂，彼殺伐之災，在此，特斍其髣髴而已。"
                },
                {
                    "paragraph": "故國延歸望，衰顔減愁思。南紀收波瀾，",
                    "zhushu": "洙曰：言能以文德易暴亂。○趙曰：洗波瀾之氛妖。"
                },
                {
                    "paragraph": "西河共風味。",
                    "zhushu": "洙曰：史記：子夏居西河教授，爲魏文侯師。共風味者，言人樂其教也。"
                },
                {
                    "paragraph": "采詩倦跋渉，載筆尚可記。",
                    "zhushu": "趙曰：言采詩之官，倦跋山渉水之勞，而不來，采之，則史官之載筆，尚可記陸宰之美也。"
                },
                {
                    "paragraph": "髙歌激宇宙，凡百慎失墜。",
                    "zhushu": "洙曰：尚可記，一云記竒異。○師曰：青禴，謂斈士以青縁衣領也。父母存，則衣冠飾以青禴。素志，謂其志不展也。文翁肆，指縣斈。前漢：杜鄴子林，清静好古，有雅才。又，其胡廣傳註：又，後漢：“髙彪，有雅才而訥於言。”雅才，指陸宰。新斈資之而立，故云“首唱恢，大義”。墍，塗壁也。昔僖公修泮宫而服淮夷，今陸宰爲是斈，文德自足以懷逺，何必三千之徒，始壓戎兵？氣平。轆轤，所以運水，言斈中種木鑿井，无不備具。“殺伐災髣髴”，言此邦絃誦之樂，兵革之患少也。“南紀改瀾波”，言変其荊楚輕剽之風，而恩波廣被也。昔子夏居西河教授，今陸宰与之同其風，使人咀味其教也。太師采詩，以觀民風，今采詩之官，倦於跋渉，使陸宰德政不聞于上，甫得不以是篇而記其事，以備囯史之失墜也。",
                    "type": 2
                },
                {
                    "paragraph": "行次昭陵",
                    "zhushu": "彦輔曰：唐太宗文皇帝之陵也。",
                    "type": 2
                },
                {
                    "paragraph": "舊俗疲庸主，",
                    "zhushu": "洙曰：舊俗，謂隋氏。庸主，煬帝。疲，困也。"
                },
                {
                    "paragraph": "群雄問獨夫。",
                    "zhushu": "洙曰：獨夫，以失道而无助也。書：“獨夫，纣。”群雄，如李密之流也。"
                },
                {
                    "paragraph": "䜟歸龍鳯質，",
                    "zhushu": "洙曰：䜟，書也。唐太宗龍鳯之姿，天曰之表。書生云。"
                },
                {
                    "paragraph": "威定虎狼都。",
                    "zhushu": "洙曰：蘇秦傳：“秦虎狼之囯。”謂先定𨵿中也。"
                },
                {
                    "paragraph": "天屬尊堯典，",
                    "zhushu": "洙曰：父子，天屬也。尊堯典，謂循功典法也。太宗，髙祖次子也。○師曰：髙祖禅位於太宗，猶堯之遜天下於舜，故云云。"
                },
                {
                    "paragraph": "神功恊禹謨。",
                    "zhushu": "魯曰：謂親定九州也。○趙曰：謂禹成厥功，而書有大禹謨也。舊註非。"
                },
                {
                    "paragraph": "風雲隨絶足，",
                    "zhushu": "洙曰：風雲㑹合，隨馬足而起也。○趙曰：魏文与孫權送馬書曰：“中囯雖饒馬，其知名絶足，亦時有之矣。”○師曰：時李靖之徒，皆以風雲之㑹，隨馬足而奮也。"
                },
                {
                    "paragraph": "日月繼髙衢。",
                    "zhushu": "洙曰：日月，謂相繼而明也。謂髙祖禅位。"
                },
                {
                    "paragraph": "文物多師古，",
                    "zhushu": "洙曰：文物，典章。左傳：“文物以紀之。”師古，謂以古爲。師也，猶稽古。○趙曰：文物，如唐賛云“太宗之治，制度紀綱之法”。"
                },
                {
                    "paragraph": "朝廷半老儒。",
                    "zhushu": "洙曰：太宗之時，朝廷多老儒碩斈。○趙曰：老儒，謂房、杜之屬。○沈曰：太宗置斈館，招延十八斈士，故云云。"
                },
                {
                    "paragraph": "直詞寧戮辱，",
                    "zhushu": "趙曰：如魏鄭公、王珪之諌諍。"
                },
                {
                    "paragraph": "賢路不﨑嶇。",
                    "zhushu": "洙曰：太宗納諌容直言，如魏徵之切直，无所不至，而以能容之。孫伏伽諫論元律，罪不當死，賜以蘭陵公主園，直百萬。其用人如馬周之流，咸能盡其才。○趙曰：言不艱於進用，如用馬周之才也。"
                },
                {
                    "paragraph": "往者災猶降，蒼生喘未蘇。指揮安率土，盪滌撫洪鑪。",
                    "zhushu": "甌陽曰：謂陶成天下如洪鑪尓。"
                },
                {
                    "paragraph": "壯士悲陵邑，",
                    "zhushu": "洙曰：陵色，陵廣也，有奉色。"
                },
                {
                    "paragraph": "幽人拜鼎湖。",
                    "zhushu": "洙曰：鼎湖，黄帝鑄鼎，鼎成而仙去，後丗名其地爲鼎湖。○趙曰：言天変未弭，而“指麾安率士，盪滌抚洪鑪”，則言太宗之意，猶欲勒兵於逺地，立思方如此，遽爾升遐，故継之以有陵色之悲，鼎湖之拜也。"
                },
                {
                    "paragraph": "玉衣晨自舉，",
                    "zhushu": "洙曰：上賜霍光玉衣，梓宫，耿秉亦賜玉衣。○修可曰：玉衣，貴人，死者珎異之衣。"
                },
                {
                    "paragraph": "鐵馬汗常趨。",
                    "zhushu": "薖曰：陸佐公鐡馬千群。"
                },
                {
                    "paragraph": "松栢瞻虚殿，",
                    "zhushu": "洙曰：虚，一作靈。"
                },
                {
                    "paragraph": "塵沙立瞑途。寂寥開國日，",
                    "zhushu": "洙曰：謂太宗躬親戎馬，平一天下，開建囯社也。易：開囯承家。"
                },
                {
                    "paragraph": "流恨滿山隅。",
                    "zhushu": "師曰：追想太宗開囯之日，今无英雄之主如太宗以安天下，是以流恨也。",
                    "type": 2
                },
                {
                    "paragraph": "重經昭陵",
                    "zhushu": "",
                    "type": 2
                },
                {
                    "paragraph": "草昧英雄起，",
                    "zhushu": "洙曰：屯難之時也。○師曰：草而不斉，昧而不明，言隋末之亂也。"
                },
                {
                    "paragraph": "謳歌曆數歸。",
                    "zhushu": "洙曰：孟子：“謳歌者，不謳堯之子，而謳歌舜。”語：“天之曆数在汝躬。”言其天命之所在也。"
                },
                {
                    "paragraph": "風塵三尺劒，",
                    "zhushu": "洙曰：髙紀：“上擊布時，爲流矢所中，行道疾甚。呂后迎良醫，又入見，上問醫，曰：‘疾可治。’於是上慢罵之曰：‘吾以布衣，提三尺取天下。’”師古曰：“三尺，劒也。”"
                },
                {
                    "paragraph": "社稷一戎衣。",
                    "zhushu": "洙曰：武成：“一戎衣，天下大定。”衣，服也。一着戎衣而㓕約，言衆心同也。"
                },
                {
                    "paragraph": "翼亮貞文德，丕承戢武威。",
                    "zhushu": "洙曰：書：“丕𩔰哉，文王謨。丕承哉，武王烈。”○師曰：置文館以招斈士，故云云。"
                },
                {
                    "paragraph": "聖圗天廣大，",
                    "zhushu": "洙曰：无不覆燾也。"
                },
                {
                    "paragraph": "宗祀日光輝。",
                    "zhushu": "洙曰：奕葉，隆盛也。"
                },
                {
                    "paragraph": "陵寢盤空曲，熊羆守翠㣲。",
                    "zhushu": "洙曰：陵，山陵也。寢，寢廟也。古詩：“陵寢暮煙青。”"
                },
                {
                    "paragraph": "再窺松栢路，還見五雲飛。",
                    "zhushu": "洙曰：天子有孝感，則五雲見。見往在詩註。○俯曰：五雲，五色雲也。",
                    "type": 2
                },
                {
                    "paragraph": "禹廟",
                    "zhushu": "",
                    "type": 2
                },
                {
                    "paragraph": "禹廟空山裏，秋風落日斜。",
                    "zhushu": "蘇曰：楊脩：“晚蝉噪秋風，饑鴉閙斜日。”"
                },
                {
                    "paragraph": "荒庭垂橘柚，古屋畫龍蛇。",
                    "zhushu": "洙曰：招䰟：仰觀刻桷畫龍蛇。"
                },
                {
                    "paragraph": "雲氣生虚壁，",
                    "zhushu": "洙曰：一作“清虚壁”。"
                },
                {
                    "paragraph": "江聲走白沙。早知乗四載，",
                    "zhushu": "洙曰：史記河渠書云：夏書曰：禹湮洪水十三年，三過不入門。陸行載車，水行載舟，泥行蹈橇，山行即橋。一作輦。"
                },
                {
                    "paragraph": "䟽鑿",
                    "zhushu": "洙曰：一作“流落。"
                },
                {
                    "paragraph": "控三巴。",
                    "zhushu": "洙曰：華陽國志曰：武王克商，封其子宗姫於巴，爵之以子。古者雖大，爵不過子，故呉、楚及巴皆曰子。獻帝時，征東中郎將安漢趙韙建議分巴爲二郡。韙欲得巴舊名，故曰巴。益州牧劉璋以墊江以上爲巴郡，江州至臨江爲永寧郡，朐忍至魚復爲固陵郡，巴遂分矣。璋復改永寧爲巴郡，以固陵爲巴東，徙龐義爲巴西太守，是三巴。郭璞江賦：巴東之峽，夏后䟽鑿。○趙曰：按樂史寰宇記於渝州記云：閬、白二水東西流，三曲如巴字，是爲三巴。則非分有其地之定名，當俟愽聞訂之。○鄭曰：十道志：渝州巴縣并巴東、西，是爲三巴。",
                    "type": 2
                },
                {
                    "paragraph": "冬日洛城北謁玄元皇帝廟",
                    "zhushu": "洙曰：唐天寳元年，陳王府叅軍田周秀上言：“玄元皇帝降于丹鳯門之通衢，告錫靈符，在尹喜之故宅。”上遣使就函谷故𨵿尹宅發得之，乃置玄元廟於大寧坊，親享于新廟。是秋，改爲太上玄元皇帝宫。二年，追尊大聖祖玄元皇帝，仍於天下諸郡爲紫㣲宫。秋，改譙郡紫微宫爲太清宫。○趙曰：“玄元皇帝，李老君也。”",
                    "type": 2
                },
                {
                    "paragraph": "配極玄都閟，",
                    "zhushu": "洙曰：配皇等極。老子曰：“是謂配天極。”玄都，觀也。閟，閉也，神也。詩：“閟宫有洫。”○田曰：“配紫極也。紫極，北極也。晉謝安建宫室，極合辰極，乃其義矣。”○趙曰：“以廟在城之北，故曰配極。玄都，丹臺，仙眞之所也，故用玄都言廟。舊註言玄都觀也，妄引妄註，惑亂義理。”○陳敏修曰：“閟，幽深也。”"
                },
                {
                    "paragraph": "慿髙禁禦長。",
                    "zhushu": "洙曰：前漢宣紀：“詔池禦未御幸者，假與貧民。”注：“禦者，禁苑。”前漢書音義曰：“折竹以懸繩連之，使人不得往來，謂之禦。”"
                },
                {
                    "paragraph": "守祧嚴具禮，",
                    "zhushu": "洙曰：周禮春官“守祧”。註：“逺廟曰祧，遷主之所藏也。”○趙曰：周禮：“守祧，掌守先王之廟祧。”故監廟者謂之守祧。"
                },
                {
                    "paragraph": "掌節鎮非常。",
                    "zhushu": "洙曰：禮掌節注：“節，猶信也，行者所執之信。掌節，掌守邦節而辨其用，以輔王命。”○趙曰：“必有御賜之信以爲鎮，故得借掌節以爲言。”○晁冲之曰：“賜以節，所以鎮重其廟。”"
                },
                {
                    "paragraph": "碧瓦初寒外，",
                    "zhushu": "趙曰：葛仙傳：“夢人書新宫銘云：碧瓦鱗差。”○琪曰：“碧瓦，琉璃瓦也。𥘉寒外，指冬日也。”"
                },
                {
                    "paragraph": "金莖一氣旁。",
                    "zhushu": "洙曰：劉駼騊詩曰：“縹碧以爲瓦。”班固西都賦：“抗仙掌以承露，擢䨇立之金莖。”郊祀志：“漢武作栢梁、銅柱、承露仙人掌之屬也。”"
                },
                {
                    "paragraph": "山河扶繡户，",
                    "zhushu": "洙曰：謂户上繪畫若繡也。梁沈約春風詠：“明珠簾於繡户，散芳塵於綺席。”"
                },
                {
                    "paragraph": "日月近雕梁。",
                    "zhushu": "洙曰：“雕，刻梁棟也。”○修可曰：擅約陽春歌曰：“白日映雕梁。”相近日月，言髙大也。"
                },
                {
                    "paragraph": "仙李盤根大，",
                    "zhushu": "洙曰：神仙傳：“老子姓李名耳，字伯陽，楚國苦縣屬郷曲仁里人也。盤根大，故枝葉繁盛，謂唐室以李爲聖祖也。”○定功曰：“老子主指李樹爲姓，而唐以爲聖祖，故曰仙李盤根大。”"
                },
                {
                    "paragraph": "猗蘭弈葉光。",
                    "zhushu": "洙曰：漢武帝故事曰：“孝景王后夢日入其懷，以七月七日生武帝於猗蘭殿。”弈葉，猶累丗也。○沈曰：郭子横洞𡨋記曰：“漢武末生景帝，夢一赤彘從雲中直下崇芳之閣，帝覺而至於閣上，見赤氣如煙霞來蔽戸牗，乃改崇芳閣爲猗蘭殿。後王夫人生武帝于此殿。”奕葉猶累丗也。"
                },
                {
                    "paragraph": "丗家遺舊史，",
                    "zhushu": "洙曰：“史記有老子傳，而無丗家。”"
                },
                {
                    "paragraph": "道德付今王。",
                    "zhushu": "洙曰：“老子道德經，明皇御註。”"
                },
                {
                    "paragraph": "畫手看前輩，呉生逺擅場。",
                    "zhushu": "洙曰：廟有呉道子畫。張平子東京賦：“秦政利觜長距，終得擅場。”○鮑曰：山谷道人簡王立之曰：“凡作詩賦，要以宋玉、賈誼、相如、子雲爲師，略依放其歩驟，乃有古風。”杜詩云：“畫手看前輩，呉生逺擅場。”蓋古人於能事，不獨求誇時輩，須要於前輩中擅場耳。"
                },
                {
                    "paragraph": "森羅移地軸，",
                    "zhushu": "洙曰：河圖括象曰：“地有三百六十軸。”○趙曰：肇論云：“万象森羅。”海賦云：“又似地軸，挺抜而爭廻。”"
                },
                {
                    "paragraph": "妙絶動宫牆。",
                    "zhushu": "洙曰：言筆跡巧妙冠絶也。"
                },
                {
                    "paragraph": "五聖聮龍衮，",
                    "zhushu": "洙曰：唐書：天寳八年，上親謁太清宫，上聖祖玄元皇帝尊號，爲“聖祖大道𤣥元皇帝”。髙祖、太宗、中宗、睿宗五帝，皆加“大聖皇帝”之字。禮器：天子龍衮。"
                },
                {
                    "paragraph": "千官列鴈行。",
                    "zhushu": "洙曰：丘遲書：“功臣名將，鴈行有序。”謂繪五帝侍從也。"
                },
                {
                    "paragraph": "冕旒俱秀發，",
                    "zhushu": "洙曰：礼器：“天子之冕，朱緑藻，十有二旒，諸侯九，上大夫七，下大夫五，士三。”○梅聖俞曰：秀發，謂五聖氣宇清秀也。"
                },
                {
                    "paragraph": "旌斾盡飛揚。",
                    "zhushu": "洙曰：儀仗也。○趙曰：旌斾旌之：有斾也。陸士衡：長旌誰爲斾？"
                },
                {
                    "paragraph": "翠栢深留景，",
                    "zhushu": "趙曰：魏魏收庭栢詩：“陵寒翠不奪。”"
                },
                {
                    "paragraph": "紅梨逈得霜。",
                    "zhushu": "趙曰：言梨葉得霜而紅也。梁庾肩吾詩：梨紅大谷晚，桂白小山秋。"
                },
                {
                    "paragraph": "風筝吹玉柱，",
                    "zhushu": "洙曰：風筝，謂製筝挂之風際，風至則鳴也。江淹詩：玉柱楊清曲。"
                },
                {
                    "paragraph": "露井凍銀床。",
                    "zhushu": "洙曰：古詩：“後園鑿井銀作床，金瓶素綆汲寒漿。”○趙曰：露地之井之也。庾丹秋閨云：“空汲銀床井。”○余曰：邵氏聞見録：少陵“露井東銀床”，本晉書樂誌淮南篇“後園鑿井銀作床，金瓶素綆汲寒漿”也。或以此論少陵之妙，予謂少陵所以獨立千載之上者，不但有所本也。三百篇作，果何本哉？○馬存曰：銀床，井欄也。"
                },
                {
                    "paragraph": "身退卑周室，",
                    "zhushu": "洙曰：史：老子，周守藏室之吏也。修道德，其學自以隱無名爲務。居國乆之，見周之衰，乃遂圡。○修可曰：老子之引退，爲周室日以卑削之，故史記曰：周之衰，乃去。"
                },
                {
                    "paragraph": "經傳拱漢皇。",
                    "zhushu": "洙曰：漢又景間，崇黄老之教。○師曰：漢文、景皆崇尚黄帝、老子之術，故云“經傳拱漢皇”。拱，謂用其術以致無爲之治，故垂衣拱手也。"
                },
                {
                    "paragraph": "谷神如不死，",
                    "zhushu": "洙曰：老子：“谷神不死，是謂玄牡。”"
                },
                {
                    "paragraph": "養拙更何郷。",
                    "zhushu": "師曰：谷所以藏物，谷神，猶云藏神。何郷，謂無所止，猶云何有之郷。",
                    "type": 2
                },
                {
                    "paragraph": "湘夫人祠",
                    "zhushu": "洙曰：屈原九歌有湘夫人。韓愈黄陵廟碑云：湘旁有廟曰黄陵，自前古立以祠堯之二女、舜二妃者。庭有石碑，斷裂分散在地，其文剥缺。考圖記，言漢荊州牧劉表兄字景升，立題碑曰湘夫人。今碑驗其文，乃晉太康九年，又題其額“虞帝二妃之碑”，非景升之立者。秦博士對始臯帝云：“湘君者，堯之二女，舜妃者也。”劉向、鄭玄亦皆以二妃爲湘君。離騷、九歌旣有湘君，又有湘夫人。王逸之解，以爲湘君者，自爲水神，而謂湘夫人乃二妃也，從舜南征三苗不返，道死沅、湘之間。山海經曰：“洞庭之山，帝之二女居之。”郭璞疑二女者，帝舜之后，不當降小君爲其夫人，因以二女爲天帝之女。以余考之，璞与王逸俱失也。堯之長女娥皇，爲舜正妃，故曰“君”。其二女英，自宜降曰“夫人”也。故九歌辭謂娥皇爲“君”，謂女英爲“帝子”，各以其盛者言之也。禮有“小君”，明其正者得稱“君”也。書曰：“舜陟方乃死。”傳謂“舜升道南方以死。”或曰：“舜死葬蒼梧，二妃從之不及，溺沅、湘之間。”余謂竹書紀年，帝王之没皆曰“陟”。陟，昇也，謂昇天也。書“殷禮陟配天。”言以道終，其德協天也。書紀舜之没云“陟”者，與竹書司文也。其下言“陟方乃死”者，所以釋“陟”爲“死”也。地之勢東南下，如言舜南廵而死，宜言“下方”，不得言“陟方”也。以此謂舜死葬蒼梧之野，於時二妃從之不及而溺者，皆不可信。",
                    "type": 2
                },
                {
                    "paragraph": "肅肅湘妃廟，",
                    "zhushu": "洙曰：“肅肅，敬也。”詩思齊：“肅肅在廟。”"
                },
                {
                    "paragraph": "空墻碧水春。蟲書玉佩蘚，燕舞翠帷塵。晚泊登汀樹，㣲馨借渚蘋。蒼梧恨不淺，染淚在叢筠。",
                    "zhushu": "洙曰：“湘妃涕泣，以淚揮竹，染竹成班。”○趙曰：張華博物志云：“舜死，二妃淚下，即班。”",
                    "type": 2
                },
                {
                    "paragraph": "祠南夕望",
                    "zhushu": "",
                    "type": 2
                },
                {
                    "paragraph": "百丈牽江色，",
                    "zhushu": "洙曰：海賦：“掲百丈。”百丈，所以牽船也，連竹爲之。”"
                },
                {
                    "paragraph": "孤舟汎日斜。興來猶杖屨，",
                    "zhushu": "鄭曰：“興，許應切。”"
                },
                {
                    "paragraph": "目斷更雲沙。山鬼迷春竹，",
                    "zhushu": "洙曰：屈平九歌有山鬼詞云：“余處幽篁𠔃終不見，天路險難𠔃獨後來。”"
                },
                {
                    "paragraph": "湘娥𠋣暮花。",
                    "zhushu": "洙曰：湘娥，屈平所謂湘君也。詞云：“采薜荔𠔃水中，搴芙蓉𠔃木末。”○趙曰：事雖折謂湘夫人，而字則郭璞江賦“協靈爽於湘娥”也。鬼迷竹而娥𠋣花，亦是詩家當然。舊註引湘君詞“搴芙蓉𠔃木末”，非也。此得屈原言不得志，猶登山縁木而採芙蓉，不可得也。”"
                },
                {
                    "paragraph": "湖南淸絶地，萬古一長嗟。",
                    "zhushu": "洙曰：郭璞江賦：“恊靈爽於湘娥。”○蘇曰：徐元詩：“萬古長安景，搔頭一嘆嗟。”",
                    "type": 2
                },
                {
                    "paragraph": "謁先主廟",
                    "zhushu": "洙曰：成都記曰：“先主廟，府南八里，惠陵東七十歩。齊髙帝夢益州有天子鹵簿，詔刺史博覃修立而卑小。後至長沙王鍾，改更構及四面壇屋，置守墓户五百。”",
                    "type": 2
                },
                {
                    "paragraph": "慘澹風雲㑹，",
                    "zhushu": "洙曰：古詩：“藹藹風雲㑹，佳人一何繁。”劉植說李軼書曰：“以龍虎之姿，遭風雲之時。”中興二十八將論曰：“咸能感㑹風雲，奮其智勇。”"
                },
                {
                    "paragraph": "乗時各有人。力侔分社稷，志屈偃經綸。",
                    "zhushu": "洙曰：屯君子以經綸。○趙曰：言劉、葛之志屈而不得伸，所以偃仆經綸之業也。"
                },
                {
                    "paragraph": "復漢留長䇿，中原仗老臣。",
                    "zhushu": "洙曰：復漢，謂欲興劉氏也。老臣，孔明也。蜀志：建安二十五年，魏文帝稱尊號，改年曰“黄𥘉”。或傳聞漢帝見害，先主乃發䘮制服。譙周等上言曰：“大王襲先帝軌迹，亦興於漢中。又大王出自孝景皇帝中山靖王之胄，宜即帝位。”博士計慈等上尊號，爲文曰：“惟建安二十六年四月丙午，皇帝備敢用玄牡，昭告皇天上帝、后土神祗：漢有天下，曆數無疆。曩者王莽篡盗，光武皇帝震怒致誅，社稷復存。今曹操阻兵長安，忍戮殺主后，滔天泯夏，罔顧天顕。操子丕，載其凶逆，𥨸居神器。群臣將士以爲社稷隳廢，備冝修之，嗣武二祖。惟神嚮祚于漢家，改元章武，以諸葛亮爲丞相。”○趙曰：先主欲與劉氏而稱漢，其所留之長䇿與後主也。所留長䇿者，欲取中原仗諸葛老臣耳。"
                },
                {
                    "paragraph": "雜耕心未已，",
                    "zhushu": "洙曰：後主建興十二年春，亮悉大衆由斜谷出，以流馬運，據武功五丈原，與司馬宣王對於渭南。毎患糧不繼，使己志不伸，是以分兵屯田爲乆駐之基。耕者雜於渭濵居民之間，百姓安堵，軍无私焉。"
                },
                {
                    "paragraph": "歐血事酸卒。",
                    "zhushu": "鄭曰：歐，於口切。○洙曰：亮與宣王相持百餘日，其年八月，亮疾病，卒于軍，年五十四。魏書：亮糧盡勢窮，憂恚歐血。一夕燒營道，走入谷道，發病，卒。漢𣈆春秋曰：亮卒于郭氏塢。臣松之以爲亮在渭濵，魏人躡迹，勝負之形未可測量，而云歐血，蓋因亮自亡而自誇大也。夫以孔明之略，豈爲仲逹歐血乎？及至劉堒䘮師，與晉元帝箋亦云亮軍敗歐血，此則引虚記以爲言也。其云入谷而卒，縁蜀人入谷發䘮故。"
                },
                {
                    "paragraph": "霸氣西南歇，",
                    "zhushu": "朱曰：晉陽秋曰：“有星赤而芒角，自東北南流投于亮營，三投再還，往大還小，俄而亮卒。”譙周云：“西上有黄氣。”○趙曰：譙周等初觀，進曰：“西氣，願大王應天順民。”今葛亮已死，中原莫圖，則霸所以歇也。"
                },
                {
                    "paragraph": "雄圖歷數屯。錦江元過楚，劒閣復通秦。",
                    "zhushu": "洙曰：言拓地至秦、楚。○趙曰：錦江、劒閣，蜀國之土也也。過楚、通秦，則言夲可以混一而不能焉，則所以傷之也。"
                },
                {
                    "paragraph": "舊俗存祠廟，空山立鬼神。",
                    "zhushu": "洙曰：立，一作泣。"
                },
                {
                    "paragraph": "虚簷交鳥道，",
                    "zhushu": "洙曰：交，一作扶。○趙曰：此是夔州先主廟。廟在山中，故云交鳥道。鳥道，則山中之險道也。舊所引乃成都先主廟事，地理錯亂也。"
                },
                {
                    "paragraph": "枯木半龍鱗。",
                    "zhushu": "洙曰：成都記：諸葛亮廟亦在先主故宅，城西復立素像。先主廟西院即武侯廟，廟前有雙大梧，古峭可愛，人云諸葛手植。襄陽記曰：亮𥘉卒，所在吝求爲立廟。朝議以禮秩不聽，百姓遂因時節私祭之，於道陌上言事。昔或以可聽立廟於成都者，後主不從。歩兵校尉習隆、中書郎尚充等共上表曰：“臣聞周人懷召伯之德，甘棠爲之不伐。越王思范蠡之功，鑄金存其像。自漢㒷以來，小善小德而圖形立廟者多矣。況亮德範遐邇，勲盖季丗，㒷王室之不壞，實斯人是頼。而蒸嘗止於私門，廟像問而莫立，使百姓巷𥙊，戎夷野祀，非所以存德念功，述追在昔者也。臣愚以爲冝因近其墓，立之沔陽，使所親屬以時賜𥙊。凡其臣故吏欲奉祠者，皆限至廟所，断其私祀，以崇正礼。”於是始從。"
                },
                {
                    "paragraph": "竹送清溪月，",
                    "zhushu": "蘇曰：黄綏詩云：姢姢釣絲竹，幾送清溪月。森森澗厎松。風回落霜雪。"
                },
                {
                    "paragraph": "苔移玉座春。",
                    "zhushu": "洙曰：玉座，玉牀也。謝玄暉銅雀臺詩：玉座猶寂寞，况乃妾身輕。"
                },
                {
                    "paragraph": "閭閻兒女換，歌舞嵗時新。",
                    "zhushu": "洙曰：成都記：舊俗以四時祀，十二月亦祈禱。閭，里門也。閻，里中門也。○蘇曰：葛稚川再到郷園：閭井改易，兒女更換，唯緑水青山少，不減舊耳。○趙曰：此言夔州之人所事先主者如此，舊所引成都記事，誤矣。"
                },
                {
                    "paragraph": "絶域歸舟逺，荒城繫馬頻。如何對搖落，",
                    "zhushu": "洙曰：宋玉：“搖落而變衰。”謝玄暉拜中軍記室辭隋王牋：臯壤搖落，對之惆悵。𡵨路東西，或以嗚唈。○趙曰：此句己下，公言其身之流落，因先主廟即諸葛之功，以自比而感嘆也。"
                },
                {
                    "paragraph": "况乃乆風塵。",
                    "zhushu": "洙曰：晉揔紀論：悠悠風塵。"
                },
                {
                    "paragraph": "孰與關張並，",
                    "zhushu": "洙曰：関羽、張飛傳曰：初，劉備襲蜀，丞相掾趙戩曰：“劉備其不齊乎？拙於用兵，毎戰則敗，奔亡不暇，何以圖人？蜀雖小區，險固四塞，獨守之國，難卒用兵也。”徴士傳：幹曰：“劉備寛仁有度，能得人死力。諸葛逹治知變，正而有謀，而爲之相；張飛、関羽勇而有義，皆萬人之敵，而爲之將。此三人者，皆人傑也。以備之略，三傑佐之，何爲不濟？”諸葛傳：先主與亮情好日密，関、張等不恱，先主解之曰：“孤之有孔明，猶魚之有水也。願諸君勿復言。”羽、飛乃止。○趙曰：此蓋言諸葛與関羽、張飛之才器，孰與並乎？言不可並矣。"
                },
                {
                    "paragraph": "功臨耿鄧親。",
                    "zhushu": "洙曰：耿弇、鄧禹。後漢論云：㓂鄧之髙勲，耿、賈之鴻烈。○修可曰：公評品以爲鄧禹之髙勲，耿、賈之鴻烈，可親近矣。"
                },
                {
                    "paragraph": "應天才不小，",
                    "zhushu": "洙曰：應，一作継。蜀譙周等上言：“臣聞河圖、洛書、五經䜟緯，孔子所甄，驗應自逺。謹按洛書甄曜度：‘日赤三日，德昌，九丗，㑹備，合爲帝際。’洛書寳號命曰：‘天度帝道稱皇，以統握契，百成不敗。’洛書録運期曰：‘九侯七傑爭命，民以炊骸。’道路籍籍履人頭，誰使主者玄且來。孝經鉤命决録曰：‘帝三建，九㑹備。’臣父群未亡時，言西南數有黄氣，直上数丈，見來積年，時有景雲祥風，從璿璣下來應之，此爲異瑞。又二十有二年中，数有氣如旗，從西竟東，中天而行。圖書曰：‘必有天子岀其方。’加是年太白、熒惑、鎮星，常從嵗星相追。近漢初㒷，五星從。嵗星主義，漢位在西，義之上方，故漢法常以嵗星𠋫人主。當有聖主起於此州，以致中㒷。”時許帝尚存，故群下不敢漏言。頃者，熒惑復追𡻕星，見在胃昴畢。昴畢爲天綱。經曰：“帝星處之，衆邪消亡。”聖諱預覩，推揆期驗，符合数至，若此非一。臣聞聖王先天而天不違，後天而奉天時，故應際而生，與神合契。願大王應天順民。"
                },
                {
                    "paragraph": "得士契無鄰。",
                    "zhushu": "洙曰：蜀志：先主復領益州牧，諸葛亮爲股肱，法正爲謀主，関羽、張飛、馬超爲爪牙，許靖、麋笁、簡雍爲賔友。及董和、黄權、李嚴等，本璋之所授用也；呉壹、費觀等，又璋之、璋之㛰親也；彭羡，又璋之所擯也；劉巴者，宿昔之所忌恨也，皆處之𩔰任，盡其器能，有志之士，無不競勸。○趙曰：譙周𥘉勸進曰：“願大王應天順民。”傳曰：“得士者強。”在先主言之，專指諸葛亮而已耳。"
                },
                {
                    "paragraph": "遲暮堪帷幄，",
                    "zhushu": "洙曰：運籌帷幄之中。"
                },
                {
                    "paragraph": "飄零且釣緍。",
                    "zhushu": "洙曰：詩：何彼穠矣，其釣維何，維絲伊緍。"
                },
                {
                    "paragraph": "向來憂國淚，寂寞洒衣巾。",
                    "zhushu": "洙曰：謝靈運廬陵王墓下作：洒淚眺連崗。○蘇曰：孔煒常下憂國之淚。",
                    "type": 2
                },
                {
                    "paragraph": "詠懷古跡",
                    "zhushu": "五首三首，見“懷古”門。",
                    "type": 2
                },
                {
                    "paragraph": "蜀主窺呉幸三峽，崩年亦在永安宫。",
                    "zhushu": "洙曰：劉先主以孫權襲関羽之故，東征三呉，爲將陸議所破於秭歸，歩歸、魚復，改爲永安，遂卒於永安。○鄭曰：十道志：蘷州永安宫，劉備作，在豊溪南。"
                },
                {
                    "paragraph": "翠華想像空山裏，",
                    "zhushu": "洙曰：空，一作寒。翠華，車盖。想像，猶髣髴。○趙曰：翠華，天子之旗也。先主即皇帝位，故得用翠華字也。"
                },
                {
                    "paragraph": "玉殿虚無野寺中。",
                    "zhushu": "洙曰：山有卧龍寺，先主祠在焉。"
                },
                {
                    "paragraph": "古廟杉松巢水鶴，嵗時伏臘走村翁。",
                    "zhushu": "洙曰：言民猶𥙊祀。"
                },
                {
                    "paragraph": "武侯祠屋長隣近，一體君臣𥙊祀同。",
                    "zhushu": "洙曰：註見武侯廟註。又云：公自註云：“殿今爲寺，廟，在宫東。”",
                    "type": 2
                },
                {
                    "paragraph": "諸葛大名垂宇宙，",
                    "zhushu": "洙曰：謂孔明之名垂於天下。"
                },
                {
                    "paragraph": "宗臣遺像肅清髙。",
                    "zhushu": "洙曰：漢以蕭何爲宗臣，以功業爲時所宗尚也。言孔明勲烈見於後丗者，亦可擬蕭何。"
                },
                {
                    "paragraph": "三分割據紆籌䇿，",
                    "zhushu": "洙曰：三分，謂魏、呉、蜀。當時孔明多籌䇿。"
                },
                {
                    "paragraph": "萬古雲霄一羽毛。",
                    "zhushu": "洙曰：言聲名飛揚，獨歩萬古。○趙曰：以髙飛鳥喻之也。"
                },
                {
                    "paragraph": "伯仲之間見伊吕，",
                    "zhushu": "洙曰：孔明佐蜀，瑾佐呉，俱受重任，而孔明又受顧託。○趙曰：言孔明在二公之間也。魏文帝論：傳：毅之於班固，伯仲之間爾。"
                },
                {
                    "paragraph": "指揮若定失蕭曹。",
                    "zhushu": "洙曰：謂功垂成而亮薨。"
                },
                {
                    "paragraph": "福移漢祚難恢復，",
                    "zhushu": "洙曰：大福不可再。"
                },
                {
                    "paragraph": "志决身殱軍務勞。",
                    "zhushu": "鄭曰：殱，子廉切，滅也。○洙曰：孔明在軍，罰二十已上，皆親覽。",
                    "type": 2
                },
                {
                    "paragraph": "蜀相",
                    "zhushu": "",
                    "type": 2
                },
                {
                    "paragraph": "丞相祠堂何處㝷，",
                    "zhushu": "洙曰：蜀諸葛亮傳：先主建安二十六年即帝位，𠕋亮爲丞相、録尚書事。祠堂，孔明廟也。"
                },
                {
                    "paragraph": "錦宫城外栢森森。",
                    "zhushu": "洙曰：成都記：府城亦呼爲錦宫城，以江山明麗，錯雜如錦也。廟有古栢，武侯手植之。"
                },
                {
                    "paragraph": "映堦碧草自春色，",
                    "zhushu": "洙曰：江文通别賦：春草碧色。"
                },
                {
                    "paragraph": "隔葉黄鸝空好音。",
                    "zhushu": "洙曰：空，一作“多”。詩泮水：懷我好音。王僧逹詩：楊園流好音。"
                },
                {
                    "paragraph": "三顧頻繁天下計，",
                    "zhushu": "洙曰：本傳曰：時先主屯新野。徐庶見先主，先主器之，謂先主曰：“諸葛孔明，卧龍也，將軍豈願見之乎？”先主曰：“君與俱來。”庶曰：“此人可就見，不可屈致也。將軍宜枉駕顧之。”由是先主遂詣亮，凡三往，乃見。又：亮上䟽曰：“先主不以臣卑鄙，猥自枉屈，三顧於草廬之中。”言先主之自見亮，亮爲先主而仕，皆爲天下大計。"
                },
                {
                    "paragraph": "兩朝開濟老臣心。",
                    "zhushu": "洙曰：先主於永安病篤，召見，屬以後事，謂亮曰：“君才十倍曹丕，必能安國，立定大事。若嗣子可輔，輔之；如其不才，君可自取。”亮泣曰：“臣敢喝股肱之力，効貞信之節，継之以死。”又，亮表云：“㒷漢室還於舊都，此臣所以報先帝而忠陛下之職分也。”兩朝，謂先主及禪也。"
                },
                {
                    "paragraph": "出師未捷身先死，",
                    "zhushu": "洙曰：未捷，一云未用，又未戰。"
                },
                {
                    "paragraph": "長使英雄淚滿襟。",
                    "zhushu": "洙曰：閔其志不遂也。本傳云：十二年春，亮悉大衆由斜谷出，以流馬運，據武功五丈原，與司馬宣王對於渭南，相持百餘日。其年八月，亮疾，卒于軍。軍退，司馬宣王案行其營壘處所，曰：“天下之竒才。”○師曰：亮欲合一天下，未及岀師，一戰而死。使亮未死，則呉魏豈能保其土地哉？",
                    "type": 2
                },
                {
                    "paragraph": "諸葛廟",
                    "zhushu": "",
                    "type": 2
                },
                {
                    "paragraph": "乆遊巴子國，",
                    "zhushu": "洙曰：䕫，古巴子國也。○程曰：寰宇記：䕫州，春秋時夔子國，後爲楚地。秦滅楚置郡，即爲巴郡。"
                },
                {
                    "paragraph": "屢入武侯祠。竹日斜虚寢，溪風滿薄帷。君臣當共濟，賢聖亦同時。翊戴歸先主，并吞更出師。",
                    "zhushu": "洙曰：翊戴，言輔翊尊戴劉氏也。并吞，謂出師表有并吞中國之志。"
                },
                {
                    "paragraph": "蟲虵穿畫壁，巫覡醉蛛絲。",
                    "zhushu": "鄭曰：覡，研歷切。○夢符曰：右按前漢志：民之精爽不二、齊肅聦明者，神或降之，在男曰覡，在女曰巫，使制神之處位，爲之牲器，以見廟弊，巫覡醉於蛛絲中也。○趙曰：事雖出國語“在男曰覡，在女曰巫”，而合用巫覡字，則張衡東京賦“巫覡操茢”也。"
                },
                {
                    "paragraph": "歘憶吟梁父，躬耕起未遲。",
                    "zhushu": "洙曰：亮耕南陽，作梁父吟。○趙曰：公惑孔明梁父吟事，方却思歸耕而起爾。舊本作也未遲，非。蓋却成方欲躬耕也。",
                    "type": 2
                },
                {
                    "paragraph": "武侯廟",
                    "zhushu": "洙曰：成都記云：諸葛公廟在先主廟故宅城西，復立素像。先主廟西院即武侯廟，前有䨇大栢，古峭可愛，内有裴令公所著碑，柳僕射書相國段公古栢文。",
                    "type": 2
                },
                {
                    "paragraph": "遺廟丹青落，空山草木長。猶聞辭後主，不復卧南陽。",
                    "zhushu": "洙曰：蜀志諸葛亮傳：亮父玄卒，亮躬耕隴畒，好爲梁父吟。漢晉春秋曰：亮家于南陽之鄧縣，在襄陽城西二十里，號曰隆中。徐庶謂先主曰：“諸葛孔明者，卧龍也，將軍豈見之乎？”先主病，勑後主曰：“汝與丞相從事，事之如父。”建興元年，封亮武郷侯。五年，率諸軍北駐漢中，臨發，上表辭，卒於軍。魏鎮西將軍鍾㑹至漢川，𥙊亮之廟，令軍士不得於亮墓所左右芻牧樵採。",
                    "type": 2
                },
                {
                    "paragraph": "䕫州歌",
                    "zhushu": "一首，同作十首，餘見都邑門。",
                    "type": 2
                },
                {
                    "paragraph": "武侯祠堂不可忘，",
                    "zhushu": "洙曰：祠堂，一作生祠。"
                },
                {
                    "paragraph": "中有松栢參天長。",
                    "zhushu": "洙曰：見“丞相祠堂何處㝷？錦宫城外栢參參。孔明廟前有老栢，黛色參天二千尺”詩。○趙曰：夔州武侯廟有也。"
                },
                {
                    "paragraph": "干戈滿地客愁破，雲日如火炎天涼。",
                    "zhushu": "",
                    "type": 2
                },
                {
                    "paragraph": "上卿翁請修武侯廟遺像缺落時崔卿權夔州",
                    "zhushu": "",
                    "type": 2
                },
                {
                    "paragraph": "大賢爲政即多聞，",
                    "zhushu": "趙曰：言多有傳聞之善政也。"
                },
                {
                    "paragraph": "刺史眞符不必分。尚有西郊諸葛廟，卧龍無首對江濆。",
                    "zhushu": "洙曰：徐庶謂先主曰：“諸葛孔明，卧龍也。”"
                }
            ]
        },
        {
            "name": "居室上",
            "paragraphs": [
                {
                    "paragraph": "居室上",
                    "zhushu": "",
                    "type": 1
                },
                {
                    "paragraph": "古詩十一首",
                    "zhushu": "",
                    "type": 2
                },
                {
                    "paragraph": "寄題江外草堂",
                    "zhushu": "魯曰：梓州作，寄成都故居。○㤗伯曰：甫從同谷入蜀，卜居成都。亂，遂走梓州。今於梓州懷思草堂，遂作是詩寄題焉。",
                    "type": 2
                },
                {
                    "paragraph": "我生性放誕，",
                    "zhushu": "洙曰：唐賀知章晚節尤誕放。○蘇曰：𥞇肅生平放誕，性僻泉石，焉能王公大人門下，心緒卑屈。"
                },
                {
                    "paragraph": "難欲逃自然。",
                    "zhushu": "覺範曰：自然，道也。釋氏謂之逃禪，儒者謂之逃自然。"
                },
                {
                    "paragraph": "嗜酒愛風竹，",
                    "zhushu": "洙曰：風，一作脩。○蘇曰：呉謨嗜酒，毎醉，愛觀風竹，怡然自樂。人或曰：“陶弘景愛聽松風，王子猷愛竹，先生愛風竹，其清氣可相敵。”吴𥬇而不荅。"
                },
                {
                    "paragraph": "卜居此林泉。",
                    "zhushu": "洙曰：此，一作必。"
                },
                {
                    "paragraph": "遭亂到蜀江，",
                    "zhushu": "俯曰：遭亂，謂禄山反。"
                },
                {
                    "paragraph": "卧痾遣所便。",
                    "zhushu": "洙曰：沉痾，病也。○趙曰：謝靈運：卧痾對空床。君平曰：便，安静也。"
                },
                {
                    "paragraph": "誅茅初一畒，",
                    "zhushu": "洙曰：屈原卜居：誅鋤草茅以力耕。儒行：儒有一畒之宫。"
                },
                {
                    "paragraph": "廣地方連延。經營上元始，斷手寳應年。",
                    "zhushu": "洙曰：上元、寳應，皆年號。○趙曰：公以乾元元年十二月未至成都，明年即上元元年，乃公建草堂之始。又二年，即寳應元年，乃公成草堂之日也。唐髙祖勑云：“使至，知玄堂已成，不知諸作早晚得断手。”凡營造了，當言断手者矣。"
                },
                {
                    "paragraph": "敢謀土木麗，",
                    "zhushu": "彭曰：堂名以草者，取其草創，豈求土木之華麗乎？"
                },
                {
                    "paragraph": "自覺面勢堅。",
                    "zhushu": "洙曰：東京賦：審曲面勢。周礼考工註：審察方面形勢之宜。"
                },
                {
                    "paragraph": "臺亭隨髙下，敞豁當清川。",
                    "zhushu": "洙曰：陸士衡：清川帶華薄。"
                },
                {
                    "paragraph": "雖有㑹心侣，",
                    "zhushu": "蒼舒曰：古按，古樂府短歌：不羡一囊錢，唯重心襟㑹。"
                },
                {
                    "paragraph": "數能同釣船。干戈未偃息，安得酣歌眠。蛟龍無定窟，黄鵠摩蒼天。",
                    "zhushu": "洙曰：魏文帝：脩條摩蒼天。"
                },
                {
                    "paragraph": "古來逹士志，",
                    "zhushu": "洙曰：一云“賢逹士”。"
                },
                {
                    "paragraph": "寧受外物牽。顧惟魯鈍姿，豈識悔吝先。偶携老妻去，慘澹陵風煙。事迹無固必，",
                    "zhushu": "洙曰：語孔子：“無固無必。"
                },
                {
                    "paragraph": "幽貞愧𩀱全。尚念四小松，",
                    "zhushu": "趙曰：秦本紀：幽而不正，非君子之幽也，見幽人之貞。"
                },
                {
                    "paragraph": "蔓草易拘纒。霜骨不甚長，永爲隣里憐。",
                    "zhushu": "師曰：以四小松爲念，憫其有剛姿勁節，而爲蔓草所𢦤，不獲遂其主長之性，故云云。英乂見殺，四子遇害，甫託意傷之。",
                    "type": 2
                },
                {
                    "paragraph": "草堂",
                    "zhushu": "洙曰：草堂，在成都浣花里。楊子琳之亂，甫去草堂，亂定復歸也。",
                    "type": 2
                },
                {
                    "paragraph": "昔我去草堂，蠻夷塞成都。今我歸草堂，成都適無虞。請陳初亂時，反覆乃須臾。",
                    "zhushu": "蘇曰：曹參曰：“事反覆於須臾之間。”"
                },
                {
                    "paragraph": "大將赴朝廷，",
                    "zhushu": "洙曰：時崔寧入朝，留其弟寛守成都，楊子琳乗間來襲。"
                },
                {
                    "paragraph": "群小起異圖。中宵斬白馬，盟歃氣已麤。",
                    "zhushu": "洙曰：榖梁傳：齊桓衣裳之㑹十有一，未嘗有㰱血之盟。蘇秦說趙，令㑹天下之將通質，刳白馬而盟。漢髙祖刑白馬盟。孟子：五霸，桓公爲盛。葵丘之㑹，諸侯束牲戴書而不歃血。"
                },
                {
                    "paragraph": "西取卬南兵，",
                    "zhushu": "洙曰：子琳與卬州栢正節同叛。"
                },
                {
                    "paragraph": "北斷劒閣隅。布衣數十人，亦擁專城居。",
                    "zhushu": "洙曰：楊子琳爲瀘州刺史，栢正節，卬州刺史。"
                },
                {
                    "paragraph": "其勢不兩大，",
                    "zhushu": "洙曰：兩大不相事。"
                },
                {
                    "paragraph": "始聞蕃漢殊。",
                    "zhushu": "洙曰：子琳本賊帥也，杜鴻漸表以爲刺史。"
                },
                {
                    "paragraph": "西卒却倒戈，",
                    "zhushu": "洙曰：子琳爲寧妻任氏所敗走，爲王守仙所誅。"
                },
                {
                    "paragraph": "賊臣互相誅。焉知肘腋禍，自及梟鏡徒。",
                    "zhushu": "洙曰：前漢郊祀志：梟，鳥名，食母。破鏡，獸名，食父。黄帝欲絶其𩔖，使百吏柌皆用之。破鏡，如貙而虎眼。漢五月五日作梟羹賜百官。"
                },
                {
                    "paragraph": "義士皆痛憤，紀綱亂相踰。一國實三公，",
                    "zhushu": "洙曰：僖五年左氏：狐裘尨茸，一國三公，吾誰適從。"
                },
                {
                    "paragraph": "萬人欲爲魚。",
                    "zhushu": "趙曰：左傳昭公元年：劉定公歎禹之功曰：“㣲禹，吾其魚乎！”光武紀：百萬之衆，可使爲魚。"
                },
                {
                    "paragraph": "唱和作威福，孰肯辨無辜。眼前列杻械，背後吹笙竽。談𥬇行殺戮，濺血滿長衢。到今用龯地，風雨聞號呼。",
                    "zhushu": "洙曰：左傳：至於用鉞。"
                },
                {
                    "paragraph": "鬼妾與鬼馬，",
                    "zhushu": "洙曰：鬼，一作人。○趙曰：已殺其主矣，則妾謂之鬼妾，馬可謂之鬼馬，如匈奴以亡者之妻爲鬼妻。"
                },
                {
                    "paragraph": "色悲充爾娱。國家法令在，此又足驚吁。賤子且奔走，三年望東呉。弧矢暗江海，難爲遊五湖。不忍竟舎此，",
                    "zhushu": "洙曰：特蜀亂既平，甫復舎草堂也。"
                },
                {
                    "paragraph": "復來薙榛蕪。",
                    "zhushu": "鄭曰：薙，他計切，除草。○蘇曰：安謂隋文帝召爲博士，性便山水，復來舊隱，薙草，徘徊而去。後辭官不起。"
                },
                {
                    "paragraph": "入門四松在，歩堞萬竹踈。",
                    "zhushu": "洙曰：堞，一云屧。○鄭曰：堞，徒恊切，城上垣。○趙曰：宋書：𡊮粲爲丹陽尹，常歩𡳙白楊郊野間。"
                },
                {
                    "paragraph": "舊犬喜我歸，低徊入衣𥚑。隣舎喜我歸，沽酒携胡蘆。",
                    "zhushu": "洙曰：一云提榼壷。"
                },
                {
                    "paragraph": "大官喜我來，遣騎問所須。城郭喜我來，賔客隘村墟。天下尚未寧，健兒勝腐儒。",
                    "zhushu": "洙曰：黥布傳：上對衆折隋爲天下，安用腐儒哉！"
                },
                {
                    "paragraph": "飄颻風塵際，何地置老夫。於時見疣贅，",
                    "zhushu": "鄭曰：疣，羽求切，結痛也。贅，之𨦣切。○趙曰：莊子云：“附贅掛疣。”此公自以傷見剰其身在天地間如之。"
                },
                {
                    "paragraph": "骨髓幸未枯。飲啄媿殘生，食薇不敢餘。",
                    "zhushu": "洙曰：莊子：駢拇疣贅，養生澤雉。又：十歩一啄，百歩一飲。嵇康：採薇山阿。○趙曰：倣古詩：“食蕨不願餘。”○師曰：嚴武鎮成都，卒於永泰元年夏間，朝廷有詔崔光遠代。甫年未老而不見用，故云“骨髓幸未枯，食薇不敢餘”，謂其貧　也。薇，菜之薄者。",
                    "type": 2
                },
                {
                    "paragraph": "柟樹爲風雨所拔歎",
                    "zhushu": "",
                    "type": 2
                },
                {
                    "paragraph": "𠋣江柟樹草堂前，故老相傳二百年。",
                    "zhushu": "洙曰：故，一云古。"
                },
                {
                    "paragraph": "誅茅卜居揔爲此，",
                    "zhushu": "趙曰：屈原問漁父云：“誅鉏草茅，以力耕乎？”"
                },
                {
                    "paragraph": "五月髣髴聞寒蟬。東南飄風動地至，",
                    "zhushu": "洙曰：老子曰：飄風不終朝。"
                },
                {
                    "paragraph": "江飜石走流雲氣。",
                    "zhushu": "洙曰：莊子：雲氣不待族而雨。○蘇曰：漢四年，大風起東南，江浪飜吼，沙驚石走，林木多折。"
                },
                {
                    "paragraph": "幹排雷雨猶力争，根斷泉源起天意。滄波老樹性所愛，浦上童童一靑蓋。",
                    "zhushu": "洙曰：蜀先主舎東南有一樹，遙望之，童童若車蓋。"
                },
                {
                    "paragraph": "野客頻留懼雪霜，行人不過聽竽籟。",
                    "zhushu": "洙曰：莊子言地籟：風作則萬竅怒號，前者唱于，而隨者唱喁。冷風則小和，飄則大和。○趙曰：言其聲之鼔動如之。宋玉髙唐賦云：纎條悲鳴，聲似竽籟。舊注止引莊子地籟，似之而非矣。"
                },
                {
                    "paragraph": "虎倒龍顚委榛𣗥，淚痕血㸃垂胷臆。",
                    "zhushu": "趙曰：乃卞和淚盡，継之以血也。"
                },
                {
                    "paragraph": "我有新詩何處吟，草堂自此無顔色。",
                    "zhushu": "師曰：“楩柟𣏌梓，天下之良材。柟樹爲風雨所拔，喻嚴武死於蜀，甫无所依，故歎惜之。上元二年，嚴武鎮成都，甫自閬州挈家往依之。武歸朝廷，甫浮游左蜀諸郡，往來非一。武再鎮兩川，奏爲節度參謀、檢校工部貟外郎。氷㤗元年夏，武卒，郭英乂代之，甫失所依，乃泛江移䕫州。大曆三年春，下峽至荊南。詳味此詩，殆爲嚴武而發歎焉。甫築草堂於成都浣花里，甫爲得此樹以爲遊息。木，仁𩔖，以覆庇其下，甫頼武以庇焉。今也如虎倒龍顚，是使草堂之人憔悴而無所棲託，故云‘草堂自此無顔色’。”",
                    "type": 2
                },
                {
                    "paragraph": "茅屋爲秋風所破歌",
                    "zhushu": "蘇曰：“古之封謝侯，分之以茅土。所謂茅屋者，制節之方州也。風。號令也，所以鼔舞万民，和四方之義也。天寳十四載，禄山起漁陽之師，詭言奉詔誅楊囯忠，是謂義兵。号令天下，䧟河北郡縣，是謂茅屋破也。”",
                    "type": 2
                },
                {
                    "paragraph": "八月秋髙風怒號，",
                    "zhushu": "修可曰：莊子：“大塊噫氣，其名爲風。”唯是無作，作則萬竅怒号也。”"
                },
                {
                    "paragraph": "卷我屋上三重茅。",
                    "zhushu": "蘇曰：八月，隂中也，隂以肅殺爲事。“秋髙風怒号”者，秋於五性爲義。天寳十四載十一月九日，范陽節度使安禄山率藩漢兵十餘万，自幽州南向指闕，詭言起義，以誅楊囯忠爲名，其怒号之甚也。“卷我屋上三重茅”者，是時方䧟三郡，謂先殺太原尹楊光翽於博陵郡。十二月六日，䧟陳留郡，殺張介然；九日䧟滎陽郡，殺太守崔无詖，故云“卷三重茅”也。"
                },
                {
                    "paragraph": "茅飛度江洒江郊，",
                    "zhushu": "洙曰：洒，一作滿。"
                },
                {
                    "paragraph": "髙者挂𦊰長林梢，",
                    "zhushu": "鄭曰：𦊰，古犬切。"
                },
                {
                    "paragraph": "下者飄轉沉塘坳。",
                    "zhushu": "鄭曰：坳，於郊切，地竄也。○蘇曰：分茅之臣，悉皆奔逃，濵於患難之側而不顧者，若范陽副使封常清，三與戰，皆不勝，西奔陜。髙仙芝鎮陜，弃城西保潼閞，故曰“洒江郊”也。髙者，以義爲髙也。林，君也。肅宗即位靈武，玄宗在蜀，長林也。髙義之臣，扈從左右，如韋見素、陳玄礼，故曰“挂𦊰長林梢”也。塘坳，泥塗也。下者，卑汚䘮節，處於泥塗。是時河北二十四郡，俱爲所䧟，如譙守陽万石、令狐潮、楊希文、劉貴哲皆附賊。其後潮亦說張廵曰：“盖相從以苟冨貴，可謂飄轉而不能自守也。”"
                },
                {
                    "paragraph": "南村群童欺我老無力，忍能對面爲盗賊。公然抱茅入竹去，脣燋口燥呼不得，",
                    "zhushu": "蘇曰：南，明也。村，鄙也。童，无知也。明明鄙野无知之輩，以我囯家師老，而莫能爲之敵，所以盗吾土疆，賊吾善良。故令狐潮說張廵曰：“本朝危蹙，兵不能岀関，天下事去矣。”豈非“欺我老无力”也！平原太守顔眞卿，以食尽援絶，弃郡渡河，於是河北郡縣尽䧟賊，豈非“對面爲盗賊”也？“竹”，制節也。“公然抱茅入竹”者，禄山反，顔杲卿、袁履謙緋袍令，與假子守土門，所謂抱茅制節者也。杲卿謂禄山曰：“汝營州牧羊羯奴，竊荷㤙寵，天子負汝何事，而乃反乎？”禄山怒，縛之，節解而罵不絶，賊鉤断其舌，杲卿含胡而絶。不獨夫是，張廵保睢陽，使南霽雲詣賀蘭進明告急，賀蘭無意出援兵，且張樂以大饗。霽雲言城中食尽力屈，賀蘭不聽，遂截指示信，竟不食而去。豈非“呼不得”也？”○趙曰：韓詩外傳曰：“乾喉焦脣，仰天而嘆。”曹子建善哉行曰：“日來丈難，口燥唇乾。”盖公參用之也。"
                },
                {
                    "paragraph": "歸來𠋣杖自歎息。俄頃風定雲墨色，",
                    "zhushu": "蘇曰：甫嘗與韋宙同䧟賊，遁㱕行在所，此所以欷戯嘆息也。方是時，張廵、許逺擣其腹心，而賊勢遂衰，四方掎角，而禄山詭言之，号令无所施，猶風之定也。“雲墨色”者，雲喻礼樂法度，“墨色”，不明也。天子蒙塵而幸，忠臣継踵而䧟賊，礼義法度無自而明。"
                },
                {
                    "paragraph": "秋天漠漠向昏黒。布衾多年冷似鐡，嬌兒惡卧踏裏烈。",
                    "zhushu": "蘇曰：秋，義也，望天子以義理天下。今也宦豎蔽其明，女謁侈其心，漠漠而無所察治。向昏者，重老之晩年也。墨，不明也。明皇晩年，髙力士導其欲，太眞妃迷其情，豈非“向昏而黒”也？布者，女工之本，儉之所尚也。衾者，所以衣被也。以布爲衾，蓋以㳟儉，而衣被天下，且置之而不用，所以冷而似鐵。鐵，黒金也，而以斬殺爲事，斬殺則少恩。明皇末年，非惟不知崇儉，以衣被天下，又且少思以徇太眞妃之欲也。嬌兒，太眞妃也。卧，安寢也。太眞妃搖其安，謂嘗以禄山爲養子，出入宫掖，不禁，穢醜稔聞，而明皇不悟。禄山出范陽，與眞妃爲内外援，且令進竒禽異物，以蠱帝心。宰相太子多言其反，太眞妃力保之，故帝不信。及漁陽難作，且約太眞妃爲之内應，朝廷機謀，禄山靡所不知，豈非“踏裏裂”也？"
                },
                {
                    "paragraph": "床床屋漏無乾處，雨脚如麻未斷絶。",
                    "zhushu": "蘇曰：床，人所即以爲安也。床床，四方之所安居者。“屋漏无乾處”者，謂今皆䧟於泥塗。是時滄、趙見拔，博平虜䧟，潼関失守，南破宛、洛，張介然、崔无詖死其城郭，李憕、盧奕、蔣青死其官。所謂“如麻未断絶”者，盖天下浸淫於塗泥未有已也。揚雄嘗曰：“震風凌雨，然後知厦屋之爲帡幪。”故甫以雨脚未断言乱之滋也。"
                },
                {
                    "paragraph": "自經䘮亂少睡眠，長夜沾濕何由徹。",
                    "zhushu": "蘇曰：“禄山父子僣𥨸於三年之間，四方搔然，不遑安枕，豈非少睡眠也？“蜀道尚艱難，靈武未還内”，故謂之“沾濕何由徹”也。"
                },
                {
                    "paragraph": "安得廣厦千萬間，",
                    "zhushu": "趙曰：白樂天詩：“我願布衾千万丈，與君同盖洛陽城。”然近乎戲語，豈有万丈之衾乎？若公言千万間之廣厦，二公之言自有深旨。"
                },
                {
                    "paragraph": "大庇天下寒士俱歡顔，風雨不動安如山。",
                    "zhushu": "蘇曰：乱而願治，憂而思樂，忠臣義士之常心。甫於是時，官卑位下，身親罹之，力無所施，不免傷今思古，而欲得庇覆天下之蒼生，謂其歡然懷歸，尚未忍弃去義祖、太宗之遺烈，故欲覆安之，使無震風凌雨之虞，故曰“不動安如山”也。"
                },
                {
                    "paragraph": "嗚呼！何時眼前突兀見此屋，吾廬獨破受凍死亦足。",
                    "zhushu": "蘇曰：嗟歎之不足，故永歌之。甫遇乱而願治，其所以嗟歎永歌者，蓋冩其憂憤之心，冀欲有興衰撥乱之主，而庚濟王室，以成巍巍突兀之功。謂之“何時”者，所望之誠至也。“吾廬獨破受凍死亦足”者，禄山之乱，天子入蜀，甫走鳯翔謁粛宗，授拾遺。與房琯少爲布衣交，至徳元年七月二十一日，琯敗於陳陶斜，罷相。甫上䟽言琯罪細，不宜免。粛宗怒，詔吏推問。後意解，岀爲華州司功曹，然不甚省録。時㓂奪甫家鄜，弥年，孺弱至餓死，継而弃官去，客秦州，負薪採橡栗自給，故其断章所以言“死亦足”也。左傳：楚申叔展問還無社曰：“有麥麴乎？有山芎藭乎？”注：“二物可以禦濕，欲使无社逃泥水中。”時子美方爲嚴武所不容，詩之作，其近於此乎？○趙曰：按舊注引楚申叔展之，明嚴武所不容。然所引事迹，與意大不相同。十二詩皆上元二年之作。嚴武鎮蜀，𥘉則廣徳元年，公在梓州；再則廣徳二年，公在幕中，故詩定爲上元元年之秋也。假使舊注不引左氏，又不誤指嚴武，直論詩意，豈有府尹不相容者也？○師曰：秋者，粛殺之氣，兵革之象也。王者之封諸侯，各本五方之土色，而苴以茅，賜之茅屋，所以覆庇，人所依託焉。旣爲秋風所破，則無以自庇。甫以嚴武鎮成都，遂往依之。不幸武卒，郭英乂代武爲節度，甫由是見知英乂，託以爲芘焉。兼与楊子琳、栢正節二刺史相善。崔旰殺英乂，併攻楊子琳、栢正節，是“卷三重茅”之比也。“茅飛度江洒江郊”，謂子琳、正節蒼皇竄避也。“髙者𦊰挂長林栢”，謂在位賢者逃于林野。“下者飄轉沉塘坳”，地不平曰坳，喻下民墜於𡍼炭之苦。童，無知之稱。南村羣童，以譬崔旰之徒。“欺我老无力”，喻代宗師老，崔旰輩無忌憚焉，而恣爲殘暴。左傳云：“師直爲壯，曲爲老。”“公然抱茅入竹去”，謂𥨸據其茅土也。“脣燋口燥呼不得”，時代宗號令不行，召諸道之兵，無有應者，是以避吐蕃之乱，跳而幸陜。今崔旰叛，雖遣使諄喻，豈能止其侵暴？甫依託三子以爲覆芘，如茅屋然。今三子爲旰所攻，是失所棲託，是以𠋣杖有所嘆息。時朝廷遣杜鴻漸討平蜀乱，故旰兵稍定，是以有“俄頃風定”之喻也。然旰雖定，蜀中乗𨻶而叛者不一，如渝州、開州並殺刺史之𩔖，殺氣猶盛，是以有“雲墨色”之喻也。昔楚王投醪於水，以飲士卒，三軍之士皆如挾纊。爲上者不可不恤其下。“布衾多年冷似鐵”，謂寡恩而士不和也。英乂爲政刻薄，无温燠之惠，如布衾然。“嬌兒”比崔旰。旰乗士卒怨背，㪯兵以反，而蜀中大乱，豈非“惡卧踏裏裂”之譬乎？“床床屋漏无乾処”，非特甫無所芘，蜀民皆失所依故也。“雨脚如麻未断絶”，謂反者継而起。甫詩云“前年渝州殺刺史，今年開州殺刺史”是也。“自經䘮乱少睡眠，長夜沾湿何由徹”，傷兵乱以來，不獲安居也。王者以天下爲家，如廣厦之大芘，使天下之民咸得其寕，雖有風雨，其能飄搖震蕩乎？甫意非獨傷已，爲天下歎息，故有末章云。",
                    "type": 2
                },
                {
                    "paragraph": "水檻",
                    "zhushu": "",
                    "type": 2
                },
                {
                    "paragraph": "蒼江多風飈，雲雨晝夜飛。茅軒駕巨浪，",
                    "zhushu": "洙日：郭景純：“吞舟浮海底，髙浪駕蓬萊。”"
                },
                {
                    "paragraph": "焉得不低垂。遊子乆在外，門户無人持。髙岸尚爲谷，",
                    "zhushu": "洙曰：髙岸爲谷，深谷爲陵。"
                },
                {
                    "paragraph": "何傷浮柱欹。",
                    "zhushu": "趙曰：張平子西京賦：“跱遊極於浮柱，結重欒以相承。”注：“三輔名梁爲極，作遊梁置浮柱上也。”"
                },
                {
                    "paragraph": "扶顚有勸誡，恐貽識者嗤。",
                    "zhushu": "洙曰：危而不持，顚而不扶，則將焉用彼相矣。"
                },
                {
                    "paragraph": "旣殊大厦傾，可以一木支。",
                    "zhushu": "洙曰：大厦將傾，非一木可支。"
                },
                {
                    "paragraph": "臨川視萬里，何必欄檻爲。人生感故物，慷慨有餘悲。",
                    "zhushu": "洙曰：漢髙祖過沛，置酒沛宫，慷漑傷懷，泣數行下。○趙曰：韓詩外傳載：“孔子出遊少原之野，有婦人哭甚哀。問之，婦人曰：‘向刈蓍薪，亡吾簮，是以哀。非傷亡簮，不忘故也。’”○師曰：持，守也。詩云：“髙岸爲谷，深谷爲陵。”万物皆有変易，於水檻何恨乎？水檻，駕于巨浪之上，爲水所蕩動，浮柱歌側，此非常理，但顚危必用扶持，譬若大厦，非一木所能支，危而不持，則將焉用彼相？此甫含蓄意思，諷朝廷之材，當顚危之際，莫有扶持者矣。“臨川視万里，何必欄檻爲”，蓋言王者以天下爲度，當一視同仁，恩及无处不可有此彊尔界之辨，諷肅宗視人不廣耳。",
                    "type": 2
                },
                {
                    "paragraph": "破舩",
                    "zhushu": "",
                    "type": 2
                },
                {
                    "paragraph": "平生江海心，宿昔具扁舟。豈惟淸溪上，日傍柴門遊。",
                    "zhushu": "趙曰：此言志在江海，豈𡱈促於淸溪上傍柴門而遊爲事乎？"
                },
                {
                    "paragraph": "蒼惶避亂兵，",
                    "zhushu": "洙曰：言避蜀乱也。"
                },
                {
                    "paragraph": "緬懷邈舊丘。",
                    "zhushu": "洙曰：又云：緬邈懷舊丘。舊丘，故里也。言避乱而逹故里也。"
                },
                {
                    "paragraph": "隣人亦已非，野竹獨脩脩。舩舷不重扣，",
                    "zhushu": "鄭曰：舷，胡田切。○洙曰：江賦：“詠採菱以扣舷。”○趙曰：晉夏中御以足扣舷歌吴曲。"
                },
                {
                    "paragraph": "埋没已經秋。仰看西飛翼，下媿東逝流。故者或可掘，新者亦易求。所悲數奔竄，",
                    "zhushu": "鄭曰：數，色角切。"
                },
                {
                    "paragraph": "白屋難乆留。",
                    "zhushu": "蘇曰：賈復見耿弇曰：“子非久留白屋之士，風雲㑹合，子當平歩天衢尓。”後果如其言。○趙曰：白屋，貧者之居也。公自悲於奔竄，不得乆，寕居於白屋尔。○師曰：乱兵，謂崔旰之乱，甫往梓州。舊丘，故林也，指草堂。隣人亦已非，謂流離也。甫去成都凡三載，向者所汎扁舟，埋没於泥沙，故舩舷不堪重扣。舷，船旁也。扣之以節歌。甫有東川，未及西㱕，故云“仰看西飛翼，下媿東逝流”“故者或可掘，謂破舩也。”",
                    "type": 2
                },
                {
                    "paragraph": "營屋",
                    "zhushu": "",
                    "type": 2
                },
                {
                    "paragraph": "我有隂江竹，",
                    "zhushu": "師曰：甫植万竹於草堂，嘗有詩云：“入門四松在，歩堞万竹踈。”即此所謂“我有隂江竹”是也。"
                },
                {
                    "paragraph": "能令朱夏寒。",
                    "zhushu": "夢符曰：右按梁元帝纂要曰：“夏曰朱夏，亦曰長嬴、炎夏、三夏、九夏。”又，尔稚夏爲朱明。"
                },
                {
                    "paragraph": "隂通積水内，髙入浮雲端。",
                    "zhushu": "趙曰：枚乗詩曰：“美人在雲端。”"
                },
                {
                    "paragraph": "甚疑鬼物慿，",
                    "zhushu": "蘇曰：王粛行太白，見山林秀茂，曰：“疑有神物所慿。”"
                },
                {
                    "paragraph": "不顧翦伐殘。東偏若面勢，",
                    "zhushu": "師曰：謂植竹以䕃，東射之日，隨其所向之勢。"
                },
                {
                    "paragraph": "户牖可永安。愛惜已六載，兹晨去千竿。蕭蕭見白日，洶洶開奔湍。度堂匪華麗，養拙異考槃。",
                    "zhushu": "趙曰：詩：“考槃在阿。”“考槃在澗。”考，成子；槃，樂也。今公言養拙而己，非若碩人之在澗、在阿，而後成其楽也。"
                },
                {
                    "paragraph": "草茅雖薙葺，衰疾方少寛。",
                    "zhushu": "趙曰：除草曰薙。言雖有薙葺之勞，而吾之衰病可寛也。"
                },
                {
                    "paragraph": "洗然順所適，此足代加餐。寂無斤斧饗，",
                    "zhushu": "師曰：甫築草堂，茅茨不翦，椽柱不斵削，蓋順其所適也。故曰“寂無斥斧響。"
                },
                {
                    "paragraph": "庻遂憩息懽。",
                    "zhushu": "洙曰：甘棠勿翦勿伐。考工記：審曲面勢。詩：考槃在澗。古詩：上言加餐飯。周禮：薙氏。○趙曰：甘棠勿翦勿敗，召伯所憇。注：憇，息也。",
                    "type": 2
                },
                {
                    "paragraph": "柴門",
                    "zhushu": "",
                    "type": 2
                },
                {
                    "paragraph": "泛舟登瀼西，",
                    "zhushu": "洙曰：楚俗以山谷間水可渉者爲瀼，其渉也，謂之踏瀼。素俗以堰水爲瀼，皆謂之瀼。○鄭曰：本作𣻌字，如亮切，水名，在隴西。○趙曰：䕫州惟有東瀼溪，見水經注。瀼東、瀼西，則水兩旁之名。今云登瀼西，則舟已泊而登其岸也。舊注有蹈瀼之說，非也。"
                },
                {
                    "paragraph": "廻首望兩崖。",
                    "zhushu": "革曰：兩崖，峽也。"
                },
                {
                    "paragraph": "東城乾旱天，其氣如焚柴。",
                    "zhushu": "蘇曰：甘士安其𤍠氣過如焚柴，飛鳥爲之不飛。○趙曰：此燔柴也。尔雅云：“祭天曰燔柴。”積薪而焚之也。"
                },
                {
                    "paragraph": "長影没窈窕，餘光散唅呀。",
                    "zhushu": "趙曰：唅，音憾，哺也。呀，音虚加反，張口也。而公所用無乃唅呀乎？盖唅呀注云：谷中也。"
                },
                {
                    "paragraph": "大江蟠㠌根，",
                    "zhushu": "鄭曰：嵌，口銜切。"
                },
                {
                    "paragraph": "歸海成一家。",
                    "zhushu": "洙曰：禹貢：九州之水，皆入于海。○趙曰：嵌嵓之根也。出莊子：“賢者伏於太山嵌嵓之下。”公所言雖蟠曲於嵌嵓，而終於流出，以歸于海也。"
                },
                {
                    "paragraph": "下衝割坤軸，",
                    "zhushu": "洙曰：海賦：“又似地軸，挺扶而爭回。”"
                },
                {
                    "paragraph": "竦壁攅鏌鋷。",
                    "zhushu": "鄭曰：鏌，靡各切。鎁，以虵切。○趙曰：巫峽之竦，蓋如鏌鎁之劒矣。"
                },
                {
                    "paragraph": "蕭瑟灑秋色，氣昏霾日車。",
                    "zhushu": "洙曰：氣，一作氛。日車，見前注。"
                },
                {
                    "paragraph": "峓門自此始，",
                    "zhushu": "洙曰：䕫州爲峽門也。○鄭曰：峓，以脂切，䕫，州名。"
                },
                {
                    "paragraph": "最窄容浮查。禹功翊造化，䟽鑿就欹斜。",
                    "zhushu": "洙曰：江賦：“三峽之東，夏后䟽鑿。”○趙曰：江賦：“巴東之峽，夏后䟽鑿。”舊注改爲三峽之東，誤矣。"
                },
                {
                    "paragraph": "巨渠決太古，",
                    "zhushu": "蘇曰：巫峽記：“巨渠開石，決太古之積水。”"
                },
                {
                    "paragraph": "衆水爲長虵。",
                    "zhushu": "趙曰：比水爲長虵，亦新矣。○蘇曰：“赴壑如長地”，蓋本於此矣。"
                },
                {
                    "paragraph": "風煙渺呉蜀，舟檝通鹽麻。",
                    "zhushu": "洙曰：塩麻，見前注。"
                },
                {
                    "paragraph": "我今遠遊子，飄轉混泥沙。",
                    "zhushu": "趙曰：江賦：“或混淪乎泥沙。”"
                },
                {
                    "paragraph": "萬物附本性，約身不願奢。",
                    "zhushu": "趙曰：孟子：“不願人之文綉。”"
                },
                {
                    "paragraph": "茅棟蓋一床，",
                    "zhushu": "趙曰：沈休文詩：“茅棟嘯蹲鴟。”"
                },
                {
                    "paragraph": "淸池有餘花。濁醪與脫粟，",
                    "zhushu": "洙曰：濁醪，𥞇康。脫粟，公孫弘。"
                },
                {
                    "paragraph": "在眼無咨嗟。山荒人民少，地僻日夕佳。",
                    "zhushu": "洙曰：陶淵明：“山氣日夕佳。”"
                },
                {
                    "paragraph": "貧病固其常，",
                    "zhushu": "洙曰：病，一作賤。"
                },
                {
                    "paragraph": "冨貴任生涯。老於干戈際，宅幸蓬蓽遮。石亂上雲氣，杉淸延月華。賞妍又分外，理愜夫何誇。",
                    "zhushu": "洙曰：漢書：理得則不怨。○革曰：愜，欣也。"
                },
                {
                    "paragraph": "足了垂白年，",
                    "zhushu": "趙曰：畢卓柏：“浮酒船中，使足了一生。”後漢班超妹書：今超年已垂白矣。"
                },
                {
                    "paragraph": "敢居髙士差。",
                    "zhushu": "師曰：差，輩也。敢以髙士爲伍。"
                },
                {
                    "paragraph": "書此豁平昔，廻首猶暮霞。",
                    "zhushu": "",
                    "type": 2
                },
                {
                    "paragraph": "客居",
                    "zhushu": "趙曰：此雲安詩。",
                    "type": 2
                },
                {
                    "paragraph": "客居所居堂，前江後山根。下塹萬㝷岸，",
                    "zhushu": "鄭曰：塹，此艶切。"
                },
                {
                    "paragraph": "蒼濤鬱飛翻。葱靑衆木梢，",
                    "zhushu": "洙曰：沈休文：林薄香葱靑。○趙曰：借用。王粲四言詩：苟非鴻鵰，孰能飛翻。"
                },
                {
                    "paragraph": "邪竪雜石痕。",
                    "zhushu": "趙曰：沈休文詩：“傾壁復邪竪。”"
                },
                {
                    "paragraph": "子規晝夜啼，壯士歛精魂。",
                    "zhushu": "趙曰：阮藉詠懷：“容色改平常，精䰟自漂淪。”"
                },
                {
                    "paragraph": "峽開四千里，",
                    "zhushu": "趙曰：千字疑誤，豈自渝州明月峽至䕫州西陵峽而下，水路有四千里乎？"
                },
                {
                    "paragraph": "水合數百源。人虎相半居，相傷終兩存。蜀麻乆不來，呉鹽擁荆門。",
                    "zhushu": "洙曰：蜀人以麻布貿易吴塩也。○趙曰：以商旅貿易呉塩，不行之故也。"
                },
                {
                    "paragraph": "西南失大將，",
                    "zhushu": "鮑曰：謂鄭公卒也。"
                },
                {
                    "paragraph": "商旅自星奔。",
                    "zhushu": "洙曰：時崔寧殺郭英乂也。○修可曰：劉孝標廣絶交論：“靡不望影皇奔。”"
                },
                {
                    "paragraph": "今又降元戎，",
                    "zhushu": "鄭曰：降，古巷切。"
                },
                {
                    "paragraph": "已聞動行軒。",
                    "zhushu": "洙曰：時除杜鴻漸爲成都尹。"
                },
                {
                    "paragraph": "舟子候利渉，亦慿節制尊。我在路中央，生理不得論。",
                    "zhushu": "洙曰：甫依嚴武，武死，英乂麄暴不能容，旋有崔寜之亂，此甫所以進退不能也。○趙曰：公言其欲南下以歸長安，到處留帶而未能，今尚在半路也。舊注云：“甫欲依嚴武，武死，英乂不能容。”大非是。"
                },
                {
                    "paragraph": "卧愁病脚廢，徐歩視小園。短畦帶碧草，悵望思王孫。",
                    "zhushu": "洙曰：思嚴武也。○修可曰：楚辝劉安招隱辝曰：“王孫遊𠔃不歸，春草生𠔃萋萋。”"
                },
                {
                    "paragraph": "鳯隨其皇去，",
                    "zhushu": "鮑曰：“豈鄭公之夫人亦継亡也。”"
                },
                {
                    "paragraph": "籬雀暮喧繁。",
                    "zhushu": "洙曰：言賢者亡而小人喧競也。時崔寧、楊子琳、栢正節更來成都。○蘇曰：王符隱居不仕，自歎曰：“鵉鳯思見而不可得，籬雀終日喧人耳目，何其繁也。”又云：“工部此語，寓意非淺。”"
                },
                {
                    "paragraph": "覽物想故國，",
                    "zhushu": "蘇曰：王仲宣周覧春物，緬想故國花草。"
                },
                {
                    "paragraph": "十年别荒村。日暮歸幾翼，北林空自昏。",
                    "zhushu": "趙曰：上句以譬能歸者幾人，下句以譬故居所在，徒自昏暗，而無有歸栖之翼也。"
                },
                {
                    "paragraph": "安得覆八溟，爲君洗乾坤。",
                    "zhushu": "洙曰：時厭乱乆矣，故甫前有洗兵行，此有洗乾坤之說也。"
                },
                {
                    "paragraph": "稷契易爲力，",
                    "zhushu": "洙曰：言得其人，則天下不足治。"
                },
                {
                    "paragraph": "犬戎何足吞。",
                    "zhushu": "趙曰：公又嘗曰：“遙拱北辰纒㓂盗，欲傾東海洗乾坤。”又曰：“安得壯士挽天河，盡洗甲兵長不用。”此意大欲然者，但得稷、契而用之，易爲力耳。彼吐蕃、犬戎，何足吞乎？”"
                },
                {
                    "paragraph": "儒生老無成，",
                    "zhushu": "蘇曰：孔安國云：“儒士懦弱，到老無成立矣。”"
                },
                {
                    "paragraph": "臣子憂四畨。篋中有舊筆，情至時復援。”",
                    "zhushu": "洙曰：詩所謂“以冩我憂”也。",
                    "type": 2
                },
                {
                    "paragraph": "客堂",
                    "zhushu": "",
                    "type": 2
                },
                {
                    "paragraph": "憶昨離少城，",
                    "zhushu": "洙曰：成都之内城，謂之少城。○趙曰：指言成都也。蜀都賦云：“亞以少城，接乎其西。”注云：“少城，小城也，在大城西。”"
                },
                {
                    "paragraph": "而今異楚蜀。捨舟復深山，",
                    "zhushu": "趙曰：謝靈運詩：“捨舟眺回渚。”"
                },
                {
                    "paragraph": "窅窕一林麓。",
                    "zhushu": "蘇曰：龎統愛山，至牛條，嘆曰：“欲得此窅窕林麓，採薪種藥，足以投老。”後隱中山，果召不起，號曰太平逸民。隋文詔嘉之。"
                },
                {
                    "paragraph": "栖泊雲安縣，",
                    "zhushu": "洙曰：雲安，属䕫州。○趙曰：“栖泊”字，謝靈運謂“維舟而止宿”也。"
                },
                {
                    "paragraph": "消中内相毒。舊疾甘戴來，衰年得無足。死爲殊方鬼，",
                    "zhushu": "洙曰：李陵書云：“𣳚爲異域之鬼。”"
                },
                {
                    "paragraph": "頭白免短促。",
                    "zhushu": "洙曰：不爲夭也。"
                },
                {
                    "paragraph": "老馬終望雲，南鴈意在北。",
                    "zhushu": "洙曰：馬望雲，鴈意在北，以所居非故國，此自喻也。○趙曰：蓋懷郷之譬也。此乃倣“胡馬嘶北風，越鳥巢南枝”之意。"
                },
                {
                    "paragraph": "别家長兒女，欲起慙筋力。",
                    "zhushu": "趙曰：禮曰：“老者不以筋力爲禮。”"
                },
                {
                    "paragraph": "客堂叙節改，具物對覊束。石暄蕨牙紫，",
                    "zhushu": "洙曰：謝靈運：“山桃發紅蕚，野蕨漸紫苞。”"
                },
                {
                    "paragraph": "渚秀蘆笋緑。",
                    "zhushu": "洙曰：籚，竹笋也，楚人謂之荻芽。"
                },
                {
                    "paragraph": "巴鶯紛未稀，",
                    "zhushu": "洙曰：鶯，一作“稼”。○趙曰：舊本作巴鶯，非是，當作稼。劉章云：“深耕鋤種，立苗欲䟽。公言紛末稀，則苗猶多爾。”"
                },
                {
                    "paragraph": "徼麥早向熟。悠悠日動江，漠漠春辭木。",
                    "zhushu": "洙曰：日華川上動。謝玄暉：生煙紛漠漠。"
                },
                {
                    "paragraph": "臺郎選才俊，",
                    "zhushu": "趙曰：謂省郎也。公時爲尚書工部貟外郎，故稱臺郎。舊注非是。"
                },
                {
                    "paragraph": "自顧亦已極。",
                    "zhushu": "洙曰：甫先授右拾遺。"
                },
                {
                    "paragraph": "前輩聲名人，",
                    "zhushu": "蘇曰：張融前輩声名，映照今古。"
                },
                {
                    "paragraph": "埋𣳚何所得。居然綰章紱，",
                    "zhushu": "趙曰：謂緋魚也。"
                },
                {
                    "paragraph": "受性本幽獨。平生憇息地，必種數竿竹。",
                    "zhushu": "洙曰：王子猷所居必種竹，自云：“不可一日無此君。”"
                },
                {
                    "paragraph": "事業只濁醪，",
                    "zhushu": "洙曰：恨賦：濁醪夕飲。○修可曰：李善注恨賦“濁醪夕飲”之下，引嵇康與山巨源書曰：“濁醪一盃，彈琴一曲。”"
                },
                {
                    "paragraph": "營葺但草屋。上公有記者，累奏資薄禄。",
                    "zhushu": "洙曰：嚴武奏甫受劒南叅謀。"
                },
                {
                    "paragraph": "主憂豈濟時，身遠彌曠職。",
                    "zhushu": "洙曰：曠職，於職事無所親也。"
                },
                {
                    "paragraph": "循文廟筭正，",
                    "zhushu": "洙曰：循文，守文也。廟，廟堂也。筭，籌筭也。"
                },
                {
                    "paragraph": "獻可天衢直。",
                    "zhushu": "洙曰：左傳：献可替否。易：何天之衢。"
                },
                {
                    "paragraph": "尚想趨朝廷，毫髮禆社稷。形骸今若是，進退委行色。",
                    "zhushu": "洙曰：傷不得行其志爾。",
                    "type": 2
                },
                {
                    "paragraph": "遣興",
                    "zhushu": "",
                    "type": 2
                },
                {
                    "paragraph": "蓬生非無根，漂蕩隨髙風。天寒落萬里，不復歸本叢。客子念故宅，三年門巷空。",
                    "zhushu": "洙曰：曹子建：“轉蓬離本根，飄颻隨長風。何意廻颷舉，吹我入雲中。髙髙上無極，天路安可窮。𩔖此遊客子，捐軀遠從戎。”魏文帝：客子常畏人。王僧逺：仲秋邊風起，孤蓬卷霜根。白日無精景，黄沙千里昏。"
                },
                {
                    "paragraph": "悵望但烽火，",
                    "zhushu": "洙曰：匈奴傳：烽火通甘泉宫。"
                },
                {
                    "paragraph": "戎車滿𨵿東。",
                    "zhushu": "洙曰：詩：戎車旣届。"
                },
                {
                    "paragraph": "生涯能幾何？常在覊旅中。",
                    "zhushu": ""
                }
            ]
        },
        {
            "name": "居室下",
            "paragraphs": [
                {
                    "paragraph": "居室下",
                    "zhushu": "鄰里附。",
                    "type": 1
                },
                {
                    "paragraph": "律詩三十八首",
                    "zhushu": "",
                    "type": 2
                },
                {
                    "paragraph": "堂成",
                    "zhushu": "",
                    "type": 2
                },
                {
                    "paragraph": "背郭堂成䕃白茅，",
                    "zhushu": "洙曰：以白茅覆也。"
                },
                {
                    "paragraph": "緣江路熟俯靑郊。",
                    "zhushu": "趙曰：謝玄暉和徐都曹詩：結軫青。謂青麥，盖地青青然也。"
                },
                {
                    "paragraph": "榿林礙日吟風葉，",
                    "zhushu": "洙曰：榿，木名也。不材，可充薪而已，惟蜀地最宜種。○鄭曰：榿，五來切。○師曰：廣韻、玉篇無此字，恐刋誤也。原叔言此木不村，只可充薪。又云惟蜀地最冝種，不知有何所據。"
                },
                {
                    "paragraph": "籠竹和煙滴露梢。",
                    "zhushu": "洙曰：竹有籠、筀名。○趙曰：榿林、籠竹，正川中之物。○鄭曰：籠，力鍾切。蜀有以鍾籠竹。"
                },
                {
                    "paragraph": "暫止",
                    "zhushu": "洙曰：一作“下”。"
                },
                {
                    "paragraph": "飛烏将數子，頻來語燕定新巢。旁人錯比揚雄宅，嬾墮",
                    "zhushu": "洙曰：一作“慢”。"
                },
                {
                    "paragraph": "無心作解嘲。",
                    "zhushu": "洙曰：揚雄傳：有田一廛，有宅一區，丗丗以農桑爲業。哀帝時，丁傳、董賢用事，雄方草太玄，或朝雄，以玄尚白，而雄解之，號曰解朝。左太冲詠史詩：寂寂揚子宅，門無𡖖相輿。東寥空宇内，所講是玄虚。",
                    "type": 2
                },
                {
                    "paragraph": "卜居",
                    "zhushu": "洙曰：屈原作卜居一首。原往太卜鄭詹尹家卜己宜何所居，因𫐠其詞。成都記：草堂寺，府西十里，浣花亭三里。寺極宏麗，有名僧履空居其中，杜貟外居處偪近，常恣遊焉。○鮑曰：上元元年，嵗次庚子，公年四十九，在成都。劎南節度使裴冕爲卜成都西郭浣花溪，作草堂居焉，所謂“主人爲卜林塘幽”是也。前注以主人爲嚴武，非。○趙曰：縁楚辝屈原有卜居一篇，故得𠋣以名詩。公又有卜居一篇，則在䕫州也。",
                    "type": 2
                },
                {
                    "paragraph": "浣花流",
                    "zhushu": "洙曰：一作“之”。"
                },
                {
                    "paragraph": "水水西頭，",
                    "zhushu": "洙曰：浣花，溪名。○鄭曰：在成都。"
                },
                {
                    "paragraph": "主人爲卜林塘幽。",
                    "zhushu": "洙曰：主人，嚴武也。○趙曰：主人，謂地主或所館置之人，不可指爲嚴武也。"
                },
                {
                    "paragraph": "已知出郭少塵事，",
                    "zhushu": "洙曰：梁張纉啓：“常願卜居幽僻，屏避諠塵。”○修可曰：陶淵明云：“閑居三十載，遂與塵事㝠。”"
                },
                {
                    "paragraph": "更有澄江銷客愁。",
                    "zhushu": "洙曰：謝玄暉詩：澄江靜如練。曹子建詩云：誰與銷愁。"
                },
                {
                    "paragraph": "無數蜻蜓齊上下，一𩀱鷄䳵對沉浮。東行萬里堪乗興，須向山隂上",
                    "zhushu": "洙曰：一作入。"
                },
                {
                    "paragraph": "小舟。",
                    "zhushu": "洙曰：蜀有萬里橋，在浣花之東。昔孔明送吴使至此，曰：“萬里之行，從此始矣。”因是得名。乗興，欲傚王子猷月夜泛舟謁戴安道也，故有下句。山隂，王子猷所居之地。",
                    "type": 2
                },
                {
                    "paragraph": "狂夫",
                    "zhushu": "",
                    "type": 2
                },
                {
                    "paragraph": "萬里橋西一",
                    "zhushu": "洙曰：一作“新”。"
                },
                {
                    "paragraph": "草堂，",
                    "zhushu": "洙曰：公築居浣花里，在萬里橋之西。萬里橋事，見卜居詩注。"
                },
                {
                    "paragraph": "百花潭水即滄浪。",
                    "zhushu": "洙曰：成都記：杜貟外别業在百花潭，臺猶在。"
                },
                {
                    "paragraph": "風含翠篠姢姢靜，",
                    "zhushu": "洙曰：謝靈運詩：“緑篠媚新連。”"
                },
                {
                    "paragraph": "雨裛紅蕖冉冉香。",
                    "zhushu": "趙曰：翠篠，竹也。紅蕖，荷花也。古詩：“姢姢新月躰。”冉冉，衆多之皃。選詩云：“柔條紛冉冉。”。"
                },
                {
                    "paragraph": "厚䘵故人書斷絶，",
                    "zhushu": "洙曰：言交態薄也。杜元凱曰：僻居林下，謝絶人事，厚禄故交，音書断絶。晚進小子不足與言，它其如予何？"
                },
                {
                    "paragraph": "𢘆饑稚子色淒凉。欲填溝𡐍唯踈放，自𥬇狂夫老更狂。",
                    "zhushu": "洙曰：公以狂自隱爾。舊史言：公於成都浣花里結廬枕江，與田畯野老相狎蕩。嚴武過之，有時不冠，其傲誕如此。○趙曰：将欲填溝壑而死矣，却惟只是踈放而不管，此其所以爲狂也，非嚴武過之而不冠之意。",
                    "type": 2
                },
                {
                    "paragraph": "野老",
                    "zhushu": "",
                    "type": 2
                },
                {
                    "paragraph": "野老籬前江岸廻，柴門不正逐江開。漁人網集澄潭下，",
                    "zhushu": "趙曰：謂百花潭也。"
                },
                {
                    "paragraph": "賈客船随返照來。",
                    "zhushu": "鄭曰：賈，公土切。行曰商，坐曰賈。"
                },
                {
                    "paragraph": "長路𨵿心悲劒閣，",
                    "zhushu": "洙曰：劒門也。閣，棧道也。○趙曰：回念其𥘉來蜀時，道路之難也。○鄭曰：梁益記：“劒門山勢連絡，限蜀爲阻。”閣，棧道也。"
                },
                {
                    "paragraph": "片雲何意",
                    "zhushu": "洙曰：一作事。又云：行雲幾處。○趙曰：事字，一作意。不若事之快。"
                },
                {
                    "paragraph": "傍琴臺。",
                    "zhushu": "鄭曰：十道志：“成都有琴䑓，即相如與文君貫酒處，今海安寺。"
                },
                {
                    "paragraph": "王師未報収東郡，",
                    "zhushu": "馬曰：滑州。"
                },
                {
                    "paragraph": "城闕秋生𦘕角哀。”",
                    "zhushu": "趙曰：成都改爲南京，故公自注得稱“城𨵿”。",
                    "type": 2
                },
                {
                    "paragraph": "江村",
                    "zhushu": "",
                    "type": 2
                },
                {
                    "paragraph": "淸江一曲抱村流，",
                    "zhushu": "洙曰：後漢巴郡南郡蠻。注：清江縣，水色清照十丈，分砂石，蜀人見澄清，因名清江。○趙曰：此言浣花溪之澄清也。舊注以爲清曲縣，却是施州矣。"
                },
                {
                    "paragraph": "長夏江村事事幽。",
                    "zhushu": "洙曰：沈佺期詩：坐㸔長夏曉。○趙曰：長夏，言自四月至六月也。舊注引沈詩，誤矣。"
                },
                {
                    "paragraph": "自去自來",
                    "zhushu": "洙曰：一作“歸”。"
                },
                {
                    "paragraph": "堂上鷰，相親相近水中鷗。老妻𦘕紙爲",
                    "zhushu": "洙曰：一作“成”。"
                },
                {
                    "paragraph": "碁局，稚子敲針作釣鈎。",
                    "zhushu": "趙曰：此言事事清幽也。○師曰：妻比臣夫，此君棊局，直道也。針本全直，而敲曲之，言老臣以直道成帝業，而㓜君壞其法。稚子比㓜君也。此天厨禁臠之說也。或說老妻以比楊妃，稚子以比禄山，盖禄山爲妃養子。棊局，天下之喻也。妃欲以天下私禄山，故禄山得以邪曲包藏禍心。此說爲得之。雖然，甫之意亦不如此。老妻、稚子，乃甫之妻子，甫其肯以己妻子而託意於淫婦人與逆臣哉？理必不然。如進艇詩云：“晝引老妻乗小艇，晴看稚子浴凊江。”則将何所比况乎？此皆村居與妻子適情以自樂，故形之詩詠，皆若託意於草木鳥獸之𩔖，不冝區區於穿鑿也。"
                },
                {
                    "paragraph": "多病所湏惟藥物，微軀此外更何求。",
                    "zhushu": "洙曰：何，一作“無”。",
                    "type": 2
                },
                {
                    "paragraph": "一室",
                    "zhushu": "",
                    "type": 2
                },
                {
                    "paragraph": "一室他郷遠，",
                    "zhushu": "洙曰：一作“老”。後漢陳蕃曰：大丈夫處丗，當掃除天下，安事一室乎？"
                },
                {
                    "paragraph": "空林暮景懸。",
                    "zhushu": "洙曰：江文通詩：秋日懸清光。○趙曰：張景陽雜詩：鳴鶴聒空林。"
                },
                {
                    "paragraph": "正愁聞塞笛，獨立見江船。巴蜀來多病，",
                    "zhushu": "洙曰：成都記：其西即隴之南首，故曰隴蜀。以與巴接，復曰巴蜀。○趙曰：巴與蜀相連之地也。"
                },
                {
                    "paragraph": "荆蠻去幾年。",
                    "zhushu": "洙曰：一作千。荆蠻，荆楚也。詩謂之蠻荊。太史公得漢古文春秋，乃知中國之虞，與蠻荆、句吴兄弟也。"
                },
                {
                    "paragraph": "應同王粲宅，留井峴山前。",
                    "zhushu": "洙曰：峴山，荆楚也，今屬襄陽。有井在焉，人呼爲仲宣井，云王粲故宅也。○師曰：暮景，謂晚照也，其影倒懸於林梢。甫以避㓂駈馳來蜀，遂成肺疾。荊蠻去幾年，意欲適荆楚，厭蜀崔旰之亂，不知幾年得去也。昔王粲依劉表卜居峴山下，後人呼爲王粲宅。宅前有井，呼爲仲宣井。甫之此室，殆王粲宅之比也。",
                    "type": 2
                },
                {
                    "paragraph": "田舍",
                    "zhushu": "",
                    "type": 2
                },
                {
                    "paragraph": "田舎淸江曲，",
                    "zhushu": "洙曰：一作“上”。"
                },
                {
                    "paragraph": "柴門古道傍。草深迷市井，地僻嬾衣裳。",
                    "zhushu": "蘇曰：穆政林居地僻，見客衣裳亦嬾。　吾雖放曠如此，不識客意如何。"
                },
                {
                    "paragraph": "櫸栁枝枝弱，",
                    "zhushu": "鄭曰：櫸，居許切，正作柜。"
                },
                {
                    "paragraph": "枇杷樹樹香。",
                    "zhushu": "洙曰：櫸栁，木名。枇杷，果名。"
                },
                {
                    "paragraph": "鸕鷀西日照，曬翅滿漁梁。",
                    "zhushu": "洙曰：鸕鷀，水鳥也，蜀人以之捕魚。○趙曰：陶侃母責其爲漁梁吏，而寄鮓。",
                    "type": 2
                },
                {
                    "paragraph": "爲農",
                    "zhushu": "",
                    "type": 2
                },
                {
                    "paragraph": "錦里湮塵外，",
                    "zhushu": "洙曰：華陽國志：錦江，織錦濯其中則鮮明，濯他江必不好，故命曰“錦里”。公居在近郊，無氛埃，故云“煙塵外”。"
                },
                {
                    "paragraph": "江村八九家。圎荷浮小葉，細麥落",
                    "zhushu": "洙曰：一作“墜”。"
                },
                {
                    "paragraph": "輕花。",
                    "zhushu": "余曰：吕氏童蒙訓曰：“五言詩第三字要響，如此一句，“浮”字、“落”字是響字也。所謂響者，致力處也。予𥨸以爲字字當活，活則字字自響。"
                },
                {
                    "paragraph": "卜宅從兹老，爲農去國賖。",
                    "zhushu": "洙曰：顔延年詩：去國還故里，幽門樹蓬蔾。曲禮：大夫上去國，君去其國。○晏曰：賖，遠也。"
                },
                {
                    "paragraph": "逺慚勾漏令，",
                    "zhushu": "鄭曰：交阯邑。"
                },
                {
                    "paragraph": "不得問丹砂。",
                    "zhushu": "洙曰：晉葛洪傳：洪字稚川，從祖玄，吴時學道得仙，號曰“葛仙公”。其錬丹秘術，悉得真法。以年老欲錬丹砂，以期選壽。聞交阯出丹，求爲勾漏令。帝以洪資高，不許。洪曰：“非欲爲榮，以有丹砂。”帝從之。",
                    "type": 2
                },
                {
                    "paragraph": "西郊",
                    "zhushu": "",
                    "type": 2
                },
                {
                    "paragraph": "時出碧雞坊，",
                    "zhushu": "洙曰：漢郊祀志：宣帝時，或言益州有金馬、碧雞之神，可醮𥙊而致，遣王褒持節而求之，故成都有碧雞坊。○鄭曰：梁益記：成都之坊，一事有二，第四曰碧雞坊。"
                },
                {
                    "paragraph": "西郊向草堂。",
                    "zhushu": "洙曰：成都記：草堂寺，府西七里。"
                },
                {
                    "paragraph": "市橋官栁細，",
                    "zhushu": "洙曰：成都記：市橋水中有石犀，盖吴漢爲賊將延岑所破之處。○鄭曰：酈元水經注：益州西南石牛門曰市橋。○趙曰：按樂史寰宇記云：於成都府載，市橋在州之西。"
                },
                {
                    "paragraph": "江路野梅香。",
                    "zhushu": "趙曰：市橋、江路，皆草堂所經之地。"
                },
                {
                    "paragraph": "傍架齊書帙，㸔題减",
                    "zhushu": "洙曰：一作檢。"
                },
                {
                    "paragraph": "藥囊。無人競",
                    "zhushu": "洙曰：一云與，一云覺。"
                },
                {
                    "paragraph": "來往，",
                    "zhushu": "鄭曰：介甫云：“下得覺字大好，若作“與”，遂爲一篇之病。”。"
                },
                {
                    "paragraph": "踈懶意何長。",
                    "zhushu": "趙曰：荆公本作“覺來往”，甚善。余甞讀梁徐姚婦題甘蕉示人曰：“夕立已非踈，夢啼真太數。雄當夜枕知，過此無人覺。”舊本作“競”，又作“執”，誤矣。",
                    "type": 2
                },
                {
                    "paragraph": "村夜",
                    "zhushu": "",
                    "type": 2
                },
                {
                    "paragraph": "粛肅風色暮，江頭人不行。村舂雨外急，鄰火夜深明。胡羯何多難，樵漁寄此生。",
                    "zhushu": "蘇曰：梁革曰：“衣冠我非敢𠋣，甘寄生於漁樵中，盡此天年。”"
                },
                {
                    "paragraph": "中原有兄弟，萬里正含情。",
                    "zhushu": "蘇曰：臨風黙含情。",
                    "type": 2
                },
                {
                    "paragraph": "草堂即事",
                    "zhushu": "",
                    "type": 2
                },
                {
                    "paragraph": "荒村建子月，",
                    "zhushu": "趙曰：肅宗上元元年，歳在辛丑，於九月壬寅大赦，去尊號，又去上元號，稱元年，以十一月爲歳首，以十所建辰爲名。今公作此詩以紀著事，蓋有意於後丗之所考信者矣。"
                },
                {
                    "paragraph": "獨樹老夫家。",
                    "zhushu": "趙曰：王褒送塟詩云：“平原看獨樹。”"
                },
                {
                    "paragraph": "雪裏江船渡，風前逕竹斜。寒魚依宻藻，𪧐鷺起圎沙。蜀酒禁愁得，",
                    "zhushu": "鄭曰：禁，居吟切。"
                },
                {
                    "paragraph": "無錢何處賖。",
                    "zhushu": "",
                    "type": 2
                },
                {
                    "paragraph": "水檻遣興二首",
                    "zhushu": "",
                    "type": 2
                },
                {
                    "paragraph": "去郭軒楹敞，無村眺望賖。",
                    "zhushu": "趙曰：無林木謂之村。惟其無村，所以眺望可賖。賖者，遠也。"
                },
                {
                    "paragraph": "澄江平少岸，幽樹晚多花。細雨魚兒出，㣲風燕子斜。城中十萬户，此地兩三家。",
                    "zhushu": "",
                    "type": 2
                },
                {
                    "paragraph": "蜀天常夜雨，",
                    "zhushu": "尹曰：蜀雅州常多隂雨，號曰漏天。"
                },
                {
                    "paragraph": "江㩜已朝晴。葉潤林塘宻，衣乾枕席清。不堪秖老病，何得尚浮名。淺把㳙㳙酒，深慿送此生。",
                    "zhushu": "",
                    "type": 2
                },
                {
                    "paragraph": "到村",
                    "zhushu": "",
                    "type": 2
                },
                {
                    "paragraph": "碧澗雖多雨",
                    "zhushu": "洙曰：謝玄暉詩：“銅陵映碧澗，石磴冩紅泉。”"
                },
                {
                    "paragraph": "秋沙先",
                    "zhushu": "洙曰：又云亦。○鄭曰：先，先見切，後也。"
                },
                {
                    "paragraph": "少𭰖。蛟龍引子過，荷芰逐花低。老去參戎幕，",
                    "zhushu": "洙曰：爲作簽謀也。○趙曰：爲劎南節度參謀也。"
                },
                {
                    "paragraph": "歸來散馬蹄。",
                    "zhushu": "洙曰：曹子建詩：“俯身散馬蹄。”"
                },
                {
                    "paragraph": "稻粱湏就列，",
                    "zhushu": "洙曰：爲貧而仕也。"
                },
                {
                    "paragraph": "榛草即相迷。",
                    "zhushu": "趙曰：言旣離草堂而入使院，則路逕生草，反相迷矣。"
                },
                {
                    "paragraph": "蓄積思江漢，",
                    "zhushu": "洙曰：蓄積，猶鬰結也。思江漢以㵼其鬰結爾。"
                },
                {
                    "paragraph": "頑踈惑町畦。",
                    "zhushu": "上他典，下胡圭切。○洙曰：嵆康云：“匪降自天，實由頑踈。”町畦，隴畒也。○蒼舒曰：右按南華真經人間丗篇曰：“彼且爲無町畦，亦與之爲無町畦。”○趙曰：言其禀性頑踈，所惑者但在於町畦之間，故雖朝夕在院，仍思欲一歸也。"
                },
                {
                    "paragraph": "暫酬知已分，還入故林栖。",
                    "zhushu": "洙曰：王正長：“人情舊鄒客，鳥栖思故林。”○蘇曰：鹿岑曰：“山野性豈能拘禄仕，但夕即還故林，單栖一枝，私心足矣。”後果弃官入梁山，人髙其節。○趙曰：知己，謂嚴公。言旣稍酬報知己之分，乃因遂歸故林爾。",
                    "type": 2
                },
                {
                    "paragraph": "舎弟占歸草堂檢校聊示此詩",
                    "zhushu": "",
                    "type": 2
                },
                {
                    "paragraph": "乆客應吾道，",
                    "zhushu": "趙曰：家語載：“孔子陳蔡之厄，曰：‘吾道其非耶？’”"
                },
                {
                    "paragraph": "相隨獨爾來。孰知江路近，頻爲草堂廻。鵝鴨冝長數，柴荆莫浪開。東林竹影薄，臘月更湏栽。",
                    "zhushu": "",
                    "type": 2
                },
                {
                    "paragraph": "懷錦水居止二首",
                    "zhushu": "",
                    "type": 2
                },
                {
                    "paragraph": "軍旅西征僻，風塵戰伐多。",
                    "zhushu": "蘇曰：孫權風塵滿天，相力伐不止，四海困窮，黎民流亡，上愧乎天，中愧乎人，下愧乎地。○趙曰：永㤗元年，僕因懷恩誘吐蕃等㓂奉天，京師大震。帝自将苑中急召子儀屯涇陽，故曰“西征”。"
                },
                {
                    "paragraph": "猶聞蜀父老，",
                    "zhushu": "洙曰：猶，一作獨。司馬相如有難，蜀父老。"
                },
                {
                    "paragraph": "不忘舜謳歌。",
                    "zhushu": "鄭曰：忘，無放切。○洙曰：孟子曰：“謳歌者，不謳歌堯之子，而謳歌舜。”○趙曰：𨵿外之亂，蜀人間之必駭，而所謳歌在舜。"
                },
                {
                    "paragraph": "天險終難立，",
                    "zhushu": "洙曰：劒門，天設之險也。難立，無德不可恃。○趙曰：憂吐蕃能犯蜀之險矣。易曰：天隂不可升也。○師曰：子美以崔旰亂成都，故避亂之東川。然旰雖叛，民心未忘唐室，雖據劍閣之險，終難自立。"
                },
                {
                    "paragraph": "柴門豈重過。",
                    "zhushu": "鄭曰：重，儲用切，再也。○洙曰：謂思草堂，未得再到。"
                },
                {
                    "paragraph": "朝朝巫峽水，逺逗錦江波。",
                    "zhushu": "洙日：錦江水與巫峽相通。○趙曰：重懷成都之意，水徒相通，而不能即返焉。○鄭曰：逗，文透切，佳也。",
                    "type": 2
                },
                {
                    "paragraph": "萬里橋南宅，百花潭北莊。",
                    "zhushu": "洙曰：浣花草堂在萬里橋之南，地有百花潭。○趙曰：舊本作橋南，非是。蓋公詩又云：“萬里橋西一草堂，百花覃北即滄浪。”"
                },
                {
                    "paragraph": "層軒皆靣水，",
                    "zhushu": "修可曰：宋王招䰟：“高堂䆳宇檻層軒。”"
                },
                {
                    "paragraph": "老樹飽經霜。",
                    "zhushu": "趙曰：四時纂要：冬𤓰飽霜。"
                },
                {
                    "paragraph": "雪嶺界天白，錦城曛日黄。",
                    "zhushu": "洙曰：雪嶺、錦城，並見嚴中丞詩注。"
                },
                {
                    "paragraph": "惜哉形勝地，回首一茫茫。",
                    "zhushu": "洙曰：張孟陽劎閣銘曰：“形勝之地，匪親勿居。”○蘇曰：姜維曰：“劎門乃形勝之地，㧚三巴要路，不可不惜。”○趙曰：以西山尚有屯戍，恐蜀受其禍，故嘆惜形勝之地而憂之也。",
                    "type": 2
                },
                {
                    "paragraph": "題忠州龍興寺所居院壁",
                    "zhushu": "",
                    "type": 2
                },
                {
                    "paragraph": "忠州三峽内，",
                    "zhushu": "洙曰：蜀都賦：經三峽之峥嶸。注：三峽，巴東永安縣有髙山相對，相去可二十文左右，崖甚髙，人謂之峽。江水過其中。"
                },
                {
                    "paragraph": "井邑聚雲根。",
                    "zhushu": "趙曰：雲根，言石也。張恊詩：雲根臨八極。蓋取五岳之雲觸石而出，則石者，雲之根也。"
                },
                {
                    "paragraph": "小市常爭米，孤城早閉門。",
                    "zhushu": "蘇曰：楚人侵鄖，鄖閉門常早。"
                },
                {
                    "paragraph": "空看過客淚，莫覔主人恩。",
                    "zhushu": "蘇曰：子美自稱。主人，指張使君。上篇有㝠忠州張君宅。"
                },
                {
                    "paragraph": "淹泊仍愁虎，深居頼獨園。",
                    "zhushu": "洙曰：金剛經：給孤獨園。",
                    "type": 2
                },
                {
                    "paragraph": "移居䕫州郭",
                    "zhushu": "",
                    "type": 2
                },
                {
                    "paragraph": "伏枕雲安縣，遷居白帝城。春知催桞別，",
                    "zhushu": "趙曰：言春知人之離居，故催栁之生，以供行人之爲别也。相别多用栁者，盖古有折楊栁曲，多言離别也。"
                },
                {
                    "paragraph": "江與",
                    "zhushu": "洙曰：一作已。"
                },
                {
                    "paragraph": "放舩淸。",
                    "zhushu": "洙曰：以放船之清爽也。"
                },
                {
                    "paragraph": "農事聞人說，山光見鳥情。禹功饒斷石，且就土㣲平。",
                    "zhushu": "洙曰：㳂峽皆因開鑿而成，故少平土，惟䕫州相平尓。",
                    "type": 2
                },
                {
                    "paragraph": "入宅三首",
                    "zhushu": "",
                    "type": 2
                },
                {
                    "paragraph": "奔峭背赤甲，",
                    "zhushu": "洙曰：謝靈運詩：孤客傷逝湍，徒旅苦奔峭。○趙曰：赤甲，本岬字。按水經注：南連基曰帝山，甚髙大，其石背赤，土人云：如人祖胛，故謂之赤岬山。○鄭曰：寰宇記：赤甲城，公孫述所築，樹木土石悉赤，如人袒臂，故云赤甲。在縣北。"
                },
                {
                    "paragraph": "斷崖當白鹽。",
                    "zhushu": "洙曰：赤甲、白塩，瞿唐峽口二山。○趙曰：白塩髙可千餘丈，人見其髙白，故因名之。"
                },
                {
                    "paragraph": "客居媿遷次，",
                    "zhushu": "洙曰：次，舎也。遷次，由移居也。○趙曰：如樂昌公主詩“今日何遷次”也。"
                },
                {
                    "paragraph": "春色漸多添。花亞欲移竹，",
                    "zhushu": "趙曰：言花枝偃亞於欲将移去之竹矣。"
                },
                {
                    "paragraph": "鳥窺新卷簾。㐮年不敢恨，勝槩欲相兼。",
                    "zhushu": "",
                    "type": 2
                },
                {
                    "paragraph": "亂後居難定，春歸客未還。水生魚復浦，",
                    "zhushu": "洙曰：魚復，白帝舊名。○鄭曰：十道志：䕫州，古魚國，漢魚復縣○地。師曰：魚復縣，即不州峽，人以春水張，謂之水生。"
                },
                {
                    "paragraph": "雲暖麝香山。",
                    "zhushu": "定功曰：後漢郡國志：巴郡魚復，古之庸地。左氏文十年：“魚人逐楚師”是也。䕫州圖經：麝香山，州東南一百二十五里。山出麝香，故以名之也。"
                },
                {
                    "paragraph": "半頂梳頭白，",
                    "zhushu": "趙曰：白髪之所存者，僅半頂耳。"
                },
                {
                    "paragraph": "過眉柱杖班。相㸔多使者，一一問函𨵿。",
                    "zhushu": "洙曰：時㓂亂未平，𨵿中之信未通爾。○趙曰：時吐蕃未平，所以問之也。",
                    "type": 2
                },
                {
                    "paragraph": "宋玉歸州宅，",
                    "zhushu": "洙曰：歸州有宋玉宅，今亡矣。"
                },
                {
                    "paragraph": "雲通白帝城。",
                    "zhushu": "洙曰：見白帝城樓詩注。"
                },
                {
                    "paragraph": "吾人淹老病，",
                    "zhushu": "趙曰：吾人，乃自言也。漢宣帝歌曰：泛濫不止𠔃愁吾人。"
                },
                {
                    "paragraph": "旅食豈才名。",
                    "zhushu": "趙曰：於食他州，豈坐才名之故耶？"
                },
                {
                    "paragraph": "峽口風常急，江流氣不平。",
                    "zhushu": "趙曰：江流之洶湧，如人氣之不平也。"
                },
                {
                    "paragraph": "只應與兒子，飄轉任浮生。",
                    "zhushu": "",
                    "type": 2
                },
                {
                    "paragraph": "卜居",
                    "zhushu": "",
                    "type": 2
                },
                {
                    "paragraph": "歸羡遼東鶴，",
                    "zhushu": "洙曰：遼東華表桂，有鶴集其上，曰：“有烏有鳥丁令威，去家千年今始歸。城郭如故人民非，何不學仙冡。”爲人。"
                },
                {
                    "paragraph": "吟同楚執珪。",
                    "zhushu": "洙曰：淮南子：宣王以執珪封子發，子發亂而不得楚法，得子胥爵執珪。莊舄爲楚執圭，王仲宣賦：莊舄何而越吟。○趙曰：此兩句，數其不得歸郷也。史記曰：莊舄，故越之細鄙人也，爲楚執珪，病而尚猶越聲。本無“吟”字，而王粲登樓賦云“莊舄顯而越吟”也。"
                },
                {
                    "paragraph": "未成遊碧海，",
                    "zhushu": "洙曰：十洲記曰：扶桑在碧海之中，地去西南萬里。大帝之宫，太眞東王君所治。○趙曰：十洲記云：“東有碧海，廣狹皓汗，與東海等。水不鹹苦，正作碧色也。"
                },
                {
                    "paragraph": "著處覔丹梯。",
                    "zhushu": "洙曰：謝靈運詩：躧歩陵丹梯。謝玄暉詩：即此陵丹梯。"
                },
                {
                    "paragraph": "雲嶂寛江北，",
                    "zhushu": "趙曰：䕫江之北，其山稍遠，爲寛矣。"
                },
                {
                    "paragraph": "春耕破瀼西。",
                    "zhushu": "洙曰：南瀼水，管郫縣也。○趙曰：公自赤甲而遷此，江北，乃瀼西之地。瀼者，水名，音譲。○鄭曰：瀼，奴浪切，水名，今作灢。"
                },
                {
                    "paragraph": "桃紅客若至，定似昔",
                    "zhushu": "洙曰：一作晉。"
                },
                {
                    "paragraph": "人迷。",
                    "zhushu": "洙曰：見“欲問桃花𪧐”注。",
                    "type": 2
                },
                {
                    "paragraph": "赤甲",
                    "zhushu": "",
                    "type": 2
                },
                {
                    "paragraph": "卜居赤甲遷居新，兩見巫山楚水春。炙背可以獻天子，",
                    "zhushu": "趙曰：列子：宋國有田夫，曁春東作，自曝於日，不知天下有綿纊狐狢。顧謂其妻曰：“負日之暄，人莫知者，以獻吾君，将有重賞。”"
                },
                {
                    "paragraph": "羙芹由來知野人。",
                    "zhushu": "洙曰：嵆康書：野人有快炙皆而美芹子者，欲獻之至尊，雖有區區之意，亦已踈矣。"
                },
                {
                    "paragraph": "荆州鄭薛寄書近，蜀客郄岑非我鄰。",
                    "zhushu": "洙曰：鄭、薛、郄、岑，皆公之故舊，見于前詩注。"
                },
                {
                    "paragraph": "𥬇接郎中評事飲，病從深酌道吾眞。",
                    "zhushu": "師曰：赤甲山屬䕫州。子美登高詩云：艱難苦恨繁霜𩯭，潦倒新停濁酒杯。則知子美以病断酒。今郎中評事深酌勸子美，道：“子美眞性嗜此，如何不飲？”甫亦難逆其意，而云“病從深酌道吾眞”。",
                    "type": 2
                },
                {
                    "paragraph": "暮春題瀼西新賃草屋五首",
                    "zhushu": "",
                    "type": 2
                },
                {
                    "paragraph": "乆嗟三峽客，再與暮春期。",
                    "zhushu": "修可曰：樂史寰宇記：俞州有三峽之名，曰西峽、巴峽、巫峽、明月峽。在夔州之西，即西峽矣。"
                },
                {
                    "paragraph": "百舌欲無語，",
                    "zhushu": "趙曰：反舌無聲，在芒種後十日。今謂之欲無語，則暮春之時也。○師曰：百舌，江東人謂之信鳥，逢春則效百鳥語，故名百舌。或曰反舌。反舌無聲，盖暮春也。"
                },
                {
                    "paragraph": "繁花能幾時。谷虚雲氣薄，波亂日華遲。戰伐何由定，哀傷不在兹。",
                    "zhushu": "洙曰：百舌，反舌也，禽名。",
                    "type": 2
                },
                {
                    "paragraph": "此郊千樹橘，不見比封君。",
                    "zhushu": "洙曰：李衡種甘橘千樹，號“千頭木奴”。前漢貨殖傳：蜀漢江陵千樹橘，比其人皆與千戸侯等。"
                },
                {
                    "paragraph": "養拙干戈際，全生麋鹿群。",
                    "zhushu": "蘇曰：陳遂曰：“幸得全生於麋鹿群中，盡老矣。”"
                },
                {
                    "paragraph": "畏人江北草，旅食瀼西雲。",
                    "zhushu": "蘇曰：言其客路萍跡，無定計也。古詩云：“旅食如閑雲。”王仲宣漂泊南北，如水上萍，旅食不定，若出谷雲。○趙曰：畏人在於江北之草間，旅食在於漢西之雲裏。此公之自歎也。○師曰：畏人江北草，言草動則驚，恐盗伏其中也。"
                },
                {
                    "paragraph": "萬里巴渝曲，",
                    "zhushu": "洙曰：前漢禮樂志：“巴渝鼓貟三十六人。”師古曰：“巴，巴人也。渝，渝人也。當髙祖初爲漢王，得巴渝人，並趫捷善𨷖，與之定三秦，滅楚國，存其武樂也。巴渝之樂，因此始也。”巴，即今巴州。渝，即今渝州，本蜀都之地。"
                },
                {
                    "paragraph": "三年實飽聞。",
                    "zhushu": "蘇曰：司馬遷三年飽聞仁政。趙曰：自永㤗元年至今大歷二年，爲三年矣。",
                    "type": 2
                },
                {
                    "paragraph": "綵雲隂復白，錦樹曉來靑。身丗𩀱蓬鬢，",
                    "zhushu": "趙曰：言身已老而𩀱鬢如蓬矣。"
                },
                {
                    "paragraph": "乾坤一草亭。",
                    "zhushu": "趙曰：言天地之間有此瀼西一草亭也。"
                },
                {
                    "paragraph": "哀歌時自短，",
                    "zhushu": "師曰：古詩有短長吟。子美渝州侯侍御詩云：“虚費短長吟”，故此云：“哀歌時自短。”"
                },
                {
                    "paragraph": "醉舞爲誰醒。細雨荷鋤立，",
                    "zhushu": "蘇曰：晁詠因思詩：“荷鋤立雨中，衣濕不自覺。”人皆愛其苦學。"
                },
                {
                    "paragraph": "江猿吟翠屏。",
                    "zhushu": "洙曰：見“眷言終荷鋤”并“却畧羅翠屏”注。○黄曰：陶淵明：“帶月荷鋤歸。”",
                    "type": 2
                },
                {
                    "paragraph": "壯年學書劎，",
                    "zhushu": "洙曰：項籍少年學書不成，去學劒。"
                },
                {
                    "paragraph": "他日委泥沙。",
                    "zhushu": "洙曰：言不見用於丗。○趙曰：公自歎於流落也。"
                },
                {
                    "paragraph": "事主非無禄，浮生即有涯。髙齋依藥餌，絶域改春華。喪亂丹心破，",
                    "zhushu": "蘇曰：辛毗值此喪亂，兵戈未定，丹心復将破矣，爲之柰何？"
                },
                {
                    "paragraph": "王臣未一家。",
                    "zhushu": "趙曰：詩所謂“率土之濵，莫非王臣”也。",
                    "type": 2
                },
                {
                    "paragraph": "欲陳濟丗策，已老尚書郎。",
                    "zhushu": "洙曰：見“老濡不用尚書郎”詩注。○趙曰：公官是尚書工部貟外郎，故云。"
                },
                {
                    "paragraph": "不息豺虎𨷖，",
                    "zhushu": "洙曰：見“豺虎正縱橫”注。○趙曰：𧲣狼，以言盗賊。王粲詩：“盗賊如𧲣狼。”"
                },
                {
                    "paragraph": "空慙鴛鷺行。",
                    "zhushu": "洙曰：公曾任拾遺，籍占朝列。"
                },
                {
                    "paragraph": "時危人事急，風逆羽毛傷。落日悲江漢，中宵淚滿牀。",
                    "zhushu": "",
                    "type": 2
                },
                {
                    "paragraph": "自瀼西荆扉且移居東屯茅屋四首",
                    "zhushu": "鄭曰：屯，徒渾切。",
                    "type": 2
                },
                {
                    "paragraph": "白鹽危嶠北，赤甲古城東。平地一川穩，髙山四靣同。煙霜凄野日，秔稻熟天風。人事傷蓬轉，吾将守桂叢。",
                    "zhushu": "洙曰：劉安招隱：“桂樹叢𠔃山之幽。”",
                    "type": 2
                },
                {
                    "paragraph": "東屯復瀼西，一種住靑溪。來往兼茅屋，淹留爲稻畦。市喧宜近利，",
                    "zhushu": "洙曰：西居近市。易巽：近利市三倍。"
                },
                {
                    "paragraph": "林僻此無蹊。",
                    "zhushu": "洙曰：曹子建：欲還絶無蹊。"
                },
                {
                    "paragraph": "若訪衰翁語，須令䞉客迷。",
                    "zhushu": "",
                    "type": 2
                },
                {
                    "paragraph": "道北馮都使，髙齋見一川。子能渠細石，吾亦沼淸泉。枕帶",
                    "zhushu": "洙曰：一作席。"
                },
                {
                    "paragraph": "還相似，柴荆即有焉。斫畬應費日，",
                    "zhushu": "夢符曰：古按，荆楚多畬田，先縱火熂爐，𠉀經雨下種。歷三歳，土脉竭，不可復樹藝，但生草木，復熂旁山。唐劉禹錫適連州畬田行云：“何處好畬田，團圑縵山腹。鑚龜得雨卦，上山燒卧木。”又云：“下種暖灰中，乗陽坼牙孽。蒼蒼一雨後，苕頴如雲發。”白居易子規歌云：“畬田有粟何不啄，石楠有枝何不棲。”燒榛，種田也。爾雅：“一歳曰菑，二歳曰新，三歳曰畬。”易曰：“不菑畬。”皆音餘。畬田凡三歳不可復種，盖取畬之義也。熂，音餼。燹，火燎草也。爐，音盧，火燒山界也。"
                },
                {
                    "paragraph": "解䌫不知年。",
                    "zhushu": "洙曰：見“畬田費火耕”注。",
                    "type": 2
                },
                {
                    "paragraph": "牢落西江外，參差北户間。乆遊巴子宅，",
                    "zhushu": "鄭曰：寰宇記：䕫子國，後爲楚所滅，至秦分爲巴郡。"
                },
                {
                    "paragraph": "卧病楚人山。幽獨移佳境，淸深隔遠𨵿。寒空見鴛鷺，廻首想朝班。",
                    "zhushu": "洙曰：謝靈運：安排徒空言，幽獨頼鳴琴。思玄賦：幽獨守此側陋。",
                    "type": 2
                },
                {
                    "paragraph": "從驛次草堂復至東屯茅屋二首",
                    "zhushu": "",
                    "type": 2
                },
                {
                    "paragraph": "峽裏歸田客，",
                    "zhushu": "洙曰：恨賦：“欲通抵見，罷歸田里。”○趙曰：以張平子自比也。張公作歸田賦，畧曰：“起塵矣以遐逝，與丗事乎長辭。”"
                },
                {
                    "paragraph": "江邊借馬騎。",
                    "zhushu": "洙曰：有馬者，借人乗之。"
                },
                {
                    "paragraph": "非㝷戴安道，",
                    "zhushu": "洙曰：見山隂詩注。"
                },
                {
                    "paragraph": "似向習家池。",
                    "zhushu": "洙曰：見琬騮詩“習池”注。"
                },
                {
                    "paragraph": "山險風煙合，",
                    "zhushu": "洙曰：江淹賦：“風煙有鳥道。”"
                },
                {
                    "paragraph": "天寒橘柚垂。",
                    "zhushu": "洙曰：蜀都賦：“户有橘柚之園。”"
                },
                {
                    "paragraph": "築場看歛積，",
                    "zhushu": "洙曰：豳詩：“十月築場圃。”"
                },
                {
                    "paragraph": "一學楚人爲。",
                    "zhushu": "",
                    "type": 2
                },
                {
                    "paragraph": "短景難高卧，",
                    "zhushu": "洙曰：秋興賦：“何微陽之短晷？”謝玄暉：“髙卧猶在兹。”"
                },
                {
                    "paragraph": "衰年強此身。山家蒸栗暖，野飯射麋新。",
                    "zhushu": "洙曰：玉色如蒸粟。○趙曰：左傳：“射左麋、鹿、龜。”龜者，麋背之髙處也。"
                },
                {
                    "paragraph": "丗路知交薄，門庭畏客頻。",
                    "zhushu": "蘇曰：陸抗家貧，畏客過門。○趙曰：惟其從爲靣交而不心，所以畏客來之多，徒爲紛紛也。"
                },
                {
                    "paragraph": "牧童斯在眼，田父實爲鄰。",
                    "zhushu": "蘇曰：黄起云：“編怢作友，田父爲鄰，全勝薄官。汨没於市廛塵土間。”",
                    "type": 2
                },
                {
                    "paragraph": "暫往白帝復還東屯",
                    "zhushu": "",
                    "type": 2
                },
                {
                    "paragraph": "復作歸田去，",
                    "zhushu": "趙曰：言自白帝歸田也。"
                },
                {
                    "paragraph": "猶殘穫稻功。築場憐穴蟻，",
                    "zhushu": "趙曰：以見公之不殘。"
                },
                {
                    "paragraph": "拾穂許村童。",
                    "zhushu": "趙曰：以見公之不吝拾穗。詩云：“遺秉滯穗，伊寡婦之利也。”"
                },
                {
                    "paragraph": "落杵光輝白，除芒子粒紅。加飡可扶老，",
                    "zhushu": "趙曰：古詩：上言加飡飯。扶老，扶吾身之老也。"
                },
                {
                    "paragraph": "倉庾慰飄蓬。",
                    "zhushu": "",
                    "type": 2
                },
                {
                    "paragraph": "慿孟倉曹将書覔土婁舊莊",
                    "zhushu": "",
                    "type": 2
                },
                {
                    "paragraph": "平居喪亂後，不到洛陽岑。爲歷雲山問，無辭荆𣗥深。北風黃葉下，南浦白頭吟。",
                    "zhushu": "洙曰：文君作白頭吟。○夢符曰：右按楚詞：“予交手𠔃東行，送美人𠔃南浦。波滔滔𠔃來迎，魚鱗鱗𠔃媵予。”"
                },
                {
                    "paragraph": "十載江湖客，茫茫遲暮心。",
                    "zhushu": "",
                    "type": 2
                },
                {
                    "paragraph": "簡吴郞司法",
                    "zhushu": "",
                    "type": 2
                },
                {
                    "paragraph": "有客乗舸自忠州，遣騎安置瀼西頭。",
                    "zhushu": "洙曰：前詩注所謂瀼東、瀼西者。"
                },
                {
                    "paragraph": "古堂本買藉踈豁，借汝遷居停宴遊。",
                    "zhushu": "趙曰：借吴司法自舟中遷來以居，而我甘心停宴遊也。"
                },
                {
                    "paragraph": "雲石熒熒髙葉暁，",
                    "zhushu": "洙曰：一作“曙”。"
                },
                {
                    "paragraph": "風江䬃䬃亂帆秋。却爲姻婭過逢地，",
                    "zhushu": "夢符曰：右按爾雅：“婦，婦父母、婿之父母，相謂爲婚姻，兩婿相謂爲亞。”注：詩云：“𤨏𤨏姻婭。”今江東人呼同門爲僚婿。"
                },
                {
                    "paragraph": "許坐曾軒數散愁。",
                    "zhushu": "趙曰：古堂本公之所有，旣借吴郞住，却是姻婭家之屋舎，乃爲我過逢之地耳。仍應我坐於曽軒，以散其愁也。",
                    "type": 2
                },
                {
                    "paragraph": "王録事許修草堂貲不到聊小詰",
                    "zhushu": "",
                    "type": 2
                },
                {
                    "paragraph": "爲嗔王録事，不寄草堂貲。昨屬愁春雨，能忘欲漏時。",
                    "zhushu": ""
                }
            ]
        },
        {
            "name": "隣里",
            "paragraphs": [
                {
                    "paragraph": "隣里",
                    "zhushu": "",
                    "type": 1
                },
                {
                    "paragraph": "律詩四首",
                    "zhushu": "",
                    "type": 2
                },
                {
                    "paragraph": "過南隣朱山人水亭",
                    "zhushu": "趙曰：此篇公歸草堂所作也。所謂南隣，豈前者錦里先生乎？",
                    "type": 2
                },
                {
                    "paragraph": "相近竹參差，相過人不知。幽花欹滿樹，小水細通池。歸客村非遠，",
                    "zhushu": "趙曰：公自言也。"
                },
                {
                    "paragraph": "殘樽席更移。看君多道氣，從此數追随。",
                    "zhushu": "趙曰：曹子建公讌詩：飛盖相追随。",
                    "type": 2
                },
                {
                    "paragraph": "北鄰",
                    "zhushu": "",
                    "type": 2
                },
                {
                    "paragraph": "明府豈辭滿，",
                    "zhushu": "洙曰：後漢張湛傳明府。注：郡所居曰府。明府者，尊髙之稱。前書：韓延壽爲東郡太守，門卒謂之明府，亦其義也。"
                },
                {
                    "paragraph": "藏身方告勞。",
                    "zhushu": "洙曰：詩：不敢告勞。"
                },
                {
                    "paragraph": "靑錢買野竹，白幘岸江皐。",
                    "zhushu": "洙曰：劉隗岸幘大言，意氣自若。○趙曰：靑錢，蜀人語，謂見錢也。"
                },
                {
                    "paragraph": "愛酒晉山簡，",
                    "zhushu": "趙曰：山簡每出嬉遊，多之池上，置酒輙醉，名之曰髙陽池。"
                },
                {
                    "paragraph": "能詩何水曹。",
                    "zhushu": "洙曰：梁書：何遜，字仲言，八歳能賦詩。沈約愛其文，甞謂遜曰：“吾毎讀𡖖詩，一日三復，猶不能已。”其爲名流所稱如此。爲安武王叅軍兼水部郎。初，遜文章與劉孝綽並見重於丗，丗謂之何劉。"
                },
                {
                    "paragraph": "時來訪老疾，歩屧到蓬蒿。",
                    "zhushu": "洙曰：三輔决錄：江曰：“張仲蔚隱身不仕，所居蓬蒿没人。”○孫曰：屧，悉協切，履薦也。",
                    "type": 2
                },
                {
                    "paragraph": "南鄰",
                    "zhushu": "修可曰：左太冲詩云：南隣擊鍾磬。有此“南隣”字，故公取以爲題。",
                    "type": 2
                },
                {
                    "paragraph": "錦里先生烏角巾，",
                    "zhushu": "洙曰：巾之有角者，郭林宗遇雨而角折，人皆折雨以斂之。○夢符曰：右按晉史：羊祜與從弟琇書曰：“旣定邊，當角巾東第，爲容棺之墟。”"
                },
                {
                    "paragraph": "園収芋栗",
                    "zhushu": "洙曰：一作“粟”。"
                },
                {
                    "paragraph": "不全貧。",
                    "zhushu": "洙曰：史記：卓氏曰：“吾聞汶山之下沃野，下有蹲䲭。”注：大芋也。成都風俗曰：“大飢不飢，蜀有蹲䲭。”言有所済尔。○蘇曰：舊本作“粟”，甫以其園只收芋栗，故謂之“貧”。然猶有芋栗可収，所以不爲全貧。若更収粟，則不可爲貧矣。"
                },
                {
                    "paragraph": "慣看賔客",
                    "zhushu": "洙曰：又作“朋友”。一本作“門户”。"
                },
                {
                    "paragraph": "兒童喜，",
                    "zhushu": "趙曰：慣看賔客則常喜，即與魏野詩云“兒童不慣見車馬，走入蘆花深處藏”異矣。"
                },
                {
                    "paragraph": "得食堦除鳥雀馴。",
                    "zhushu": "洙曰：言忘機也。𩔖狎鷗翁。○趙曰：置食堦除間，而鳥雀得之以馴擾。○蘇曰：黄椹養鳥雀数百，就掌中取食，俱無疑忌，自號林泉逸老。"
                },
                {
                    "paragraph": "秋水𦆵",
                    "zhushu": "洙曰：一作“雖”。"
                },
                {
                    "paragraph": "深四五尺，野航",
                    "zhushu": "洙曰：一作“艇”。"
                },
                {
                    "paragraph": "恰受兩三人。",
                    "zhushu": "趙曰：丗多疑此謂之航，豈止恰受兩三人乎？余觀詩云：“誰謂河廣，一葦航之。”如今之一葉舟也。抗，即航也，則“野舫”不必名其大矣。"
                },
                {
                    "paragraph": "白沙翠竹江村暮，相送",
                    "zhushu": "洙曰：一作“對”。"
                },
                {
                    "paragraph": "柴門",
                    "zhushu": "洙曰：一作“籬門”。"
                },
                {
                    "paragraph": "月色新。",
                    "zhushu": "",
                    "type": 2
                },
                {
                    "paragraph": "又呈吴郎",
                    "zhushu": "",
                    "type": 2
                },
                {
                    "paragraph": "堂前撲棗任西鄰，",
                    "zhushu": "夢符曰：右按前漢王吉傳：東家棗樹垂吉庭，其妻取棗啖吉。吉知乃夫婦，鄰人欲伐樹，吉乃還婦。里語曰：“東家棗完，去婦復還。”○趙曰：盖公舊甞見有撲棗者矣，今告吴郎以任從之者，暗用漢王吉事耳。"
                },
                {
                    "paragraph": "無食無兒一婦人。不爲困窮寧有此，",
                    "zhushu": "蘇曰：束晳赴孝廉㪯，謂友人曰：“不爲養親困窮，寧有此態耶？”"
                },
                {
                    "paragraph": "秪縁恐懼轉須親。",
                    "zhushu": "趙曰：言探斯婦之情，乃困窮所致。又告吴郞當念其恐懼，冝更親之。盖上句有滯穗資寡婦之意，下句則與𥨸荀而又擲與之同利，公之仁厚可知矣。"
                },
                {
                    "paragraph": "即防",
                    "zhushu": "洙曰：一作知。"
                },
                {
                    "paragraph": "逺客雖多事，使",
                    "zhushu": "洙曰：一作便。"
                },
                {
                    "paragraph": "挿䟽籬却甚真。",
                    "zhushu": "趙曰：言雖任隣婦取棗，然吴郎以逺方而來，當謹藩籬以防他寇，亦不害爲真耳。"
                },
                {
                    "paragraph": "已訴徴求貧到骨，正思戎馬淚盈巾。",
                    "zhushu": ""
                }
            ]
        },
        {
            "name": "題人居室",
            "paragraphs": [
                {
                    "paragraph": "題人居室",
                    "zhushu": "",
                    "type": 1
                },
                {
                    "paragraph": "古詩五首、律詩五首",
                    "zhushu": "",
                    "type": 2
                },
                {
                    "paragraph": "白水縣崔少府髙齋三十韻",
                    "zhushu": "洙曰：天寳十五載五月作。白水，屬馮翊郡同州。秦文公分清水爲白水，即漢彭衙。○鮑曰：肅宗元年，乃明皇天寳十五年也。𡻕次丙申五，明公年四十有五，在奉先，以舅崔公爲白水縣尉，故適白水，有是詩。○鄭曰：十道志：“同州白水，漢栗邑，南界臨白水，魏文改爲此縣。”",
                    "type": 2
                },
                {
                    "paragraph": "客從南縣來，浩蕩無與適。",
                    "zhushu": "洙曰：古詩：客從遠方來。○蘇曰：姚萇：“四溟浩蕩，困鱗無所適耳。”○趙曰：浩蕩，悠逺不定止之皃，如“浩蕩乗滄溟”之義。"
                },
                {
                    "paragraph": "旅食",
                    "zhushu": "洙曰：唐書：朱克融輩皆旅食長安。"
                },
                {
                    "paragraph": "白日長，向當朱炎赫。髙齋坐林杪，",
                    "zhushu": "鄭曰：亡招切，木末也。"
                },
                {
                    "paragraph": "信𪧐",
                    "zhushu": "洙曰：再宿曰信。左傳。"
                },
                {
                    "paragraph": "遊衍𨵙。",
                    "zhushu": "鄭曰：衍，于線切。閴，苦邀切，寂靜也。"
                },
                {
                    "paragraph": "清晨陪躋攀，傲睨俯峭壁。",
                    "zhushu": "鄭曰：睍，五計切。○洙曰：海賦：馮夷俯浪以傲晲。○趙曰：曹子建贈白馬彪云：清晨發皇邑。"
                },
                {
                    "paragraph": "崇岡相枕帶，曠野懷",
                    "zhushu": "洙曰：一作回。"
                },
                {
                    "paragraph": "咫尺。",
                    "zhushu": "洙曰：嵆康賦：託峻嶽之崇岡。○趙曰：言野雖曠遠，而懷之若咫尺也。"
                },
                {
                    "paragraph": "始知賢主人，贈此遣愁寂。危堦根靑冥，増冰生淅𤁋。",
                    "zhushu": "洙曰：招䰟：増水峩峩，飛雪千里。謝惠連雪賦：霰淅瀝而生集，雪紛糅而遂多。○趙曰：青㝠者，青雲杳冥之際。楚詞：據青冥而攄虹。"
                },
                {
                    "paragraph": "上有無心雲，下有欲落石。",
                    "zhushu": "洙曰：陶潜歸去來：雲無心而出岫。江惣賦：雲無情而自合。"
                },
                {
                    "paragraph": "泉聲聞復息，動靜随所激。",
                    "zhushu": "蘇曰：郭汲曰：“君不見幽谷之鍾而不自鳴，人擊即聲。人之動靜，亦随所擊，然後應之也。”"
                },
                {
                    "paragraph": "鳥呼藏其身，有似懼彈射。",
                    "zhushu": "鄭曰：食亦切。○洙曰：隋長係晟善彈射。"
                },
                {
                    "paragraph": "吏隱",
                    "zhushu": "洙曰：王喬、梅福，皆吏隱也。"
                },
                {
                    "paragraph": "適",
                    "zhushu": "洙曰：一作“通”。"
                },
                {
                    "paragraph": "情性，兹焉其窟宅。",
                    "zhushu": "洙曰：海賦：瑰竒之所窟宅。天台賦：靈仙之所窟宅。"
                },
                {
                    "paragraph": "白水見舅氏，",
                    "zhushu": "洙曰：左傳僖二十四年：晉文公謂子犯曰：“所不與舅氏同心者，有如白水。”投其璧於河内。○薛曰：右按子美近躰詩有白水明府舅氏宅，喜雨詩得過字，即知白水者地名，非晉文公所謂白水明矣。"
                },
                {
                    "paragraph": "諸翁乃仙伯。杖藜長松隂，",
                    "zhushu": "洙曰：天台賦：隂落落之長松。○修可曰：莊子載元憲杖藜應門。○馬曰：劉珣擊馬長松下。"
                },
                {
                    "paragraph": "作尉",
                    "zhushu": "洙曰：梅福作尉，人謂之仙尉。"
                },
                {
                    "paragraph": "窮谷僻。爲我炊雕胡，逍遥展良覿。",
                    "zhushu": "洙曰：西京雜記：太液池邊皆雕胡、紫籜、緑節之𩔖。菰之有米者，長安人謂之雕胡。謝靈運：搔首訪行人，引領兾良覿。○趙曰：雕胡，菰米也，爲飯極滑，長安人謂爲雕胡。出宋玉諷賦，曰“主人之女，爲臣炊雕胡之飯，勸臣食也。”"
                },
                {
                    "paragraph": "坐乆風頗怒，晚來山更碧。相對十丈蛟，歘翻盤渦析。",
                    "zhushu": "洙曰：海賦：盤渦谷轉。○鄭曰：渦，烏禾切，水坳也。○師曰：自“相對十丈蛟”以下，寓意於禄山之叛。十丈蛟，喻禄山也。"
                },
                {
                    "paragraph": "何得空裏雷，殷殷㝷地脉。",
                    "zhushu": "鄭曰：殷，於謹切。詩：隱其雷。長門賦：雷隱隱而響起。○趙曰：卞雷聲之殷殷，而㝷地脉所在，亦詩人在南山之陽、南山之側、南山之下之理也。"
                },
                {
                    "paragraph": "煙氛藹𡷾",
                    "zhushu": "洙曰：一作“啬”。"
                },
                {
                    "paragraph": "崒，魍魎森慘戚。崑崙崆峒顛，廻首如不隔。前軒頽",
                    "zhushu": "洙曰：一作“推”。"
                },
                {
                    "paragraph": "反照，巉絶華岳赤。",
                    "zhushu": "鄭曰：華，胡化切。○洙曰：太行、孟門，豈云巉絶。爾雅曰：落光反照於東，謂之反景。劎閣銘云：“太行孟門，豈云巉絶。”"
                },
                {
                    "paragraph": "兵氣漲林巒，川光雜鋒鏑。",
                    "zhushu": "鄭曰：丁歷切。"
                },
                {
                    "paragraph": "知是相公軍，鐵馬雲霧",
                    "zhushu": "洙曰：一作“煙”。"
                },
                {
                    "paragraph": "積。",
                    "zhushu": "趙曰：天寳十四載，禄山反，帝召哥舒翰守潼𨵿。明年拜尚書左僕射，故云“相公軍”也。"
                },
                {
                    "paragraph": "玉觴淡無味，胡羯豈強敵。",
                    "zhushu": "鄭曰：羯，居謁反。"
                },
                {
                    "paragraph": "長歌激屋梁，淚下流衽席。",
                    "zhushu": "洙曰：蘇武詩：長歌正激烈。曹植賦：君朝日之照屋梁。○趙曰：黄香天子頌曰：“献萬年之玉觴。”○徐曰：黄庭内景經：“淡然無味。”此言至尊旰食，雖衘酒而無味，然有相公之軍，胡羯亦不足敵也。○晏曰：屋梁，岀宋玉神女賦，曰：“日朝出，照屋梁。”舊注引爲曹植賦，誤矣。"
                },
                {
                    "paragraph": "人生半哀樂，天地有順逆。慨彼萬國夫，休明備征狄。",
                    "zhushu": "洙曰：一作“敵”。"
                },
                {
                    "paragraph": "猛将紛填委，廟謀",
                    "zhushu": "洙曰：後漢光武賛：“明明廟謀。”"
                },
                {
                    "paragraph": "畜長䇿。",
                    "zhushu": "洙曰：前漢匈奴傳：“制百蠻之長䇿。李陵書：“猛将如雲。”劉公幹：“職事相填委，文墨紛消散。”"
                },
                {
                    "paragraph": "東郊何時開？",
                    "zhushu": "洙曰：書：“周公既設，命君陳分正東郊。成周作，君陳曰：“命汝户兹東郊。”又：“命畢公保釐東郊。”又：“徐夷並興，東郊不開。”"
                },
                {
                    "paragraph": "帶甲",
                    "zhushu": "洙曰：史：“帶甲百萬。”"
                },
                {
                    "paragraph": "且未䆁。欲吿清宴疲，難拒幽明廹。",
                    "zhushu": "洙曰：易繫：“知幽明之故。”。"
                },
                {
                    "paragraph": "三嘆酒食傍，何由似平昔。",
                    "zhushu": "洙曰：古樂府：“一彈再三歎。”○孝祥曰：左傳：“魏献子将受梗陽人賂饋入，召閻没、女寛。比置，三嘆。”○程曰：魏子曰：“唯食忘憂，三嘆何也？”曰：“或賜二小人酒，不夕食，饋之始至，恐其足，是以嘆。中置，自咎曰：“豈将軍食之而有不足，是以再嘆。”及饋之畢，願以小人之腹爲君子之心，屬饜而已。”献子辭梗陽人。”○趙曰：借用閻没、女寛當饋而三嘆。今公所嘆，嘆其不若往日太平之時也。”",
                    "type": 2
                },
                {
                    "paragraph": "兩當縣吴十侍御江上宅",
                    "zhushu": "俯曰：按地理志：“鳯州兩當縣，州西八十五里，漢故道縣，後魏置兩當。”以大散𨵿與嘉陵地勢險隘相當，故云“兩當”。",
                    "type": 2
                },
                {
                    "paragraph": "寒城朝煙淡，",
                    "zhushu": "洙曰：謝玄暉：“寒城一凝眺，平楚正濸然。”"
                },
                {
                    "paragraph": "山谷落葉赤。",
                    "zhushu": "洙曰：謝靈運：“曉霜楓葉丹。”夕曛嵐氣隂。"
                },
                {
                    "paragraph": "隂風千里來，吹汝江上宅。",
                    "zhushu": "洙曰：謝玄暉：“朔風吹飛雨，蕭條江上來。”○趙曰：詳味詩意，吴侍御遷謫之因，爲卞論良民不是姦細，以此悮權貴而得罪耳。首四句，以秦地之時候景物，言其宅在兩當縣之江上，所以爲之感激也。兩當枕嘉陵江上，傳云：吳侍御宅，今子孫尚居之。"
                },
                {
                    "paragraph": "鵾雞號枉渚，日色傍阡陌。",
                    "zhushu": "洙曰：王徽詩：“窈靄瀟湘空，歘吸鵾雞悲。”謝靈運：“弭棹薄枉渚，指景待樂闋。”歌：“朝騁騖𠔃江臯，夕弭節𠔃北渚。”楚辭：“朝發枉渚，以𪧐辰陽。”七發：“鶚鵠晨號乎其上，鵾雞哀鳴翔乎其下。”○沈曰：相如上林賦云：“藺玄鶴，亂鵾雞。”張楫曰：“鵾雞似鶴，黄白色。”張無尽武陵圖經紏繆云：“余閱四方圖經，何其舛訛之多也。以武陵善德出一事觀之，其餘可知矣。武陵之東口二山，一曰枉山，二曰踊岀山。吴均宋起居注云：“宋元嘉七年五月，大水，武陵枉山䧟爲枉渚。隋開皇中，刺史樊子重以枉山甞爲善卷所居，名其地爲“善德山”，悅其名而遺其實也。唐貞元中，惣印禪師居踊出山，鑿井㗖，𭰖　刳木爲庵，開山建寺。裴公美以踊岀非佳名，爲易山之名爲“古德山”，渾院額爲“古德山禪院”。宣鑒嗣之，而德山之名遂著。劉禹錫集：“善卷壇在枉山上。”又曰：“枉渚在郭東。”周朴詩曰：“先生遺跡武陵西。”且善卷之有壇，壇非堯舜時所有地。枉山䧟而壇在山上，枉渚在東而謂之在西，斯則訛之又訛矣。太平御覽載江南諸水云：“湘州記云：“枉山在郡東十七里，有枉焉。山西溪口有小灣，謂之枉渚，山有楚辭焉。”○革曰：“謹按，兩當縣𨽻鳯州，乃古雍州之地。子美是詩，枉渚，乃渚之斜曲而不直者，皆謂之枉渚，非武陵相潭之枉渚也。”○敏功曰：“陸雲荅張士然詩曰：“通波激枉渚，悲風薄丘榛。”注云：“枉渚，曲渚也。”亦以斜曲爲義。”○田曰：“鵾雞，楚地有之。楚辭曰：“鵾雞嘲唽。”"
                },
                {
                    "paragraph": "借問持斧翁，幾年長沙客？",
                    "zhushu": "洙曰：“武帝末，暴勝之爲直指使者，衣繡衣，持斧逐盗長沙。長沙，湖南地名。○趙曰：持斧，御史事，指言吴侍御也。長沙，即潭州，賈𧨏所謫之地。”"
                },
                {
                    "paragraph": "哀哀失木狖，",
                    "zhushu": "洙曰：西都賦：“猿狖失木。”淮南子：“猿狖顛墜而失木。”"
                },
                {
                    "paragraph": "矯矯避弓翮。",
                    "zhushu": "洙曰：見鴈矯銜蘆内，猿啼失木間。○趙曰：淮南子：“鴈銜蘆而翔，以避弋繳。以比吴之失所也。"
                },
                {
                    "paragraph": "亦知故郷樂，",
                    "zhushu": "洙曰：飛鳥過故郷，猶躑躅。"
                },
                {
                    "paragraph": "未敢思𪧐昔。昔在鳯翔都，共通金閨籍。",
                    "zhushu": "洙曰：謝玄暉旣通金閨之籍。○趙曰：金閨，金馬門也。“共通”者，公爲左拾遺，與吴共通籍也。"
                },
                {
                    "paragraph": "天子猶蒙塵，",
                    "zhushu": "洙曰：僖二十四年傳：臧文仲曰：“天子蒙塵於外，敢不奔問官守。”"
                },
                {
                    "paragraph": "東郊暗長㦸。",
                    "zhushu": "洙曰：書㤗誓：東郊不開。晁錯曰：兩軍相近，平地淺草，可前可後，此長㦸之地也。又曰：勁弩長㦸，射䟽及遠。"
                },
                {
                    "paragraph": "兵家忌間諜，",
                    "zhushu": "洙曰：李收爲鴈門，謹烽火，多爲間諜。"
                },
                {
                    "paragraph": "此輩常接跡。臺中領舉劾，",
                    "zhushu": "端夲曰：㪯善劾有罪，御史職也。"
                },
                {
                    "paragraph": "君必慎剖析。不忍殺無辜，",
                    "zhushu": "洙曰：書：與其殺不辜，寧失不經。"
                },
                {
                    "paragraph": "所以分白黒。",
                    "zhushu": "洙曰：曹子建：蒼蠅間白黒，䜛巧乏親踈。"
                },
                {
                    "paragraph": "上官權許與，失意見遷斥。",
                    "zhushu": "洙曰：謝靈運：遭物悼遷斥。○師曰：肅宗時，禄山未平賊，遣諜者行反間之言，以中傷朝臣。吴侍御作臺官，正領㪯劾之職，毎得罪者，必爲之分剖曲直是非之理，不忍濫殺無罪。由是失宰相意，遂見斥逐於兩當。上官，宰相也。吴侍御雖有所卞明，宰相雖權時從之，必竟不悅，以此故黜之。"
                },
                {
                    "paragraph": "仲尼甘旅人，",
                    "zhushu": "洙曰：王弼：仲尼旅人，則國可知矣。"
                },
                {
                    "paragraph": "向子識損益。",
                    "zhushu": "修可曰：後漢：向長，字子平，潜隱於家，讀易至損、益卦，喟然嘆曰：“吾知冨不如貧，貴不如賤，未知死何如生耳。”○趙田舊解引春秋叔向怪鄭人鑄刑書事，了不相干。"
                },
                {
                    "paragraph": "朝廷非不知，閉口休歎息。",
                    "zhushu": "洙曰：張厚此事已知，閉口，何勞嘆息。"
                },
                {
                    "paragraph": "余時忝諍臣，",
                    "zhushu": "趙曰：時爲拾遺也。"
                },
                {
                    "paragraph": "丹陛實咫尺。",
                    "zhushu": "洙曰：僖九年傳：天威不違顔咫尺。"
                },
                {
                    "paragraph": "相看受狼狽，",
                    "zhushu": "洙曰：見北征詩注。"
                },
                {
                    "paragraph": "至死難塞責。",
                    "zhushu": "蘇曰：吕産罪雖至死，亦難塞責。趙曰：以見吴之斥而不能言也。"
                },
                {
                    "paragraph": "行邁心多違，",
                    "zhushu": "洙曰：詩：行邁靡靡。沈休文：江海事多違。"
                },
                {
                    "paragraph": "出門無與適。於公負明義，惆悵頭更白。",
                    "zhushu": "洙曰：𡊮陽源詩：義分明於霜。○趙曰：落句見公之恨深矣。○師曰：甫時爲拾遺，其去天子不逺，可以諌矣。坐看吴公之狼狽，雖死不足塞吴公之責。盖甫自知於吴公有負，是以惆悵自刻，責其非義也。故云：“於公負明義，惆悵頭更白。”。",
                    "type": 2
                },
                {
                    "paragraph": "寄栢學士林居",
                    "zhushu": "",
                    "type": 2
                },
                {
                    "paragraph": "自胡之反持干戈，天下學士亦奔波。",
                    "zhushu": "洙曰：避乱奔散也，如波之奔然。"
                },
                {
                    "paragraph": "歎彼幽栖載典籍，蕭然暴露向山阿。",
                    "zhushu": "洙曰：暴露，言无所休庇也。漢書：衣冠暴露。"
                },
                {
                    "paragraph": "靑山萬里靜散地，白雨一洗空垂蘿。亂代飄零予到此，古人成敗子如何？荆楊春冬異風土，",
                    "zhushu": "洙曰：風土記：荆楊之間，春寒而秋煖，此所以爲異也。"
                },
                {
                    "paragraph": "巫峽日夜多雲雨。",
                    "zhushu": "洙曰：神女朝爲雲，暮爲雨。"
                },
                {
                    "paragraph": "赤葉楓林百舌鳴，",
                    "zhushu": "洙曰：楓木，凡經霜則葉赤。百舌，鳥也。"
                },
                {
                    "paragraph": "黃𭰖",
                    "zhushu": "洙曰：一作“花”。"
                },
                {
                    "paragraph": "野岸天雞舞。",
                    "zhushu": "洙曰：天雞，鳥名。謝靈運：海鷗戯春岸，天雞弄和風。○夢符曰：右按爾雅釋虫：螒，天雞。注：小虫，黒身赤頭，一名前雞，又曰摴雞。"
                },
                {
                    "paragraph": "盗賊縱橫甚宻邇，形神寂寞甘辛苦。幾時髙議排金門，各使蒼生有環堵。",
                    "zhushu": "洙曰：使民各安其居也。",
                    "type": 2
                },
                {
                    "paragraph": "別李袐書始興寺所居",
                    "zhushu": "",
                    "type": 2
                },
                {
                    "paragraph": "不見祕書心若失，及見祕書失心疾。",
                    "zhushu": "洙曰：旣見君子，我心則降。"
                },
                {
                    "paragraph": "安爲動主理信然，我獨覺子神充實。重聞西方止觀經，",
                    "zhushu": "洙曰：佛，西方之教，其法有大觀、大覺也。"
                },
                {
                    "paragraph": "老身古寺風泠泠。妻兒待米",
                    "zhushu": "洙曰：又云：我。"
                },
                {
                    "paragraph": "且歸去，他日杖藜來細聽。",
                    "zhushu": "蘇曰：盧璀聞匡山雨，璀歸，容它日杖藜再造門下，細聽淵妙之理。",
                    "type": 2
                },
                {
                    "paragraph": "赤谷西崦人家",
                    "zhushu": "",
                    "type": 2
                },
                {
                    "paragraph": "",
                    "zhushu": "鄭曰：崦，衣檢切。○師曰：按地理志：秦州有崦嵫山，在赤谷之西。曹操與劉備戰于此谷，川水爲之丹，因號曰赤谷。甫乾元元年貶華州司功，屬𨵿輔饑亂。乾元二年，遂弃官之秦州，𪧐于赤谷西崦人家，因有此作。"
                },
                {
                    "paragraph": "躋險不自安，",
                    "zhushu": "洙曰：謝靈運詩：躋險築幽居。“安”，一作“喧”。"
                },
                {
                    "paragraph": "出郊已淸目。溪廻日氣暖，逕轉山田熟。鳥雀依茅茨，",
                    "zhushu": "師曰：言其靜也。"
                },
                {
                    "paragraph": "藩籬帶松菊。",
                    "zhushu": "洙曰：陶淵明：三逕就荒，松菊猶存。宋玉曰：藩籬之鷃，料天地之髙。○師曰：言其幽也。"
                },
                {
                    "paragraph": "如行武陵暮，欲問桃源𪧐。",
                    "zhushu": "洙曰：一本作桃花。陶潜桃源記曰：晉太康中，武陵人捕魚，從溪而行，忽逢桃花林，夾爾岸数百歩，無雜木，芳華鮮美，落英𦆯紛。漁人異之，前行窮林，尽見山有小口，髣髴有光，便捨舟歩入。𥘉極狹，行四五十歩，忽然開朗，邑屋連接，雞犬相聞，男女被髪，怡然自樂。見漁人大驚，問所從來。要還，爲設酒食，云：先此避秦難，率妻子來此，遂與外隔絶，不知有漢，無論魏晉也。旣出，白太守，太守遣人隨而㝷之，迷不復得路也。",
                    "type": 2
                },
                {
                    "paragraph": "題栢大兄弟山居屋壁二首",
                    "zhushu": "",
                    "type": 2
                },
                {
                    "paragraph": "叔父朱門貴，",
                    "zhushu": "洙日：郭景純朱門何足榮。"
                },
                {
                    "paragraph": "郞君玉樹髙。",
                    "zhushu": "洙曰：見玉樹臨風前注。"
                },
                {
                    "paragraph": "山居精典籍，文雅渉風騷。江漢終吾老，雲林得爾曹。哀絃繞白雪，",
                    "zhushu": "夢符曰：右按宋王對楚襄王問曰：“客有歌郢中者，其始下里巴人，國中屬和者數千人。其爲陽春白雪，國中屬而和者數十人而已。”又文選：鮑昭：蜀琴抽白雪，郢曲繞陽春。○尹曰：哀絃，琴也。記曰：𢇁聲哀，哀以立廉，廉以立志。君子聽琴瑟之聲，則思忠義之臣。又枚乗七發曰：“龍門之桐，髙百尺而無枝，使班爾斫斬以爲琴，野繭之𢇁以爲絃，孤子之鈎以爲隱，九寡之珥以爲㢩。使師堂操張，伯牙爲之歌，此亦天下之至悲也。太子能強起而聽之乎？”生㢩，音的。隱㢩，琴上飾，取孤子寡婦之寳而用之，欲其聲多悲哀。九寡，九度寡也。琴録曰：“琴曲有幽蘭、白雪、風入松、烏夜啼。俗人非知音者，故未可與之操。”"
                },
                {
                    "paragraph": "未與俗人操。",
                    "zhushu": "洙曰：琴有白雪操。",
                    "type": 2
                },
                {
                    "paragraph": "野屋流寒水，山籬帶薄雲。靜應連虎穴，喧已去人群。筆架霑䆫雨，書籖映𨻶曛。",
                    "zhushu": "鄭曰：籖，子廉切。"
                },
                {
                    "paragraph": "蕭蕭千里馬，",
                    "zhushu": "洙曰：詩：蕭蕭馬鳴。漢文：却千里馬。"
                },
                {
                    "paragraph": "箇箇五花文。",
                    "zhushu": "",
                    "type": 2
                },
                {
                    "paragraph": "栢學士茅屋",
                    "zhushu": "",
                    "type": 2
                },
                {
                    "paragraph": "碧山學士焚銀魚，",
                    "zhushu": "洙曰：移文云：“焚芰製而裂荷衣也。○蘇曰：張褒，梁天監中不供學士聀，御史欲彈劾，褒曰：“碧山不負吾。”乃焚章長嘯而去。"
                },
                {
                    "paragraph": "白馬却走身巖居。",
                    "zhushu": "日曰：光武臨朝，或有惰容，張湛輙陳諌其失。湛常乗白馬，帝毎見，曰：“白馬生且復諌矣。”"
                },
                {
                    "paragraph": "古人已用三冬足，",
                    "zhushu": "洙曰：東方朔三冬文史足用。"
                },
                {
                    "paragraph": "年少今開萬卷餘。",
                    "zhushu": "洙曰：今，一作“曽見讀書破萬卷”。"
                },
                {
                    "paragraph": "晴雲滿户團傾蓋，",
                    "zhushu": "洙曰：鄒陽傾蓋如故，冠蓋若浮雲。"
                },
                {
                    "paragraph": "秋水浮堦溜决渠。",
                    "zhushu": "洙曰：張景陽：階下伏泉通，堦上水衣生。陸土衡：豐注溢修霤，黄潦侵堦除。雲隂結不解，通衢化爲渠。"
                },
                {
                    "paragraph": "冨貴必從勤苦得，",
                    "zhushu": "蘇曰：徐陵見弟姪讀書，陵指其書，語人曰：“人之冨貴，必從此勤苦而得。”。"
                },
                {
                    "paragraph": "男兒須讀五車書。",
                    "zhushu": "洙曰：莊子天下篇：恵施多方，其書五車。",
                    "type": 2
                },
                {
                    "paragraph": "題郪縣郭三十二明府茅屋壁",
                    "zhushu": "鄭曰：郪，七稽切，縣名，在梓州。",
                    "type": 2
                },
                {
                    "paragraph": "江頭且繫船，",
                    "zhushu": "鄭曰：係，吾詣切。"
                },
                {
                    "paragraph": "爲爾獨相憐。雲散灌壇雨，",
                    "zhushu": "鄭曰：博物志：太公爲灌壇令。"
                },
                {
                    "paragraph": "春靑彭澤田。頻驚適小國，一擬問髙天。別後巴東路，逢人問幾賢。",
                    "zhushu": "",
                    "type": 2
                },
                {
                    "paragraph": "崔氏東山草堂",
                    "zhushu": "",
                    "type": 2
                },
                {
                    "paragraph": "愛汝玉山草堂静，髙秋爽氣相鮮新。有時自發鍾磬響，",
                    "zhushu": "師曰：言无鄰築也。"
                },
                {
                    "paragraph": "落日更見漁樵人。盤剥白鵶谷口栗，飯煑青泥坊底芹。",
                    "zhushu": "洙曰：白鵶谷、靑𭰖坊，皆地名。○石曰：坊，音防，即堤邊也。"
                },
                {
                    "paragraph": "何爲西莊王給事，柴門空閉鎻松筠。",
                    "zhushu": "鮑曰：王維時被張通儒禁在東山，此詩有所歎息，故云。○趙曰：唐史鄭䖍傳：安禄山反，遣張通儒却置百官於東都。",
                    "type": 2
                },
                {
                    "paragraph": "李監宅",
                    "zhushu": "",
                    "type": 2
                },
                {
                    "paragraph": "尚覺王孫貴，",
                    "zhushu": "洙曰：王孫，王者之後，亦相尊敬之稱。韓信傳：哀王孫。"
                },
                {
                    "paragraph": "豪家意頗濃。",
                    "zhushu": "洙曰：豪貴之家也。"
                },
                {
                    "paragraph": "屏開金孔雀，",
                    "zhushu": "洙曰：隋長孫晟貴盛，甞𦘕二孔雀於屏間以擇婿。"
                },
                {
                    "paragraph": "褥隱繡芙蓉。",
                    "zhushu": "洙曰：刺繡紋爲芙蓉也。○蘇曰：漢明帝西或献翠毛撚金美蓉被褥，并細文玉枕。○師曰：隱，如隱几之隱。隱，𠋣也。"
                },
                {
                    "paragraph": "且食𩀱魚美，",
                    "zhushu": "洙曰：姜詩孝感：地爲之出泉。日生雙鯉。詩：得之以供母。"
                },
                {
                    "paragraph": "誰看異味重。",
                    "zhushu": "洙曰：河敬祖食，必四方𤤽異。○師曰：孟子曰：“魚我所欲。”史記云：“彈鋏歸来𠔃，食无魚。”上客所食之物，况兼異味之重累乎？"
                },
                {
                    "paragraph": "門䦨多喜色，女婿近乗龍。",
                    "zhushu": "洙曰：後漢明帝紀：勞賜元氏門闌走卒。○夢符曰：右按楚囯先賢傳：孫雋、李元礼俱娶大尉桓焉女，時人謂桓叔元兩女婿俱乗龍，言得婿如龍也。",
                    "type": 2
                },
                {
                    "paragraph": "李監宅",
                    "zhushu": "新添。",
                    "type": 2
                },
                {
                    "paragraph": "落葉春風起，髙城煙霧開。雜花分户映，嬌燕入簷廻。一見能傾産，虚懐只愛才。鹽官雖絆𩦸，名是漢庭來。",
                    "zhushu": ""
                }
            ]
        },
        {
            "name": "田園",
            "paragraphs": [
                {
                    "paragraph": "田園",
                    "zhushu": "",
                    "type": 1
                },
                {
                    "paragraph": "古詩二首、律詩五首",
                    "zhushu": "",
                    "type": 2
                },
                {
                    "paragraph": "秋行官張望督促東渚耗",
                    "zhushu": "洙曰：一作“刈”。"
                },
                {
                    "paragraph": "稻向畢，淸晨遣女奴阿",
                    "zhushu": "鄭曰：烏葛切。小女本作咹。"
                },
                {
                    "paragraph": "稽、竪子阿叚往問",
                    "zhushu": "洙曰：文十年：王在渚宫。注：小洲曰渚。",
                    "type": 2
                },
                {
                    "paragraph": "東渚雨今足，佇聞粳稻香。",
                    "zhushu": "洙曰：謝靈運詩：滮池漑粳稻。說文：粳，稻屬也。稻，稌也。"
                },
                {
                    "paragraph": "上天無偏頗，蒲稗各自長。",
                    "zhushu": "洙曰：匈奴傳：朕聞天不頗覆，地不偏載。謝靈運湖中作：芰荷迭映蔚，蒲稗相因依。"
                },
                {
                    "paragraph": "人情見非𩔖，",
                    "zhushu": "洙曰：前漢：朱虚矦章請爲吕太后言耕田，髙后兒子畜之，𥬇曰：“顧乃父知田耳，若生而王子，安知田乎？”章曰：“臣知之。”太后曰：“試爲我言田意。”曰：“深耕穊種，立苗欲䟽。非其種者，鋤而去之。”太后黙然。師古曰：以斥諸吕也。穊，稠也。穊種者，言多生子孫也。○修可曰：前漢：劉章云：“非其種者，鋤而去之。”"
                },
                {
                    "paragraph": "田家戒其荒。",
                    "zhushu": "洙曰：前漢武帝紀：野荒治苛也。注曰：荒，田畒不闢。"
                },
                {
                    "paragraph": "功夫競榾榾，除草置岸傍。",
                    "zhushu": "洙曰：食貨志：芸，除草也。莊子天地篇：榾榾然，用力甚多。榾，苦骨切。"
                },
                {
                    "paragraph": "穀者命之本，客居安可忘。",
                    "zhushu": "洙曰：命之，一云“今土”。范子計然曰：五穀者，万民之命，國之重寳也。晉書：𥠖元以穀爲命。"
                },
                {
                    "paragraph": "青春具所務，勤墾免亂常。吴牛力容易，並驅動莫當。",
                    "zhushu": "鄭曰：驅，區遇切。○洙曰：驅，去聲。動莫當，一云“紛遊場。丗說：滿奮云：“吴牛見月而喘。斉還。”詩：並驅從兩牡𠔃。潘安仁籍田賦：浮遊場，染履岀。說：今之水牛生江淮，故謂之吴牛。畏𤍠，見月疑日，所以喘也。○趙曰：容易，言其水牛力之最多，不以爲難也。並驅，則𩀱駕之也。場者，疆埸之場。"
                },
                {
                    "paragraph": "豐苗亦已穊，",
                    "zhushu": "見上注。鄭曰：几利切，稠也。"
                },
                {
                    "paragraph": "雲水照方塘。",
                    "zhushu": "洙曰：劉公幹雜詩：方塘含白水。"
                },
                {
                    "paragraph": "有生固蔓延，靜一資隄防。督領不無人，提携頗在綱。",
                    "zhushu": "洙曰：携，一作挈。書盤庚：若網在綱，有條而不紊。"
                },
                {
                    "paragraph": "荆楊風土暖，",
                    "zhushu": "洙曰：周官曰：楊州、荆州冝稻。江淹：南中氣𠋫暖。朱華陵白雪。"
                },
                {
                    "paragraph": "肅肅候㣲霜。尚恐主守踈，用心未甚臧。",
                    "zhushu": "洙曰：臧，善也。○趙曰：守，指行官張望也。"
                },
                {
                    "paragraph": "淸朝遣婢僕，寄語踰崇岡。西成聚必散，",
                    "zhushu": "洙曰：書：平秩西成。”"
                },
                {
                    "paragraph": "不獨陵我倉。",
                    "zhushu": "洙曰：詩：“我倉旣盈。”又：“曽孫之庾，如坻如京。”潘安仁籍田賦有云“我倉如陵，我庾如坻”也。"
                },
                {
                    "paragraph": "豈要仁里譽，",
                    "zhushu": "洙曰：里仁爲美。○蘇曰：祖宥守志自養，文名四馳。永嘉太守屢杜駕見之，曰：“君子道髙德尊，所致如此，非仁里所要譽。”"
                },
                {
                    "paragraph": "感此亂丗忙。",
                    "zhushu": "洙曰：非欲賙施以要仁里之譽，盖亂丗不可不蓄積以爲給也。"
                },
                {
                    "paragraph": "北風吹蒹葭，蟋蟀近中堂。",
                    "zhushu": "洙曰：北風，冬風也，言𡻕向冬矣。詩：“十月蟋蟀，入我床下。”故近中堂。"
                },
                {
                    "paragraph": "荏苒百工休，鬰䊸遲暮傷。",
                    "zhushu": "洙曰：礼月令：“霜降百工休。”謝宣遠詩：“履運傷荏苒。”陸士衡：“䊸鬰游子情。”謝琨：“遲暮獨如何？”○蘇曰：陸士衡：“歳華荏苒，而莫百工俱休。”○師曰：“詳味此詩，託意於除惡以佑善人。其終篇在於聚而能散，以閔乱丗之困乏。使甫爲政，其意必有見于丗者，惜夫莫之用也。”",
                    "type": 2
                },
                {
                    "paragraph": "行官張望𥙷稻畦水歸",
                    "zhushu": "",
                    "type": 2
                },
                {
                    "paragraph": "東屯大江北，",
                    "zhushu": "洙曰：“一枕大江。”○鄭曰：“屯，徒渾切，聚也。”"
                },
                {
                    "paragraph": "百頃平若桉。",
                    "zhushu": "饒曰：“六尺爲歩，歩百爲畒，畒百爲頃。”"
                },
                {
                    "paragraph": "六月靑稻多，千畦碧泉亂。揷秧適云已，引溜加漑灌。更僕往方塘，",
                    "zhushu": "鄭曰：“更，古行切。”○洙曰：“更僕，以畨次更代使之也。劉公幹：“方塘含白水。”"
                },
                {
                    "paragraph": "决渠當斷岸。",
                    "zhushu": "洙曰：“西都賦：“决渠降雨，荷挿成雲。”○趙曰：“鮑明遠蕪城賦：“崪若断岸。”。"
                },
                {
                    "paragraph": "公私各地著，",
                    "zhushu": "鄭曰：“著，陟畧切。”○洙曰：“食貨志：“理民之道，地著爲夲。”師古云：“謂安土也。”"
                },
                {
                    "paragraph": "浸潤無天旱。主守問家臣，",
                    "zhushu": "洙曰：“陸韓云：“庶子及家臣。”"
                },
                {
                    "paragraph": "分明見溪畔。竿竿烱翠羽，剡剡生銀漢。",
                    "zhushu": "鄭曰：“剡，以冉切。”○蘇曰：“桑敬剡剡𠔃雲生銀漢。”○趙曰：“曹子洛神賦云：“或拾翠羽。”廣雅云：“天何謂之天漢，亦曰銀漢也。”○師曰：“剡剡，竹末削殺貌。生銀漢，謂水注如傾河漢。”。"
                },
                {
                    "paragraph": "鷗鳥鏡裏來，𨵿山雪邊看。秋菰成黒米，",
                    "zhushu": "鄭曰：“菰，音孤。”○洙曰：“菰米，雕胡也。”○趙曰：“鏡裏、雪邊，皆収畦水之明㓗也。”"
                },
                {
                    "paragraph": "精鑿",
                    "zhushu": "洙曰：一作“穀”。"
                },
                {
                    "paragraph": "傳白粲。",
                    "zhushu": "夢符曰：“右按鄭氏釋詩“俾䟽斯粺”云：“米之率，米于粺。九鑿八，侍御七。”○趙曰：“夲草云：“菰，又謂之茭白。嵗乆中心生白臺，謂之菰手。其臺中有黒者，謂之茭欎。至後結實，乃雕胡米也。”精鑿，出左傳：“粢食不鑿。”音作。鑿，謂治米使白。”○晁曰：“傳，合也。以菰米合白粲炊飯。”"
                },
                {
                    "paragraph": "玉粒足晨炊，紅鮮任霞散。",
                    "zhushu": "趙曰：“蘇𥘿所謂米貴如玉也。上言米粒之珎貴，下云紅鮮，方是言飯紅潤之色。韓信傳：“晨炊蓐食。”"
                },
                {
                    "paragraph": "終然添旅食，作苦期壯觀。",
                    "zhushu": "洙曰：“楊惲：“田家作苦。”○趙曰：“魏文帝云：“旅食南館。”"
                },
                {
                    "paragraph": "遺穗及衆多，我倉戒滋漫。",
                    "zhushu": "趙曰：“詩云：“遺秉滯穗，伊寡婦之利。”○師曰：“利於人而嗇於己之意。”。",
                    "type": 2
                },
                {
                    "paragraph": "茅堂檢校収稻二首",
                    "zhushu": "",
                    "type": 2
                },
                {
                    "paragraph": "香稻三秋末，平田百頃間。喜無多屋宇，幸不礙雲山。御裌侵寒氣，",
                    "zhushu": "洙曰：“秋興賦：“籍莞蒻，御裌衣。”○鄭曰：“裌，古洽切，複衣。”。"
                },
                {
                    "paragraph": "嘗新破旅顔。紅鮮終日有，玉粒未吾慳。",
                    "zhushu": "夢符曰：“右按文選：“尺爐重㝷桂，紅粒貴瑶瓊。”李善云：“戰國䇿曰：“蘇秦之楚，三月乃得見王。談卒辝行。楚王曰：“先生不遠千里而臨寡人，曾弗肯留，願聞其說。”對曰：“楚囯食貴於王，薪貴於桂，謁者難見於鬼，王難見於帝。”今臣食玉炊桂，因鬼見帝，其可得乎？”",
                    "type": 2
                },
                {
                    "paragraph": "稻米炊能白，秋葵煑復新。誰云滑易飽，老藉軟俱匀。種幸房州熟，苗同伊闕春。",
                    "zhushu": "鄭曰：縣名，在洛陽。"
                },
                {
                    "paragraph": "無勞映渠盌，自有色如銀。",
                    "zhushu": "黄曰：魏文車渠椀賦：“車渠，玉属也，多纎理縟文，生于西國，其俗寳之。惟二儀之普育，何萬物之殊形。料珍怪之上美，無兹椀之獨虚。苞華文之光麗，發浮彩而揚榮。理交錯以連属，似将離而復井。”又梁陸倕蠡杯銘曰：“用邁羽杯，珍逾渠椀。實同蠡側，形均樸滿。”廣雅云：“車渠，石次玉。”",
                    "type": 2
                },
                {
                    "paragraph": "刈稻了詠懷",
                    "zhushu": "",
                    "type": 2
                },
                {
                    "paragraph": "稻穫空雲水，川平對石門。",
                    "zhushu": "洙曰：南都賦：“縁以劎閣，阻以石門。”○趙曰：此乃夔州詩，而言石門，乃下篇“雙崖壯此門”也。舊引蜀都賦：“阻以石門。”舊注云：“石門在漢中之西。”豈于䕫州事哉？非是。"
                },
                {
                    "paragraph": "寒風踈草木，",
                    "zhushu": "洙曰：又云落木。"
                },
                {
                    "paragraph": "旭日散雞豚。",
                    "zhushu": "洙曰：孟子：“雞豚狗彘。”"
                },
                {
                    "paragraph": "野哭𥘉聞戰，樵歌稍出村。無家問消息，作客信乾坤。",
                    "zhushu": "",
                    "type": 2
                },
                {
                    "paragraph": "佐還山後寄",
                    "zhushu": "二首同作三首一首見宗族門。",
                    "type": 2
                },
                {
                    "paragraph": "白露黄粱熟，分張素有期。已應舂得細，頗覺寄來遲。味豈同金菊，香冝配緑葵。",
                    "zhushu": "趙曰：潘安仁賦有“緑葵含露”。"
                },
                {
                    "paragraph": "老人他日愛，正想滑流匙。",
                    "zhushu": "",
                    "type": 2
                },
                {
                    "paragraph": "幾道泉澆圃，",
                    "zhushu": "鄭曰：澆，堅堯切。"
                },
                {
                    "paragraph": "交横落幔坡。葳蕤秋葉小，",
                    "zhushu": "洙曰：小，一本作“少”，一作“葉色”。"
                },
                {
                    "paragraph": "隱映野雲多。隔沼連香芰，通林帶女蘿。甚聞霜薤白，",
                    "zhushu": "鄭曰：薤，胡介切，軰菜，葉似韭。"
                },
                {
                    "paragraph": "重惠意如何。",
                    "zhushu": "楷曰：此三篇叙其姪還山後之事。分引泉水以灌園，故交横而落也。慢坡，言坡翠如慢。葳蕤，盛貌。秋葉，言黄落之葉。女蘿，乃松蘿也。"
                }
            ]
        },
        {
            "name": "仙道",
            "paragraphs": [
                {
                    "paragraph": "仙道",
                    "zhushu": "",
                    "type": 1
                },
                {
                    "paragraph": "古詩三首、律詩一首",
                    "zhushu": "",
                    "type": 2
                },
                {
                    "paragraph": "昔遊",
                    "zhushu": "",
                    "type": 2
                },
                {
                    "paragraph": "昔謁華蓋君，緑袍崑玉脚。人棺已上天，白日亦寂寞。",
                    "zhushu": "洙曰：後漢方術傳：“王喬爲葉令，後天下玉棺於堂前，吏人推排，終不揺動。喬曰：‘天帝獨召我邪？’乃沭浴服飾，寢其中，蓋便立覆。宿昔葬於城西，其夕，縣車牛皆流汗喘乏，而人無知者。百姓乃爲立廟，號葉君祠。"
                },
                {
                    "paragraph": "暮升艮岑頂，",
                    "zhushu": "洙曰：艮岑，東北之岑也。"
                },
                {
                    "paragraph": "巾几猶未𨚫。弟子四五人，入來淚俱落。余時遊名山，發軔在遠壑。",
                    "zhushu": "鄭曰：軔，而振切。○洙曰：離騷：“朝發軔於蒼梧。”又：“朝發軔於天津。”"
                },
                {
                    "paragraph": "良覿違夙願，",
                    "zhushu": "洙曰：謝靈運詩：“搔首訪行人，引領兾良覿。”"
                },
                {
                    "paragraph": "含淒向寥廓。林昏罷幽磬，竟夜伏石閣。王喬下天壇，㣲月映皓鶴。",
                    "zhushu": "洙曰：嵇康琴賦：“王喬披雲而下墜。”天台賦：“王喬控鶴以冲天。何敬祖在昔王子喬，有道發伊洛。迢遞陵峻岳，連翩御飛鶴。”王喬傳：“或云即古仙人王子喬也。”劉向列仙傳曰：“王子喬，周靈王太子。晉山好吹笙，作鳯鳴。遊伊洛，聞道士浮丘公，接上山。三十餘年後，來於山上，告桓梁曰：‘告我家，七月七日待我緱氏山頭。’果乗白鶴駐山頭，望之不得到，㪯首謝時人而去。”"
                },
                {
                    "paragraph": "晨溪嚮虚駃，",
                    "zhushu": "鄭曰：駃，苦夬切。駃馬日行千里。"
                },
                {
                    "paragraph": "歸徑行已昨。豈辭靑鞋胝，",
                    "zhushu": "趙曰：靑鞋，山行之具。公又甞曰：若耶溪，雲門寺，靑鞋布襪從此始。胝，足病也。荘子曰：“手足胼胝。”"
                },
                {
                    "paragraph": "悵望金匕藥。東蒙",
                    "zhushu": "洙曰：東蒙，山名。昔者先王以爲東蒙主。"
                },
                {
                    "paragraph": "赴舊隱，尚憶同志樂。伏事董先生，",
                    "zhushu": "洙曰：董先生，董京威也。行吟常宿白社之中，時乞市肆，得碎繒，結以自覆。"
                },
                {
                    "paragraph": "於今獨蕭索。胡爲客𨵿塞，道意乆衰薄。",
                    "zhushu": "蘇曰：吴詩：“道意夕不怡，神氣斍衰歇。”"
                },
                {
                    "paragraph": "妻子亦何人，丹砂負前諾。",
                    "zhushu": "洙曰：晉葛洪求勾漏令以錬丹砂。"
                },
                {
                    "paragraph": "雖悲髪變鬢，",
                    "zhushu": "洙曰：一云“𩯭髪変”。謝玄暉詩：“有情知望𡖖，誰能鬒不変。”詩：“鬒髪如雲。”○趙曰：髪之黒者曰鬒。鬒髪変，言変而爲黑也。"
                },
                {
                    "paragraph": "未憂筋力弱。杖藜望淸秋，有興入廬霍。",
                    "zhushu": "洙曰：杖，一作“扶”，一云“衡”。謝靈運詩：“游羅浮，行息必廬霍。”江淹擬靈運詩：“靈壇信淹留，貴心非待設。平明登雲峯，杳與廬藿絶。”",
                    "type": 2
                },
                {
                    "paragraph": "幽人",
                    "zhushu": "洙曰：易：“履道坦坦，幽人貞吉。”陸士衡詩：“幽人在浚谷。”",
                    "type": 2
                },
                {
                    "paragraph": "孤雲亦群遊，神物有所歸。",
                    "zhushu": "洙曰：陶潜詠貧士詩：“萬族各有託，孤雲獨無依。”有，一作“識”。"
                },
                {
                    "paragraph": "麟鳯在赤霄，何當一來儀。",
                    "zhushu": "洙曰：劉公幹：“何時當采儀，将須聖明君。”書：“鳯凰來儀。張恊七命：掛歸翮於靑霄之表。”漢書：“麟鳯在郊藪。”孔融曰：“麟鳯來，頌声作。”○趙曰：張茂先鷦鷯賦序：“彼鷲、鶚、鵾、鴻、孔雀、翡翠，或淩赤霄之際，或託孤垠之外。”則鳯凰言赤霄冝矣。然麟亦謂之在赤霄，斈者多疑之。殊不知徐陵之生，寳誌見之曰：“此兒天上石麒麟，自天而降，亦冝在赤霄矣。”"
                },
                {
                    "paragraph": "往與惠詢輩，中年滄州期。",
                    "zhushu": "歐曰：惠詢軰，謂惠逺、許詢也。謝玄睴之宣城詩：“旣懽懷禄情，復協滄洲𧼈。”李善注：“楊雄賦云：‘丗有黄公者，起於滄洲，頤神養性。’”故後人以滄洲爲隱者所居。隋圖經曰：“漢水逕琵琶谷，至滄浪洲，乃漁父棹歌處，即滄洲也。”○修可曰：海中十洲，其一曰滄洲。"
                },
                {
                    "paragraph": "天髙無消息，棄我忽若遺。",
                    "zhushu": "洙曰：詩谷風：“將安将樂，弃予如遺。”郭泰機：“衣工秉刀赤，弃我忽若遺。”古詩：“弃我如遺跡。”"
                },
                {
                    "paragraph": "内懼非道流，幽人在瑕疵。",
                    "zhushu": "洙曰：僖七年傳：“不有瑕疵。”"
                },
                {
                    "paragraph": "洪濤隱語𥬇，",
                    "zhushu": "洙曰：曹植：“汎舟越洪濤。”晉王凝之風賦：“驅東極之洪濤。”郭璞江賦：“鼓洪濤於赤岸。”木玄虚海賦：“洪濤瀾汗。”曹玭江賦：“洪濤突兀而横持。”蔡邕賦：“洪濤涌以沸騰。”晉蘇彦詩：“洪濤奔逸勞。”"
                },
                {
                    "paragraph": "鼓枻蓬萊池。",
                    "zhushu": "洙曰：孫楚賦：“舟人鼓枻而揚歌。”史：“漁父鼓枻而去。”○蘇曰：方鰥曰：“吾将吞燕，日月光華，鼓枻遊蓬莱，酌天醴玄漿，還源返腦，爲丗外人。靑杉木版，非吾所好也。”"
                },
                {
                    "paragraph": "崔嵬扶桑日，",
                    "zhushu": "洙曰：山海經曰：“日出陽谷，浴于咸池，拂於扶桑。”"
                },
                {
                    "paragraph": "照曜珊瑚枝。",
                    "zhushu": "洙曰：梁元帝馬詩：“照耀珊瑚鞭。”○趙曰：珊瑚焦於海底石上，有五色，故日所以照曜。"
                },
                {
                    "paragraph": "風帆𠋣翠蓋，暮把東皇衣。",
                    "zhushu": "洙曰：屈平九歌有東皇太一。又：“孔蓋𠔃翠旌。”說苑：“鄂君汎舟於新陂之上，張翠羽之蓋。”張平子東京賦：“翠羽之高蓋。”曹植曰：“仰撫翠蓋。”陸士衡詩云：“翩翩翠蓋羅。”"
                },
                {
                    "paragraph": "嚥漱元和津，",
                    "zhushu": "洙曰：天台賦：“嗽以華池之泉。”○孝祥曰：黄庭經曰：“口爲玉池太和官，嗽嚥靈液灾不作。”注云：“口中液水爲玉津。”又中黃經曰：“伹服元和除五穀，必獲寥天得其籙。”注云：“服元和，謂咽津液。”"
                },
                {
                    "paragraph": "所思煙霞微。知名未足稱，局促商山芝。",
                    "zhushu": "洙曰：見喜晴詩注。○定功曰：皇甫謐髙士傳：“秦丗道滅德消，坑黜儒術，四皓於是退而作歌曰：‘莫莫髙山，深谷逶迤。曄曄紫芝，可以療飢。’”○修可曰：漢武帝曰：“局促效轅下駒。”"
                },
                {
                    "paragraph": "五湖復浩蕩，歳暮有餘悲。",
                    "zhushu": "洙曰：張景陽詩：“歳暮懷百憂。”有志之土，志未獲伸，而時不我與，則未甞不以時逝爲歎也，故多以歳暮爲之憂悲。○師曰：幽人，乃幽隱之士。按唐史拾遺：“惠昭、荀珏與友善，常以詩相倡酬。甫此詩思之，故以二子自爲幽人，取易‘履道坦坦，幽人貞吉’之義。”神物，龍也。龍翔而雲從，喻聖人岀而賢人應之。舜韶九成而鳯凰來儀，盖鳯之爲物，有道則見。今雲未遇神龍，鳯不遇有道之丗，雲則無所㱕，鳯則不來儀，是以賢人幽隱，此其時也。海上有十洲，乃神仙所居，滄洲是其一也。甫往與二子約，中年功名成，遂爲滄洲之遊。自别以來，悄無音耗，殆恐二子以余信道不篤，見疵於余，是以弃我若遺而無所思也。甫詩云“道意乆衰薄”，又云：“丹砂負前諾”，是故有内懼非道流之句。蓬萊池，盖海上有三島：一曰蓬萊，二曰方丈，三曰瀛洲。日岀于暘谷，拂于扶桑。珊瑚，生海底，有五色如瑠璃。翠蓋，即翠羽飾蓋也。東皇，乃東方青帝也。元和津，乃天地一元之氣津液也。煙霞㣲，謂蒼洲在煙霞深微之中。自“洪濤隱語𥬇”以下，比叙說滄洲之興。鼓枻，乃鼓楫也。甫意謂若与惠、荀輩遊滄洲，則必鼓枻以拂扶桑之日，映照珊瑚之枝，須風掛帆輕𠋣翠蓋，挹東皇，漱元氣，隱於煙霞之表。雖功名赫赫，未足爲稱；雖四皓歌啇，紫芝猶爲局促，比此真樂，方万遠矣。奈何言不相副，今復飄泛五湖，尚爲羇旅，况年已衰暮，将與物化，豈不爲之悲傷乎？",
                    "type": 2
                },
                {
                    "paragraph": "憶昔行",
                    "zhushu": "",
                    "type": 2
                },
                {
                    "paragraph": "憶昔北㝷小有洞，洪河怒濤過輕舸。",
                    "zhushu": "鄭曰：舸，加我切。○洙曰：茅君内傳：“大天之中，有玄中之洞三十六所。第一王屋山之洞，圍万里，名曰小有靑虚之天。至於廣雅：‘南楚江湘，凡船之大者謂之舸。’”"
                },
                {
                    "paragraph": "辛勤不見華蓋君，艮岑靑輝惨么麽。",
                    "zhushu": "鄭曰：上烏堯反，下亡果切。○劉良曰：小也。○洙曰：葛仙翁傳：“崑崙，一曰玄圃䑓，一曰華蓋，仙人所居。”○趙曰：公昔遊云：“昔謁華君，深小洞宫脑。王官已上天，白日亦寂寞。暮升艮岑頂，巾几猶未却。”詳考二詩之意，盖公之遊王屋，本欲謁華蓋君，適值君死也。"
                },
                {
                    "paragraph": "千崖無人萬壑静，三歩回首五歩坐。",
                    "zhushu": "修可曰：曹公𥙊橋玄文有曰：“車過三歩，腹痛莫怪。”李陵别蘇武詩曰：“轅馬頋悲鳴，五歩一彷徨。”"
                },
                {
                    "paragraph": "秋山眼冷魂未歸，仙賞心違淚交墮。",
                    "zhushu": "洙曰：謝靈運曰：“賞心樂事，四者難并。”陸機：“中心若有違。”○趙曰：上句言望華蓋君招之而不來也，下句言欲爲仙賞之遊，而事與願違，所以悲泣也。宋玉招䰟有“䰟𠔃帰來”者，凡十二，今言“未”字者，反言之也。唐昌王蘂花詩云“䰟消眼冷未逢真”，豈出於杜公乎？"
                },
                {
                    "paragraph": "弟子誰依白茅",
                    "zhushu": "洙曰：一作“石”。"
                },
                {
                    "paragraph": "室，盧老獨啓靑銅鎻。",
                    "zhushu": "鄭曰：盧遨，見淮南子。"
                },
                {
                    "paragraph": "巾拂香餘搗藥塵，階",
                    "zhushu": "洙曰：一作“前”。"
                },
                {
                    "paragraph": "除灰死燒丹火。玄圃滄洲莽空闊，",
                    "zhushu": "洙曰：十洲記曰：“崑崙山三角：一角正于北辰星輝，名曰閬風嶺；其一角正西，日玄圃䑓；其一角正東，曰崑崙宫；其一処有積金爲天鏞城，西千里城安金臺。”茅君内傳曰：“八海之中，崑崙、蓬萊、方丈、瀛洲、白山、八亭之山，所以山神有洞宫。”○修可曰：葛仙傳云：“崑崙，一曰玄圃也。滄洲，十洲之一洲也。”舊注引茅君内傳正謬，妄矣。"
                },
                {
                    "paragraph": "金節羽衣飄婀娜。",
                    "zhushu": "鄭曰：上於可切，下奴可切，美也。"
                },
                {
                    "paragraph": "落日𥘉霞閃餘映，",
                    "zhushu": "洙曰：以黄金爲節，鳥羽爲衣。漢武帝拜欒大爲五利將軍，使衣羽衣，立白茅上受印。注：“以鳥羽爲衣，取其神仙飛翔之意。”○趙曰：言華蓋君金節羽衣之所往來，有落日初霞之輝映。王仲宣詩：山岡有餘映。"
                },
                {
                    "paragraph": "倐忽東西無不可。",
                    "zhushu": "洙曰：言其飛翔無所往而不可。"
                },
                {
                    "paragraph": "松風磵水聲合時，",
                    "zhushu": "鄭曰：磵，居晏切。"
                },
                {
                    "paragraph": "靑兕黄熊啼向我。",
                    "zhushu": "洙曰：兕如野牛，靑皮堅厚，可以爲㱯。嶓冡之山，其數多。成王時，東夷献黄熊云。韜曰：“文王囚羑里，散冝生得黄熊而献之。”按𩔖書：“成王時，不屠國献靑熊，未甞献黄熊也，輒改以附㑹如此。”"
                },
                {
                    "paragraph": "徒然咨嗟撫遺跡，至今夢想仍猶佐。",
                    "zhushu": "趙曰：公在山中，愁寂不堪，撫華蓋君之遺跡，而夢想猶見之也。"
                },
                {
                    "paragraph": "袐訣隱文須内教，晚嵗何功使願果。",
                    "zhushu": "洙曰：使，一云“収”。"
                },
                {
                    "paragraph": "更討",
                    "zhushu": "洙曰：一云“覓”。"
                },
                {
                    "paragraph": "衡陽董錬師，",
                    "zhushu": "洙曰：董錬師，神仙也，隱於衡陽。○趙曰：以爲求仙須得有功行而傳秘訣。不見華蓋君矣，𨚫思南遊而訪董錬師也。"
                },
                {
                    "paragraph": "南遊早鼔瀟湘柂。",
                    "zhushu": "洙曰：晉庾闡楊都賦：“青雀飛艫，余皇鼓柂。”○夢符曰：右按道藏書中有隱訣，其書曰太淸九宫，其最髙者稱太皇、紫皇、玉皇也。○師曰：神仙有三十六洞天，第一王屋山之洞，名曰小有淸虚天。崑崙山，一曰玄圃，一曰華蓋，仙人之所居。艮岑，崑崙東北之岑。甫昔遊小有洞，不憚辛勤，兾遇仙賞。時盧道人結茅山下居焉。甫謁之，訪其仙術。葛仙翁與費長房跳入壷中，忽見殿閣崔嵬，皆鏁閉。葛喝之，煙霧四起，鏁自開闢。今以盧比之葛仙翁，故云獨起青銅鏁。玄圃、滄洲，皆仙境。金節，以黄金爲旌節。羽衣，以鳥羽爲衣，或曰鶴氅，取其飛翔之意。倐忽東西無不可，美盧老得仙術飛空，無往不可。甫以乗興而來遊，樂極則哀継之，故末言青兕黄熊啼向我，蓋興尽而反故也。撫遺跡，謂撫循舊事，形之夢想。昔淮南王有鴻寳枕中秘訣，其文字隱之不以示人，故曰“秘訣隱文須内教”。董錬師隱於衡陽，即董京威也。甫欲謁之，故云南遊早鼓瀟湘柂。柂，所以正船也。",
                    "type": 2
                },
                {
                    "paragraph": "寄司馬山人十二韻",
                    "zhushu": "",
                    "type": 2
                },
                {
                    "paragraph": "𨵿内昔分袂，",
                    "zhushu": "洙曰：謝惠連詩：“飲餞野亭館，分袂澄湖隂。”"
                },
                {
                    "paragraph": "天邊今轉蓬。",
                    "zhushu": "洙曰：曹子建詩：“轉蓬離本根。”"
                },
                {
                    "paragraph": "驅馳不可說，",
                    "zhushu": "蘇曰：劉韻曰：“年來驅馳，不可與子細說，恐子心折。”"
                },
                {
                    "paragraph": "談𥬇偶然同。道術曾留意，先生早擊蒙。",
                    "zhushu": "洙曰：蒙卦。"
                },
                {
                    "paragraph": "家家迎葪子，",
                    "zhushu": "洙曰：後漢方術傳：“葪子訓有神異之道，到京師，公𡖖已下候之者，坐上常數百人，皆爲設酒脯，終日不匱。後因遁去，遂不知所止。”"
                },
                {
                    "paragraph": "處處識壷公。",
                    "zhushu": "洙曰：費長房傳：“市中有老翁，懸一壷於肆頭，及市罷，輒跳入壷中，市人莫之見。長房於樓上覩之，異焉，因往再拜。”"
                },
                {
                    "paragraph": "長𥬇峨嵋北，潜行玉壘東。",
                    "zhushu": "洙曰：江賦：“峨嵋爲泉陽之掲，玉壘作東别之標。”○曽曰：潜行，言晦迹也。"
                },
                {
                    "paragraph": "有時騎猛虎，虚室使仙童。髪少何勞白，",
                    "zhushu": "梅曰：此以下甫自嘆也。"
                },
                {
                    "paragraph": "顔衰肯更紅。望雲悲轗軻，",
                    "zhushu": "洙曰：陶替詩：“望雲慙飛鳥，臨水愧遊魚。”"
                },
                {
                    "paragraph": "畢景羡冲融。",
                    "zhushu": "洙曰：謝靈運詩：“餘景逐前儔。”謝希逸賦：“餘景就畢。”○韓曰：言司馬養和氣如陽春也。"
                },
                {
                    "paragraph": "䘮亂形仍役，",
                    "zhushu": "蘇曰：徐邈䘮亂之際，形役心勞，兒女寒瘦，雖有厥居，不暇少安。○趙曰：陶淵明云：“旣自以身爲形役。”"
                },
                {
                    "paragraph": "凄凉信不通。懸旌要路口，",
                    "zhushu": "趙曰：史記云：“搖摇懸旌，無所終薄。”"
                },
                {
                    "paragraph": "𠋣劒短亭中。",
                    "zhushu": "修可曰：宋玉賦云：“𠋣長劒𠔃天外。”○康曰：縣旌𠋣劎，言屯戍之兵以防㓂盗。"
                },
                {
                    "paragraph": "永作殊方客，殘生一老翁。相哀骨可換，亦遣馭淸風。",
                    "zhushu": "洙曰：莊子云：“列子御風而行，泠然善也。”",
                    "type": 2
                },
                {
                    "paragraph": "玄都壇歌寄元逸人",
                    "zhushu": "師曰：元逸人，隱道士也，有神仙術。甫作詩寄贈之。",
                    "type": 2
                },
                {
                    "paragraph": "故人昔隱東蒙峯，已佩含景蒼精龍。",
                    "zhushu": "洙曰：論語：“夫顓臾，昔先王以爲東蒙主。”以蒙山在東，故曰東蒙。地理志：“泰山蒙隂縣。”禹貢：“徐州，蒙羽其藝。”故云蒙地也。○蘇曰：壷翁云：“吾當佩含景，駕蒼精，逍遥於絳闕赤城。”含景，日月之精華。蒼精，東方之蒼龍也。佩，服也。○趙曰：蒼精，龍劒也。○蔡曰：春秋繁露曰：“劒佩於左，蒼龍之象。”○詠曰：後漢士孫端劎銘有云：“從革庚辛，含景吐商。”"
                },
                {
                    "paragraph": "故人今居子午谷，獨在",
                    "zhushu": "洙曰：一作“並”。"
                },
                {
                    "paragraph": "隂崖結",
                    "zhushu": "洙曰：一作“白”。"
                },
                {
                    "paragraph": "茅屋。",
                    "zhushu": "洙曰：王莽傳：莽以皇后有子孫瑞，通子午道，從杜陵直絶南山，徑漢中。師古曰：今京城直南山有谷通梁、漢道，名子午谷。"
                },
                {
                    "paragraph": "屋前太古玄都壇，靑石漠漠常風寒。子規夜啼山竹裂，",
                    "zhushu": "蘇曰：竇𧨏居蜀之津源，放浪不覊。月夜，子規啼庭竹，𧨏曰：“當山竹裂，吾可歸峩峯。”是夕竹裂，𥠖民命駕，遁于峩峯。武帝三徴不起。○劉曰：前輩詩云：“子規枝上月三更。”常以夜啼，山中嫌其夜啼，其声哀怨，故燒竹爆裂以驚飛，言此蓋取其僻寂也。"
                },
                {
                    "paragraph": "王母晝下雲旗",
                    "zhushu": "洙曰：一作“蟠”。"
                },
                {
                    "paragraph": "飜。",
                    "zhushu": "洙曰：離騷：“載雲旗之逶迤。”九歌：“乗回風𠔃載雲旗。”神異經：“東方有宫，靑石爲墻，左右闕髙百丈，𦘕以五色。”左思蜀都賦：“猩猩夜啼。子規，禽也，人謂望帝䰟。”○修可曰：王母，鳥名，故子美以對子規。酉陽雜爼云：“齊郡函山有鳥，足青，觜赤黄，素翼絳顙，名王母使者。”又王椿齡云：“其尾五色，長二三尺許，飛則翩翻，正如旗狀。”○趙曰：對子規啼，又竹裂，言啼之苦也。雲旗者，神仙之儀衛也。○劉曰：周穆王與王母㑹於瑶池，雲旗霓裳擁簇，自天而下。詩言此，盖取其與神仙往來之意。"
                },
                {
                    "paragraph": "知君此計誠長往，芝草琅玕日應長。",
                    "zhushu": "洙曰：後漢逸民論：“長往之軌未殊。庾肩吾蜘蛛玩芝草，芝葉正玲瓏。”十洲記：“鍾山在北海之子地，仙家数十万，耕田種芝草，課計頃畒。”本草：“青琅玕，生蜀郡平澤。”蘇業注云：“琅玕有数種，是琉璃之𩔖，火齊寳也。琅玕五色具，以青者入藥爲勝，出嶲州以西烏白蛮中及于闐囯。”靈異兼圖載：“琅玕，青色，生海中，云海底以網掛得之。𥘉岀水，紅色，乆而青黒，枝柯似珊瑚，而上有孔竅，如虫蛙，擊之有金石之聲，乃與珊瑚相𩔖。”禹貢：“雍州厥貢璆琳、琅玕。”尓雅云：“西北之美者，有崑崙墟之璆琳、琅玕。”孔安囯、郭璞皆以爲石之似珠者。而山海經云：“崑崙山有琅玕，是玉之美者，明塋若珠之色，而其狀森植耳。”"
                },
                {
                    "paragraph": "鐵鏁髙垂不可攀，致身福地何蕭爽。",
                    "zhushu": "洙曰：三秦記云：“終南太一山，左右三十里内名福地，西有石室、靈芝。”魏都賦：“玄雲舒蜺以髙垂。”○趙曰：“詩人逆料其如此，如乾州金精山女仙張麗英昇仙之地，有鐡鏁下垂。然則詩人逆料元逸人之長往，亦復然乎？”○師曰：“按神仙訣録有天仙地”，非三十六洞天、八十一福地。由地仙積累功行，遂超昇天仙。今逸人致身福地，已爲地仙之流，何其瀟洒清爽，神氣不凢故也。”",
                    "type": 2
                },
                {
                    "paragraph": "貽阮隱居",
                    "zhushu": "昉。",
                    "type": 2
                },
                {
                    "paragraph": "陳留風俗衰，人物丗不數。",
                    "zhushu": "鄭曰：数，所矩切。○洙曰：晉書：“阮籍，字嗣宗，陳留尉氏人也。父瑀，魏丞相掾。子渾，姪咸，咸子瞻，弟孚，咸弟子脩，孚族弟放，放弟𥙿，皆陳留人。”"
                },
                {
                    "paragraph": "塞上得阮生，逈繼先父祖。貧知靜者性，自益毛髮古。",
                    "zhushu": "修可曰：謝靈運過始寕墅詩云：“還得靜者便。”"
                },
                {
                    "paragraph": "車馬入隣家，蓬蒿翳環堵。",
                    "zhushu": "洙曰：江文通詩：“顧念張仲蔚，蓬蒿滿中園。”莊子庚桑楚：“鑿垣墻而殖蓬蒿。”昭十六年傳：“斬之蓬蒿藜藿而共處之。”月令：“藜莠蓬蒿並興。”儒行：“儒有一畒之宫，環堵之室。”注：“環堵，靣一堵也。五版爲堵，五堵爲雉。”張景陽詩：“環堵自摧毀。”“"
                },
                {
                    "paragraph": "淸詩近道要，",
                    "zhushu": "趙曰：傳咸贈崔㐲詩云：“人之好我，贈我清詩。”"
                },
                {
                    "paragraph": "識字用心苦。",
                    "zhushu": "洙曰：劉棻甞從揚雄斈作竒字，劉歆觀之，泣曰：“空自苦。”○宋曰：昉善篆𨽻，故云云。"
                },
                {
                    "paragraph": "㝷我草逕微，褰裳踏寒雨。",
                    "zhushu": "洙曰：崔駰達旨辭曰：“與其有事，則褰衣儒足，冠掛不顧。”"
                },
                {
                    "paragraph": "更議居逺村，避喧甘猛虎。",
                    "zhushu": "魯曰：沈休文詩：“避丗非避喧。”"
                },
                {
                    "paragraph": "足明箕潁客，榮貴如糞𡈽。",
                    "zhushu": "洙曰：陸士衡云：“徐翰少无宦情，有箕潁之心。”晉語：“玉帛酒食，猶糞𡈽也。愛糞土以毁五常，無乃不可乎？”箕，山名。潁，水名，許由、巢父隱處也。禧二十八年傳：“榮季曰：‘况瓊玉乎？是若糞土也。’”○師曰：識字用心苦。時昉踏雨㝷訪，甫議欲遠引深遁，謝絶當丗，不接喧囂，雖餧猛虎所甘心也。甫謂其真有箕山、潁水之節，視榮貴如糞土然。",
                    "type": 2
                },
                {
                    "paragraph": "覃山人隱居",
                    "zhushu": "",
                    "type": 2
                },
                {
                    "paragraph": "南極老人自有星，",
                    "zhushu": "洙曰：見南極一星朝北斗注。○趙曰：老人星，一名南極，在井栁中，乃南方星。今言覃山人本隱居此地，盖自是南極之老人星也。"
                },
                {
                    "paragraph": "北山移文誰勒銘？",
                    "zhushu": "洙曰：斉書：“孔稚圭，字德璋，同彦倫隱鍾山。移應詔岀。德璋作北山移文，其文云：‘馳驛煙路，勒移山庭。’”"
                },
                {
                    "paragraph": "徴君已去獨松菊，",
                    "zhushu": "洙曰：陶潜爲徴君㱕去來云：“松菊猶存。”"
                },
                {
                    "paragraph": "哀壑無光留户庭。",
                    "zhushu": "洙曰：殷仲文哀壑叩虚。北山移文云：“誘我竹松，欺我雲壑。”"
                },
                {
                    "paragraph": "予見亂離不得已，",
                    "zhushu": "蘇曰：蘇嶷謂嵆康子與登肥遯，宜其時也。予兒女滿眼，又值亂離，不得已而返居塵埃中，非吾素所願也。"
                },
                {
                    "paragraph": "子知出處必須經。",
                    "zhushu": "趙曰：上句以已㣲諷之言也。我所以不仕而流落於外，正亂離之故耳。而覃山人者，何事而出哉？故又以能經岀處譏之也。"
                },
                {
                    "paragraph": "髙車駟馬帶傾覆，",
                    "zhushu": "洙曰：揚雄解嘲云：“客徒欲朱丹吾轂，不知一跌赤吾之族。”"
                },
                {
                    "paragraph": "悵望秋天虚翠屏。",
                    "zhushu": "洙曰：天台賦：“聳壁立之翠屏。”",
                    "type": 2
                },
                {
                    "paragraph": "與李十二白同㝷范十隱居",
                    "zhushu": "",
                    "type": 2
                },
                {
                    "paragraph": "李侯有佳句，往往似隂鏗。",
                    "zhushu": "洙曰：陳書阮卓傳：“武威隂鏗，字子堅。五歳能誦賦，日千言。及長，博渉史傳，尤善五言詩，爲當時所重。有集三卷行於丗。”"
                },
                {
                    "paragraph": "余亦東蒙客，",
                    "zhushu": "洙曰：語：“孔子曰：‘夫顓臾，昔者先王以爲東蒙。’”主在東，故曰東。禹貢：“徐州，蒙羽其藝。”○趙曰：東蒙，山名。公時在兖州，故云。"
                },
                {
                    "paragraph": "怜君如弟兄。醉眠秋共被，",
                    "zhushu": "洙曰：姜肱兄弟同被而寢。○趙曰：晉祖逖、劉琨情好綢繆，共被而寢。"
                },
                {
                    "paragraph": "携手日同行。更想幽期處，還㝷北郭生。",
                    "zhushu": "洙曰：列子：“與北郭生連牆而不相通。”○趙曰：北郭生，指言范十隱居也。舊注所引列子乃南郭生，非是。"
                },
                {
                    "paragraph": "入門髙興廢，",
                    "zhushu": "修可曰：殷仲文詩：“能使髙興盡。”"
                },
                {
                    "paragraph": "侍立小童清。落景聞寒杵，",
                    "zhushu": "洙曰：落景，落照也。"
                },
                {
                    "paragraph": "屯雲對古城。向夾吟橘頌，",
                    "zhushu": "洙曰：張華有橘詩，郭璞有賛，惠連有賦。○修可曰：楚詞自有橘頌，非橘詩賛、賦也。今備載之。曰皇嘉樹，橘徠服弓。受命不遷，生南國𠔃。深固難從，更壹志𠔃。緑葉傃榮，紛可喜𠔃。曽枝剡𣗥，圎果博𠔃。青黄雜揉，文章爛𠔃。精色内白，𩔖可任𠔃。紛緼冝脩，姱而不愧𠔃。差尓糿志有以異𠔃。獨立不遷，豈不可𠔃。深固難徙，廓其无求𠔃。蘇丗獨立，横而不㐬𠔃。閉心自愼，終不失過𠔃。秉德無私，參天地𠔃。願歳并謝，與長友𠔃。淑離不淫，梗其有理𠔃。年歳雖少，可師長𠔃。行此伯夷，置以爲像𠔃。"
                },
                {
                    "paragraph": "誰欲討蓴羮。",
                    "zhushu": "洙曰：陸機傳：“機昔詣侍中王済，済指羊酪謂機曰：‘𡖖吳中何以敵此？’荅曰：‘千里蓴羹，未下塩豉。’時爲名對。”○趙曰：張翰在斉王冏府，冏時執權，翰畏禍及，因見秋風起，乃思呉中菰菜、蓴羮、鱸魚鱠，曰：“人生貴適志，何能覊宦数千里以要名爵乎？”遂命駕而㱕。舊注所引非。○師曰：其時甫遊山東，故云東蒙客、北郭生，以比范隱居。小童清言，无塵俗氣。甫咀味李白之詩，雖張翰蓴羹之美，不足思也，故云誰欲討蓴羮。"
                },
                {
                    "paragraph": "不願論簪笏，悠悠滄海情。",
                    "zhushu": "趙曰：故公无復簪笏之願，而欲寄情江海。",
                    "type": 2
                },
                {
                    "paragraph": "題張氏隱居三首",
                    "zhushu": "",
                    "type": 2
                },
                {
                    "paragraph": "春山無伴獨相求，伐木丁丁山更幽。",
                    "zhushu": "洙曰：丁丁，伐木声。○鄭曰：丁，宁耕切，伐木声也。"
                },
                {
                    "paragraph": "澗鳥餘寒歷冰雪，",
                    "zhushu": "洙曰：一云“澗道”。陸機苦寒行：“凝水結重澗，積雪被長峦。”"
                },
                {
                    "paragraph": "石門斜日到林丘。",
                    "zhushu": "洙曰：謝靈運詩：“落雪洒林丘。”"
                },
                {
                    "paragraph": "不貪夜識金銀氣，",
                    "zhushu": "洙曰：史天官書：“敗軍破國之墟，下積金寳，上皆有氣，不可不察。以不貪，故不夜識氣象也。”"
                },
                {
                    "paragraph": "逺害朝看麋鹿遊。",
                    "zhushu": "洙曰：伍被諌淮南王曰：“昔子胥諌吳王，吳王不用，乃曰：‘臣今見麋鹿遊姑蘇之䑓。’今臣亦将見宫中生荆𣗥，露霑衣也。”"
                },
                {
                    "paragraph": "乗興杳然迷出處，",
                    "zhushu": "洙曰：言不以岀處介意也。"
                },
                {
                    "paragraph": "對君疑是泛虚舟。",
                    "zhushu": "洙曰：莊子山水篇：“方舟而済於河，有虚船夾觸舟，雖有𥚹心之人不怒。人能虚己以遊丗，孰能害之？”○師曰：歷冰雪，言甫破雪訪鄭氏。斜日到林丘，言所居幽遠也。張全身遠害於此，與鹿豕游。說者以麋鹿遊姑蘇之臺，則誤矣。虚舟，以喻虚己以遊丗。"
                },
                {
                    "paragraph": "之子時相見，邀人晚興留。濟",
                    "zhushu": "洙曰：一作“霽”。"
                },
                {
                    "paragraph": "潭鱣發發，",
                    "zhushu": "鄭曰：鱣，諸延切。發，北未切。○洙曰：碩人詩：“鱣鮪發發。釋文：鱣，大魚，口在頷下，長二三丈，江南呼爲黄魚，與鯉全異。發發，盛貌。"
                },
                {
                    "paragraph": "春草鹿呦呦。",
                    "zhushu": "洙曰：詩：“呦呦鹿鳴，食野之苹。”注：“鹿得草，呦呦然鳴而相呼也。蘇子𡖖詩：‘去鹿鳴，思野草，可以喻嘉賔。’”"
                },
                {
                    "paragraph": "杜酒偏勞勸，",
                    "zhushu": "洙曰：魏武帝樂府：“何以解我憂，唯有杜康酒。”杜康，造酒者。○鄭曰：儀狄造洒，杜康因之。後丗只云杜酒。"
                },
                {
                    "paragraph": "張梨不外求。",
                    "zhushu": "洙曰：潘安仁閑居賦：“張公大谷之梨。”"
                },
                {
                    "paragraph": "前村山路險，歸醉毎無愁。",
                    "zhushu": "師曰：之子，指張氏。鹿食革，則呦呦而求其𩔖，喻張氏之相招也。張梨不外求，言宴飲唯園果而已，意勤不必豊美其物，盗賊之險可慮，路險冝無愁也。"
                }
            ]
        },
        {
            "name": "釋老",
            "paragraphs": [
                {
                    "paragraph": "釋老",
                    "zhushu": "寺觀附。",
                    "type": 1
                },
                {
                    "paragraph": "古詩八首、律詩八首",
                    "zhushu": "",
                    "type": 2
                },
                {
                    "paragraph": "西枝村㝷置草堂地夜𪧐賛公𡈽室二首",
                    "zhushu": "",
                    "type": 2
                },
                {
                    "paragraph": "出郭眄細岑，",
                    "zhushu": "鄭曰：眄，莫甸切。○劉曰：眄，斜視也。"
                },
                {
                    "paragraph": "披榛得㣲路。",
                    "zhushu": "洙曰：天台賦云：“披荒榛之蒙蘢。趙景真書：‘渉澤求蹊，披榛覔路。’”"
                },
                {
                    "paragraph": "溪行一流水，曲折方屢渡。",
                    "zhushu": "洙曰：師古曰：“曲折，言委曲也。”"
                },
                {
                    "paragraph": "賛公湯休徒，",
                    "zhushu": "洙曰：惠休上人，姓湯。"
                },
                {
                    "paragraph": "好靜心迹素。",
                    "zhushu": "晏曰：素，謂質素也。"
                },
                {
                    "paragraph": "昨枉霞上作，盛論巖中趣。",
                    "zhushu": "洙曰：後漢：“旌車之招，相望於嵓中。”"
                },
                {
                    "paragraph": "怡然共携手，恣意同逺歩。捫蘿澁先登，",
                    "zhushu": "洙曰：天台賦：“攬樛木之長蘿。”謝靈運：“蔓弱豈可捫。”"
                },
                {
                    "paragraph": "陟巘眩反顧。",
                    "zhushu": "鄭曰：上語蹇切，下熒絹切。"
                },
                {
                    "paragraph": "要求陽岡暖，",
                    "zhushu": "洙曰：顔延年：“陽岡團精氣，隂谷曳煙寒。”謝靈運：“朝旦發陽崖，景落憇隂峯。”"
                },
                {
                    "paragraph": "若渉隂嶺沍。",
                    "zhushu": "洙曰：胡故切。左太冲：“白云停隂岡，丹葩曜陽林。”○師曰：山南曰陽，山北曰隂。山南向陽，故暖；山北背陽，故沍寒。"
                },
                {
                    "paragraph": "惆悵老大藤，沉吟屈蟠樹。卜居意未展，",
                    "zhushu": "洙曰：屈原卜居。"
                },
                {
                    "paragraph": "杖䇿㢠且暮。",
                    "zhushu": "洙曰：左大冲：“杖䇿招隱士。”○趙曰：字祖：“太公避狄，杖䇿夫邠。”"
                },
                {
                    "paragraph": "層巔",
                    "zhushu": "洙曰：一作“天”。"
                },
                {
                    "paragraph": "餘落日，",
                    "zhushu": "洙曰：謝靈運：“築觀基層巔。”又云：“日落山照耀。”"
                },
                {
                    "paragraph": "草蔓已多露。",
                    "zhushu": "洙曰：盧子諒凝露霑蔓草詩：“謂行多露。”",
                    "type": 2
                },
                {
                    "paragraph": "天寒鳥已歸，",
                    "zhushu": "洙曰：陶潜：“衆鳥相与飛，未夕復來㱕。”○蘇曰：鮑昭詩：“天寒日已乆，岀鳥自知歸。”又云：“天寒幽鳥㱕。”"
                },
                {
                    "paragraph": "月出山更静。",
                    "zhushu": "洙曰：山，一作“人”。更，一作“己”。沈休文：“月華臨靜夜，夜靜滅氛埃。”"
                },
                {
                    "paragraph": "土室延白光，松門耿踈影。",
                    "zhushu": "洙曰：謝靈運：“攀崖照石鏡，牽葉入松門。”"
                },
                {
                    "paragraph": "躋攀倦日短，",
                    "zhushu": "洙曰：謝靈運：“常苦夏日短。”"
                },
                {
                    "paragraph": "語樂寄夜永。",
                    "zhushu": "洙曰：天台賦：“恣語樂以終日。”○趙曰：天寒則時在冬，故用日短。夜永，出尚書。日短，星昴也。"
                },
                {
                    "paragraph": "明燃林中薪，暗汲石底",
                    "zhushu": "洙曰：一作“泉”。"
                },
                {
                    "paragraph": "井。大師京國舊，德業天機秉。",
                    "zhushu": "洙曰：莊子：“天機淺。”"
                },
                {
                    "paragraph": "從來支許遊，",
                    "zhushu": "洙曰：攴遁，字道林，講維摩經。遁爲法師，許詢爲都講。遁衆謂无以歷難，詢設一難以調，遁不能復通。"
                },
                {
                    "paragraph": "興𧼈江湖逈。數竒謫𨵿塞，",
                    "zhushu": "洙曰：李廣数竒。孟康曰：“竒，𨾏不耦也。”如淳曰：“数爲匈奴所敗，爲竒不耦。”師古曰：“言廣命𨾏不耦合也。孟說是矣。数竒，上所角切，下居宜反。”○黄曰：師古以数竒爲命，𨾏不偶合，則数乃命数之数，非䟽数之数也。而音所角反，盖傳印之誤。宋景公筆録云：“孫宣公奭，當丗大儒，亦以数竒爲朔。余後得江南漢書本，乃所具反。以此考之，殆傳印者誤以具爲角也。”因以此詩注猶仍舊音，故特辨之。徐敬業古詩云：寄言封侯者，数竒良可歎。"
                },
                {
                    "paragraph": "道廣存箕潁。",
                    "zhushu": "洙曰：太丘道廣，廣則難周。謝靈運、徐幹有箕潁之心。"
                },
                {
                    "paragraph": "何知戎馬間，復接塵事屏。",
                    "zhushu": "鄭曰：必郢切。"
                },
                {
                    "paragraph": "幽㝷豈一路，遠色有諸嶺。",
                    "zhushu": "修可曰：郭璞詩：“色匕逺野嶺。沉吟立夕陽。”"
                },
                {
                    "paragraph": "晨光稍曚曨，",
                    "zhushu": "洙曰：陶淵明：“恨晨光之熹微。”"
                },
                {
                    "paragraph": "更越西南頂。",
                    "zhushu": "",
                    "type": 2
                },
                {
                    "paragraph": "寄賛上人",
                    "zhushu": "",
                    "type": 2
                },
                {
                    "paragraph": "一昨陪錫杖，",
                    "zhushu": "洙曰：天台賦：“振金䇿之鈴鈴。金䇿，錫杖也。”"
                },
                {
                    "paragraph": "卜隣南山幽。",
                    "zhushu": "趙曰：左傳：“唯隣是卜。”"
                },
                {
                    "paragraph": "年侵腰脚衰，未便隂崖秋。",
                    "zhushu": "趙曰：晉潘岳西征賦云：“眺華岳之隂崖。”"
                },
                {
                    "paragraph": "重岡北靣起，竟日陽光留。茅屋買兼𡈽，",
                    "zhushu": "洙曰：買，一作“置”。"
                },
                {
                    "paragraph": "斯焉心所求。近聞西枝西，有谷杉黍",
                    "zhushu": "洙曰：一作“漆”。"
                },
                {
                    "paragraph": "稠。亭午頗和暖，",
                    "zhushu": "洙曰：天台賦：“羲和亭午。”○孝祥曰：御覽載纂要云：“日光曰景。”注云：“日月之光，通明曰景，日景曰晷，日氣曰明。日𥘉岀曰旭，曰昕，曰晞。”注云：“大明曰昕。晞，乾也。日温曰煦，在午曰亭午，在未曰昳，日晚曰旰，日将落曰薄暮。日西落，光反照於東，謂之返景，在下曰倒景。”"
                },
                {
                    "paragraph": "石田又足收。",
                    "zhushu": "夢符曰：右按春秋左氏傳：“吴将伐齊，越子率其衆以朝焉。王及列士皆有饋賂。吴人皆喜，惟子胥懼，曰：“是豢吴也。夫得志於齊，猶獲石田也，無所用之。越不爲沼，吴其泯矣。”今云石田足収，則雖無用之田，猶可種而穫也。子美醉時歌又有“石田茅屋荒蒼苔”之句。"
                },
                {
                    "paragraph": "當期塞雨乾，𪧐昔齒疾瘳。",
                    "zhushu": "洙曰：塞，一作“寒”。"
                },
                {
                    "paragraph": "徘徊虎穴上，",
                    "zhushu": "逸曰：班超云：“不入虎穴，安得虎子。”"
                },
                {
                    "paragraph": "靣勢龍泓頭。柴荆具茶茗，徑路通林丘。與子成二老，來往亦風流。",
                    "zhushu": "洙曰：謝靈運俶裝反柴荆。孫綽：風流爲一時冠。○師曰：二老言太公、伯夷避紂之乱，故隱居東海、北海之濵。今甫亦避唐乱而卜隱于此，所以示譏也。",
                    "type": 2
                },
                {
                    "paragraph": "别賛上人",
                    "zhushu": "",
                    "type": 2
                },
                {
                    "paragraph": "百川日東流，客去尓不息。",
                    "zhushu": "洙曰：謝玄暉：“大江流日夜，客心悲未央。”"
                },
                {
                    "paragraph": "我生苦漂蕩，何時有終極。",
                    "zhushu": "修可曰：曹子建詩：“相思無終極。”"
                },
                {
                    "paragraph": "賛公釋門老，放逐來上國。",
                    "zhushu": "師曰：賛公與房琯遊從，琯旣待罪替，公亦被謪。上國，京師也。"
                },
                {
                    "paragraph": "還爲丗塵嬰，",
                    "zhushu": "侏曰：陸士衡：“牽丗嬰時網。”又：“丗網嬰我身。”○師曰：賛公本脫俗人，今反爲世塵所累。嬰，累也。"
                },
                {
                    "paragraph": "頗帶憔悴色。楊枝晨在手，",
                    "zhushu": "定功曰：佛經云：“手把青楊枝，徧洒甘露水。”"
                },
                {
                    "paragraph": "豆子兩已熟。",
                    "zhushu": "蘇曰：崔玄見習鑿齒，曰：“豆子熟矣。”張亘曰：“豆子，眼中黒精也，言無邪視也。”○趙曰：今取楊桞字以見賛當春方爲寺，王來秦州，而已見豆熟之際矣。公𪧐賛公房曰：“杖錫何來此，秋風已颯然。”字同一義。舊解惑楊栁字出佛書，更引爲齒木之用云云，徒爲贅矣。"
                },
                {
                    "paragraph": "是身如浮雲，",
                    "zhushu": "君平曰：語眎冨貴如浮雲。維摩經：“是身如響，属諸因縁。是身如浮雲，須臾変滅。是身如電，念念不在。”"
                },
                {
                    "paragraph": "安可限南北。",
                    "zhushu": "洙曰：蔡謨𥘉度江，曰：“此天所以限南北也。”"
                },
                {
                    "paragraph": "異縣逢舊友，𥘉欣冩胷臆。",
                    "zhushu": "洙曰：古楽府：“他郷各異縣。”"
                },
                {
                    "paragraph": "天長𨵿塞寒，𡻕暮飢凍逼。",
                    "zhushu": "洙曰：一云“長天𨵿塞逺，歳暮飢寒迫”。○趙曰：當作“飢寒”字。别留詩在十月，而此云嵗暮者，以見将爲歳暮之計，以救飢寒也。"
                },
                {
                    "paragraph": "野風吹征衣，欲别向曛黒。",
                    "zhushu": "洙曰：鮑明逺：“野風吹秋木，行子心腸断。”謝靈運詩：朝遊窮曛黒。○禹稱曰：日入爲黒。"
                },
                {
                    "paragraph": "馬嘶思故櫪，",
                    "zhushu": "洙曰：嘶，一作“鳴”。王正長：朔風動秋草。邊馬有帰心。"
                },
                {
                    "paragraph": "歸鳥盡歛翼。",
                    "zhushu": "洙曰：陶潜：“日入群動息，歸鳥趍林鳴。”"
                },
                {
                    "paragraph": "古來聚散地，",
                    "zhushu": "蘇曰：長安乃古今聚散榮辱之地，崇山遠水，惟與騷客作愁具。"
                },
                {
                    "paragraph": "宿昔長荆𣗥。",
                    "zhushu": "洙曰：姑蘇䑓詩：“荆𣗥霜露沾人衣。”"
                },
                {
                    "paragraph": "相看俱衰年，出處各努力。",
                    "zhushu": "蘇曰：王導别阮彦曰：“冝努力爲王。”古詩云：“明時各努力。”又云：“努力冝加𩛙。”○田曰：吴越春秋載：“越人送其子弟，作離别相去之辭曰：‘行行各努力。’”○師曰：此蓋歎兩都之地，昔與贊公或聚或散於此，今經禄山之亂，盡長荆𣗥，况二人俱當衰年，出處之迹，可不勉乎？",
                    "type": 2
                },
                {
                    "paragraph": "謁文公上方",
                    "zhushu": "",
                    "type": 2
                },
                {
                    "paragraph": "野寺隱喬木，山僧髙下居。石門日色異，絳氣横扶踈。",
                    "zhushu": "洙曰：江文通：“絳氣下縈薄。”注云：“絳氣，赤霞氣也。”"
                },
                {
                    "paragraph": "窈窕入風磴，",
                    "zhushu": "鄭曰：丁鄧切。○薖曰：風磴，風路也。石梯曰磴。○逸曰：窈窕，幽深皃。"
                },
                {
                    "paragraph": "長蘿紛卷舒。",
                    "zhushu": "洙曰：陶潜：旣窈窕以㝷𡐍。謝靈運：側徑旣窈窕。"
                },
                {
                    "paragraph": "庭前猛虎卧，",
                    "zhushu": "洙曰：高僧傳：“僧惠永感虎來馴。”"
                },
                {
                    "paragraph": "遂得文公廬。俯視萬家邑，煙塵對階除。吾師雨花外，",
                    "zhushu": "洙曰：髙僧傳：“有講經而天雨花者。”"
                },
                {
                    "paragraph": "不下十年餘。長者自布金，",
                    "zhushu": "洙曰：給孤長者以黄金側布于祗園地。"
                },
                {
                    "paragraph": "禪龕只晏如。",
                    "zhushu": "鄭曰：龕，苦含切。"
                },
                {
                    "paragraph": "大珠脫玷翳，白月當空虚。",
                    "zhushu": "洙曰：大珠曰月，言其性之圎明也。故佛書有摩尼珠及水月之說。又曰：望已前爲白月，望已後爲黒月。見佛書。"
                },
                {
                    "paragraph": "甫也南北人，",
                    "zhushu": "洙曰：檀弓曰：“今丘也，乃東西南北之人。”○革曰：甫以漂蕩无定居，故云云。"
                },
                {
                    "paragraph": "蕪漫少耘鋤。",
                    "zhushu": "師道曰：謂性地荒而不修也。"
                },
                {
                    "paragraph": "乆遭詩酒汚，",
                    "zhushu": "師曰：甫嗜酒好吟，每多因詩酒忤權貴，故云云。"
                },
                {
                    "paragraph": "何事忝簪𥚑。",
                    "zhushu": "端本曰：簮𥚑，士大夫之服。"
                },
                {
                    "paragraph": "王侯與螻蟻，同盡随丘墟。願聞第一義，廻向心地𥘉。",
                    "zhushu": "洙曰：第一義，言其教無上也。佛書：“脩行有十地，以歡喜爲𥘉地。”"
                },
                {
                    "paragraph": "金箆刮眼膜，",
                    "zhushu": "鄭曰：箆，邊迷切。刮，古殺切。膜，末各切。○洙曰：見金箆空刮眼注。○師曰：凡看經明逹性本，譬如以金篦刮去眼膜，所視豁然。甫欲文公以無上教開發甫性，使悟無生法。"
                },
                {
                    "paragraph": "價重百車渠。",
                    "zhushu": "鄭曰：車，昔遮切。○洙曰：法華經：“或有行施金銀、珊瑚、真珠、摩尼、硨磲、瑪瑙。”"
                },
                {
                    "paragraph": "無生有汲引，兹理儻吹嘘。",
                    "zhushu": "",
                    "type": 2
                },
                {
                    "paragraph": "大覺髙僧蘭若",
                    "zhushu": "楷曰：和尚去冬住湖南。若，尔者切。",
                    "type": 2
                },
                {
                    "paragraph": "巫山不見廬山逺，",
                    "zhushu": "趙曰：廬公，惠逺也。"
                },
                {
                    "paragraph": "松林蘭若秋風晚。",
                    "zhushu": "洙曰：蘭若，寺也。一云：蘭，蘭也。若，杜若也。○修可曰：釋氏要覽曰：“蘭若者，𣑽言阿蘭若，唐言無諍。”囬分律云：“空静処。”薩婆多論云：“閑静処，智度遠離処。”大悲經云：“阿蘭若者，離諸忽務。”數說不同，其實無諍。注以爲蘭草、杜若，非。"
                },
                {
                    "paragraph": "一老猶鳴日暮鍾，諸僧尚乞齋時飯。香炉峯色隱晴湖，",
                    "zhushu": "洙曰：香炉峯，廬山之勝境也。勢如香炉，上有飛泉。○趙曰：遠法師廬山記曰：“東南有香炉山，孤峯秀起。”"
                },
                {
                    "paragraph": "種杏仙家近白榆。",
                    "zhushu": "洙曰：神仙堇奉居廬山治病，重者，種杏五株，輕者一株，號董仙杏林。○趙曰：云近白榆，言其所居之髙，近乎星辰也。古詩曰：“天上何所有，歷歷種白榆。”"
                },
                {
                    "paragraph": "飛錫去年啼邑子，",
                    "zhushu": "洙曰：髙僧傳：“有飛錫而赴齋者。”○定功曰：要覽又云：“昔髙僧隱峯遊五䑓，出淮西，擲錫飛空而往西天。”比丘持錫有二十五威儀，凢至室中，不得着地，必掛於壁牙。故釋子稱遊行僧爲飛錫，安住僧爲掛錫。孫綽天台賊云：“王喬控鶴以冲天，應眞飛以躡虚。”○趙曰：言其去冬往湖南也。注云：“得眞道之人，執錫杖而行於虚空，故云飛也。邑子，同邑之子也。”"
                },
                {
                    "paragraph": "獻花何日許門徒。",
                    "zhushu": "洙曰：髙僧傳：“僧有戒行嚴㓗，天女來献花。”○趙曰：後分經載：“釋伽爲靜慧仙人時，献五蓮花於燃燈佛。”此献花之祖也。其在佛僧，則謂諸弟子之來從者爲門徒矣。",
                    "type": 2
                },
                {
                    "paragraph": "大雲寺賛公房四首",
                    "zhushu": "",
                    "type": 2
                },
                {
                    "paragraph": "燈影照無睡，心清聞妙香。",
                    "zhushu": "修可曰：維摩經曰：“有国名衆香，佛號香積，其界皆以香作樓閣。其國如來無文字說，但以衆香令諸天人得入律行。菩薩各坐香樹下，聞斯妙香，即獲得藏三眛。”"
                },
                {
                    "paragraph": "夜深殿突兀，風動金琅璫。天黒閉春院，地淸棲暗芳。玉繩囬斷絶，",
                    "zhushu": "洙曰：王繩，星名。"
                },
                {
                    "paragraph": "鐡鳯森翺翔。𣑽放時出寺，鍾殘仍殷床。",
                    "zhushu": "洙曰：玉繩回断絶，則夜欲向晨矣。鐡鳯，舊注引陸倕石闕銘“銅雀鐡鳯之工”，其說是。盖施雀鳯於屋春上者。𣑽放，盖佛事至，𣑽音必唱而誦之，故詩外可聞也。殷，上聲，殷其雷之殷。"
                },
                {
                    "paragraph": "明朝在沃野，",
                    "zhushu": "洙曰：沃野千里。"
                },
                {
                    "paragraph": "苦見塵沙黄。",
                    "zhushu": "饒曰：時西郊逆賊拒官軍未已。",
                    "type": 2
                },
                {
                    "paragraph": "童兒汲井華，憤捷瓶上手。",
                    "zhushu": "修可曰：按本草：“井華水令人好顔色，与諸水有異。謂井中水，平旦第一汲者。”"
                },
                {
                    "paragraph": "霑洒不濡地，掃除似無箒。",
                    "zhushu": "洙曰：周礼宫人：“凡寢中之事掃除。”○趙曰：灑濡地則沮洳，掃有箒則除塵根也。"
                },
                {
                    "paragraph": "明",
                    "zhushu": "洙曰：一作“晨”。"
                },
                {
                    "paragraph": "霞爛複道，",
                    "zhushu": "夢符曰：右按廣韻：“複，重也。”又古詩：“交䟽結綺䆫。”阿閣三重階。"
                },
                {
                    "paragraph": "霽霧搴髙牖。",
                    "zhushu": "修可曰：陸士衡詩：“髙談一何綺，對若朝霞爛。”梁元帝詩：“能令雲霧搴。”"
                },
                {
                    "paragraph": "側塞被徑花，飄颻委墀栁。",
                    "zhushu": "洙曰：九辯云：“皐蘭被徑𠔃，斯路漸非。”阮籍詩：“皐蘭被徑路。”"
                },
                {
                    "paragraph": "艱難丗事迫，",
                    "zhushu": "蘇曰：陳衡：“丗路艱難，老夫迫於在事。”"
                },
                {
                    "paragraph": "隱遁佳期後。",
                    "zhushu": "洙曰：郭墣遊仙詩：“山川隱遁捷。”"
                },
                {
                    "paragraph": "晤語契深心，郍能惣鉗口。",
                    "zhushu": "鄭曰：鉗，其廉切。○洙曰：鉗口，結舌。○蘇曰：袁紹曰：“諸大未見晁錯㹅，皆鉗口，莫敢措一辭。今諸侯分土，公䓁何計。”"
                },
                {
                    "paragraph": "奉辭還杖䇿，暫別終回首。",
                    "zhushu": "洙曰：曹操奉辭岀征，房元齡䇿杖謁於太宗軍門。謝靈運山賦：“杖桂䇿以山逰。”王粲詩：“南登㶚陵岸，回首望長平。”徐敬業：“回首見長安。”○趙曰：奉辭，相奉而辭別之。舊注引奉辭岀征，其義非。"
                },
                {
                    "paragraph": "泱泱泥汚人，听听國多狗。",
                    "zhushu": "鄭曰：听，魚斤切。○洙曰：宋玉九辯：“猛犬狺狺而迎吹𠔃，関梁閉而不通。皇天淫溢而秋霖𠔃，后土何時得乾。”○鮑曰：天宝十五年七月，賊将張通儒収録衣冠，以僞命不從者殺之。公晦迹幽隱，故云。泱泱泥汚人，听听囯多狗。"
                },
                {
                    "paragraph": "旣未免覊",
                    "zhushu": "洙曰：一作“寓”。"
                },
                {
                    "paragraph": "絆，",
                    "zhushu": "洙曰：晉慕容垂，猶鷹也，宜急其覊絆。"
                },
                {
                    "paragraph": "時來憇奔走。",
                    "zhushu": "趙曰：於此未免覊絆，則亦僅能時來憇息耳。"
                },
                {
                    "paragraph": "近公如白雪，執𤍠煩何有。",
                    "zhushu": "趙曰：詩：“誰能執𤍠，逝不以濯。”",
                    "type": 2
                },
                {
                    "paragraph": "心在水精域，",
                    "zhushu": "洙曰：清淨境土也。○趙曰：江㹅大莊嚴寺碑云：“光遍水精之域。盖佛寺莊嚴，皆以金宝故也。”"
                },
                {
                    "paragraph": "衣霑春雨時。洞門盡徐歩，深院果幽期。",
                    "zhushu": "馬曰：謝靈運詩：“平生恊幽期。”○師曰：甫与賛公有期於洞門，徐歩以待，雖春雨霑衣，不爲之避，礼遇之誠可見矣。"
                },
                {
                    "paragraph": "到",
                    "zhushu": "洙曰：一作“倒”。"
                },
                {
                    "paragraph": "扉開復閉，撞鍾齋及兹。醍醐長發性，",
                    "zhushu": "洙曰：釋經言：“聞正法如食醍醐然。”○趙曰：陶隱居云：“佛經稱乳成酪，酪成酥，酥成醍醐。醍醐乃酥酪之精液也。”○斍範曰：丗說云：“淳酪養性，人无妬心。”則醍醐之能發性，抑可知已。此釋經所以取喻正法也。"
                },
                {
                    "paragraph": "飲食遇扶衰。把臂有多日，",
                    "zhushu": "洙曰：絶交論：“把臂之英。”"
                },
                {
                    "paragraph": "開懷無愧辭。",
                    "zhushu": "洙曰：開懷，言露底裏。"
                },
                {
                    "paragraph": "黃鶯度結構，",
                    "zhushu": "洙曰：見新亭結構罷注。"
                },
                {
                    "paragraph": "紫鴿下罘罳。",
                    "zhushu": "鄭曰：鴿，葛台切。○余曰：前漢文帝紀：“未央宫東闕罘罳災。”師古曰：“罘罳，謂連闕曲閤也，以覆重刻垣墉之処，其刑罘罳然。一曰屏也。罘，音浮。”"
                },
                {
                    "paragraph": "愚意㑹所適，花邊行自遲。湯休起我病，微𥬇索題詩。",
                    "zhushu": "洙曰：沙門惠休，姓湯氏，善属文。○趙曰：僧易惠善詩与文，以比賛公也。",
                    "type": 2
                },
                {
                    "paragraph": "細軟靑絲履，光明白㲲巾。",
                    "zhushu": "鄭曰：㲲，逹恊切，毛布也。"
                },
                {
                    "paragraph": "深藏供老宿，取用及吾身。",
                    "zhushu": "洙曰：以白㲲布爲巾。老宿，僧之年老而有𪧐徳者。以供老宿之物而奉吾，所以言其敬。○時可曰：南史：“髙昌囯多草木，有草實如繭，中絲如細纑，名爲白㲲，囯人取織以爲布。”"
                },
                {
                    "paragraph": "自顧轉無趣，交情何尚新。道林才不丗，",
                    "zhushu": "洙曰：攴遁，字道林，有才辯。"
                },
                {
                    "paragraph": "惠逺徳過人。",
                    "zhushu": "洙曰：髙僧惠遠有夙德。"
                },
                {
                    "paragraph": "雨㵼暮簷竹，風吹青",
                    "zhushu": "洙曰：一作“春”。"
                },
                {
                    "paragraph": "井芹。天隂對圗𦘕，最覺潤龍鱗。",
                    "zhushu": "師曰：天隂對圗𦘕，言二人相對如畫圗中人也。揚子雲：“攀龍蘇附鳯翼。最斍潤龍鱗，言攀附賛公而有所滋潤也。”",
                    "type": 2
                },
                {
                    "paragraph": "宿賛公房",
                    "zhushu": "彦輔曰：替大雲寺主，謫此安置。",
                    "type": 2
                },
                {
                    "paragraph": "杖錫何來此，秋風已颯然。雨荒深院菊，霜倒半池蓮。",
                    "zhushu": "師曰：昔慧遠禪師与陶渊明結白蓮社，甫平昔与贊公遊從，亦其比也。今之霜倒半他蓮，言蓮社冷落也。"
                },
                {
                    "paragraph": "放逐寧違性，",
                    "zhushu": "洙曰：性安窮逹，不以放逐而違尓。"
                },
                {
                    "paragraph": "虚空不離禪。",
                    "zhushu": "洙曰：釋經以禪宗爲空門。○趙曰：在空寂之処，亦禪家所宜。"
                },
                {
                    "paragraph": "相逢成夜宿，隴月向人圎。",
                    "zhushu": "",
                    "type": 2
                },
                {
                    "paragraph": "題玄武禪師屋壁",
                    "zhushu": "",
                    "type": 2
                },
                {
                    "paragraph": "何年顧虎頭，",
                    "zhushu": "趙曰：丗說載顧愷之爲虎頭將軍，舊注以爲僧相，誤矣。"
                },
                {
                    "paragraph": "滿壁𦘕瀛洲。",
                    "zhushu": "修可曰：顧愷之，字長康，小字虎頭，晋陵無錫人。多才氣，尤工丹靑，傳冩形势，莫不絶妙。曽於瓦棺寺北殿畫維摩詰，畫訖，光照月餘。日。"
                },
                {
                    "paragraph": "赤日石林氣，靑天江海",
                    "zhushu": "洙曰：一作“水”。"
                },
                {
                    "paragraph": "流。",
                    "zhushu": "趙曰：此自皆言所尽之景物也。"
                },
                {
                    "paragraph": "錫飛常近鶴，",
                    "zhushu": "洙曰：天台賦：“振金䇿之鈴。鈴飛錫，杖也。有人遺支道林鶴者，道林放之○田田引圗經：“舒州潜山最竒絶，而山麓尤勝。誌公与白鶴道人欲之，同謀於梁武帝。帝以二人悉具靈通，俾各以物識其地，得者居之。道人云：‘厶以鶴止処爲記。’已而，鶴先飛去，至麓將止，忽聞空中錫飛声，誌公之錫遂卓於山麓。道人不懌，然以前言不可食，遂各以所識築室焉。”"
                },
                {
                    "paragraph": "杯渡不驚鷗。",
                    "zhushu": "洙曰：髙僧傳：“杯渡者，不知其名姓，常乗木杯渡河，因名焉。不脩細行，不甚精持，飲酒食肉，与俗人不殊。佛圗澄変化詭異，圗澄，在石勒時，以爲海鷗。”○趙曰：傳灯録載：“劉宋時杯渡者，不知姓氏，常乗木杯渡水。甞𪧐一家，𥨸一金像去。主人追之，至孟津，浮木杯渡河。无假風悼，輕疾如飛。不驚鷗，使列子海人有狎鷗之意。舊注所引非。”"
                },
                {
                    "paragraph": "似得廬山路，眞隨惠遠遊。",
                    "zhushu": "洙曰：丗說：“逺公在廬山，雖老，講論不輟。弟子中或有墮者，遠公曰：‘桑榆之光，理无遠照，但願朝陽之輝，時与並光明耳。’”○趙曰：言所𦘕之𧼈，似是廬山路，可以咨惠遠大師也。○沈曰：昔陶淵明与惠遠遊從，結白蓮社，甫以比之。",
                    "type": 2
                },
                {
                    "paragraph": "謁真諦寺禪師",
                    "zhushu": "",
                    "type": 2
                },
                {
                    "paragraph": "蘭若山髙處，",
                    "zhushu": "洙曰：蘭若，寺名。"
                },
                {
                    "paragraph": "煙霞嶂幾重。凍泉依細石，晴雪落長松。",
                    "zhushu": "洙曰：天台賦：“落落之長松。”"
                },
                {
                    "paragraph": "問法看詩妄，觀身向酒慵。未能割妻子，卜宅近前峯。",
                    "zhushu": "洙曰：費長房弃妻子以從壷公。○趙曰：如宋周顒長於佛理，於鍾山西立隱舎，終日長蔬，雖有妻子，獨處之。此於卜宅近寺翁爲可證也。舊注以費長房弃妻子從壷公遊，非是。",
                    "type": 2
                },
                {
                    "paragraph": "已上人茅齋",
                    "zhushu": "歐陽脩曰：僧齊己也，善吟詩，知名於唐。",
                    "type": 2
                },
                {
                    "paragraph": "已公茅屋下，",
                    "zhushu": "定功曰：潘安仁秋興賦序云：“偃息不過茅屋茂林之下。”"
                },
                {
                    "paragraph": "可以賦新詩。枕簟入林僻，",
                    "zhushu": "蘇曰：王弘常携竹簟石枕於林泉僻處，終日偃卧長笑。○趙曰：詩有入林僻之語，亦一幽居之僧耳。"
                },
                {
                    "paragraph": "茶𤓰留客遲。江蓮揺白羽，",
                    "zhushu": "洙曰：白羽，扇也。"
                },
                {
                    "paragraph": "天𣗥夢",
                    "zhushu": "洙曰：當作“蔓”。"
                },
                {
                    "paragraph": "靑絲。",
                    "zhushu": "鮑曰：吕吉甫言當作“夭𣗥薪”，然𣗥不可以絲爲比。又云：曽子開云：“恐是巴㦸天。”今按本草巴㦸雖名三蔓草，而葉似茗，又似麥門冬，亦不可比絲。唯天門冬注引博物志、抱朴子一名巔𣗥。圗經言“春生藤蔓，高丈餘，葉如絲杉而細散，可以絲爲比。公盖合天門冬、巔𣗥爲一稱之欤？近有冷齋話，謂之栁，而不著所岀。”○蘇曰：工部巳師茅齋詩也，注者不一，皆不究源而苟生波瀾。先生曰：“天𣗥，𣑽語桞也。”伊吾曰：“本笁國，呼桞爲天𣗥。夢，疑“弄”字，可与正文妥帖。王逸少詩曰：“胡上春風舞天𣗥。”信桞非疑也。○田曰：夢作“蔓”，云天𣗥，乃天門冬，非也。○趙曰：歐陽文忠公善本夢作“蔓”字。蔡伯丗云：“此句最疑。學者或以天𣗥爲栁，妄引近傳東坡事載王逸少詩‘湖上春風舞天𣗥’，非有奥義，疑非坡說。以余考之，本草圗經云：“天門冬，春生藤蔓，髙至丈餘，其葉如絲而散。”則天𣗥爲天門冬明矣。杜田見歐陽善本，亦知引此。"
                },
                {
                    "paragraph": "空忝許詢輩，難酬支遁詞。",
                    "zhushu": "洙曰：支遁，字道林，講維摩經謂无以歴難，許設一難，遁不能復通。○趙曰：攴遁講維摩經，許詢常設問難。公盖言我空忝爲許詢之流，而難酬對攴遁，所以美己上乆也。",
                    "type": 2
                },
                {
                    "paragraph": "留别公安太易沙門",
                    "zhushu": "",
                    "type": 2
                },
                {
                    "paragraph": "隱居欲就廬山逺，麗藻𥘉逢休上人。",
                    "zhushu": "洙曰：湯休上人。"
                },
                {
                    "paragraph": "數問舟航留製作，長開篋笥擬心神。沙村白雪仍含凍，",
                    "zhushu": "師曰：張子平西京賦：“其逺則有九峻甘泉涸沍寒，日北至而含凍，此焉清暑。”相如上林賦：“其北則含凍裂地，涉氷掲河。”"
                },
                {
                    "paragraph": "江縣紅梅已放春。先踏爐峯置蘭若，徐飛錫杖出風塵。",
                    "zhushu": "洙曰：爐峯，香爐峯也，在潯陽廬山，有東、西二林寺。",
                    "type": 2
                },
                {
                    "paragraph": "因許八奉寄江寧旻上人",
                    "zhushu": "",
                    "type": 2
                },
                {
                    "paragraph": "不見旻公三十年，封書寄與淚潺湲。舊來好事今能否，老去新詩誰與傳。",
                    "zhushu": "洙曰：与，一作“爲”。"
                },
                {
                    "paragraph": "碁局動隨㝷澗竹，",
                    "zhushu": "洙曰：尋，一作“幽”。"
                },
                {
                    "paragraph": "袈裟憶上泛湖船。聞君話我爲官在，頭白昏昏只醉眠。",
                    "zhushu": "趙曰：袈裟，僧人之衣，詩家亦爲熟字用耳。"
                }
            ]
        },
        {
            "name": "寺觀",
            "paragraphs": [
                {
                    "paragraph": "寺觀",
                    "zhushu": "",
                    "type": 1
                },
                {
                    "paragraph": "古詩四首、律詩一十五首",
                    "zhushu": "",
                    "type": 2
                },
                {
                    "paragraph": "遊龍門奉先寺",
                    "zhushu": "魯訔曰：龍門，在西京河南縣。地志曰：“闕塞山，一名伊闕，而俗名龍門。”",
                    "type": 2
                },
                {
                    "paragraph": "已從招提遊，更𪧐招提境。",
                    "zhushu": "洙曰：僧史：“後魏太武帝始光元年，創立伽藍，爲招提之境。隋大業中，改天下寺爲道場，至唐復爲寺。”○師曰：釋氏書：“招提菩薩，皆古佛号，故寺謂之招提。或多伽藍，或名道場，其實一也。”"
                },
                {
                    "paragraph": "隂壑生靈籟，",
                    "zhushu": "昱曰：莊子齊物篇：“汝聞人籟而未聞地籟；汝聞地籟而未聞天籟。”注：“簫也，音頼。”○彦輔曰：沈佺期西岳詩：“隂壑以永閉。”○師曰：山南曰陽，山北彐隂，以其背陽，故爲重隂沍寒之地。風声爲天籟，水声爲地籟，笙竿爲人籟。靈籟，即風也。靈者，善也，如雨曰靈雨。"
                },
                {
                    "paragraph": "月林散淸影。",
                    "zhushu": "洙曰：謝莊月賦：“声林虚籟，淪也㓕波。”梁昭明太子鍾山解講：“暾出岩隱光，月落林餘影。”○師曰：万物之影，无如月影最清，謂之金波，盖取其清也。古云：“人間何處无風月，𦆵到僧坊分外清。”盖言奉先寺風声月影皆佳致也。"
                },
                {
                    "paragraph": "天闕",
                    "zhushu": "洙曰：一作“閱”。"
                },
                {
                    "paragraph": "象緯逼，",
                    "zhushu": "軾曰：閱字當作“闕”，或作“䦚”。蔡天啓云：“古本作‘闚’。”史：“以管窺天。”王介甫云：“當作天閱，對雲卧爲清切。”蔡絛云：“韋述東都記：‘龍門号𩀱闕，以与天内峙，若天闕焉。’”此遊龍門寺詩用闕字，又何疑。○十朋曰：王直方詩話亦云。○夢符曰：右按山謙之丹陽記曰：“大㒷中，議者皆言漢司徒許彧墓闕，可徙施之。王茂弘弗欲，陪乗出宣陽門，南望牛頭山兩峯，曰：‘天闕也，豈煩改作。’帝然之。又晉雷煥妙逹象緯。”○彦輔曰：庾肩吾經禹廟詩：“侵雲似天闕。”"
                },
                {
                    "paragraph": "雲卧衣裳冷。",
                    "zhushu": "次公曰：後漢郅惲傳：“惲明天文歷数，仰占玄象，其説逮並日，非闚天者不可与啚逺。”鮑昭升天行有“雲卧恣行天”，孟浩然有“雲卧晝不起”也。”"
                },
                {
                    "paragraph": "欲覺聞晨鍾，",
                    "zhushu": "鄭曰：斍，居效切，寤也。"
                },
                {
                    "paragraph": "令人發深省。",
                    "zhushu": "蘇曰：陶淵明聞遠公議論，謂人曰：“令人頗發深省。”○彦輔曰：庾信詩：“山寺響晨鍾。”杜言人境俱靜，則發越塵慮，无不省斍。○師曰：天闕者，龍門也。按地理志：“今河南郡，春秋時地属魏，後魏兼置雍州，及属秦州。今龍門縣在府東一百八十里。古耿囯有龍山，即禹所鑿。三秦記云：“魚鼈上之即爲龍，否則㸃額而還。兩山對峙如門然，故曰龍門。龍門乃天之闕門也。”王介甫以天闕不可對雲卧，改爲天閱。閱，視也，視天上象緯逼近。殊不知此詩乃詠龍門，有取於闕，其理必然。二十八𪧐爲經，五星爲緯，象緯逼，言龍門山之髙也。山髙則多雲霧，夜𪧐此寺，如卧雲中，衣裳皆冷潤。釋氏有声聞縁斍，耳有所聞而悟，未若心解之爲上也。其悟道則一，如香岩和尚一日掃庵，瓦礫擊竹声，忽然大悟；又如道吾聞巫吹角，瞥地大省。此得乎声聞而有所斍者也。甫言睡斍忽聞晨鍾，令人深有省悟，其亦香岩、道吾之儔，得於声間縁斍者耶？",
                    "type": 2
                },
                {
                    "paragraph": "山寺",
                    "zhushu": "",
                    "type": 2
                },
                {
                    "paragraph": "野寺殘僧少，山園細路髙。麝香眠石竹，",
                    "zhushu": "洙曰：麝，鹿也。○蘇曰：麝香，鳥名也。石竹，野花也。麝香之鳥，其骨極小；石竹之花，微弱叢生而纎短，麝香所以能眠其間。釋者以謂麝鹿也，豈能眠於石竹？或以謂釋者是。○師曰：天厨禁脔云：“麝香，小鳥也。”与蘇注同。"
                },
                {
                    "paragraph": "鸚鵡啄金桃。亂水通人過，",
                    "zhushu": "定功曰：詩：“渉渭爲乱。”"
                },
                {
                    "paragraph": "懸崖置屋牢。",
                    "zhushu": "蘇曰：姚崇𣑽僧居麥積山下，以岩造成屋，今日爲石岩寺。"
                },
                {
                    "paragraph": "上方重閣晚，百里見纎毫。",
                    "zhushu": "",
                    "type": 2
                },
                {
                    "paragraph": "岳麓山道林二寺行",
                    "zhushu": "",
                    "type": 2
                },
                {
                    "paragraph": "玉泉之南麓山殊，",
                    "zhushu": "洙曰：玉泉，地名。山足曰麓。"
                },
                {
                    "paragraph": "道林林壑爭盤紆。",
                    "zhushu": "修可曰：盛弘之荆州記曰：“長沙西岸有麓山，其下有精舎，左右林嶺，環回泉澗，傍有礬石，毎至嚴冬，其水不停霜雪。”宗淵麓山記云：“足曰麓，盖衡山之足也。”○趙曰：張平子南都賦：“谿壑錯謬而盤紆。”"
                },
                {
                    "paragraph": "寺門髙開洞庭野，殿脚挿入赤沙湖。",
                    "zhushu": "洙曰：洞庭、赤沙，皆湖名。"
                },
                {
                    "paragraph": "五月寒風冷佛國，六時天樂朝香爐。",
                    "zhushu": "洙曰：香炉，峯名。○趙曰：直言佛寺之香炉耳，此乃衡山詩，而舊注云香炉峯，却是廬山寺矣。"
                },
                {
                    "paragraph": "地靈歩歩雪山草，",
                    "zhushu": "洙曰：釋書言佛得道於雪山。○趙曰：楞嚴經云：“雪山大力白牛，食其山中肥膩香草。”"
                },
                {
                    "paragraph": "僧寳人人滄海珠。",
                    "zhushu": "洙曰：言性貟明而无瑕𩔖也。○趙曰：如閻立夲稱仁傑曰：“可謂滄海遺珠矣。”"
                },
                {
                    "paragraph": "塔刼宫墻壯麗敵，香厨松道淸涼俱。",
                    "zhushu": "夢符曰：右按，梁劉孝威謝東宫賜聖僧餘饌啓曰：“斉桓柏寢之噐，周穆軒宫之寳。乳麋香飯，素榛糗漿，五杏七桃，靈𤓰仙棗，莫不氣馥上天，薫流下界。石崇芳果，金谷僅於万株；陳湯木滋，杜陸幾於千樹。猶自髙謝珎竒，多慙品族。”"
                },
                {
                    "paragraph": "蓮花",
                    "zhushu": "洙曰：一作“池”。"
                },
                {
                    "paragraph": "交響共命鳥，",
                    "zhushu": "洙曰：釋經有共命鳥，二首一身。"
                },
                {
                    "paragraph": "金榜𩀱廻三足烏。",
                    "zhushu": "洙曰：三足烏，言寺額金榜有回鵉反鵲之勢也。○趙曰：阿弥陁經：“極樂国常有迦陵頻伽共命之鳥。”金榜，岀神異經。西方有宫，五色黄門，有金榜而銀𨩐。淮南子：“日中有踆烏。”注云：“三足烏也。”"
                },
                {
                    "paragraph": "方丈渉海費時節，玄圃㝷河知有無。",
                    "zhushu": "洙曰：天台賦：“渉海則方丈、蓬萊。”張騫賛曰：“禹本紀言河岀崑崙。自張騫使大夏之後，窮河源，惡覩所謂崑崙者乎？”玄圃，乃崑崙也。史記：“海中有三神山，一曰方丈、玄圃，崑崙山别名。以言方丈、元圃逺在何處，皆不可得往，不若今岳麓寺之傍近，可即而居也。所以下向有桃源、橘洲之興。”"
                },
                {
                    "paragraph": "暮年且喜經行近，春日兼蒙暄暖扶。飄然班白身奚適，旁此煙霞茅可誅。",
                    "zhushu": "洙曰：楚詞：“誅鉏草茅，以全生乎？”言當暮年，𣣔誅鉏草茅，旁此而居也。"
                },
                {
                    "paragraph": "桃源人家易制度，",
                    "zhushu": "洙曰：桃源，秦人避難之地。易制度，言丗更変也。○趙曰：桃源在今鼎州。易制度，言其宫室朴畧，所以制度易爲也。舊注非。"
                },
                {
                    "paragraph": "橘洲田土仍膏腴。",
                    "zhushu": "洙曰：橘州，在長沙。○夢符曰：右按㐮陽記曰：“李衡於武陵龍陽洲上種橘千樹，曰千頭木奴。”又前漢書：“張禹買田四百頃，皆涇渭膏腴土價。”"
                },
                {
                    "paragraph": "潭府邑中甚淳古，太守庭内不喧呼。昔遭衰丗皆晦迹，今幸樂國養㣲軀。依止老𪧐亦未晚，",
                    "zhushu": "洙曰：老宿，僧之年臘髙者。"
                },
                {
                    "paragraph": "冨貴功名焉足圖。乆爲野客㝷幽慣，細學何顒免興孤。",
                    "zhushu": "洙曰：見何顒㒷未忘注。"
                },
                {
                    "paragraph": "一重一掩吾肺腑，",
                    "zhushu": "洙曰：一重一掩，山也，有如吾肺腑然。○夢符曰：右按前漢書：“衛青曰：‘吾幸得以肺腑待罪行間。’”"
                },
                {
                    "paragraph": "山花山鳥吾友于。",
                    "zhushu": "洙曰：与之同処，若兄弟也。○夢符曰：右按南史劉湛傳：“友于素篤。”"
                },
                {
                    "paragraph": "宋公放逐曾題壁，物色分留與",
                    "zhushu": "洙曰：一作“侍”。"
                },
                {
                    "paragraph": "老夫。",
                    "zhushu": "洙曰：宋之問之貶也，塗經於此，有詩尚在壁間。○師曰：盛弘之荆州記曰：“長沙西岸有麓山，其下有精舎，左右林嶺環廻泉澗傍有礬石，毎至嚴冬，其水不停。山足曰麓，盖衡山之足也。”盤紆，回環也。洞庭、赤沙，皆湖名。香炉，峯名。楞嚴經云：“雲山大力白牛，食其山中肥膩香草，此牛唯飲雪山香水，其糞微細，可合和旃旜珠貟，明无瑕翳，其性如之。塔刼，即塔級也，猶云一級二級。”甫贈李邕詩云：“龍宫塔廟湧，浩刼浮雲衛。”王䑓觀詩云：“浩刼因王造，平䑓訪古遊。”釋氏有香積厨，其味淸涼，如食甘露。弥陀經云：“極楽囯常有迦陵頻伽共命之鳥，是諸衆鳥，晝夜六時出和雅音，其音演暢五根、五力、七菩提分、八聖道分，如是等法。日中有三足烏，金榜指寺額，有回鵉返鵲之勢。海中有蓬萊、方丈山，秦始皇遣人入蓬萊、方丈求仙人，歷時不得至，故云費時節。”玄圃，即崑崙河，水岀崑崙山。甫以麓山道林猶勝於方丈、玄圃暮年喜託此，斬茅以居，兼得日暚扶杖。桃源，乃秦人避乱之地。易制度，言丗更変也。武陵啚經云：“橘州在龍縣東北五十里二百歩，周回三十里。”孤，乃孤負也。昔宋之問貶經此，留題在壁。甫至此，復得呤詠景物，故曰“物色分留与老夫”。",
                    "type": 2
                },
                {
                    "paragraph": "同諸公登慈恩寺塔",
                    "zhushu": "洙曰：李肇囯史譜：“進士旣捷，列名于慈㤙寺塔，謂之題名。貞元中，劉太真侍郎試慈恩寺望杏園花詩。”兩京新記：“西京外郭城朱雀街東第三街，皇城東之第一街進業坊、慈恩寺，隋无漏寺之故地，武德𥘉廢。貞觀二十年，髙宗在春宫，爲文德皇后所立，故以慈㤙爲名。南院臨黄渠，竹木森䆳，爲京城之最。寺西院浮啚六級，髙三百尺，永徽三年，沙門玄楚所立。浮啚内有𣑽本諸經数十匣。浮啚前東堦立太宗皇帝撰三藏聖敎序及高宗皇帝述聖記二碑，並禇遂良書，立於弘福寺及此寺。”",
                    "type": 2
                },
                {
                    "paragraph": "髙摽跨蒼穹，烈風無時休。",
                    "zhushu": "趙曰：以言其高也。烈風唯髙処然後有之。公古柏行又曰：“𡨋又孤髙多烈風。”"
                },
                {
                    "paragraph": "自非曠士懐，登兹飜百憂。",
                    "zhushu": "洙曰：王仲宣登楼賦：“登兹楼以西望𠔃，𦕅假日以銷憂。”兎爰詩：“我生之後，逢此百憂。”魏文帝雜詩：“烈烈北風涼。”陸士衡詩：“感物百憂集。劉越石云：‘負杖行吟，則百憂俱怫。’至曹子建，遂使懷百憂。”潘安仁詩：“烈夕風厲。孔子臨河而歎逝者，梁鴻望帝京而作五噫，甫之百憂，盖有所傷云。”○師曰：甫登此塔，俯視兵火之後，景物蕭條，寕无憂傷乎？惟曠逹之士，對此能遺適耳。"
                },
                {
                    "paragraph": "方知象教力，",
                    "zhushu": "洙曰：突厥寺碑：“四天之下，聞諸象教。”王筠棲頭陁寺碑：“正法旣没，象敎陵夷。”注：“謂爲形象以教人。”○趙曰：言危楼髙觀，丗間无有，惟託之象教而後可。營。"
                },
                {
                    "paragraph": "足",
                    "zhushu": "洙曰：一作“立”。"
                },
                {
                    "paragraph": "可追𡨋搜。",
                    "zhushu": "洙曰：孫㒷公遊天台山賦：“非夫遠寄𡨋搜，篤信通神者，向肯遥想而有之。”"
                },
                {
                    "paragraph": "仰穿龍虵窟，始出枝撑幽。",
                    "zhushu": "鄭曰：撑，抽庚切，邪柱也。此塔磴道屈曲，則公有龍虵窟之句冝矣。塔每級之下，盖多枝撑，至其尽級髙処，則爲岀枝撑幽矣。"
                },
                {
                    "paragraph": "七星在北户，",
                    "zhushu": "洙曰：一云“户北”。"
                },
                {
                    "paragraph": "河漢聲西流。",
                    "zhushu": "洙曰：媿文帝雜詩：“天漢囘西流。”鮑明逺玩月城西門靈光賦：“枝牚拟枒而斜據也。”○革曰：鮑明遠詩：“夜移河漢落，徘徊入户中。”○趙曰：言其髙也。吴都賦：“門北户以向日。”於塔言户，則法革經云“佛以右指開宝塔户”也。河漢，天河也。○黄曰：漢雅云：“天河謂之天漢，亦曰河漢，以其在西，若聞其流声焉。”○洙曰：張恊賦曰：“天漢西流。”"
                },
                {
                    "paragraph": "羲和鞭白日，",
                    "zhushu": "洙曰：晉傳玄日昇歌：“羲和𥘉攬轡，六龍並騰驤。”廣雅曰：“羲和，日馭也。”○趙曰：淮南子云：“日馭曰羲和。”故於白日方可以言鞭之。"
                },
                {
                    "paragraph": "少昊行淸秋。",
                    "zhushu": "洙曰：月令：“孟秋之月，其帝少昊。”注：“少皥，金天氏。”殷仲文詩：“獨有清秋日。”晉潘尼朱明送夏少昊迎秋。"
                },
                {
                    "paragraph": "泰山忽破碎，涇渭不可求。俯視但一氣，焉能辨皇州。",
                    "zhushu": "洙曰：謝玄暉詩：“春色滿皇州。”○趙曰：皆言其髙也。○敏功曰：潘岳西征賦：“化一氣而甄三才。”天子之都曰皇州。"
                },
                {
                    "paragraph": "廻首叫虞舜，蒼梧雲正愁。",
                    "zhushu": "洙曰：山海經曰：“南方蒼梧之川，其中有九疑山，舜之所葬，在長沙零陵界也。”"
                },
                {
                    "paragraph": "惜哉瑶池飲，",
                    "zhushu": "洙曰：鮑明遠舞鶴賦：“朝戯乎芝田，夕飲乎瑶池。”穆天子傳：“周穆王觴西王母于瑶池上，西王母爲天子謡曰：‘白雲在天，山陵自出。道里悠遠，山川間之。将子无死，尚能復見’天子荅曰：‘子㱕東土，和治諸夏，万民平均，吾顧見汝。比及三年，将復而野。’"
                },
                {
                    "paragraph": "日晏崑崙丘。”",
                    "zhushu": "洙曰：穆天子傳曰：“天子遂𪧐于崑崙之阿，赤水之陽。吉日辛酉，天子升于崑崙之丘，以觀黄帝之宫。”紀年曰：“周穆王西征，至崑崙丘，見西王母，止之。”葛仙翁：“崑崙一曰玄圃，一曰積石。瑶房，一曰閬風䑓，一曰華蓋，一曰天柱，皆仙人所居之処也。”○趙曰：此暗紀慈恩寺之事也。南望而逺想蒼梧，則記虞舜而思髙宗之晏駕；西望而逺想瑶池，則記西王母而思文徳皇后之不畱也。○敏功曰：列女傳：“柳下惠妻爲誅日：惜哉乃下丗𠔃，今公之可惜。瑶池方㝠，乃以崑崙日宴而不得乆，非言文徳之不留乎。”"
                },
                {
                    "paragraph": "黄鵠去不息，哀鳴何所投。",
                    "zhushu": "洙曰：瑞應啚曰：“黄帝習樂崑崙，以舞衆神，玄鵠六翔其右。”韓詩外傳曰：“田饒事鲁哀公而不見察，謂哀公曰：‘夫黄鵠一㪯千里，止君園池，啄君稻粟，君猶貴之，以其從来逺也。故臣将去君，黄鵠㪯矣。’”戰囯策曰：“莊辛謂楚㐮王曰：‘黄鵠遊於江海，自以无患，不知射者方修弧矢，加己百仞之上。’”"
                },
                {
                    "paragraph": "君看隨陽鴈，各有稻粱謀。",
                    "zhushu": "洙曰：禹貢：“楊州：彭蠡旣瀦，陽鳥攸居。”注：“随陽之鳥，鴻鴈之属，冬月所居於此澤。”蜀都賦“木落南翔，氷泮北徂”是也。又庾信報趙王賜酒詩：“未知稻粱鴈，何以報君恩。”此詩末章同歎山梁雌雉也。○趙曰：公於前章日追思前事矣，又因黄鵠之遠去，雖若髙㪯逺引之士，然无所投止，而我之俯丗徇身，則未免若鴈之謀稻粱也。○髙曰：黄鵠一㪯千里，志在飛騰。鴻鴈隋陽，志在稻梁。當禄山之䧟，京城賢人髙㪯逺引，投竄林野，有似黄鵠。柰何詭隨之志，受賊僞著，不過苟得爵禄而已，豈不若隨陽之鴈，志在逺圗，唯在於稻梁自肥者耶？",
                    "type": 2
                },
                {
                    "paragraph": "陪李梓州王閬州蘇遂州李果州四使君登惠義寺",
                    "zhushu": "",
                    "type": 2
                },
                {
                    "paragraph": "春日無人境，虚空不住天。",
                    "zhushu": "修可曰：取佛書不住相意，謂天運無常，以成四時。○斍範曰：不住者，言無著也。"
                },
                {
                    "paragraph": "鶯花隨丗界，樓閣𠋣山巔。",
                    "zhushu": "洙曰：𠋣，一作“寄”。尓雅釋名：“山頂曰冡，亦曰巔。”"
                },
                {
                    "paragraph": "遲暮身何得，",
                    "zhushu": "洙曰：言衰老而未有所得也。"
                },
                {
                    "paragraph": "登臨意惘然。誰能解金印，",
                    "zhushu": "趙曰：所以諷四使君也。"
                },
                {
                    "paragraph": "瀟洒共安禪。",
                    "zhushu": "洙曰：一云：“三軍将五馬，若箇合安禪。”○蘇曰：王得至少室山寺，愛其瀟洒，顧弟侍語曰：“好解金印，共此安禪，庶免榮華之事。”弟笑而不荅。",
                    "type": 2
                },
                {
                    "paragraph": "和裴迪登新津寺寄王侍郎",
                    "zhushu": "洙曰：王時爲蜀牧。",
                    "type": 2
                },
                {
                    "paragraph": "何限",
                    "zhushu": "洙曰：一作“恨”。"
                },
                {
                    "paragraph": "𠋣山木，吟詩秋葉黄。蟬聲集古寺，鳥影度寒塘。風物悲遊子，",
                    "zhushu": "蘇曰：江淹過㶚陵，秋深葉脫。漢曰：何限風物寥落，秪悲遊子故園之思。"
                },
                {
                    "paragraph": "登臨憶侍郎。老夫貪佛日，隨意宿僧房。",
                    "zhushu": "田曰：金光明經云：“佛日大悲，滅一切闇。”",
                    "type": 2
                },
                {
                    "paragraph": "遊修覺寺",
                    "zhushu": "前逰。",
                    "type": 2
                },
                {
                    "paragraph": "野寺江天豁，山扉花竹幽。詩應有神助，",
                    "zhushu": "夢符曰：右按唐書：“張說旣責岳州，而詩益淒婉，人謂得江山助。”○修可曰：謝靈運甞於永嘉西堂思詩，竟日不就，怱夢見惠運，即得池塘生春草，大以爲工。常云：“此語有神助，非吾語也。”"
                },
                {
                    "paragraph": "吾得及春遊。徑石相",
                    "zhushu": "洙曰：一作“深”。"
                },
                {
                    "paragraph": "縈帶，川雲自",
                    "zhushu": "洙曰：一作“免”。"
                },
                {
                    "paragraph": "去留。禪枝𪧐衆鳥，",
                    "zhushu": "趙曰：庾言安昌寺碑云：“禅枝四靜。”公於佛寺，毎用佛家書，斯爲當体。"
                },
                {
                    "paragraph": "漂轉暮歸愁。",
                    "zhushu": "師曰：言衆僧得所棲託，傷己漂轉，曽衆僧之不若也。",
                    "type": 2
                },
                {
                    "paragraph": "後遊",
                    "zhushu": "",
                    "type": 2
                },
                {
                    "paragraph": "寺憶曽遊處，橋憐再渡時。江山如有待，花栁更無私。",
                    "zhushu": "趙曰：言遊者皆得見之，無所私也。"
                },
                {
                    "paragraph": "野潤煙光薄，沙暄日色遲。客愁全爲減，捨此復何之。",
                    "zhushu": "",
                    "type": 2
                },
                {
                    "paragraph": "上牛頭寺",
                    "zhushu": "",
                    "type": 2
                },
                {
                    "paragraph": "靑山意不盡，衮衮上牛頭。",
                    "zhushu": "趙曰：衮衮，相繼不断之義，出王済說。張華說史、漢：“衮衮可聽。”"
                },
                {
                    "paragraph": "無復能拘礙，眞成浪出遊。花濃春寺靜，竹細野池幽。何處鶯啼切，移時獨未休。",
                    "zhushu": "",
                    "type": 2
                },
                {
                    "paragraph": "望牛頭寺",
                    "zhushu": "",
                    "type": 2
                },
                {
                    "paragraph": "牛頭見鶴林，",
                    "zhushu": "薖曰：鶴林，即靈仙鶴也。"
                },
                {
                    "paragraph": "梯逕繞幽深。",
                    "zhushu": "洙曰：一作“秀麗一何深”。"
                },
                {
                    "paragraph": "春色浮",
                    "zhushu": "洙曰：一作“流”。"
                },
                {
                    "paragraph": "山外，天河宿",
                    "zhushu": "洙曰：一作“没”。"
                },
                {
                    "paragraph": "殿隂。",
                    "zhushu": "趙曰：言殿之髙也。○詠曰：言殿髙通天河也。"
                },
                {
                    "paragraph": "傳燈無白日，",
                    "zhushu": "洙曰：釋氏以灯諭法，謂能破暗也。六祖相傳一法，故云傳燈。故釋書有傳灯録，皆言傳法。○趙曰：此言長明灯也，借傳灯字言之耳。燈所以照夜，而白日亦有灯，故云無白日。舊注遂引傳灯事，非也。"
                },
                {
                    "paragraph": "布地有黄金。",
                    "zhushu": "洙曰：見長者自布地注。○趙曰：言佛宗、佛書有黄金布地。"
                },
                {
                    "paragraph": "休作狂歌老，回看不住心。",
                    "zhushu": "洙曰：釋書有不住相、常住相。○趙曰：縁佛書有住相，而公摘用之。義取於無所住而生其心也。",
                    "type": 2
                },
                {
                    "paragraph": "上兠率寺",
                    "zhushu": "鄭曰：兠，當侯切。",
                    "type": 2
                },
                {
                    "paragraph": "兠率知名寺，",
                    "zhushu": "洙曰：佛書有兠率天宫，故取以名寺。"
                },
                {
                    "paragraph": "眞如㑹法堂。",
                    "zhushu": "洙曰：貞如磾理也。○趙曰：佛書言：“眞如實際。”"
                },
                {
                    "paragraph": "江山有巴蜀，",
                    "zhushu": "趙曰：江山自有巴蜀，時便有之。此乃羊叔子所謂自有宇宙来，便有此山之義。"
                },
                {
                    "paragraph": "棟宇自齊梁。庾信哀雖乆，何顒好不忘。",
                    "zhushu": "洙曰：何顒，後漢人。尚氣節，感友人之義，而爲之復父讎。與李膺善，後爲宦者所䧟，亡匿汝南間。所至皆親其豪傑。𡊮紹愛慕之，私與往来，結奔走之友。○趙曰：庾信作哀江南賦，所以哀者，以金陵瓦解，而身竄荒谷。後漢未，黨事起，顒私入洛陽，從𡊮紹計議。其窮困閉戹者，爲求救援，以濟其患。盖公言身己流落，有庾信之哀矣，而哀愁之中，不忘交好也。何顒者，有救之之心也。○師曰：言甫所至，爲人所好。詩所謂“在彼无惡，在此無斁”是也。"
                },
                {
                    "paragraph": "白牛車逺近，",
                    "zhushu": "趙曰：法華經云：“有太白牛肥徙多力，以駕寳車，盖踰大乗也。”"
                },
                {
                    "paragraph": "且欲上慈航。",
                    "zhushu": "夢符曰：右眇清涼禪師序般若心經云：“般若者，苦海之慈航，昏忂之巨燭也。”",
                    "type": 2
                },
                {
                    "paragraph": "望兠率寺",
                    "zhushu": "",
                    "type": 2
                },
                {
                    "paragraph": "樹宻當山徑，江深隔寺門。霏霏雲氣重，",
                    "zhushu": "洙曰：九章：“白霰雷紛其無垠𠔃，雲霏霏而乗宇。”"
                },
                {
                    "paragraph": "閃閃浪花飜。",
                    "zhushu": "洙曰：海賦：“蝄象暫曉而閃屍。”"
                },
                {
                    "paragraph": "不復知天大，空餘見佛尊。時應淸盥罷，",
                    "zhushu": "鄭曰：盟，古滿切。"
                },
                {
                    "paragraph": "隨喜給孤園。",
                    "zhushu": "洙曰：釋書有給孤園，又有給孤長者。",
                    "type": 2
                },
                {
                    "paragraph": "山寺",
                    "zhushu": "洙曰：得開字，章留後同遊。",
                    "type": 2
                },
                {
                    "paragraph": "野寺根石壁，諸龕遍崔嵬。",
                    "zhushu": "鄭曰：龕，苦含切。"
                },
                {
                    "paragraph": "前佛不復辨，百身一莓苔。",
                    "zhushu": "洙曰：天台賦：“踐苺苔之滑石。”"
                },
                {
                    "paragraph": "唯有古殿存，丗尊亦塵埃。如聞龍象泣，足令信者哀。",
                    "zhushu": "蒼舒曰：右按王筠捿頭陀寺碑曰：“正法旣没，象教陵夷。”又曰：“馬鳴幽讃，龍樹虚求。經曰：‘有比丘名曰龍樹。龍象猶佛象也。’”○修可曰：維摩經云：“菩薩勢力譬如龍象。”又傳灯録云：“逹麽是六衆中所師，波羅提法中龍象盡。”龍象乃鱗毛頭中最巨者，猶麒麟之於走獸，鳯凰之於飛鳥，故經稱僧之出𩔖者曰龍象，非佛像也。"
                },
                {
                    "paragraph": "使君騎紫馬，",
                    "zhushu": "蘇曰：謝靈運出守永嘉，人曰：“騎紫馬者，乃太守也。”盖當日靈運、宗文東同治郡，猶今之守倅並行也。永嘉今有紫馬詞尚傳，乃播謝之德也。"
                },
                {
                    "paragraph": "捧擁從西來。樹羽靜千里，臨江乆徘徊。山僧衣藍縷，吿訴棟梁摧。公爲顧兵徒，咄嗟檀施開。",
                    "zhushu": "夣符曰：右按左氏：“篳簬藍缕，以啓山林。”晋書石崇傳：“咄嗟而辦。”佛書：“信施檀越。”又王筠棲頭陁寺碑曰：“行不捨之，檀，施洽群有。”"
                },
                {
                    "paragraph": "吾知多羅樹，却𠋣蓮華臺。諸天必歡喜，鬼物何嫌猜。以兹撫士卒，孰曰非周才。窮子失淨處，髙人憂禍胎。",
                    "zhushu": "洙曰：福有䑓，禍有胎。○趙曰：漢武帝謂臨賀王曰：“汝包藏禍胎也。”"
                },
                {
                    "paragraph": "歳晏風破肉，",
                    "zhushu": "蘇曰：蘇章傳：“邊地霜緊，沙風破肉，雖重裘氊帳，寒色可畏。”"
                },
                {
                    "paragraph": "荒林寒可廻。思量入道苦，自哂同嬰孩。",
                    "zhushu": "",
                    "type": 2
                },
                {
                    "paragraph": "涪城縣香積寺官閣",
                    "zhushu": "洙曰：涪城，梓州縣。",
                    "type": 2
                },
                {
                    "paragraph": "寺下春江深不流，山腰官閣逈𣸸愁。含風翠壁孤雲細，背日丹楓萬木稠。小院回廊春寂寂，",
                    "zhushu": "洙曰：春，一作“青”。"
                },
                {
                    "paragraph": "浴鳬飛鷺晚悠悠。諸天合在藤蘿外，昏黒應須到上頭。",
                    "zhushu": "洙曰：釋書有諸天，皆言勝樂事。公之末章，因以見志也。○蘇曰：常宗侍煬帝遊寳山。帝曰：“幾時到上方？”琮曰：“昏暗應須到上頭。”左右失笑，帝曰：“淳古君子也。”",
                    "type": 2
                },
                {
                    "paragraph": "暮登四安寺鍾樓寄裴十",
                    "zhushu": "洙曰：四，一作“曰”。",
                    "type": 2
                },
                {
                    "paragraph": "暮𠋣髙樓對雪峯，僧來不語自鳴鍾。孤城返照紅将歛，",
                    "zhushu": "洙曰：夕陽，謂之返照。"
                },
                {
                    "paragraph": "近市浮煙翠且重。多病獨愁常閴寂，",
                    "zhushu": "趙曰：易曰：“闚其户，閴其無人。”王弼注云：“閴，寂也。”"
                },
                {
                    "paragraph": "故人相見未從容。",
                    "zhushu": "洙曰：從容，款曲也。天台賦：“任緩步之从容。”"
                },
                {
                    "paragraph": "知君苦思縁詩瘦，",
                    "zhushu": "蘇曰：崔浩愛吟詠，一日病起，友人戯之曰：“非子病如此，乃子苦吟詩瘦也。”後遂爲口實，因過來請問，醉中書焉。"
                },
                {
                    "paragraph": "大",
                    "zhushu": "洙曰：一作“太”。"
                },
                {
                    "paragraph": "向交游萬事慵。",
                    "zhushu": "洙曰：李曰：“曽有戯贈公詩云：‘借問年来何瘦生，只爲從前作語苦。’”○趙曰：緣苦詩之故，其在交游也，万事皆慵廢矣。",
                    "type": 2
                },
                {
                    "paragraph": "秦州雜詩二首",
                    "zhushu": "居仁曰：同作二十首，一首見馬門，餘見都邑門。",
                    "type": 2
                },
                {
                    "paragraph": "秦州山",
                    "zhushu": "洙曰：一作“城”。"
                },
                {
                    "paragraph": "北寺，勝跡",
                    "zhushu": "洙曰：一云“傳是”。"
                },
                {
                    "paragraph": "隗囂宫。",
                    "zhushu": "洙曰：後漢隗囂據隴西天水郡，寺即囂故居。"
                },
                {
                    "paragraph": "苔蘇山門古，",
                    "zhushu": "洙曰：一作“故”。"
                },
                {
                    "paragraph": "丹靑野殿空。月明垂葉露，雲逐度溪風。",
                    "zhushu": "蘇曰：李隱咨友人不見，謂童曰：“何往？”童不荅。又曰：“主人何往？”童曰：“白雲无心，逐風度溪尓。”李驚異乆之。"
                },
                {
                    "paragraph": "清渭無情極，愁時獨向東。",
                    "zhushu": "",
                    "type": 2
                },
                {
                    "paragraph": "山頭南",
                    "zhushu": "洙曰：一作“東”。"
                },
                {
                    "paragraph": "郭寺，水號北流泉。老樹空庭得，淸渠一邑傳。秋花危石底，晚景卧鍾邊。",
                    "zhushu": "洙曰：一作“前”。"
                },
                {
                    "paragraph": "俛仰悲身丗，溪風爲颯然。",
                    "zhushu": "洙曰：颯，一作“肅”。",
                    "type": 2
                },
                {
                    "paragraph": "玉臺觀",
                    "zhushu": "滕王造。○趙曰：觀在髙處，其中有䑓，号曰玉䑓也。",
                    "type": 2
                },
                {
                    "paragraph": "中天積翠玉臺",
                    "zhushu": "洙曰：一作“虚”。"
                },
                {
                    "paragraph": "遥，",
                    "zhushu": "洙曰：列子曰：“周穆王築䑓，号曰中天䑓。”樂府歌：“閶闔觀玉䑓。”注：“帝之所居。”"
                },
                {
                    "paragraph": "上帝髙居絳節朝。",
                    "zhushu": "修可曰：顔延年應詔詩曰：“坤行垺浮景，交映溢中天。攢素旣森靄，積翠亦葱芊。”注：“松栢重布云積翠。”○趙曰：以䑓之髙而在道觀，故直指爲上帝之髙居，而群仙絳節所朝之處也。"
                },
                {
                    "paragraph": "遂有馮夷來擊鼓，",
                    "zhushu": "洙曰：曹子建洛神賦：“馮夷鳴鼓，女媧清歌。”馮夷乃河伯。○師曰：張平子思玄賦云：“号馮夷使清津𠔃，擢龍舟以済予。”注：“馮夷者，弘農華隂童郷首里人，服八石，得水仙爲河伯。”龍魚河圗曰：“河伯姓吕，名公子。”馮夷即河伯夫人。抱朴子釋鬼篇曰：“馮夷，華隂人，以八月上庚日渡河溺水死，天帝署爲河伯。三說不同，故並載之。生羽翰，言飛仙也。”"
                },
                {
                    "paragraph": "始知嬴女善吹簫。",
                    "zhushu": "洙曰：秦本紀：“大費佐舜，是爲伯翳。舜賜姓嬴氏。”列仙傳：“蕭史，秦女弄玉之夫也。教弄玉吹簫作鳯凰鳴，而作鳯凰䑓吹其上。一旦，夫妻隨鳯仙去。”"
                },
                {
                    "paragraph": "江光隱見黿鼍窟，",
                    "zhushu": "洙曰：李華海賦：“或屑没於黿鼉之窟。"
                },
                {
                    "paragraph": "石勢參差烏鵲橋。”",
                    "zhushu": "洙曰：淮南子：“烏鵲填河成橋而渡織女。”○趙曰：石自髙處望之，其勢參差，可以想其如烏鵲之狀。"
                },
                {
                    "paragraph": "更有紅顔生羽翰，便應黄鶴老漁樵。",
                    "zhushu": "",
                    "type": 2
                },
                {
                    "paragraph": "玉䑓觀",
                    "zhushu": "滕王造。",
                    "type": 2
                },
                {
                    "paragraph": "浩刼因王造，",
                    "zhushu": "洙曰：一作“起”。刼，猶丗也。頭陁碑云：“功済塵刼。”○趙曰：公言道觀多使道書度人經曰：“惟有元始浩刼之家。”○師曰：刼，盖俗謂塔之一級、二級爲一刼、二刼。子美岳麓道林二寺行亦曰：“塔刼宫墻壯麗敵。”若以爲丗刼之刼，則玉䑓乃滕王於髙宗調露中任閬州刺史日所造，去子美未百年，豈可言浩刼因主造乎？"
                },
                {
                    "paragraph": "平臺訪古遊。",
                    "zhushu": "洙曰：梁孝王大治宫室，爲複道，自宫連屬於平䑓。如淳曰：平䑓在大梁東北，離宫所在也。○趙曰：以梁王平䑓比之。"
                },
                {
                    "paragraph": "綵雲簫史駐，",
                    "zhushu": "洙曰：見前詩注。"
                },
                {
                    "paragraph": "文字魯恭留。",
                    "zhushu": "洙曰：景十三年，魯恭王餘𥘉治宫室，壞孔子舊宅以廣其居。聞鍾磬琴瑟之声，遂不敢復壞。於其壁中得古文經傳云。○趙曰：以魯㳟王比滕王也。以詩意推之，滕王必有文書遺跡在焉。"
                },
                {
                    "paragraph": "宫闕通群帝，",
                    "zhushu": "洙曰：道書云：“天有群帝，而大帝最尊。帝猶五方之帝也。大帝，比極也。”"
                },
                {
                    "paragraph": "乾坤到十洲。",
                    "zhushu": "洙曰：道書中有十州記，皆言神仙境土。○定功曰：東方朔十洲記：“漢武帝旣見西王母，言說八方巨海之中，祖洲、𤅀洲、元洲、炎洲、長洲、鳯麟州、聚屋州、流洲、生洲、充州，云十州，並是人跡所稀絶処。”○趙曰：以䑓在道觀中，於天地之閒，由此可以到神仙十洲也。"
                },
                {
                    "paragraph": "人傳有笙鶴，時過北山頭。",
                    "zhushu": "洙曰：劉向列仙傳云：“王子喬，周靈王太子晉也。好吹笙作鳯鳴。遊伊、洛間，道士浮丘公接上嵩山。三十餘年後，來於山上，告桓良曰：‘告我家，七月七日侍我緱氏山頭。’果乗白鶴駐山頂，望之不得到，舉首謝時人而去。”"
                }
            ]
        },
        {
            "name": "皇族",
            "paragraphs": [
                {
                    "paragraph": "皇族",
                    "zhushu": "丗胄附。",
                    "type": 1
                },
                {
                    "paragraph": "古詩三首、律詩九首",
                    "zhushu": "",
                    "type": 2
                },
                {
                    "paragraph": "哀王孫",
                    "zhushu": "洙曰：前漢：“韓信至城下釣，有一漂母哀之，飯信竟至數十日。信謂漂母曰：“吾必重報。”母怒曰：“大丈夫不能自食，吾哀王孫而進食，豈望報乎？”王孫，如言公子也。王深父云：“安禄山驚潼閞，玄宗倉卒西幸，諸嗣王及公主之在外者皆不及後。其後多爲禄山所屠，鮮有脫者。此詩記而哀之。嗚呼！以四海之廣，人帝之尊，念罔終則辱其子孫如此，豈孟子所謂以其所不愛及其所愛者歟？”",
                    "type": 2
                },
                {
                    "paragraph": "長安城頭頭白烏，",
                    "zhushu": "蘇曰：陳伯辨云：“烏有數種，慈烏比他烏微小，反哺之聲可聽。大喙及白頭者，皆不能反哺。然不謂之孝烏，謂之慈烏者，盖受哺之際，乃其母作声，張口揺翅，如母哺子狀，亦其母慈所致。或謂“頭”字當作“頸”，盖烏無頭白者。"
                },
                {
                    "paragraph": "夜飛延秋門上呼。",
                    "zhushu": "蘇曰：神堯初得天下，夜有飛鵲数百，皆集延秋西門呼鳴，至夜分方散。"
                },
                {
                    "paragraph": "又向",
                    "zhushu": "洙曰：一作“來”。"
                },
                {
                    "paragraph": "人家啄大屋，屋底達官走",
                    "zhushu": "洙曰：唐書：“木稼逹官。"
                },
                {
                    "paragraph": "避胡。",
                    "zhushu": "趙曰：白烏之號，不祥也。天寳十五載，禄山䧟潼閞，明皇幸蜀，從延秋門岀，烏飛號於門上，暗言乗輿之出也。乗輿旣岀矣，公𡖖寕不逃避邪。"
                },
                {
                    "paragraph": "金鞭斷折九馬死，",
                    "zhushu": "洙曰：折，石列切。"
                },
                {
                    "paragraph": "骨肉不待同馳驅。腰下寳玦靑珊瑚，",
                    "zhushu": "鄭曰：玦，古穴切。○洙曰：左傳：“晉侯佩太子以金玦。”"
                },
                {
                    "paragraph": "可憐王孫泣路隅。問之不肯道姓名，",
                    "zhushu": "蘇曰：陳遺過武功，道中逢異人，曰：“子先辱後榮。”遺與語，荅問俱有理。遺怪問姓名居住，不荅。乃長揖下路，入竹林中，不知所之。"
                },
                {
                    "paragraph": "但道困苦乞爲奴。",
                    "zhushu": "趙曰：齊建安王子真被誅，入床下叩頭，乞爲奴贖死，不從。"
                },
                {
                    "paragraph": "已經百日竄荆𣗥，身上無有完肌膚。髙帝子孫盡髙凖，龍種自與常人殊。",
                    "zhushu": "洙曰：漢髙祖爲人，隆凖而龍顔。服䖍曰：“凖音拙。”應劭注曰：“隆，髙也。凖，頰權凖也。”李斐曰：“凖，鼻也。”文頴曰：“音凖的之凖。”晉灼曰：“戰國䇿云：“眉目凖𩔖權衡。”史記：“秦始皇蜂目長凖。”李說文音是也。”○趙曰：隋文帝子勇，勇子𠑊，雲昭訓所生，乃雲定興女。文帝喜曰：“皇太孫何謂生不得其地？”定興奏曰：“天生龍種，所以因雲而岀。”"
                },
                {
                    "paragraph": "豺狼在邑龍在野，王孫善保千金軀。",
                    "zhushu": "洙曰：易：“龍戰于野。”䜟：“四夷雲集龍闘野，千金之子，坐不垂堂。”○趙曰：倣陸士衡願保金石軀，而千金軀字又用沈約雜詩“坐䘮千金軀”。"
                },
                {
                    "paragraph": "不敢長語臨交衢，且爲王孫立斯須。",
                    "zhushu": "洙曰：周禮䟽云：“舞交衢。”文選：“白骨交衢。”崔豹古今注：“大路交衢，悉施華衣。”○長，音仗，乃刺言也。交衢，謂路交錯要衝之所。甫與之問荅，不敢私言，但共立少頃，恐爲姦人窺伺故也。"
                },
                {
                    "paragraph": "昨夜東",
                    "zhushu": "洙曰：一作“秦”。"
                },
                {
                    "paragraph": "風吹血腥，東來槖駞滿舊都。",
                    "zhushu": "洙曰：師古曰：“橐駞，言能負囊槖而䭾物也。”史思明傳：“禄山䧟兩京，以駝運兩京御府珎寳於范陽，不如紀極。”○鮑曰：陳來槖駞，謂賊自東都進也。舊都，謂長安也。"
                },
                {
                    "paragraph": "朔方健兒好身手，昔何勇銳今何愚。",
                    "zhushu": "洙曰：丗說：“桓車騎過江時，公私儉薄，自使健兒鼓行劫鈔。”○師曰：哥舒翰領朔方兵守潼閞，一日爲賊敗，如入無人之境。昔禦吐蕃稱精兵，今何敗北？皆歸於賊，故云云。"
                },
                {
                    "paragraph": "𥨸聞太子已傳位，",
                    "zhushu": "洙曰：明皇傳位于肅宗。"
                },
                {
                    "paragraph": "聖德北服南單于。",
                    "zhushu": "鄭曰：單，時連切。○蘇曰：霍光曰：“聖德北服單于，南化蛮貊。民䧍淳厚，土各守職。”"
                },
                {
                    "paragraph": "花門剺靣請雪耻，",
                    "zhushu": "鄭曰：剺，憐題切。○洙曰：時回紇助順。○師曰：南單于，即回紇也。花門，乃回紇地名。甫有題花門詩。囘紇以花門自號。剺靣，謂披其靣皮，示誠悃也。"
                },
                {
                    "paragraph": "慎勿岀口他人狙。",
                    "zhushu": "洙曰：後漢：“耿秉卒，匈奴聞之，舉國號哭，或至梨靣流血。”梨，即剺字。剺，割也，古通用。○師曰：租切，聽也。甫欲王孫慎宻其事，恐爲諜者所得。"
                },
                {
                    "paragraph": "哀哉王孫慎勿踈，五陵佳氣無時無。",
                    "zhushu": "洙曰：漢書曰：“髙帝葬長陵，惠帝葬安陵，景帝葬陽陵，武帝葬荗林，昭帝葬平陵，謂之五陵。”選：“北眺五陵。”○趙曰：後漢：“王伯阿望舂陵城曰：‘氣佳哉！欎欎葱葱。’公之願本朝興復如此。”○師曰：玄宗幸蜀，諸王流離不見収録，安知五陵嘉氣中，無天子岀乎？故以勿踈爲戒。",
                    "type": 2
                },
                {
                    "paragraph": "奉贈李八丈判官",
                    "zhushu": "",
                    "type": 2
                },
                {
                    "paragraph": "我丈時英特，宗枝神堯後。",
                    "zhushu": "洙曰：神尭，唐髙祖也。"
                },
                {
                    "paragraph": "珊瑚市則無，",
                    "zhushu": "洙曰：珊瑚，至珍也，非市中所有之物。"
                },
                {
                    "paragraph": "騄𩦸人得有。",
                    "zhushu": "洙曰：孔子曰：“𩦸不稱其力，稱其德也。”故在人則有之。○趙曰：騄耳與騏𩦸，穆天子八駿中有之，故云人得有。"
                },
                {
                    "paragraph": "早年見標格，秀氣衝星斗。",
                    "zhushu": "洙曰：劎埋没於豐城，而氣衝星斗之間，言不可掩也。"
                },
                {
                    "paragraph": "事業冨清機，",
                    "zhushu": "蘇曰：曹顔遠思友詩：“精義側神奥，清機發妙理。”"
                },
                {
                    "paragraph": "官曹正獨守。頃來樹嘉政，皆已傳衆口。艱難體貴安，",
                    "zhushu": "趙曰：當艱難而爲政不優，其大躰貴在安靜。"
                },
                {
                    "paragraph": "冗長吾敢取？",
                    "zhushu": "洙曰：言於艱難之際，能脫畧細務也。○鄭曰：長，直亮切，多也。○夢符曰：右按文選文賦：“文固無取乎冗長。”○蘇曰：漢文帝：“冗長中似人者，亦可采取。”○趙曰：凡物之剰者爲冗長。長，去声。陸機文賦：今言爲政本分之外，其如物之冗長者，吾不取之。吾字，李丈自言也。"
                },
                {
                    "paragraph": "區區猶歷試，炯炯更持乆。討論實解頥，操割紛應手。",
                    "zhushu": "洙曰：前漢：“匡衡曰：‘匡說詩解人頥。’注：“使人𥬇不能止也。”"
                },
                {
                    "paragraph": "篋書積諷諌，宫闕限奔走。",
                    "zhushu": "洙曰：限，值也，值天子播迁也。○趙曰：雖有諌書之多，積滿朝篋，而身則限不能造宫𨶕也。亦詩曰“駿奔走”。舊注非。"
                },
                {
                    "paragraph": "入幕未展材，",
                    "zhushu": "洙曰：一作“懷”。幕，府也。○夢符曰：右按晉史：“郄超在桓温幕下，謝安在外望見超，曰：‘郄生可謂是入幕之賔也。’”"
                },
                {
                    "paragraph": "秉鈞孰爲偶？",
                    "zhushu": "洙曰：鈞，鈞衡也。詩：“秉國之鈞。言作相。”"
                },
                {
                    "paragraph": "所親問淹泊，",
                    "zhushu": "趙曰：公自謂。傳云：“愛其所親也。“楚辝王逸注曰：“泊，止也。泊與薄同。”"
                },
                {
                    "paragraph": "汎愛惜衰朽。",
                    "zhushu": "趙曰：論語：“汎愛衆。如殷仲文云：‘廣筵散泛愛。’遂以爲朋友之呼矣。”"
                },
                {
                    "paragraph": "垂白亂南翁，委身希北叟。",
                    "zhushu": "洙曰：馬融傳論：“得北叟之後福。”淮南子：“北叟失馬，人皆吊之。北叟曰：‘此何詎不爲福？’居数月，其馬將駿馬而歸，人皆賀之。對曰：‘此何詎不爲禍。’家冨馬良，其子好騎，墮而折卑，人皆吊之。對曰：‘此何詎不爲福！’居数年，胡夷大入，丁壯者皆控弦而戰，塞上之人死者十九，此獨以跛之故，父子相保也。”○趙曰：前漢：“項籍泛范增說項梁云：南公稱曰：‘楚雖三户，云秦必楚。’注云：“南公，南方之老人也。”北叟，岀班固幽通賦云：“北叟頗識其𠋣伏。”則指塞上之父爲北叟也。舊注引淮南子，遂輒塞上之人爲北叟，不知事，則用淮南子“塞翁失馬”，而字則班固也。"
                },
                {
                    "paragraph": "眞成窮轍鮒，",
                    "zhushu": "洙曰：轍中之鮒，呼莊周，求斗水之活。"
                },
                {
                    "paragraph": "或似喪家狗。",
                    "zhushu": "洙曰：孔子丗家：“纍櫐如䘮家狗。”"
                },
                {
                    "paragraph": "秋枯洞庭石，風颯長沙栁。髙興激荆衡，知音爲回首。",
                    "zhushu": "趙曰：水落石岀，所以爲枯也。洞庭、長沙，荆與衡，皆相連之地。○師曰：洽聞記：“拂國岀珊瑚，生水厎，大船載鐵網，下水取之。”東方朔云：“騏驥、緑耳，天下之良馬。二物不可多得。”喻李公人百希有。曹顔逺思交詩：“精義側神奥，清機發妙理。”公有機謀，故能建立事業，又能守官。忠正躰，正躰也。艱難之際，貴以清静爲政。冗長吾敢取，言不以煩碎爲務也。“持乆”，言待心始終。丗說：“桓席武與郄昭議芟荑朝臣，條牒旣定，其夜同宿。明晨起，呼謝安、王坦之入，擲䟽示之，郄猶在帳内。謝含𥬇曰：‘郄生可謂入幕賔矣。’秉鈞，宰相之職。孰爲偶言非李之匹敵也。所親，言李與杜同出陶唐氏。南翁，甫自稱，言寓居荆南也。北叟，塞翁也。失馬云“未必不爲福”，及得馬又云“未必不爲禍”。甫委身之窮達，希慕乎北叟。洞庭、長沙，皆荆南之地。知音爲囘首，言有所思於李也。”",
                    "type": 2
                },
                {
                    "paragraph": "别李義",
                    "zhushu": "彦輔曰：公自言杜與李司岀於陶唐氏，故此詩言“余亦忝諸孫”也。詩云“中外貴賤殊”，乃與義爲表昆弟，非李杜同岀扵陶唐氏。",
                    "type": 2
                },
                {
                    "paragraph": "神堯十八子，十七王其門。道國洎舒國，實惟親弟昆。",
                    "zhushu": "洙曰：唐髙祖二丨二子，而此止云“十七王其門”，未詳也。道王名元慶，第十六子也。舒王元名第干，八子也。○鮑曰：髙祖二十二子，道王元慶、舒王元名、衛懷王玄霸、楚哀王智雲皆先薨，太子建成、巢王元吉以事誅，詔除籍，故止言十八。太宗有天下，故有十七子封王也。"
                },
                {
                    "paragraph": "中外貴賤殊，",
                    "zhushu": "師曰：義宗姓爲内，甫異姓爲外，故云貴賤殊。"
                },
                {
                    "paragraph": "余亦忝諸孫。",
                    "zhushu": "趙曰：神堯，唐髙祖也。按史有二十二子，而今詩云十八子者，學者尚疑之。道名元慶，第十六子也。舒王元名，第十八子。詳味詩意，則李義者，道國之裔孫，而公則舒國後裔之外孫也。舊注云：“公自言杜與李同岀於陶唐氏。”是何夢語。"
                },
                {
                    "paragraph": "丈人嗣王業，",
                    "zhushu": "洙曰：唐制，諸子襲封者，謂之似王。○趙曰：丈人，指言李義之父也。似王業，則継似前王之業也。舊注云：“襲封謂之似王。”其說誤矣。"
                },
                {
                    "paragraph": "之子白玉温。",
                    "zhushu": "趙曰：稱李義也，謂其温如玉也。"
                },
                {
                    "paragraph": "道國繼德業，請從丈人論。",
                    "zhushu": "趙曰：申言丈人乃道國之後，其能継其德業者，請從李義之父言之也。"
                },
                {
                    "paragraph": "丈人領宗𡖖，",
                    "zhushu": "洙曰：宗正𡖖也。"
                },
                {
                    "paragraph": "肅穆古制敦。",
                    "zhushu": "馬曰：肅穆，欽和貌。古制敦，謂敦厚宗族也。"
                },
                {
                    "paragraph": "先朝納諌諍，",
                    "zhushu": "馬曰：先朝，指太宗也。"
                },
                {
                    "paragraph": "直氣横乾坤。子建文筆壯，河間經術存。",
                    "zhushu": "洙曰：曹子建能文。漢河間王能明於經術，献禮樂，建三雝之教。○趙曰：子建，魏陳留王曹植也。能文章。漢景帝、河間献王德也，明於經術。以此言李義之父。"
                },
                {
                    "paragraph": "温克冨詩禮，骨淸慮不喧。洗然遇知己，談論淮湖奔。",
                    "zhushu": "洙曰：言談論鋒起，若淮湖奔注，不可涯涘也。○蘇曰：梁衡曰：“見王戎談論，如淮湖傾注，源流莫可擬此而測掩也。”"
                },
                {
                    "paragraph": "憶惜初見時，小𥜗",
                    "zhushu": "洙曰：一“孺”。"
                },
                {
                    "paragraph": "繡芳蓀。",
                    "zhushu": "洙曰：文選：“芳蓀紫綺爲上𥜗。”𥜗，袴也。○趙曰：自經術存而下，皆李義。襦，短衣也。賈𧨏過秦論云：“衰者利短褐。”注曰：“一作‘短’，小襦也。”舊注妄添選五言詩爲七字云“芳蓀紫綺爲上𥜗”，何輒附會如此。"
                },
                {
                    "paragraph": "長成忽㑹靣，慰我乆疾魂。三峽春夏交，江山雲霧昏。正宜且聚集，恨此當離罇。莫怪執盃遟，我衰涕唾煩。",
                    "zhushu": "洙曰：王仲宣愬盃行遟。解嘲：“涕唾流珠沫。”○趙曰：舉杯西，我獨執之遟，盖以涕唾煩故也。舊注引“但訝盃行遟”，却是訴主人行盃之遟耳，何于此義。"
                },
                {
                    "paragraph": "重問子何之，西上岷江源。",
                    "zhushu": "洙曰：順流爲㳂，逆流爲泝。自夔入蜀，泝，流也，故曰西上。"
                },
                {
                    "paragraph": "願子少干謁，蜀都足戎軒。誤失将帥意，不如親故恩。",
                    "zhushu": "洙曰：甫幾不能脫嚴武之暴，又爲郭英乂所不容，有是句。"
                },
                {
                    "paragraph": "少年早歸來，梅花已飛翻。",
                    "zhushu": "趙曰：王粲四言詩曰：“苟非鴻鵰孰能飛？”"
                },
                {
                    "paragraph": "弩力慎風水，",
                    "zhushu": "洙曰：言丗若風波也。○趙曰：舟行之所慎也。"
                },
                {
                    "paragraph": "豈惟數盤飱。",
                    "zhushu": "洙曰：所謂加飱食也。"
                },
                {
                    "paragraph": "猛虎卧在岸，蛟螭出無痕。",
                    "zhushu": "洙曰：言所在皆害人者也。此皆譏時。"
                },
                {
                    "paragraph": "王子自愛惜，老夫困石根。生别古所嗟，發聲爲爾吞。",
                    "zhushu": "洙曰：王子，稱李義也。困石根，言不得其地也。吞声，言声岀而復吞也。",
                    "type": 2
                },
                {
                    "paragraph": "贈特進汝陽王二十韻",
                    "zhushu": "",
                    "type": 2
                },
                {
                    "paragraph": "",
                    "zhushu": "洙曰：舊注：“王名僎，天宝中封爲王，祕書監同正貟。父棣王琰，乃𤣥宗第四子也。琰妃韋氏，少師之女也。新注按唐史詩：‘皇帝長子璡封汝陽，位特進。僎位祕書監。此詩乃贈璡，非僎也。’”璡已見八哀詩云。○鮑曰：璡，譲皇帝子。新史書贈太子太師，不書特進，失之。舊史言小特進贈太子太師，与公詩合。○趙曰：公八哀詩太子太師、汝陽王璡曰：“汝陽，譲帝子。”而舊注又以此爲棣王琰之子，何自眩惑也？此詩在八哀詩所贈之先，盖其特進時爾。特進正二品，而太子太師一品也。"
                },
                {
                    "paragraph": "特進群公表，",
                    "zhushu": "洙曰：漢官儀曰：“諸侯功徳優盛，朝廷所敬異者，賜位特進，在三公下。特進，漢官也。二漢及魏晉以加官。表，儀表也。”"
                },
                {
                    "paragraph": "天人夙德升。",
                    "zhushu": "洙曰：邯郸淳見曹植才，卞歸，對其所知歎植之才，謂之天人。夙，早也。"
                },
                {
                    "paragraph": "霜蹄千里駿，",
                    "zhushu": "洙曰：武帝謂劉徳爲千里駒。師古曰：其所言若駿馬可致千里也。"
                },
                {
                    "paragraph": "風翮九霄鵬。",
                    "zhushu": "洙曰：莊子：“鵬怒而飛，其翼若垂天之雲，摶扶摇而上者九万里。”"
                },
                {
                    "paragraph": "服禮求毫髮，",
                    "zhushu": "洙曰：僖二十三年傳：“服於有礼，社稷之衛。”○趙曰：言礼无纎毫違背。"
                },
                {
                    "paragraph": "推忠忘寢興。聖情常有眷，朝退若無慿。",
                    "zhushu": "洙曰：不挾貴也。"
                },
                {
                    "paragraph": "仙醴求浮蟻，",
                    "zhushu": "洙曰：醴，一作“醖”。師古曰：“醖，甘酒也。少麴多米，一𪧐而熟，不斉之。”漢書：“楚元王敬礼申公，穆生不嗜酒，王毎置酒，甞爲穆生設醴。”曹子建七啓云：“浮蟻鼎沸，酷烈馨香。”"
                },
                {
                    "paragraph": "竒毛或賜鷹。",
                    "zhushu": "蘇曰：隋文帝賜楊素白花角鷹。"
                },
                {
                    "paragraph": "淸閞塵不雜，",
                    "zhushu": "洙曰：㑹稽典録：“丁寛門无雜賔。”劉孝標論：“不雜風塵也。”"
                },
                {
                    "paragraph": "中使日相乗。",
                    "zhushu": "洙曰：吴志朱然傳：“中使日食之物相望於道。”"
                },
                {
                    "paragraph": "晚節嬉遊簡，",
                    "zhushu": "洙曰：不以嬉遊爲務也。"
                },
                {
                    "paragraph": "平居孝義稱。自多親棣萼，",
                    "zhushu": "洙曰：友爱兄弟也。"
                },
                {
                    "paragraph": "誰敢問山陵。",
                    "zhushu": "洙曰：後漢東平王蒼傳：“帝欲爲原陵、𩔰莭陵起縣邑，蒼聞之，遽上䟽諌，帝從而止。自是朝廷毎有疑故，輒以驛使諮問，蒼於是悉心以對，皆見幼用。”"
                },
                {
                    "paragraph": "學業醇儒冨，",
                    "zhushu": "洙曰：賈生涉獵書記，不能爲醇儒。醇者，不雜。"
                },
                {
                    "paragraph": "辭華哲匠能。",
                    "zhushu": "秦曰：殷仲文詩：“哲匠感蕭辰。”"
                },
                {
                    "paragraph": "筆飛鸞聳立，章罷鳯騫騰。",
                    "zhushu": "洙曰：羡其書翰也。"
                },
                {
                    "paragraph": "精理通談𥬇，",
                    "zhushu": "洙曰：雖談𥬇，皆精於理道。"
                },
                {
                    "paragraph": "忘形向友朋。",
                    "zhushu": "洙曰：不驕也。"
                },
                {
                    "paragraph": "寸腸堪繾綣，",
                    "zhushu": "洙曰：寸腸，取必也。○昱曰：板詩：“以謹繾綣。”注：“反覆也。”○鄭曰：上去演，下古轉切。謹慎貌。"
                },
                {
                    "paragraph": "一諾豈驕矜。",
                    "zhushu": "洙曰：一諾，見鄭諌義詩注。"
                },
                {
                    "paragraph": "已忝歸曹植，",
                    "zhushu": "洙曰：見天人夙徳升注。"
                },
                {
                    "paragraph": "何知對李膺。",
                    "zhushu": "後漢杜宻傳：黨錮事起，宻与李膺俱坐，而名行相次，故時人亦李杜。前有李固、杜喬，故言亦也。范滂丹曰：“汝得与李、杜斉名，死亦何恨。”謂膺、宻也。子羙對汝陽，謙辝也。"
                },
                {
                    "paragraph": "招要恩屢至，",
                    "zhushu": "鄭曰：要，伊消切。"
                },
                {
                    "paragraph": "崇重力難勝。",
                    "zhushu": "洙曰：子美自言雖蒙招要之恩，而礼意崇重，非力所能勝也。"
                },
                {
                    "paragraph": "披霧𥘉歡夕，",
                    "zhushu": "洙曰：衛瓘見樂廣，曰：“見此人瑩然若披雲霧而覩青天也。”"
                },
                {
                    "paragraph": "髙秋爽氣澄。樽罍臨極浦，鳬鴈宿張燈。花月窮遊宴，炎天避欎蒸。",
                    "zhushu": "石曰：猶河朔避暑之地。"
                },
                {
                    "paragraph": "硯寒金井水，",
                    "zhushu": "洙曰：荆州記：“益陽有金井数百，古老傳金人以杖撞地，輒成井。”"
                },
                {
                    "paragraph": "簷動王壼冰。",
                    "zhushu": "洙曰：鮑明遠詩：“清如玉壷冰。”"
                },
                {
                    "paragraph": "瓢飲唯三逕，",
                    "zhushu": "洙曰：顔囘一聖，蔣許三逕。"
                },
                {
                    "paragraph": "巖栖異一塍。",
                    "zhushu": "洙曰：謝靈運詩：“栖岩挹飛泉。”百層，髙絶也。"
                },
                {
                    "paragraph": "謬持蠡測海，",
                    "zhushu": "洙曰：東方朔論曰：“以管窺天，以蠡測海。”張晏曰：“蠡，瓠飘也。”師古曰：“蠡，來弋反。”○師曰：今辱宴會，酒量非公敵，故云云。"
                },
                {
                    "paragraph": "况挹酒如澠。",
                    "zhushu": "鄭曰：食陵切。○洙曰：昭十二年傳：“晉侯与吝宴，中行穆子相。投壷，晉侯先，穆子曰：‘有酒如淮，有肉如坻。寡君中此，爲諸侯師。’中之。斉侯㪯矢曰：‘有酒如澠，有肉如陵。寡人中此，与君代㒷。’亦中之。”○昱曰：澠水岀斉囯臨淄縣北入時水。"
                },
                {
                    "paragraph": "鴻寳全寧祕，",
                    "zhushu": "洙曰：劉向傳：“上復㒷神仙方術之事，而淮南有枕中鴻宝苑祕書。”師古曰：“鴻宝苑袐書，並道術篇名，藏在枕中，存録之，不漏泄也。”"
                },
                {
                    "paragraph": "丹梯庶可陵。",
                    "zhushu": "洙曰：謝玄暉敬山亭詩：“要欲追竒趣，即此陵丹梯。”"
                },
                {
                    "paragraph": "淮王門有客。",
                    "zhushu": "洙曰：一作“門下客”。淮南王安之善屬文，天下方術之士多往帰焉。於是遂与蘇飛、李向、左吴、田由、雷被、晉昌時等八人及諸儒大山、小山之徒，其溝淪道德，緫統仁義，而著鴻烈解也。"
                },
                {
                    "paragraph": "終不愧孫登。",
                    "zhushu": "洙曰：晉隱逸孫登傳：“𥘉，楊駿徵髙士孫登，遺以布被。登截被於門，大呼曰：‘斫斫刺刺。’後梁如其言。”登傳云：“好讀易，甞抚一絃琴，見者皆親樂之。”𥠖余幽憤詩曰：“昔慚桞下，今愧孫登。”○師曰：楊駿无徳而登諷之，璡无愧於甫，故云云。",
                    "type": 2
                },
                {
                    "paragraph": "奉漢中王手扎",
                    "zhushu": "",
                    "type": 2
                },
                {
                    "paragraph": "國有乾坤大，王今叔父尊。",
                    "zhushu": "洙曰：王譲皇帝之子，代宗之叔父也。"
                },
                {
                    "paragraph": "剖符來蜀道，",
                    "zhushu": "洙曰：見将赴成都韋堂詩注。"
                },
                {
                    "paragraph": "歸蓋取荆門。",
                    "zhushu": "洙曰：夷陵有荆門山，其狀如闕然。○趙曰：由荆門軍岀陸而往矣。謂之取者，取道之取也。"
                },
                {
                    "paragraph": "峽險通舟峻，江長注海奔。主人留上客，避暑得名園。",
                    "zhushu": "趙曰：在塗中借名以過憂也。主人，指爲郡之人。"
                },
                {
                    "paragraph": "前後緘書報，分明饌玉恩。天雲浮絶壁，風竹在華軒。",
                    "zhushu": "趙曰：觀絶壁之天雲，對華軒之風竹，言王名園中如此也。"
                },
                {
                    "paragraph": "已覺良宵永，何看駭浪翻。",
                    "zhushu": "洙曰：海賦：“驚浪雷奔，駭水迸集。”鮑明遠：“翻浪揚白鷗。”○趙曰：言時已秋矣，而風水稍定，不復見浪之可駭也。"
                },
                {
                    "paragraph": "入期朱邸雪，",
                    "zhushu": "洙曰：唐制：諸侯各置邸京師，故有邸吏。朱邸，言邸有朱户。以冬爲入期，故言雪。謝玄暉：“朱邸亏開，効蓬心於秋實。”○趙曰：以雪爲期而至京也。言制諸侯各置邸京師。朱邸，言邸以朱户故也。"
                },
                {
                    "paragraph": "朝旁紫㣲垣。",
                    "zhushu": "洙曰：晉志：“紫宫垣一口。紫微，大帝之坐，天子之所居也。”"
                },
                {
                    "paragraph": "枚乗文章老，",
                    "zhushu": "洙曰：西京雜記：“枚乗文章敏疾，長𡖖制作淹遲，皆盡一時之譽。而長𡖖温麗，枚乗時有累句，故知疾行無善迹矣。”揚子曰：“軍庇之際，戎馬之間，飛書馳檄，用枚乗；廊廟之下，朝廷之中，髙文典𠕋，用相如。”○趙曰：梁孝王時，枚乗在諸文士之間，年最髙。舊注所引，失公本意。"
                },
                {
                    "paragraph": "河間禮樂存。",
                    "zhushu": "洙曰：景十三王：“河間獻王徳，武帝時來朝，獻雅樂，對三雍宫。又立博士，修禮樂，被服儒術。”"
                },
                {
                    "paragraph": "悲秋宋玉宅，",
                    "zhushu": "洙曰：哀江南賦：“誅茅宋玉之宅。”○趙曰：宋玉宅在歸州，言王在歸州，又如悲秋之朱玉也。"
                },
                {
                    "paragraph": "失路武陵源。",
                    "zhushu": "洙曰：見如逢武陵路詩生。"
                },
                {
                    "paragraph": "淹薄俱崖口，東西異石根。夷音迷咫尺，",
                    "zhushu": "洙曰：楚俗語言多夷音。"
                },
                {
                    "paragraph": "鬼物傍",
                    "zhushu": "洙曰：一作“𠋣”。"
                },
                {
                    "paragraph": "黃昏。",
                    "zhushu": "洙曰：蕪城賦：“木魅山鬼，昏見晨趍。”"
                },
                {
                    "paragraph": "犬馬誠爲戀，",
                    "zhushu": "洙曰：曹子建表：“不勝犬馬戀主之情。”史記：“丞相翟青曰：‘臣不勝犬馬之心。’”○趙曰：公又言其有懷君之心。"
                },
                {
                    "paragraph": "狐狸不足論。",
                    "zhushu": "洙曰：張綱傳：“豺狼當路，安問狐狸。”"
                },
                {
                    "paragraph": "從容草奏罷，宿昔奉清罇。",
                    "zhushu": "趙曰：此言漢中書爲上草奏，旣罷，當奉飲宴，盖其清罇已在昔日如此矣。",
                    "type": 2
                },
                {
                    "paragraph": "戲題寄上漢中王三首",
                    "zhushu": "洙曰：時王在梓州。𥘉，王乃斷酒不飲，篇中有戲。",
                    "type": 2
                },
                {
                    "paragraph": "西漢親王子，",
                    "zhushu": "洙曰：王譲皇帝之子，汝南王璡弟也。"
                },
                {
                    "paragraph": "成都老客星。",
                    "zhushu": "洙曰：公自喻也。○趙曰：如嚴與光武同𪧐，史占客星犯帝座。"
                },
                {
                    "paragraph": "百年𩀱白𩯭，一别五愁",
                    "zhushu": "洙曰：一作“飛”。"
                },
                {
                    "paragraph": "螢。",
                    "zhushu": "洙曰：五飛螢，則歳五換矣。"
                },
                {
                    "paragraph": "忍斷杯中物，",
                    "zhushu": "洙曰：張翰曰：“使有身後名，不如即時一杯酒。”○蘇曰：吴術好飲酒，因醉詬權貴，遂戒飲。阮宣命飲，術曰：“近斷飲。”宣以拳歐其背，曰：“看看老逼癡漢，忍斷杯中物耶？”抑而飲之。"
                },
                {
                    "paragraph": "秪看座右銘。",
                    "zhushu": "洙曰：崔子玉有座右銘。○蘇曰：桞渾冩座右銘自誡，起坐皆書之，行卧亦看。"
                },
                {
                    "paragraph": "不能隨皂蓋，",
                    "zhushu": "洙曰：見陪王漢州遊房公西湖注。○趙曰：皂蓋，指漢中王也。漢二千石朱𨎚皂蓋。"
                },
                {
                    "paragraph": "自醉逐浮萍。",
                    "zhushu": "",
                    "type": 2
                },
                {
                    "paragraph": "䇿杖時能出，",
                    "zhushu": "修可曰：吴越春秋載：“太王策杖去邠。”"
                },
                {
                    "paragraph": "王門異昔遊。",
                    "zhushu": "洙曰：謂其断酒也。"
                },
                {
                    "paragraph": "已知嗟不起，",
                    "zhushu": "師曰：言王以酒得病，遂斷不飲。"
                },
                {
                    "paragraph": "未許醉相留。蜀酒濃無敵，",
                    "zhushu": "洙曰：蜀都賦：“𨢩以醥清，一醉累月。”"
                },
                {
                    "paragraph": "江魚美可求。",
                    "zhushu": "洙曰：蜀都賦：“嘉魚岀於丙穴。”"
                },
                {
                    "paragraph": "終思一酩酊，",
                    "zhushu": "蘇曰：向秀曰：“長安酒家多好事，兼酒味醇醲，甚思得與嵆中散一醉。”"
                },
                {
                    "paragraph": "淨掃鴈池頭。",
                    "zhushu": "洙曰：廣漢郡有金鴈池，古老相傳云：“有金鴈一雙隱於此池，日岀見其影也。”○趙曰：此梓州詩，而舊注引漢州鴈水以證，豈于廣漢郡耶？髙嶠詩云：“乗歡俯鳩池。”則往時素有鴈池之名，於地可以泛指爲鴈池矣。以俟明識。○鄭曰：西京雜記：“梁孝王苑有鴈池。”",
                    "type": 2
                },
                {
                    "paragraph": "群盗無歸路，衰顔㑹逺方。尚憐詩警䇿，",
                    "zhushu": "洙曰：文賦云：“立片言以居要，乃一篇之警䇿。”西征賦：“發闥𡖖之警䇿。”○趙曰：梁鍾嶸作詩品曰：“陳思贈弔、仲宣七哀、公幹思友、阮籍詠懷、靈運鄴中、士衡擬古、陶公詠貧之製，惠連搗衣之作，皆五言之警䇿者也。”"
                },
                {
                    "paragraph": "猶憶酒顛狂。魯衛彌尊重，",
                    "zhushu": "洙曰：漢中王兄弟俱領重鎮。○蒭曰：語云：“魯衛之政，兄弟也。”漢中王與兄璡俱領重鎮。"
                },
                {
                    "paragraph": "徐陳略䘮亡。",
                    "zhushu": "洙曰：魏文帝與王粲書云：“徐、陳、應、劉，一時俱逝，何數年之間，零落略盡。”○趙曰：言王賔客多䘮。"
                },
                {
                    "paragraph": "空餘枚",
                    "zhushu": "洙曰：一作“故”。"
                },
                {
                    "paragraph": "叟在，應念早升堂。",
                    "zhushu": "洙曰：枚叟，公自喻也。○趙曰：雪賦云：“召鄒生，延枚叟。”○鄭曰：枚叟，枚乗也。",
                    "type": 2
                },
                {
                    "paragraph": "戯作寄上漢中王二首",
                    "zhushu": "王新誕明珠。",
                    "type": 2
                },
                {
                    "paragraph": "雲裏不聞𩀱鴈過，掌中貪見一珠新。",
                    "zhushu": "洙曰：三輔訣録曰：“孔融見韋乞将其父書曰：‘不意𩀱珠生於老蚌。’”○蘇曰：馬𣑽賀人有子曰：“欣得掌中之一珠。”○趙曰：幽明録：“張華言：‘入九館之人，所見癡龍，𥘉一珠，食之，天地齊壽。’”佛書云：“如掌中之珠。”"
                },
                {
                    "paragraph": "秋風嫋嫋吹江漢，",
                    "zhushu": "洙曰：謝靈運：“嫋嫋秋風過。”湘夫人云：“嫋𠔃秋風。”"
                },
                {
                    "paragraph": "只在他郷何處人。",
                    "zhushu": "",
                    "type": 2
                },
                {
                    "paragraph": "謝安舟楫風還起，",
                    "zhushu": "洙曰：謝安嘗與孫綽等泛海，風起浪涌，諸人並懼，安吟嘯自若。舟人以安爲悅，猶去不止。風轉急，安徐曰：“如此将何歸耶？”舟人黙然，即回。衆咸服其雅量。"
                },
                {
                    "paragraph": "梁苑池臺雪欲飛。",
                    "zhushu": "洙曰：謝靈運雪賦：“歳将暮，時旣昏。寒風積，愁雲繁。梁王不悅，游於兎園。俄而微霰零落雪下。”"
                },
                {
                    "paragraph": "杳杳東山携漢妓，",
                    "zhushu": "洙曰：謝靈運：“携妓遊東山。”○趙曰：戯言漢中王謝安携妓東山之興，尚杳杳然。"
                },
                {
                    "paragraph": "泠泠滫竹待王歸。",
                    "zhushu": "修可曰：脩竹，梁孝王園名也。續漢書：“梁王兎園多植竹，即所謂脩竹園地。亦云孝王東苑，方三百里，苑中有鴈池、脩竹園。”",
                    "type": 2
                },
                {
                    "paragraph": "衡州送李大夫七丈勉赴廣州",
                    "zhushu": "",
                    "type": 2
                },
                {
                    "paragraph": "斧龯下青冥，",
                    "zhushu": "洙曰：禮：“賜斧鉞，然後殺。”魏武九錫文：“犯𨵿干紀，罔不誅殛，是用錫公斧鉞。”○蘇曰：何敬祖将軍新持斧鉞，揔握虎符，自青冥來鎮岷隴。"
                },
                {
                    "paragraph": "樓船過洞庭。",
                    "zhushu": "洙曰：漢武征南越，作樓船。"
                },
                {
                    "paragraph": "北風随爽氣，",
                    "zhushu": "洙曰：登樓賦：“向北風而開襟。王子猷西山致有爽氣。”"
                },
                {
                    "paragraph": "南斗避文星。日月籠中鳥，",
                    "zhushu": "洙曰：潘安：“池魚籠鳥。”"
                },
                {
                    "paragraph": "乾坤水上萍。王孫丈人行，",
                    "zhushu": "洙曰：匈奴云：“漢天子，我丈人行。”"
                },
                {
                    "paragraph": "垂老見飄零。",
                    "zhushu": "師曰：諸侯賜斧鉞，然後誅殺。靑冥，天也。言天子賜李以節鉞。樓船，船上有樓櫓，過洞庭，迤邐之廣州。北風隨爽氣，言自北而南，帶爽氣而來。南斗避文星。北斗以南，公一人而已。籠中鳥，局促不得騁。子美客居：“局促如籠鳥，飄如水萍。豈意垂老之年，尚見飄零失所乎？”行，音項，儔也。",
                    "type": 2
                },
                {
                    "paragraph": "送李𡖖曄",
                    "zhushu": "",
                    "type": 2
                },
                {
                    "paragraph": "王子思歸日，長安已亂兵。",
                    "zhushu": "趙曰：王子，指李曄也，時有吐蕃之亂也。"
                },
                {
                    "paragraph": "霑衣問行在，",
                    "zhushu": "趙曰：代宗車駕出幸陜也。"
                },
                {
                    "paragraph": "走馬向承明。",
                    "zhushu": "趙曰：承明，漢殿名。"
                },
                {
                    "paragraph": "暮景巴蜀僻，春風江漢清。晉山雖自弃，魏闕尚含情。",
                    "zhushu": "趙曰：按宣室志載：“庶史有道士尹君者，隱晉山，不食粟，甞餌栢葉。北門從事嚴綬敬事之。”莊子言：“身在江湖之上，心遊魏闕之下。”"
                },
                {
                    "paragraph": "○",
                    "zhushu": ""
                }
            ]
        },
        {
            "name": "丗胄",
            "paragraphs": [
                {
                    "paragraph": "丗胄",
                    "zhushu": "",
                    "type": 1
                },
                {
                    "paragraph": "古詩四首、律詩二首",
                    "zhushu": "",
                    "type": 2
                },
                {
                    "paragraph": "寄狄明府",
                    "zhushu": "博濟。",
                    "type": 2
                },
                {
                    "paragraph": "梁公曾孫我姨弟，",
                    "zhushu": "洙曰：狄仁傑封梁國公。母之妹，妹之子，曰姨弟。"
                },
                {
                    "paragraph": "不見十年官濟濟。大賢之後竟陵遲，浩蕩古今同一體。比看伯叔四十人，有才無命百寮底。",
                    "zhushu": "洙曰：沉下位也。"
                },
                {
                    "paragraph": "今者兄弟一百人，幾人卓絶秉周禮。",
                    "zhushu": "洙曰：閔元年：“齊仲孫湫來省難。及還，公問：‘魯可取乎？’對曰：‘魯秉周禮，未可動也。’言猶守先王之法度也。”此詩言兄弟雖多，能守梁公之法幾人尓。"
                },
                {
                    "paragraph": "在汝更用文章爲，長兄白眉復天啓。",
                    "zhushu": "洙曰：馬良兄弟五人，並有才名，郷里諺曰：“馬氏五常，白眉最良。”良眉中有白毛，因以是爲稱。左氏：“天将啓之。”"
                },
                {
                    "paragraph": "汝門請從曽公說，",
                    "zhushu": "洙曰：梁公也。"
                },
                {
                    "paragraph": "太后當朝多巧計。狄公執政在末年，濁河中不汚淸濟。",
                    "zhushu": "洙曰：言獨立於朝，不移於衆邪？○趙曰：謝元暉始岀尚書省詩：“紛紛亂朝日，濁河汚清濟。”"
                },
                {
                    "paragraph": "國嗣初将付諸武，公獨廷諍守丹陛。",
                    "zhushu": "洙曰：武后當朝，革唐爲周，欲以武三思爲儲貳，以問宰相，皆莫敢對。仁傑獨曰：“臣毎觀天下未厭唐德。”"
                },
                {
                    "paragraph": "禁中𠕋決詔房陵，",
                    "zhushu": "洙曰：房陵，中宗所在。"
                },
                {
                    "paragraph": "前",
                    "zhushu": "洙曰：一作“滿”。"
                },
                {
                    "paragraph": "朝長老皆流涕。",
                    "zhushu": "洙曰：狄仁傑傳：“𥘉，中宗在房陵，而吉頊、李昭德皆有匡復讜言，則天無復辭意。唯仁傑每從容奏對事，無不以子母恩情爲言，則天亦漸省悟，召還中宗。”"
                },
                {
                    "paragraph": "太宗社稷一朝正，漢官威儀重昭洗。",
                    "zhushu": "洙曰：后甞夢𩀱陸不勝，仁傑對曰：“𩀱陸不勝，無子也。”因進說：“文皇帝身䧟鋒鏑而有天下，以傳子孫。陛下因監國，掩而有之。又欲以三思爲後，且子母與姑姪孰親？若立三思，廟，不袝姑。”后感悟，即日迎中宗，復唐社稷。光武紀：“人見司𨽻僚属，皆歎喜不自勝。老吏或垂泣曰：‘不圖今日復見漢官威儀。’”"
                },
                {
                    "paragraph": "時危始識不丗才，",
                    "zhushu": "蘇曰：楊脩謂曹適曰：“時危始見不丗之才，如孔文舉輩是也。”"
                },
                {
                    "paragraph": "誰政荼苦甘如薺？",
                    "zhushu": "洙曰：謝詩：“防口猶寛改，食荼更如薺。”"
                },
                {
                    "paragraph": "汝曹又冝裂土食，身使門户多旌棨。",
                    "zhushu": "鄭曰：康禮切，兵欄。說文曰：“傳信”。○洙曰：裂土，一作“裂鼎”。賢者之後冝有土。○趙曰：杜田引唐制：“節度使就第賜旌節，三品以上門立㦸。”後漢匈奴傳注曰：“有衣之㦸曰棨。”"
                },
                {
                    "paragraph": "胡爲飄泊岷漢間，干謁王侯頗歷詆。",
                    "zhushu": "洙曰：詆，訐也。息夫躬歷詆漢朝公𡖖。"
                },
                {
                    "paragraph": "况乃山髙水有波，秋風蕭蕭露泥泥。",
                    "zhushu": "洙曰：謝詩：“疑露方泥泥。”○鄭曰：奴禮切，濃露也。"
                },
                {
                    "paragraph": "虎之饑，下巉喦蛟之横，出清泚。早歸來，黃汙人衣眼易眯。",
                    "zhushu": "歐曰：莫禮切，物入眼中。莊子：“簸糠眯目。”○師曰：甫意責博濟冝守梁公之禮法，無逐奔競之風。岷漢中山水險阻，居官者率多麄暴，動即相殘，不啻虎蛟之吞噬，是以勉其歸去，無爲當路者所汚辱而疾之。眯，物入眼也。古詩云：“昔爲掌上珠，今爲眼中刺。”物入眼必不能容，思有以去之。如甫之衣，嚴武尚幾爲所殺，况餘人乎？",
                    "type": 2
                },
                {
                    "paragraph": "送李校書二十六韻",
                    "zhushu": "鮑曰：李舟也。國史𥙷言：舟好事，與妹書曰：“釋迦生中國，設。教如周、孔。周、孔生西方，設教如釋迦。天堂無則已，有則君子生。地獄無則已，有則小人入。”則其人可知。公故極稱道。",
                    "type": 2
                },
                {
                    "paragraph": "代北有豪鷹，",
                    "zhushu": "師曰：大鷹也。"
                },
                {
                    "paragraph": "生子毛盡赤。",
                    "zhushu": "洙曰：岱、鍾二山岀鷹。○趙曰：譬李舟也。○宋曰：晉孫楚鷹賦曰：“有金剛之俊鳥，生非陘之巖阻。”○黄曰：隋魏彦深鷹賦曰：“唯兹禽之化育，實鍾山之所生。”而今公言亦此義也。"
                },
                {
                    "paragraph": "渥洼騏𩦸兒，",
                    "zhushu": "洙曰：　作“種”。○鄭曰：渥，於角切。洼，烏𤓰切。水名。○趙曰：東方朔曰：“騏𩦸、緑耳，天下良馬也。”"
                },
                {
                    "paragraph": "尤異是龍脊。",
                    "zhushu": "洙曰：一作“虎”。○趙曰：尔雅曰：“騮馬黄脊。”"
                },
                {
                    "paragraph": "李舟名父子，",
                    "zhushu": "趙曰：前漢蕭育傳：“王鳯以育名人子，除爲功曹。”"
                },
                {
                    "paragraph": "清峻流軰伯。人閒好妙年，不必湏白晳。",
                    "zhushu": "洙曰：左傳：“東門之晳，實興我役。”○趙曰：左傳昭公二十六年：“冉竪曰：‘有君子白晳鬚。’”"
                },
                {
                    "paragraph": "十五冨文史，十八足賔客。十九授校書，二十聲輝",
                    "zhushu": "洙曰：一作“燀”。"
                },
                {
                    "paragraph": "赫。衆中毎一見，使我潜動魄。自恐二男兒，辛勤養無益。",
                    "zhushu": "秦曰：二子，一曰宗文，二曰宗武。甫旣羡李舟，自愧之不若，故云云。"
                },
                {
                    "paragraph": "乾元元",
                    "zhushu": "洙曰：作“二”。"
                },
                {
                    "paragraph": "年春，萬姓始安宅。",
                    "zhushu": "洙曰：乾元，肅宗時年號。始收復京師，民始安居。○蘇曰：張湯：“万姓蘇息，始安厥宅。”"
                },
                {
                    "paragraph": "舟也衣綵衣，",
                    "zhushu": "洙曰：見沐覔綵輕注。○趙曰：列女傳：“老萊子孝養二親，着五色綵衣，卧地爲小兒啼。”"
                },
                {
                    "paragraph": "告我欲逺適。𠋣門固有望，歛衽就行役。",
                    "zhushu": "洙曰：父曰：“嗟，予子行役。”○趙曰：戰囯策：“斉王孫賈之母謂賈曰：‘汝朝出而晚來，則吾𠋣門而望；汝暮出而不還，則吾𠋣閭而望。’”○馬曰：陶渊明勸農四言云：“敢不歛祍。”"
                },
                {
                    "paragraph": "南登吟白華，",
                    "zhushu": "洙曰：白華，孝子之㓗白。"
                },
                {
                    "paragraph": "已見楚山碧。",
                    "zhushu": "洙曰：鮑明遠：“雪端楚山見。”○蘇曰：景差至蒲騒，見宋玉，曰：“不意重見故人，慰此去囯恋主之心。昨到夢澤，喜見楚山之碧，眼力頓明。今又㑹故人，閉目心足矣。”"
                },
                {
                    "paragraph": "藹藹咸陽都，冠蓋日雲積。",
                    "zhushu": "洙曰：張景陽：“藹藹，言氣象也。咸陽，古雍郡也。冠蓋，士大夫也。雲積，言其多也。”又古詩：“冠蓋隂四衢。”西都賦：“冠蓋如雲也。”"
                },
                {
                    "paragraph": "何時太夫人，",
                    "zhushu": "洙曰：文帝紀：“列侯妻稱夫人。列侯死，子復爲列侯，乃得稱太夫人。子不爲列侯，亦不得稱。”"
                },
                {
                    "paragraph": "堂上㑹親戚。",
                    "zhushu": "洙曰：潘安仁閑居賦：“太夫人在堂。”又云：“席長筵，列孫子。”陶淵明：“悦親戚之情話。”"
                },
                {
                    "paragraph": "汝翁草明光，",
                    "zhushu": "洙曰：漢武帝紀：“太𥘉四年秋，起明光宫。”師古曰：三輔黄圖：“在城中。”元后傳云：“成都侯商避暑，借明光宫。凡掌制誥文字，謂之視草也。”○趙曰：後漢：“尚書郎含香握蘭，直宿於建礼門，奏事明光殿，下筆爲詔誥，出語爲誥令。在唐則中書舎人也。”○晁曰：凡掌制誥必有草，故謂之起草。"
                },
                {
                    "paragraph": "天子正前席。歸期豈爛漫，別意終感激。顧我蓬屋姿，",
                    "zhushu": "洙曰：曹子建：“顧念蓬屋士，貧賤誠足怜。”"
                },
                {
                    "paragraph": "謬通金門籍。",
                    "zhushu": "洙曰：謝玄暉出尚書省詩：“旣通金閨藉。”○師曰：甫爲恰遺，故云云。"
                },
                {
                    "paragraph": "小來習性懶，晚節",
                    "zhushu": "洙曰：一作“歳”。"
                },
                {
                    "paragraph": "慵轉劇。",
                    "zhushu": "洙曰：嵆叔夜絶交書：“少加孤露，性復踈懶。”又：“嬾与慢相成。”"
                },
                {
                    "paragraph": "毎愁悔吝作，如覺天地窄。羡君齒髪新，行已能夕愓。",
                    "zhushu": "洙曰：易乾卦：“夕惕若厲。”"
                },
                {
                    "paragraph": "臨岐意頗切，對酒不能喫。",
                    "zhushu": "修可曰：李陵詩：“對酒不能酬。”"
                },
                {
                    "paragraph": "廻身視緑野，憺慘如荒澤。老鴈忍春飢，哀號待枯麥。",
                    "zhushu": "趙曰：漢時謡：“大麥青青小麥枯。”"
                },
                {
                    "paragraph": "時哉髙飛燕，絢練新羽翮。",
                    "zhushu": "洙曰：老鴈，甫自喻也。時燕，喻李校書。○趙曰：赭白馬賦云：“别軰超羣，絢練夐絶。”句：“絇練，疾也。”"
                },
                {
                    "paragraph": "長雲濕襃斜，",
                    "zhushu": "洙曰：西都賦：“右界褒斜隴陂之險。”○修可曰：後漢順帝罷子午道，通褒斜路。褒斜，谷名。南谷名褒，北谷名斜，首尾七百里。鄭子真所耕在此谷口。斜，余遮切。"
                },
                {
                    "paragraph": "漢水饒巨石。無令軒車遲，",
                    "zhushu": "洙曰：古詩：思君令人老，軒車來何遲。○趙曰：江文通詩：“海濵饒竒石。”"
                },
                {
                    "paragraph": "衰疾悲𪧐昔。",
                    "zhushu": "師曰：甫与舟有𪧐昔之歡，况當老而有此别，儻或来遲，無以慰衰疾，寕免悲思之乎。",
                    "type": 2
                },
                {
                    "paragraph": "入奏行",
                    "zhushu": "洙曰：贈西山檢察使竇侍郎。",
                    "type": 2
                },
                {
                    "paragraph": "竇侍御，𩦸之子，鳯之雛。",
                    "zhushu": "修可曰：桓譚新論曰：“善相馬者曰薛公，得馬惡皃而正走，其名𩦸子。”又易林曰：“鳯生五雛。”"
                },
                {
                    "paragraph": "年未三十忠義俱，骨鯁絶代無。",
                    "zhushu": "洙曰：唐李吉甫傳：“君有骨鯁之忠臣。○趙曰：骨鯁者，剛正之謂，盖肉之有骨，而魚之有鯁。"
                },
                {
                    "paragraph": "烱如一叚清冰岀萬壑，",
                    "zhushu": "鄭曰：埛，尸頂切，光也。"
                },
                {
                    "paragraph": "置在迎風寒露之玉壷。",
                    "zhushu": "洙曰：漢有迎風寒露之館。古詩“塋若玉壷氷”，言清徹也。"
                },
                {
                    "paragraph": "蔗漿歸厨金盌凍，",
                    "zhushu": "楷曰：“盌”亦作“宛”。○洙曰：晉張協蔗賦曰：“挫斯蔗以療渴，若漸醪而含宻。”右按前漢書礼楽志：“㤗尊柘漿折朝酲。”應劭曰：“柘漿，取甘柘汁以爲飲也。蔗与柘同。○趙曰：宋玉招䰟云：“儒鼈㚿羔有蔗漿。”○定功曰：前漢礼楽志景星歌：“㤗尊柘漿析朝酲。”注：“取甘蔗汁以爲飲，可解酲也。”柘，音庶。舊注所引似之而非。"
                },
                {
                    "paragraph": "洗滌煩𤍠足以寧君軀。政",
                    "zhushu": "洙曰：一作“整”。"
                },
                {
                    "paragraph": "用踈通合典則，戚聮豪貴躭文儒。兵革未息人未蘇，天子亦念西南隅。吐蕃慿陵氣頗麤，",
                    "zhushu": "洙曰：時吐蕃欲取成都爲東府。"
                },
                {
                    "paragraph": "竇氏檢察應時須。運糧繩橋壯士喜，",
                    "zhushu": "洙曰：繩橋，以竹繩爲橋也。"
                },
                {
                    "paragraph": "斬木火井窮猿呼。",
                    "zhushu": "洙曰：火井，地名。○鄭曰：在蜀。○修可曰：博物志曰：“臨卬有火井，縱廣五尺，深千餘丈。諸葛丞相往觀後，火井益盛，以盆著井，煑塩得熟。”"
                },
                {
                    "paragraph": "八州刺史思一戰，三城守邊却可圖。",
                    "zhushu": "趙曰：西山三城也。"
                },
                {
                    "paragraph": "此行入奏計未小，宻奉聖旨恩宜殊。繡衣春當霄漢立，",
                    "zhushu": "洙曰：漢繡衣御史。"
                },
                {
                    "paragraph": "綵服日向庭闈趨。",
                    "zhushu": "洙曰：老萊綵衣以娛親。○修可曰：束晳𥙷亡詩：“眷恋庭闈。”"
                },
                {
                    "paragraph": "省郎京尹必俯拾，",
                    "zhushu": "蘇曰：薛光戯友人曰：“古人云青紫可俯拾，吾令尹亦可俯拾。”"
                },
                {
                    "paragraph": "江花未落還成都。肯訪浣花老翁無？",
                    "zhushu": "洙曰：一云“公來肯訪浣花老。”"
                },
                {
                    "paragraph": "爲君酤酒滿眼酤，與奴白飯馬靑蒭。",
                    "zhushu": "洙曰：又云：携酒肯訪浣花老，爲君着衫捋髭𩰄。○趙曰：此雖不言主人，而持奴馬如此，則主人可知。与詩所謂“言刈其楚、言秣其馬”同意。秣音末。○帥曰：吐蕃分三道入㓂，欲取成都爲東府。竇氏以御史出檢察諸州軍儲器械，得以便宜入奏。甫作是詩以贈之。“𩦸子”“鳯雛”，皆不凡也。逆耳之言，比之骨鯁。漢武帝置迎風寒露之館。“玉壷貯水”，言其塋徹也。蔗漿可以除煩，天子方憂吐蕃，不无内𤍠。今竇生入奏忠言，上沃帝心，如蔗漿然。踈通其施爲，无所蔽也。太宗皇后竇氏侍御正其族也，故云“戚䏈豪貴”。雖云外戚，尤好儒斈。“西南隅”，謂蜀也。“須”，乃軍興所須也。蜀人以竹索爲橋，謂之繩橋。地理志：卬州有火井縣，在州西六十二里。斬木将以爲柵，猿依於木，今旣尽斬之，則猿窮而失所，是以號呼。“八州”，謂彭、嘉、𥠖、簡、嚴陵、雅、卭。“三城”，謂姚、維、松，皆當吐蕃之衝。兵有攻有守，八州可政，三城可守，奏其事於朝廷，以取天子之命。甫謂必蒙殊恩，省郎京尹，如俯拾地芥。行色當春秋間，可還成都，故云“江花未落”也。漢暴勝之衣繡衣，持斧出使，故云繡衣春當霄漢立，立謂立對於天陛。甫築草堂，居成都浣花里，自稱浣花翁滿眼酤”，謂滿前士卒皆有勞也。甫約竇帰來，不遺寒賤，儻賜光訪，當酤酒宴集，下至車從僕𨽻，皆待以殊礼，盖所以尊重於竇故也。",
                    "type": 2
                },
                {
                    "paragraph": "徐𡖖二子歌",
                    "zhushu": "",
                    "type": 2
                },
                {
                    "paragraph": "君不見，徐𡖖二子生絶竒，感應吉夢相追隨。",
                    "zhushu": "洙曰：詩：“吉夢惟何，惟熊惟羆。”○趙曰：丗說：“孔文㪯有二子，大者十歳，小者五歳。晝日反眠，小者狀頭，盃酒飲之。大兒謂曰：‘何以不拜？’荅曰：‘偷何行礼？’此載年小而善語言也。”"
                },
                {
                    "paragraph": "孔子釋氏親抱送，並是天上麒麟兒。",
                    "zhushu": "洙曰：徐陵年数歳，家人携見宝誌上人。誌以手摩項曰：“天上石麒麟也。”"
                },
                {
                    "paragraph": "大兒九齡色淸徹，",
                    "zhushu": "洙曰：揚子：“吾家之童烏，九齡而与我玄文。”○趙曰：祢衡有云：“大兒孔文㪯，小兒楊德祖。”故公屡用也。"
                },
                {
                    "paragraph": "秋水爲神玉爲骨。",
                    "zhushu": "蘇曰：司馬大子見王岳，謂客曰：“此兒神如秋水而清徹，骨如皓玉之美秀。鳯雖爲離，其文彩以彰矣。子美拾而用之，了无斤斧痕，非子美亦不能用也。”"
                },
                {
                    "paragraph": "小兒五歲氣食牛，",
                    "zhushu": "洙曰：尸子：“虎豹之駒，雖未成文，已有食牛之氣。”"
                },
                {
                    "paragraph": "滿堂賔客皆廻頭。",
                    "zhushu": "洙曰：謝希逸月賦：“滿堂交客，向皇如先。”"
                },
                {
                    "paragraph": "吾知徐公百不憂，積善衮衮生公侯。",
                    "zhushu": "洙曰：易：“積善之家。”王済曰：“張華說史、漢，衮衮可聽。”○趙曰：言其生不絶也。衮衮，乃不絶之義也。"
                },
                {
                    "paragraph": "丈夫生兒有如此二雛者，名位豈肯卑微休。",
                    "zhushu": "趙曰：左傳：“名位不同。”王充論衡自紀篇：“位雖卑微，行苟離俗，必與之友。”",
                    "type": 2
                },
                {
                    "paragraph": "贈虞十五司馬",
                    "zhushu": "",
                    "type": 2
                },
                {
                    "paragraph": "遠師虞祕監，",
                    "zhushu": "洙曰：丗南也。"
                },
                {
                    "paragraph": "今喜識玄孫。形象舟靑逼，家聲器宇存。",
                    "zhushu": "洙曰：見烜赫舊家声注。○蘇曰：龎統要識家声，先看器宇寛卑。"
                },
                {
                    "paragraph": "凄凉憐筆勢，浩蕩問辭源。",
                    "zhushu": "蘇曰：江揔辭源浩蕩，學海渊深。"
                },
                {
                    "paragraph": "爽氣金天豁，",
                    "zhushu": "洙曰：王子猷西山朝來，致有爽氣。"
                },
                {
                    "paragraph": "清談玉露繁。",
                    "zhushu": "洙曰：董仲舒有玉杯繁露。"
                },
                {
                    "paragraph": "佇鳴南嶽鳯，",
                    "zhushu": "洙曰：劉公幹：“鳯凰集南嶽。徘徊孤竹根。”○師曰：衡山，南嶽也。選注：“丹穴爲南嶽。”非是。"
                },
                {
                    "paragraph": "欲化北溟鯤。",
                    "zhushu": "洙曰：莊子：“北海有魚，名曰鯤，化爲大鵬。”"
                },
                {
                    "paragraph": "交態知浮俗，",
                    "zhushu": "趙曰：鄭莊傳：“翟公題門曰：‘一貧一冨，乃知交態。’”"
                },
                {
                    "paragraph": "儒流不異門。",
                    "zhushu": "洙曰：儒門流，同門異户。"
                },
                {
                    "paragraph": "過逢連客位，",
                    "zhushu": "洙曰：沈休文詩：“客位紫苔生。”"
                },
                {
                    "paragraph": "日夜倒芳樽。沙岸風吹葉，雲江月上軒。",
                    "zhushu": "洙曰：别賦：“月上軒而飛光。”"
                },
                {
                    "paragraph": "百年嗟已半，四座敢辭喧。書籍終相與，青山隔故園。",
                    "zhushu": "蘇曰：南史：“王筠，字元礼。沈約見筠文，咨嗟而歎曰：‘昔蔡伯喈見王仲宣稱曰：‘王公之孫，吾家書籍悉當相与。’僕雖不敏，淸附斯言。’”餘見王粲本傳。○師曰：子美欲悉以書藉与虞，庶幾傳子美之業。",
                    "type": 2
                },
                {
                    "paragraph": "同豆盧峯貽主客李貟外賢子棐知字韻",
                    "zhushu": "",
                    "type": 2
                },
                {
                    "paragraph": "練金歐冶子，",
                    "zhushu": "洙曰：張景陽七命：“楚之陽劎，歐治所營。”○鄭曰：吴越春秋：“干将与歐治子作劎，採五山之精，合六金之英，煉而爲劒。”"
                },
                {
                    "paragraph": "噴玉大宛兒。",
                    "zhushu": "定功曰：穆天子東遊黄澤，使宫楽謡曰：“黄之澤，其馬歕玉，皇人壽榖。”又賈復顧兒謂弟曰：“此吾宗大宛兒也，一日千里。”亦可。歕与噴同。○趙曰：兩句以美李貟外。上句比之以劒，下句比之以爲大宛，馬名也。引之以噴玉字。穆天子傳：“其馬歕玉。”"
                },
                {
                    "paragraph": "符彩髙無敵，",
                    "zhushu": "彦輔曰：記：“君子於王比德焉。孚尹旁達，信也。”注：“孚尹，讀爲浮筠，謂玉采色也。”○田曰：“曹子建七啓曰：“符彩照燭。”魏文帝車渠椀賦：“發符采而揚榮。”○趙曰：傅玄乗輿馬賦曰：“符采横發。”大率言符光雜穆也。"
                },
                {
                    "paragraph": "聦明逹所爲。夢蘭它日應，",
                    "zhushu": "洙曰：左傳：“鄭文公賤妾燕姞，夢天使與己蘭，曰：‘以爲是尔子，以蘭有國香，人服媚之。旣而文公與之蘭而御之。’辝曰：‘妾幸而有子，将不信，敢徵蘭乎？’穆公名曰蘭也。”"
                },
                {
                    "paragraph": "折桂早年知。",
                    "zhushu": "洙曰：見礼闈新折桂注。"
                },
                {
                    "paragraph": "爛熳通經術，光芒刷羽儀。",
                    "zhushu": "洙曰：沈休文湖中鴈詩：“刷羽同揺𣻌。”易：“鴻漸于陸，其羽可用爲儀。”"
                },
                {
                    "paragraph": "謝庭瞻不遠，",
                    "zhushu": "洙曰：晉史：“謝太傅諸子，若芝蘭玉樹，生於庭階。”"
                },
                {
                    "paragraph": "潘省㑹於斯。",
                    "zhushu": "趙曰：潘安仁云：“寓直于散騎之省。”今公乃工部貟外郎，李乃主客貟外郎，盧亦必官是省郎之人，相會於此。"
                },
                {
                    "paragraph": "唱和将鶵曲，田翁號鹿皮。",
                    "zhushu": "洙曰：見漢丗鹿皮翁注。"
                }
            ]
        },
        {
            "name": "宗族",
            "paragraphs": [
                {
                    "paragraph": "宗族",
                    "zhushu": "",
                    "type": 1
                },
                {
                    "paragraph": "古詩六首、律詩三十二首",
                    "zhushu": "",
                    "type": 2
                },
                {
                    "paragraph": "狂歌行贈四兄",
                    "zhushu": "",
                    "type": 2
                },
                {
                    "paragraph": "與兄行年校一歳，賢者是兄愚者弟。兄将冨貴等浮雲，弟切功名好權勢。長安秋雨十日泥，我曹鞴馬聽晨雞。公𡖖朱門未開鏁，我曹已到肩相齊。吾兄睡稱方舒𦡀，不韈不巾踏曉日。男啼女哭莫我知，身上須繒腹中實。今年思我來嘉州，嘉州酒重花繞樓。樓頭喫酒樓下卧，長歌短詠還相酬。四時八節還拘禮，女拜弟妻男拜弟。幅巾鞶帶不掛身，頭脂足垢何曽洗。",
                    "zhushu": "修可曰：南史：“隂子春，字㓜文，身脂垢汗脚，数年一洗。言毎洗則失財敗事。云在梁州，因洗足致梁州敗。”子美云“足垢何曽洗”，則又甚於數年一洗者矣。"
                },
                {
                    "paragraph": "吾兄吾兄巢許倫，一生喜怒長任真。日斜枕肘寢已熟，啾啾唧唧何爲人。",
                    "zhushu": "",
                    "type": 2
                },
                {
                    "paragraph": "遣興二首",
                    "zhushu": "",
                    "type": 2
                },
                {
                    "paragraph": "干戈猶未定，弟妹各何之。",
                    "zhushu": "洙曰：言避亂奔散，不知其所適。"
                },
                {
                    "paragraph": "拭淚霑襟血，梳頭滿靣絲。",
                    "zhushu": "趙曰：以思憶而痛悼之極。"
                },
                {
                    "paragraph": "地卑荒野大，天逺暮江遲。衰疾那能乆，應無見汝期。",
                    "zhushu": "洙曰：一作“時”。○蘇曰：鄧廪送子幽遷，執手悵恨乆之，語曰：“汝去万里，吾殘喘如桑榆，未景，應無見汝時，冝自勉力。”",
                    "type": 2
                },
                {
                    "paragraph": "我今日夜憂，諸弟各異方。不知死與生，何况道路長。",
                    "zhushu": "洙曰：蘇武詩：良友逺别離，各在天一方。山海隔中州，相去悠且長。古詩：“相去万餘里，各在天一涯。道路阻且長，㑹靣安可知。”"
                },
                {
                    "paragraph": "避㓂一分散，飢寒永相望。豈無柴門歸，欲出畏虎狼。仰看雲中鴈，禽鳥亦有行。",
                    "zhushu": "洙曰：傳：“休奕仰觀南鴈翔。”",
                    "type": 2
                },
                {
                    "paragraph": "得舎弟消息",
                    "zhushu": "",
                    "type": 2
                },
                {
                    "paragraph": "風吹紫荆樹，色與春庭暮。花落辭故枝，風回反無處。",
                    "zhushu": "洙曰：周景式孝子傳曰：“古有兄弟忿，欲分異，出門見三荆同枺，接葉連隂，歎曰：‘木猶欣聚，况我而殊哉！’又田真兄弟欲分，其庭前三荆便枯，兄弟嘆之，𨚫合，樹還榮茂。”"
                },
                {
                    "paragraph": "骨肉恩書重，漂泊難相遇。猶有淚成河，經天復東注。",
                    "zhushu": "洙曰：丗說：“人問顧長康哭桓宣武之狀如何？曰：‘鼻如廣漠風，眼如懸河決，声如振雷破山，淚如傾河注海。’”",
                    "type": 2
                },
                {
                    "paragraph": "醉歌行",
                    "zhushu": "俯曰：甫從姪杜勤落第㱕，甫作此詩别之。",
                    "type": 2
                },
                {
                    "paragraph": "陸機二十作文賦，汝更小年能綴文。",
                    "zhushu": "洙曰：晉陸機，字士衡，作文賦序云：“余毎觀文士之作，𥨸有以得其心。夫其放言遣辝，良多変矣。妍蚩好惡，可得而言。毎自屬文，尤見其情。𢘆患意不稱物，文不逮意，盖非知之難，能之難也。故作文賦以述先士之盛藻，作文之利害。”"
                },
                {
                    "paragraph": "緫角草書又神速，丗上兒子徒紛紛。",
                    "zhushu": "洙曰：詩甫田：“緫角丱𠔃。”三十國春秋：“封秀緫角知名。衛玠緫角乗羊車入市。”○趙曰：草書以遲爲工，所謂怱怱不及草書是也。以速爲神，所謂一筆変化書是也。"
                },
                {
                    "paragraph": "驊騮作駒已汗血，鷙鳥舉翮連青雲。",
                    "zhushu": "洙曰：汗血事見上。鷙鳥累百，不如一鶚。"
                },
                {
                    "paragraph": "詞源",
                    "zhushu": "洙曰：一作“賦”。"
                },
                {
                    "paragraph": "倒流三峽水，",
                    "zhushu": "洙曰：海賦：“吹嘘則百川倒流。”枚叔七發曰：“江水逆流，海水上潮。”○修可曰：隋藝文傳曰：“筆有餘力，詞无竭源。”荆州記曰：“巴陵，楚地，有三峽。”峡程記曰：“三峽者，即明月峽、巫山峽、廣澤峽，其瞿塘、灔澦之𩔖，不係三峽之数。倒流三峡水，謂詞源壯健，可以衝激三峽之水，使之倒流也。”○趙曰：詞源筆陣，以比其反之敏。三峽之水最迅，而詞源可使之倒流，詩人誇張之辝尔。詞言源，則隋藝文志：“筆有餘力，詞無竭源；筆言陣，則如王羲之論字爲筆陣圗也。”"
                },
                {
                    "paragraph": "筆陣獨掃千人軍。",
                    "zhushu": "修可曰：王羲之筆陣圗云：“𥿄者，陣也。筆者，刃矟也。墨者，鍪甲也。硯者，城也。本領者，将軍也。心意者，副将也。掃千人軍，謂用筆之快利也。”"
                },
                {
                    "paragraph": "只今年纔十六七，射䇿君門期第一。",
                    "zhushu": "洙曰：前漢：“蕭望之以射策甲科爲郞。師古曰：‘射策者，謂爲問難疑義，書之於策，量其大小，署爲甲乙之科，列而置之，不使彰顕。有欲射者，隨其所取得而擇之，以知優劣。射之言投射也。對策者，𩔰問以政事經義，令各對之，而觀文辝、定髙下也。’”後漢：“劉淑，五府辟不就，帝輿詣京師，不得已而對策第一。“"
                },
                {
                    "paragraph": "舊穿楊葉眞自知，",
                    "zhushu": "洙曰：史周本紀：“蘇厲說白起曰：‘楚有養由基，善射者也。去栁葉百歩而射之，百發而百中之。左右觀者数千人，皆曰善射。’有一去立其旁，曰：‘可教射矣。’養由基怒，釋弓搤劒曰：‘客安能教我射乎？’客曰：‘非吾能教子支左詘右也。夫去栁葉百歩而射之，百發百中之，不以善息，少焉氣衰力倦，弓撥石鉤，一發不中者，百發尽廢。’”前漢枚乗諌吴書曰：“養由基，楚之善射者也。去楊葉百歩，百發百中。楊葉之大，加百中焉，可謂善射矣。然其所止，乃百歩之内耳，比於臣乗，未知操弓持矢也。”劉向說苑亦云。"
                },
                {
                    "paragraph": "暫蹶霜蹄未爲失。",
                    "zhushu": "洙曰：馬蹄可以踐霜雪。王褒聖主得賢臣頌：“過都越國，蹶如歷塊。”"
                },
                {
                    "paragraph": "偶然擢秀非難取，㑹是排風有毛質。",
                    "zhushu": "趙曰：上句言科㪯一日之長，搴擢英秀，亦偶然尔，非難取也，而從姓之不中第，何哉？然㑹當是時，排擊風露，盖以其終有連雲之毛質焉。此慰唁之，且復有譏誚也。岀鮑明遠書言水族之狀曰：浴雨排風。"
                },
                {
                    "paragraph": "汝身已見唾成珠，",
                    "zhushu": "洙曰：莊子秋水篇：“蚿謂夔曰：‘子不見夫唾者乎？噴則大者如珠，小者如霧，雜而下者不可勝数。’”○蘇曰：江淹謂郭鞏曰：“子之咳唾成珠玉，吐氣作虹霓，非碌碌儔比也。”○夢符曰：右按後漢趙壹傳：“咳唾成珠玉。”○時可曰：後趙一歌曰：“勢家多所宜，咳唾自成珠。被褐懐金玉，蘭蕙化爲蒭。”○趙曰：選詩：“咳唾自成珠。”公之詩意言其姪開口成文如珠耳。"
                },
                {
                    "paragraph": "汝伯何由髪如𣾰。",
                    "zhushu": "俯曰：甫謂勤文章矢口已成珠玉，它日必貴，怛恨年老頭白，无由再黒如漆，傷不反見勤之冨責也。"
                },
                {
                    "paragraph": "春光淡沲秦東亭，",
                    "zhushu": "鄭曰：沲，徒可切。○何曰：淡沲，即淡蕩也。秦東亭，即京城門外東亭，送别多於此處。"
                },
                {
                    "paragraph": "渚蒲牙白水荇青。",
                    "zhushu": "鄭曰：荇，下梗切。○洙曰：梁江淹石上菖蒲詩：“發歩遵汀渚。”詩：“參差荇菜。釋云：荇，接菜也。”陸機云：“浮在水上，根在水厎。”梁簡文帝晚春詩：“渚蒲変新莭。”○蘇曰：蘇恭云：“萍有三種：大者曰蘋，中者荇菜，小者水上浮萍。”○趙曰：沲，音待可切。蒲才有牙而曰荇，在水而青，指東亭春景而言耳。○黄曰：盧思道云：“緑葉參差映水荇。”"
                },
                {
                    "paragraph": "風吹客衣日杲杲，",
                    "zhushu": "洙曰：衛詩伯𠔃：“其雨其雨，杲杲出日。”"
                },
                {
                    "paragraph": "樹攪離思花㝠㝠。",
                    "zhushu": "洙曰：楚詞山鬼：“雷填填弓雨冥冥。”○蘇曰：焦光仲遜共遊陸渾，時春和景妍，遜謂光曰：“何冥冥花樹攪人離思也。”"
                },
                {
                    "paragraph": "酒盡沙頭𩀱玉瓶，衆賔已醉我獨醒。",
                    "zhushu": "洙曰：魚人屈原曰：㪯丗皆濁，惟我獨清；衆人皆醉，惟我獨醒。是以見放也。"
                },
                {
                    "paragraph": "乃知貧賤別更苦，",
                    "zhushu": "蘇曰：衛宏失意，送弟遷嶺外，氣塞臆而幾不能言，乆之，曰：“貧賤中離別更苦。”"
                },
                {
                    "paragraph": "吞聲躑躅涕泣零。",
                    "zhushu": "洙曰：古詩：“涕泣零如雨。”又：“沉吟𦕅躑躅。行不進貌。”陸士衡擬古詩：“沉思鍾万里，躑躅獨吟歎。”又云：“躑躅再三歎。”又云：“躑躅遵林渚。”宋鮑昭行路難云：“心非木石豈无感，吞声躑躅不敢言。“○何曰：在鼻曰涕，在眼曰淚。零，落也。吞声，言哽咽声不能逹。甫自傷貧賤，已无𦕅頼，况加以離别，故云更苦。",
                    "type": 2
                },
                {
                    "paragraph": "示從孫濟",
                    "zhushu": "彦輔曰：此詩譏風俗衰薄，雖同姓不能忘猜疑也。",
                    "type": 2
                },
                {
                    "paragraph": "平明跨驢出，未知",
                    "zhushu": "洙曰：一作“委”。"
                },
                {
                    "paragraph": "適誰門。權門多噂踏，",
                    "zhushu": "洙曰：詩十月：“噂踏背憎，聀競由人。”噂踏，猶相對談語，背則相憎逐矣。○趙曰：前漢：“息夫躬交遊貴戚，趍走權門。”○鄭曰：噂，祖本切。踏，逹合切。對談語也。"
                },
                {
                    "paragraph": "且復㝷諸孫。",
                    "zhushu": "師曰：驢，賤者所跨。權門，乃權貴之門。詩云：“噂踏背憎。”謂噂噂呇呇，靣前則附耳而語，背後則相譏議。嫌權門多噂沓，是以㝷同姓也。"
                },
                {
                    "paragraph": "諸孫貧無事，宅舎如荒村。堂前自生竹，堂後自生萱。萱草秋已死，",
                    "zhushu": "洙曰：衛詩伯𠔃：“焉得諼草，言樹之背。”注：“諼草，令人忘憂。背，北堂也。”䟽：“堂者，房堂所居之地，揔謂之堂。房半以此爲此堂，房半以南爲南星。”"
                },
                {
                    "paragraph": "竹枝霜不蕃。",
                    "zhushu": "洙曰：一作“翻”。左傳：“具生不蕃。”"
                },
                {
                    "paragraph": "淘米少汲水，汲多井水渾。刈葵莫放手，放手傷葵根。",
                    "zhushu": "洙曰：鮑明遠樂府詩：腰鎌刈罕藿。古詩：“採葵莫傷根，傷根葵不生。結交莫羞貧，羞貧友不成。”○趙曰：族之有宗，猶水之有原，葵之有根也。水有源，勿渾之而己；葵有根，勿傷之而已。族有宗，則亦勿踈之而已。"
                },
                {
                    "paragraph": "阿翁懶墮乆，",
                    "zhushu": "鄭曰：阿，烏葛切。"
                },
                {
                    "paragraph": "覺兒行歩奔。",
                    "zhushu": "敏修曰：阿翁，甫自稱。兒，指済。行歩奔，言其強健，年尚少也。責済後生不來相顧。"
                },
                {
                    "paragraph": "所來",
                    "zhushu": "洙曰：一作“求”。"
                },
                {
                    "paragraph": "爲宗族，亦不爲盤餐。",
                    "zhushu": "洙曰：左傳僖二十二年：“晉公子及曹，僖負覊之妻饋盤食寘壁。”見彭衙行。○蘇曰：張昭見顧陸曰：“吾也來爲道義，非因盤飱。”"
                },
                {
                    "paragraph": "小人利口實，",
                    "zhushu": "洙曰：頤自求口實。"
                },
                {
                    "paragraph": "薄俗難具論。",
                    "zhushu": "蘇曰：劉章曰：“薄俗好利，炎凉逆勢，難可与論歳寒。”○髙曰：楊𢾅兵戈之後，礼義壞缺，士行凋弊，雖有数子知書，皆汚薄俗氣味，難可与論典刑事。"
                },
                {
                    "paragraph": "勿受外嫌猜，同姓古所敦。",
                    "zhushu": "洙曰：鮑明遠：“明慮自天断，不受外嫌疑。”○趙曰：此亦曹子建詩有親文義在敦之義。",
                    "type": 2
                },
                {
                    "paragraph": "寄從孫崇簡",
                    "zhushu": "",
                    "type": 2
                },
                {
                    "paragraph": "嵯峨白帝城東西，南有龍湫北虎溪。吾孫騎曹不記馬，",
                    "zhushu": "修可曰：丗說：“王子獻爲桓冲騎曹叅軍，桓問曰：‘𡖖何署？’荅曰：‘不知何署，時牽馬來，似是馬曹。’”又：“所管幾何？”曰：“何由知數？”又：“間馬死多少？”曰：“未知生，焉知死？”"
                },
                {
                    "paragraph": "業學尸郷多養雞。",
                    "zhushu": "洙曰：見崔樹雞柵詩注。"
                },
                {
                    "paragraph": "龐公隱時盡室去，武陵春樹他人迷。",
                    "zhushu": "洙曰：龐德公携妻子尽室入鹿山。武陵春樹，桃源也。漁人迷路而入，見欲問桃花宿。"
                },
                {
                    "paragraph": "與汝林居未相失，近身藥裏酒長携。",
                    "zhushu": "蘇曰：江淹行：“常使童挈酒𣂏，𧉻盞藥褁周易，傲然，人皆竒之。”"
                },
                {
                    "paragraph": "牧叟樵童亦無頼，莫令斬斷靑雲梯。",
                    "zhushu": "洙曰：文選注云：“仙者以雲而升，故謂之雲梯。”",
                    "type": 2
                },
                {
                    "paragraph": "憶弟二首",
                    "zhushu": "洙曰：時歸在南六渾莊。",
                    "type": 2
                },
                {
                    "paragraph": "喪亂聞吾弟，飢寒傍濟州。",
                    "zhushu": "鄭曰：濟，子禮切，水名。禹貢有濟河，此因水名州。"
                },
                {
                    "paragraph": "人稀書不到，",
                    "zhushu": "蒭曰：以道路榛梗，人稀少而難行。"
                },
                {
                    "paragraph": "兵在見何由？憶昨狂催走，",
                    "zhushu": "洙曰：狂催走，謂避亂岀奔如狂。○趙曰：自言奔走而生行在所。"
                },
                {
                    "paragraph": "無時病去憂。",
                    "zhushu": "趙曰：公素多病，則又無時而病去，所以憂也。"
                },
                {
                    "paragraph": "即今千種恨，惟共水東流。",
                    "zhushu": "師曰：濟屬山東，弟居東，故恨與水流東故也。",
                    "type": 2
                },
                {
                    "paragraph": "且喜河南定，",
                    "zhushu": "洙曰：安慶緒弃東都走也。○趙曰：至徳二載，復東京，故喜也。"
                },
                {
                    "paragraph": "不問鄴城圍。",
                    "zhushu": "炎曰：鄴城夬，思明所據。"
                },
                {
                    "paragraph": "百戰今誰在？三年望汝歸。",
                    "zhushu": "洙曰：東山，周公東征也，三年而歸。三章言其家室望女也。○鮑曰：公自天寳十四載乙未冬，因亂而相別，至乾元戊戌，是爲三春，故曰三年望汝。○蘇曰：杜預與弟書：“三年望汝，汝何不歸？豈不念堂有老母。”"
                },
                {
                    "paragraph": "故園花自發，",
                    "zhushu": "洙曰：丘希範書：“暮春三月，江南草長。”雜花生園，群燕乱飛。見故國之旗鼓，感生平於疇昔。○師曰：花自發，言無主也。"
                },
                {
                    "paragraph": "春日鳥還飛。",
                    "zhushu": "洙曰：言草木禽鳥尚得其所，而人遭亂離，不得相保耳。○趙曰：言河南已定，當春之至，草木禽鳥各得其所。與前篇感時花濺淚，恨別鳥驚心，見之而泣，聞之而悲者異矣。○黄曰：禽鳥尚得其所，而人遭亂離，不獲聚㑹，故可傷也。"
                },
                {
                    "paragraph": "斷絶人煙乆，東西消息稀。",
                    "zhushu": "",
                    "type": 2
                },
                {
                    "paragraph": "得舍弟消息",
                    "zhushu": "",
                    "type": 2
                },
                {
                    "paragraph": "亂後誰歸得，他郷勝故郷。",
                    "zhushu": "蘇曰：崔審與友人曰：“江南兵火，全不如舊。聞三峽人物冨盛，况勝故鄉，何頻頻發吟思邪？”○趙曰：休明之際，則他郷雖樂，不如還家。惟亂離則他郷安處，自足居也。"
                },
                {
                    "paragraph": "直",
                    "zhushu": "洙曰：一作“昔”。"
                },
                {
                    "paragraph": "爲心厄苦，乆念",
                    "zhushu": "洙曰：一作“得”。"
                },
                {
                    "paragraph": "與存云。",
                    "zhushu": "趙曰：以弟存亡在念也。若在與在，若亡與亡之義。"
                },
                {
                    "paragraph": "汝書猶在壁，汝妾已辭房。",
                    "zhushu": "侏曰：李陵書：“生妻去室也。”"
                },
                {
                    "paragraph": "舊犬知愁恨，垂頭傍我床。",
                    "zhushu": "",
                    "type": 2
                },
                {
                    "paragraph": "得舍弟消息二首",
                    "zhushu": "",
                    "type": 2
                },
                {
                    "paragraph": "近得平隂信，",
                    "zhushu": "鮑曰：平隂，屬河南郡，唐𥘉屬濟州。天寳元年更名濟陽郡。十三載郡廢，以平隂屬鄆。"
                },
                {
                    "paragraph": "遥憐舎弟存。側身千里道，",
                    "zhushu": "洙曰：言避難不得正行。"
                },
                {
                    "paragraph": "寄食一家村。烽舉新酣戰，",
                    "zhushu": "洙曰：烽燧時有㓂則㪯。○趙曰：淮南子：“魯陽公与韓戰，韓酣，日暮，授戈而麾之。”"
                },
                {
                    "paragraph": "啼垂舊血痕。不知臨老日，招得幾人䰟。",
                    "zhushu": "洙曰：人，一作“時”。",
                    "type": 2
                },
                {
                    "paragraph": "汝懦歸無計，",
                    "zhushu": "鄭曰：懦，奴卧切，弱也。"
                },
                {
                    "paragraph": "吾衰往未期。浪傳烏鵲喜，",
                    "zhushu": "洙曰：西京雜記：“乾鵲喿而行人至。”"
                },
                {
                    "paragraph": "深負鶺鴒詩。",
                    "zhushu": "鄭曰：鶺，資昔切。鴒，盧經切。見鴒原驚陌草注。"
                },
                {
                    "paragraph": "生理何顔靣，",
                    "zhushu": "蘇曰：何敬相生理荒凉，家風零替，重見故人，揣心撫膺，失何顔靣。"
                },
                {
                    "paragraph": "憂端且歳時。兩京三十口，雖在命如絲。",
                    "zhushu": "魯曰：言雖不死，亦若絲之欲絶，可謂至危矣。",
                    "type": 2
                },
                {
                    "paragraph": "月夜憶舎弟",
                    "zhushu": "",
                    "type": 2
                },
                {
                    "paragraph": "戍鼔斷人行，",
                    "zhushu": "洙曰：戍樓鼓也。"
                },
                {
                    "paragraph": "秋邊一鴈聲。",
                    "zhushu": "洙曰：言孤也。"
                },
                {
                    "paragraph": "露從今夜白，月是故郷明。有弟皆分散，",
                    "zhushu": "洙曰：一云覊旅。○趙曰：公之二弟，方賊乱時，一在濟州，一在陽翟。"
                },
                {
                    "paragraph": "無家問死生。",
                    "zhushu": "洙曰：乱離流落，故無家也。"
                },
                {
                    "paragraph": "寄書長不達，况乃未休兵。",
                    "zhushu": "師曰：一鴈声，言其兄弟隔絶遂孤也。當乱離流落，故云无家也。",
                    "type": 2
                },
                {
                    "paragraph": "送舍弟頻赴齊州三首",
                    "zhushu": "",
                    "type": 2
                },
                {
                    "paragraph": "岷嶺",
                    "zhushu": "孫曰：岷，峨也。在蜀。"
                },
                {
                    "paragraph": "南蠻北，",
                    "zhushu": "洙曰：南詔蛮也。"
                },
                {
                    "paragraph": "徐𨵿東海西。",
                    "zhushu": "洙曰：徐𨵿，齊地。○趙曰：言弟自岷蜀起發而之齊耳。徐𨵿，齊地耳。"
                },
                {
                    "paragraph": "此行何日到，送汝萬行啼。絶域惟髙枕，",
                    "zhushu": "趙曰：公自中原而來蜀，則亦以蜀爲絶域，大抵言異方也。"
                },
                {
                    "paragraph": "淸風獨仗䔧。危時暫相見，衰白意都迷。",
                    "zhushu": "",
                    "type": 2
                },
                {
                    "paragraph": "風塵暗不開，汝去幾時來。兄弟分離苦，形容老病催。江通一柱觀，",
                    "zhushu": "洙曰：見一柱觀頭眠幾回注。○鄭曰：古玩切。荆州記：“江陵有臺，上有一柱，衆梁拱此。或云荆州有一柱觀，土人呼爲木履觀。”"
                },
                {
                    "paragraph": "日落望郷臺。",
                    "zhushu": "洙曰：成都記：“隋蜀王秀所創。”"
                },
                {
                    "paragraph": "客意長東北，齊州安在哉！",
                    "zhushu": "",
                    "type": 2
                },
                {
                    "paragraph": "諸姑今海畔，兩弟赤山東。",
                    "zhushu": "趙曰：齊州近海，則是山東矣。"
                },
                {
                    "paragraph": "去旁干戈覔，來看道路通。短衣防戰地，",
                    "zhushu": "洙曰：趙武靈王好胡服，士皆短服。○趙曰：公自言也。時吐蕃未息，故戎服以在防戰之地。"
                },
                {
                    "paragraph": "匹馬逐秋風。",
                    "zhushu": "趙曰：言弟頴之征行也。"
                },
                {
                    "paragraph": "莫作俱流落，長瞻碣石鴻。",
                    "zhushu": "洙曰：絶交論：“附騏𩦸於旄端，軼歸鴻於碣石。”注：“海畔山也。”",
                    "type": 2
                },
                {
                    "paragraph": "得舍弟觀書自中都已達江陵今兹暮春月末合行李到䕫州悲喜相兼團圎可待賦詩即事情見乎詞",
                    "zhushu": "",
                    "type": 2
                },
                {
                    "paragraph": "爾到江陵府，何時到峽州？亂離生有別",
                    "zhushu": "修可曰：楚詞云：“悲莫悲於生別。”"
                },
                {
                    "paragraph": "離，聚集病應瘳。颯颯開啼眼，朝朝上水樓。老身須付託，白骨更何憂。",
                    "zhushu": "",
                    "type": 2
                },
                {
                    "paragraph": "喜觀即到傷題短篇二首",
                    "zhushu": "",
                    "type": 2
                },
                {
                    "paragraph": "巫峽千山暗，終南萬里春。",
                    "zhushu": "洙曰：終南山，在長安。言去家萬里也。"
                },
                {
                    "paragraph": "病中吾見弟，書到汝爲人。",
                    "zhushu": "洙曰：始爲亂離所隔，則莫知生死也。及書到，方知其爲人。"
                },
                {
                    "paragraph": "意荅兒童問，來經戰伐新。",
                    "zhushu": "趙曰：兩句通義。自戰伐中來，兒童見之，必有所問，已意其一一荅之也。"
                },
                {
                    "paragraph": "泊船悲喜後，欵欵話歸秦。",
                    "zhushu": "",
                    "type": 2
                },
                {
                    "paragraph": "待爾嗔烏鵲，",
                    "zhushu": "沈曰：西京雜記：“鵲噪則行人至。”"
                },
                {
                    "paragraph": "抛書示鶺鴒。",
                    "zhushu": "趙曰：待弟而來，怒烏鵲之不實。下言喜弟來，故抛書示之。"
                },
                {
                    "paragraph": "枝間喜不去，原上急曾經。",
                    "zhushu": "洙曰：詩：“鶺鴒在原，兄弟急難。”"
                },
                {
                    "paragraph": "江閣嫌津桞，",
                    "zhushu": "洙曰：嫌其隔望眼也。"
                },
                {
                    "paragraph": "風帆數驛亭。",
                    "zhushu": "洙曰：數其驛程也。"
                },
                {
                    "paragraph": "應論十年事，愁絶始星星。",
                    "zhushu": "蘇曰：蘇代：“堂上星星之髪。”張禹對鏡悲：“鬢始變星星。”陸嵩云：“客髪一星星。”○趙曰：舊本作“然絶”，非是。星星，言𩯭之白也。南史韻詩云：“星星行復岀。”",
                    "type": 2
                },
                {
                    "paragraph": "舍弟觀歸藍田迎新婦送示二首",
                    "zhushu": "",
                    "type": 2
                },
                {
                    "paragraph": "汝去迎妻子，髙秋念却廻。即令螢已亂，好與鴈同來。東望西江水，",
                    "zhushu": "趙曰：舊作“水”，善本作“永”，是。蜀江謂之西江。公欲泛舟南下，以楚之上游，而西江之盡處在其東，故東望其永。詩：江之永矣，不可方思。○彦甫曰：“水”，當作“永”。"
                },
                {
                    "paragraph": "南游北户開。",
                    "zhushu": "趙曰：成南遊，則見北户之開。吴都賦云：“開北户以向日。”"
                },
                {
                    "paragraph": "卜居期靜處，㑹有故人杯。",
                    "zhushu": "蘇曰：郭林宗曰：“吾當比居静處，期友人野酌。”放浪誰能學，後生兒軰日傍門户，低眉下氣，爲錐刀之利者平？○趙曰：卜居靜處，當有故人之來。",
                    "type": 2
                },
                {
                    "paragraph": "楚塞難爲路，",
                    "zhushu": "洙曰：一作“别”。"
                },
                {
                    "paragraph": "藍田莫滯留。衣裳判白露，鞍馬信淸秋。滿峽重江水，開帆八月舟。此時同一醉，應在仲宣樓。",
                    "zhushu": "趙曰：王粲，字仲宣，劉表時在荆州，因登楼而作賦。其後指荆州樓爲仲宣樓。○鄭曰：楼在荆州界，今襄州。",
                    "type": 2
                },
                {
                    "paragraph": "舎弟觀赴藍田取妻子到江陵喜寄三首",
                    "zhushu": "",
                    "type": 2
                },
                {
                    "paragraph": "汝迎妻子達荆州，消息真傳解我憂。鴻鴈影來連峽内，",
                    "zhushu": "洙曰：古詩：“弟兄鴻鴈序。”"
                },
                {
                    "paragraph": "鶺鴒飛急到沙頭。",
                    "zhushu": "洙曰：詩：“鶺鴒在原，載飛載鳴。”"
                },
                {
                    "paragraph": "燒𨵿險路今虚遠，",
                    "zhushu": "漢祖入蜀，張良辭歸，勸髙祖燒絶棧道。○修可曰：燒関，當作“嶢𨵿”，音堯，在峡右。漢書：“曹參從髙祖西攻嶢関。”注：“在洛北蓝田武関西，以觀赴蓝田。 ”故云。○尹曰：燒，當作“嶢”者，堯関在上洛北，蓝田南，武関之西。漢髙祖紀：“秦王嬰子誅趙高，遣将将兵據嶢関。”"
                },
                {
                    "paragraph": "禹鑿寒江正穩流。",
                    "zhushu": "洙曰：江漢，巴東之峽，夏后䟽鑿云。"
                },
                {
                    "paragraph": "朱紱即當隨綵鷁，靑春不假報黄牛。",
                    "zhushu": "",
                    "type": 2
                },
                {
                    "paragraph": "馬度秦山雪正深，",
                    "zhushu": "洙曰：度，一作“瘦”。"
                },
                {
                    "paragraph": "北來肌骨苦寒侵。他郷就我生春色，",
                    "zhushu": "趙曰：白日峽往荆，可以春時矣。"
                },
                {
                    "paragraph": "故國移居見客心。",
                    "zhushu": "趙曰：故國，人情之所不忍離也。今自故國而移居，以不得已而來，則客心可見矣。"
                },
                {
                    "paragraph": "歡劇提携如意舞，",
                    "zhushu": "洙曰：一云王戎好作如意舞。諸葛亮出軍，甞以鐡如意指麾。"
                },
                {
                    "paragraph": "喜多行坐白頭吟。",
                    "zhushu": "洙曰：文君作“白頭吟”。"
                },
                {
                    "paragraph": "廵簷索共梅花𥬇，泠蘃",
                    "zhushu": "洙曰：一作“落”。"
                },
                {
                    "paragraph": "踈枝半不禁。",
                    "zhushu": "",
                    "type": 2
                },
                {
                    "paragraph": "庾信羅含俱有宅，",
                    "zhushu": "黄曰：庾信因侯景之亂，自建康遁帰仁陵，居宋玉故宅，宅在城北三里。羅含爲桓温別駕，以廨舎喧擾，於江陵城西三里小舟上立茅屋而居，布衣蔬食，晏如也。○師曰：庾信宅，即宋玉故宅，見送李功曹之荆州詩注。余知古諸宮故事：“羅含爲桓温別駕，以廨舎喧擾，於江陵城西三里小州上立茅屋，伐木爲床，織葦爲席而居，布衣蔬食，晏如也。後安成王在鎮，以其宅借録事劉朗之，見一丈夫，衣冠甚偉，水矜而立。朗之驚問，忽然失之。人謂含有神。”"
                },
                {
                    "paragraph": "春來秋去作誰家。短墻若在從殘草，喬木如存可假花。卜築應同蒋詡徑，",
                    "zhushu": "洙曰：三輔決録：“蔣詡舎中竹下惟開三徑，羊仲求、仲從與之游。”"
                },
                {
                    "paragraph": "爲園須似邵平𤓰。",
                    "zhushu": "洙曰：邵平種𤓰羙，故丗謂之東陵𤓰。"
                },
                {
                    "paragraph": "比年",
                    "zhushu": "洙曰：一作“因”。"
                },
                {
                    "paragraph": "病酒開㳙滴，弟勸兄酬何怨嗟。",
                    "zhushu": "",
                    "type": 2
                },
                {
                    "paragraph": "遠懷舎弟頴觀等",
                    "zhushu": "",
                    "type": 2
                },
                {
                    "paragraph": "陽翟空知處，",
                    "zhushu": "洙曰：陽翟，屬頴川郡，夏禹所受封地。"
                },
                {
                    "paragraph": "荆南近得書。積年仍逺别，多難不安居。",
                    "zhushu": "蘇曰：岑襄：“晉末兵戈，主室多難，雖有髙堂峻宇，不得安居。”見情偏録。"
                },
                {
                    "paragraph": "江漢春風起，氷霜昨夜除。雲天猶錯莫，花萼尚蕭踈。",
                    "zhushu": "趙曰：以興兄弟之離隔也。○師曰：翟陽，屬頴川郡。舎，弟所在。子美居荆南，玄宗敦友，弟起花萼樓，取棠棣之華，鄂不韡韡，乃燕兄弟之詩之意。"
                },
                {
                    "paragraph": "對酒都疑夢，吟詩正憶渠。舊時元㑹日，郷黨羡吾廬。",
                    "zhushu": "洙曰：陶潜詩：吾亦愛吾廬。",
                    "type": 2
                },
                {
                    "paragraph": "續得觀書迎就當陽居止正月中旬定出三峽",
                    "zhushu": "",
                    "type": 2
                },
                {
                    "paragraph": "自汝到荆府，書來數喚吾。頌椒添諷詠，",
                    "zhushu": "洙曰：周庾信正旦詩：“叔花逐頌來。”"
                },
                {
                    "paragraph": "禁火卜歡娱。",
                    "zhushu": "洙曰：荆楚歳時記：“去冬節一百五日，即有疾風甚雨，謂之寒食，禁火三日。”琴操：“晉文公與介子綏俱遁，子綏割股以啖文公。文公復國，子綏无所得，作龍蛇之歌而隱。文公求之不得出，乃焚左右木，子綏抱木而死。文公哀之，令人五月五日不得㪯火。文周㪯移書及魏武明罰。”今陸翽鄴中記並云“寒食断火，起於子推”。琴操所云子綏，即子推也。又云五月五日，与介有異，皆因流俗所傳。據左傳、史記，並無介子推焚事。按周礼：“司烜氏：仲春以木鐸脩火禁于國中。”注云：“爲季春将岀火也。”今寒食節氣是春之未三月之極，然則禁火盖周之舊制。”○趙曰：序言正月中旬定出峽，於寒食必相聚矣。"
                },
                {
                    "paragraph": "舟楫因人動，形骸用杖扶。天旋䕫子峽，",
                    "zhushu": "洙曰：魚復，古䕫子峽也。"
                },
                {
                    "paragraph": "春近岳陽湖。",
                    "zhushu": "洙曰：岳陽湖在巴陵”○蘇曰：梁汶曰：“岳陽春近，吾将鼓枻放曠澤國，与簑笠尽老矣。”○鄭曰：即巴陵洞庭湖。"
                },
                {
                    "paragraph": "發日排南喜，傷神散北呼。",
                    "zhushu": "趙曰：言起發之日，安排往南喜神情所傷者，比望長安而不得㱕也。"
                },
                {
                    "paragraph": "飛鳴還接翅，",
                    "zhushu": "洙曰：詩棠棣：“鶺鴒在原，兄弟急難。”又小宛：“題彼鶺鴒，載飛載鳴。”"
                },
                {
                    "paragraph": "行序宻衘蘆。",
                    "zhushu": "洙曰：春秋繁露：“鴈有行列。”傳云：“兄弟之齒鴈行。”淮南子曰：“鴈從風而飛，以愛氣力；衘蘆而飛，以避繒繳。”"
                },
                {
                    "paragraph": "俗薄江山好，時危草木蘇。馮唐雖晚達，終覬在皇都。",
                    "zhushu": "洙曰：馮唐事見元日示宗武詩名慚白首郞注。○蘇曰：梁絢曰：“如馮唐垂白，尚兾晚逹。”○趙曰：馮唐，公以自比其白首爲郞也。",
                    "type": 2
                },
                {
                    "paragraph": "乗雨入行軍六弟宅",
                    "zhushu": "",
                    "type": 2
                },
                {
                    "paragraph": "曙角凌雲罷，春城帶雨長。水花分塹弱，巢燕得泥忙。今弟雄軍佐，凡材汙省郞。",
                    "zhushu": "蘇曰：潘岳無長材廣識，謾汗省郎，見真儒碩人，厚顔汗𤍠。○趙曰：公爲工部貟外郎，而自謙之辝也。"
                },
                {
                    "paragraph": "萍漂忍流涕，衰颯近中堂。",
                    "zhushu": "",
                    "type": 2
                },
                {
                    "paragraph": "第五弟豐獨在江左近三四載寂無消息覔使寄此二首",
                    "zhushu": "",
                    "type": 2
                },
                {
                    "paragraph": "亂後嗟吾在，覊栖見汝難。草黄騏𩦸病，",
                    "zhushu": "洙曰：公以騏𩦸自託也。○蘇曰：陳晙卧疾，梁杓過門曰：“霜勁草黄，騏騏病矣，駑駘何得快駃？”盖君子不得時，小人自肆也。少㳺一日來問，曰：“細味工部詩，皆拾古人句語綴𥙷作詩，平穩妥帖，若神施鬼設。工部腹中幾箇國子監耶？”予喜此談，遂筆之。"
                },
                {
                    "paragraph": "沙晚鶺鴒寒。",
                    "zhushu": "趙曰：憫其弟之寒也。詩云：“鶺鴒在原，兄弟急難。”以成覉栖見汝難之句。"
                },
                {
                    "paragraph": "楚設𨵿城險，",
                    "zhushu": "洙曰：左傳：屈完對齊恒曰：“君若以德綏諸侯，誰敢不服？君若以力，楚國方城以爲城，漢水以爲他。”注：“言其險固也。”○趙曰：白帝城，乃䕫之險也。"
                },
                {
                    "paragraph": "吴吞水府寛。",
                    "zhushu": "趙曰：吴則江左，至吳而積水之多，故云水府寛。"
                },
                {
                    "paragraph": "十年朝夕淚，衣袖不曽乾。",
                    "zhushu": "",
                    "type": 2
                },
                {
                    "paragraph": "聞汝依山寺，杭州定越州。",
                    "zhushu": "趙曰：題正云：“五弟獨在江左，不拾名其州。”則亦傳聞而未審。"
                },
                {
                    "paragraph": "風塵淹別日，",
                    "zhushu": "趙曰：兵戈謂之風塵，蓋言風動塵起也。"
                },
                {
                    "paragraph": "江漢失",
                    "zhushu": "洙曰：一作“共”。"
                },
                {
                    "paragraph": "清秋。",
                    "zhushu": "趙曰：言我秋時在此，而不見其弟，爲相失也。"
                },
                {
                    "paragraph": "影著啼猿樹，",
                    "zhushu": "趙曰：公自言所在之處。盧照隣巫山髙云：“莫辨帝猿樹。”"
                },
                {
                    "paragraph": "魂飄結蜃樓。",
                    "zhushu": "洙曰：史：“海傍唇氣象樓䑓。”○趙曰：指言弟豊所在之處，故深思之也。思之而魂飄，謂之結蜃樓，言蜃所結成樓也。前漢天文志：“海旁蜃氣象樓臺。”可以證矣。○師曰：陳藏器云：“車螯是大蛤，一名蜃，能吐氣如樓臺。”"
                },
                {
                    "paragraph": "明年下春水，東盡白雲求。",
                    "zhushu": "趙曰：所以成杭州定越州之句。",
                    "type": 2
                },
                {
                    "paragraph": "送十五侍御弟使蜀",
                    "zhushu": "",
                    "type": 2
                },
                {
                    "paragraph": "喜弟文章進，添余別興牽。數盃巫峽酒，百丈内江船。",
                    "zhushu": "洙曰：水自偷上合者，謂之内江。自渝由戎、瀘上蜀者，謂之处江。"
                },
                {
                    "paragraph": "未息豺狼闘，",
                    "zhushu": "洙曰：戰爭。"
                },
                {
                    "paragraph": "空催犬馬年。",
                    "zhushu": "洙曰：公自稱其年，故從卑賤。晉陶侃臨終上表曰：“臣猶爲犬馬之齒，故尚可少延。”"
                },
                {
                    "paragraph": "歸朝多便道，搏擊望秋天。",
                    "zhushu": "洙曰：便道，問道也。○夢符曰：右按前漢趙充國傳：“甞責充國曰：‘将軍其引兵便道西並進，雖不相及，使虜聞東方、北方兵並來。’”○田曰：舊唐史：“栢彦範㪯楊嶠爲御史，嶠不樂搏擊之任。彦範曰：‘爲官擇人，豈待情願。’”遂引爲右䑓御史。○師曰：御史之擊搏姦回，如鷹逢秋擊搏鳥獸，故云云。",
                    "type": 2
                },
                {
                    "paragraph": "憶㓜子",
                    "zhushu": "洙曰：字𩦸子，時隔絶在鄜州。",
                    "type": 2
                },
                {
                    "paragraph": "𩦸子春猶隔，鶯歌暖正繁。別離驚節換，聦慧與誰論？澗水空山道，柴門老樹村。",
                    "zhushu": "趙曰：指言鄜州寄象之地。"
                },
                {
                    "paragraph": "憶渠愁只睡，",
                    "zhushu": "洙曰：一作“卧”。"
                },
                {
                    "paragraph": "炙背俯晴軒。",
                    "zhushu": "師曰：甫作此詩，恨不得見也。",
                    "type": 2
                },
                {
                    "paragraph": "遣興",
                    "zhushu": "",
                    "type": 2
                },
                {
                    "paragraph": "𩦸子好男兒，",
                    "zhushu": "洙曰：𩦸子，公子宗武也。見宗武生日詩注。"
                },
                {
                    "paragraph": "前年學語時。問知人客姓，誦得老夫詩。",
                    "zhushu": "洙曰：老夫，公自謂。"
                },
                {
                    "paragraph": "丗亂怜渠小，家貧仰母慈。",
                    "zhushu": "洙曰：嵆叔夜母兄鞠育，有慈无威。"
                },
                {
                    "paragraph": "鹿門携不遂，",
                    "zhushu": "洙曰：龐德公携妻子入鹿門山隱。"
                },
                {
                    "paragraph": "鴈足繫難期。",
                    "zhushu": "洙曰：難，一作“无”。蘇武傳鴈足繫書事是上。一云“鹿門携有處，鳥道絶无期”。"
                },
                {
                    "paragraph": "天地軍麾滿，山河戰角悲。儻歸免相失，見日",
                    "zhushu": "洙曰：一作“尓”。"
                },
                {
                    "paragraph": "敢辭遲。",
                    "zhushu": "",
                    "type": 2
                },
                {
                    "paragraph": "得家書",
                    "zhushu": "",
                    "type": 2
                },
                {
                    "paragraph": "去慿遊客寄，",
                    "zhushu": "革曰：一云“休㚢騎”。○趙曰：言出遊彼處，客寄之人。"
                },
                {
                    "paragraph": "來爲附家書。今日知消息，他郷且舊居。",
                    "zhushu": "趙曰：指言鄜州。公寄居在鄜，已是他郷，但恐亂離更有遷徙，故知消息而喜云尓。"
                },
                {
                    "paragraph": "態兒幸無恙，",
                    "zhushu": "洙曰：後漢蘇竟傳：“公君執事無恙。”爾雅曰：“恙，憂也。”公孫弘傳：“何恙不已。”○師曰：熊兒，甫小女。"
                },
                {
                    "paragraph": "𩦸子最憐渠。",
                    "zhushu": "革曰：𩦸子，公之子宗武。"
                },
                {
                    "paragraph": "臨老覊孤極，",
                    "zhushu": "洙曰：謂流離孤苦。"
                },
                {
                    "paragraph": "傷時㑹合踈。",
                    "zhushu": "洙曰：以時无交舊也。"
                },
                {
                    "paragraph": "二毛趨帳殿，",
                    "zhushu": "洙曰：二毛，言𩯭毛二色，謂班白也。帳殿，謂行在以帳爲殿。左傳：“宋公曰：‘君子不禽二毛。’”黄巢之屯，八角帳幄，皆象宫殿。○蘇曰：景敷二毛，尚走塵埃兵甲之間，日趍帳殿。"
                },
                {
                    "paragraph": "一命侍鸞輿。",
                    "zhushu": "洙曰：公至行在，授左拾遺。○師曰：周有未命、一命、再命之士。一命，言官卑也。"
                },
                {
                    "paragraph": "北闕妖氛滿，",
                    "zhushu": "洙曰：比闕，帝闕也。妖氛，謂未收復也。○趙曰：時安慶緒方熾。"
                },
                {
                    "paragraph": "西郊白露𥘉。",
                    "zhushu": "洙曰：謂粛殺之威漸生。○趙曰：指言長安西郊也。以白露𥘉言之，則在七月明矣。"
                },
                {
                    "paragraph": "凉風新過鴈，秋雨欲生魚。",
                    "zhushu": "饒曰：甫得家書，故云新過鴈。"
                },
                {
                    "paragraph": "農事空山裏，眷言終荷鋤。",
                    "zhushu": "洙曰：一云“終篇言荷鋤”。宋陶替雜詩：“種豆商山下，草盛豆苗稀。晨興理荒穢，帶月荷鋤㱕。”○趙曰：公遭亂偒時，乃欲㱕耕而已。陶淵明：“帶月荷鋤。”○兒曰：甫欲棄官㱕老之意。",
                    "type": 2
                },
                {
                    "paragraph": "宗武生日",
                    "zhushu": "洙曰：宗武，小名驥子。曽有詩云：“驥子好男兒。”又云：“驥子最憐渠。”",
                    "type": 2
                },
                {
                    "paragraph": "小子何時見，",
                    "zhushu": "蘇曰：王肅思男，謂弟曰：“何時得見小子？”○趙曰：老杜旣有盛名於時，則人皆知其有是子也。"
                },
                {
                    "paragraph": "高秋此日生。自從都邑語，己伴老夫名。",
                    "zhushu": "洙曰：禮：“自稱曰老夫者。”"
                },
                {
                    "paragraph": "詩是吾家事，人傳丗上情。",
                    "zhushu": "趙曰：旣以詩擅名，而丗間愛之者多，故云。"
                },
                {
                    "paragraph": "熟精文選理，",
                    "zhushu": "洙曰：唐儒斈傳：“李善，揚州江都人。甞注解文選，分爲十六卷，表上之。賜絹一百二十匹，詔藏下袐閣。善甞受文選於同郡人曹憲，寓居汴、鄭之間，以講文選爲業。”○尹曰：梁昭明太子賢集古人文詞詩賦爲文選。李善甞受文選於曹憲，後遂解注文選十六卷。"
                },
                {
                    "paragraph": "休覔綵衣輕。",
                    "zhushu": "洙曰：列女傳曰：“老萊子孝養二親，行年七十，嬰兒自娱，着五色綵衣。嘗因取漿水上堂，跌仆，因卧地爲小兒啼，或弄烏鳥於親側。”○趙曰：老萊子者，五采色衣，戯於親側。此言熟精文選理，所以責望其子而已。雖綵衣之輕，猶使之休覔也。"
                },
                {
                    "paragraph": "凋瘵筵𥘉秩，",
                    "zhushu": "洙曰：小雅：“賔之𥘉筵，左右秩秩。”箋云：“筵，席也。秩秩，肅敬也。”海賦：“爲凋爲瘵。”"
                },
                {
                    "paragraph": "欹斜坐不成。流霞分片片，",
                    "zhushu": "夢符曰：右按抱朴子：“項曼𡖖修道山中，升天遊紫府，仙人飲流霞一杯，輙不飢渴。”"
                },
                {
                    "paragraph": "㳙滴就徐傾。",
                    "zhushu": "洙曰：何東項曼𡖖好道，去家三十年而反，曰：“去時有數仙人将上天，離曰數里，止日之旁，甚寒悽愴，飢欲食，輙飲我流霞一杯，毎數月不飢。”隋江揔爲馬腦杯賦：“翠羽流霞之杯。庾信有示内人詩：定取流霞氣，将𣸸承露杯。”○趙曰：抱朴子：“項曼自言至天上，過紫府，金牀几晃晃昱昱，仙又以流霞一杯飲之，輙不飢渴。”王立之云：“項曼，舊注又誤爲曼𡖖，故表出之。”",
                    "type": 2
                },
                {
                    "paragraph": "又示宗武",
                    "zhushu": "",
                    "type": 2
                },
                {
                    "paragraph": "覔句新知律，攤書解滿床。",
                    "zhushu": "蘇曰：嵆紹新解覔句，稍知音律。王渾：“阿戎年小，漸解滿牀攤書，時問難字，可喜。”"
                },
                {
                    "paragraph": "試吟靑玉案，",
                    "zhushu": "洙曰：張平子四愁詩：“美人贈我錦繡叚，何以報之青玉案。”"
                },
                {
                    "paragraph": "莫帶紫羅囊。",
                    "zhushu": "洙曰：晉謝玄少好佩紫羅香囊，叔父安患之，而不欲傷其意，因戯賭取焚之，於此遂止。"
                },
                {
                    "paragraph": "假日從時飲，",
                    "zhushu": "洙曰：王仲宣登樓賦：“𦕅假日以銷憂。時天下逼迫无暇，故假借此日登樓四望。”○師曰：假乃休假，非假借之假。"
                },
                {
                    "paragraph": "明年共我長。",
                    "zhushu": "蘇曰：嵆康顧子紹曰：“阿紹明年共我長矣，吾甚喜尔成人。”○趙曰：言今年身材如此，至明年更長，則與我長矣。"
                },
                {
                    "paragraph": "應須飽經術，已似愛文章。十五男兒志，",
                    "zhushu": "洙曰：論語：“吾十有吾而志於斈。”"
                },
                {
                    "paragraph": "三千弟子行。曽參與游夏，達者得升堂。",
                    "zhushu": "洙曰：孔子世家：“孔子以詩、書、礼、樂教，弟子，盖三千焉，身通六藝者七十有二人。”論語：“文斈：子游、子夏。”又曰：“由也升堂矣。○趙曰：曽參則責以孝行，游、夏則責以文斈。子曰：“由也升堂矣。”今言三子皆逹於孔子之道而升堂，所以明戒之也。",
                    "type": 2
                },
                {
                    "paragraph": "宴忠州使君姪宅",
                    "zhushu": "",
                    "type": 2
                },
                {
                    "paragraph": "出守吾家姪，",
                    "zhushu": "洙曰：出守，守士也，刺史是也。詩云：“一麾乃出守。”"
                },
                {
                    "paragraph": "殊方此日歡。自須遊阮巷，",
                    "zhushu": "洙曰：晉阮咸與叔父籍爲竹林之遊。咸與籍居道南，諸阮居道北，北阮冨而南阮貧也。○師曰：阮咸北，張子美自比籍，乃知叔姪之相得也。"
                },
                {
                    "paragraph": "不是怕湖灘。",
                    "zhushu": "洙曰：湖灘，忠州下惡灘也。"
                },
                {
                    "paragraph": "樂助長歌逸，",
                    "zhushu": "洙曰：一作“送”。"
                },
                {
                    "paragraph": "杯饒旅思寛。昔曽如意舞，",
                    "zhushu": "趙曰：如意，乃所執之物。王戊甞以如意起舞。○師曰：如意者，乃鐵如意。石崇以鐵如意擊碎珊瑚樹，即此。"
                },
                {
                    "paragraph": "牽率強爲看。",
                    "zhushu": "",
                    "type": 2
                },
                {
                    "paragraph": "示姪佐",
                    "zhushu": "",
                    "type": 2
                },
                {
                    "paragraph": "多病秋風落，",
                    "zhushu": "師曰：七月秋風起，八月風髙，九月風落。"
                },
                {
                    "paragraph": "君來慰眼前。自聞茅屋趣，只想竹林眠。",
                    "zhushu": "師曰：甫欲得佐共住，故云。"
                },
                {
                    "paragraph": "滿谷山雲起，侵籬澗水懸。嗣",
                    "zhushu": "洙曰：一作“阮”。"
                },
                {
                    "paragraph": "宗諸子姪，早覺仲容賢。",
                    "zhushu": "洙曰：阮咸，字仲客，籍之姪也。任達不拘，与叔父籍爲竹林之遊。",
                    "type": 2
                },
                {
                    "paragraph": "佐還山後寄",
                    "zhushu": "同作三首二首見田圃門。",
                    "type": 2
                },
                {
                    "paragraph": "山晚浮雲合，歸時恐路迷。澗寒人欲到，村黒鳥應栖。野客茅茨小，田家樹木低。舊諳踈懶叔，須汝故相携。",
                    "zhushu": "洙曰：以嵆康自處，嵆康性復踈懶也。",
                    "type": 2
                },
                {
                    "paragraph": "吾宗",
                    "zhushu": "衛倉曹崇簡。",
                    "type": 2
                },
                {
                    "paragraph": "吾宗老孫子，質朴古人風。耕鑿安時論，衣冠與丗同。在家常早起，",
                    "zhushu": "蘇曰：劉理常早起治蔬圃，自力桔槹。"
                },
                {
                    "paragraph": "憂國願年豐。語及君臣際，經書滿腹中。",
                    "zhushu": "洙曰：言凡語論之間，及於君臣之際，必反覆論議，用其腹中之書而證明之也。"
                }
            ]
        },
        {
            "name": "外族",
            "paragraphs": [
                {
                    "paragraph": "外族",
                    "zhushu": "",
                    "type": 1
                },
                {
                    "paragraph": "古詩三首、律詩六首",
                    "zhushu": "",
                    "type": 2
                },
                {
                    "paragraph": "敬寄族弟唐十八使君",
                    "zhushu": "",
                    "type": 2
                },
                {
                    "paragraph": "與君陶唐後，盛族多其人。聖賢冠史籍，枝𣲖羅源津。",
                    "zhushu": "洙曰：甫自撰万年縣君京兆氏墓銘云：“其先係統於伊祁，分尚於唐杜。”春秋傳云：“穆叔謂之丗禄，其在兹乎？”漢髙紀賛曰：范宣子亦曰：“祖以虞以上爲陶唐氏，在夏爲御龍氏，在商爲豕韋氏，在周爲杜氏。”注：唐、杜，二國名。"
                },
                {
                    "paragraph": "在今氣磊落，巧僞莫敢親。",
                    "zhushu": "蘇曰：朱雲、許時直言：“端莊正立，巧言僞行之徒，不敢親近。”"
                },
                {
                    "paragraph": "介立寔吾弟，濟時肯殺身。物白諱受玷，行高無汚眞。得罪永泰末，放之五溪濵。",
                    "zhushu": "洙曰：漢黄瓊：“皦皦者，易爲汚，嶢嶢者，易爲缺。”四子講徳：青蠅不能穢垂𣗥。詩：“臼圭之玷，尚可磨也。”語：“殺身以成仁。”馬援傳：“擊武陵五溪蠻夷。”注：“雄、樠、酉、撫、辰，所謂五溪也。”○趙曰：所以明得罪之由，以不受汙玷而致然也。此與“皓皓”之易爲“汚”之義不同。舊注引此，非是。○鄭曰：五溪，在辰州、武陵之間，壷頭以下。"
                },
                {
                    "paragraph": "鸞鳯有鎩翮，",
                    "zhushu": "鄭曰：鎩，所戒切。"
                },
                {
                    "paragraph": "先儒曽抱麟。",
                    "zhushu": "洙曰：顔延年詠嵆中散詩：“鵉翮有時鎩。”鎩，所拜切，殘也。劉越石詩：“誰云聖逹節，知命故不憂。宣尼悲獲麟，西狩涕孔丘。”注：“孔子亦抱麟而涕。”"
                },
                {
                    "paragraph": "雷霆霹長松，骨大却生筋。一失不足傷，念子孰自珍。",
                    "zhushu": "趙曰：此以譬唐使君能得罪，未能遂傷之也。“熟”字，稔熟之熟，言其自𤤽已詳熟矣。"
                },
                {
                    "paragraph": "泊舟楚宫岸，戀闕浩酸辛。除名配淸江，",
                    "zhushu": "洙曰：清江，屬施州。○鄭曰：清江，溪名，在施州，夲漢江巫縣地，今䕫州巫山縣。"
                },
                {
                    "paragraph": "厥土巫峽鄰。登陸将首途，筆札枉所申。歸期跼病肺，叙舊思重陳。春風洪濤壯，",
                    "zhushu": "洙曰：顔延年：“春江壯風壽。”劉越石：“弃置勿重陳，重陳令人傷。”○趙曰：公自言病肺之故，雖欲帰朝，踡跼不得申也。故下句所之，則欲春時乗船而往，得一見唐公以相慰也。"
                },
                {
                    "paragraph": "谷轉頗彌旬。",
                    "zhushu": "趙曰：郭景純江賦：“盤渦谷轉。”"
                },
                {
                    "paragraph": "我能况中流，搪突鼉獺瞋。",
                    "zhushu": "洙曰：鼉獺瞋，言爲小人所怒也。"
                },
                {
                    "paragraph": "長年已省柂，",
                    "zhushu": "洙曰：省，視也。柂，舟尾正船者。長年操舟者視柂則将行矣。"
                },
                {
                    "paragraph": "慰此貞良臣。",
                    "zhushu": "",
                    "type": 2
                },
                {
                    "paragraph": "送重表姪王砅評事使南海",
                    "zhushu": "鄭曰：砅，理𦋺切。水深至心曰砅，今作厲。",
                    "type": 2
                },
                {
                    "paragraph": "我之曽老姑，爾之髙祖母。爾祖未顯時，歸爲尚書婦。",
                    "zhushu": "洙曰：新唐書：王珪母李。王珪傳：正觀十年，拜礼部尚書。○修可曰：西清詩話云：唐書王珪傳：珪㣲時，母李氏甞云：“子必貴，但未見與汝游者。”珪一日引房、杜過之，母曰：“汝貴无疑。”所載止此。質之子美，是詩“我之曽老姑，尓之髙祖母”，則珪母杜氏，非李氏也。且一婦人識真主於側微，其事甚偉，史闕而不録。是詩載之爲悉，丗號“詩史”，信不誣也。"
                },
                {
                    "paragraph": "隋朝大業末，房杜俱交友。",
                    "zhushu": "趙曰：王珪與房元齡、杜如晦同學於文中子，則交友可知矣。"
                },
                {
                    "paragraph": "長者來在門，荒年自餬口。",
                    "zhushu": "洙曰：陳平門多長者車。隱十一年傳：“餬其口於四方。”"
                },
                {
                    "paragraph": "家貧無供給，客位但箕箒。俄頃羞頗珍，寂寥人散後。入怪𩯭髪空，吁嗟爲之乆。自陳剪髻鬟，鬻市充杯酒。",
                    "zhushu": "洙曰：晉陶侃母常剪髪，具酒食，延賔客。"
                },
                {
                    "paragraph": "上云天下亂，冝與英俊厚。向𥨸窺數公，經綸亦俱有。",
                    "zhushu": "趙曰：王珪與元齡、如晦善。母李甞曰：“兒必貴，然未知所与游者何如人。”㑹元齡等過其家，李窺大驚曰：“二客公輔才，汝貴不疑。”舊注於下句“驚户牗”引此以證，不知乃秦王事，非干此也。"
                },
                {
                    "paragraph": "次問最少年，虬髯十八九。",
                    "zhushu": "鄭曰：髯，如古切。顂須。"
                },
                {
                    "paragraph": "子等成大名，皆因此人手。下云風雲合，龍虎一吟吼。願展丈夫雄，得辭兒女醜。秦王時在坐，眞氣驚户牖。",
                    "zhushu": "趙曰：秦王，太宗也。虬髯，乃太宗也，有虬髯公傳。易曰：“雲從龍，風從虎。”馬援曰：“乃知帝王自有真也。”新唐書王珪傳曰：“珪始隱居時，每與房元齡、杜如晦善。”母李甞曰：“兒必貴，然未知所与游者何如人，試與偕來。”㑹玄齡等過其家，李窺大驚，具酒食飲尽日，喜曰：“二客公輔才，汝貴不疑。”"
                },
                {
                    "paragraph": "及乎正觀初，尚書踐台斗。",
                    "zhushu": "洙曰：珪正觀中以侍中輔政。"
                },
                {
                    "paragraph": "夫人常肩輿，上殿稱萬壽。",
                    "zhushu": "洙曰：夫人以命婦預朝㑹也。"
                },
                {
                    "paragraph": "六宫師柔順，法則化妃后。",
                    "zhushu": "蘇曰：班姬著内訓，訓六宫，作女箴、媍誡，化及妃后。"
                },
                {
                    "paragraph": "至尊均嫂叔，盛事垂不朽。鳳雛無凡毛，五色非爾曹。",
                    "zhushu": "洙曰：見鳯穴雛皆好注。○趙曰：古有鳯将雛之曲。言毛者，南史：“謝超宗作殷淑儀誄，帝大嗟賞，謂謝莊曰：‘超宗殊有鳳毛。’”"
                },
                {
                    "paragraph": "往者胡作逆，乾坤沸嗷嗷。",
                    "zhushu": "洙曰：謂安禄山作乱也。"
                },
                {
                    "paragraph": "吾客在馮翊，爾家同遁逃。",
                    "zhushu": "洙曰：避亂也。"
                },
                {
                    "paragraph": "争奪至徒歩，塊獨委蓬蒿。逗留熱爾腸，",
                    "zhushu": "鄭曰：逗，大透切，止也。"
                },
                {
                    "paragraph": "十里却呼號。自下所騎馬，右持腰間刀。左牽紫遊韁，飛走使我髙。",
                    "zhushu": "洙曰：公言避乱日，輟白馬載使，使走免難於危險之中。昔鄴下童謡曰：“青青御路楊，白馬紫遊韁。"
                },
                {
                    "paragraph": "茍活到今日，寸心銘佩牢。",
                    "zhushu": "洙曰：懐輟馬之恩也。"
                },
                {
                    "paragraph": "亂離又聚散，宿昔恨滔滔。水花𥬇白首，",
                    "zhushu": "蘇曰：阮紹泛西池云：“白首登書船，反慮水花𥬇。”水花、水芝，皆蓮也。○趙曰：公言在潭州賔於江，故云。"
                },
                {
                    "paragraph": "春草隨靑袍。",
                    "zhushu": "洙曰：哀江南賦：“青袍如草。”○趙曰：以言王評事往南海也。"
                },
                {
                    "paragraph": "廷評近要津，節制収英髦。",
                    "zhushu": "趙曰：言南海節度使幕中要賢材也。"
                },
                {
                    "paragraph": "北驅漢陽傳，南汎上瀧舠。",
                    "zhushu": "鄭曰：上力公切，又音雙。下都髙切。○洙曰：漢陽，地名。傳，傳車也，如今之秉驛是也。舠，小舟也。右按，嶺南人名急湍曰瀧。○趙曰：傳，音張恋切，郵馬之謂也。自漢南而往，故曰漢陽傳。以有使南海之役，故曰言瀧舠。瀧，吕紅切。廣韻：南人呼湍爲瀧。"
                },
                {
                    "paragraph": "家聲肯墜地，利器當秋毫。",
                    "zhushu": "洙曰：見烜舊家声注。肯墜地，言能自振立，不令委墜。虞詡曰：“不逢錯節盤根，何以知爲利器也。”"
                },
                {
                    "paragraph": "畨禺親賢領，",
                    "zhushu": "洙曰：縣名，屬廣州也。○趙曰：必宗室之子爲節度也。○鄭曰：畨禺，廣劉屬縣。"
                },
                {
                    "paragraph": "籌運神功操。大夫岀盧宋，",
                    "zhushu": "趙曰：廣府節度使清白者四裴伷先、李朝隱、宋璟及盧奐，所以比大夫於盧宋，而又謂岀其上也。"
                },
                {
                    "paragraph": "寳貝休脂膏。洞主降接武，",
                    "zhushu": "趙曰：謂廉潔而不汚於貨利也。昔漢孔奮凊潔，身處膏脂，而未甞自潤。降，户江反。廣南有溪洞蠻，其長謂之洞主。禮記曰：堂上接武。言相継而降也。"
                },
                {
                    "paragraph": "海胡舶千艘。",
                    "zhushu": "夢符曰：右按畨禺雜編：“蕃商遠國運竒貨，非舶不可。”市舶録：“劉徇曰：‘獨檣舶深五十餘肘；三木舶深五十餘肘。西域以肘爲度。’”李䖍通俗文曰：“晉曰舶。”○鄭曰：艘，蘇曹切，船也。○趙曰：舶，大舡也。畨禺雜録曰：“畨商遠國運貨，貨非舶不可。舶緫名曰艘，猶今言幾𨾏也。”"
                },
                {
                    "paragraph": "我欲就丹砂，跋渉覺身勞。",
                    "zhushu": "洙曰：葛洪聞交趾出丹砂，求爲勾漏令。至廣州，刺史鄧洪留洪，乃止羅浮山錬丹。"
                },
                {
                    "paragraph": "安能䧟糞土，有志乗鯨鼇。或驂鸞騰天，聊作鶴鳴臯。",
                    "zhushu": "洙曰：見李白騎鯨魚注。别賦：“駕鶴上漢，𩥵鸞騰天。”○趙曰：鯨，莫大之魚也。鼇，臣鼇也。○師曰：自餬口，言荒年何暇具禮待人。客位但箕箒言貧無餘物。虬髯，指太宗也。雲從龍，風從虎，喻君臣唱和也。尓曹，指王殊。馮翊，郡名。魂獨委蓬蒿，言幾死於草野也。水花，連花也。鏡，謂之菱花。鏡中𥬇我白首。春草隨靑袍，言袍色與春草同，謂年老而官卑也。廷評，即評事也。要津，言官清要。節制収英髦，言南海節度収英髦之士，如王殊輩，真得人也。傳十有二義。漢文帝紀曰：“𨵿無用傳。”此符傳也。以木爲之，書符於其上，又以一板封之，所以爲信也。傳亦謂之棨，或有用𥜗者，終軍所弃是也。髙祖紀曰：“乗傳詣洛陽。”此傳驛之傳也。廣韻云：“南人名湍爲瀧。”又州名，在廣南，音𩀱。船三百斛曰舠。舠，短也，江南所爲名，短而廣，安而不傾危也。北驅，謂自北驅車而來，遂從此南泛海而往也。畨禺縣屬廣州，今王殊領之，其清節岀乎盧懷愼、宋璟，不貪寳貝以削民脂膏，蠻洞聞其賢，盡歸順，舶客皆來交易，故頓不能往也。雖有志乗鯨鼇，不甘䧟没于糞上，其柰跋渉之逺何？末章羡王殊領此，得就丹砂以錬養，故有“𩥵鸞”“鳴鶴”之語。",
                    "type": 2
                },
                {
                    "paragraph": "閬州東樓筵奉送十一舅往青城縣得昏字",
                    "zhushu": "",
                    "type": 2
                },
                {
                    "paragraph": "曽城有髙樓，制古丹雘存。",
                    "zhushu": "洙曰：梓材：“旣勤樸斵，惟其塗丹雘。”注：“塗以𣾰，丹以朱，而後成。”山海經云：“靑丘之山，多有貫雘。”頭陁碑：“朝霞爲丹雘。顔延年：雖暫丹雘陁。”○趙曰：字出淮南子。崑崙之山，有曾城九重。"
                },
                {
                    "paragraph": "迢迢百餘尺，",
                    "zhushu": "洙曰：西京賦：“狀迢迢以亭亭。”古詩：“迢迢牽牛星，𩀱闕百餘尺。”陸士衡：“髙樓一何峻，迢迢峻而安。”"
                },
                {
                    "paragraph": "豁達開四門。",
                    "zhushu": "髙曰：“舜闢四門。漢髙祖豁逹大度。”"
                },
                {
                    "paragraph": "雖有",
                    "zhushu": "洙曰：一作“㑹”。"
                },
                {
                    "paragraph": "車馬客，而無人丗喧。",
                    "zhushu": "洙曰：陶淵明：“結廬在人境，而無車馬喧。”"
                },
                {
                    "paragraph": "遊目俯大江，列筵慰别魂。",
                    "zhushu": "洙曰：江淹：“黯然銷魂者，惟别而已。”謝靈運：“得以慰别魂。”蘇武：“俯觀江漢流。”"
                },
                {
                    "paragraph": "是時秋冬交，節往顔色昏。",
                    "zhushu": "洙曰：雪賦：“歳将暮，時将昏。”"
                },
                {
                    "paragraph": "天寒鳥獸伏，",
                    "zhushu": "洙曰：登樓賦：“歩棲遲以徙𠋣𠔃，白日忽其將匿。風蕭瑟而並興，天慘慘而無色。獸狂顧以來，群鳥相鳴而舉翼。”"
                },
                {
                    "paragraph": "霜露在草根。今我送舅氏，",
                    "zhushu": "洙曰：詩渭陽沈休文：“樹頭鳴風颷，草根積霜露。”"
                },
                {
                    "paragraph": "萬感集淸罇。",
                    "zhushu": "洙曰：謝靈運：“千念集日夜，萬感盈朝昏。”"
                },
                {
                    "paragraph": "豈伊山川間，迴首盗賊繁。髙賢意不暇，王命乆崩奔。",
                    "zhushu": "洙曰：靈運詩：“拆岸婁崩奔。”"
                },
                {
                    "paragraph": "臨風欲慟哭，",
                    "zhushu": "洙曰：賈𧨏傳。"
                },
                {
                    "paragraph": "聲出已復吞。",
                    "zhushu": "師曰：此樓多是送客，于是雖有車馬往来，而去塵市稍逺，故云而無塵。丗喧顔色昏，謂離别之際，慘澹無顔色也。天寒鳥獸休。鳥獸尚得休息，而人行役，故傷之也。霜露在草根。此乃萬物歸根之時，而舅氏未能室處，尚往靑城，是以使我對酒不能無感懐也。豈惟傷其山川間隔，仍痛賊之多。舅氏奉王命，不遑啓居，如山之崩，如水之奔，往來辛勤若此，得無憂念之乎？",
                    "type": 2
                },
                {
                    "paragraph": "閬州奉送二十四舅使自京赴任靑城",
                    "zhushu": "新添。",
                    "type": 2
                },
                {
                    "paragraph": "聞道王喬舄，名因太史傳。如何碧雞使，把詔紫微天。",
                    "zhushu": "定功曰：王襃傳曰：“方士言益州有金馬、碧雞之寳，可𥙊祀致也。宣帝使襃往祀焉。”後漢卬都夷傳：“靑蛉縣禹同山有金馬、碧雞，光景時時岀見也。”"
                },
                {
                    "paragraph": "秦嶺愁回馬，",
                    "zhushu": "鄭曰：秦嶺在秦川。"
                },
                {
                    "paragraph": "涪江醉泛船。靑城漫汚雜，吾舅意凄然。",
                    "zhushu": "",
                    "type": 2
                },
                {
                    "paragraph": "奉送崔都水翁下峽",
                    "zhushu": "新添。",
                    "type": 2
                },
                {
                    "paragraph": "無數涪江筏，",
                    "zhushu": "鄭曰：房越切，海中捊。"
                },
                {
                    "paragraph": "鳴橈緫發時。",
                    "zhushu": "鄭曰：橈，如招切，楫也。"
                },
                {
                    "paragraph": "别離終不乆，宗族忍相遺。白狗黄牛峽，",
                    "zhushu": "鄭曰：十道志：“開州有白狗峽，二石隱起如白狗也。又有黄牛峽，髙崖上有石，色黄如牛。”"
                },
                {
                    "paragraph": "朝雲暮雨祠。所過慿問訊，",
                    "zhushu": "鄭曰：過，古禾切。"
                },
                {
                    "paragraph": "到日自題詩。",
                    "zhushu": "",
                    "type": 2
                },
                {
                    "paragraph": "巫峽弊廬奉贈侍御四舅别之澧朗",
                    "zhushu": "",
                    "type": 2
                },
                {
                    "paragraph": "江城秋日落，山鬼閉門中。行李淹吾舅，",
                    "zhushu": "洙曰：行李，猶行使也。見上注。"
                },
                {
                    "paragraph": "誅茅問老翁。",
                    "zhushu": "洙曰：屈原誅茅。"
                },
                {
                    "paragraph": "赤眉猶丗亂，",
                    "zhushu": "洙曰：光武平赤眉之亂。"
                },
                {
                    "paragraph": "靑眼只途窮。",
                    "zhushu": "洙曰：阮籍善爲青白眼，以白眼待俗客，青眼待佳客。"
                },
                {
                    "paragraph": "傳語桃源客，人今出處同。",
                    "zhushu": "洙曰：見欲問桃花宿注。○趙曰：桃源，今之鼎州也。四舅之澧、朗，故因以問桃源客也。人，則公自謂尔。○師曰：桃源在澧，秦人避亂之所。竄避荆楚，亦與秦人同出處也。",
                    "type": 2
                },
                {
                    "paragraph": "王閬州筵奉酬十一舅惜別之作",
                    "zhushu": "",
                    "type": 2
                },
                {
                    "paragraph": "萬壑樹聲滿，",
                    "zhushu": "洙曰：顧愷之言：千嵓競秀，萬壑爭流。"
                },
                {
                    "paragraph": "千崖秋氣髙。",
                    "zhushu": "洙曰：宋玉曰：“悲哉！秋之爲氣也，天髙而氣清。”"
                },
                {
                    "paragraph": "浮舟出郡郭，别酒寄江濤。良㑹不復乆，此生何太勞。",
                    "zhushu": "洙曰：古詩：今日良宴㑹。"
                },
                {
                    "paragraph": "窮愁但有骨，群盗尚如毛。",
                    "zhushu": "洙曰：窮愁而瘦極也。群盗尚多，故如毛。○蘇曰：齊招：“群盗如毛，四方擾擾。”"
                },
                {
                    "paragraph": "吾舅惜分手，使君寒贈袍。",
                    "zhushu": "洙曰：范睢見須賈，賈曰：“范叔寒如此哉！”乃取一綈袍以賜之。後睢謂賈曰：“公所以得無死者，以綈袍戀戀，有故人之意。”"
                },
                {
                    "paragraph": "沙頭暮黄鶴，失侣自",
                    "zhushu": "洙曰：一作“亦”。"
                },
                {
                    "paragraph": "哀號。",
                    "zhushu": "趙曰：亦，一作“自”，當以“亦”爲正。言人别而哀矣，黄鶴失侣之亦然也。",
                    "type": 2
                },
                {
                    "paragraph": "奉送十七舅下邵桂",
                    "zhushu": "",
                    "type": 2
                },
                {
                    "paragraph": "絶域三冬暮，",
                    "zhushu": "洙曰：棄方朔傳：“三冬文史足用。”"
                },
                {
                    "paragraph": "浮生一病身。感深辭舅氏，",
                    "zhushu": "洙曰：詩渭陽：“我見舅氏。”"
                },
                {
                    "paragraph": "别後見何人？縹緲蒼梧帝，",
                    "zhushu": "洙曰：謝玄暉詩：“雲去蒼梧野。顔延年：謁帝蒼山溪。”檀弓：“舜葬於蒼梧之野。”蒼梧，南越。○趙曰：虞舜死於蒼梧之野，指言虞舜，以𫐠十七舅所往之處也。"
                },
                {
                    "paragraph": "推遷孟母隣。",
                    "zhushu": "洙曰：孟子序曰：“㓜被慈母三遷之教。”潘安仁閑居賦：“孟母所以三徙。”注：“孟軻母與軻少居近墓，軻乃戲爲墓。軻母曰：“此非所居。”去居市傍。軻愛戲爲商賈，又居學館之旁，遂爲大儒。”○趙曰：孟母，指言十七舅之母也。"
                },
                {
                    "paragraph": "昏昏阻雲水，側望苦傷神。",
                    "zhushu": "洙曰：張平子四愁詩：“側身東望涕霑翰。”蜀都賦：“望之天廻，即之雲昏。”",
                    "type": 2
                },
                {
                    "paragraph": "奉送二十三舅録事之攝郴州",
                    "zhushu": "崔偉。",
                    "type": 2
                },
                {
                    "paragraph": "賢良歸盛族，",
                    "zhushu": "趙曰：周禮：“友行以尊賢良。賢則行之傑，良則才之美。”"
                },
                {
                    "paragraph": "吾舅盡知名。徐庶髙交友，",
                    "zhushu": "洙曰：徐庶，字元直。謂先主曰：“諸葛孔明乃卧龍也，将軍豈欲見之乎？”先主遂詣見。○趙曰：以言雀舅。徐庶，字元直。其所與遊者，諸葛亮、龎士元、司馬徳操之流而已。"
                },
                {
                    "paragraph": "劉牢出外甥。",
                    "zhushu": "洙曰：桓玄曰：“何無忌，劉牢之外甥，酷似其舅，今舉大事，孰爲無成？”○趙曰：公以無忌自比也。"
                },
                {
                    "paragraph": "泥塗豈珠玉，",
                    "zhushu": "蘇曰：莊、趙泥塗之中，豈隱珠玉。○趙曰：言崔舅謂明珠白玉之質，豈冝辱在泥𡍼乎？"
                },
                {
                    "paragraph": "環堵但柴荆。衰老悲人丗，驅馳猒甲兵。氣春江上别，",
                    "zhushu": "洙曰：謝玄暉：“江上徒離憂。”楚詞：“湛湛江水𠔃上有楓，目極千里傷春心。”"
                },
                {
                    "paragraph": "淚血渭陽情。",
                    "zhushu": "洙曰：詩：“我送舅氏，曰至渭陽。”○趙曰：淚盡継之以血。渭陽情，全出晉書“丗無渭陽情”。"
                },
                {
                    "paragraph": "舟鷁排風影，林烏反哺聲。",
                    "zhushu": "洙曰：束晢𥙷亡詩：“嗷嗷林烏，受哺於子。”○趙曰：言崔舅侍太夫人以行也。李善註文選有曰：“純黒而反哺者，烏子。”"
                },
                {
                    "paragraph": "永嘉多北至，",
                    "zhushu": "洙曰：永嘉之亂，元帝渡江，衣冠多自北至。○鄭曰：永嘉，晉年號。○趙曰：言崔舅自北而來也。"
                },
                {
                    "paragraph": "勾漏且南征。",
                    "zhushu": "洙曰：葛洪求爲勾漏令，以有丹砂也。楚詞：“油吾南征。”○鄭曰：句，古侯切，邑名，屬交阯。"
                },
                {
                    "paragraph": "必見公侯復，",
                    "zhushu": "洙曰：左傳：“公侯必復其始。”○趙曰：今句可以見崔舅貴人子孫也。"
                },
                {
                    "paragraph": "終聞盗賊平。郴州頗凉冷，橘井尚凄淸。",
                    "zhushu": "趙曰：此據風士而言之也。蓋以南方多熱，而北郡獨凉矣。橘井，在郴州。神仙蘇耽於山下鑿井種橘，救郷里之疾病者。"
                },
                {
                    "paragraph": "從役何蠻貊，居官志在行。",
                    "zhushu": "洙曰：論語：“言忠信，行篤敬，雖蠻貊之邦，行矣。”左傳：“當官而行，何強而有。”",
                    "type": 2
                },
                {
                    "paragraph": "贈比部蕭郎中十兄",
                    "zhushu": "甫從姑之子。",
                    "type": 2
                },
                {
                    "paragraph": "有美生人傑，",
                    "zhushu": "洙曰：人中之豪傑，以其傑岀，故謂之人傑。漢有三傑。"
                },
                {
                    "paragraph": "由來積德門。漢朝丞相系，",
                    "zhushu": "洙曰：謂䔥相囯何。"
                },
                {
                    "paragraph": "梁日帝王孫。",
                    "zhushu": "洙曰：梁武帝姓蕭。"
                },
                {
                    "paragraph": "藴藉爲郎乆，",
                    "zhushu": "洙曰：以藴藉而爲郎。東觀漢記：“桓榮温恭有藴藉。”文頴曰：“寛博有餘也。”"
                },
                {
                    "paragraph": "魁梧秉哲尊。",
                    "zhushu": "洙曰：周勃傳：“魁梧竒偉。”一音悟。魁，言丘墟壯大之意也。梧者，言其可驚悟。○汪端本曰：漢：“蕭望之爲儒宗。”注云：“宗，尊也。”又，望之爲人堂堂有風貌，故云云。”"
                },
                {
                    "paragraph": "詞華傾後軰，",
                    "zhushu": "蘇曰：髙鳯詞華後輩傾，惟冝爲師範。"
                },
                {
                    "paragraph": "風雅藹孤騫。",
                    "zhushu": "趙曰：騫，音虚言切，飛舉之皃也。○師曰：騫，騰也。言飛騰无與之偶，故曰孤騫。"
                },
                {
                    "paragraph": "宅相榮姻戚，",
                    "zhushu": "洙曰：晉魏舒少孤，爲外家寗氏所養。寗氏起宅，相宅者云：“當出貴甥。”舒曰：“當爲外氏成此宅相。”後爲公。○趙曰：䔥兄，杜家之後孫，故比之爲魏舒也。○師曰：北史李靈傳：“邢晏稱其甥李繪曰：‘如對珠玉，宅相之寄，良在此甥。’”又文苑傳：“王褒，字予深，七歳能屬文，外祖梁司空愛之，謂賔客：‘此兒當成吾宅相。’蕭乃甫姑之子，故有宅相之女。”"
                },
                {
                    "paragraph": "兒童惠討論。",
                    "zhushu": "趙曰：方兒童時，得蕭兄惠以討論之益也。○林敏功曰：惠，聦慧也。"
                },
                {
                    "paragraph": "見知眞自㓜，",
                    "zhushu": "洙曰：潘安仁懷舊賦序云：“余十二而獲見於父友東武戴侯楊君，始見知名，遂申之以爲婚姻。”"
                },
                {
                    "paragraph": "謀拙媿諸昆。",
                    "zhushu": "洙曰：子美與蕭爲姑舅之昆仲。"
                },
                {
                    "paragraph": "漂蕩雲天闊，沉埋日月奔。",
                    "zhushu": "洙曰：雲天闊，言漂蕩而相去遼遠也。日月奔，謂沉埋而歳月易失也。"
                },
                {
                    "paragraph": "致君時已晚，懐古意空存。",
                    "zhushu": "趙曰：上句言見知於蕭兄已自㓜時，而自後謀拙，則每媿諸兄。其謀拙者何？飄蕩於外而不能仕進，以致君故也。"
                },
                {
                    "paragraph": "中散山陽鍛，",
                    "zhushu": "洙曰：嵇康爲中散大夫，尚性絶巧而好鍜。王戎自言與康居山陽二十年，未甞見喜愠之色。向秀傳：嵆康善鍜，秀爲之佐，相對欣然，旁若無人。"
                },
                {
                    "paragraph": "愚公野谷村。",
                    "zhushu": "洙曰：列子：愚公移山，而智叟𥬇止之。○修可曰：韓子：“昔齊威公入山，問父老：‘此爲何谷？’荅曰：‘臣舊畜牛生犢，以子買駒，少年謂牛不生駒，遂持去。傍隣以臣爲愚，遂名爲愚公谷。’”江淹兎園賦：“坐帳無鶴，支床有龜。一寸二寸之魚，三竿两竿之竹，名爲野人之家，是謂愚公之谷。”"
                },
                {
                    "paragraph": "寧紆長者轍，",
                    "zhushu": "洙曰：陳平以席爲門，而門多長者車轍。陶潜：“王公紆轍。”○趙曰：公在山陽愚谷之間，自以其　僻矣，而蕭兄臨之，故有此句。"
                },
                {
                    "paragraph": "歸老任乾坤。",
                    "zhushu": ""
                }
            ]
        },
        {
            "name": "婚姻",
            "paragraphs": [
                {
                    "paragraph": "婚姻",
                    "zhushu": "",
                    "type": 1
                },
                {
                    "paragraph": "古詩二首、律詩一首",
                    "zhushu": "",
                    "type": 2
                },
                {
                    "paragraph": "佳人",
                    "zhushu": "王深父曰：俗偷，則人之無告者，正不足以恤之也。○師曰：詩簡𠔃“刺不用賢”，云：“彼美人𠔃，西方之人𠔃。”盖言賢者有佳美之德。此詩亦以佳人喻賢者。君用新進少年，至於踈弃舊臣。甫寓意有此作，非獨爲佳人之什，讀者可以意㑹。",
                    "type": 2
                },
                {
                    "paragraph": "絶代有佳人，",
                    "zhushu": "洙曰：李延年歌曰：北方有佳人，絶代而特立。"
                },
                {
                    "paragraph": "幽居在空",
                    "zhushu": "洙曰：一作“山”。"
                },
                {
                    "paragraph": "谷。",
                    "zhushu": "洙曰：詩：“皎皎白駒，在彼空谷。”"
                },
                {
                    "paragraph": "自云良家子，",
                    "zhushu": "洙曰：趙充國傳：“六郡良家子。”○耒曰：漢成帝選良家子充後宫。"
                },
                {
                    "paragraph": "零落依草木。𨵿中昔䘮敗，",
                    "zhushu": "洙曰：一云“䘮亂”。"
                },
                {
                    "paragraph": "兄弟遭殺戮。官高何足論，不得収骨肉。",
                    "zhushu": "蘇曰：崔弘磔於市，骨肉不得収葬。"
                },
                {
                    "paragraph": "丗情惡衰歇，萬事隨轉燭。",
                    "zhushu": "蘇曰：徐邈：“萬事興㐮，轉燭相似，何必計較。”"
                },
                {
                    "paragraph": "夫婿輕薄兒，",
                    "zhushu": "洙曰：沈休文詩：“長安輕薄兒。”"
                },
                {
                    "paragraph": "新人羙如玉。",
                    "zhushu": "洙曰：一云“已如玉”。古詩：“燕趙多佳人，美者顔如玉。”"
                },
                {
                    "paragraph": "合昏尚知時，",
                    "zhushu": "定功曰：夲草云：“合歡，即夜合也。人家多植庭除間，一名合昏。”陳藏器云：“其葉至昏即合，故曰合昏。”○趙曰：佳人，自怨之辭，言物之有合有偶，而人之不若也。○天覺曰：周處風士記云：“合昏，槿也。”○詠曰：陳藏器夲草曰：“晨葉舒而至暮即合，故曰合昏。”一名合歡，即夜合也。葉似皂，夾之極細繁宻。”○孝祥曰：陸倕刻漏銘曰：“合昏暮捲，蓂莢朝開。”"
                },
                {
                    "paragraph": "鴛鴦不獨宿。",
                    "zhushu": "洙曰：詩：“鴛鴦于飛。”鄭氏婚禮謁文○曰：“鴛鴦鳥，雄雌相𩔖，飛止相隨。”列異傳：“朱康文埋韓馮夫妻宿，夕文木生鴛鴦，雄雌各一，常栖樹上，晨嫣夕交頸，音聲感人。”○趙曰：崔豹古今注曰：“鴛鴦，鳬𩔖也。雌雄朱甞相離，人得其一，一思而死，故謂之匹鳥。”○蒼舒曰：雄鳴曰鴛，雌鳴曰鴦。"
                },
                {
                    "paragraph": "伹見新人𥬇，那聞舊人哭。",
                    "zhushu": "趙曰：李白亦云：“新人如花雖可寵，舊人似玉猶來重字。”起。○薖曰：古詩：“新人工織縑。”"
                },
                {
                    "paragraph": "在山泉水淸，出山泉水濁。",
                    "zhushu": "趙曰：此佳人志夫之辭。○逸曰：晉孫綽蘭亭詩序曰：“古人以水喻性，有旨哉斯談非所以停之則清，混之則濁邪？情因所習而遷移，物因所遇而感興。”"
                },
                {
                    "paragraph": "侍婢賣珠㢠，",
                    "zhushu": "洙曰：東方朔傳：“董偃母以賣珠爲事。”"
                },
                {
                    "paragraph": "牽蘿𥙷茅屋。",
                    "zhushu": "蘇曰：陶景山居賦云：“采芝蕈爲盤蔬，牽藤蘿𥙷嵓屋。”景羗山齋云：“牽蘿摭壞籬，挽葛補漏茅。”此乃見工部深得換骨法。”"
                },
                {
                    "paragraph": "摘花不揷髪，",
                    "zhushu": "修可日一作“䯻”。以。言其不事粉飾。此詩所謂“自北之東，首如飛蓬。豈無膏沐，誰適爲容。”"
                },
                {
                    "paragraph": "采栢動盈掬。",
                    "zhushu": "洙曰：詩：“終朝采緑，不盈一掬。”○蘇曰：胡彛隠居衡山，采栢子食，年踰百歳，靣𩔖如兒。章少壯追奔不及，永徽中往往人見之。"
                },
                {
                    "paragraph": "天寒翠䄂薄，日暮𠋣脩竹。",
                    "zhushu": "洙曰：屈原山鬼云：“余處幽篁𠔃終不見。”後漢：“竇玄舊妻與玄書别曰：‘弃妻斥女，敬白竇生。卑賤鄙陋，不如貴人。妾日已遠，彼日已親。衣不厭新，人不厭故。悲不可忍，怨不可去。彼獨何人，而居我處。’玄以形貌絶異，天子以公主妻之，故舊妻乃云。”○趙曰：上句言天色已寒，而翠䄂尚薄。下句則所思遠矣。○師曰：栢與竹，歳寒不改其操，亦猶君子見逐於君，而吾操守終無改易，此所以爲忠臣貞婦也。",
                    "type": 2
                },
                {
                    "paragraph": "新婚别",
                    "zhushu": "王深父曰：先王之政，新有婚者，朞不使。政出於刑名，則一切便衆而已。此詩所怨，盡其常分，而不能忘禮義，余是以録之。",
                    "type": 2
                },
                {
                    "paragraph": "兎絲附蓬麻，引蔓故不長。",
                    "zhushu": "洙曰：古詩：“與君爲新婚，兎𢇁附女蘿。”詩弁：“蔦與女蘿，施于松栢。”蔦，寄生也。女蘿，兎𢇁，松蘿也。陸機䟽云：“今兎𢇁連草上生，黄赤如金，合藥兎𢇁子是也。”在草曰兎絲，在木曰松蘿。○趙曰：兎𢇁當附松栢，而乃附蓬麻，爲不得其所矣。"
                },
                {
                    "paragraph": "嫁女與征夫，不如弃路傍。",
                    "zhushu": "蘇曰：周𫐠生而怪異，父曰：“不如弃置路傍。”母弗許。後文章隨名。"
                },
                {
                    "paragraph": "結髮爲妻子，",
                    "zhushu": "洙曰：蘇子𡖖詩：“結髪爲夫妻，恩愛兩不疑。”"
                },
                {
                    "paragraph": "席不暖君床。",
                    "zhushu": "洙曰：孔席不暇暖。○蘇曰：王簡楼：“君床席未暖，遽蒙弃逐。”"
                },
                {
                    "paragraph": "暮婚晨告别，無乃太怱忙。君行雖不遠，守邊赴",
                    "zhushu": "洙曰：一作“戍”。"
                },
                {
                    "paragraph": "河陽。",
                    "zhushu": "洙曰：河陽，東都也。"
                },
                {
                    "paragraph": "妾身未分明，何以拜姑嫜。",
                    "zhushu": "鄭曰：諸良切。○夢符曰：右按，前漢：廣川王去爲幸姫，陶望𡖖作歌曰：“背尊章，嫖以忽。”顔師古曰：“尊章，言舅姑也。”○時可曰：曹子建詩：“妾身守空閨。”○吕曰：按陳琳飲馬長城窟行云：“善事新姑嫜”，此姑嫜字所岀也。○師曰：姑之夫曰嫜。"
                },
                {
                    "paragraph": "父母養我時，日夜令我藏。生女有所歸，",
                    "zhushu": "洙曰：歸，人謂嫁曰歸。"
                },
                {
                    "paragraph": "雞狗亦得將。",
                    "zhushu": "洙曰：狗，一作“犬”。"
                },
                {
                    "paragraph": "君今死生地，沉痛迫中膓。",
                    "zhushu": "洙曰：鮑昭：“生軀蹈死也。”謝靈運：“眷言懷君子，沉痛切中膓。”韓信：“置之死地而後生。”魏文帝詩：“断絶我𠂻膓。”○趙曰：鮑昭詩：“沉痛切中膓。”"
                },
                {
                    "paragraph": "誓欲隨君往，形勢反蒼黄。",
                    "zhushu": "洙曰：北山移文：“蒼黄飜覆。”○蘇曰：形勢不可欺，軍馬蒼黄擊其左右。"
                },
                {
                    "paragraph": "勿爲新婚念，努力事戎行。",
                    "zhushu": "洙曰：古詩：“努力加餐飯。”蘇武詩：“努力愛春花。”李陵：“努力崇明德。”樂府：“少壯不努力。”"
                },
                {
                    "paragraph": "婦人在軍中，兵氣恐不揚。",
                    "zhushu": "蒼梧曰：右按前漢書：“李陵與單于戰，陵曰：‘士氣少衰而鼓不起者，何也？軍中豈有女子乎？’始軍岀時，𨵿東羣盗妻徙邊者隨軍爲卒妻婦，大匿軍中。陵按得，皆劒斬之。”"
                },
                {
                    "paragraph": "自嗟貧家女，乆致",
                    "zhushu": "洙曰：一作“致此”。"
                },
                {
                    "paragraph": "羅𥜗裳。",
                    "zhushu": "鄭曰：襦，人朱切，短衣也。"
                },
                {
                    "paragraph": "羅𥜗不復施，",
                    "zhushu": "洙曰：淳于髠云：“羅𥜗襟解。”"
                },
                {
                    "paragraph": "對君洗紅桩。",
                    "zhushu": "洙曰：古詩：“娥娥紅粉粧。”"
                },
                {
                    "paragraph": "仰視百鳥飛，大小必𩀱翔。人事",
                    "zhushu": "洙曰：一作“生”。"
                },
                {
                    "paragraph": "多錯迕，與君永相望。",
                    "zhushu": "鄭曰：無方切。○趙曰：宋玉風賦：“回穴錯迕。”注云：“雜錯交迕也。”○師曰：詩采緑：“刺怨曠也。”觀甫此詩，怨别又甚於采緑者矣。",
                    "type": 2
                },
                {
                    "paragraph": "送大理封主簿五郎親事不合𨚫赴通州主簿前閬州賢子余與主簿平章鄭氏女子垂欲納采鄭氐伯父京書至女子已許他族親事遂停",
                    "zhushu": "",
                    "type": 2
                },
                {
                    "paragraph": "禁臠去東牀，",
                    "zhushu": "朱曰：晉謝混，字叔源。𥘉，孝武帝爲晉陵公主求婿，謂王珣曰：“主婿伹如劉真長、王子敬便足，如王處仲、桓元子誠可，才小冨貴，便豫人家事。”玽對曰：“謝混雖不及眞長，不减子敬。”帝曰：“如此便足。”未幾，帝崩。𡊮山松欲以女妻之，珣曰：“𡖖莫近禁臠。”𥘉，元帝始鎮建業，公私窘鏧，毎得一豚以爲珎膳，項上一臠尢美，輙以薦帝，羣臣未甞敢食，于時呼爲“禁臠”。故珣因爲戯，琨竟尚主。王羲之傳：太尉郄鍳使門生求女婿於王導，導令就東廂徧觀子弟。門生歸，謂鍳曰：“王氏諸少並佳，然聞信至，咸自矜持，推一人在東床坦腹食，獨若不聞。”鍳曰：“正此佳婿邪？”訪之，乃羲之也，遂以其女妻之。"
                },
                {
                    "paragraph": "趨庭赴北堂。",
                    "zhushu": "洙曰：語：“陳亢問於伯魚：‘亦有異聞乎？’對曰：‘未也。’甞獨立，鯉趨而過庭。曰：‘學禮乎？’對曰：‘未也。不學禮，無以立。’鯉退而尊禮。”鄘詩伯𠔃：“焉得諼草，言樹之背。”注：“背，北堂。”䟽：“背者，何背之義。婦人所常居者，掌也，故知背爲北堂。”士昏禮云：“婦洗在北堂。”注：“房半以北爲北。堂者，房室所居之地，揔謂之堂。”"
                },
                {
                    "paragraph": "風波空逺渉，",
                    "zhushu": "蘇曰：劉琨至髙安，歎曰：“事不我濟，空遠渉風波。”"
                },
                {
                    "paragraph": "琴瑟幾虚張。",
                    "zhushu": "洙曰：詩鹿鳴：“妻子好合，如鼔琴瑟。”董仲舒：“琴瑟不調，心解而更張之。”○趙曰：夫婦以比琴瑟也。公自注云：“幾音拍，巨至切。洎，及也。”"
                },
                {
                    "paragraph": "渥水出騏𩦸，",
                    "zhushu": "洙曰：漢武元鼎四年，馬生渥洼水中。李斐曰：“南陽新野有暴利長，當武帝時遭刑，屯田潡煌界，數於此水旁見群野中有竒者，與凡馬異，來飲此水。利長先作土人，持勒靽於旁，後馬翫習乆之，乃今乆代。土人持勒靽收得其馬，獻之。欲神異此馬，云從水中岀。”師古云：“渥音握。”"
                },
                {
                    "paragraph": "崑山生鳯凰。",
                    "zhushu": "洙曰：東京賦：“鳴女床之烏鳥，舞丹穴之鳯凰。”○趙曰：莊子：“吾聞南方有鳥，其名爲鳯，所居積石千里。”則崑山可以言生鳯凰矣。"
                },
                {
                    "paragraph": "兩家誠欵欵，",
                    "zhushu": "蘇曰：索靖法帖：“兩家誠心欵欵，柰凡女催行。”"
                },
                {
                    "paragraph": "中道許蒼蒼。頗謂秦晉匹，",
                    "zhushu": "洙曰：襄二十七年傳：“趙孟曰：‘晉、楚、齊、秦，匹也。晉之不能於齊，猶楚不能於秦也。’”又：“秦、晉匹也，何以卑我”"
                },
                {
                    "paragraph": "從來王謝郎。",
                    "zhushu": "洙曰：晉江左以王、謝爲胄族，甞通婚。"
                },
                {
                    "paragraph": "青春動才調，",
                    "zhushu": "蘇曰：祢衡：“青春惱客意，處處動微吟。”"
                },
                {
                    "paragraph": "白首缺輝光，玉潤終孤立。",
                    "zhushu": "洙曰：晉樂廣，字彦輔，人謂之冰鏡。女婿衛玠，字叔寳，時號玉人。故時語曰：“婦翁冰淸，女婿玉潤。”"
                }
            ]
        },
        {
            "name": "園林",
            "paragraphs": [
                {
                    "paragraph": "園林",
                    "zhushu": "果實附。",
                    "type": 1
                },
                {
                    "paragraph": "古詩三首、律詩二十四首",
                    "zhushu": "",
                    "type": 2
                },
                {
                    "paragraph": "樂遊園歌",
                    "zhushu": "彦輔曰：晦日賀蘭楊長史筵，醉中作。",
                    "type": 2
                },
                {
                    "paragraph": "樂遊古園崒森爽，",
                    "zhushu": "洙曰：西京記曰：“樂遊園，漢宣帝所立。唐長安中，太平公主於原上置亭遊賞。其池四望寛敞，每三月上巳、九月重陽，士女戲就此祓禊登髙。幄幕雲布，車馬填塞，虹彩映日，馨香滿路。朝士詞人賦詩，翌日傳於京師。”"
                },
                {
                    "paragraph": "煙綿碧草萋萋長。",
                    "zhushu": "洙曰：謝霊運詩：萋萋春草繁。江淹賦：春草碧色。劉安招隱士：春草生𠔃萋萋。"
                },
                {
                    "paragraph": "公子華筵勢最髙，秦川對酒平如掌。",
                    "zhushu": "洙曰：文選：王粲：家本秦川。周王襃𨵿山篇：遥遥泰川水，千里長如𢃄。沈佺期長安路詩：秦地平如掌，層城出雲漢。"
                },
                {
                    "paragraph": "長生木瓢示真率，更調鞍馬狂歡賞。青春波浪芙蓉園，",
                    "zhushu": "洙曰：魏文帝有芙蓉池作，在鄴都西園。芙蓉園在城南曲池坊，臨水亭進芳門外，即樂遊園也。玄宗紀：開元二十年，廣花萼樓，築夾城，至芙蓉園。王莽傳：乃西波水之北，郎池之南。晉灼曰：“黄圖：‘波、浪，二水名也，在甘泉苑中。’”師古曰：“晉說非也。黄圖有西波池、郎池，皆在石城南上林中。”○趙曰：“長生木瓢，則木瓢脩長而生者，盖用之以酌，則始爲真率也。”"
                },
                {
                    "paragraph": "白日雷霆夾城仗。",
                    "zhushu": "洙曰：夾，當作甲。"
                },
                {
                    "paragraph": "閶闔晴開映蕩蕩，",
                    "zhushu": "洙曰：曹植平陸東行曰：“閶闔天衢通。”前漢禮樂志：“遊閶闔，觀玉臺，天門開，淡蕩蕩。”注：“閶闔，天門。蕩蕩，天體堅清之狀。”相如大人賦：“排閶闔而入帝居。”鄧后夢：“捫天蕩蕩色正青。”"
                },
                {
                    "paragraph": "曲江翠幕排銀牓。",
                    "zhushu": "洙曰：潘安仁籍田賦曰：“翠幕黙以雲布。”陳張正見詩：“即此神仙内，銀牓映仙宫。”陳沈烱林屋館記：“崑山平圃，銀牓相暉。蓬閬山宫，金臺幄起。”神異經曰：“東方青宫，門有銀牓。”晉潘尼洛水詩：“翠幕映洛湄。”○蘇曰：姚萇張翠弈：“繡簾掛金篆銀牓。”"
                },
                {
                    "paragraph": "拂水低囬舞袖翻，縁雲清切歌聲上。",
                    "zhushu": "洙曰：曹植云：“華閣縁雲上征。”○夢符曰：“右按，曹植言華閣縁雲，此稱歌聲清切耳。”列子云：“薛譚學謳於秦青，辝歸，秦餞於郊衢，撫節悲歌，聲振林木，響遏行雲。”西京雜記曰：“髙帝令戚夫人歌出塞、望歸之曲，後宫齊唱，聲入雲霄。”○趙曰：後漢王延壽魯霊光殿賦：“飛陛掲孽，縁雲上征。”薛夢符刋誤乃引列子載“秦青之歌，響遏行雲，又引西京雜記戚夫人歌聲入雲霄”，其意以爲兩事皆有“雲”字，遂用證之。殊不知“遏雲”别遏住之，且非杜公“縁雲”本意，唯“入雲霄”方有縁雲之義。”"
                },
                {
                    "paragraph": "却憶年年人醉時，只今未醉已先悲。",
                    "zhushu": "彭曰：“甫遊此，悲感當年之樂，翻爲此日之憂，風物已非，舊時華麗，但覩碧草萋萋。黍離之作，与此同意。”"
                },
                {
                    "paragraph": "數莖白髮郍抛得，百罰深盃亦不辭。",
                    "zhushu": "洙曰：罰，一作刻。說文曰：漏，以銅盛水刻節，晝夜百刻。○蘇曰：桑乂在江揔席上曰：“推來盃百罰，吾亦不辤。”"
                },
                {
                    "paragraph": "聖朝已知賤士醜，",
                    "zhushu": "洙曰：揚子曰：“秦之士也賤。”陸機：“玄冕無醜士。”○趙曰：思北歸賦：“况北州之賤士，爲炎士之流人。”"
                },
                {
                    "paragraph": "一物自荷皇天慈。",
                    "zhushu": "洙曰：江淹：“一物之微，有足悲者。”又：“天，羣物之祖。”"
                },
                {
                    "paragraph": "此身飲罷無歸處，獨立蒼茫自詠詩。",
                    "zhushu": "洙曰：庾信乞酒詩：蕭索風聲慘，蒼茫雲貌愁。梁朱异田飲引：值寒野之蒼茫。梁元帝詩：秋氣蒼茫結孟津。潘安仁哀永逝文曰：視天日𠔃蒼茫。○趙曰：蒼茫，荒寂之貌。○彭曰：“蒼茫，謂池上也。甫不怨朝廷貶黜之非，自傷年老無所依歸，至於獨立池上，詠詩遣懐，其情爲可憫也。”",
                    "type": 2
                },
                {
                    "paragraph": "阻雨不得歸瀼西甘林",
                    "zhushu": "",
                    "type": 2
                },
                {
                    "paragraph": "三伏適已過，",
                    "zhushu": "洙曰：隂陽書曰：夏至後第三庚𥘉爲𥘉㐲，第四庚爲中伏，立秋後初庚爲未伏。王彪之并賦：“三伏焦暑，元陽重授。輕飈不扇，纎雲不上。”○詠曰：以金伏畏火，故𤍠。"
                },
                {
                    "paragraph": "驕陽化爲霖。欲歸瀼西宅，阻此江浦深。壞舟百板坼，",
                    "zhushu": "師曰：自此句以下，叙阻雨舟破，恐泥不可濟，故思歸也。"
                },
                {
                    "paragraph": "峻岸復萬㝷。篙工初一棄，恐泥勞寸心。",
                    "zhushu": "洙曰：舡敗而不可致逺也。"
                },
                {
                    "paragraph": "佇立東城隅，悵望髙飛禽。",
                    "zhushu": "趙曰：此言望瀼西而阻於渡渉，恨無羽翼以飛去也。"
                },
                {
                    "paragraph": "草堂亂玄圃，不隔崑崙岑。昏渾衣裳外，曠絶同層隂。園甘長成時，三寸如黃金。諸侯舊上計，厥貢傾千林。",
                    "zhushu": "洙曰：禹貢：“淮海惟楊州，厥包橘柚錫貢。”江文通：“日落長沙渚，曽隂萬里生。”蜀都賦：“户有橘柚之園。”漢武計偕注：計者，上計簿使也。"
                },
                {
                    "paragraph": "邦人不足重，所迫豪吏侵。客居暫封植，日夜偶瑶琴。",
                    "zhushu": "洙曰：昭二十年：季氏有佳樹，宣子譽之。武子曰：“宿敢不封殖此樹也。”○趙曰：甘可用入貢，以奉至尊，非不貴也，而邦人反不足以爲重者，無它，苦於豪吏之侵奪故耳。邦人旣不重之，唯客居尚可封植也。字出左傳：“敢不封植此樹。”"
                },
                {
                    "paragraph": "虚徐五株態，側塞煩胷襟。焉得輟兩足，杖藜岀嶇𡼲。",
                    "zhushu": "鄭曰：上虧于，下驅，音切。"
                },
                {
                    "paragraph": "條流數翠實，偃息歸碧潯。",
                    "zhushu": "洙曰：靈運云：“舉目眺嶇𡼲。”"
                },
                {
                    "paragraph": "拂拭烏皮几，",
                    "zhushu": "趙曰：謝眺詠烏皮隱几詩曰：“蟠木生附枝，刻削豈無施。”又云：“曲躬奉微用，聊承終宴疲。”"
                },
                {
                    "paragraph": "喜聞樵牧音。",
                    "zhushu": "蘇曰：郄詵數日山行，喜聞樵語牧唱，洗盡五年塵士腸胃，欣然𠋣驂臨水，乆之而去矣。○趙曰：公得歸瀼西，聞平昔之音而喜。張景陽：投來循岸側，時聞樵採音。"
                },
                {
                    "paragraph": "令兒快搔背，",
                    "zhushu": "蘇曰：𡊮安卧負暄頽簷，頗覺和暢，四肢舒展，令兒搔背，甚快人意。"
                },
                {
                    "paragraph": "脫我頭上簮。",
                    "zhushu": "洙曰：見“憑乆烏皮綻”注。",
                    "type": 2
                },
                {
                    "paragraph": "甘林",
                    "zhushu": "",
                    "type": 2
                },
                {
                    "paragraph": "捨舟越西岡，",
                    "zhushu": "洙曰：謝霊運：“舎舟眺逈渚。”"
                },
                {
                    "paragraph": "入林解我衣。",
                    "zhushu": "趙曰：惟恐入山之不深，入林之不密。"
                },
                {
                    "paragraph": "青芻適馬性，好鳥知人歸。",
                    "zhushu": "修可曰：曹子建：“好鳥鳴髙枝。”"
                },
                {
                    "paragraph": "晨光映逺岫，",
                    "zhushu": "洙曰：陶潜：“晨光喜微。”謝玄暉：“䆫中列逺岫。”"
                },
                {
                    "paragraph": "夕露見日晞。遲暮少寢食，清曠喜荆扉。",
                    "zhushu": "洙曰：荆扉，柴門也。"
                },
                {
                    "paragraph": "經過倦俗態，",
                    "zhushu": "蘇曰：張愽遇陳暄於途中，曰：“君子何不迂歩經山家？”暄曰：“吾猒子俗態，故不足以下也。”"
                },
                {
                    "paragraph": "在野無所違。試問甘藜藿，",
                    "zhushu": "洙曰：莊子：藜藿不糝。"
                },
                {
                    "paragraph": "未肯羡輕肥。",
                    "zhushu": "洙曰：子路願肥馬衣輕裘。○蘇曰：梁資隱嵩山不仕，友人勉仕養妻子，不致寒瘦。資曰：“小君甘与吾笋蕨同老，未肯羡輕肥。”友人負慙而退。"
                },
                {
                    "paragraph": "喧静不同科，岀處各天機。",
                    "zhushu": "洙曰：莊子：“其嗜欲深者，乃天機淺。”○趙曰：天機雖三出莊子，而今所用則蚿曰：“子動吾天機，主自然也。”舊注非。"
                },
                {
                    "paragraph": "勿矜朱門是，",
                    "zhushu": "洙曰：郭景純：“朱門何足榮。”未若託蓬萊。"
                },
                {
                    "paragraph": "陋此白屋非。",
                    "zhushu": "洙曰：蕭望之傳：“周公致白屋之意。”師古曰：“白屋，謂白蓋之屋，以茅覆之，賤人所居也。”"
                },
                {
                    "paragraph": "明朝歩隣里，長老可以依。時危賦斂數，",
                    "zhushu": "鄭曰：“色角切。”"
                },
                {
                    "paragraph": "脫粟爲爾揮。",
                    "zhushu": "洙曰：“公孫弘身食一肉，脫粟飯。”師古曰：“才脫粟而已，不精鑿也。”此言民雖困賦斂，猶能致意於賔客，故曰可依也。"
                },
                {
                    "paragraph": "相携行豆田，秋花藹菲菲。子實不得喫，貨市送王畿。",
                    "zhushu": "趙曰：“言豆雖結實矣，而長老者不得喫也。”"
                },
                {
                    "paragraph": "盡添軍旅用，迫此公家威。",
                    "zhushu": "洙曰：“言賦斂煩重，而民無餘貲。迫此公家威，在上者苛急也。”"
                },
                {
                    "paragraph": "主人長跪辭，戎馬何時稀？我衰易悲傷，屈指數賊圍。勸其死王命，慎莫逺𡚒飛。",
                    "zhushu": "趙曰：詩：“不能𡚒飛。”",
                    "type": 2
                },
                {
                    "paragraph": "奉陪鄭駙馬韋曲二首",
                    "zhushu": "",
                    "type": 2
                },
                {
                    "paragraph": "韋曲花無頼，家家惱殺人。",
                    "zhushu": "趙曰：古詩：“白楊多悲風，蕭蕭愁殺人。”"
                },
                {
                    "paragraph": "渌樽湏盡日，",
                    "zhushu": "趙曰：沈休文詩：憂來命渌樽。○鄭曰：渌，龍玉切，本作醁，美酒也。"
                },
                {
                    "paragraph": "白髮好禁春。",
                    "zhushu": "洙曰：禁，一作傷。○鄭曰：禁，居吟切，勝也。"
                },
                {
                    "paragraph": "石角鈎衣破，",
                    "zhushu": "沈曰：石角，謂石菱角也。"
                },
                {
                    "paragraph": "藤枝刺眼新。",
                    "zhushu": "鄭曰：刺，七亦切。"
                },
                {
                    "paragraph": "何時占叢竹，頭戴小烏巾。",
                    "zhushu": "蘇曰：劉岩隱逸不仕，常著緇衣、小烏巾，天下咸稱其名行。○師曰：甫意欲卜居植竹，以怡情也。",
                    "type": 2
                },
                {
                    "paragraph": "野寺垂楊裏，春畦亂水間。美花多映竹，好鳥不歸山。",
                    "zhushu": "師曰：託言猶在仕途，未能拂衣林下也。"
                },
                {
                    "paragraph": "城郭終何事，風塵豈駐顔。",
                    "zhushu": "趙曰：言城中多風塵，徒催人老耳。"
                },
                {
                    "paragraph": "誰能共公子，薄暮欲俱還。",
                    "zhushu": "趙曰：尚欲留連之意。○師曰：甫意欲與鄭公於暮年俱還，政以自養也。",
                    "type": 2
                },
                {
                    "paragraph": "陪鄭廣文遊何將軍山林十首",
                    "zhushu": "彦輔曰：東方朔傳：竇太后曰：“回輿枉路，臨妾山林。”應劭曰：“公主園中有山，謙不敢稱第，故言山林。”",
                    "type": 2
                },
                {
                    "paragraph": "不識南塘路，今知第五橋。",
                    "zhushu": "趙曰：於志：在萬年縣郭外之西南。"
                },
                {
                    "paragraph": "名園依緑水，",
                    "zhushu": "洙曰：謝玄暉詩：逶迤帶緑水。”"
                },
                {
                    "paragraph": "野竹上靑霄。",
                    "zhushu": "洙曰：北山移丈，干青霄而直上。"
                },
                {
                    "paragraph": "谷口舊相得，",
                    "zhushu": "洙曰：前漢王貢傳：鄭子真脩身自保。成帝時，王鳯時以禮聘子真，子真道不屈而終。楊雄曰：“谷口鄭子真不詘其志，耕乎巖石之下，名震于京師。豈其𡖖，豈其𡖖。”○趙曰：谷口，以鄭子真指其廣文。"
                },
                {
                    "paragraph": "濠梁同見招。",
                    "zhushu": "洙曰：莊子、惠子同遊濠梁之上。○趙曰：相視爲荘、惠也。"
                },
                {
                    "paragraph": "平生爲幽興，未惜馬蹄遥。",
                    "zhushu": "蘇曰：蘇愽招杜預曰：“山家酒香雞肥，君子不惜道長馬蹄遥逺，可訪蓬蓽，慰此拳拳耳。”○師曰：甫詩云：“第五橋東流水恨”，則第五橋乃蜀中橋名。鄭子真与王鳯有舊。莊子與惠子同遊濠梁之上，喻甫之陪鄭廣文也。",
                    "type": 2
                },
                {
                    "paragraph": "百頃風潭上，千重夏木清。",
                    "zhushu": "趙曰：舊夲千重，無義。善本作章，出前漢食貨志：大木曰章。"
                },
                {
                    "paragraph": "卑枝低結子，",
                    "zhushu": "趙曰：魏文帝芙蓉池云：“卑枝披拂羽。”"
                },
                {
                    "paragraph": "接葉暗巢鸎。鮮鯽銀絲鱠，香芹碧澗羮。",
                    "zhushu": "洙曰：謝靈運詩：“銅陵映碧澗。”○趙曰：碧澗，皆狀物之語，而薛公𥙷遺以爲地名，名偶与同耳，非是。"
                },
                {
                    "paragraph": "翻疑柂樓底，",
                    "zhushu": "鄭曰：柂，徒可切。"
                },
                {
                    "paragraph": "晚飯越中行。",
                    "zhushu": "師曰：越地盛有芹魚，行舡中多煑芹鱠魚，故甫有云云。",
                    "type": 2
                },
                {
                    "paragraph": "萬里戎王子，何年別月支。",
                    "zhushu": "鄭曰：章移切。○洙曰：張騫傳：“匃奴破月支王。”師古曰：月氐，西域胡國也。○趙曰：戎王子，說者以爲花名，義固然也。又言别月支，是必月支之物。"
                },
                {
                    "paragraph": "異花開絶域，滋蔓匝清池。漢使徒空到，",
                    "zhushu": "洙曰：如張騫、李廣利之𩔖。○趙曰：張騫於西域，止移胡桃、石榴、苜蓿，而不移，此所謂戎王子，是爲徒空到矣。舊注因不省戎王子之謂，模稜其說也。"
                },
                {
                    "paragraph": "神農竟不知。",
                    "zhushu": "洙曰：神農甞百草之滋味，而竟不知，言多異卉。○趙曰：言此絶域異花，不載於神農本草。"
                },
                {
                    "paragraph": "露翻兼雨打，開拆漸離披。",
                    "zhushu": "洙曰：揚雄賦：“配藜四施。”注：配藜，披離也。○趙曰：宋玉云：“白露下衆草𠔃，𡘤梧楸而離披。”○師曰：月支，西域國名。何将軍嘗征西域，禽其王子歸朝，傳其地花草數種，故池館皆異花，雖張騫之愽望，神農之辨草木，猶爲未徧也。",
                    "type": 2
                },
                {
                    "paragraph": "旁舎連髙竹，踈籬帶晚花。碾渦深没馬，",
                    "zhushu": "洙曰：碾渦，碾磑間水渦旋也。○鄭曰：渦，烏禾切，水回也。"
                },
                {
                    "paragraph": "藤蔓曲藏",
                    "zhushu": "洙曰：一作垂。"
                },
                {
                    "paragraph": "虵。詞賦工無",
                    "zhushu": "洙曰：一作何。"
                },
                {
                    "paragraph": "益，",
                    "zhushu": "趙曰：公時爲布衣，故云。"
                },
                {
                    "paragraph": "山林跡未賖。",
                    "zhushu": "趙曰：言我之蹤跡不乆在山林也。"
                },
                {
                    "paragraph": "盡捻書籍賣，",
                    "zhushu": "趙曰：王叔艾嗜酒，家貧，常挾祖父所蓄書籍賣酬酒價。○鄭曰：捻，正本作拈，如兼切。唐韻：指取物也。"
                },
                {
                    "paragraph": "來問爾東家。",
                    "zhushu": "洙曰：史：東家丘。○夢符曰：右按文選陳孔璋爲曹洪與魏文帝書曰：怪乃輕其東家，謂爲倩人。邴原列傳曰：原遊學，詣孫崧。崧曰：“君郷里鄭君，學者之模範也，君乃舎之，所謂以鄭君爲東家丘也。”原曰：“君以鄭君爲東家丘，以僕爲西家愚夫耶？”○師曰：何将軍雖武人，家藏書籍多，故甫欲依之以就其書，而有末句。",
                    "type": 2
                },
                {
                    "paragraph": "剰水滄江破，殘山碣石開。",
                    "zhushu": "趙曰：任彦昇詩：滄江路窮。禹貢：地名碣石，以其碣起之右矣。朱子京得之於唐書中，有“殘膏賸馥”之句。賸，俗作剰字。○師曰：滄江碣石，山水之雄，言何將軍山水之樂，分得滄江碣石之真趣。"
                },
                {
                    "paragraph": "緑垂風折笋，紅綻雨肥梅。",
                    "zhushu": "趙曰：倒言方健。"
                },
                {
                    "paragraph": "銀甲彈箏用，",
                    "zhushu": "洙曰：古詩：十五學弹箏，銀甲不曽卸。以銀作指甲，取其有聲。"
                },
                {
                    "paragraph": "金魚",
                    "zhushu": "洙曰：一作盤。"
                },
                {
                    "paragraph": "換酒來。",
                    "zhushu": "洙曰：阮孚爲常侍，以金貂換酒，帝宥之。"
                },
                {
                    "paragraph": "興移無洒掃，隨意坐莓苔。",
                    "zhushu": "蘇曰：鄭子真得酒，以瓦盞瓷瓶，隨意所在，藉芳草快飲。○趙曰：此尤見其野逸之興。",
                    "type": 2
                },
                {
                    "paragraph": "風磴吹隂雪，",
                    "zhushu": "趙曰：磴，石悌之道也。"
                },
                {
                    "paragraph": "雲門吼瀑泉。",
                    "zhushu": "鄭曰：瀑，薄報切。"
                },
                {
                    "paragraph": "酒醒思卧簟，衣冷欲",
                    "zhushu": "洙曰：一作得。"
                },
                {
                    "paragraph": "裝綿。野老來看客，河魚不取錢。只疑淳朴處，自有一山川。",
                    "zhushu": "趙曰：淳朴者，太古之丗也。以其山野，乃淳朴處矣。○師曰：磴，石道也。雲門，謂雲擁翼山門。“野老來看客”，言少有人到也。“河魚不取錢”，言魚賤也。",
                    "type": 2
                },
                {
                    "paragraph": "𣗥樹寒雲色，茵蔯春藕香。",
                    "zhushu": "蘇曰：東方朔好食蘭，以醋塩拌之，同茵蔯蘭牙食之，皆笑之，朔自若。"
                },
                {
                    "paragraph": "脆𣸸生菜美，",
                    "zhushu": "趙曰：生菜非一矣，而得茵蔯、春藕，又添其美也。"
                },
                {
                    "paragraph": "隂益食單凉。",
                    "zhushu": "趙曰：言鋪食單於𣗥樹之下，隂益其凉也。謂之益，則山中已涼矣。"
                },
                {
                    "paragraph": "野鶴清晨岀，",
                    "zhushu": "洙曰：一作至。○蒼舒曰：右見晉書。"
                },
                {
                    "paragraph": "山精白日藏。",
                    "zhushu": "洙曰：山精，鬼魅。○趙曰：蜀帝得山精以爲妻。庾信云：“山精𨩐寳刀。”"
                },
                {
                    "paragraph": "石林蟠水府，百里獨蒼蒼。",
                    "zhushu": "",
                    "type": 2
                },
                {
                    "paragraph": "憶過楊柳渚，",
                    "zhushu": "鄭曰：過，古禾切。○洙曰：渚，洲渚。"
                },
                {
                    "paragraph": "走馬定昆池。",
                    "zhushu": "洙曰：唐安樂公主作定昆池，言勝昆明。○趙曰：皆何將軍山林所徑過之處。"
                },
                {
                    "paragraph": "醉把靑荷葉，",
                    "zhushu": "蘇曰：李膺醉手常把青荷葉爲扇障日。○趙曰：孫登詩：青荷乗日暉。"
                },
                {
                    "paragraph": "狂遺白接籬。",
                    "zhushu": "洙曰：丗說：接籬，衫也。山簡爲襄陽守，甞醉習家髙陽池。襄陽小兒歌曰：“山父時一醉，遥造髙陽池。日暮倒載歸，酩酊無所知。復乗騘馬去，到着白接籬。舉手問葛强，何如并州兒？”"
                },
                {
                    "paragraph": "刺船思郢客，",
                    "zhushu": "鄭曰：刺，七亦切。○洙曰：郢客善操舟。"
                },
                {
                    "paragraph": "解水乞吴兒。",
                    "zhushu": "洙曰：吴人善泅。○趙曰：南人謂北人爲滄父，北人謂南人爲吴兒，皆常語也。"
                },
                {
                    "paragraph": "坐對秦山晚，江湖興頗隨。",
                    "zhushu": "師曰：安樂公主，中宗初女，甞請昆明池爲私沼。帝曰：“先帝未有以與人者。”主不恱，自鑿定昆池，延袤數里。定，言可抗訂之也。青荷葉，盃也。白接籬，巾也。郢，楚都也。吴楚之人，善操舟與泳水。",
                    "type": 2
                },
                {
                    "paragraph": "床上書連屋，階前樹拂雲。將軍不好武，稚子揔能文。醒酒微風入，",
                    "zhushu": "洙曰：嵇康：“微風動摇。”"
                },
                {
                    "paragraph": "聽詩静夜分。",
                    "zhushu": "洙曰：沈沐丈時：“月華臨静夜。”"
                },
                {
                    "paragraph": "絺衣挂蘿薜，",
                    "zhushu": "鄭曰：“北激切，或作壁。”"
                },
                {
                    "paragraph": "凉月白紛紛。",
                    "zhushu": "趙曰：“謂之紛紛，言其在薜蘿之間如此也。蘿薜者，藤蘿與薜荔也。”○師曰：書連屋，言按上疊書之高也。堦前樹拂雲，蓋言将軍樹也。昔馮異不爭功，獨屏樹下坐，人呼爲大樹将軍。蘿，乃松蘿；薜，乃薜荔。",
                    "type": 2
                },
                {
                    "paragraph": "幽意忽不愜，",
                    "zhushu": "蘇曰：“嵇彦不愜幽意，忽然出山。”○趙曰：暗使丗說云：“左太冲作三都賦，𥘉思意甚不愜。”○師曰：“愜，謂欲歸也。”"
                },
                {
                    "paragraph": "歸期無柰何。岀門流水住，",
                    "zhushu": "師曰：“水住，言水歸駐也。”"
                },
                {
                    "paragraph": "回首白雲多。",
                    "zhushu": "洙曰：“一作雜花多。”"
                },
                {
                    "paragraph": "自𥬇燈前舞，誰怜醉後歌。秪應與朋好，風雨亦來過。",
                    "zhushu": "鄭曰：“古禾切。”",
                    "type": 2
                },
                {
                    "paragraph": "重過何氏五首",
                    "zhushu": "",
                    "type": 2
                },
                {
                    "paragraph": "問訊東橋竹，將軍有報書。",
                    "zhushu": "蘇曰：郝隆王將軍近日有邊報。○趙曰：言欲重過主人，所以託爲問訊其竹，而報許之也，故有下句速往之義。"
                },
                {
                    "paragraph": "倒衣還命駕，",
                    "zhushu": "洙曰：再遊何將軍山林也。倒衣，爲聞報而欲遽往，急命駕也。倒衣，如詩有云：“顛倒裳衣。”"
                },
                {
                    "paragraph": "髙枕乃吾廬。",
                    "zhushu": "洙曰：主人無間，故客至則安之，若吾廬也。陶潜云：“吾亦愛吾廬。”"
                },
                {
                    "paragraph": "花妥鸎捎蝶，",
                    "zhushu": "鄭曰：妥，吐火切。○蘇曰：関中人謂落爲妥。"
                },
                {
                    "paragraph": "溪喧獺趂魚。",
                    "zhushu": "趙曰：句法則花枝安妥之際，有鸎捎掠於蝶；溪聲喧沸之中，獺趂魚也。"
                },
                {
                    "paragraph": "重來休沭地，眞作野人居。",
                    "zhushu": "趙曰：言野人居，則幽静可知。○師曰：東橋，即第五橋也。訊者，問以言也。花妥，言花閑静也。捎，欲捎取之。花無情而鸎有情，溪無意而獺有意，静中有動意，古人立語多如此。休沐地，言此可以休歇，爲湯沭之所。",
                    "type": 2
                },
                {
                    "paragraph": "山雨樽仍在，沙沉榻未移。",
                    "zhushu": "趙曰：樽與榻，皆前日之所設。樽在而榻未移，又見将軍之好客。"
                },
                {
                    "paragraph": "犬迎曾宿客，鵶護落巢兒。雲薄翠微寺，",
                    "zhushu": "鄭曰：貞觀十三年，於洛南營太和宫，後改爲翠微宫。元和中，改爲翠微寺。"
                },
                {
                    "paragraph": "天靑黃子陂。",
                    "zhushu": "洙曰：陂名也。○趙曰：舊本作黄子，義非。按志所載，皇子陂在萬年縣，以秦葬皇子，起塜陂北原上得名，别無黄子之稱。公又有鄭䖍詩云“皇陂岸北結愁亭”是也。"
                },
                {
                    "paragraph": "向來幽興極，歩屣過東籬。",
                    "zhushu": "洙曰：陶潜詩：采菊東籬下。○師曰：樽仍在，榻夫移，言前日宴集也。犬迎客，鵶恐犬害其子，故護之。此十字句法。山未及上，曰：翠微黄叔度，汪汪如千頃陂。翠微、黄子，非寺與陂名，特言其義也。",
                    "type": 2
                },
                {
                    "paragraph": "落日平臺上，",
                    "zhushu": "洙曰：梁孝王傳：孝王築東苑，廣睢陽城，大治宫室，爲複道，自宫連屬於平臺，三十餘里。如淳曰：平臺在大梁東北，離宫所在也。晉灼曰：或說在城中東北角。師古曰：今其城東二十里所有故臺基，其處寛博，丗俗云平臺上。○趙曰：此萹直書景物耳。平臺，應是平穩之臺，别無他義。舊注引梁孝王傳，非是也。"
                },
                {
                    "paragraph": "春風啜茗時。石欄斜點筆，",
                    "zhushu": "趙曰：置硯於石欄之上。"
                },
                {
                    "paragraph": "桐葉坐題詩。",
                    "zhushu": "蘇曰：黄藏好詩酒，幽居得句，家無𥿄，即摘桐葉題之，句法膾炙人口，好事者常以毫楮遺之。○趙曰：題詩於桐葉之上。"
                },
                {
                    "paragraph": "翡翠鳴衣桁，",
                    "zhushu": "鄭曰：户庚切，杜作側聲用。○師曰：下浪切。"
                },
                {
                    "paragraph": "蜻蜓立釣絲。自今幽興熟，",
                    "zhushu": "洙曰：一云“自逢今日興”。○蘇曰：謝敦往來旣相熟，相見亦無定期。間暇即造門。"
                },
                {
                    "paragraph": "來往亦無期。",
                    "zhushu": "師曰：平臺在大梁東北，離宫所在也。師古曰：今其城東二十里所有故臺基，其処寛愽，丗俗云“平臺上”。言其地僻静，翡翠蜻蜓皆馴，自今幽興已熟，是以來往無期刻也。",
                    "type": 2
                },
                {
                    "paragraph": "頗恠朝叅懶，",
                    "zhushu": "洙曰：樂於安間，故獺於朝叅。朝叅，謂又朝叅謁。"
                },
                {
                    "paragraph": "應耽野趣長。雨抛金鏁甲，",
                    "zhushu": "蘇曰：李廣金鎻甲，未可輕抛，朝廷尚憂西北。○趙曰：甲言金鎻，以金線連鎻之也。苻堅造金銀細甲，金爲綖以縲之，乃其𩔖也。"
                },
                {
                    "paragraph": "苔卧緑沉槍。",
                    "zhushu": "洙曰：槍、甲皆器之犀利者，不以功名爲務，故雨霑苔卧也。○夢符曰：右案車頴秦書曰：“苻堅使熊邈造金銀細鎧，金爲綖以縲之。”緑沉，精鐵也。北史：“隋文帝賜張奫緑沉槍甲，獸文具裝。”武庫賦曰：“緑沉之槍。”○蘇曰：霍去病痛，苔生槍架，塵滿馬鞍，無復征戰之用。○趙曰：以緑色之物沈洙其柄也。武庫賦有云：“緑沉之槍。”舊薛云以緑沉爲精鐵，非也。○田曰：廣志言：“緑沉，古弓名。”劉劭趙郡賦言弓弩亦有緑沉、黄間之號。○師曰：薛夢符云：“緑沉，精鐵也。”北史：“隋文帝賜張𣽂緑沉槍、甲獸丈具裝。”武庫賦曰：“緑沉之槍。”子嘗博考緑沉之義，或以爲𣾰，或以爲用緑設飾。羲之筆經云：“有人以緑沉𣾰竹鏤管見遺，藏之多年，實有愛玩，詎必金宝雕𤥨，然後爲貴乎？”此以緑沉爲漆也。廣志曰：“緑沉，古弓名。”劉紹超趙郡賦曰：“其器用則六弓四弩，緑沉黄間，溪魚揚丁今角端。”古樂府結客少年塲行云：“緑沉明月絃，金絡浮雲轡。”此言緑沉，皆謂弓也。弩名黄間，以黄飾之也。弓謂之緑沉，其亦以緑爲飾乎？緑沉槍，疑以緑飾之。三說不同，故並載之。"
                },
                {
                    "paragraph": "手自移蒲柳，家𦆵足稻粱。",
                    "zhushu": "趙曰：蒲柳，楊也。爾雅曰“楊，蒲柳”是也。"
                },
                {
                    "paragraph": "看君用幽意，白日到羲皇。",
                    "zhushu": "洙曰：陶潜：“羲皇上人。”○趙曰：言白日則有雍容閑暇不盡之意。",
                    "type": 2
                },
                {
                    "paragraph": "到此應嘗宿，相留可判年。蹉𧿶暮容色，",
                    "zhushu": "洙曰：容色，衰暮也。蹉𧿶，差跌也。"
                },
                {
                    "paragraph": "悵望好林泉。何日霑微禄，歸山買薄田。斯遊恐不遂，把酒意茫然。",
                    "zhushu": "洙曰：賈𧨏鵬賦：“斯遊遂城，卒被五刑。”應劭曰：“李斯西遊於秦，身登相位。二丗時爲趙髙所讒，身受五刑。”斯游，此遊也，謂沾禄買田之事也，以爲李斯則非。○趙曰：言未霑微禄，此爲布衣時也。公方三十九嵗，冬方献三賦，次年方召試得官，故此言斯遊，恐不遂其意也。○師曰：判年，半年也。甫亦有山林歸老之意，故見意于末篇。",
                    "type": 2
                },
                {
                    "paragraph": "園",
                    "zhushu": "",
                    "type": 2
                },
                {
                    "paragraph": "仲夏流多水，清晨向小園。碧溪揺艇闊，",
                    "zhushu": "蘇曰：何遜京口詩云：“碧溪水色闊，摇艇煩舟子。”"
                },
                {
                    "paragraph": "朱果爛枝繁。始爲江山靜，終防市井喧。畦蔬繞茅屋，自足媚盤飡。",
                    "zhushu": "趙曰：媚者，冝也。沈約詩：“旅游媚年春。”左傳：“盤飡加璧。”",
                    "type": 2
                },
                {
                    "paragraph": "小園",
                    "zhushu": "",
                    "type": 2
                },
                {
                    "paragraph": "由來巫峽水，夲自楚人家。客病留因藥，春深買爲花。秋庭風落果，瀼岸雨頽沙。問俗營寒事，將詩待物華。",
                    "zhushu": "",
                    "type": 2
                },
                {
                    "paragraph": "寒雨朝行視園樹",
                    "zhushu": "",
                    "type": 2
                },
                {
                    "paragraph": "柴門雜樹向千株，丹橘黃甘北地無。",
                    "zhushu": "趙曰：江南種橘，江北成枳，則知甘橘惟楚地之所有耳。"
                },
                {
                    "paragraph": "江上今朝寒雨歇，籬中秀",
                    "zhushu": "洙曰：一作“邊新”。"
                },
                {
                    "paragraph": "色𦘕屏紆。桃蹊李徑年雖故，",
                    "zhushu": "洙曰：李廣賛：諺曰：“桃李不言，下自成蹊。”師古曰：“蹊，爲徑道也。言桃李以其華實之故，非有所召呼，而人爭歸趣，來往不絶，其下自然成徑。以喻人懷誠信之人，故能潜有所感。”"
                },
                {
                    "paragraph": "梔子紅椒豔色殊。",
                    "zhushu": "洙曰：一作“𧰟復殊”。"
                },
                {
                    "paragraph": "鏁石藤梢元自落，到天松骨見來枯。林香出實垂將盡，葉蔕辭枝",
                    "zhushu": "洙曰：一作“柯”。"
                },
                {
                    "paragraph": "不重蘇。愛日恩光蒙借貸，",
                    "zhushu": "洙曰：冬日可愛。"
                },
                {
                    "paragraph": "清霜殺氣得憂虞。",
                    "zhushu": "洙曰：釋名云：“霜者，䘮也。其氣𢡖毒，物皆䘮也。”○趙曰：仲秋之月，殺氣浸盛。"
                },
                {
                    "paragraph": "衰顔動覔藜牀坐，",
                    "zhushu": "洙曰：管寧家貧，坐藜牀欲穿，爲斈不倦。"
                },
                {
                    "paragraph": "緩歩仍須竹杖扶。",
                    "zhushu": "洙曰：費長房投竹杖於葛陂，化龍而去。"
                },
                {
                    "paragraph": "散騎未知雲閣處，啼猿僻在楚山隅。",
                    "zhushu": "洙曰：潘安秋興賦：寓直于散騎之省，髙閣連雲。○趙曰：今公以别無官署，故言未知雲閣處，止在猿啼之地耳。",
                    "type": 2
                },
                {
                    "paragraph": "將别巫峽贈南郷兄瀼西果園四十畒",
                    "zhushu": "趙曰：果園四十畒，而公直㪯以贈人。此一段美事，而古今未甞揄揚公之美，良可歎也。",
                    "type": 2
                },
                {
                    "paragraph": "苔竹素所好，萍蓬無定居。",
                    "zhushu": "洙曰：木玄虚海賦：萍流而蓬轉。"
                },
                {
                    "paragraph": "逺遊長兒子，幾地别林廬。雜蘂紅相對，他時錦不如。具舟將岀峽，廵圃念携鋤。正月喧鶯未，兹辰放鷁𥘉。",
                    "zhushu": "洙曰：司馬相如賦：浮文鷁，揚桂枻。注：鷁，水鳥。𦘕其𧰼於舟首，以厭水神。淮南子曰：龍舟鷁首，天子之乗也。"
                },
                {
                    "paragraph": "雪籬梅可折，風榭柳微舒。託贈𡖖家有，因歌野興踈。殘生逗江漢，何處狎樵漁。",
                    "zhushu": "",
                    "type": 2
                },
                {
                    "paragraph": "課小竪鉏斫舎北果林枝蔓荒穢淨訖移牀三首",
                    "zhushu": "洙曰：一云“秋日閑居”。",
                    "type": 2
                },
                {
                    "paragraph": "病枕依茅棟，荒鋤淨果林。背堂資僻逺，在野興清深。山雉防求敵，",
                    "zhushu": "洙曰：詩：雉鳴求牡。○趙曰：雉性强而善闘。"
                },
                {
                    "paragraph": "江猿應獨吟。",
                    "zhushu": "趙曰：應，平聲。以鋤斫果林荒穢，凈其枝蔓，則猿來者少，應有獨吟而已。"
                },
                {
                    "paragraph": "洩雲髙不去，",
                    "zhushu": "洙曰：見“洩雲蒙清塞”注。"
                },
                {
                    "paragraph": "隱几亦無心。",
                    "zhushu": "洙曰：莊子：東郭子綦隱几，嗒然似䘮其耦。注：言心形兩忘也。",
                    "type": 2
                },
                {
                    "paragraph": "衆壑生寒早，長林卷霧齊。青蟲懸就日，朱果落封",
                    "zhushu": "洙曰：一作“成”。"
                },
                {
                    "paragraph": "泥。",
                    "zhushu": "洙曰：以泥封其接枝也。"
                },
                {
                    "paragraph": "薄俗防人面，",
                    "zhushu": "洙曰：人，一作“狸”。左傳：人心不同如面。○蘇曰：使人面獸心之義。舊引左氏“人心不同，如其面焉”，止其面之不同，於防字無義。"
                },
                {
                    "paragraph": "全身學馬蹄。",
                    "zhushu": "洙曰：莊子有馬蹄篇，言齕草飲水，適足其身，馬之真性。有善治馬者，出則馬失真性，而不得盡其生也。○趙曰：所謂馬蹄可以踐霜雪，毛可以禦風寒，齕草飲水，翹足而陸，此馬之真性也。"
                },
                {
                    "paragraph": "吟詩坐迴首，隨意葛巾低。",
                    "zhushu": "",
                    "type": 2
                },
                {
                    "paragraph": "籬弱門何向，",
                    "zhushu": "趙曰：言籬觸處損壞，門無定向也。"
                },
                {
                    "paragraph": "沙虚岸只",
                    "zhushu": "洙曰：一作“自”。"
                },
                {
                    "paragraph": "摧。日斜魚更食，客散鳥還來。寒水光難定，秋山響易哀。天涯稍曛黒，",
                    "zhushu": "洙曰：謝霊運詩：朝遊窮曛黑。"
                },
                {
                    "paragraph": "𠋣杖更徘徊。",
                    "zhushu": "蘇曰：陶侃毎見山水佳麗之地，莫不怡然，𠋣杖徘徊，至興罷則已。"
                }
            ]
        },
        {
            "name": "果實",
            "paragraphs": [
                {
                    "paragraph": "果實",
                    "zhushu": "",
                    "type": 1
                },
                {
                    "paragraph": "古詩一首、律詩九首",
                    "zhushu": "",
                    "type": 2
                },
                {
                    "paragraph": "園人送𤓰",
                    "zhushu": "趙曰：此太平遣送官園中𤓰也。○師曰：時栢公守夔，遣人送𤓰。",
                    "type": 2
                },
                {
                    "paragraph": "江間雖炎瘴，𤓰熟亦不早。栢公鎮䕫國，",
                    "zhushu": "鄭曰：栢中丞。"
                },
                {
                    "paragraph": "滯務兹一掃。食新先戰士，",
                    "zhushu": "洙曰：成十年傳：桑田巫言：“晉侯不食新矣。”注：“言公不得及食新麥。”○逸曰：食新，甞新也。"
                },
                {
                    "paragraph": "共少及溪老。",
                    "zhushu": "師道曰：共少，分甘也。溪老，甫自稱。"
                },
                {
                    "paragraph": "傾筐蒲鴿青，",
                    "zhushu": "鄭曰：鴿，葛合切。○師曰：青𤓰，色如蒲鴒。蒲鴿、貍首，皆𤓰名也。"
                },
                {
                    "paragraph": "滿眼顔色好。竹竿接嵌竇，",
                    "zhushu": "鄭曰：嵌，丘衘切。嵌岩，山險也。○師曰：嵌竇，岩泉也。"
                },
                {
                    "paragraph": "引注來鳥道。",
                    "zhushu": "師曰：鳥道，乃飛鳥之道，髙貌。"
                },
                {
                    "paragraph": "沉浮亂水玉，",
                    "zhushu": "洙曰：魏文帝浮甘𤓰於清泉，赤松子服水玉。○沈曰：寒水玉，水精也。"
                },
                {
                    "paragraph": "愛惜如芝草。落刃嚼冰霜，開懷慰枯槁。許以秋蔕除，",
                    "zhushu": "洙曰：謝玄暉：“殘翩似秋蔕。”"
                },
                {
                    "paragraph": "仍看小童抱。",
                    "zhushu": "洙曰：一作“飽”。"
                },
                {
                    "paragraph": "東陵跡蕪絶，楚漢休征討。",
                    "zhushu": "洙曰：東陵，邵平種𤓰之地也。"
                },
                {
                    "paragraph": "園人非故侯，種此何草草。",
                    "zhushu": "趙曰：此篇兩押“草”字，亦豈東坡所云“兩耳”義不同，故得重用邪？○師曰：草草，辛苦貌。",
                    "type": 2
                },
                {
                    "paragraph": "詣徐𡖖覔果子栽",
                    "zhushu": "",
                    "type": 2
                },
                {
                    "paragraph": "草堂少花今欲栽，不問緑李與黄梅。",
                    "zhushu": "洙曰：西京雜記：初修上林苑，羣臣逺方各献名果。制爲美石，以標奇麗。李十五種，内有緑李。"
                },
                {
                    "paragraph": "石筍街中却歸去，",
                    "zhushu": "洙曰：石筍，見李詩注。"
                },
                {
                    "paragraph": "果園坊裏爲求來。",
                    "zhushu": "",
                    "type": 2
                },
                {
                    "paragraph": "甘園",
                    "zhushu": "",
                    "type": 2
                },
                {
                    "paragraph": "春日清江岸，千甘二頃園。青雲着葉密，",
                    "zhushu": "洙曰：着，一作羞。"
                },
                {
                    "paragraph": "白雪避花繁。",
                    "zhushu": "洙曰：郭璞柑賛：花染繁霜，葉鮮翠藍。○趙曰：本言密葉如雲，白花如雪，而變其語云“雲羞”“雪避”，乃公新竒之句。"
                },
                {
                    "paragraph": "結子隨邊使，開筒近至尊。",
                    "zhushu": "洙曰：蜀柑𡻕入貢。○蘇曰：隋文帝好食柑，蜀中摘黄柑，即以蠟汗其蔕，用筠筒盛封之，使不泄香氣。"
                },
                {
                    "paragraph": "後於桃李熟，終得獻金門。",
                    "zhushu": "洙曰：公自託意於末章。",
                    "type": 2
                },
                {
                    "paragraph": "解悶五首",
                    "zhushu": "同作十二首。五首見文章門，二首見絶句。",
                    "type": 2
                },
                {
                    "paragraph": "一辭故國十經秋，毎見秋𤓰憶故丘。",
                    "zhushu": "洙曰：一作侯。長安東門𤓰絶美，乃邵平故事。○趙曰：邵平種𤓰長安東門也。公長安人，故有懐郷之詩。"
                },
                {
                    "paragraph": "今日南湖采薇蕨，何人爲覔鄭𤓰",
                    "zhushu": "洙曰：一作𡊮。"
                },
                {
                    "paragraph": "州。",
                    "zhushu": "洙曰：公自注：今鄭祕監審。○趙曰：言鄭必有𤓰州之命，或舊曽守𤓰州，故云。○師曰：𤓰州，金陵之别號。鄭審，乃公故人也。",
                    "type": 2
                },
                {
                    "paragraph": "先帝貴妃俱寂寞，荔枝還復入長安。",
                    "zhushu": "洙曰：楊貴妃傳：妃嗜荔枝，必欲生致之，乃置騎傳送数千里，味色未變，至京師。"
                },
                {
                    "paragraph": "炎方每續朱櫻獻，",
                    "zhushu": "趙曰：礼記：仲夏之月，天子以含桃先薦寢廟。今云朱櫻献，則亦南方之所貢也。"
                },
                {
                    "paragraph": "玉座應悲白露團。",
                    "zhushu": "洙曰：謝玄暉詩：玉座猶寂寞，况乃妾身輕。○脩可曰：唐史遺事云：乾元初，明皇幸蜀回，嶺南進荔枝。上感念楊貴妃，不覺悲慟。○師曰：髙力士於御座傍設位享之，上稍蘇息。",
                    "type": 2
                },
                {
                    "paragraph": "憶過瀘戎摘荔枝，青楓隱映石逶迤。京華應見無顔色，",
                    "zhushu": "趙曰：君，指言荔枝也。"
                },
                {
                    "paragraph": "紅顆酸甜只自知。",
                    "zhushu": "洙曰：蜀無荔枝，惟戎、瀘最多，蓋荔枝常生於嵐瘴之地也。○師曰：瀘、戎，二州名。蜀荔枝譜云：廣南及梓、䕫之間所出，大率早熟，肌肉薄，其味甘酸。其精好者，近比閩中之下品。戎州圖載郡國志云：𤏡人住西夷中，多以荔枝爲業，園植萬株，樹收百解，故戎州有荔枝園戸。",
                    "type": 2
                },
                {
                    "paragraph": "翠𤓰碧李沉玉甃，",
                    "zhushu": "洙曰：玉甃，井也。魏文帝書有云：浮甘𤓰於清泉，沉朱李於寒水。"
                },
                {
                    "paragraph": "赤梨葡萄寒露成。可憐先不異枝蔓，此物姢姢長逺生。",
                    "zhushu": "趙曰：此物，言荔枝也。可憐先與荔枝不異枝蔓，他處所有，而此物長於逺地，姢姢然生，所以嘆異之也。",
                    "type": 2
                },
                {
                    "paragraph": "側生野岸及江蒲，不熟丹宫滿玉壷。",
                    "zhushu": "趙曰：此篇山谷云：“亦貢荔枝之什。”蜀都賦：“側生荔枝。”江蒲，則自戎𤏡而下，例以畒爲蒲，今官私契約皆然，因以押韻。丹宫，神仙之宫，以比禁苑。王壷，畛責之器，以言至尊之奉。惟其不熟丹宫而滿玉壷，所以求之於逺也。"
                },
                {
                    "paragraph": "雲壑布衣鮐皆死，勞生",
                    "zhushu": "洙曰：謝師厚云：生當作人。"
                },
                {
                    "paragraph": "重馬翠眉須。",
                    "zhushu": "洙曰：重，當作害。須，一作“踈”。○定功曰：此一絶亦言荔枝。歐陽公夲作“勞人害馬翠眉須”。蜀都賦有曰：卬竹縁嶺，茵桂臨崖。旁挺龍眼，側生荔枝。布緑葉之萋萋，結朱實之離離。按：楊貴妃嗜荔枝，必欲生置，乃置騎，曉夜傳至京師，色未變，馹召至於老死山谷間，故曰“勞人害馬”也。翠眉，指貴妃也。",
                    "type": 2
                },
                {
                    "paragraph": "題桃樹",
                    "zhushu": "趙曰：此非止因桃而題其所懷，蓋含仁民愛物之心，與夫遏乱喜治之意。其詳於逐句下。",
                    "type": 2
                },
                {
                    "paragraph": "小逕升堂舊不斜，五株桃樹亦從遮。髙秋揔餧貧人實，",
                    "zhushu": "趙曰：言其至高秋時盡熟，皆以分餧貧者。以其不害。來𡻕之花，仍是滿眼，則望復其結實矣。此其爲仁民之心乎？"
                },
                {
                    "paragraph": "來歳還舒满眼花。簾户每宜通乳鷰，",
                    "zhushu": "洙曰：乳鷰，鷰雛也。謝玄暉詩：花叢乱数蝶，風簾入𩀱鷰。○余曰：王直方詩話云：漢駒父見陳無己小放歌行云：不惜捲簾通一頓。此爲竒語，蓋“通”字未嘗有人通。予曰：“子豈不記老杜云‘簾户毎冝通乳鷰’邪？”"
                },
                {
                    "paragraph": "兒童莫信打慈鵶。",
                    "zhushu": "洙曰：鵶有慈孝之名，以其授哺反哺也。○趙曰：於簾戸則通乳鷰之往來，而不信“任兒童妄亂打慈鵶”，非有愛物之心而何？"
                },
                {
                    "paragraph": "寡妻羣盗非今日，天下車書正一家。",
                    "zhushu": "洙曰：中庸：天下車同軌，書同文。○趙曰：告羣盗以天下一家矣，庶其無妄動也，非遏乱喜治之意乎？後漢劉盆子傳：“天鳯元年，琅邪海曲有吕母者，子爲縣吏，宰以小罪殺之。吕母怨宰，頋家貲，密与客以報仇，合衆至數千。吕母自稱將軍，執宰斬之。”羣盗之起，由於吕母，此非“寡妻”“羣盗”之謂乎？",
                    "type": 2
                },
                {
                    "paragraph": "竪子至",
                    "zhushu": "",
                    "type": 2
                },
                {
                    "paragraph": "樝梨且",
                    "zhushu": "洙曰：一作纔。"
                },
                {
                    "paragraph": "綴碧，",
                    "zhushu": "鄭曰：椃，莊加切。"
                },
                {
                    "paragraph": "梅杏半傳黄。小子幽園至，輕籠熟㮈香。山風猶满地，野露及新甞。欹枕",
                    "zhushu": "洙曰：一作欲寄。"
                },
                {
                    "paragraph": "江湖客，提携日月長。",
                    "zhushu": "趙曰：竪子所摘來之熟㮈，正欲寄逺，而道路長阻，費時日也。○師曰：“壺中日月長，携持日月長。”携持，以将柰之。",
                    "type": 2
                },
                {
                    "paragraph": "野人送朱櫻",
                    "zhushu": "",
                    "type": 2
                },
                {
                    "paragraph": "西蜀櫻桃也自紅，野人相贈滿筠籠。數回細冩愁仍破，萬顆勻圎訝許同。憶昨賜霑門下省，退朝擎出大明宫。",
                    "zhushu": "修可日唐李綽歳時記云：四月一日，内園進櫻桃，寢廟薦訖，頒賜各有差。"
                },
                {
                    "paragraph": "金盤玉筯無消息，此日嘗新任轉蓬。",
                    "zhushu": "洙曰：唐制：賜近臣櫻桃，有宴。轉蓬，自言流落如蓬之隨風，任其轉徙也。",
                    "type": 2
                },
                {
                    "paragraph": "蕭八明府寔處覔桃栽",
                    "zhushu": "",
                    "type": 2
                },
                {
                    "paragraph": "奉乞桃栽一百根，春前爲送浣花村。河陽縣裏",
                    "zhushu": "洙曰：一作“底”。"
                },
                {
                    "paragraph": "雖無數，",
                    "zhushu": "洙曰：潘岳爲河陽令，種桃李花，人號曰“河陽一縣花”。"
                },
                {
                    "paragraph": "濯錦江頭未滿園。",
                    "zhushu": ""
                }
            ]
        },
        {
            "name": "池沼",
            "paragraphs": [
                {
                    "paragraph": "池沼",
                    "zhushu": "舟楫、橋梁附。",
                    "type": 1
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "秋日寄題鄭監湖上亭三首",
                    "zhushu": "",
                    "type": 2
                },
                {
                    "paragraph": "碧草違春意，",
                    "zhushu": "洙曰：别賦：春草碧色。"
                },
                {
                    "paragraph": "沅湘萬里秋。",
                    "zhushu": "鄭曰：沅，音元。○洙曰：沅、湘，二水名。"
                },
                {
                    "paragraph": "池要山簡馬，",
                    "zhushu": "洙曰：見習池“未覺風流盡”注。"
                },
                {
                    "paragraph": "月静庾公樓。",
                    "zhushu": "洙曰：晉庾亮在武昌，諸佐吏殷浩之徒，乗秋夜共登南樓，俄而不覺亮至，諸人将起而避之。亮徐曰：“諸君可住，老子於此處興復不淺。”便據胡床，与浩等談詠竟夕。其坦率行多此𩔖。"
                },
                {
                    "paragraph": "磨滅餘篇翰，",
                    "zhushu": "洙曰：尚書序：其餘錯乱磨滅。○蘇曰：吴湘曰：一代風流，磨滅殆盡，唯有餘篇遺翰，氣熖熖然。"
                },
                {
                    "paragraph": "平生一釣舟。",
                    "zhushu": "趙曰：此兩句公自言也。"
                },
                {
                    "paragraph": "髙唐寒浪滅，髣髴識昭丘。",
                    "zhushu": "洙曰：登樓賦：北彌陶牧，西接昭丘。○趙曰：髙唐峽水入東而浪滅，則可以行，故能髣髴望昭丘而識之。王粲登樓賦：西接昭丘。注：當陽東南有楚昭王墓。",
                    "type": 2
                },
                {
                    "paragraph": "新作湖邊宅，還聞賔客過。自須開竹逕，誰道避雲蘿。",
                    "zhushu": "趙曰：旣開竹逕，則其逕𩔰豁，豈是隱避於雲蘿之間乎？"
                },
                {
                    "paragraph": "官序潘生拙，",
                    "zhushu": "洙曰：潘岳閑居賦：拙者，絶意乎寵荣之事。○趙曰：潘生所以比鄭監，蓋言其林器可以超遷而止，如潘岳之拙也。"
                },
                {
                    "paragraph": "才名賈𧨏多。",
                    "zhushu": "洙曰：本傳言𧨏年少，頗通諸家之書，文帝召爲愽士。毎詔令議下，諸老先生未能言，誼盡爲之對。"
                },
                {
                    "paragraph": "捨舟應卜地，鄰接意如何。",
                    "zhushu": "趙曰：公欲往江陵，故有鄰接之問。",
                    "type": 2
                },
                {
                    "paragraph": "暫住蓬萊閣，終爲江海人。",
                    "zhushu": "洙曰：沈休文詩：江海事多違。○趙曰：鄭爲秘書監，即漢之東觀。後漢東觀書曰：學者稱東觀爲老氏藏室，道家蓬萊山。今鄭君罷退，斯江海之人矣。"
                },
                {
                    "paragraph": "揮金應物理，",
                    "zhushu": "洙曰：張景陽詩：揮金樂當年，𡻕暮不留儲。○夢符曰：右按古樂府煌煌京洛篇：揮金留客坐，饌玉待鍾鳴。○師曰：揮金，蓋二踈散金事。張恊，字景陽。詠史詩曰：昔在西京時，朝野多歡娱。藹藹東都門，羣臣祖二踈。朱軒耀金城，供帳臨長衢。逹人知上足，遺榮忽如無。揮金樂當年，𡻕暮不留儲。按，踈廣爲太傅，兄子受爲少傅，乞骸骨歸。上加賜黄金二十斤，皇太子贈以五十斤。旣歸，日具酒食，待族人賔客，相与娱樂。故子美有“揮金應物理”之句。"
                },
                {
                    "paragraph": "拖玉豈吾身。",
                    "zhushu": "洙曰：西征賦：飛翠緌，拖鳴玉，以出入禁門者衆矣。"
                },
                {
                    "paragraph": "羮煑秋蓴弱，盃迎露菊新。",
                    "zhushu": "洙曰：陶淵明詩：“秋菊有佳色，裛露棳其英。泛此無憂物，逺我逹丗情。一觴雖獨進，盃盡壷復傾。"
                },
                {
                    "paragraph": "賦詩分氣象，佳句莫頻頻。",
                    "zhushu": "趙曰：“言鄭君賦詩分我，得吟詠之氣象，則佳句莫也頻頻有之乎？”",
                    "type": 2
                },
                {
                    "paragraph": "暮春陪李尚書李中丞過鄭監湖亭泛舟",
                    "zhushu": "得過字。",
                    "type": 2
                },
                {
                    "paragraph": "海內文章伯，",
                    "zhushu": "洙曰：唐文章三變，而楊、王爲之伯，故子美引而用之。"
                },
                {
                    "paragraph": "湖邊意緒多。五樽移晚興，",
                    "zhushu": "洙曰：古歌辭曰：“上金殿，酌玉樽。”○趙曰：曹子建仙人篇曰：“玉樽盈桂酒。”"
                },
                {
                    "paragraph": "桂楫帶酣歌。",
                    "zhushu": "趙曰：元帝烏栖曲曰：“沙棠作船桂爲楫。”"
                },
                {
                    "paragraph": "春日繁魚鳥，江天足芰荷。鄭荘賔客地，衰白逺來過。",
                    "zhushu": "洙曰：“鄭當時，字莊。置驛馬長安諸郊，請謝賔客，夜以継日。”",
                    "type": 2
                },
                {
                    "paragraph": "晚秋陪嚴鄭公摩訶池泛舟",
                    "zhushu": "得溪字。○魯曰：“池在使府内，蕭摩訶所開，因是得名。”○鄭曰：“摩訶池，即汙池也，在錦城西。”",
                    "type": 2
                },
                {
                    "paragraph": "湍駚風醒酒，",
                    "zhushu": "鄭曰：“駚，苦夫切。馬日行千里。”○洙曰：謝霊運：“浩浩夕流駚。”○馬曰：“駚，疾貌。”"
                },
                {
                    "paragraph": "船回霧起隄。髙城秋自落，雜樹晚相迷。坐觸鴛鴦起，巢傾翡翠低。莫須驚白鷺，爲伴宿青溪。",
                    "zhushu": "趙曰：“公指浣花溪爾。”",
                    "type": 2
                },
                {
                    "paragraph": "陪王漢州留杜綿州泛房公西湖",
                    "zhushu": "",
                    "type": 2
                },
                {
                    "paragraph": "舊相恩追後，春池賞不稀。",
                    "zhushu": "洙曰：房琯相肅宗，以事責宫，後爲漢州刺史。湖，琯所鑿也。"
                },
                {
                    "paragraph": "闕庭分未到，舟檝有光輝。",
                    "zhushu": "趙曰：舊相，言房琯也。指言於恩追而未行之間，則數數遊此湖，此追道其實也。又言闕庭未到之間，且於此遊湖，而當承恩命時，則舟楫爲有光輝也。"
                },
                {
                    "paragraph": "豉化蓴𢇁熟，",
                    "zhushu": "洙曰：丗說：王武子前有羊酪，指示陸雲。雲曰：‘千里蓴羮，但未下鹽䜴。’”○師曰：唐吴筠隱不仕，帝賜以湖，爲扁舟之樂。甫雖未蒙朝廷之賜，然舟檝亦有光輝矣。本草云：蓴生水中，葉似鳬葵，採莖堪啖，花黄白，子紫色。三月至八月，莖細如釵股，通名爲絲蓴。十一月麄短，爲瑰蓴，亦名爲猪蓴。"
                },
                {
                    "paragraph": "刀鳴鱠縷飛。",
                    "zhushu": "洙曰：見設鱠歌注。○趙曰：潘安仁西征賦云：“饔人切縷，鑾刀若飛。”"
                },
                {
                    "paragraph": "使君𩀱皂蓋，灘淺正相依。",
                    "zhushu": "洙曰：漢二千石，皂蓋朱轓。",
                    "type": 2
                },
                {
                    "paragraph": "荅楊梓州",
                    "zhushu": "",
                    "type": 2
                },
                {
                    "paragraph": "悶到楊",
                    "zhushu": "洙曰：一作房。"
                },
                {
                    "paragraph": "公池水頭，坐逢楊子鎮東州。",
                    "zhushu": "洙曰：梓州，東川也。"
                },
                {
                    "paragraph": "却向青溪不相見，回船應載阿戎遊。",
                    "zhushu": "洙曰：阮籍謂王渾曰：“与𡖖語，不若与阿戎談。”阿戎，王戎也，渾之子。○師曰：楊梓州先人嘗守，鑿池一百頃，引水爲農田利。今在梓州青溪之西，號楊公池。今子又再守此州，故甫詩有“載阿戎遊”之句。",
                    "type": 2
                },
                {
                    "paragraph": "與任城許主簿遊南池",
                    "zhushu": "鮑曰：任城，屬兖州。",
                    "type": 2
                },
                {
                    "paragraph": "秋水通溝洫，城隅集小船。晚涼看洗馬，森木亂鳴蟬。菱熟經時雨，蒲荒八月天。晨朝降白露，遥憶舊青氊。",
                    "zhushu": "洙曰：王献之夜卧齋中，而有偷人入室，盗物都盡。献之徐曰：“偷兒，青氊我家舊物，可特置之。”偷驚走。○趙曰：當白露降，故憶青氊。○師曰：甫悲秋而思故郷，故有是句。",
                    "type": 2
                },
                {
                    "paragraph": "溪上",
                    "zhushu": "",
                    "type": 2
                },
                {
                    "paragraph": "峽内淹留客，溪邊四五家。古苕生迮",
                    "zhushu": "洙曰：一作“濕”。○鄭曰：迮，側格切，迫也。"
                },
                {
                    "paragraph": "地，秋竹隱踈花。塞俗人無井，",
                    "zhushu": "洙曰：峽俗多引泉，或負水以自給。"
                },
                {
                    "paragraph": "山田飯有沙。西江使舡至，時復問京華。",
                    "zhushu": "洙曰：心未甞忘王室也。○蘇曰：王粲曰：“聞江西有使者船至，煩問洛陽消耗。”"
                }
            ]
        },
        {
            "name": "舟檝",
            "paragraphs": [
                {
                    "paragraph": "舟檝",
                    "zhushu": "",
                    "type": 1
                },
                {
                    "paragraph": "律詩十一首",
                    "zhushu": "",
                    "type": 2
                },
                {
                    "paragraph": "放舡",
                    "zhushu": "",
                    "type": 2
                },
                {
                    "paragraph": "送客蒼溪縣，",
                    "zhushu": "鮑曰：唐志：“蒼溪屬閬州。”○鄭曰：閬州，地名。寰宇記：“衡州新平縣。”吴録云：“神龍二年，移在蒼溪之西。”是知爲閬州地也。"
                },
                {
                    "paragraph": "山寒雨不開。直愁騎馬滑，故作泛舟回。",
                    "zhushu": "趙曰：孟浩然云：“爲多山水樂，頻作泛舟行。”勢亦相似。"
                },
                {
                    "paragraph": "青惜峯巒過，黄知橘柚來。",
                    "zhushu": "鮑曰：言舟行湍移，景物如𦘕，雖速而不言速也。○鄭曰：柚，余救切，似橙而酢。"
                },
                {
                    "paragraph": "江流翠自在，坐穩興悠哉。",
                    "zhushu": "",
                    "type": 2
                },
                {
                    "paragraph": "數陪李梓州泛江有女樂在諸舫戲爲𧰟曲二首",
                    "zhushu": "",
                    "type": 2
                },
                {
                    "paragraph": "上客迴空騎，佳人滿近船。江清歌扇底，",
                    "zhushu": "洙曰：以扇自障而歌，故謂之歌扇。"
                },
                {
                    "paragraph": "野曠舞衣前。玉袖凌風並，金壷隱浪偏。競將明媚色，偷眼𧰟陽天。",
                    "zhushu": "洙曰：一作年。○趙曰：公言佳人自衒其美色，偷眼瞻視春光，以爭相勝之意。鮑明逺詩：兹辰自爲美，當避𧰟陽天。",
                    "type": 2
                },
                {
                    "paragraph": "白日移歌袖，青霄近笛牀。翠眉縈度曲，",
                    "zhushu": "鮑曰：古詩云：“度曲翠眉低。”"
                },
                {
                    "paragraph": "雲𩯭儼分行。立馬千山暮，迴舟一水香。使君自有婦，莫學野鴛鴦。",
                    "zhushu": "修可曰：古樂府栢上桑羅敷行云：“使君謝羅敷，寧可共載車。羅敷前致詞，使君一何愚。使君自有婦，羅敷自有夫。”李梓州泛江有女樂，公用此以諷之。",
                    "type": 2
                },
                {
                    "paragraph": "陪諸貴公子丈八溝携妓納凉晚際遇雨二首",
                    "zhushu": "",
                    "type": 2
                },
                {
                    "paragraph": "落日放舡好，輕風生浪遲。竹深留客處，荷淨納凉時。",
                    "zhushu": "趙曰：簡文帝晩景納凉詩：“荷淨月應來。”"
                },
                {
                    "paragraph": "公子調冰水，佳人雪藕絲。",
                    "zhushu": "洙曰：謝玄暉詩：“秋藕折䡖絲。”○蒼舒曰：右按家語：孔子侍坐於魯哀公，公賜之桃与黍。仲尼先飰黍而後啖桃。公曰：“黍以雪桃也。”注：“雪，拭也。”○竦曰：公子風調如冰水之清，佳人拂拭如藕絲之際。"
                },
                {
                    "paragraph": "片雲頭上黒，應是雨催詩。",
                    "zhushu": "趙曰：盖戲言也。雨甚當速歸，而詩不了，将欲爲雨以催之矣。坡嘗使云：“颯颯催詩白雨來。”",
                    "type": 2
                },
                {
                    "paragraph": "雨來霑席上，風急",
                    "zhushu": "洙曰：一作“惡。"
                },
                {
                    "paragraph": "打船頭。越女紅裙濕，燕姫翠黛愁。",
                    "zhushu": "洙曰：越多美女。西施，越女也。古詩：燕越多佳人。○趙曰：枚乗七發：“越女侍側。”鮑明逺舞鶴賦：“燕姫色沮。”"
                },
                {
                    "paragraph": "䌫侵堤柳繫，",
                    "zhushu": "趙曰：盖急雨當避，進舟於岸傍，故侵堤柳而繫纜也。"
                },
                {
                    "paragraph": "幔卷浪花浮。",
                    "zhushu": "洙曰：泿起如花。"
                },
                {
                    "paragraph": "歸路翻蕭颯，陂塘五月秋。",
                    "zhushu": "趙曰：必稱月者，以當五月炎天，而遂成秋，盖公句法也。",
                    "type": 2
                },
                {
                    "paragraph": "泛江",
                    "zhushu": "",
                    "type": 2
                },
                {
                    "paragraph": "方舟不用楫，",
                    "zhushu": "趙曰：方舟，並船也。字出尔稚。○大臨曰：隨流也。"
                },
                {
                    "paragraph": "極目揔無波。",
                    "zhushu": "洙曰：招魂曰：目極千里𠔃傷春心。"
                },
                {
                    "paragraph": "長日容盃酒，深江淨綺羅。",
                    "zhushu": "大觀曰：言江花色净如綺羅也。"
                },
                {
                    "paragraph": "亂離還奏樂，飄泊且聽歌。故園流清渭，如今花正多。",
                    "zhushu": "",
                    "type": 2
                },
                {
                    "paragraph": "陪王使君晦日泛江就黃家亭子二首",
                    "zhushu": "",
                    "type": 2
                },
                {
                    "paragraph": "山豁何時斷，江平不肯流。稍知花改岸，始驗鳥隨舟。結束多紅粉，",
                    "zhushu": "趙曰：言有妓也。古詩：娥娥紅粉粧。"
                },
                {
                    "paragraph": "歡娱恨白頭。",
                    "zhushu": "蘇曰：陳苑曰：“青春風物，雖好歡娱，獨恨白頭翁不得馳逐。五陵年少，吁嗟乆之。”"
                },
                {
                    "paragraph": "非君愛人客，晦日更𣸸愁。",
                    "zhushu": "洙曰：添，一作禁。○趙曰：時景迁移□尽矣，不爲不愁。○蔡伯丗曰：“古以正月尽爲令節，曰晦日。”其說是。"
                },
                {
                    "paragraph": "有徑金沙軟，無人碧草芳。野畦連蛺蝶，",
                    "zhushu": "趙曰：相連之蝶也。裴子野雪詩云：“栖葉如連蝶。”"
                },
                {
                    "paragraph": "江檻俯鴛鴦。日晚煙花亂，風生錦繡香。",
                    "zhushu": "趙曰：言花錦繡之香也。"
                },
                {
                    "paragraph": "不須吹急管，衰老易悲傷。",
                    "zhushu": "",
                    "type": 2
                },
                {
                    "paragraph": "進艇",
                    "zhushu": "",
                    "type": 2
                },
                {
                    "paragraph": "南京乆客耕南畒，",
                    "zhushu": "洙曰：明皇幸蜀，號成都爲南京，置尹比兩都。"
                },
                {
                    "paragraph": "北望傷神卧北䆫。晝引老妻乗小艇，晴看稚子浴清江。俱飛蛺蝶元相逐，並蔕芙蓉夲自𩀱。茗飲蔗漿携所有，瓷甖無謝玉爲釭。",
                    "zhushu": "洙曰：鄒陽酒賦：“醪醸旣成，緑瓷旣啓。”宋王招魂云：“濡鱉炮羔，有蔗漿些。”",
                    "type": 2
                },
                {
                    "paragraph": "城西陂泛舟",
                    "zhushu": "",
                    "type": 2
                },
                {
                    "paragraph": "青蛾皓齒在樓舩，",
                    "zhushu": "洙曰：見大食刀詩注。"
                },
                {
                    "paragraph": "横笛短簫悲逺天。春風自信牙檣動，",
                    "zhushu": "洙曰：庚信賦：“鐵軸牙檣。”○鄭曰：檣，器良切，㠶柱也。○宋曰：舡檣鐃如牙。"
                },
                {
                    "paragraph": "遲日徐看錦䌫牽。",
                    "zhushu": "洙曰：吴甘寧以錦纜牽舡。"
                },
                {
                    "paragraph": "魚吹細浪揺歌扇，燕蹴飛花落舞筵。",
                    "zhushu": "鄭曰：蹴，七六切。○洙曰：以扇自障而歌，故謂之歌扇。公曾云：○程曰：“歌扇，所以掩口遮羞。”"
                },
                {
                    "paragraph": "不有小舟能盪漿，百壷郍送酒如泉。",
                    "zhushu": "夢符曰：按方言：“楫謂之橈，或謂之櫂。”所以櫂謂之漿。又前漢地理志：“酒泉郡。”○師古曰：舊俗傳云：“城下有金泉之味如酒。”",
                    "type": 2
                },
                {
                    "paragraph": "覆舟二首",
                    "zhushu": "",
                    "type": 2
                },
                {
                    "paragraph": "巫峽盤渦暁，",
                    "zhushu": "洙曰：江賦：“衝巫峽以迅激。”又：“盤渦谷轉。”"
                },
                {
                    "paragraph": "黔陽貢物秋。丹砂同隕石，",
                    "zhushu": "洙曰：僖十六年：隕石于宋五。"
                },
                {
                    "paragraph": "翠羽共沉舟。",
                    "zhushu": "洙曰：洛神賦：“或拾翠羽。”鄒陽書：“積羽沉舟。”"
                },
                {
                    "paragraph": "覉使空斜影，",
                    "zhushu": "洙曰：覉，旅也。○趙曰：一句冩出押舡使者，舡覆而無𦕅之意尽矣。"
                },
                {
                    "paragraph": "龍居悶積流。",
                    "zhushu": "洙曰：龍居，寳之所㱕聚也。○趙曰：罪流之爲孽也。丗言覆舟之物，多爲龍宫之所聚耳。"
                },
                {
                    "paragraph": "篙工幸不溺，俄頃逐輕鷗。",
                    "zhushu": "洙曰：言其能泅尔。",
                    "type": 2
                },
                {
                    "paragraph": "竹宫時望拜，",
                    "zhushu": "洙曰：前漢礼樂志：正月上辛，用事甘泉圜丘，使童男女七十人俱歌，昏祠至明。夜常有神光如流星，止集于祠壇。天子自竹宫而望拜，百官侍祠者數百人，皆肅然動心。○趙曰：詳味此篇，盖因祠享而貢物也。上四句言祠享，下四句言覆舟。"
                },
                {
                    "paragraph": "桂館或求仙。",
                    "zhushu": "洙曰：前漢郊祀志：公孫𡖖曰：“仙人可見上常處，以故不見。今陛下可爲館，如緱氏城，置棗脯，神人冝可致。”仙人好樓居，於是長安創飛廉、桂館。師古曰：飛廉及桂館，二館名。○黄曰：竹宫、桂館事，皆語諷玄宗好神仙。"
                },
                {
                    "paragraph": "姹女凌波日，",
                    "zhushu": "鄭曰：姹，陟駕切。○洙曰：曹子建洛神賦：“凌波微涉，羅襪生塵。”桓帝童謡：“河間姹女工數錢”也。"
                },
                {
                    "paragraph": "神光照夜年。",
                    "zhushu": "趙曰：所謂“神光如流星”是已。此四句言祠神而神降之。"
                },
                {
                    "paragraph": "徒聞斬蛟劒，",
                    "zhushu": "洙曰：荆佽飛得寳劒，渡江中流，兩蛟繞舟，幾没。佽飛拔劒斬蛟，乃得濟。○趙曰：恨無劒以斬蛟。"
                },
                {
                    "paragraph": "無復爨犀船。",
                    "zhushu": "洙曰：温嶠爨犀以照水怪。"
                },
                {
                    "paragraph": "使者隨秋色，迢迢獨上天。",
                    "zhushu": "洙曰：張騫也。○趙曰：上天，以言見帝也。然使者之情，爲可嗟矣。"
                }
            ]
        },
        {
            "name": "橋梁",
            "paragraphs": [
                {
                    "paragraph": "橋梁",
                    "zhushu": "",
                    "type": 1
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "陪李七司馬皂江上觀造竹橋即日成往來之人免冬寒入水，聊題短作簡李公二首",
                    "zhushu": "",
                    "type": 2
                },
                {
                    "paragraph": "伐木爲橋結構同，褰裳不渉往來通。",
                    "zhushu": "洙曰：詩：濟有深渉。孫炎曰：掲衣褰裳。曹顔逺：褰裳不足難。"
                },
                {
                    "paragraph": "天寒白鶴歸華表，",
                    "zhushu": "洙曰：遼東華表上有一鶴，自稱丁令威。○趙曰：橋前二柱曰華表柱。昔有白鶴集於柱上，有云：“有鳥有鳥丁令威，三千年，吾其歸。”"
                },
                {
                    "paragraph": "日落青龍見水中。",
                    "zhushu": "洙曰：橋影落水中，如青龍。"
                },
                {
                    "paragraph": "顧我老非題柱客，",
                    "zhushu": "洙曰：見水宿遣興詩“登樓必題柱”注。"
                },
                {
                    "paragraph": "知君才是濟川功。",
                    "zhushu": "洙曰：說命：若濟巨川，用汝作舟楫。"
                },
                {
                    "paragraph": "合歡却𥬇千年事，驅石何時到海東。",
                    "zhushu": "洙曰：秦始皇作石塘，欲過海看日出處。有神人能驅石下海，石去不速，神輒鞭之，石皆流血。○趙曰：言与賔客落橋之成而歡飲，因𥬇往事之勞，徒驅石也。",
                    "type": 2
                },
                {
                    "paragraph": "把燭橋成夜，迴舟客坐時。天髙雲去盡，江逈月來遲。衰謝多扶病，招邀屢有期。",
                    "zhushu": "洙曰：謝惠連詩：“輟䇿共駢筵，並坐相招邀。”"
                },
                {
                    "paragraph": "異方乗此興，樂罷不無悲。",
                    "zhushu": "趙曰：“見橋成而飜悲，何也？盖橋所以通往來，公流落旅寓而不能歸，此其所以悲也。”",
                    "type": 2
                },
                {
                    "paragraph": "李司馬橋了承髙使君自成都迴",
                    "zhushu": "",
                    "type": 2
                },
                {
                    "paragraph": "向來江上手紛紛，三日成功事出羣。已傳童子騎青竹，揔擬橋東待使君。",
                    "zhushu": "洙曰：并州小兒騎竹馬以迎郭伋使君。"
                }
            ]
        },
        {
            "name": "燕飲",
            "paragraphs": [
                {
                    "paragraph": "燕飲",
                    "zhushu": "",
                    "type": 1
                },
                {
                    "paragraph": "古詩六首、律詩二十一首",
                    "zhushu": "",
                    "type": 2
                },
                {
                    "paragraph": "醉時歌",
                    "zhushu": "魯曰：按新唐書：“鄭䖍，鄭州滎陽人，天寳初爲恊律郎。”○彦輔曰：“贈廣文館愽士鄭䖍。”",
                    "type": 2
                },
                {
                    "paragraph": "諸公衮衮登臺",
                    "zhushu": "洙曰：一作華。"
                },
                {
                    "paragraph": "省，",
                    "zhushu": "洙曰：衮衮，言相継而登，賢不肖無所辨也。䖍以是不得志，故不事事，而官獨冷。裴逸民叙：“前言往行，衮衮可知。”○蘇曰：“鍾繇諸公皆登臺寺省𡖖，唯伊予尚卑折下僚。”○趙曰：衮兖，出王濟云：“張華說漢史，衮衮可聽。”言其議論不絶也。○彦輔曰：“諸公，謂當時進任。衮衮，相續不絶貌。”"
                },
                {
                    "paragraph": "廣文先生官獨冷。",
                    "zhushu": "洙曰：“國子監置黄文館愽士四人，助教二人，並以文士爲之，領生徒爲進士者，天寳九年置。”○趙曰：“明皇愛鄭䖍之才，置左右，以其不事事，更爲置廣文館處之，則爲冷官可知。”○彦輔曰：北齊王晞曰：“非不愛作𤍠官，但思之爛熟耳。”○洙曰：按本傳：䖍坐謫，私撰國史。十年，還京師。玄宗愛其才，欲置左右，以不事事，更爲置廣文館，以䖍爲愽士。䖍聞命，不知廣文曹司何在，訴宰相。宰相曰：“上増國斈，置廣文以居賢者，令後丗言廣文博士自君始，不亦美乎？”䖍乃就職。乆之，雨壞廡舎，有司不復脩完，寓治國子館。自是遂廢其官，貧約甚，澹如也。"
                },
                {
                    "paragraph": "甲第紛紛厭粱肉，廣文先生飯不足。",
                    "zhushu": "甲第，甲乙丙丁之次也。陸士衡擬古詩：甲第椒与蘭。又：甲第崇髙闥。虞子陽詩：甲第始脩營。謂第一宅也。晋書傳咸曰：今賈竪皆厭梁肉，田蚡治宅甲諸第。夏侯嬰傳：賜嬰北第第一。師古曰：北第者，近北闕之第，嬰最第一也。故張衡西京賦曰：北闕甲第，當道直啓。前漢朱邑傳：飢者甘糟糠，穣𡻕餘粱肉。此詩傷時多無功而受禄。"
                },
                {
                    "paragraph": "先生有道岀羲皇，",
                    "zhushu": "蘇曰：董廉曰：“道出羲皇之上。”○趙曰：暗使陶潜自謂羲皇上人也。○彦輔曰：旣爲之上，則出可知矣。或曰：出謂原生於彼也。"
                },
                {
                    "paragraph": "先生有文",
                    "zhushu": "洙曰：一作才。"
                },
                {
                    "paragraph": "過屈宋。",
                    "zhushu": "洙曰：一云“所談或屈宋”。○晏殊曰：屈原、宋王。"
                },
                {
                    "paragraph": "德尊一代常坎軻，",
                    "zhushu": "洙曰：古詩：“坎軻長苦辛。”○趙曰：祖出。楚辭七諌云：“年旣過半百𠔃，愁坎軻而滯留。”○晏曰：王逸注：“坎軻，不遇也。”"
                },
                {
                    "paragraph": "名垂萬古知何用。",
                    "zhushu": "孫瞻民曰：昔人爲名，盖若𦘕餅充飢者也。杜言鄭名雖大，無益於用。○師曰：酒，古人所禁，唯天子燕諸侯，則曰“不醉無歸”。晋竹林七賢，或爲囚飲，或爲豕飲。大扺賢人不遇，則寓意于酒，以自遣適而已，故名曰“醉時歌”。衮者，衮同也。衮衮，言衮同無别之甚。唐制，御史臺其屬有三院：一曰臺院，二曰殿院，三曰察院，掌糾正百官之罪悪。省有三：一曰中書省，二曰尚書省，三曰門下省。臺省清要之職，今也賢不肖無所甄别，使小人得以衮同而登之，是以鄭䖍耻與之並進，寧甘心居乎冷官。按唐史，𤣥宗置廣文館，以䖍爲愽士。而以官冷云者，蓋𤣥宗方窮兵於邊，不留心經術，其後官解，頽榻寓次國子監，由是遂廢，故曰“官獨冷”。甲第，謂楊貴妃兄國忠賜宅京師，以甲乙丙丁爲次第。國忠之進，特以妃寵，而爵髙禄厚，䖍反貧約不足於飯。詩刺素食，盖謂此也。道出羲皇，陶淵明所謂“羲皇上人”是也。屈宋，謂屈原、宋玉。坎軻，不得志之貌。古云：“使我有身後名，不如眼前一杯酒。”生不遇時，死留虚名，果何益哉！自古有才之士，得道者寡矣。由之勇，賜之辨，非無才也，語其得道，則未焉。今䖍才過屈、宋，而又道全德備，惜夫坎軻不得志也。"
                },
                {
                    "paragraph": "杜陵野客人更嗤，被褐短窄𩯭如絲。",
                    "zhushu": "洙曰：後漢：“杜陵屬京兆。”杜預曰：“古唐杜氏也。”老子：“被褐懷寳。”陶淵明詩：“被褐欣自得，屢空常晏如。”○鄭曰：地理志：“京兆府有杜陵縣，乃古杜城溪，宣帝改爲杜陵，甫丗居此。”○趙曰：“公家於杜陵，故云。”又言杜陵有布衣，又言杜陵野老也。衱褐短窄，使貧者衣短褐耳。"
                },
                {
                    "paragraph": "日糴太",
                    "zhushu": "洙曰：一作“㤗”。"
                },
                {
                    "paragraph": "倉五升米，",
                    "zhushu": "蒼舒曰：前漢東方朔傳：“無令但索長安米。”史記八書：“太倉之粟，紅腐不可食。”陶淵明曰：“不能爲五斗米折腰向郷里小兒。”"
                },
                {
                    "paragraph": "時赴鄭老同襟期。得錢即相覔，沽酒不復疑。忘形到爾汝，",
                    "zhushu": "洙曰：文士傳：“禰衡有逸才，與孔融作爾汝交。時衡年二十餘，融年已五十。”○孫瞻民曰：莊子曰：“養志者忘形。”"
                },
                {
                    "paragraph": "痛飲眞",
                    "zhushu": "洙曰：一作“直”。"
                },
                {
                    "paragraph": "吾師。",
                    "zhushu": "彦輔曰：丗說：“王孝伯云：‘但甞得無事痛飲，讀離騷，可稱名士。’”程演曰：莊子許凷曰：“吾師乎？吾師乎！”○師曰：“甫，杜陵人也。”褐，毛褐之衣，賤者所服。孟子云“褐夫”是也。被褐短窄，言貧約，衣不掩脛。日糴，言無宿儲也。大倉术，言陳腐之米，其價廉賤者所食。五升，言食指寡足，知其貧，不能贍養僕妾故也。按甫有二子，一曰宗文，二曰宗武，并妻共四口。借曰人食一升，只是一妻一妾而已，何以異於齊人之貧哉？同襟期，言范張雞黍之期。鄭老，指䖍也。朋友有通財之義，故得錢即相覔。杜詩云“頼有蘇司業，時時與酒錢”是也。不復疑者，不以妻子掣財有嫌疑也。甫與䖍相善，稱汝稱我，索於形骸之外，其相忘如此。相忘雖無少長，至若䖍之痛飲，真令甫北而不可不屈服也，故曰“真吾師也”。"
                },
                {
                    "paragraph": "清夜沉沉動春酌，",
                    "zhushu": "宋援曰：陸涶贈僚友詩：“敷文永清夜。”應璩書曰：“酌彼春酒。”"
                },
                {
                    "paragraph": "簷",
                    "zhushu": "洙曰：一作“燈”。"
                },
                {
                    "paragraph": "前細雨燈",
                    "zhushu": "洙曰：一作簷。"
                },
                {
                    "paragraph": "花落。",
                    "zhushu": "趙曰：近乎簷邊之花也。劉邈詩：“簷花初照月。學者多以簷雨之細如花，遂以簷花爲簷雨之名，非也。"
                },
                {
                    "paragraph": "但覺髙歌有鬼神，",
                    "zhushu": "蘇曰：“呉肅醉發耳𤍠，浩歌春風，疑有鬼神所助。”"
                },
                {
                    "paragraph": "焉知餓死填溝壑。",
                    "zhushu": "洙曰：昭十三年傳：“擠于溝壑。”左太冲詠史詩：“當其未遇時，憂其填溝壑。”汲黯傳：“臣自以爲填溝壑。”石敏若曰：朱買臣妻曰：“如公等餓死溝中耳。”"
                },
                {
                    "paragraph": "相如逸才親滌器，",
                    "zhushu": "洙曰：司馬相如傳：文君奔相如，俱之臨卭，尽賣車騎，買酒舎，乃令文君當壚，相如身着犢鼻褌，與庸保雜作，滌器於市中。師古曰：條，洒也。器，食器也，賤役也。"
                },
                {
                    "paragraph": "子雲識字終投閣。",
                    "zhushu": "洙曰：揚雄傳：王莽時，劉歆、甄豐皆爲上公。莽旣以符命自立，即位之後，欲絶其原，以神前事。而豐子㝷、甄子棻復獻之。莽誅豐父子，投棻四裔，辭所連及，便收不請。時雄校書天禄閣上，治獄使者來，欲收雄，雄恐不能自免，洒從閣上自投下，幾死。莽聞之曰：“雄素不與事，何故在此？”間請問其故，廼劉棻嘗從雄學作竒字，雄不知情。有詔勿問。然京師爲之語曰：“惟寂寞，自投閣。”○彦輔曰：此言揚、馬才學如此，猶不爲時所用。"
                },
                {
                    "paragraph": "先生早賦歸去來，石田茅屋荒蒼苔。",
                    "zhushu": "洙曰：陶潜爲彭澤令，是時郡遣督郵至，吏白當束帶見督郵。潜乃歎曰：“我不能爲五斗米折腰向郷里小兒。”乃自解印綬，将歸田野，命篇曰歸去來。○石曰：史記：子胥曰：“猶石田無所用。”注：石田無可耕。言此亦陶潜三逕就荒之意也。"
                },
                {
                    "paragraph": "儒術於我何有哉，",
                    "zhushu": "洙曰：莊子：帝力何有於我哉"
                },
                {
                    "paragraph": "？孔丘盗跖俱塵埃。",
                    "zhushu": "蘇曰：崔祥曰：“男兒當壯即仕，儒術於我焉有所損哉？”阮兢曰：“孔丘、盗跖，今爲塵埃，人生不樂，胡爲解憂？”○趙曰：“意謂伯夷死名於首陽之上，盗跖死利於東陵之下，其於殘生傷性均也。”○彦輔曰：莊子：“孔子往見盗跖，曰：‘魯人孔丘，聞將軍髙義，敬再拜謁者。’”按：周乃寓言耳，子美之意，以謂至聖大𢙣，同歸於盡而已。”"
                },
                {
                    "paragraph": "不須聞此意𢡖愴，",
                    "zhushu": "鄭曰：“上七感，下楚亮切。”"
                },
                {
                    "paragraph": "生前相遇且銜盃。",
                    "zhushu": "洙曰：“古之賢者不遇，全身於醉者衆矣，故此詩末章皆寓意於酒，而又以醉名篇。”○劉敞曰：司馬遷書曰：“未甞銜盃酒。”○趙曰：劉伶云：“銜盃漱醪。”○師曰：說者謂簷花爲脫花，非也。杜詩云：“白花簷外朶”，或云簷竹如“暮雨㵼簷竹”，則知簷花爲簷前之花，簷竹爲簷前之竹明矣。清夜沉沉，言人寂也。人寂雨細，寧不發動酒㒷耶？髙歌有鬼神，言聲幽怨也。杜詩云：“時無王良、伯樂死即休。”丈夫不以貧賤死生動其心。前輩云：“莫憂身外無窮事，且盡生前有恨盃。”今宵有酒，今宵且醉，死生一付之天命，焉知餓死填溝壑乎？觀相如有逸才，武帝嘗曰：“朕恨不與斯人同時，尚且貧賤，滌器賣漿，揚雄投閣自殺。”古人不遇，𩔖皆如是，何獨我輩？是以甫勉䖍賦歸去來，欲其棄官而去也。石田，乃沙石之田，其田最廋。陶淵明歸去來辭云：“歸去來𠔃，田園將蕪胡不歸？”䖍雖貧，尚有磽田可耕，有茅屋可居，何必効子雲仕於乱世，以速投閣之禍？况儒術遇用武之際，不足負恃。如孔子號爲真儒，終以不遇，老死干行；盗跖横行天下，膾食人肝。其善𢙣雖不同，而死朽化爲塵埃則一。人生天地間，浮名浮利，皆不足慕，要之終歸一死。生前相遇，且以酒同遣適，其它不足𢡖愴，區區然以爲憂也。杜詩云：“酒不到劉伶墳上土”，亦是意矣。",
                    "type": 2
                },
                {
                    "paragraph": "蘇端薛復筵簡薛華醉歌",
                    "zhushu": "",
                    "type": 2
                },
                {
                    "paragraph": "文章有神交有道，端復得之名譽早。愛客滿堂盡豪傑，",
                    "zhushu": "趙曰：漢書：“賔客滿堂。”"
                },
                {
                    "paragraph": "開筵上日",
                    "zhushu": "洙曰：一作“月”。"
                },
                {
                    "paragraph": "思芳草。",
                    "zhushu": "趙曰：尚書：“正月上日。孔安國注：上日，朔日也。”故玉燭寳典以正月一日爲上日。"
                },
                {
                    "paragraph": "安得健歩移逺梅，",
                    "zhushu": "師曰：此詩末章言“氣酣日落西風来”，則知此上日爲日出時。開筵思芳草，嘆無花可賞也，故有“移逺梅”之句。"
                },
                {
                    "paragraph": "亂揷繁花向晴昊。千里猶殘舊冰雪，百壷且試開懷抱。垂老惡聞戰鼓悲，急觴爲緩憂心擣。",
                    "zhushu": "洙曰：小弁：我心憂傷，惄焉如擣。心疾也。○趙曰：謝霊運擬王粲詩云：“急觴盪幽黙。”"
                },
                {
                    "paragraph": "少年努力縱談𥬇，",
                    "zhushu": "洙曰：樂府：“少壯不努力，老大徒傷悲。”"
                },
                {
                    "paragraph": "看我形容已枯槁。",
                    "zhushu": "洙曰：漁父篇：顔色憔悴，形容枯槁。"
                },
                {
                    "paragraph": "座中薛華善醉歌，歌辭自作風格老。",
                    "zhushu": "蘇曰：盧蒙見江揔文，歎曰：“格老詞麗，非後生軰所到。”"
                },
                {
                    "paragraph": "近來海内爲長句，汝與山東李白好。何劉沈謝力未工，",
                    "zhushu": "洙曰：梁書：何遜八𡻕能詩賦，一文一詠，范雲輙嗟賞。沈約亦爱其文。遜文章與劉孝綽並見重於丗，丗謂之何劉。丗祖著編論之云：“詩多而能者沈約，少而能者謝眺、何遜。”又：劉孝綽七𡻕能屬文，毎作一篇，朝成暮遍，好事咸諷誦傳冩，流聞絶域。又沈約傳：謝𤣥暉善爲詩，任彦异工於文章，約兼而有之，然不過也。"
                },
                {
                    "paragraph": "才兼鮑昭愁絶倒。",
                    "zhushu": "洙曰：鮑昭，字明逺。晋衛玠談道，平子絶倒。○修可曰：宋景公筆録曰：“今人多誤鮑照爲鮑昭。李啇隱詩有“肥烹鮑照葵”之句。昔金陵人得地中石刻，作“鮑照”，蓋武后名昭，唐人讀昭爲照爾。鮑昭作明逺。"
                },
                {
                    "paragraph": "諸生頗盡新知樂，",
                    "zhushu": "洙曰：少司命云：“樂莫樂𠔃新相知。”"
                },
                {
                    "paragraph": "萬事終傷不自保。氣酣日落西風來，願吹野水添金柸。",
                    "zhushu": "蘇曰：阮籍与人野飲，酒盡興未盡。籍曰：“焉得東風吹野水，添此壷，使金盃不空耶？”"
                },
                {
                    "paragraph": "如澠之酒常快意，",
                    "zhushu": "洙曰：左傳：有酒如澠。"
                },
                {
                    "paragraph": "亦知窮愁安在哉！忽憶雨時秋井塌，古人白骨生青苔。如何不飲令心哀？",
                    "zhushu": "韓曰：陳歈“古人白骨遍，野雨生莓苔。”在生胡不飲酒。",
                    "type": 2
                },
                {
                    "paragraph": "飲中八仙歌",
                    "zhushu": "修可曰：蔡絛云：“舡”字、“眠”字、“天”字、“前”字各再押，“前”字凡三押，於古未見其體。常質之叔父元度，云：“此歌分八篇，人人各異，雖重押韻無異，亦周詩分章之意也。”○余曰：邵氏聞見録云：子美此歌，用“兩船”“兩天”“兩眠”“三前”字韻，如牽牛織女詩：“蛛𢇁小人態，曲綴𤓰果中。”又“防身動如律，竭力機杼中。”用兩“中”字韻。李太白髙陽歌云：“鸕鷀杓，鸚鵡杯，百年三萬六千日，一日須傾三百杯。”用兩“杯”字韻。廬山謡云：“影落前湖青黛光，金闕前開三峯長。”又“翠影紅霞映朝日，鳥飛不到吴江長。”用兩“長”字韻。韓退之李花詩：“冰盤夏薦碧寶脆，斥去不御慙其花。”又“誰堆平地萬堆雪，剪刻作此連天花。”用兩“花”字韻。猛虎行：“猛虎死不辭，但慙前所爲。”又“親故且不保，人誰信所爲。”用兩“爲”字韻。子美、太白、退之於詩無遺恨，當自有體邪？○師曰：詩家多爲此歌，重疊用韻，天字二，眠字二，前字三，以贈八人，析爲八章，故不爲病。如李啇隱作九日詩云：“正是龍山落㡌時”，又云“乞漿問路知何時”。旣曰“丹楓隕葉紛墮飛”，又曰“歸心自逐霜鴻飛”，豈謂贈八人耶？殊不知李杜之作，盖有所本。詩祖於風、雅、頌，如著詩云：“俟我於庭乎而，充耳以青乎而，尚之以瓊英乎而？”疊韻之法，起于此耳。",
                    "type": 2
                },
                {
                    "paragraph": "知章騎馬似乗船，眼花落井水厎眠。",
                    "zhushu": "洙曰：唐書文苑傳：“賀知章，㑹稽永興人，少以文詞知名。陸象先在中書，引薦爲太常愽士。象先即知章之族姑子，與知章甚相親善。知章性放曠，善謔𥬇，當時賢逹皆傾慕之。晚年尤加縱誕，無復規矩，自號四明狂客，又稱秘書外監，遨遊里巷。又善草𨽻書，好事者供其牋翰，毎紙不過數十字，共傳寶之。天寳三年，知章因病恍愡，上䟽請爲道士，求還郷，舎本宅爲觀，上許之。壽終八十六嵗。”○蘇曰：“阮咸醉，騎馬欹傾，人皆指而𥬇曰：‘箇老子騎馬，如乗舡行波浪中。’主祥醉慿肩輿，頭不舉歸。其親戲之曰：‘子眼花在井底，身在水中，睡亦不醒耶？’”○趙曰：“公以知章在馬上傲中如乗船，戲之也。”眼花，出吴均詩：“夢中難言見，終成亂眼花。”○彦輔曰：梁簡丈筝賦：“耳𤍠眼花之娯。”杜以南方之士不習鞍馬，故戲之。○師曰：賀知章吴人，善乗舡。荆楚吴越之人，習玩於水，皆能精於操舟，亦若西北之人，迫近羌胡，皆善騎射，勢使然也。知章乗舡，安若騎馬，故曰“騎馬似乗舡”。此到用文。杜詩若此𩔖者頗多，如“黄鵠髙於尺童，化爲白鳬似老翁”，亦謂五尺之童，髙於黄鵠，又爲老翁，則似白鳬。井者，目井也，醉人目井皆生花，故曰“眼花落井”。水厎眠者，謂醉卧舟中，任其泛泛所之，豈非水底眠乎？說詩不以文害辭，不以辭害志，盖謂是也。○彦輔曰：范傳正李白墓碑曰：“公及賀監、汝陽王、崔宗之、裴周南等八人，爲酒中八仙。”按子美此篇無裴周南，豈范别有所稽邪？"
                },
                {
                    "paragraph": "汝陽三斗始朝天，",
                    "zhushu": "蘇曰：北齊王詢好飲，帝一日召詢曰：“待此三斗盡，方去見帝。”帝聞，𥬇之。"
                },
                {
                    "paragraph": "道逢麴車口流涎，恨不移封向酒泉。",
                    "zhushu": "洙曰：本集八哀詩有贈太子太師汝陽郡王璡詩，又贈特進汝陽王詩。神異經：“西北荒中有酒泉。”孔融書：“天垂酒旗之曜，地列酒泉之郡。”陸機百年歌：“自若濁鏡口垂涏。”應劭漢官儀曰：“酒泉城下有泉，味如酒，故曰酒泉。”○蘇曰：郭弘，漢帝甚寵顧，一日見帝，帝曰：“欲封𡖖郡邑，何地好？”弘好飲，對曰：“若封酒泉郡，實出望外。”帝𥬇。後日果封酒泉郡王。見郭弘碑。○彦輔曰：漢班彪䟽曰：“願入玉門関，不敢望封酒泉郷。”○趙曰：“汝陽王，李璡也。言恨不移封酒泉，亦以戯之也。以其室雖受封汝陽矣，猶以酒泉城下泉味如酒，欲後移封也。見麴車而使流涎，戯其好飲之急。事出曹操，對叔父詐作中風狀，口流涎沫。”○彦輔曰：魏文帝詔曰：“葡萄醸以爲酒，甘於麴，未逢之，固以流涎咽唾也。”○師曰：朝天，言朝天子。按唐史拾遺：“汝陽王璡嘗於上前醉，不能下殿，上遣人掖出之。璡謝罪曰：‘臣以三斗壯膽，不覺至此麴車也。’”按地理志：“酒泉，今肅州，漢福禄縣地，武帝開之，置酒泉郡。城下有泉，其味甘如酒。後漢、魏、晋皆因之，置酒泉郡。隋之初廢，置肅州。唐復爲酒泉郡，領縣。”王璡，宗室也，封爲汝陽郡王。以其嗜酒，故云“流涎、麴車”“移封、酒泉”，皆非實事，特託意言之。”"
                },
                {
                    "paragraph": "左相日興費萬錢，飲如長鯨吸百川，衘盃樂聖稱丗賢。",
                    "zhushu": "洙曰：唐書李適之傳：一名昌，常山王承乾之孫也。適之雅好賔友，飲酒一斗不亂，夜則宴賞，𦘕决公務，庭無留事。天寳元年，代牛仙客爲左丞相，累封淸河縣公。後爲李林甫隂中，罷知政事。賦詩曰：“避賢初罷相，樂聖且衘盃。爲問門前客，今朝幾箇來？”唐職官志：“左右相僕射，龍朔二年改爲左右任政，光宅元年改爲文昌左右相，開元元年以爲左右丞相，天寶元年復爲左右僕射。”晉何曾性奢豪，日食萬錢，猶曰無下筯處。劉伯倫酒頌：“先生於是方捧甖承糟，衘盃漱醪。”木𤣥虚海赋：“嘘吸百川。”吳都賦云：“長鯨吞航，脩鰓吐浪。”○余曰：邵氏聞見録云：子美此句“丗賢”二字，殆不可曉。或云“丗”當作“避”字，寫夲誤也。蓋左相李適之有直聲，右相李林甫姦邪，適之議論數不同，自免去。詩云：“避賢初罷相，樂聖且衘杯。試問門前客，今朝幾箇來？”子美正用適之詩語也。○師曰：左相，李適之也。唐百官志有左右僕射，𤣥宗時改爲左右丞相。昔何曾日食萬錢，猶云無下筯處。漢晉以來，善飲者不過一石。唐酒價賤，毎斗三百。杜詩云：“速冝相就飲一斗，恰有三百青銅錢。”酒一石直錢三千，然左相日費萬錢，以斗石當其錢數而通計之，則飲酒凡三石三斗有餘也。其視劉伶軰一飲一石，五斗解酲，更高出其右矣。觀其雄飲若此，豈非鯨吸百川之比乎？酒有清有濁，清者爲聖人，濁者爲賢人。樂聖，言樂聖人也。時牛仙客爲尚書，李林甫爲丞相，遂罷適之政事，故適之以退避賢路爲辤，所以諷牛、李也。適之雖退避，以酒自娱，柰當丗稱其賢，不以酒荒而掩其大德耳。"
                },
                {
                    "paragraph": "宗之蕭灑美少年，舉觴白眼望青天，",
                    "zhushu": "彦輔曰：阮籍善爲青白眼。觀杜詩工於用字，而畧其本意，他多倣此。"
                },
                {
                    "paragraph": "皎如玉樹臨風前。",
                    "zhushu": "洙曰：李白傳：侍御史崔宗之謫官金陵，與白詩酒唱和。嘗月夜乗舟，自採石逹金陵，白衣宫錦袍，於舟中顧瞻𥬇傲，旁若無人。晉阮籍傳：籍能爲青白眼。阮籍詩：朝爲美少年。江淹詩：風吹玉階樹。梁何遜詩：長安美年少。謝玄荅叔父安曰：“譬如芝蘭玉樹，欲使其生於庭階耳。”丗說：庾亮亡，何楊州臨葬云：“埋玉樹於土中，使人情何能已。”又：毛曾與夏侯𤣥共坐，時人謂之蒹葭𠋣玉樹。○師曰：宗之爲侍御史，嘗與李白詩酒唱和。昔阮籍能爲青白眼，見賢士青其眼，見庸士白其眼。“白眼望青天”，言以酒𥬇傲青天也，視造化如小兒耳。“皎如玉樹”，言姿質潔白，美丈夫也。"
                },
                {
                    "paragraph": "蘇晉長齋繡佛前，醉中往往愛逃禪。",
                    "zhushu": "洙曰：蘇晋，蘇珦之子。玄宗監國，所下制命，多晉藁定。○修可曰：晉，頲之子也。逃禅，言逃去而禅坐耳。此東坡所謂“蒲褐禅”“同夜禪”者也。以晉好佛，故云爾。○師曰：蘇晉學浮屠術，嘗得胡僧慧澄繡彌勒佛一本，晋寳之，甞曰：“是佛好飲米汁，正與吾性合，吾願事之，他佛不愛也。”蓋彌勒佛即今丗所謂布袋和尚是也，常於市中飲酒食豬首，時人無識之者，故甫有“長齋繡佛前，愛逃禪”之句。"
                },
                {
                    "paragraph": "李白一斗詩百篇，長安市上酒家眠。天子呼來不上船，",
                    "zhushu": "蘇曰：船，方言也，所謂襟紐是己。○萝符曰：右按関中呼衣襟爲船。詩曰“何以舟之”，舟亦船也，其來遠矣。○鮑曰：劉偉明云：蜀人呼衣襟爲船，有以見白醉甚，雖天子披襟自若，其真率之至也。○定功曰：唐范傳正作白墓碑曰：“元宗泛白蓮池，召李白作序，時已被酒，命髙将軍扶以登舟。蜀人謂衣領爲船，妄也。"
                },
                {
                    "paragraph": "自稱臣是酒中仙。",
                    "zhushu": "洙曰：李白字太白，山東人，少有逸才，酣歌縱酒。天寳初，客逰㑹稽，與道士呉筠隱於剡中。旣而𤣥宗詔筠赴京師，筠薦之于朝，遣使召之，與筠俱待詔翰林。白旣嗜酒，日與飲，醉於酒肆。𤣥宗度曲，欲造樂府新詞，亟召白，白已於酒肆醉矣。召入，宫人以水灑面，即今秉筆，頃之成十餘章，帝頗嘉之。嘗沉醉殿上，别足令髙力士脫靴，由是斥去，浪迹江湖。初，賀知章見白，賞之曰：“此天上謫仙人也。”後以飲酒過度，醉死於宣城。○趙曰：不上船，丗共疑之，舊注不解，此乃長安方言，襟謂之船也。薛蒼舒引詩“何以舟之”，舟亦舡也。杜公又引李翰林墓碑云：玄宗泛白蓮池，召公作序，公以披命力士扶以登舟。以此之意，則竟上舡矣，非不上舡也，亦又非是。○師曰：不上舡，不即時上舡，以其醉也。帝常宴白蓮池，忽欲有所賦，遣人召李白，使者遍長安市上求索之，已見白醉卧于酒家矣。及至帝所，醉不能登舟，帝命力士扶上舡，故云“天子呼來不上舡”。杜詩贈李白曰：龍舟移棹晚。”蓋謂此尔。或以蜀人衫衿爲舡，蜀方言並無此說，當以贈白詩爲證。"
                },
                {
                    "paragraph": "張旭三盃草聖傳，脫帽露頂王公前，揮毫落紙如雲煙。",
                    "zhushu": "洙曰：唐賀知章傳：呉郡張旭与知章相善。旭善草書而好酒，飲後號呼狂走，索筆變化無窮，若有神助，時人號爲“顛”。後漢張奐傳：奐長子芝伯英，善草書。王愔文志曰：芝少時髙操，以名臣子勤學，尤好草書，學崔、杜之法。家之衣帛，必書而後練，臨池學書，水爲之黑，爲丗所寳，寸紙不遺，韋仲將謂之“草聖”。胡母輔之與謝鯤、阮放、畢卓、羊曼、桓彛、阮孚散髪祼袒，閉室酣飲已累日。光逸排户入，守者不聽，逸便於戸外脫衣露頭，於狗竇中窺之，大呌。輔之驚曰：“它人决不能耳，必成孟祖也。”遽呼入，遂与飲，不捨於晝夜，時人謂之“八逹”。○趙曰：漢張芝善草書，號“草聖”，故以比之。號旭爲張顛，故有“脫帽露頂”之句。如後漢班超傳：單于脫㡌徒洗。旭爲人酒秃，脫帽則露頂矣，乃所以戲之。蘇東坡所謂“顛張醉素兩秃翁”。末句美其冩字之疾也。潘安仁作楊荆州誄云：動翰如飛紙如雲。○師曰：聖賢或露頂飲酒，號爲“囚飲”。張旭善草書，每飲大醉，以頭濡墨就壁書，及醒，自以爲神，故有“脫帽”“露頂”之句。"
                },
                {
                    "paragraph": "焦遂五斗方卓然，髙談雄辯驚四筵。",
                    "zhushu": "洙曰：按新唐書：白自知不爲親近所容，益驁放不脩，与焦遂等爲“酒八仙”。○師曰：唐史拾遺云：“遂与李白號爲酒八仙，口吃，對客不出一言，醉後酬結如注射，時目爲酒吃。",
                    "type": 2
                },
                {
                    "paragraph": "遭田父泥飲美嚴中丞",
                    "zhushu": "蘇曰：嚴武也。甫与武丗舊，故入蜀依之。新書言甫結廬成都浣花里，与田畯野老相狎蕩。",
                    "type": 2
                },
                {
                    "paragraph": "歩屧隨春風，",
                    "zhushu": "鄭曰：屧，先篋切。禹稱曰：“屧，草屨也。”隨春風，謂放歩也。"
                },
                {
                    "paragraph": "村村自花柳。",
                    "zhushu": "蘇曰：鮑明逺行樂篇云：“春風太多情，村村花柳好。少年冝遊賞，莫使顔色槁。”○趙曰：宋書：𡊮粲爲丹陽尹，嘗歩屧白楊郊野間，遇士大夫，便呼与酣飲。花柳字，則魏應璩与從弟君胄書曰：“吟詠花柳之下。”"
                },
                {
                    "paragraph": "田翁逼社日，邀我嘗春酒。酒酣誇新尹，畜眼未見有。迴頭指大男，渠是弓弩手。",
                    "zhushu": "洙曰：籍丁爲兵也。"
                },
                {
                    "paragraph": "名在飛騎籍，",
                    "zhushu": "洙曰：飛騎，軍名。○趙曰：傚曹子建白馬篇“名編壯士籍”。"
                },
                {
                    "paragraph": "長番𡻕時乆。",
                    "zhushu": "洙曰：長番，猶長在直也，言無更代也。"
                },
                {
                    "paragraph": "前日放營農，",
                    "zhushu": "洙曰：放營農，㱕耕也。"
                },
                {
                    "paragraph": "辛苦救衰朽。差科死則已，",
                    "zhushu": "鄭曰：差，楚皆切，簡也。"
                },
                {
                    "paragraph": "誓不舉家走。今年大作社，",
                    "zhushu": "洙曰：社，祭也，所以祈農事也。春祈秋報，故嵗有春、秋二社。○趙曰：左傳：鄭子産大爲社也。"
                },
                {
                    "paragraph": "拾遺能住否？呌婦開大瓶，盆中爲吾取。感此氣揚揚，須知風化首。",
                    "zhushu": "洙曰：郡守縣令，風化之首。○趙曰：晏子傳：其御者意氣揚揚也。"
                },
                {
                    "paragraph": "語多雖雜亂，說尹終在口。朝來偶然出，自卯將及酉。乆客惜人情，如何拒鄰叟？髙聲索果栗，欲起時被肘。",
                    "zhushu": "洙曰：言屢爲掣肘。○蘇曰：孔文㪯就里人飲，夜深而歸，家人責其遟，曰：“欲命駕，數數被肘。”工部一世偉人，造語深得要妙，胷中無國子監者，不可讀其詩。○師曰：足知甫乆客，与鄰叟無一日不如此也。"
                },
                {
                    "paragraph": "指揮過無禮，未覺村野醜。",
                    "zhushu": "洙曰：㪯止無度，不可責礼法也。"
                },
                {
                    "paragraph": "月出遮我留，仍嗔問升斗。",
                    "zhushu": "蘇曰：何憙以春秋知各海内，累詔不仕。嗜酒，毎飲不問升斗，俱尽，醉中猶長褒貶，人皆欽服其量。",
                    "type": 2
                },
                {
                    "paragraph": "陪王侍御同登東山最髙頂宴姚通泉晚携酒泛江",
                    "zhushu": "",
                    "type": 2
                },
                {
                    "paragraph": "姚公美政誰與儔？不減昔時陳太丘。",
                    "zhushu": "洙曰：丗說：陳紀，字元方，年十一時，候𡊮紹。𡊮公問曰：“𡖖家居在太丘，逺近稱之，何所履行？”元方曰：“老父在太丘，强者綏之以德，弱者撫之以仁，恣其所安，乆而益敬。”𡊮公曰：“孤往者嘗爲鄴令，正行此事，不知𡖖家君父何師？”元方曰：“周公不師孔子，孔子不師周公。”"
                },
                {
                    "paragraph": "邑中上客有柱史，多暇日陪騘馬遊。",
                    "zhushu": "洙曰：老子爲柱下史。舊說：騘馬，御史。"
                },
                {
                    "paragraph": "東山髙頂羅珍羞，",
                    "zhushu": "洙曰：晋謝安雖貴，而東山之志不謝。曹子建：緩𢃄傾庶羞。”"
                },
                {
                    "paragraph": "下顧城郭銷我憂。",
                    "zhushu": "洙曰：登樓賦：“聊假日以銷憂。”"
                },
                {
                    "paragraph": "清江白日落欲盡，復携美人登綵舟。笛聲憤怒哀中流，妙舞逶迤夜未休。",
                    "zhushu": "洙曰：漢武秋風辭：“携佳人𠔃不能忘，横中流𠔃揚素波。簫鼓鳴𠔃發棹歌，歡樂極𠔃哀情多。”○宋曰：逶迤，即委蛇。"
                },
                {
                    "paragraph": "燈前往往大魚出，聽曲低昻如有求。",
                    "zhushu": "洙曰：荀子：瓠巴鼓瑟，游魚出聽。○師曰：自此以上，旣陳宴樂之㒷，遂於末章，有警戒之意。盖樂極則継之以哀，樂不可過，古人戒之，作詩之躰當然。自“三更風起寒”以下，皆警戒之辭。"
                },
                {
                    "paragraph": "三更風起寒浪湧，取樂喧呼覺船重。满空星河光破碎，四座賔客色不動。請公臨深莫相違，迴船罷酒上馬歸。人生歡㑹豈有極，無使霜露霑人衣。",
                    "zhushu": "洙曰：此言極樂則悲來也。○修可曰：此倣謝希逸月賦：“日月旣役𠔃露欲晞，𡻕万晏𠔃無与㱕。佳期可以還，微霜露霑人衣。”",
                    "type": 2
                },
                {
                    "paragraph": "湖城東遇孟雲𡖖復歸劉顥宅宿宴飲散因爲醉歌",
                    "zhushu": "",
                    "type": 2
                },
                {
                    "paragraph": "疾風吹塵暗河縣，",
                    "zhushu": "洙曰：楊給事誄：“軼我河縣，俘我洛畿。”○趙曰：長門賦：“天漂漂而疾風。”"
                },
                {
                    "paragraph": "行子隔手不相見。",
                    "zhushu": "楷曰：管子：“道塗揚塵，十步不相見也。”"
                },
                {
                    "paragraph": "湖城城南一開眼，駐馬偶識雲𡖖面。况非劉顥爲地主，",
                    "zhushu": "趙曰：左傳：“地主致餼。”言人爲地之主也。"
                },
                {
                    "paragraph": "嬾迴鞭轡成高宴。",
                    "zhushu": "蘇曰：宋宗昨見王済，遂成高臺之宴，清談如玉屑落金盤，使人嬾迴鞭轡，継燭飛玉觥。"
                },
                {
                    "paragraph": "劉侯歎我携客來，置酒張燈促華饌。且將𣢾曲終今夕，休語艱難尚酣戰。",
                    "zhushu": "趙曰：淮南子曰：“魯陽公与韓戰，戰酣，日暮，援戈而麾之，日爲之反三舎。”"
                },
                {
                    "paragraph": "照室紅爐促曙光，縈䆫素月垂文練。天開地裂長安陌，寒盡春生洛陽殿。",
                    "zhushu": "洙曰：時盗賊充斥，而肅宗理兵，議收復也。○趙曰：句法使謝惠連与柳惲相贈荅云：“日映昆明水，春生鴗鵲樓。”"
                },
                {
                    "paragraph": "豈知驅車復同軌，",
                    "zhushu": "洙曰：書同文，車同軌。"
                },
                {
                    "paragraph": "可惜刻漏隨更箭。",
                    "zhushu": "洙曰：陸佐公新漏刻銘：“銅史司刻，金徒抱箭。”"
                },
                {
                    "paragraph": "人生㑹合不可常，庭樹雞鳴淚如綫。",
                    "zhushu": "洙曰：張衡古别離曲云：“雞鳴庭樹枝，客子振衣起。别淚落如線，相顧不能止。”○趙曰：曹子建詩：“庭樹微銷落。”傳所謂中國不絶如綫。",
                    "type": 2
                },
                {
                    "paragraph": "鄭駙馬宅宴洞中",
                    "zhushu": "潜曜。",
                    "type": 2
                },
                {
                    "paragraph": "主家隂洞細煙霧，",
                    "zhushu": "洙曰：公主家也。隂洞，幽洞也。"
                },
                {
                    "paragraph": "留客夏簟青琅玕。",
                    "zhushu": "洙曰：江淹賦：“夏簟淸𠔃晝不寐。”琅玕，竹也。"
                },
                {
                    "paragraph": "春酒盃濃琥珀薄，",
                    "zhushu": "洙曰：本草：琥珀，是千年茯苓所化，言酒色如琥珀也。"
                },
                {
                    "paragraph": "冰漿椀碧碼腦寒。",
                    "zhushu": "洙曰：陸機苦寒行：渴飲堅冰漿。○鄭曰：碼，音馬。碯，乃老切，石次玉。○夢符曰：右按魏文帝碼碯勤賦。賦曰：碼碯，玉屬也。出自西域，文理交錯，有似馬腦，故其方人因以名之。又古樂府湘東王曲：幄中清酒碼碯鐘，群邊雜佩琥珀龍。霊持寄心不惜，共指星河向今夕。"
                },
                {
                    "paragraph": "悮疑茅堂過江麓，",
                    "zhushu": "洙曰：堂，一作屋。"
                },
                {
                    "paragraph": "已入風磴霾雲端。",
                    "zhushu": "鄭曰：磴，丁鄧切。霾，謨皆切。○洙曰：陸士衡：飛陛躡雲端。"
                },
                {
                    "paragraph": "自是秦樓壓鄭谷，",
                    "zhushu": "洙曰：秦樓，以秦女弄玉吹簫於樓上得仙，故曰秦樓。鄭谷，以鄭子真耕於谷口，故曰鄭谷。"
                },
                {
                    "paragraph": "時聞雜佩聲珊珊。",
                    "zhushu": "鄭曰：相干切。○洙曰：孔子入見衛霊公，夫人南子自絺惟中再拜，環珮玉聲璆然。○師曰：山海經曰：崑崙山有琅玕樹，其子似珠，以珠爲簟，如琅玕色，故曰“夏簟青琅玕”。琥珀，出罽賔國，初如桃膠，凝乃成焉。魏文帝碼碯賦序曰：碼碯，玉属也，出自西域，文理交錯，有似馬腦，故其方人因以名之。甫有渇疾，故喜飲冰漿。風磴，乃風路也。霾雲端，言其石磴之髙。秦樓壓鄭谷，言駙馬冨貴，非谷口貧賤之比也，故云“悮疑茅堂”。茅堂，即甫草堂是已。雜佩声珊珊。指公主之環佩也。",
                    "type": 2
                },
                {
                    "paragraph": "崔駙馬山亭宴集",
                    "zhushu": "",
                    "type": 2
                },
                {
                    "paragraph": "蕭史幽棲地，",
                    "zhushu": "洙曰：蕭史，弄玉夫也。好吹簫，教弄玉作鳳鳴，而作鳳臺。一旦夫妻皆隨鳯去。"
                },
                {
                    "paragraph": "林間踏鳥毛。",
                    "zhushu": "師曰：蕭史聚秦女弄玉，故言比崔駙馬。踏鳥毛，謂蕭史与弄玉同跨彩鵉而去也。"
                },
                {
                    "paragraph": "洑流何處入，",
                    "zhushu": "鄭曰：洑，房六切。○洙曰：洄洑之水。"
                },
                {
                    "paragraph": "亂石閉門高。",
                    "zhushu": "趙曰：皆言其幽悽。"
                },
                {
                    "paragraph": "客醉揮金椀，",
                    "zhushu": "趙曰：揮者，棄也。旣醉，而遂以金椀与之。戴暠詩云：揮金留客坐。"
                },
                {
                    "paragraph": "詩成得繡袍。",
                    "zhushu": "洙曰：李白外傳云：白對明皇撰樂府新詞，得宮錦袍。○趙曰：唐武后使東方虬、宋之問賦詩，詩先成者得錦袍，亦此得繡袍。"
                },
                {
                    "paragraph": "清秋多宴㑹，",
                    "zhushu": "洙曰：一云賞樂。"
                },
                {
                    "paragraph": "終日困香醪。",
                    "zhushu": "洙曰：香醪，酒也。又有濁醪、白醪。",
                    "type": 2
                },
                {
                    "paragraph": "鄭駙馬池臺喜遇鄭廣文同飲",
                    "zhushu": "",
                    "type": 2
                },
                {
                    "paragraph": "不謂生戎馬，",
                    "zhushu": "洙曰：老子：戎馬生於郊。"
                },
                {
                    "paragraph": "何知共酒盃。燃臍郿塢敗，",
                    "zhushu": "洙曰：董卓傳：吕布殺卓，使皇甫嵩攻卓弟旻於郿塢，殺其母妻男女，尽滅其族。乃尸卓於市。天時始熱，卓素充肥，脂流於地。守尸吏燃火置卓臍中，光明逹晝。○師曰：此句言禄山伏誅也。"
                },
                {
                    "paragraph": "握節漢臣回。",
                    "zhushu": "洙曰：蘇武仗漢節牧羊，起卧操持，節毛尽落，積十九年還㱕。○師曰：此句言鄭自賊㱕也。"
                },
                {
                    "paragraph": "白髮千莖雪，丹心一寸灰。",
                    "zhushu": "洙曰：言爲憂患所困，而心已無物矣，故云一寸灰。"
                },
                {
                    "paragraph": "别離經死地，披冩忽登臺。",
                    "zhushu": "洙曰：王粲登樓賦：“聊假日以忘憂。”与此同意。○師曰：披寫，言剖懷也。"
                },
                {
                    "paragraph": "重對秦簫發，",
                    "zhushu": "洙曰：見“始知秦女善吹簫”注。"
                },
                {
                    "paragraph": "俱過阮宅來。",
                    "zhushu": "洙曰：見“自湏留阮宅”注。○師曰：以䖍之踈放，比之阮籍也。"
                },
                {
                    "paragraph": "留連",
                    "zhushu": "洙曰：一作醉留。"
                },
                {
                    "paragraph": "春夜舞，淚落強徘徊。",
                    "zhushu": "洙曰：一云“醉連春苑夜，舞淚落徘徊”。",
                    "type": 2
                },
                {
                    "paragraph": "陪李金吾花下飲",
                    "zhushu": "",
                    "type": 2
                },
                {
                    "paragraph": "勝地初相引，徐",
                    "zhushu": "洙曰：一作余。"
                },
                {
                    "paragraph": "行得自娱。見輕吹鳥毳，",
                    "zhushu": "鄭曰：充芮反。"
                },
                {
                    "paragraph": "隨意數花鬚。",
                    "zhushu": "鄭曰：數，所矩切，計也。○蘇曰：王逸少居山隂，日凭欄黙數花𩰄，或摘撚咀嗅，怡然自若，人莫識其意。"
                },
                {
                    "paragraph": "細草稱偏坐，",
                    "zhushu": "趙曰：亦飲酒闌珊，而偏於細草之上，而不思起矣。"
                },
                {
                    "paragraph": "香醪懶再沽。",
                    "zhushu": "蘇曰：張超香醪遽尽，吾懶再沽，煩尓軰与吾去取。"
                },
                {
                    "paragraph": "醉歸應犯夜，可怕李金吾。",
                    "zhushu": "洙曰：漢制，金吾將軍主徼廵京師。○時可曰：韋述西都新記曰：“京師街衢有金吾，曉暝傳呼，以禁夜行。唯正月十五日夜，𠡠許金吾㢮禁，前後各一日。”故蘇味道上元詩曰：“金吾不惜夜，玉漏莫相催。”○師曰：薛夣符補遺引李廣從之田間飲，㱕，覇陵縣尉止之。今將軍尚不得夜行，事誤矣。“吹鳥毳”，言走見金吾骨䡖，似吹鳥毛之輕疾也。“隨意數花鬚”，言遲留也。“香醪懶再沽”，意属下句“可怕李金吾”也。",
                    "type": 2
                },
                {
                    "paragraph": "宴胡侍御書堂",
                    "zhushu": "洙曰：李尚書之芳、鄭袐監審同集“㱕”字韻。",
                    "type": 2
                },
                {
                    "paragraph": "江湖春欲暮，牆宇日猶微。闇闇書籍滿，輕輕花絮飛。翰林名有素，墨客興無違。",
                    "zhushu": "洙曰：揚雄作長揚賦，藉翰林以爲主人，子墨爲客𡖖以諷。○趙曰：指言李尚書、鄭袐監、胡侍郎，皆翰林之手也。末句言文星亦然。"
                },
                {
                    "paragraph": "今夜文星動，吾儕醉不歸。",
                    "zhushu": "洙曰：漢：苟陳德星聚。左傳：吾㑪小人。又云：况吾㑪乎？㑪，等也。詩：不醉尤帰。",
                    "type": 2
                },
                {
                    "paragraph": "書堂飲旣夜復邀李尚書下馬月下賦絶句",
                    "zhushu": "",
                    "type": 2
                },
                {
                    "paragraph": "湖上林風相與淸，殘鐏下馬復同傾。",
                    "zhushu": "蘇曰：阮孚居汶上，嵇迷往别，飲至夜分散。明日，述下馬叩門曰：“殘鐏可傾乎？”遂飲酣，揮鞭而去。其眞率如此。"
                },
                {
                    "paragraph": "乆𢬵野鶴如𩀱𩯭，遮莫鄰雞下五更。",
                    "zhushu": "洙曰：趙典傳云：大儀鵠髪。注：白髪也。五更，見和賈舎人早朝大明宫注。",
                    "type": 2
                },
                {
                    "paragraph": "春夜峽州田侍御長史津亭留宴",
                    "zhushu": "得筵字。",
                    "type": 2
                },
                {
                    "paragraph": "北斗三更席，西江萬里船。杖藜登水榭，揮翰宿春天。白髮煩多酒，明星惜此筵。",
                    "zhushu": "趙曰：“夜将尽而曉，則明星行暗矣，於是筵終爲可惜也。”"
                },
                {
                    "paragraph": "始知雲雨峽，",
                    "zhushu": "洙曰：高唐賦云：“巫山之陽，髙丘之岨。朝爲行雲，暮爲行雨。”"
                },
                {
                    "paragraph": "忽盡下牢邊。",
                    "zhushu": "洙曰：“下牢，地名也。”",
                    "type": 2
                },
                {
                    "paragraph": "陪王待御宴通泉東山野亭",
                    "zhushu": "",
                    "type": 2
                },
                {
                    "paragraph": "江水東流去，清樽曰復斜。異方同宴賞，何處是京華。亭影臨山水，村煙對浦沙。狂歌遇形勝，",
                    "zhushu": "趙曰：“過於字，如過乎恭、過乎哀之義，豈言踰過於勝絶者乎？”"
                },
                {
                    "paragraph": "得醉即爲家。",
                    "zhushu": "蘇曰：阮宣飄流，往來人間，居止何地？曰：“得醉処即爲家。”",
                    "type": 2
                },
                {
                    "paragraph": "宴王使君宅題二首",
                    "zhushu": "",
                    "type": 2
                },
                {
                    "paragraph": "漢主追韓信，蒼生起謝安。",
                    "zhushu": "洙曰：“漢王入関，諸將多逃，䔥何獨追韓信。晉謝安髙卧東山，爲蒼生起。”"
                },
                {
                    "paragraph": "吾徒自飄泊，丗事各艱難。逆旅招邀近，他郷意緒寛。不才甘朽質，",
                    "zhushu": "洙曰：楊惲書：“材行朽穢，文質無所底。”○趙曰：“所以自処之語。”"
                },
                {
                    "paragraph": "髙卧豈泥蟠。",
                    "zhushu": "洙曰：揚子：“龍蟠于泥。”○趙曰：“所以自謙也。”",
                    "type": 2
                },
                {
                    "paragraph": "汎愛容霜鬢，留歡上夜𨵿。",
                    "zhushu": "洙曰：“一作色䦨。子美父諱閑，諸家本辨兩處非閑字，此亦可知其誤矣。”"
                },
                {
                    "paragraph": "自吟詩送老，相勸酒開顔。戎馬",
                    "zhushu": "洙曰：“古詩：“戎馬遍九州。”"
                },
                {
                    "paragraph": "今何地？郷園獨在山。江湖墮清月，",
                    "zhushu": "趙曰：李白亦云：“更看江月墮清波。”"
                },
                {
                    "paragraph": "酩酊任扶還。",
                    "zhushu": "蘇曰：嵆康常醉，人扶還家。古詩曰：但教長酩酊，任自别人扶。",
                    "type": 2
                },
                {
                    "paragraph": "宴戎州楊使君東樓",
                    "zhushu": "",
                    "type": 2
                },
                {
                    "paragraph": "勝絶驚身老，情忘發興竒。",
                    "zhushu": "趙曰：破題已對。言勝雖絶矣，而驚見在之身則老；情雖忘矣，而發所對之㒷則竒也。"
                },
                {
                    "paragraph": "座從歌妓密，樂任主人爲。",
                    "zhushu": "趙曰：歡樂之事，一任主人爲之。"
                },
                {
                    "paragraph": "重碧拈",
                    "zhushu": "洙曰：一作酟。"
                },
                {
                    "paragraph": "春酒，",
                    "zhushu": "洙曰：曹子建七啓云：“春清縹酒。”注：縹，深碧色。○蘇曰：歐陽文忠公曰：“酤，當作拈。”○趙曰：舊本作“酤春酒”，非也。善本作“拈”，則元稹元日詩：“羞看稚子先拈酒。”白楽天𡻕假詩云：“𡻕酒先拈辝不得。”如此，則“拈酒”乃唐人之語也。"
                },
                {
                    "paragraph": "輕紅擘",
                    "zhushu": "洙曰：一云酌。又，掌。"
                },
                {
                    "paragraph": "荔枝。",
                    "zhushu": "洙曰：蜀都賦：“旁挺龍目，側生荔枝。”○蘇曰：李充閩中行云：“擘荔枝，濕輕紅。酌竹葉，艶深緑。”王愷見而竒之。○趙曰：荔子雖有数種，而膜皆帶粉紅。黄魯直在戎州時，王公權家荔子緑。廖致平家緑荔枝詩：“試傾一盃重碧色，快剥千顆輕紅肌。”"
                },
                {
                    "paragraph": "樓髙欲愁思，横笛未休吹。",
                    "zhushu": "",
                    "type": 2
                },
                {
                    "paragraph": "季秋蘇五弟纓江樓夜宴崔十三評事韋少府姪三首",
                    "zhushu": "",
                    "type": 2
                },
                {
                    "paragraph": "峽險江驚急，樓髙月逈明。一時今夕㑹，萬里故郷情。",
                    "zhushu": "蘇曰：梁里起故園万里之情。"
                },
                {
                    "paragraph": "星落黄姑渚，",
                    "zhushu": "蘇曰：蜀記：黄惠女下巫峽，聞兒亡，乃悲泣累日而止於水湄，丗號其地曰黄姑渚。"
                },
                {
                    "paragraph": "秋辭白帝城。老人因酒病，堅坐看君傾。",
                    "zhushu": "",
                    "type": 2
                },
                {
                    "paragraph": "明月生長好，浮雲薄漸遮。悠悠照邊塞，",
                    "zhushu": "洙曰：月賦：升素質之悠悠。"
                },
                {
                    "paragraph": "悄悄憶京華。",
                    "zhushu": "蘇曰：陸雲春來客思：“酷憶京華，丗事悄悄可憂也。”"
                },
                {
                    "paragraph": "清動盃中物，",
                    "zhushu": "鮑曰：陶淵明詩：天運苟如此，且尽盃中物。晋楽廣傳：常有親客，乆閉不復來，廣問其故，荅曰：“前在坐，蒙賜酒，方欲飲，見盃中有蛇，意甚惡之，旣飲而疾。”于時河南㕔事，壁上有𣾰弓，𦘕作蛇。廣意盃中蛇即角影，乃復置酒於前，謂客曰：“酒中復有所見否？”荅曰：“所見如𥘉。”廣乃告其所以，客醒然意解，沉痾頓愈。"
                },
                {
                    "paragraph": "髙隨海上查。",
                    "zhushu": "洙曰：事見“查上覔張鶱”注。"
                },
                {
                    "paragraph": "不眠瞻白兎，",
                    "zhushu": "洙曰：劉孝綽月詩：攅柯半玉蟾，植叢映金兎。拾遺記：玄州之南，以水精爲月，刻瑶爲兔。楚辭：夜光何得，蟾光在復。"
                },
                {
                    "paragraph": "百過落烏紗。",
                    "zhushu": "洙曰：烏紗，帽也。",
                    "type": 2
                },
                {
                    "paragraph": "對月那無酒，登樓况有江。聽歌驚白𩯭，𥬇舞拓秋䆫。樽蟻添相續，",
                    "zhushu": "洙曰：子建七啓：盛以翠樽，酌以彫觴。浮蟻鼎沸，酷烈馨香。"
                },
                {
                    "paragraph": "沙鷗竝一𩀱。盡憐君醉倒，更覺片",
                    "zhushu": "洙曰：一作我。"
                },
                {
                    "paragraph": "心降。",
                    "zhushu": "洙曰：詩：我心則降。",
                    "type": 2
                },
                {
                    "paragraph": "劉九法曹鄭瑕丘石門宴集",
                    "zhushu": "",
                    "type": 2
                },
                {
                    "paragraph": "秋水清無底，蕭然淨客心。掾曹乗逸興，",
                    "zhushu": "洙曰：漢制：以曹官爲掾，如室之掾也。言其有所負荷。○趙曰：題是与劉法曹，故云曹掾。"
                },
                {
                    "paragraph": "鞍馬去相尋。",
                    "zhushu": "洙曰：一云“到荒林”。"
                },
                {
                    "paragraph": "能吏逢聮璧，",
                    "zhushu": "洙曰：潘岳、夏侯湛每同行，人以爲連璧。"
                },
                {
                    "paragraph": "華筵直一金。",
                    "zhushu": "張詠曰：文帝惜百金，罷露臺。顔師古注以爲金一兩直十千，則百金者，一千緍，乃中人十家之産也。"
                },
                {
                    "paragraph": "晚來横吹好，",
                    "zhushu": "沈括曰：後漢：“班超假鼓吹。”注：古今樂録曰：“横吹，胡樂也。張騫自西域傳其法於長安，唯得摩訶兠勒一曲。李延年因之，更造新声二十八解，乗㒷以爲武樂。後漢以給邊將。俗用者，黄鵠、隴頭、出関、入関、出塞、入塞、折楊柳、黄覃子、赤芸楊、望行人十曲。”"
                },
                {
                    "paragraph": "泓下亦龍吟。",
                    "zhushu": "洙曰：馬融長笛賦：近丗𩀱笛從羌起，羌人伐竹未及己，龍鳴水中不見，以已截竹吹之，声相似。",
                    "type": 2
                },
                {
                    "paragraph": "與鄠縣源大少府宴渼陂",
                    "zhushu": "得寒字。",
                    "type": 2
                },
                {
                    "paragraph": "應爲西陂好，金錢罄一飡。",
                    "zhushu": "夢符曰：按前漢書：曹丘生數招權，顧金錢。○蘇曰：隋焬帝宫娃遊揚州，見菱芡，曰：“罄錢一飡。”其奢冨如此。見大拾遺。"
                },
                {
                    "paragraph": "飰抄雲子白，",
                    "zhushu": "洙曰：雲子，雨也。荀子雲賦曰：託地而遊宇，友風而子雨。○時可曰：漢武帝内傳：王母謂帝曰：“太上之藥，乃有玄光、梨角、風實、雲子。”○趙曰：雲子，指言菰米飰也。西陂中則有菰矣。宋玉云：“主人女炊香菰之飰。”惟菰米之香滑㓗白，然後足以當雲子之譬也。"
                },
                {
                    "paragraph": "𤓰嚼水精寒。無計廻船下，空愁避酒難。",
                    "zhushu": "趙曰：言主人苦相勸酒，無計避之耳。"
                },
                {
                    "paragraph": "主人情爛熳，持荅翠琅玕。",
                    "zhushu": "洙曰：四愁詩：“美人贈我翠琅玕，何以報之雙玉盤。”○趙曰：情爛熳，盖情多之意。持荅翠琅玕，意以篇什當之也。○師曰：漢武帝傳：“王母謂帝曰：‘太上之藥，乃有玄光、𥠖角、風實、雲子、帝園王族、昌城王藥、紫虬童子、九色龍腦、太真䖵芝、天漢神草、南宫大碧、西郷扶老。有得服之，後天而老。’”内翰以雲子爲雨，誤矣。翠珢玕，以喻投我之想重，故以此詩荅之。",
                    "type": 2
                },
                {
                    "paragraph": "和江陵宋大少府暮春後同諸公及舎弟宴書齋",
                    "zhushu": "",
                    "type": 2
                },
                {
                    "paragraph": "渥洼汗血種，",
                    "zhushu": "洙曰：漢武元鼎四年秋，馬生渥洼水中，作天馬之歌。歌曰：“太一况，天馬下。霑朱汗，沬流赭。”注：大宛馬汗血，言汗從前肩髀出如血。渥洼事，見送封主簿王郎詩。"
                },
                {
                    "paragraph": "天上麒麟兒。",
                    "zhushu": "洙曰：徐陵年數𡻕，家人携見宝誌上人。誌以手摩頂曰：“天上石麒麟也。”"
                },
                {
                    "paragraph": "才士得神秀，",
                    "zhushu": "洙曰：孫綽賦：“天台山岳之神秀。”"
                },
                {
                    "paragraph": "書齋聞爾爲。棣華晴雨好，",
                    "zhushu": "洙曰：棠棣之華，宴兄弟之詩。"
                },
                {
                    "paragraph": "綵服暮春冝。",
                    "zhushu": "洙曰：老萊子：班衣。○趙曰：取暮春者，春服旣成。"
                },
                {
                    "paragraph": "朋酒日歡㑹，",
                    "zhushu": "洙曰：豳七月：“朋酒斯饗。”兩樽曰朋。○蘇曰：荀爽：“朋壷助春勸㑹。”"
                },
                {
                    "paragraph": "老夫今始知。",
                    "zhushu": "蘇曰：西門卓：“歧路荆𣗥，人情炎凉，老夫今日始知矣。”",
                    "type": 2
                },
                {
                    "paragraph": "夜宴左氏莊",
                    "zhushu": "",
                    "type": 2
                },
                {
                    "paragraph": "風林纎月落，",
                    "zhushu": "定功曰：古詩：“兩頭纎纎月初生。”"
                },
                {
                    "paragraph": "衣露淨琴張。",
                    "zhushu": "饒節曰：月落露下，言夜深也。"
                },
                {
                    "paragraph": "暗水流花逕，春星帶草堂。檢書燒燭短，",
                    "zhushu": "蘇曰：韋玄毎使子弟讀書，或檢閱文字，燒短燭燼則罷課。夜常以此爲程。短，尺燭也。○趙曰：謂之檢書，則必尋討事出之𩔖，檢或未獲，冝乎燒燭。至於短。"
                },
                {
                    "paragraph": "看",
                    "zhushu": "洙曰：一作說。"
                },
                {
                    "paragraph": "劒引盃長。",
                    "zhushu": "洙曰：看劒，一云煎茗。○趙曰：東坡有云：“引盃看劒話偏長。”正使此句。一本作說劒字，則話說而已，未必因之而長引盃也。"
                },
                {
                    "paragraph": "詩罷聞吴詠，",
                    "zhushu": "洙曰：吴詠，作吴人詠詩声也。○蘇曰：公孫滿寓秦中，月夜聞人吴音棹歌，浩然有㱕心，即日命駕㱕矣。"
                },
                {
                    "paragraph": "扁舟意不忘。",
                    "zhushu": "趙曰：惟其聞吴詠，故有扁舟之㒷。",
                    "type": 2
                },
                {
                    "paragraph": "王十五前閣㑹",
                    "zhushu": "",
                    "type": 2
                },
                {
                    "paragraph": "楚岸收新雨，春臺引細風。情人來石上，",
                    "zhushu": "趙曰：鮑明逺詩：留釣待情人。"
                },
                {
                    "paragraph": "鮮鱠出江中。",
                    "zhushu": "趙曰：枚乗七發云：鮮鯉之𩽈。"
                },
                {
                    "paragraph": "鄰舎煩書扎，",
                    "zhushu": "洙曰：司馬相如傳：扎，木蘭之薄小者。時未多用紙，故給扎以書録。○趙曰：王十五者，必公之鄰也。"
                },
                {
                    "paragraph": "肩輿強老翁。",
                    "zhushu": "趙曰：以筍輿來迎公也。"
                },
                {
                    "paragraph": "病身虚俊味，",
                    "zhushu": "趙曰：以病不能食，而虚其俊美之味。"
                },
                {
                    "paragraph": "何幸飫兒童。",
                    "zhushu": "趙曰：饋食於公，持之以㱕，故燕及兒軰矣。",
                    "type": 2
                },
                {
                    "paragraph": "獨酌",
                    "zhushu": "",
                    "type": 2
                },
                {
                    "paragraph": "歩屧深林晩，開樽獨酌遲。仰蜂粘落絮，",
                    "zhushu": "洙曰：一作“蘂”。○趙曰：蜂黏花蘃是也。一作“落絮”，非是。"
                },
                {
                    "paragraph": "行",
                    "zhushu": "洙曰：行列之行。"
                },
                {
                    "paragraph": "蟻上枯梨。薄劣慙眞隱，",
                    "zhushu": "洙曰：謝霊運詩：彼美丘園道，喟焉傷薄劣。"
                },
                {
                    "paragraph": "幽偏得自怡。本無軒冕意，不是傲當時。",
                    "zhushu": "洙曰：冕，服。軒，車也。○蒼舒曰：右按莊子曰：今之所謂得志者，軒冕之謂也。軒冕在身，非性命也，物之儻來，寄者也。○師曰：蜂粘落絮，蟻上枯梨，言無味也。獨酌最無㒷味，故以喻之。隱有真有假，如杜淹之隱嵩山，徼求利禄，此所謂仕塗之捷徑耳。甫以薄劣而遁丗，故云真隱，非有意於軒冕也。",
                    "type": 2
                },
                {
                    "paragraph": "獨酌成詩",
                    "zhushu": "",
                    "type": 2
                },
                {
                    "paragraph": "燈花何太喜，",
                    "zhushu": "洙曰：西京雜記云：樊將軍噲問陸賈曰：“自古人君皆云受命于天，有瑞應，豈有是乎？”賈應之曰：“有之。夫目瞤得酒食，燈花得錢財，乾鵲噪而行人至，蜘蛛集而百事喜。小既有徴，大亦冝然。”○趙曰：今公得酒獨酌，而用燈事，大抵取喜事而已。"
                },
                {
                    "paragraph": "酒緑正相親。",
                    "zhushu": "洙曰：緑一作色。"
                },
                {
                    "paragraph": "醉裏從爲客，",
                    "zhushu": "趙曰：任從爲客而不辭也。○師曰：言爲客得醉，且以寛釋也。"
                },
                {
                    "paragraph": "詩成覺有神。",
                    "zhushu": "洙曰：如有神助也。公甞有詩云：“讀書破萬卷，下筆如有神。”○趙曰：禰衡之能文章，曰思若有神。"
                },
                {
                    "paragraph": "兵戈猶在眼，儒術豈謀身。",
                    "zhushu": "師曰：言兵戈之際，儒道非可圖冨貴。"
                },
                {
                    "paragraph": "苦被微官縛，低頭愧野人。",
                    "zhushu": "何曰：低頭，言愧而不能仰視也。○蘇曰：鮑暾放逸，傲丗不仕，士大夫多枉駕過廬，不問高下，皆平揖，未嘗低折，人目爲後軰卧龍。一日，部使者謁暾，少頃，弟昭曰：“子卑賤如此，如何不深雲𥬇傲，作此態，豈不愧野人耶？”"
                }
            ]
        },
        {
            "name": "紀行上",
            "paragraphs": [
                {
                    "paragraph": "紀行上",
                    "zhushu": "",
                    "type": 1
                },
                {
                    "paragraph": "古詩四十首",
                    "zhushu": "",
                    "type": 2
                },
                {
                    "paragraph": "北征",
                    "zhushu": "洙曰：後漢：“班彪，更始時，避地凉州，發長安，作北征賦。”○鮑曰：至德二年，公自賊竄歸鳯翔，謁肅宗，授左拾遺。時公家在鄜州，所在㓂多，彌年囏窶，孺弱至餓死者。有墨制，許自省視。八月之吉，公始北征，徒歩至三川迎妻子，故有是詩。○蘇曰：此征詩識君臣之大體，忠義之氣與秋色争髙，可貴也。",
                    "type": 2
                },
                {
                    "paragraph": "皇帝二載秋，閏八月初吉。杜子將北征，蒼忙問家室。",
                    "zhushu": "蘇曰：胡混自金陵歸永安，蒼忙下馬，問里人日：“家室何在。”○趙曰：皇帝，言肅宗也。二載，言至德二載也。自鳯翔歸鄜州，此之謂北征也。蒼忙，荒寂之皃。"
                },
                {
                    "paragraph": "維時遭艱虞，朝野少暇日。顧慙恩私被，詔許歸蓬蓽。",
                    "zhushu": "洙曰：時房琯得罪，甫上言：“琯罪細，不冝免。”帝怒，詔三司推問。甫謝，因稱琯宰相子，少自樹立，有大臣躰。帝不省録，詔放甫歸鄜省家。○修可曰：傅長虞詩：歸身蓬蓽廬，樂道以忘飢。"
                },
                {
                    "paragraph": "拜",
                    "zhushu": "洙曰：一作“奉”。"
                },
                {
                    "paragraph": "辭詣闕下，",
                    "zhushu": "洙曰：一云“閣門”。"
                },
                {
                    "paragraph": "怵惕乆未出。雖乏諌諍姿，恐君有遺失。",
                    "zhushu": "炎曰：言諌免琯。○趙曰：甫不忍輕去其君，恐君又有過舉，而欲諌諍之。"
                },
                {
                    "paragraph": "君誠中興主，經緯固宻勿。東胡反未已，臣甫憤所切。",
                    "zhushu": "洙曰：東胡，禄山也。憤其亂也。○趙曰：指言安慶緒也。至德二載正月乙夘，安慶緒已殺其父禄山而襲僞位矣。"
                },
                {
                    "paragraph": "揮涕戀行在，",
                    "zhushu": "炎曰：天子行幸所在曰行在。"
                },
                {
                    "paragraph": "道途猶恍惚。",
                    "zhushu": "魯曰：言心憂也。"
                },
                {
                    "paragraph": "乾坤含瘡痍，憂虞何時畢。靡靡踰阡陌，人煙眇蕭瑟。",
                    "zhushu": "洙曰：靡靡，猶遲遲也。詩：“行邁靡靡。蕭瑟，言人皆避亂，無留居也。”"
                },
                {
                    "paragraph": "所遇多被傷，呻吟更流血。回首鳯翔縣，旌旗晚明㓕。",
                    "zhushu": "洙曰：時肅宗在鳳翔。"
                },
                {
                    "paragraph": "前登寒山重，屢得飲馬窟。",
                    "zhushu": "洙曰：古樂府有飲馬寒山窟行。"
                },
                {
                    "paragraph": "邠郊入地底，涇水中蕩潏。",
                    "zhushu": "鄭曰：潏，以侓切。○洙曰：邠州，古豳國。昔公劉據豳，其地開元十三年，改豳州爲邠。周禮：“雍州川曰涇汭。”"
                },
                {
                    "paragraph": "猛虎立我前，蒼崖吼時裂。菊垂今秋花，石載",
                    "zhushu": "洙曰：一作“帶”。"
                },
                {
                    "paragraph": "古車轍。青雲動髙興，幽事亦可悅。山果多鎻細，羅生雜橡栗。",
                    "zhushu": "鄭曰：橡，徐兩切，櫟實也。"
                },
                {
                    "paragraph": "或紅如丹砂，或黒如㸃𣾰。",
                    "zhushu": "曾曰：五白若截肪，黄如蒸栗，赤若丹砂，黑如㸃漆。文齊有醜女，𩯭若飛蓬，膚如㸃漆。"
                },
                {
                    "paragraph": "雨露之所濡，甘苦齊結實。",
                    "zhushu": "洙曰：言山中草木皆遂其生，而人不遑寧止。○修可曰：放莊子：“日月之所照，霜露之所墜。”"
                },
                {
                    "paragraph": "緬思桃源内，益歎身丗拙。",
                    "zhushu": "洙曰：桃源，秦俗避亂之所。"
                },
                {
                    "paragraph": "坡陀望鄜畤，",
                    "zhushu": "鄭曰：上芳無切，下諸市切。○洙曰：鄜畤，漢武郊祀之所，春秋時白狄之地。○修可曰：前漢郊祀志：“秦文公黄蛇自天而下屬地，其口止於鄜衍。文公問史敦，敦曰：‘此上帝之徵，君祠之。’於是作鄜畤，用三性郊祀白帝焉。以此考之，鄜畤乃文公所作，非漢武也。”"
                },
                {
                    "paragraph": "谷巖互出没。",
                    "zhushu": "竦曰：互，遞互隱見也。"
                },
                {
                    "paragraph": "我行已水濵，我僕猶木末。",
                    "zhushu": "洙曰：木末，言猶逺也。"
                },
                {
                    "paragraph": "鴟鳥",
                    "zhushu": "洙曰：一作“梟”。"
                },
                {
                    "paragraph": "鳴黃桑，野䑕拱亂穴。夜深經戰",
                    "zhushu": "洙曰：一作“中”。"
                },
                {
                    "paragraph": "場，寒月照白骨。",
                    "zhushu": "蘇曰：李隱塞上行云：“寒月上征壘，沙與骨共白。胡馬中夜嘶，斷腸穹廬客。”"
                },
                {
                    "paragraph": "潼𨵿百萬師，往者散何卒。遂令半秦民，殘害爲異物。",
                    "zhushu": "洙曰：翰以兵二十萬守潼𨵿，及其敗也，火抜歸仁曰：“公以二十萬一日覆敗，持是安歸？”遂執以降賊也。○魏文帝與吴質書云：“元瑜長逝，化爲異物。”吴質與太子賤亦云：“陳、阮、徐生，而今各逝，以爲異物。”"
                },
                {
                    "paragraph": "況我墮胡塵，及歸盡華髮。",
                    "zhushu": "洙曰：甫先䧟賊而亡歸。○趙曰：言盡華髪，則其存者於離亂之乆，見其盡老也。"
                },
                {
                    "paragraph": "經年至茅屋，妻子衣百結。",
                    "zhushu": "蔡曰：董先生衣百結。"
                },
                {
                    "paragraph": "慟哭松聲逈，悲泉共幽咽。平生所驕兒，顔色白勝雪。見耶背靣啼，垢膩脚不襪。",
                    "zhushu": "蘇曰：徐貴妃㓜時隱於庶人家，滿身垢膩，短衣，脚無襪。齊皇后見而竒其相，以萬金易而育之。○修可曰：沈佺期被彈詩云：“窮困多垢膩。”"
                },
                {
                    "paragraph": "牀頭兩小女，補綻纔過𦡀。海圖坼波濤，舊繡移曲折。天吴",
                    "zhushu": "魯曰：天吴，水神也。○修可曰：木玄虚海賦：“天吴乍見而髣髴。”山海經云：“朝陽之谷，有神曰天吴，是爲水伯，虎身人靣，八手八足八尾，青黄也。”"
                },
                {
                    "paragraph": "及紫鳯，",
                    "zhushu": "修可曰：山海經云：“丹穴山有鸑鷟，鳳之屬也，如鳳五色而多紫。”○趙曰：天吴，海圖所𦘕之物；紫鳯，所繡之物也。”"
                },
                {
                    "paragraph": "顚倒在短",
                    "zhushu": "洙曰：一作“衽”"
                },
                {
                    "paragraph": "褐。",
                    "zhushu": "修可曰“當作“裋”，音竪，盖傳冩之誤也。張衡應間曰：“士有解裋褐而襲黼黻。”方言曰：“關西謂䄡䄖短者爲裋褐。”前漢：“貢禹：“裋褐不完。”師古：“裋，謂童竪所着之𥜗褐，毛布也。”○定功曰：淮南子載寗戚飯牛歌曰：“䄈褐短衣適上骭。”"
                },
                {
                    "paragraph": "老夫情懷惡，嘔泄卧數日。",
                    "zhushu": "洙曰：一作“數日卧嘔泄”。○蘇曰：邵平不喜聞是非名利事，輔聞即甚惡，數日嘔泄。古詩：“是非𣸸嘔泄。”"
                },
                {
                    "paragraph": "郍無",
                    "zhushu": "洙曰：一作“能”。"
                },
                {
                    "paragraph": "囊中帛，救汝寒凛慄。粉黛亦解苞，衾稠稍羅列。瘦妻靣復光，癡女頭自櫛。學母無不爲，暁粧隨手抺。移時施朱鈆，狼藉𦘕眉闊。",
                    "zhushu": "洙曰：宋玉登徒子好色賦：“臣東家之子，著粉則太白，施朱則太赤。”"
                },
                {
                    "paragraph": "生還對童稚，",
                    "zhushu": "蘇曰：郭攸：“吾幸生還故郷，善對㓜稚，雖死心亦足矣。”"
                },
                {
                    "paragraph": "似欲忘飢渇。問事競挽𩯭，",
                    "zhushu": "蘇曰：林喆自回中還郷，兒童軰皆問事，争挽鬚𩯭。○定功曰：曹子建時，謝安挽其鬚曰：“使君於此不凡。”"
                },
                {
                    "paragraph": "誰能即嗔喝。飜思在賊愁，甘受雜亂聒。新婦且慰意，生理焉得說。至尊尚蒙塵，",
                    "zhushu": "洙曰：僖二十四年傳：“臧文仲對曰：‘天子蒙塵于外，敢不奔問官守。’”"
                },
                {
                    "paragraph": "幾日休練卒。仰看天色改，旁覺妖氣",
                    "zhushu": "洙曰：一作“氛”。"
                },
                {
                    "paragraph": "豁。",
                    "zhushu": "蘇曰：張子房曰：“幾日妖氣開豁，天宇明靜。”"
                },
                {
                    "paragraph": "隂風西北來，慘澹隨回鶻。",
                    "zhushu": "洙曰：一作“胡紇”。唐書回鶻列傳云：“回紇，其先匈奴也。元魏時號髙車部，或曰敕勒，訛爲臧勒，臣於突厥。至隋丗，韋紇復叛去，自稱囬紇。回鶻，言勇𬷮，猶鶻然。”"
                },
                {
                    "paragraph": "其王願助順，其俗喜馳突。",
                    "zhushu": "蘇曰：張騫曰：“西羗人俗喜馳馬闘射。”"
                },
                {
                    "paragraph": "送兵五千人，",
                    "zhushu": "洙曰：時回紇以兵五千助順。"
                },
                {
                    "paragraph": "驅馬一萬匹。此輩少爲貴，四方服勇決。所用皆鷹騰，破敵過",
                    "zhushu": "洙曰：一作“如”。"
                },
                {
                    "paragraph": "箭疾。",
                    "zhushu": "洙曰：回紇至隋曰韋紇，其人驍僵，初無首長，逐水草轉徙，善騎射，喜盗鈔。"
                },
                {
                    "paragraph": "聖人頗虚佇，時議氣欲奪。",
                    "zhushu": "趙曰：言主上雖虚心以待其破賊，然時議恐畢竟爲害，所以氣欲奪也。"
                },
                {
                    "paragraph": "伊洛指掌収，西京不足拔。官軍請深入，蓄銳伺俱發。",
                    "zhushu": "趙曰：此正時議以爲國家有恢復中原之理，官軍深入，自足破賊，不必專用回紇兵也。"
                },
                {
                    "paragraph": "此舉開靑徐，旋瞻略恒、碣。昊天積霜露，正氣有肅殺。禍轉亡胡歳，勢成擒胡月。",
                    "zhushu": "洙曰：隋長孫晟傳曰：“臣夜望磧北，有赤氣長百餘里，如雨下垂。按兵書名洒血，欲㓕匈奴，冝在今日。”"
                },
                {
                    "paragraph": "胡命其能乆，",
                    "zhushu": "洙曰：史思明傳：“優相謂曰：‘胡命盡矣。’”"
                },
                {
                    "paragraph": "皇綱未冝絶。憶昨狼狽初，",
                    "zhushu": "定功曰：酉陽雜爼云：“狼狽是兩物，前足絶短，每行常駕兩狼，失則不能動，故丗言乖者爲狼狽。”○鄭曰：狽，愽盖切。狼相負而行曰狼狽。"
                },
                {
                    "paragraph": "事與古先別。姦臣競葅醢，",
                    "zhushu": "鄭曰：葅，臻魚切。○洙曰：禄山長反，亦國忠媒蝎之。"
                },
                {
                    "paragraph": "同惡隨蕩折。不聞夏殷衰，中自誅襃妲。",
                    "zhushu": "鄭曰：妲，當葛反。○洙曰：褒姒、妲己也。此言誅楊貴妃也。○鮑曰：魏㤗云：唐人詠馬嵬之事尚矣，丗所稱者劉、白。劉禹錫曰：“官軍誅佞幸，天子捨夭姫。”白樂天曰：“六軍不發無柰何，宛轉蛾眉馬前死。”此乃歌詠禄山，而明皇不得已誅貴妃也。豈特不曉文體，盖亦失事君之礼。老杜則不然，北征詩曰：“憶昔狼狽初，事與古先别。姦臣竟葅醢，同惡随蕩析。不聞夏啇衰，中自誅襃妲。”乃明皇鉴夏商之敗，畏天悔禍，賜妃子死，官軍何與焉。"
                },
                {
                    "paragraph": "周漢獲再興，宣光果明哲。",
                    "zhushu": "魯曰：周宣王、漢光武也。"
                },
                {
                    "paragraph": "桓桓陳將軍，",
                    "zhushu": "洙曰：陳將軍，玄禮也。首謀誅貴妃國忠者。"
                },
                {
                    "paragraph": "仗龯奮忠烈。",
                    "zhushu": "蘇曰：汲黯仗鉞宣風，奮於忠烈。"
                },
                {
                    "paragraph": "微爾人盡非，于今國猶活。",
                    "zhushu": "定功曰：孫楚爲石仲容與孫皓書曰：“愛民恬國，道家所尚。”又，齊髙席手敕王廣之子珍國云：“𡖖愛人活國，甚副吾意。”"
                },
                {
                    "paragraph": "凄凉大同殿，寂寞白獸闥。",
                    "zhushu": "洙曰：大同、白獸，皆禁中宫殿名也。"
                },
                {
                    "paragraph": "都人望翠華，",
                    "zhushu": "洙曰：司馬相如曰：“建翠華之旗。”"
                },
                {
                    "paragraph": "佳氣向金闕。",
                    "zhushu": "蒼舒曰：右按神異經：“東北大荒中有金闕，髙百丈，上有明月珠，俓三丈，光照千里。中有金階，西北入兩闕中，名天門。”"
                },
                {
                    "paragraph": "園陵",
                    "zhushu": "洙曰：園陵，天子所葬之地。"
                },
                {
                    "paragraph": "固有神，掃洒數不缺。煌煌太宗業，樹立甚宏逹。",
                    "zhushu": "",
                    "type": 2
                },
                {
                    "paragraph": "徒歩歸行",
                    "zhushu": "",
                    "type": 2
                },
                {
                    "paragraph": "",
                    "zhushu": "彦輔曰：贈李特進，自鳯翔赴許州途經邠州作。"
                },
                {
                    "paragraph": "明公壯年值時危，經濟實藉英雄姿。",
                    "zhushu": "洙曰：天下英雄，惟操與使君。○趙曰：晉石苞遷司馬，景帝中護軍，而宣帝聞苞好色薄行，以責景帝。景帝荅曰：“雖細行不足，而有經國才。”"
                },
                {
                    "paragraph": "國之社稷今若是，武定禍亂非公誰？",
                    "zhushu": "趙曰：魏賀拔軌稱，字文㤗，曰：“宇文公文足經國，武能定乱。”"
                },
                {
                    "paragraph": "鳯翔千官且飽飰，",
                    "zhushu": "洙曰：言公私窘迫且飽而巴。未能輕肥。"
                },
                {
                    "paragraph": "衣馬不復能輕肥。",
                    "zhushu": "曽曰：語：“乗肥馬，衣輕裘，與朋友共敝之而無憾。”"
                },
                {
                    "paragraph": "青袍朝士最困者，白頭拾遺徒步歸。",
                    "zhushu": "洙曰：甫謁上於鳯翔，受左拾遺。○曽曰：史：“白頭如新，傾蓋如故。”"
                },
                {
                    "paragraph": "人生交契無老少，論交何必先同調。",
                    "zhushu": "洙曰：一作“論心”。誰謂古今殊，異代可同調。"
                },
                {
                    "paragraph": "妻子山中哭向天，須公櫪上追風驃。",
                    "zhushu": "洙曰：梁邵陵王啓：“連翩絶景，凌若追風。”○修可曰：崔豹古今注：“始皇七馬，一曰追風。”廣韻曰：“馬黄白色曰驃。”○師曰：追風驃，言李公有驃騎，疾可追風逐電，甫欲就之，一借櫪馬槽也。",
                    "type": 2
                },
                {
                    "paragraph": "彭衙行",
                    "zhushu": "彦輔曰：左傳文二年：“晉侯及秦師戰于彭衙。”注：“遏江縣西北有彭城。”○魯曰：馮翊郡，合陽縣西有彭衙城。",
                    "type": 2
                },
                {
                    "paragraph": "憶昔避賊初，北走經險艱。夜深彭衙道，月照白水山。盡室乆徒歩，逢人多厚顔。",
                    "zhushu": "洙曰：書五子之歌：“顔厚忸怩。”詩云：“顔之厚矣。”羞愧之情見於靣貌，如靣皮厚然，故以顔厚爲色愧。"
                },
                {
                    "paragraph": "參差谷鳥吟，",
                    "zhushu": "洙曰：一作“鳴”。"
                },
                {
                    "paragraph": "不見遊子還。",
                    "zhushu": "師曰：前年秋七月避賊，次年春尚不得還，故有此句。"
                },
                {
                    "paragraph": "癡女飢咬我，啼畏猛虎聞。懷中掩其口，",
                    "zhushu": "蘇曰：王莽五歳語尤乖，父聞之，急掩其口，抱於懷中。"
                },
                {
                    "paragraph": "反側聲愈嗔。小兒強解事，",
                    "zhushu": "鄭曰：強，巨兩切。"
                },
                {
                    "paragraph": "故索苦李餐。",
                    "zhushu": "蘇曰：時賊方収録衣冠，汚以僞命，而避難者方銷晦声跡，故託言女啼而恐虎狼聞也。虎狼，喻盗賊矣。"
                },
                {
                    "paragraph": "一旬半雷雨，泥濘相攀牽。",
                    "zhushu": "鄭曰：濘，乃定切。"
                },
                {
                    "paragraph": "旣無禦雨",
                    "zhushu": "洙曰：一云“禦濕”。"
                },
                {
                    "paragraph": "備，徑滑衣又寒。有時經",
                    "zhushu": "洙曰：一作“最”。"
                },
                {
                    "paragraph": "契闊，竟日數里間。野果充糇糧，",
                    "zhushu": "洙曰：擊鼓：“死生契闊。”契闊，勤苦也。公劉：“廼褁糇糧。”"
                },
                {
                    "paragraph": "卑枝成屋椽。早行石上水，暮𪧐天邊煙。少留同家窪，",
                    "zhushu": "鄭曰：烏𤓰切。"
                },
                {
                    "paragraph": "欲出蘆子𨵿。故人有孫宰，髙義薄曽雲。",
                    "zhushu": "洙曰：陸士衡文：“髙義薄雲天。”同家窪、廬子関，皆地名也。故人，故舊之人也。高義，言其恩義高逺。皆說孫宰也。"
                },
                {
                    "paragraph": "延客已曛黒，",
                    "zhushu": "洙曰：曛黒，薄暮也。謝靈運詩：夜聽極星䦨，朝遊窮曛黑。"
                },
                {
                    "paragraph": "張燈啓重門。煖湯濯我足，剪紙招我䰟。",
                    "zhushu": "洙曰：宋玉爲屈原招䰟。"
                },
                {
                    "paragraph": "從此出妻孥，相視涕䦨干。",
                    "zhushu": "洙曰：言淚之墮。闌干，衆多皃。○趙曰：談藪：“王元景使梁，劉孝綽送之，泣下。元景無淚，謝曰：‘𡖖勿怪我，别後䦨干。’”䦨干，淚不斷之貌。"
                },
                {
                    "paragraph": "衆雛爛熳睡，",
                    "zhushu": "師曰：衆雛，指甫諸子昆兄也。"
                },
                {
                    "paragraph": "喚起霑盤餐。",
                    "zhushu": "彦輔曰：僖公二十二年：“晉公子重耳過曹，曹大夫僖負覊饋盤飡，寘璧焉。公子受食返璧。”○趙曰：爛熳，言睡之熟也。盧仝亦云：“鶯花爛熳君不來。”皆其多而熟也。"
                },
                {
                    "paragraph": "誓將與夫子，永結爲弟昆。遂空所坐堂，安居奉我歡。",
                    "zhushu": "師曰：惟孫宰尚義，以所坐之堂而館我，况復以盤餐禮之加恤，故甫誓與之結爲兄弟，示其親愛之誠，不相忘也。"
                },
                {
                    "paragraph": "誰肯艱難際，豁達露心肝。別來歳月周，胡羯仍構患。",
                    "zhushu": "鄭曰：胡官切。"
                },
                {
                    "paragraph": "何當有翅翎，飛去墮爾前。",
                    "zhushu": "趙曰：胡羯之患，盖指言安慶緒。盖安緒於正月弑父而襲僞位也。公旣䧟賊而脫身達行在，故寄此詩，感其恩，懷其人矣。",
                    "type": 2
                },
                {
                    "paragraph": "發秦州",
                    "zhushu": "洙曰：乾元二年，自秦州赴同谷縣紀行十二首。",
                    "type": 2
                },
                {
                    "paragraph": "我衰更嬾拙，",
                    "zhushu": "鄭曰：嬾，魯旱切。"
                },
                {
                    "paragraph": "生事不自謀。無食問樂土，",
                    "zhushu": "洙曰：詩：“適彼樂土。”○修可曰：莊子云：“吾無糧，我無食。”○師曰：同谷在京之南，不經殘破，故云樂土。"
                },
                {
                    "paragraph": "無衣思南州。",
                    "zhushu": "洙曰：雪賦：“祼壌重繒。”注：“不衣國也。”謝靈運詩：“南州實炎德，桂樹陵寒山。”○趙曰：楚辭：“嘉南州之炎德。南州氣暖，故思南州。”"
                },
                {
                    "paragraph": "漢源十月交，",
                    "zhushu": "鮑曰：唐志：“漢源属同谷郡。大槩美同谷風土多暄，利於貧士，非九月、十月之交去秦也。”"
                },
                {
                    "paragraph": "天氣如凉秋。草木未黄落，",
                    "zhushu": "洙曰：月令文。○蘇曰：長沙十月草木尚未黄落，加之蒸濕，北人甚不冝風土。"
                },
                {
                    "paragraph": "况聞山水",
                    "zhushu": "洙曰：一作“東”。"
                },
                {
                    "paragraph": "幽。栗亭名更佳，",
                    "zhushu": "洙曰：今成州栗亭縣。"
                },
                {
                    "paragraph": "下有良田疇。充腸多薯蕷，",
                    "zhushu": "鄭曰：上常恕、下常怒切。○洙曰：永和𥘉，有採藥於衡山者，道迷糧盡，過息岩下，見一老公，四五年少，對執書告之以飢，與之公物，如薯蕷，後不復飢。○田曰：陶隱居云：“薯蕷處處有之，掘取食之，以充糧。”圖經云：“胡閩中出一種，根如芋而枝紫色，煎煑食之，俱美。彼上人呼曰藷，音殊。”山海經云：“景山北望沙澤，多藷藇。音与署蕷同。”郭璞云：“根似芋，可食。江南人呼藷爲儲，語有輕重耳。其實一種。南北之産不同，故其形𩔖差别。”"
                },
                {
                    "paragraph": "崖蜜亦易求。",
                    "zhushu": "蘇曰：崖蜜，乃櫻桃也。陸機：“崖蜜珠满藍。”王子敬帖云：“山隂崖蜜珠甘嘉，得多尤妙。”本草載石蜜。陶隱居云：“即崖蜜也。高山嵓石間作之，色靑赤，味小噞，食之心煩。其蜂黑色，似䖟。又木蜜，呼爲食蜜，懸樹枝作之。又土蜜，於土中作之。凡蜂作蜜，皆須人小便，以釀諸花，乃得和熟，狀似作飴須糵也。”掌禹錫云：“按㝷常蜜，亦有木中或土中作者。北方地燥，多在土中；南方地儑，多在木中。各隨土地所有而生，其蜜一也。崖蜜則是一蜂。如陶所說，出南方嵓嶺間，生懸崖上。蜂大如䖟，房著嵓窟，以長竿刺令蜜出，承取之，多至三四石。入藥用，勝於凡蜜。”張華博物志云：“逺方山郡幽僻處出蜜，所著巉嵓石室，非攀縁所及，唯於山頂，藍轝自懸挂下，遂得採取。”洪覺範冷齋夜話載蘇東坡橄㰖詩云：“待得微甘廻齒頰，已輸崖蜜十分甜。”乃云崖蜜事。鬼谷子曰：“照夜，清螢也。百花，醴蜜也。崖蜜，櫻桃也。”以子羙此詩觀之，十月間恐無櫻桃，則崖蜜更無異議也。"
                },
                {
                    "paragraph": "宻竹復冬笋，清池可方舟。",
                    "zhushu": "洙曰：西都賦：“鏡淸流。”又“方舟並騖，俛仰極樂。”○趙曰：謝靈運登石門最髙頂詩：“宻竹使徑迷。”方舟，並兩船也。爾雅：“大夫方舟。”"
                },
                {
                    "paragraph": "雖傷旅寓逺，庶遂平生遊。",
                    "zhushu": "洙曰：傷，一作“云”。"
                },
                {
                    "paragraph": "此邦俯要衝，實恐人事稠。應接非本性，",
                    "zhushu": "蘇曰：阮嗣宗頗倦人事，應接進退，非吾本性。○趙曰：上子敬過越州見潭壑澄澈清流冩注云：“山川之羙，使人應接不暇。”"
                },
                {
                    "paragraph": "登臨未銷憂。",
                    "zhushu": "洙曰：王仲宣登樓賦：“登兹樓以四望，𦕅假日以銷憂。”"
                },
                {
                    "paragraph": "谿谷無異石，塞田始微収。",
                    "zhushu": "鄭曰：塞，先代切。"
                },
                {
                    "paragraph": "豈復慰老夫，惘然難乆留。日色隱孤戍，",
                    "zhushu": "洙曰：惘，一作“淑”。謝玄暉詩：日隱澗疑空。○趙曰：何遜詩曰：“圑團日隱洲。烏啼滿城頭。”"
                },
                {
                    "paragraph": "烏啼满城頭。中宵驅車去，飲馬寒塘流。",
                    "zhushu": "洙曰：古詩：“飲馬長城窟。”"
                },
                {
                    "paragraph": "磊落星月髙，",
                    "zhushu": "鄭曰：磊，魯猥切。○趙曰：古詩：“兩頭纎纎新月生，磊磊落落向曙星。”"
                },
                {
                    "paragraph": "蒼忙雲霧浮。",
                    "zhushu": "修可曰：庾信詩：“寂寞歳隂窮，蒼茫雲貌同。”"
                },
                {
                    "paragraph": "大哉乾坤内，吾道長悠悠。",
                    "zhushu": "師曰：言天地雖寛，而吾道彫喪，若無所容，亦終於此而已矣。故曰“吾道長悠悠”。",
                    "type": 2
                },
                {
                    "paragraph": "赤谷",
                    "zhushu": "",
                    "type": 2
                },
                {
                    "paragraph": "天寒霜雪繁，",
                    "zhushu": "洙曰：正月繁霜。○趙曰：孔子曰：“天寒旣至，霜雪旣降。”"
                },
                {
                    "paragraph": "遊子有所之。",
                    "zhushu": "洙曰：李陵：“遊子暮何之。”"
                },
                {
                    "paragraph": "豈但歳月暮，",
                    "zhushu": "洙曰：古詩：“涼涼歳云暮。”又：“歳月忽已晚。”沈休文：“飛光忽我道，豈止歳云暮。”"
                },
                {
                    "paragraph": "重來未有期。",
                    "zhushu": "洙曰：古詩：“㑹靣安可知。”蘇武：“相見未有期。”"
                },
                {
                    "paragraph": "晨發赤谷亭，險艱方自兹。",
                    "zhushu": "洙曰：任彦昇：“晨發冨春渚。”又云：“滿險方自知。”"
                },
                {
                    "paragraph": "亂石無改轍，",
                    "zhushu": "洙曰：曹子建：“中塗絶無軌，改轍登髙岡。”○趙曰：不以亂石之故而改轍。"
                },
                {
                    "paragraph": "我車已載脂。",
                    "zhushu": "洙曰：泉水：“載脂載轄，還車言邁。”"
                },
                {
                    "paragraph": "山深苦多風，",
                    "zhushu": "洙曰：魏文帝苦哉行：“谿谷多風，霜露沾衣。”"
                },
                {
                    "paragraph": "落日童稚飢。",
                    "zhushu": "洙曰：苦寒行：“行行日已逺，人馬同時飢。”"
                },
                {
                    "paragraph": "悄然村墟逈，煙火何由追。",
                    "zhushu": "洙曰：曹子建：“中野何蕭條，千里無人煙。”○趙曰：四望無煙火。公詩言童稚苦飢，而村墟尚逺，煙火無所追求以造飯。舊注非。○師曰：按地理志：“秦州隴城縣有大隴山，亦曰隴首山。三秦記之，其阪九回，上者七日乃越，上有清水四注下。俗歌曰：‘隴頭流水，鳴声幽咽。遥見秦川，肝腸斷絶。’甫盖上大隴山，故云云，謂其阪九回故也。”"
                },
                {
                    "paragraph": "貧病轉零落，",
                    "zhushu": "洙曰：一云“飄零”。曹子建：“零落歸山丘。”謝靈運：“萬事俱零落。”"
                },
                {
                    "paragraph": "故郷不可思。",
                    "zhushu": "洙曰：又：“鬱鬱多愁思，綿綿多故郷。”文帝若哉行：“還望故郷，鬰何壘壘。”"
                },
                {
                    "paragraph": "常恐死道路，",
                    "zhushu": "洙曰：語：“寕死於道路乎。”"
                },
                {
                    "paragraph": "永爲髙人嗤。",
                    "zhushu": "洙曰：古詩：“但爲後丗嗤。”○趙曰：後漢：“光武爲賊所敗，謂耿弇曰：‘幾爲虜嗤。’”",
                    "type": 2
                },
                {
                    "paragraph": "鐵堂峽",
                    "zhushu": "",
                    "type": 2
                },
                {
                    "paragraph": "山風吹遊子，縹緲乗險絶。",
                    "zhushu": "鄭曰：縹，普召切。緲，弭沼切。○趙曰：文選：“神仙縹緲。”○逢彦曰：縹緲，衣裳飛揚貌。"
                },
                {
                    "paragraph": "硤形藏堂隍，",
                    "zhushu": "立之曰：山臺如堂皇，峽藏于兩山之間。"
                },
                {
                    "paragraph": "壁色立積鐵。徑磨穹蒼蟠，",
                    "zhushu": "洙曰：魏文帝：“脩條摩蒼天。常道立深谷下無底，髙巖曁蒼穹。”○趙曰：徑之屈蟠而摩天，以言高也。古歌：黄鵠摩天極髙飛。"
                },
                {
                    "paragraph": "石與厚地裂。脩纎無限竹，嵌空太始雪。",
                    "zhushu": "洙曰：限，一作“垠”。空，一作“孔”。"
                },
                {
                    "paragraph": "威遲哀壑底，",
                    "zhushu": "洙曰：殷仲文：“哀壑叩虚無。”○趙曰：詩：“周道倭遲。”注云：“歷逺貌。而變用‘威遲’字。”"
                },
                {
                    "paragraph": "徒旅𢡖不恱。",
                    "zhushu": "洙曰：謝靈運：“徒旅苦奔峭。”顔延年：“改服飾徒旅，首路跼險艱。”又：“隱閔徒御悲。威遲良馬煩。”"
                },
                {
                    "paragraph": "水寒長冰橫，",
                    "zhushu": "魯曰：謝靈運：“石横水分流。”"
                },
                {
                    "paragraph": "我馬骨正折。",
                    "zhushu": "鄭曰：旨熱切。○洙曰：詩：“我馬瘏矣。”荀子：“折筋絶骨。”"
                },
                {
                    "paragraph": "生涯抵弧矢，盗賊殊未㓕。飄蓬踰三年，",
                    "zhushu": "趙曰：抵者，逢抵之抵。抵弧矢，則遭用兵之時也。飄蓬，出商君書，曰：“夫飛蓬遇飄風而行千里，乗風之勢也。”古詩云：“轉蓬離本根，飄飄畏長風。”"
                },
                {
                    "paragraph": "回首肝肺熱。",
                    "zhushu": "師曰：弧矢言盗賊興也。自盗賊𥨸發以來，生涯抵弃，不成家計。抵，弃也。肝肺熱，言憂則内熱也。",
                    "type": 2
                },
                {
                    "paragraph": "鹽井",
                    "zhushu": "彦輔曰：蜀都賦：“家有鹽泉之井。”",
                    "type": 2
                },
                {
                    "paragraph": "“鹵中草木白，",
                    "zhushu": "洙曰：地舄鹵者生塩。○修可曰：許愼說文曰：“鹵，塩地也。東方謂之斥，西方謂之鹵。”又漢宣帝常困於蓮勻鹵中。注：“蓮勺縣有塩池，廣十餘里，其郷人名鹵中。”師古曰：“今在櫟陽縣。”"
                },
                {
                    "paragraph": "靑者官鹽煙。",
                    "zhushu": "蘇曰：郭思瑶溪詩話作“直者靑塩煙”。"
                },
                {
                    "paragraph": "官作旣有程，",
                    "zhushu": "洙曰：程，限也。○趙曰：陳琳詩曰：“官作自有程。”"
                },
                {
                    "paragraph": "煑鹽煙在川。",
                    "zhushu": "洙曰：前漢：“吴王東煑海爲塩。”"
                },
                {
                    "paragraph": "汲井歳榾榾，",
                    "zhushu": "鄭曰：古忽切，木名。○洙曰：莊子天地篇：“子真見漢隂丈人，方將爲圃畦，鑿隧而入井，抱甕而岀灌，榾榾然用力甚多，而見功寡。”"
                },
                {
                    "paragraph": "出車日連連。",
                    "zhushu": "洙曰：駢拇篇：“又奚連連如膠漆。𦆑糾連結也。”○天啓曰：連連，言運載不輟也。"
                },
                {
                    "paragraph": "自公斗三百，轉致斛六千。",
                    "zhushu": "洙曰：轉致，言貿易也。十三百、斛六千，言其利相倍什。"
                },
                {
                    "paragraph": "君子慎止足，",
                    "zhushu": "修可曰：老子：“知足不辱。”張景陽詠史詩：“逹人知止足。”"
                },
                {
                    "paragraph": "小人苦喧闐。我何良嘆嗟，物理固自然。",
                    "zhushu": "洙曰：一云“亦固然”。○魯曰：物有利則人爭取之，此理之自然，何可嘆嗟乎？",
                    "type": 2
                },
                {
                    "paragraph": "寒硤",
                    "zhushu": "鄭曰：侯夾切。○魯曰：寒硤、雲門，皆秦地名。",
                    "type": 2
                },
                {
                    "paragraph": "行邁日悄悄，",
                    "zhushu": "洙曰：詩：“行邁靡靡。”又：“憂心悄悄。”○黄曰：逺行曰邁。"
                },
                {
                    "paragraph": "山谷勢多端。雲門轉絶岸，積阻霾天寒。",
                    "zhushu": "鄭曰：霾，謨皆切。○洙曰：尔雅釋天：“風而雨土爲霾。”○趙曰：海賦：“絶岸万丈。”"
                },
                {
                    "paragraph": "寒峽不可度，我實",
                    "zhushu": "洙曰：一作“貧”。"
                },
                {
                    "paragraph": "衣裳單。",
                    "zhushu": "趙曰：庾信梅詩：“真悔著衣單。”"
                },
                {
                    "paragraph": "况當仲冬交，",
                    "zhushu": "帥曰：甫自秦至此己十一月，故云仲冬交。甫於詩皆以年月紀，欲後丗有所考其行止也。不然，何以謂之詩史乎？"
                },
                {
                    "paragraph": "泝㳂増波瀾。野人㝷煙語，行子傍水餐。此生免荷殳，",
                    "zhushu": "鄭曰：荷，何佐切，負也。○洙曰：𠋫人詩：“荷戈與殳。”○蘇曰：劉肅退居嵩嶺，恬然自樂，謂兒姪曰：“尓輩當勉力耕舂，此生何望青雲致身，儻免荷戈執殳，其幸亦非細。”"
                },
                {
                    "paragraph": "未敢辭路難。",
                    "zhushu": "",
                    "type": 2
                },
                {
                    "paragraph": "法鏡寺",
                    "zhushu": "",
                    "type": 2
                },
                {
                    "paragraph": "身危適他州，",
                    "zhushu": "黄曰：身危，謂避𨵿輔之饑也。"
                },
                {
                    "paragraph": "勉強終勞苦。",
                    "zhushu": "蘇曰：陶侃勉強仕䆠，終亦勞心苦力，但歸老田園，養此疲𦬼可矣。"
                },
                {
                    "paragraph": "神傷山行深，",
                    "zhushu": "秦曰：山行深，謂經九回坂，頗令人傷神。"
                },
                {
                    "paragraph": "愁破崖寺古。",
                    "zhushu": "修可曰：破，除也。謂望見法鏡寺，可以駐足，忽使人愁悶破除也。"
                },
                {
                    "paragraph": "嬋姢碧鮮淨，",
                    "zhushu": "洙曰：吴都賦：“檀栾嬋姢，玉潤碧鮮。謂竹。”○趙曰：碧鮮，言竹也。竹謂之嬋姢。唐孟郊有三嬋姢詩曰：“竹嬋姢，月嬋姢、人嬋姢也。”"
                },
                {
                    "paragraph": "蕭摵寒籜聚。",
                    "zhushu": "鄭曰：摵，子六切，又所隔切，到也。○洙曰：潘安秋興賦：“庭樹戢以洒落。”謝靈運：“初篁苞緑籜。”盧子諒：“摵摵芳葉零，蘂蘂紛華落。”射雉賦：“陳柯摵以改舊。”籜，撻各切。"
                },
                {
                    "paragraph": "回回山根水，",
                    "zhushu": "洙曰：山，一作“石”。劉公幹：“回囘自昏乱。”"
                },
                {
                    "paragraph": "冉冉松上雨。洩雲蒙清晨，",
                    "zhushu": "洙曰：魏都賦：“窮岫泄雲，日月𢘆翳。”顔延年：“泄雲已慢慢，夕雨亦淒淒。”○田曰：洩，與泄同。泄，猶出也。清晨岀，曹子建詩多使，如名都篇“雲散還城邑，清晨復来還。”"
                },
                {
                    "paragraph": "初日翳復吐。",
                    "zhushu": "洙曰：陶潜：“景翳翳以將入。”宋玉賦：“白日初出。”曹子建：“微隂翳陽景。”曹顔遠：“宻雲翳陽景。”"
                },
                {
                    "paragraph": "朱甍半光烱，",
                    "zhushu": "鄭曰：甍，謨耕切。烱，古逈切，光也。"
                },
                {
                    "paragraph": "戸牖粲可數。",
                    "zhushu": "鄭曰：色主切。"
                },
                {
                    "paragraph": "拄䇿忘前期，",
                    "zhushu": "趙曰：沈全期云：“紅日照朱甍。”"
                },
                {
                    "paragraph": "出",
                    "zhushu": "洙曰：一作“髙”。"
                },
                {
                    "paragraph": "蘿已亭午。",
                    "zhushu": "洙曰：天台賦：“羲和亭午。”○定功曰：廣雅：“日在竹。”"
                },
                {
                    "paragraph": "冥冥子規叫，",
                    "zhushu": "洙曰：子規，一名杜宇，蜀人以爲望帝䰟。○趙曰：谷說云：“望帝化爲子規。”"
                },
                {
                    "paragraph": "微徑不復取。",
                    "zhushu": "師曰：甫欲小憇此寺，柰聞子規聲起人思郷，况徑陌微窄，難以取就一遊，於是前邁，故云云。",
                    "type": 2
                },
                {
                    "paragraph": "青陽峽",
                    "zhushu": "",
                    "type": 2
                },
                {
                    "paragraph": "塞外苦厭山，南行道彌惡。",
                    "zhushu": "師曰：天下山惟南最多，甫自秦適同谷，是自北之南也。"
                },
                {
                    "paragraph": "岡巒相經亘，",
                    "zhushu": "洙曰：盧子諒：“岡峦挺茂樹。”"
                },
                {
                    "paragraph": "雲水氣參錯。",
                    "zhushu": "洙曰：謝靈運詩：“遡流觸驚急，臨坼阻參錯。”"
                },
                {
                    "paragraph": "林逈硤角來，天窄",
                    "zhushu": "洙曰：一作“穿”。"
                },
                {
                    "paragraph": "壁靣削。",
                    "zhushu": "鄭曰：窄，側格切。"
                },
                {
                    "paragraph": "磎西五里石，",
                    "zhushu": "鄭曰：磎，苦奚反，今作“溪”。"
                },
                {
                    "paragraph": "奮怒向我落。仰看日車側，",
                    "zhushu": "蘇曰：後漢李尤九曲歌：“安得力士翻日車。”"
                },
                {
                    "paragraph": "俯恐坤軸弱。",
                    "zhushu": "蘇曰：張化曰：“日車轉側，羲和無功。”○趙曰：淮南子注曰：“乗車駕以六龍。”坤軸，即地軸也。此言落石之聲勢，以其聲震天，而日車爲之側；其勢可以壓地，而坤軸爲之弱也。"
                },
                {
                    "paragraph": "魑魅嘯有風，",
                    "zhushu": "鄭曰：上丑知、下明祕切。○洙曰：天台賦：“始經魑魅之塗。”鮑明逺蕪城賦：“水魅山鬼，野䑕城狐。”風嘷雨嘯，昏見晨趨。○蘇曰：何遜詩云：“林間夕風生，隔水魑魅嘯。”工部言：“乱丗無正人，使魑魅向風而嘯。”"
                },
                {
                    "paragraph": "霜霰浩漠漠。昨憶踰龍坂，",
                    "zhushu": "洙曰：四愁詩：“欲往從之隴坂長。”○趙曰：漢書天水郡注：“有大坂，名曰龍坂。”○偶曰：秦州記曰：“隴坂九曲，不知髙幾里。”"
                },
                {
                    "paragraph": "髙秋視吴岳。",
                    "zhushu": "㤗伯曰：周礼：“雍州，其鎮曰嶽山。”注云：“吴岳也。”漢志：“吳山在汧縣西。”○彭曰：國語謂之西吳。秦都咸陽，以爲西岳。"
                },
                {
                    "paragraph": "東𥬇蓮花卑，",
                    "zhushu": "見蓮峯望忽開注。"
                },
                {
                    "paragraph": "北知崆峒薄。",
                    "zhushu": "見聊欲𠋣崆峒。注：“山名也。”"
                },
                {
                    "paragraph": "超然侔壯觀，",
                    "zhushu": "鄭曰：古乱切。○洙曰：景福殿：“雖咸池之壯觀，夫何足以比讎。”○趙曰：言靑陽峽山超特而起，可侔呉岳之壯觀。司馬相如曰：“此天下之壯觀也。”"
                },
                {
                    "paragraph": "已謂殷寥廓。",
                    "zhushu": "鄭曰：殷音隱。○洙曰：天台賦：“太虚寥廓而無閡。”曹子建：“大谷何寥廓。”"
                },
                {
                    "paragraph": "突兀猶趂人，及兹嘆冥寞。",
                    "zhushu": "洙曰：嘆，一作“欲”。○趙曰：謂至其趂人之際，歎神造之冥寞而不可測也。",
                    "type": 2
                },
                {
                    "paragraph": "龍門鎭",
                    "zhushu": "",
                    "type": 2
                },
                {
                    "paragraph": "細泉兼輕冰，沮洳棧道濕。",
                    "zhushu": "鄭曰：上将茹，下羊恕切，漸濕也。棧，士諌切，又士限切，木道也。○洙曰：魏汾沮洳，潤濕之處，故爲沮洳。漢髙紀：“王燒絶棧道。”師古曰：“棧，即閣也，今謂之閣道。”"
                },
                {
                    "paragraph": "不辭辛苦行，迫此短景急。",
                    "zhushu": "洙曰：舞鶴賦：“急景凋年。”○歐曰：短景急，言日短急於奔程也。"
                },
                {
                    "paragraph": "石門雲",
                    "zhushu": "洙曰：一云“雪雲”。"
                },
                {
                    "paragraph": "雷隘，",
                    "zhushu": "洙曰：一作“溢”。"
                },
                {
                    "paragraph": "古鎭峯巒集。旌竿暮慘澹，風水白刃澁。",
                    "zhushu": "鄭曰：色立切，石滑也。"
                },
                {
                    "paragraph": "胡馬屯成臯，",
                    "zhushu": "洙曰：成臯，滎陽之間。胡馬，回紇也。○趙曰：成臯，鞏落之地。意言安史之兵耳。舊以回紇，非也。是時乾元二年之冬，回紇未反，不可妄引也。○革曰：胡馬，指禄山之兵也。"
                },
                {
                    "paragraph": "防虞此何及。",
                    "zhushu": "洙曰：言已後時矣。"
                },
                {
                    "paragraph": "嗟爾逺戍人，山寒夜中泣。",
                    "zhushu": "洙曰：士衡：“苦哉逺征人，拊心悲如何。”",
                    "type": 2
                },
                {
                    "paragraph": "石龕",
                    "zhushu": "",
                    "type": 2
                },
                {
                    "paragraph": "熊羆咆我東，",
                    "zhushu": "鄭曰：咆，蒲交切。"
                },
                {
                    "paragraph": "虎豹號我西。",
                    "zhushu": "鄭曰：號，胡刀切。○洙曰：魏武帝苦寒行：“熊羆對我蹲，虎豹夾路啼。”"
                },
                {
                    "paragraph": "我後鬼長嘯，我前狨又啼。",
                    "zhushu": "鄭曰：狨，而中切，獸也。山鬼、雨嘯見前。○蘇曰：楊大年云：“狨之形似鼠而大，尾長作金色，生川峽深山中。人以藥失射殺之，取其尾爲卧褥、鞍被、坐氊之用。狨甚愛惜其尾，旣中毒，即嚙断其尾以擲之，惡其爲身害也。蓋輕捷善縁木，猨狖之𩔖。”○趙曰：回我，乃公之新格。劉琨扶風歌止曰“鹿遊我前，𠋫戲我側”兩句而已。"
                },
                {
                    "paragraph": "天寒昏無日，山逺道路迷。",
                    "zhushu": "洙曰：登高賦：“白日忽其將匿，天慘慘而無色。”恨賦：“白日西匿，岱雲寡色。”○蘇曰：梁諤入黔中：“山逺林茂，鳥道欹危，煙霧𡨋暗，咫尺路迷。”"
                },
                {
                    "paragraph": "驅車石龕下，仲冬見虹霓。",
                    "zhushu": "洙曰：月令：“孟冬之月，虹藏不見。”○蘇曰：惠帝時，仲冬虹霓晝見三日，國政頽圯，節令不時，諸矦弄權。○趙曰：虹見非時，怪所見也。○師曰：虹，隂氣也。孟冬之月，虹不見。今見於仲冬，謂隂勝於陽，有臣侵君之象。"
                },
                {
                    "paragraph": "伐竹",
                    "zhushu": "洙曰：一作“木”。"
                },
                {
                    "paragraph": "者誰子，悲謌上",
                    "zhushu": "洙曰：一作“抱”。"
                },
                {
                    "paragraph": "雲梯。",
                    "zhushu": "趙曰：雲梯字，起於墨子，曰：“公輸班爲雲梯。”"
                },
                {
                    "paragraph": "爲官采羙箭，五歳供梁齊。",
                    "zhushu": "趙曰：𢳣使。爾雅：“東南之美者，有㑹稽之竹箭也。”梁謂汴州；齊謂今之山東，皆安史之兵所在也，故采箭以供官用矣。"
                },
                {
                    "paragraph": "苦云直簳盡，",
                    "zhushu": "鄭曰：簳，口旱切，亦作笴。"
                },
                {
                    "paragraph": "無",
                    "zhushu": "洙曰：一作“應”。"
                },
                {
                    "paragraph": "以充提携。",
                    "zhushu": "洙曰：仲冬之月，日短至，則言伐木取竹箭，堅成極時。○蘇曰：郭璞秋日携𣏌菊親與大鮑曰：“貧者無以獻，聊不空手充提携”故也。"
                },
                {
                    "paragraph": "柰何漁陽騎，",
                    "zhushu": "鄭曰：竒寄切。"
                },
                {
                    "paragraph": "颯颯驚蒸𥠖。",
                    "zhushu": "洙曰：禄山之亂，皆漁陽之士。○趙曰：魚陽騎，指言安慶緒之兵也。○師曰：禄山反，長驅䧟兩京，天下震駭，故云颯颯如風之疾也。",
                    "type": 2
                },
                {
                    "paragraph": "積草嶺",
                    "zhushu": "",
                    "type": 2
                },
                {
                    "paragraph": "連峯積長隂，",
                    "zhushu": "詠曰：謂草木隂翳也。"
                },
                {
                    "paragraph": "白日遞隱見。",
                    "zhushu": "鄭曰：遞，待禮切，更也。見，形甸切。○詠曰：言日光映射，一有一無也。"
                },
                {
                    "paragraph": "颼颼林響交，",
                    "zhushu": "鄭曰：颼，踈鳩切。"
                },
                {
                    "paragraph": "慘慘石變狀。山分積草嶺，路異明水縣。",
                    "zhushu": "蘇曰：劉安微時爲明水縣吏。"
                },
                {
                    "paragraph": "旅泊吾道窮，",
                    "zhushu": "洙曰：希聲曰：“仲尼曰：‘吾道窮矣。’王弼曰：‘仲尼旅人。’”"
                },
                {
                    "paragraph": "衰年歳時倦。卜居尚百里，休駕投諸彦。",
                    "zhushu": "洙曰：江淹：“金閨諸彦。”○蘇曰：李尤：“休駕沐浴，投諸英彦。”○趙曰：屈原有卜居篇。諸彦，出謝靈運擬鄴中詩序有云二三諸彦。舊注所引在後矣。"
                },
                {
                    "paragraph": "邑有佳主人，情如已㑹靣。",
                    "zhushu": "趙曰：古詩：“古稱㑹靣難。”"
                },
                {
                    "paragraph": "來書語絶妙，",
                    "zhushu": "洙曰：王粲云。○蘇曰：沈約得來書，詞語絶妙，筆墨道勁，無一糝塵埃，氣昧可愛。"
                },
                {
                    "paragraph": "逺客驚深春。食蕨不願餘，茅茨眼中見。",
                    "zhushu": "洙曰：謝靈運：“想見山阿人，薛蘿若在眼。”陸士衡：“髣髴眼中人。”趙曰：左太冲詠史詩：“飲河期滿腹，貴足不願餘。”魏文帝詩曰：“眼中無故人。”",
                    "type": 2
                },
                {
                    "paragraph": "泥功山",
                    "zhushu": "",
                    "type": 2
                },
                {
                    "paragraph": "朝行靑𭰖上，暮行青𭰖中。𭰖濘非一時，",
                    "zhushu": "鄭曰：寧，乃定反。"
                },
                {
                    "paragraph": "版築勞人功。不畏道路",
                    "zhushu": "鄭曰：一作“途”。"
                },
                {
                    "paragraph": "永，反將",
                    "zhushu": "洙曰：一云“乃将”，一云“及此”。"
                },
                {
                    "paragraph": "汨没同。",
                    "zhushu": "趙曰：公言反同版築之人同汨没於泥中也。"
                },
                {
                    "paragraph": "白馬爲鐵驪，",
                    "zhushu": "洙曰：馬靑色曰驪。"
                },
                {
                    "paragraph": "小兒成老翁。哀猿",
                    "zhushu": "鄭曰：一作“猱”。"
                },
                {
                    "paragraph": "透却墜，死鹿力所竆。",
                    "zhushu": "趙曰：詩：“野有死鹿。”故用之。鹿之所以死，以力窮於泥中走困也。"
                },
                {
                    "paragraph": "寄語北來人，後來莫怱怱。",
                    "zhushu": "",
                    "type": 2
                },
                {
                    "paragraph": "發同谷縣",
                    "zhushu": "鄭曰：同州縣名。○師曰：乾元二年，甫寓同谷，屬饑飲，又入蜀。此詩以下皆㳂道起行。",
                    "type": 2
                },
                {
                    "paragraph": "賢有不黔突，聖有不暖席。",
                    "zhushu": "洙曰：文子曰：“墨子無黔突，孔子無暖席。”"
                },
                {
                    "paragraph": "况我飢愚人，焉能尚安宅。",
                    "zhushu": "洙曰：聖賢尚不免此，吾豈能安宅乎？"
                },
                {
                    "paragraph": "始來兹山中，休駕喜",
                    "zhushu": "洙曰：一作“嘉”。"
                },
                {
                    "paragraph": "地僻。奈何迫物累，一歳四行役。",
                    "zhushu": "大臨曰：詩：“父曰：‘嗟呼季行役。’”○師曰：一歳之中，凡四行役。夏發華州，十月離秦州，故詩云“漢源十月交”。十一月至成州，故云“仲冬見虹霓”。十二月發同谷，故云云。"
                },
                {
                    "paragraph": "忡忡去絶境，",
                    "zhushu": "饒曰：忡忡，心變貌。"
                },
                {
                    "paragraph": "杳杳更逺適。停𢡖",
                    "zhushu": "洙曰：一作“𩥵”。"
                },
                {
                    "paragraph": "龍潭雲，廻首白崖石。",
                    "zhushu": "洙曰：一作“虎崖”。"
                },
                {
                    "paragraph": "臨𡵨别數子，握手淚再滴。",
                    "zhushu": "洙曰：江淹：“鐏酒送征人，握手淚如霰。”"
                },
                {
                    "paragraph": "雖舊情深知，",
                    "zhushu": "洙曰：一云“交情無舊深”。○趙曰：公於同谷寓㞐未乆，盖多新交，而惜别之情，則如故舊之深逺。"
                },
                {
                    "paragraph": "窮老多𢡖戚。",
                    "zhushu": "夢符曰：右按史記：“翟公爲廷尉，賔客交集，後免，門可張雀羅。後復爲廷尉，賔客欲至，翟公乃署門曰：‘一貴一賤，交情乃見。’”"
                },
                {
                    "paragraph": "平生嬾拙意，偶值棲遁跡。",
                    "zhushu": "洙曰：謝靈連：“旣枉隱淪客，亦棲肥遁賢。”郭景純：“京華遊俠客，山林隱遁棲。”"
                },
                {
                    "paragraph": "去住與願違，",
                    "zhushu": "趙曰：嵆康云：“事與願違。”"
                },
                {
                    "paragraph": "仰慙林間翮。",
                    "zhushu": "洙曰：陶潜：“遲遲出林翮。”○蘇曰：裴寧：“夫住不能如願，四海干戈未息，出門無食，仰見飛鳥，顧子曰：‘吾弗如此物，羽翮飲棲，岀入自得。’長嘆乆之。”○孝祥曰：林間鳥尚得休憇，而甫奔赴無定居，反有媿於林間之翮乎？",
                    "type": 2
                },
                {
                    "paragraph": "木皮嶺",
                    "zhushu": "",
                    "type": 2
                },
                {
                    "paragraph": "首路栗亭西，",
                    "zhushu": "鄭曰：首音狩，謂命車向西行也。"
                },
                {
                    "paragraph": "尚想鳳凰村。",
                    "zhushu": "馬曰：依悒不忍去之意。"
                },
                {
                    "paragraph": "季冬携童",
                    "zhushu": "洙曰：一作“糿”。"
                },
                {
                    "paragraph": "稚，辛苦赴蜀門。",
                    "zhushu": "魯曰：即劒門也。"
                },
                {
                    "paragraph": "南登木皮嶺，艱險不易論。汙流被我體，",
                    "zhushu": "洙曰：喻蜀檄：“流汙相屬。”○大觀曰：漢史：“汗流洽背。”"
                },
                {
                    "paragraph": "祁寒爲之暄。",
                    "zhushu": "洙曰：書：“冬祁寒。”"
                },
                {
                    "paragraph": "逺岫爭輔佐，",
                    "zhushu": "洙曰：謝玄暉：“䆫中列逺岫。”"
                },
                {
                    "paragraph": "千巖自崩奔。",
                    "zhushu": "洙曰：雪賦：“瞻山則千嵓俱白。”謝靈運：“洲島驟回合，圻岸屢崩奔。”"
                },
                {
                    "paragraph": "始知五嶽外，别有",
                    "zhushu": "洙曰：一作“見”。"
                },
                {
                    "paragraph": "他山尊。",
                    "zhushu": "趙曰：此據其最髙而形容之，别無它譏意，惟五岳言尊字，後漢張旭華山碑云：“山莫尊於岳。”"
                },
                {
                    "paragraph": "仰干",
                    "zhushu": "洙曰：一作“看”。"
                },
                {
                    "paragraph": "塞大明，",
                    "zhushu": "鄭曰：塞，悉則切。"
                },
                {
                    "paragraph": "俯入裂厚坤。",
                    "zhushu": "師曰：自“逺岫爭輔佐”以下，託意譏禄山不知君臣之義。岫尚左右輔佐此山之尊，千巖爲之崩奔，如千官奔走以趍王事者也。别有他山尊，喻禄山僣稱帝號。大明，君道也。仰干塞大明，言禄山自髙大平犯國紀而掩蔽於君。俯入裂厚坤，言郡縣之地爲禄山所割據也。"
                },
                {
                    "paragraph": "再聞虎豹闘，",
                    "zhushu": "洙曰：劉安招隱士：“虎豹闘𠔃熊羆咆。”○蘇曰：徐庶見孔明曰：“虎豹再闘，必有一傷，先生何法格之？”孔明曰：“使三分即無闘矣。”"
                },
                {
                    "paragraph": "屢跼風水昏。髙有廢閣道，",
                    "zhushu": "洙曰：棧道也。"
                },
                {
                    "paragraph": "摧折如短轅。",
                    "zhushu": "洙曰：短，一云“断”。"
                },
                {
                    "paragraph": "下有冬青林，",
                    "zhushu": "洙曰：今之楩柟也。○鮑曰：木名，經冬不彫，今所在多有之。"
                },
                {
                    "paragraph": "石上走長根。西崖特秀發，煥若靈芝繁。潤聚金碧氣，",
                    "zhushu": "洙曰：蜀都賦：“金馬馳先而絶影，碧雞倐忽而擢儀。連珠金碧之嵓，必辱鳯舞之使。”"
                },
                {
                    "paragraph": "清無沙土㾗。憶觀崑崙圖，",
                    "zhushu": "洙曰：一作“墟”。"
                },
                {
                    "paragraph": "日擊玄圃存。",
                    "zhushu": "洙曰：玄圃凉風，在崑崙中，見淮南子。乂庾肩吾有從皇太子出玄圃詩。○炎曰：莊子：“目擊而道存。”南史：“梁簡文自於玄圃講老莊。”"
                },
                {
                    "paragraph": "對此欲何適？黙傷𡸁老魂。",
                    "zhushu": "趙曰：盖以崑崙之玄圃比木皮嶺也。葛仙翁傳曰：“崑崙，一曰玄圃。”",
                    "type": 2
                },
                {
                    "paragraph": "白沙渡",
                    "zhushu": "",
                    "type": 2
                },
                {
                    "paragraph": "畏途隨長江，",
                    "zhushu": "洙曰：莊子：“畏途者，十殺一人，則父子兄弟相戒。”○蒭曰：釋文云：“險阻道，可畏懼者也。”"
                },
                {
                    "paragraph": "渡口下絶岸。",
                    "zhushu": "趙曰：海賦云：“絶岸千里。”"
                },
                {
                    "paragraph": "𦍑池上舟楫，",
                    "zhushu": "鄭曰：差，初加切。○趙曰：羗，緩進之貌。起於詩：“羗池其羽。”"
                },
                {
                    "paragraph": "杳窕入雲漢。",
                    "zhushu": "朱曰：陸士衡：“遺響入於雲漢。”"
                },
                {
                    "paragraph": "天寒荒野外，日暮中流半。",
                    "zhushu": "趙曰：鶡冠子云：“中流失船，一壷千金。”"
                },
                {
                    "paragraph": "我馬向北嘶，",
                    "zhushu": "洙曰：古詩：“胡馬嘶北風。”"
                },
                {
                    "paragraph": "山猿飲相喚。水淸石礧礧，",
                    "zhushu": "鄭曰：魯水切。"
                },
                {
                    "paragraph": "沙白灘漫漫。",
                    "zhushu": "洙曰：九歌：“石磊磊𠔃葛蔓蔓。”沈休文：“歸海水漫漫。”"
                },
                {
                    "paragraph": "逈",
                    "zhushu": "洙曰：一作“倐”。"
                },
                {
                    "paragraph": "然洗愁辛，",
                    "zhushu": "蘇曰：王夷甫：“得書洗我愁辛。”"
                },
                {
                    "paragraph": "多病一踈散。",
                    "zhushu": "蘇曰：嚴助遊陸渾山，歎曰：“多病無𦕅，來此踈散。”以釋沈鬱之興。"
                },
                {
                    "paragraph": "高壁抵嶔崟，",
                    "zhushu": "洙曰：一作“岑”。鄭曰：上去金，下助針切。○趙曰：選詩：“南山鬱嶽金。”"
                },
                {
                    "paragraph": "洪濤越凌亂。",
                    "zhushu": "洙曰：曹植：“泛舟越洪濤。”惠連：“淸波時凌乱。”"
                },
                {
                    "paragraph": "臨風獨回首，",
                    "zhushu": "蘇曰：王筠：“臨風長想英猷，時復回首東望。”"
                },
                {
                    "paragraph": "攬轡復三嘆。",
                    "zhushu": "洙曰：王夷甫：“慨然攬轡。”古詩：“一彈再三嘆。”曹子建：“欲還絶無蹊，攬轡止踟蹰。”○朋曰：范滂攬轡，慨然有澄青天下之志。○趙曰：左傳：“置食三歎。”礼記：“一唱三歎。”○師曰：甫遭乱離，故忘於奔走羈旅，是以有范滂澄清之志。柰何時不再見用，亦止於再三咨嗟，傷不得志也。",
                    "type": 2
                },
                {
                    "paragraph": "水㑹渡",
                    "zhushu": "魯曰：一云“水回渡”。",
                    "type": 2
                },
                {
                    "paragraph": "山行有常程，中夜尚未安。",
                    "zhushu": "蘇曰：㓂恂中夜悲愁，不得安寢。"
                },
                {
                    "paragraph": "微月没已乆，崖傾路何難。",
                    "zhushu": "洙曰：謝靈運：崖傾光難留。○蘇曰：程煜：“傾断路，人馬不通，如逢泥木，去住多難。”○趙曰：丘希範云：“崖傾嶼難傍。”"
                },
                {
                    "paragraph": "大江動我前，",
                    "zhushu": "洙曰：謝玄暉詩：“大江流日夜。”"
                },
                {
                    "paragraph": "洶若溟渤寛。",
                    "zhushu": "洙曰：謝靈運：“漲無端倪。”鮑明遠：“穿池𩔗冥勃。”"
                },
                {
                    "paragraph": "篙師暗理楫，",
                    "zhushu": "鄭曰：篙，始勞切，刺船竹。○洙曰：謝靈運：“理棹遄還期。遵渚騖脩坰。”○夢符曰：古按，左太冲吴都賦：“槁工檝師，選自閩禺。習御長風，狎翫靈胥。責千里於十隂，𦕅先期而須臾。”"
                },
                {
                    "paragraph": "謌𥬇輕波瀾。",
                    "zhushu": "蘇曰：謝眺新城路上詩：“吴兒未習水，謌𥬇欺波瀾。”"
                },
                {
                    "paragraph": "霜濃木石滑，風急",
                    "zhushu": "洙曰：一作“烈”。"
                },
                {
                    "paragraph": "手足寒。入舟已千憂，",
                    "zhushu": "洙曰：謝靈運：入舟陽已微。"
                },
                {
                    "paragraph": "陟巘仍萬盤。",
                    "zhushu": "洙曰：詩：“陟則在巘。”○趙曰：倣陸士衡詩：“仰陟髙山盤。”"
                },
                {
                    "paragraph": "廻眺",
                    "zhushu": "洙曰：一作“出”。"
                },
                {
                    "paragraph": "積水",
                    "zhushu": "洙曰：作“石”。"
                },
                {
                    "paragraph": "外，",
                    "zhushu": "趙曰：文子云：“積水成海。”"
                },
                {
                    "paragraph": "始知衆星乾。逺遊令人瘦，衰疾慙加餐。",
                    "zhushu": "洙曰：古詩：“思君令人老。“又：“努力加飡飯。”謝靈運：“衰疾當在斯。”○楊曰：曹子建：“沉憂今已老。”又：“吾得行遠遊，逺遊欲何之。”○趙曰：屈原有逺遊賦。",
                    "type": 2
                },
                {
                    "paragraph": "飛仙閣",
                    "zhushu": "",
                    "type": 2
                },
                {
                    "paragraph": "土",
                    "zhushu": "洙曰：一作“出”。"
                },
                {
                    "paragraph": "門山行窄，微徑縁秋豪。",
                    "zhushu": "洙曰：一云“徑微上秋豪”。○蘇曰：張儀過太行曰：“微逕穿雲。”仰視縁雲，若秋毫蟠折。"
                },
                {
                    "paragraph": "棧雲闌干峻，梯石結構牢。",
                    "zhushu": "洙曰：見新亭結構罷注。"
                },
                {
                    "paragraph": "萬壑欹踈林，",
                    "zhushu": "洙曰：一作“竹”。○趙曰：顧㨟之：“萬壑爭流。”"
                },
                {
                    "paragraph": "積隂帶奔濤。寒月外淡泊，長風中怒號。",
                    "zhushu": "洙曰：莊子：“風作則萬竅怒號。”"
                },
                {
                    "paragraph": "歇鞍在地底，始覺所歷高。往來雜坐卧，人馬同疲勞。",
                    "zhushu": "蘇曰：李陵：“人疲馬勞，一日三戰。”○趙曰：句法使苦寒行人同馬時飲。"
                },
                {
                    "paragraph": "浮生有定分，飢飽豈可逃。",
                    "zhushu": "蘇曰：吴律：“飢飽榮悴，人之定分，非所苟欲可得也。”"
                },
                {
                    "paragraph": "歎息謂妻子，我何隨汝曹。",
                    "zhushu": "洙曰：馬援傳：“吾欲使汝曹聞人過失，如聞父母之名。”",
                    "type": 2
                },
                {
                    "paragraph": "五盤",
                    "zhushu": "魯曰：謂棧道盤屈有五重。",
                    "type": 2
                },
                {
                    "paragraph": "五盤雖云險，山色佳有餘。",
                    "zhushu": "洙曰：陶潛：“山氣日夕佳。”"
                },
                {
                    "paragraph": "仰凌棧道細，",
                    "zhushu": "洙曰：道，一作“閣”。漢祖入漢中，燒絶棧道。"
                },
                {
                    "paragraph": "俯映江木踈。地僻無網𦊙，",
                    "zhushu": "蘇曰：宋王出遊，見山鳥自得玉，歎曰：“此中林幽地僻，無網𦊙彈射，冝尔盡其天年也。”仲尼所謂“時哉，時哉”。宋玉此言微諷，盖明屈平之非也。"
                },
                {
                    "paragraph": "水清反多魚。",
                    "zhushu": "趙曰：揚雄：“水至清則無魚。”公據所見而反用之。"
                },
                {
                    "paragraph": "好鳥不妄飛，",
                    "zhushu": "師曰：淵明：“鳥倦飛而知還。”甫傷奔走，曾好鳥之不若。"
                },
                {
                    "paragraph": "野人半巢居。",
                    "zhushu": "洙曰：禮運：“冬居櫓巢。”王康居皆在太平時，亦有巢居。子選：“巢居知天寒。”○㤗伯曰：搜神記云：“巢居知風。”"
                },
                {
                    "paragraph": "喜見淳朴俗，",
                    "zhushu": "天啓曰：莊子：“澆淳散朴。”"
                },
                {
                    "paragraph": "坦然心神舒。東郊尚格闘，",
                    "zhushu": "洙曰：費誓：“東郊不開。”○蘇曰：范曾東郊：“金革不息，尚思格闘，戰壘满目，政散民流，田畒蕪没，寧不心痛。”○趙曰：指言東京之東郊，安史之兵所在，公詩屢言之矣。格闘出前漢，見上注。"
                },
                {
                    "paragraph": "巨猾何時除。",
                    "zhushu": "洙曰：東京賦：“巨猾間亹。”"
                },
                {
                    "paragraph": "故郷有弟妹，流落隨丘墟。",
                    "zhushu": "洙曰：曹子建：“零落隨丘山。”"
                },
                {
                    "paragraph": "成都萬事好，豈若歸吾廬。",
                    "zhushu": "洙曰：行客雖云樂，不如皁旋歸。李白：“錦城雖云樂，不如早還家。”陶潜：“吾亦愛吾廬。”○十朋曰：李白詩：“錦城雖云樂，不如早還家。”與此同意。",
                    "type": 2
                },
                {
                    "paragraph": "龍門閣",
                    "zhushu": "",
                    "type": 2
                },
                {
                    "paragraph": "淸江下龍門，",
                    "zhushu": "魯曰：按地里志：“施州清江縣。”"
                },
                {
                    "paragraph": "絶壁無尺土。",
                    "zhushu": "趙曰：謝靈運云：“晨䇿㝷絶壁。”"
                },
                {
                    "paragraph": "長風駕髙",
                    "zhushu": "洙曰：一作“白”。"
                },
                {
                    "paragraph": "浪，",
                    "zhushu": "洙曰：郭景純：“吞舟浮海底，高浪駕蓬英。”趙曰：言風駕起之。"
                },
                {
                    "paragraph": "浩浩自太古。",
                    "zhushu": "洙曰：古詩：“浩浩隂陽移。”○趙曰：浩浩，水貌，音上聲。其在水言之，如醴泉湧而浩浩。"
                },
                {
                    "paragraph": "危途中縈盤，",
                    "zhushu": "洙曰：一云“縈盤道”。"
                },
                {
                    "paragraph": "仰望垂線縷。滑石欹誰鑿，",
                    "zhushu": "洙曰：謝靈運：“苔滑誰能歩。”"
                },
                {
                    "paragraph": "浮梁裊相柱。",
                    "zhushu": "洙曰：西京賦：“峙遊極於浮柱。”陸左公：“形聲飛棟，勢超浮柱。”○趙曰：滑石，自是石之滑。浮梁，自是梁之浮。舊注所引雖旁見，而其義非也。"
                },
                {
                    "paragraph": "目眩隕雜花，頭風吹過雨。",
                    "zhushu": "洙曰：一云“飛過雨”。○趙曰：滑在之欹，浮梁之裊，皆難行之地，故目生昡，頭生風矣。目眩，出史心乱“目眩之昏眩，如見雜花之隕落”。頭風，出魏太祖讀陳淋檄草“頭風自愈頑”。或生風如過雨之吹，皆言其地險絶而然也。"
                },
                {
                    "paragraph": "百年不敢料，",
                    "zhushu": "洙曰：潘安仁：“人生天地間，百年孰能要。”○趙曰：劉機：“百年興廢長知吾孰敢料也。”"
                },
                {
                    "paragraph": "一隊那得取。飽聞",
                    "zhushu": "洙曰：一作“知”。"
                },
                {
                    "paragraph": "經瞿塘，",
                    "zhushu": "洙曰：瞿塘，峽名。"
                },
                {
                    "paragraph": "足見渡大庾。",
                    "zhushu": "洙曰：大庾，嶺名。○趙曰：以龍門閣之險峻推言而比之也。瞿塘峽在巫之下，大庾嶺在䖍州之前。"
                },
                {
                    "paragraph": "終身歷艱險，恐懼從此數。",
                    "zhushu": "師曰：瞿塘、大庾雖險，不若此閣道爲險之至。甫至此，恐懼，若屈桓數險阻之處，當從此爲始也。",
                    "type": 2
                },
                {
                    "paragraph": "石櫃閣",
                    "zhushu": "",
                    "type": 2
                },
                {
                    "paragraph": "季冬日已長，",
                    "zhushu": "唐曰：日自至節後旋長，宫中以紅線量日影，長至遂添一線。"
                },
                {
                    "paragraph": "山晚半天赤。",
                    "zhushu": "何曰：謂反照也。"
                },
                {
                    "paragraph": "蜀道多草花，江間饒竒石。",
                    "zhushu": "洙曰：江淹詩：“崦山多靈草，海濵饒竒石。”"
                },
                {
                    "paragraph": "石櫃曾波上，臨虚蕩髙壁。",
                    "zhushu": "夢符曰：右按郭璞江賦：“迅雖臨虚以騁巧，孤玃登危而雍容。”"
                },
                {
                    "paragraph": "清暉回群鷗，",
                    "zhushu": "洙曰：謝靈運詩：“山水含清暉。”"
                },
                {
                    "paragraph": "暝色帶逺客。",
                    "zhushu": "洙曰：謝靈運：“林壑歛暝色。”"
                },
                {
                    "paragraph": "羇栖負幽意，感歎向絶跡。信甘孱懦嬰，",
                    "zhushu": "鄭曰：上鋤山，下，奴卧切，弱也。"
                },
                {
                    "paragraph": "不獨凍餒迫。優遊謝康樂，",
                    "zhushu": "洙曰：晉謝玄暉也。○修可曰：謝玄暉封康樂公，孫靈運襲其封，與何長瑜等以文章賞㑹，共爲山澤之遊。詩家稱康樂，乃靈運，非玄暉也。以南史考之，謝宻傳云：“謝渾爲韻語奬勸靈運等曰：‘康樂誕通度，實有名家韻。’”王籍傳云：“籍爲詩慕謝靈運，至其合也，殆無媿色。時人咸謂康樂之有籍，如仲尼之有丘明。”武陵昭王華傳云：“曅與諸王共作短句詩，斈謝靈運躰。髙帝曰：‘康樂放蕩，作躰不辨有首尾。安仁、士衡，深可宗尚。’”簡文與湘東王書云：“時有傚謝康樂、裴鴻臚文者，抑亦感焉。何者？謝客吐言天拔，出於自然，時有不拘，是其糟粕。”亦謂靈運也。因是詩注以康樂爲謝玄，故詳辨之云。"
                },
                {
                    "paragraph": "放浪陶彭澤。",
                    "zhushu": "洙曰：陶潜彭澤令。"
                },
                {
                    "paragraph": "吾衰未自由，謝爾性有適。",
                    "zhushu": "洙曰：有，一作“所”。○師古曰：謝、陶軰優游放浪，無所繫滯。今甫未能自由，止於二子適性之樂，頗有感焉。",
                    "type": 2
                },
                {
                    "paragraph": "桔柏渡",
                    "zhushu": "鄭曰：桔，居屑切。",
                    "type": 2
                },
                {
                    "paragraph": "靑冥寒江渡，",
                    "zhushu": "趙曰：楚辭：“據靑冥而攄虹。”靑靑冥冥，髙逺之貌。"
                },
                {
                    "paragraph": "駕竹爲長橋。竿濕煙漠漠，",
                    "zhushu": "洙曰：一云“竹竿濕漠漠”。謝玄暉：“生煙紛漠漠。”"
                },
                {
                    "paragraph": "江水風蕭蕭。",
                    "zhushu": "洙曰：水，一作“永”。風蕭蕭𠔃易水寒。"
                },
                {
                    "paragraph": "連笮動嫋娜，",
                    "zhushu": "鄭曰：笮，側柏切。嫋，乃了反。娜，奴可切。○洙曰：連竹索而爲梁，謂之笮。前漢：“卬笮之君。”"
                },
                {
                    "paragraph": "征衣颯飄颻。急流鴇鷁散，",
                    "zhushu": "鄭曰：上愽好。下，五歷切。○洙曰：西都：“蒼鴰鷁鶂。”○趙曰：郭璞上林賦注曰：“似鴈無後趾也。”"
                },
                {
                    "paragraph": "絶岸黿鼉驕。",
                    "zhushu": "魯曰：鴇鷁，喻舟船也。黿鼉，喻橋梁也。驕，壯也。"
                },
                {
                    "paragraph": "西轅自兹異，東逝不可要。高通荆門路，闊㑹滄海潮。孤光隱顧眄，遊子悵寂寥。無以洗心胷，前登伹山椒。",
                    "zhushu": "洙曰：桔柏，乃又州、嘉陵二江合流處也。東下入渝，合通荆門矣。○蒼舒曰：右按廣韻：“椒，山頂。”文選曰：“稅鑾登山椒。”又集仙記：“北海雕青，大㑹於山椒。”○十朋曰：謝惠連詩：“悲猿響山椒。”漢武帝李夫人賦：“釋馬山椒。”廣雅曰：“土髙四墮曰山椒。”謝莊月賦：“菊散芳於山椒。”",
                    "type": 2
                },
                {
                    "paragraph": "劒門",
                    "zhushu": "魯曰：自蜀出漢中皆自是，故以門名。背有閣道，在㳯潼郡東北，蜀之險㑹。",
                    "type": 2
                },
                {
                    "paragraph": "惟天有設險，",
                    "zhushu": "洙曰：比有劒門天設之險。○蘇曰：許襄関河阻絶，乃天設險以全其封疆。○孝祥曰：易：“天險不可升，地險山川丘陵，王公設險以守其國。○趙曰：今公詩參取易中語，以言劒門乃天造之險也。”"
                },
                {
                    "paragraph": "劒閣",
                    "zhushu": "洙曰：一作“門”。"
                },
                {
                    "paragraph": "天下壯。",
                    "zhushu": "蘇曰：嚴助至蜀，見劒門関，乃歎曰：“天下壯險，抚隘喉衿，莫過此関也。”立馬乆之而去。"
                },
                {
                    "paragraph": "連山抱西南，石角皆北向。",
                    "zhushu": "洙曰：劒山主石，皆向北，如拜伏狀。○趙曰：此言地形勢雖險，而趍中原自然之勢。觀劒門山雖抱西南，而石角北向，則有靣内之義。"
                },
                {
                    "paragraph": "兩崖崇墉𠋣，",
                    "zhushu": "趙曰：即是詩“其崇如墉”，非崇墉言，言此崇國之墉也。張協玄武館賦云：“崇墉四匝。”"
                },
                {
                    "paragraph": "刻畫城郭狀。",
                    "zhushu": "洙曰：蜀郡賦：“金城石郭，兼匝中區。旣麗且崇，實號成都。”"
                },
                {
                    "paragraph": "一夫怒臨𨵿，",
                    "zhushu": "洙曰：一作“門”。"
                },
                {
                    "paragraph": "百萬未可傍。",
                    "zhushu": "洙曰：蜀都賦：“一人守隘，万夫莫向。”張孟陽劒閣鉻：“一人荷㦸，萬夫赼趄。”傍，一作“仰”。"
                },
                {
                    "paragraph": "珠玉走中原，",
                    "zhushu": "蘇曰：陳涉：“珠玉无脛，遍走中原。”何也？"
                },
                {
                    "paragraph": "岷峨氣悽愴。",
                    "zhushu": "洙曰：岷，青城山也。峨，峨眉也。○趙曰：珠玉之於中原，必着走字者，或曰：“古之言珠玉，曰無翼而飛，無脛而行，非謂人之所携持若飛走也。”岷山在成都之西，青城山是也。峩山在成都之西南，峨眉山是也。逺人困於誅求，而悽愴之氣見於岷峨。以二山無情之物，猶且𠉯愴，則有情之民可知矣。"
                },
                {
                    "paragraph": "三皇五帝前，",
                    "zhushu": "蘇曰：王子淵：“三皇五帝前事，臣不可知，盖無書可攷。”"
                },
                {
                    "paragraph": "雞犬莫相放。",
                    "zhushu": "洙曰：相，一云“自蜀至秦，方與中國通”。"
                },
                {
                    "paragraph": "後王尚柔逺，",
                    "zhushu": "洙曰：書：“柔逺能迩。”"
                },
                {
                    "paragraph": "職貢道已喪。",
                    "zhushu": "田曰：朱雲：“諸侯分權擅據，割地土，不復有職貢之道。”○趙曰：跋扈者廢職貢而不可制。公詩託言後王尚柔逺，而不敢斥言主者削弱之政。"
                },
                {
                    "paragraph": "至今英雄人，",
                    "zhushu": "蘇曰：章邯遂使英雄之輩，逓相睚眦。"
                },
                {
                    "paragraph": "髙視見霸王。",
                    "zhushu": "鄭曰：霸王，于况切。"
                },
                {
                    "paragraph": "并吞與割據，",
                    "zhushu": "洙曰：李特送流人至劒門，箕踞四顧，太息曰：“劉禪有此形勢，而束手於人乎？”遂潜謀割據。"
                },
                {
                    "paragraph": "極力不相讓。",
                    "zhushu": "趙曰：遂使英雄者見覇王特在髙視之間，可以爲之，於是或并、或吞、或割據，皆極力爲之而不少譲。"
                },
                {
                    "paragraph": "吾將罪真宰，",
                    "zhushu": "洙曰：見前注。○趙曰：莊子：“若有真宰存焉，而不得其朕。”"
                },
                {
                    "paragraph": "意與鏟疊嶂。",
                    "zhushu": "鄭曰：鏟，楚産切。○洙曰：海賦：“鏟臨崖之阜逹。”○蘇曰：𡊮盎曰：“諸公欲鏟連疊嶂，而造物復如何？”○趙曰：韻書云：“平鐵也。”"
                },
                {
                    "paragraph": "恐此復偶然，臨風黙惆悵。",
                    "zhushu": "洙曰：成都自前漢公孫述，後漢劉備，晉李雄、王建、孟知祥之屬，皆因中原多事，恃險割據也。○趙曰：末四句則公之忠憤之辭矣。○師曰：恐當肅宗中原未平之日，偶復爲割據之禍者，是以臨風惆悵，而爲國家黙爲之慮也。",
                    "type": 2
                },
                {
                    "paragraph": "鹿頭山",
                    "zhushu": "彦輔曰：按地理志：“漢州德陽縣有鹿頭山。”",
                    "type": 2
                },
                {
                    "paragraph": "鹿頭何亭亭，是日慰飢渴。",
                    "zhushu": "趙曰：西都賦之言宫室曰：“狀迢迢以亭亭。”陸士衡詩：“願保金石軀，慰妾常飢渇。”"
                },
                {
                    "paragraph": "連山西南斷，俯見千里豁。",
                    "zhushu": "洙曰：自秦入蜀，山嶺重複，極爲險阻。及下鹿頭関，東望成都，沃野千里，䓗𣡸之氣，乃若煙霞靄然。"
                },
                {
                    "paragraph": "遊子岀京華，劒門不可越。",
                    "zhushu": "洙曰：京華，一云“咸京”。○蒼舒曰：古按文選張孟陽劒閣銘曰：“惟蜀之門，作固作鎮。是曰劒閣，壁立萬仞。”酈元水經注曰：“劒戍北去大劒三十里，連山絶險，飛閣相連，故謂之劒閣。”○田曰：鍾㑹平蜀，至綿谷，語左挍曰：“山川懸遠，已盡咫尺，劍門不可開越，何計入蜀？公可籌度。”"
                },
                {
                    "paragraph": "及兹阻險盡，始喜原野闊。殊方昔三分，霸氣曽間發。",
                    "zhushu": "鄭曰：間，居莧切。○師曰：昔魏、吴、蜀三分天下，劉備據此一方，以建霸王之業，故云云。"
                },
                {
                    "paragraph": "天下今一家，",
                    "zhushu": "洙曰：隋書：“今天下一家。”○韓曰：今肅宗中興，天下已一家矣。"
                },
                {
                    "paragraph": "雲端失𩀱闕。",
                    "zhushu": "洙曰：華闕𩀱邈，重門洞開。又：“飛陞躡雲端。”○夢符曰：右按神異䋌曰：“東南有石井，其方百丈，上有二石闕，俠東南靣，上有蹲熊，有榜著闕題曰“地户”。又古樂府仙人篇：“閶闔正嵯峨，𩀱闕萬丈餘。”又公興孫遊天台賦：“𩀱闕雲竦以夾路，瓊臺中天而懸居。朱闕玲瓏於林間，玉堂隱映於髙隅。”顧愷之啓蒙記注曰：“天台山列𩀱闕於青雲中，上有瓊樓、瑶林、醴泉，仙物畢具。”○趙曰：雲端，祖出杖乗樂府曰：“美人在雲端，天路隔無期。”失𩀱闕，天子之闕也。祖於元聖本紀曰：“許由欲觀帝意，曰：‘帝坐華堂，靣𩀱闕，君之榮願得矣。’公詩言失𩀱闕者，以天下旣一家，皆爲臣属，故所僣擬天子之闕不復見矣。”"
                },
                {
                    "paragraph": "悠然想楊馬，繼起名硉兀。",
                    "zhushu": "鄭曰：硉，即兀切，危石也。○洙曰：左太冲作蜀都賦：“江漢炳靈，丗載其英。欎若相如，皭若君平。王褒暐曄而秀發，揚雄含章而挺生。”揚，揚雄。馬，馬相如。"
                },
                {
                    "paragraph": "有文",
                    "zhushu": "洙曰：一作“才”。"
                },
                {
                    "paragraph": "令人傷，",
                    "zhushu": "師曰：揚、馬二子皆蜀人，有文章，皆不𩔰用於漢。甫至此追思二子，亦若己之不遭其時也。"
                },
                {
                    "paragraph": "何處埋爾骨。紆餘脂膏地，",
                    "zhushu": "髙曰：紆餘，廣逺貌。脂膏地，言其肥沃也。"
                },
                {
                    "paragraph": "𢡖澹豪俠窟。",
                    "zhushu": "洙曰：蜀都賦：“外負銅梁於岩渠，内函要害以膏腴。”○趙曰：成都冨饒之地，故公指爲脂膏也。豪俠窟，見郭璞云：“京華遊俠窟。”公変其字尔。"
                },
                {
                    "paragraph": "杖鉞非老臣，宣風豈專達。兾公柱石姿，論道邦國活。斯人亦何幸，公鎭踰歳月。",
                    "zhushu": "洙曰：公謂僕射裴兾公冕也。言裴公爲尹，尚有歳月之期，此斯人之所以幸也。此句可以見杜公𥘉來成都，非爲嚴武而來也。",
                    "type": 2
                },
                {
                    "paragraph": "成都府",
                    "zhushu": "修可曰：是詩子美寓意深矣。淮南子曰：“西景垂在樹端，謂之桑榆也。”說曰：桑榆之景，理無逺照。今也日薄桑榆，而其光翳翳，止足照我衣裳，則不能逺照矣，以喻明皇以太上皇居西内也。初月不髙岀，衆星尚爭光，而喻粛宗即位未乆，而史思明之徒尚在也。盖粛宗於天寳之丁酉，而子羙乾元庚子至成都，以其時考之，故知其寓意如此也。○鄭曰：劎南西路，蜀州也。",
                    "type": 2
                },
                {
                    "paragraph": "翳翳桑榆日，",
                    "zhushu": "洙曰：歸去來：“景翳翳以將入。”東觀記收之。桑榆，江淹：“曾是迫桑榆，歳暮從所東。”○趙曰：桑榆，晩日也。"
                },
                {
                    "paragraph": "照我征衣裳。",
                    "zhushu": "蘇曰：團圎江上月，照我征衣裳。○趙曰：沈嗣宗詠懷詩曰：“灼灼西隤，　餘光照我衣。”"
                },
                {
                    "paragraph": "我行山川異，忽在天一方。",
                    "zhushu": "蘇曰：曹植与陳琳䟽曰：“昔与子西園聮鑣遊○語𥬇嚮，今忽睽别，在天一方，後㑹邈然，莫可得也。”古詩曰：“各在天一方。”甫亦全用。又云：“各在天一涯。”觀子美詩，固知爲後丗史，不虚語矣。○劉曰：成都偏在西，故云天一方。"
                },
                {
                    "paragraph": "但逢新人民，",
                    "zhushu": "洙曰：曹子建：“不見𦒿舊老，但覩新少年。山川阻逺別，從㑹日見長。”"
                },
                {
                    "paragraph": "未卜見故郷。大江東流去，",
                    "zhushu": "洙曰：謝玄暉：“大江流日夜。”"
                },
                {
                    "paragraph": "遊子去日長。",
                    "zhushu": "洙曰：短歌行：“去日苦多。”"
                },
                {
                    "paragraph": "曽城填華屋，",
                    "zhushu": "鄭曰：塡，陟刃切，定也。○洙曰：西都賦：“闐城溢郭，旁流百㕓。”曹子建：“生存華髪處。”○趙曰：曾城，層起之城。淮南子云：“崑崙山上有層城九重。”華屋，史記平原君傳：“㰱血於華屋之下。”"
                },
                {
                    "paragraph": "季冬樹木蒼。",
                    "zhushu": "洙曰：西都賦：“靈草冬榮，神木叢生。”東京賦：“脩竹冬青。”蜀都賦：“寒卉冬馥。”髙唐：“玄木冬榮。”○趙曰：前於發同谷縣題下公自注云：“乾元二年十二月一日，自隴右赴劒南紀行。”而今詩云“季冬樹木蒼”，則至成都乃是月也。元祐中，胡資政守蜀，作草堂詩碑，引云：“先生至成都，月日不可考，盖不詳此也。”"
                },
                {
                    "paragraph": "喧然名都㑹，吹簫間笙篁。",
                    "zhushu": "洙曰：曹子建：“名都多妖。汝京洛岀少年。”詩：“吹笙鼓篂○蒼。”舒曰：右按漢志云：“勃、碣之間一都㑹也。”"
                },
                {
                    "paragraph": "信美無與適，",
                    "zhushu": "洙曰：王仲宣登樓賦：“雖信美而非吾士𠔃，曾何足以少留。”"
                },
                {
                    "paragraph": "側身望川梁。",
                    "zhushu": "洙曰：四愁詩：“側身西望涕沾裳。”魏文帝：“欲済河，無梁。”"
                },
                {
                    "paragraph": "鳥雀夜各歸，中原杳茫茫。",
                    "zhushu": "趙曰：觀衆鳥識巢而夜歸，乃思其中原故郷之地而不得返。"
                },
                {
                    "paragraph": "𥘉月岀不髙，衆星尚爭光。",
                    "zhushu": "師曰：初月，喻肅宗𥘉即位。衆星，喻安史之徒与天子抗衡。"
                },
                {
                    "paragraph": "自古有覉旅，我何苦哀傷。",
                    "zhushu": "洙曰：鮑明逺：“古來共如此，非君獨撫膺。”長門赋：“衆雞鳴而愁子𠔃，起視月之精光。觀衆星之行列𠔃，畢昴出於東方。”九辨云：“仰明月而太息，歩列星而極明。”○師曰：此乃甫自寛之辭。",
                    "type": 2
                },
                {
                    "paragraph": "將適吳楚留別章使君留後兼幕府諸公",
                    "zhushu": "得栁字。",
                    "type": 2
                },
                {
                    "paragraph": "我",
                    "zhushu": "洙曰：一作“南”。"
                },
                {
                    "paragraph": "來入蜀門，歳月亦已乆。",
                    "zhushu": "洙曰：古詩：“歳月忽已晚。”"
                },
                {
                    "paragraph": "豈惟長兒童，自覺成老醜。",
                    "zhushu": "洙曰：阮籍詩：“朝爲美少年，夕暮成醜老。”"
                },
                {
                    "paragraph": "常恐性坦率，失身爲杯酒。",
                    "zhushu": "洙曰：古詩：“失意杯酒間。”"
                },
                {
                    "paragraph": "近辭痛飲徒，折節萬夫",
                    "zhushu": "洙曰：一作“人”。"
                },
                {
                    "paragraph": "後。",
                    "zhushu": "洙曰：前漢：“郭觧年長，臾折節爲儉，以德報怨。”○蘇曰：邢充胷襟恢廓，豈折其髙節，挫其鋭志，從萬夫之後，爲叅御之徒欤？○趙曰：此言䘮失其身，特以愛酒而已，所以下有折節云者，摧折其節血，悔過之義。舊注引古詩“失意杯酒間”，非是。"
                },
                {
                    "paragraph": "昔如縱壑魚，",
                    "zhushu": "洙曰：王子淵頌：“如巨魚之縱大壑。”"
                },
                {
                    "paragraph": "今如䘮家狗。",
                    "zhushu": "洙曰：孔子纍纍然若䘮家之狗。"
                },
                {
                    "paragraph": "旣無遊方戀，",
                    "zhushu": "洙曰：所遊必有方。又：“君子遊必擇方。”○趙曰：礼記：“所遊必有方。”言父母在堂，當不逺遊也。公己無父母，故無此戀矣。舊注非。"
                },
                {
                    "paragraph": "行止復何有。相逢半新故，取别随薄厚。不意靑草湖，",
                    "zhushu": "洙曰：青草湖，在湖南。"
                },
                {
                    "paragraph": "扁舟落吾手。",
                    "zhushu": "蘇曰：張翰曰：“不意吴江扁舟落吾手中。”"
                },
                {
                    "paragraph": "眷眷章梓州，開筵俯髙桞。樓前出騎馬，帳下羅賔友。健兒簸紅旗，此樂幾",
                    "zhushu": "洙曰：作“或”。"
                },
                {
                    "paragraph": "難朽。日車隱崑崙，",
                    "zhushu": "洙曰：莊子徐無鬼：“若乗日之車。”"
                },
                {
                    "paragraph": "鳥雀噪户牖。",
                    "zhushu": "蘇曰：徐騏養素曠蕩，居少室山，鳥雀朝夕噪𪧐。戸牗，坐隅之間。"
                },
                {
                    "paragraph": "波濤未足慰，三峽徒雷吼。",
                    "zhushu": "洙曰：七發：“将以八月望，与諸矦逺方交遊兄弟並往觀儔乎廣陵之曲江。”又云：“雷聞百里，江水逆流，海水上潮，波湧而滀起，混混庉庉，声如雷吼鼓，此天下怪異詭觀也，太子能強起觀之乎？”"
                },
                {
                    "paragraph": "所憂盗賊多，重見衣冠走。中原消息斷，黄屋今安否？",
                    "zhushu": "洙曰：黄屋，斥天子也。○趙曰：吐蕃䧟京師，代宗出符而地逺，所未知也。"
                },
                {
                    "paragraph": "終作適荆蠻，",
                    "zhushu": "洙曰：王仲宣十哀詩：“西京亂無象，𧲣虎方構患。捐棄中國去，逺身適㓝蛮。荆蠻非我郷，何爲乆滯滛。”"
                },
                {
                    "paragraph": "安排用莊叟。",
                    "zhushu": "洙曰：謝靈運：“居常以待終，處順故安排。”○趙曰：莊子：“安排化去，乃入于寥天一。”"
                },
                {
                    "paragraph": "隨雲拜東皇，挂席上南斗。",
                    "zhushu": "洙曰：謝靈運：“揚帆采石華，挂席拾海月。”○趙曰：屈原九歌有東皇太一。東皇，所以言楚。春秋說題云：“南斗，吴地也。東皇之廟，隨雲而拜之；南斗之地，排席而上之，非啇吴楚而然乎？”"
                },
                {
                    "paragraph": "有使即寄書，無使長回首。",
                    "zhushu": "蘇曰：韓斐送李定岀上東門，握斐手曰：“因風示信，慰我跂仰。”定曰：有使即寄書，以通安好。",
                    "type": 2
                },
                {
                    "paragraph": "早發射洪縣南途中作",
                    "zhushu": "",
                    "type": 2
                },
                {
                    "paragraph": "將老憂貧窶，",
                    "zhushu": "魯曰：詩云：“終窶且貧。”窶，賤也。"
                },
                {
                    "paragraph": "筋力豈能及。",
                    "zhushu": "趙曰：使老者不以筋力爲禮。"
                },
                {
                    "paragraph": "征途乃",
                    "zhushu": "洙曰：一作“復”。"
                },
                {
                    "paragraph": "侵星，",
                    "zhushu": "洙曰：鮑明逺：“侵星赴早路。”畢景逐前儔。"
                },
                {
                    "paragraph": "得使諸病入。鄙人寡道氣，在困無獨立。俶裝逐徒旅，",
                    "zhushu": "鄭曰：俶，昌六切。○魯曰：顔延年詩：“改服飭徒旅。”○修可曰：張平子思玄賦：“占旣吉而無悔𠔃，簡元辰而淑裝。”注：“俶，始也。”"
                },
                {
                    "paragraph": "達曙陵險澁。",
                    "zhushu": "洙曰：潘正叔：“丗故尚未夷，崤函方險澁。”"
                },
                {
                    "paragraph": "寒日岀霧遲，清江轉山急。",
                    "zhushu": "唐曰：江爲山所激。"
                },
                {
                    "paragraph": "僕夫行不進，駑馬若維縶。",
                    "zhushu": "鄭曰：陟立切。○趙曰：詩：“縶之維之。”"
                },
                {
                    "paragraph": "汀洲稍踈散，",
                    "zhushu": "何曰：岸行坦夷也。"
                },
                {
                    "paragraph": "風景開怏悒。空慰所尚懷，終非曩遊集。衰顔偶一破，勝事難屢挹。茫然阮籍徒，更灑楊朱泣。",
                    "zhushu": "洙曰：阮籍常不由徑路而行，途窮則哭楊朱，泣多歧。○師曰：甫遭窮途，至於東西南北，了無定居，安免掦朱之揮淚邪？",
                    "type": 2
                },
                {
                    "paragraph": "通泉驛南去通泉縣十五里山水作",
                    "zhushu": "魯曰：地理志：“通泉縣在梓州東南，北三十里。去縣十五里有佳山水，諺號沈家坑。甫至此覧眺，愛其山水，而有是作。”",
                    "type": 2
                },
                {
                    "paragraph": "溪衣行自濕，亭午氣始散。",
                    "zhushu": "洙曰：天台賦：“羲和亭午，遊氣髙褰。”"
                },
                {
                    "paragraph": "冬温蚊蚋在，人逺鳬鴨亂。",
                    "zhushu": "髙曰：行人少也。"
                },
                {
                    "paragraph": "登頓生曽隂，",
                    "zhushu": "洙曰：江文通：“日落長沙渚，曽隂萬里生。”"
                },
                {
                    "paragraph": "欹傾岀髙岸。驛樓衰栁側，縣郭輕煙畔。一川何綺麗，",
                    "zhushu": "洙曰：劉公幹綺麗不可忘。○魯曰：所謂沈家坑也。"
                },
                {
                    "paragraph": "盡日窮壯觀。山色逺寂寞，江光夕滋漫。傷時愧孔父，",
                    "zhushu": "修可曰：孔子嘆鳳泣麟，皆傷時也。"
                },
                {
                    "paragraph": "去國同王粲。",
                    "zhushu": "洙曰：王粲，字仲宣，山陽人。避地𠛼州，後爲魏侍中。在荆州日，甞思歸，因登樓作賦。○趙曰：王粲，漢獻帝西遷，西京擾亂，乃之荆州依劉表。其七哀詩：“西京亂無象，𧲣虎方遘患。復弃中國去，逺身適荆蠻。”○師曰：昔魏王粲去國來依劉表。甫去杜鄠而遊蜀，豈不同王粲之去國乎？"
                },
                {
                    "paragraph": "我生苦飄零，所歷有嗟嘆。",
                    "zhushu": "",
                    "type": 2
                },
                {
                    "paragraph": "發閬中",
                    "zhushu": "",
                    "type": 2
                },
                {
                    "paragraph": "前有毒蛇後猛虎，溪行盡日無村塢。",
                    "zhushu": "洙曰：時盗賊縱横，政役煩重，而民不安居也。"
                },
                {
                    "paragraph": "江風蕭蕭雲拂地，山木慘慘天欲雨。女病妻憂歸意速，",
                    "zhushu": "趙曰：此言歸梓州也。秋花錦石，可玩之物，以歸意速，不復数之矣。"
                },
                {
                    "paragraph": "秋花錦石誰復數？别家三月一得書，避地何時免愁苦？",
                    "zhushu": "洙曰：賢者避地。○趙曰：公以九月自梓往閬，至十二月而復歸梓。",
                    "type": 2
                },
                {
                    "paragraph": "發劉郎浦",
                    "zhushu": "鮑曰：先主納吴女處也。吕温詩云：“吴蜀成婚此水潯，眞珠歩障幄黄金。誰将一女輕天下，欲換劉郎鼎峙心。”○鄭曰：在荆州。○宋曰：浦属浹州，甫擬下峽過衡陽，有此作。",
                    "type": 2
                },
                {
                    "paragraph": "挂帆早發劉郎浦，疾風颯颯昏亭午。",
                    "zhushu": "夢符曰：右按江陵圖經：“劉郎浦，左石首縣。”浦或作“㐲”。○趙曰：自公安縣欲往岳州所經行之處。○孫曰：亭，高貌，謂日正髙也。"
                },
                {
                    "paragraph": "舟中無日不沙塵，岸上空村盡豺虎。",
                    "zhushu": "洙曰：言多盗賊也。○趙曰：張孟陽云：“盗賊如𧲣虎。”"
                },
                {
                    "paragraph": "十日北風風未回，客行歳晚尤相催。白頭厭伴漁人𪧐，黄㡌靑鞋歸去來。",
                    "zhushu": "趙曰：雖在江湖，厭與漁人爲伴，乃欲深藏髙隱矣。○沈曰：黄帽，乃籜冠；青鞋，乃芒鞋也。",
                    "type": 2
                },
                {
                    "paragraph": "宿鑿石浦",
                    "zhushu": "",
                    "type": 2
                },
                {
                    "paragraph": "早宿賔從勞，仲春江山麗。飄風過無時，舟檝不敢繫。",
                    "zhushu": "洙曰：飄，暴風也。○趙曰：莊子曰：“泛乎若不繫之舟。”風而不繫，則流蕩矣。"
                },
                {
                    "paragraph": "回塘澹暮色，日没衆星嘒。缺月殊未生，",
                    "zhushu": "洙曰：缺，殘也。"
                },
                {
                    "paragraph": "靑燈死分翳。",
                    "zhushu": "洙曰：青，言無光也。"
                },
                {
                    "paragraph": "窮途多俊異，亂丗少恩惠。",
                    "zhushu": "洙曰：以丗亂，故恩惠少，而窮多俊異也。趙曰：俊異之士在窮途，則膏澤不下於民，而亂丗少蒙其恩惠，即非是亂丗少恩惠，以致俊異之窮。舊注非。"
                },
                {
                    "paragraph": "鄙夫亦放蕩，草草頻卒歳。斯文憂患餘，聖哲垂彖繫。",
                    "zhushu": "洙曰：聖人作易，與民同憂患也。其言象皆示於彖、繫。○趙曰：作易者，其有憂患乎？師曰：分翳，半晴也。青灯，言無光也。窮途多俊異，言俊異之士多困於窮賤，而愚鄙多取冨貴也。亂丗少恩惠，言賦役横出，而民不蒙其澤也。草草，勞皃。卒𡻕，謂終歳勤勤。斯文憂患餘，言彖、繫之作，在仲尼不遇之日。自古文土多因憂患中而作。文甫是詩之作，盡亦憤懣而有所激耳。",
                    "type": 2
                },
                {
                    "paragraph": "早行",
                    "zhushu": "",
                    "type": 2
                },
                {
                    "paragraph": "歌哭俱在曉，行邁有期程。孤舟似昨日，聞見同一聲。飛鳥數求食，潜魚亦獨驚。前王作網𦊙，設法害生成。",
                    "zhushu": "洙曰：網𦊙，先王所以養民也，而後王反以爲業。賦斂，所以平民也，而後丗反以害民。○趙曰：鳥數岀求食，所以自飽。魚旣潜而猶驚，所以求活。而小民利之，網羅其鳥，𦊙罩其魚，害物之生成。此公反傷前王之設法也。易曰：“作結繩而爲網𦊙，以佃以漁。”舊注非。"
                },
                {
                    "paragraph": "碧藻非不茂，髙帆終日征。干戈未揖讓，崩迫開其情。",
                    "zhushu": "洙曰：以干戈未寧，故崩迫而情僞自開。○趙曰：開放此情懷扵終日征行之間。○師曰：歌者爲商旅，哭者爲征夫。行邁有期程，言陸行有準定也。孤舟似昨日，言水行不斍進。潜魚亦獨驚，言横政猶加乎幽逺之地。網𦊙，先王所以養民，後丗反以此而害物。賦歛，所以平民，而後丗反以此而肆暴。碧藻非不茂也，征帆終日凌轢，所以不能遂性。微物尚然，况百姓乎？",
                    "type": 2
                },
                {
                    "paragraph": "過津口",
                    "zhushu": "",
                    "type": 2
                },
                {
                    "paragraph": "南岳自兹近，湘流東逝深。",
                    "zhushu": "洙曰：南岳，衡山也。湘流，湘江也。"
                },
                {
                    "paragraph": "和風引桂楫，",
                    "zhushu": "趙曰：梁元帝烏栖曲云：“沙棠作船桂爲楫。”"
                },
                {
                    "paragraph": "春日漲雲岑。回首過津口，而多楓樹林。",
                    "zhushu": "洙曰：楓，木名。○趙曰：元籍運懷詩云：“湛湛長江水，上有楓樹林。”舊注云：“楓，木名。”大誤矣。"
                },
                {
                    "paragraph": "白魚困宻網，黃鳥喧嘉音。物微恨通塞，惻隱仁者心。",
                    "zhushu": "趙曰：物之通塞，雖微不足道，而仁者於物，每惻隱其困塞矣。○師曰：南岳衡山、湘江已逺，故衡山日近。甫從䕫州迤邐取衡州，故云自兹近楚，岸多楓林。迴道，言水道回環，魚鳥皆有生者也。鳥喧嘉音，而魚困宻網，或塞或通，亦猶人有幸有不幸，此所以惻仁者之心也。"
                },
                {
                    "paragraph": "瓮餘不盡酒，膝有無聲琴。聖賢兩寂寞，眇眇獨開襟。",
                    "zhushu": "洙曰：傷時无君子，故獨開襟而己。○修可曰：即陶淵明有琴而無絃也。王仲宣登樓賦：“向北風而開襟。”",
                    "type": 2
                },
                {
                    "paragraph": "次空靈岸",
                    "zhushu": "鄭曰：空靈，當作“空舲”。酈元水經：“湘水縣有空舲峽。”十道四畨志云：“湘水空舲灘。”",
                    "type": 2
                },
                {
                    "paragraph": "沄沄逆素浪，",
                    "zhushu": "鄭曰：沄音雲。"
                },
                {
                    "paragraph": "落落展清眺。幸有舟檝遲，得盡所歷妙。空靈霞石峻，楓栝",
                    "zhushu": "洙曰：一作“枯”。○鄭曰：古活切，木名。"
                },
                {
                    "paragraph": "隱奔峭。",
                    "zhushu": "洙曰：奔，奔流也。峭，危峭也。”○趙曰：謝靈運云：“徒旅苦奔峭。”李善注云：“淮南子曰：‘岸峭者必陀。’許慎曰：‘陀，落也。’然奔亦落之義。”"
                },
                {
                    "paragraph": "青春猶無私，白日亦偏照。",
                    "zhushu": "洙曰：爲山嶺障閡，故偏照也。○蘇曰：陳𡣕妃：“白日照，然亦有遍照之處。”"
                },
                {
                    "paragraph": "可使營吾居，終焉託長嘯。",
                    "zhushu": "師曰：逆素浪，言遡流也。展清眺，言去巴蜀之阻，漸入寛平之鄉。括乃括柏也。奔峭，奔流。峭，謂峯峭。白日亦偏照，言崗峦互爲日所岀没。甫至此，喜其景物佳，欲託居焉，故曰“終焉託長嘯”。"
                },
                {
                    "paragraph": "毒瘴未足憂，兵戈滿邊徼。嚮者留遺恨，恥爲達人誚。廻㠶覬賞延，佳處領其要。",
                    "zhushu": "",
                    "type": 2
                },
                {
                    "paragraph": "宿花石戍",
                    "zhushu": "鄭曰：鄧愼思云：“在峽州。”鳳臺子以謂此詩在潭、衡之間作，謂在巴峽，非也。十道志：“潭州湘潭縣北二十里有錦石區。”疑花石即錦石。",
                    "type": 2
                },
                {
                    "paragraph": "午辭空靈岑，夕得花石戍。",
                    "zhushu": "洙曰：空霊在歸州。花石戍屬陜州。○鮑曰：唐志：“潭州長沙有花石戍。”舊注云峽州，妄也。○夢符曰：“右按歸州圖經：“空舲峽，東西十四里，在峽州夷陵縣界。”山經云：“江水歷峽東逕冝昌縣之挿竈下。”酈道元曰：“江之左岸，絶崖壁立數百丈，飛鳥所不能過棲，有一火燼挿在崖間，望見長數尺。”父老傳云：“昔洪水時，人泊舟崖側，以餘燼揰之，至今在焉。”十道志云：“歸有空舲峽，又有大沱水，沱之崖産花紋石，土人採爲硯。”空靈當作“空舲”。"
                },
                {
                    "paragraph": "岸䟽開闢水，",
                    "zhushu": "洙曰：一作“山”。自白狗峽至空靈山、花石，皆開闢之峽。"
                },
                {
                    "paragraph": "木雜今古樹。地蒸南風盛，春熱西日暮。四序本平分，氣𠉀何回互。茫茫天造間，理亂豈𢘆數。繫舟盤藤輪，杖䇿古樵路。罷人不在村，",
                    "zhushu": "鄭曰：罷音疲。○洙曰：罷人，言民困於征役而罷敝。不在村，不安居也。"
                },
                {
                    "paragraph": "野圃泉自注。柴扉雖蕪没，農器尚牢固。山東殘逆氣，呉楚守王度。",
                    "zhushu": "洙曰：安史之亂，王命之所及者，吴楚蜀而已。○夢符曰：右按春秋左氏傳：“史𠋣相誦祈招之詩曰：‘祈招之愔愔，式昭德音。思我王度，式如玉，式如金。形民之力，而無醉飽之心。’”"
                },
                {
                    "paragraph": "誰能扣君門，下令減征賦。",
                    "zhushu": "洙曰：憫下情不上達也。○趙曰：山東之河北也。安史之亂，唯吴楚知所尊王命，故欲扣君門而爲之減征賦也。○師曰：開闢水，言天地開闢已來，有此峽水，非禹之所鑿也。四時多南風，其地春熱。宋玉九辨：“皇天分平四時兮，𥨸獨悲此凛然。白露旣下降百草𠔃，俺離披此梧楸。”四序平分，寒暑自有節，何此地之氣候差互乎？乃知天地造化治亂之理，亦無常數也。盤藤輪，言藤蔓盤結如車輪。罷人，言民困於賦役，逋竄而不安居也。下令咸征賦，言無人以重斂請於君，薄賦以恤民也。",
                    "type": 2
                },
                {
                    "paragraph": "早發",
                    "zhushu": "",
                    "type": 2
                },
                {
                    "paragraph": "有求常百慮，斯文亦吾病。以兹朋故多，窮老驅馳併。",
                    "zhushu": "趙曰：以斯文自任，衆所共知，而朋友故舊之多，自是驅馳頻併矣。"
                },
                {
                    "paragraph": "早行篙師怠，席挂風不正。",
                    "zhushu": "洙曰：席，張席以爲帆也。風不正，不順風。"
                },
                {
                    "paragraph": "昔人戒垂堂，",
                    "zhushu": "洙曰：謂千金之子，坐不垂堂。"
                },
                {
                    "paragraph": "今則奚奔命。",
                    "zhushu": "修可曰：傳云：“一歳七奔命。”"
                },
                {
                    "paragraph": "濤飜黒蛟躍，日岀黄霞映。",
                    "zhushu": "洙曰：鮑明逺：“騰沙欎黄霧，飜浪揚白鷗。”"
                },
                {
                    "paragraph": "煩促瘴豈侵，頽𠋣睡未醒。",
                    "zhushu": "洙曰：未，一作“還”。○鄭曰：醒，新佞切。"
                },
                {
                    "paragraph": "僕夫問盥櫛，暮顔",
                    "zhushu": "洙曰：一作“未”。"
                },
                {
                    "paragraph": "靦靑鏡。",
                    "zhushu": "鄭曰：靦，他典切。○洙曰：暮，衰也。靦，媿也。言暮顔衰醜，有媿於對鏡也。"
                },
                {
                    "paragraph": "隨意簮葛巾，仰慙林花盛。側聞夜來㓂，幸喜囊中淨。艱危作逺客，干請傷直性。",
                    "zhushu": "洙曰：謂有求於人也。"
                },
                {
                    "paragraph": "薇蕨餓首陽，",
                    "zhushu": "洙曰：史記：“伯夷、叔齊不食周粟，隱於首陽山下，采薇蕨而食之，遂至饑死也。”"
                },
                {
                    "paragraph": "粟馬資歷聘。",
                    "zhushu": "洙曰：六國以粟馬資儀、秦，使之歷聘。"
                },
                {
                    "paragraph": "賤子欲適從，疑悮此二柄。",
                    "zhushu": "洙曰：二柄，謂采薇及歷聘也。○師曰：無求則無慮，凡有求者，不免有憂。文所以明道，泥於文者，亦吾之病。君子以文㑹友，以此故多朋友也。煩促瘴豈侵，言迫於煩熱，豈不爲瘴毒所傷乎。頺𠋣，睡未醒，爲早行也。昔夷齊不食周粟，餓于首陽。蘇秦、張儀資六國以歷聘。此二柄者，一出一處，使人疑悮。今甫欲從其一，故云“賤子欲適從”。適，音的，主也。",
                    "type": 2
                },
                {
                    "paragraph": "次晚洲",
                    "zhushu": "",
                    "type": 2
                },
                {
                    "paragraph": "叅錯雲石稠，",
                    "zhushu": "洙曰：叅錯雲石，互相雜然也。"
                },
                {
                    "paragraph": "坡陁風濤壯。",
                    "zhushu": "洙曰：坡陁，泛濫風浪也。○趙曰：顔延年詩：“春江壯風濤。”○梅曰：坡陁，髙大貌。"
                },
                {
                    "paragraph": "晚洲適知名，",
                    "zhushu": "梅曰：晚洲非素有名，因子美而名彰也。"
                },
                {
                    "paragraph": "秀色固異狀。",
                    "zhushu": "洙曰：言其壯不一也。"
                },
                {
                    "paragraph": "棹經垂猿把，身在度鳥上。",
                    "zhushu": "大觀曰：度鳥，即鳥飛過。○洙曰：水張而船所經者髙也。○趙曰：張所論曰：“白猿玄豹，藏於檽檻，何以知其接埀條於千仞，則可謂之垂猿矣。”梁虞騫詩：“澄潭冩度鳥。”"
                },
                {
                    "paragraph": "擺浪散怢妨，危沙折花當。",
                    "zhushu": "師曰：花當，乃花根也。"
                },
                {
                    "paragraph": "覉艱暫愉悅，羸老反惆悵。",
                    "zhushu": "洙曰：暫愉悅，次晚洲也。反惆悵，歎行役也。"
                },
                {
                    "paragraph": "中原未解兵，吾得終踈放。",
                    "zhushu": "洙曰：兵未解而得踈放，以不見用於丗也。○趙曰：王傷時之擾攘，吾豈得終踈放而不憂懼且流落乎？",
                    "type": 2
                },
                {
                    "paragraph": "入衡州",
                    "zhushu": "",
                    "type": 2
                },
                {
                    "paragraph": "兵革自乆逺，興衰看帝王。",
                    "zhushu": "趙曰：兵革不息，徒自歳月之乆。興起其衰微，自看帝王之舉耳。"
                },
                {
                    "paragraph": "漢儀甚照耀，胡馬何猖狂。",
                    "zhushu": "洙曰：猶漢唐法度未墜，胡馬之亂，乃猖狂爾。○趙曰：光武爲司𨽻校尉，父老見之，曰：“今日復見漢官儀。”今言唐法度未改，故以比之胡馬，追言安史之亂。"
                },
                {
                    "paragraph": "老將一失律，清邊生戰場。",
                    "zhushu": "洙曰：失律，失法律也。易曰：“失律，凶。”"
                },
                {
                    "paragraph": "君臣忍瑕垢，河岳空金湯。",
                    "zhushu": "洙曰：言避亂出行，城池不守也，故空金湯。左傳曰：“國君含垢，瑜瑾匿瑕。”言有所容也。金謂金城；湯謂湯池，故名金湯。○趙曰：傳曰：“國君含垢。”言君相𥘉含容姦逆，不即誅戮，故使河岳之地，雖是金城湯池，失守而空如之也。餘見上。"
                },
                {
                    "paragraph": "重鎭如割據，",
                    "zhushu": "洙曰：安史亂後，天下裂爲藩鎭，賦不上供，如割據焉。○趙曰：天下節度稍自威重，如一方之割據。"
                },
                {
                    "paragraph": "輕權絕紀綱。軍州體不一，",
                    "zhushu": "洙曰：各自爲政也。"
                },
                {
                    "paragraph": "寛猛性所將。嗟彼苦節士，素於圎鑿方。",
                    "zhushu": "洙曰：九辨云：“圎鑿而方枘。”弓，吾固知其鉏鋙而難入。○趙曰：苦節，指崔瓘也。按唐史：“以士行修謹聞。大曆中爲湖南觀察使，將使寛㢮不奉法，少以禮法繩之。”"
                },
                {
                    "paragraph": "寡妻從爲郡，兀者安短墻。",
                    "zhushu": "趙曰：言寡妻平日遭擾，自從崔太守爲郡之後，如兀足者之安堵墻之下，不復驚動也。"
                },
                {
                    "paragraph": "凋弊惜邦本，",
                    "zhushu": "洙曰：惜民之凋弊也。"
                },
                {
                    "paragraph": "哀矜存事常。",
                    "zhushu": "趙曰：言不妄刑罰，哀矜其人。曾子所謂“哀矜而勿喜”。"
                },
                {
                    "paragraph": "旌麾非其任，",
                    "zhushu": "洙曰：言非其人也。"
                },
                {
                    "paragraph": "府庫實過防。",
                    "zhushu": "洙曰：𢗞，貯賞也。"
                },
                {
                    "paragraph": "恕己獨在此，多憂増内傷。偏禆恨酒空，卒伍單衣裳。",
                    "zhushu": "洙曰：厚自奉養，而不恤軍旅也。○趙曰：瓘之修謹，旣如上所云，然於是委以旌麾之任，則悉其人。防於府庫之費，而吝於賜予。又以禆將卒伍衣食之不継，則遂以召亂，如下文所云也。"
                },
                {
                    "paragraph": "元惡迷是似，聚謀洩康莊。",
                    "zhushu": "夢符曰：右按爾雅：“五逹謂之康，六逹謂之莊。”史記曰：“開第康莊之衢。”○趙曰：元惡，指臧玠也。以兵殺崔瓘𨔡，據潭州。云聚謀而伐於通衢，則公然不顯矣。"
                },
                {
                    "paragraph": "竟流帳下血，大降湖南殃。",
                    "zhushu": "洙曰：代宗時，湖南兵馬使臧玠殺其帥崔瓘，主國良因之而反。"
                },
                {
                    "paragraph": "烈火發中夜，髙煙燋上蒼。至今分粟帛，殺氣吹沅湘。",
                    "zhushu": "鄭曰：沅、湘，二水名。沅在象郡，湘即湘江。"
                },
                {
                    "paragraph": "福善理顛倒，明徴天莽茫。",
                    "zhushu": "洙曰：九歌令：“沅湘弓無波。”阮籍：“曠野奔茫茫。”○趙曰：書曰：“天道福善禍淫。”又曰：“明徵定保。”令以崔帥之謹而被禍，則福善之理，豈不顚倒？明證於天，豈不莽茫乎？"
                },
                {
                    "paragraph": "銷魂避飛鏑，累足穿豺狼。隱忍枳𣗥刺，遷延胝研瘡。",
                    "zhushu": "洙曰：言避亂奔走，危窘如穿豺狼間行也。心痛悼䘮乱，如忍𣗥刺，手足胝胼而成瘡。"
                },
                {
                    "paragraph": "逺歸兒侍側，猶乳女在旁。乆客幸脫免，暮年慙激昻。",
                    "zhushu": "洙曰：幸於免患也。"
                },
                {
                    "paragraph": "蕭條向水陸，汨没隨漁商。報主身已老，入朝病見妨。悠悠委薄俗，鬱鬱回剛腸。",
                    "zhushu": "洙曰：老而不可報王，病不可入朝，故不免委身薄俗，欎𣡡回剛膓而已。"
                },
                {
                    "paragraph": "叅錯走洲渚，舂容轉林篁。",
                    "zhushu": "洙曰：謝靈運：“遡流觸驚急，臨圻阻參錯。”○趙曰：礼記：“善待問者如撞鍾。”䟽云：“春謂擊也，以爲声之形容。言擊鍾每一舂而爲一容，然後尽其声也。”今公借字以言其行之悠悠，如鐘声一舂一容，未便盡也。"
                },
                {
                    "paragraph": "片帆在郴岸，",
                    "zhushu": "洙曰：郴，地名。○鄭曰：郴，丑林切，桂陽縣。"
                },
                {
                    "paragraph": "通郭前衡陽。",
                    "zhushu": "洙曰：衡州也。"
                },
                {
                    "paragraph": "華表雲鳥埤，",
                    "zhushu": "鄭曰：賔弥切。"
                },
                {
                    "paragraph": "名園花草香。旗亭壯邑屋，烽櫓蟠城隍。",
                    "zhushu": "趙曰：三代丗表：“㑹旗亭下。”注：“市樓也。立旗於上，故名旗亭。”巽賦云：“抗旗亭之嶢薛。”烽櫓者，設烽燧於擼也。櫓者，城上守禦望樓。城隍者，城下之壕也。"
                },
                {
                    "paragraph": "中有古刺史，",
                    "zhushu": "洙曰：言其愛民蒞事，如右之刺史。"
                },
                {
                    "paragraph": "盛才冠巖廊。",
                    "zhushu": "趙曰：祖岀武帝制曰：“舜游巖廊之上。”文頴注曰：“殿下小屋也。”"
                },
                {
                    "paragraph": "扶顚待柱石，獨坐飛風霜。",
                    "zhushu": "趙曰：言刺史乃柱石之臣。獨坐，御史也。風霜，則御史之任。"
                },
                {
                    "paragraph": "昨者間瓊樹，髙談隨羽觴。",
                    "zhushu": "洙曰：公目言得侍御史，如間瓊樹然。陸士衡：“四坐咸同志，弱觴不可筭。髙談一何綺，蔚若朝霞爛。”注：“羽觴，謂其置鳥羽於觴以急飲也。”○余曰：晉束晢傳：“武帝問三日曲水之義，晢曰：‘昔周公城洛邑，因流水以凡酒。’”逸詩云：“羽觴随波。”盖言觴輕如鳥羽之飛也。原叔謂鳥羽於觴以急飲，恐非也。"
                },
                {
                    "paragraph": "無論再繾綣，已是安蒼黄。劇孟七國畏，",
                    "zhushu": "洙曰：前漢游俠傳：“劇孟以俠顕。吴楚反時，條侯爲太尉，乗傳東討。至河南，得劇孟，喜曰：‘吴楚㪯大事而不求劇孟，吾知其無能已。天下騷動，大將軍得之，若爲一敵國云。’”。"
                },
                {
                    "paragraph": "馬𡖖四賦良。",
                    "zhushu": "朱曰：司馬相如，字長𡖖，有子虚、上林賦、哀二丗賦、大人賦，並載漢史傳。"
                },
                {
                    "paragraph": "門䦨蘇生在，",
                    "zhushu": "洙曰：蘇生，侍御渙。"
                },
                {
                    "paragraph": "勇𨦣白起強。問罪冨形勢，凱歌懸否臧。",
                    "zhushu": "洙曰：末章皆美刺史也。○趙曰：劇白、馬𡖖以比刺史。白起以比蘇渙。公自注：“蘇生，侍御涣。”則渙在崔公潩之幕，而其人勇銳，故用白起以比其爲將。公於未章自注云：“聞崔侍潩乞師于洪府帥，已至𡊮州。”比此所謂問罪、凱歌者乎？冨形勢，則以兵之形勢精強也。"
                },
                {
                    "paragraph": "氛埃期必掃，蚊蚋焉能當。",
                    "zhushu": "趙曰：氛埃、蚊蚋，以比臧玠也。"
                },
                {
                    "paragraph": "橘",
                    "zhushu": "洙曰：一作“繘”。"
                },
                {
                    "paragraph": "井舊地宅，仙山引舟航。",
                    "zhushu": "洙曰：見橘井尚髙褰注。見蓬莱如可到注。○趙曰：橘井，在郴州。神仙傳：“蘇耽將仙，謂其母曰：‘以庭前橘葉神，使病者以井水服，病即愈。’”仙山，則指言蘇仙所仙之山。水經所載：“耽既仙之後，乗白馬而返其所鑿井處，丗謂馬嶺山。”公謀欲往郴，故云引舟航也。"
                },
                {
                    "paragraph": "此行厭暑雨，厥土聞清涼。",
                    "zhushu": "洙曰：言親刺史之德，而亡炎暑。○趙曰：此指言郴州矣。公詩意曰：“郴州頗涼冷，橘井尚淒清。”舊注所引却是衡州，又無比德之意。"
                },
                {
                    "paragraph": "諸舅剖符近，",
                    "zhushu": "洙曰：言諸舅皆作郡。○趙曰：公詩毎以崔姓爲舅，豈剖符爲刺史乃崔侍御潩者乎？"
                },
                {
                    "paragraph": "開緘書扎光。蘋蘩命屢及，磊落字百行。江揔外家養，",
                    "zhushu": "洙曰：陳書：“江揔，字揔持，七歳而孤，依于外氏。聦敏有至性。舅吴平光侯蕭動名重當時，多所鍾愛，常謂揔曰：‘尔操行殊異，神彩英秀，後之知名，當岀吾右。’”"
                },
                {
                    "paragraph": "謝安乗興長。",
                    "zhushu": "洙曰：謝安寓居㑹稽，岀則漁弋山水，入則言詠屬文，无處丗意。常往臨安山，坐石室，臨濬谷，悠然嘆曰：“此亦伯夷何逺？”又與孫綽等汎海，吟嘯自若，放情丘𡐍。毎遊賞，必常以妓女從也。"
                },
                {
                    "paragraph": "下流匪珠玉，擇木羞鸞凰。",
                    "zhushu": "洙曰：下流，自言也。言已非珍異，然得所託也。○趙曰：公自謙其爲人特下流耳，非是珠玉之珍也。傳曰：“窮猿投林，豈暇擇木。”公之意自謙其不暇擇木，非若鵉凰非梧桐不栖，故羞鵉凰也。"
                },
                {
                    "paragraph": "我師嵇叔夜，",
                    "zhushu": "洙曰：恬静寡欲，含垢匿瑕也。○趙曰：公自言其放曠嬾散如嵆康。"
                },
                {
                    "paragraph": "丗賢張子房。",
                    "zhushu": "洙曰：波掾張勸。○趙曰：公自有注，以美張勸也。"
                },
                {
                    "paragraph": "柴荆旣樂土，",
                    "zhushu": "趙曰：言桞州也。"
                },
                {
                    "paragraph": "鵬路觀翶翔。",
                    "zhushu": "洙曰：寄㞐樂土，當日觀刺史爲朝廷拔用也。○趙曰：觀則所以指衡州刺史矣。鵬路，莊子云九五里者也。",
                    "type": 2
                },
                {
                    "paragraph": "聶耒陽以僕阻水書致酒肉療飢荒江詩得代懐興盡本韻至縣呈聶令陸路去方田驛四十里舟行一日時屬江漲泊于方田",
                    "zhushu": "鄭曰：耒陽，衡州屬縣。",
                    "type": 2
                },
                {
                    "paragraph": "耒陽馳尺素，見訪荒江眇。義士列女家，風流吾賢紹。",
                    "zhushu": "洙曰：尺素，書也。史刺客傳：“聶政殺韓相，自死。其姊罌伏尸哭極哀，死政之旁。晉、楚、齊、衛聞之，皆曰：‘非獨政能也，乃其姊亦烈女也。’”"
                },
                {
                    "paragraph": "昨見狄相孫，許公人倫表。前期翰林後，屈跡縣邑小。",
                    "zhushu": "洙曰：言聶之才冝在翰苑，而反屈跡縣邑。○趙曰：蔡伯丗本“前期”作“前朝”，其說是。豈聶之父或祖甞任翰林之職乎？"
                },
                {
                    "paragraph": "知我礙湍濤，半旬獲浩溔。",
                    "zhushu": "趙曰：溔，以沼切，大水貌也。謝靈運山居賦：“吐泉之浩溔。”"
                },
                {
                    "paragraph": "麾下殺元戎，湖邊有飛旐。",
                    "zhushu": "洙曰：潭州臧玠殺其帥崔瓘，子羙避亂而往衡州故也。飛旐，素旐也。庾公上武昌，出石頭，百姓看於岸上，歌曰：“庾公上武昌，翩翩如飛鳥。庾公還楊州，白馬引素旐。”素旐，乃庾㝷亡也。○趙曰：即臧玠殺衛瓘也。舊注所引庾公事，非飛旐字所岀。潘安賦：“飛旐飜以啓路。”"
                },
                {
                    "paragraph": "孤舟増鬱鬱，僻路殊悄悄。側驚猿猱捷，仰羡鸛鶴矯。禮過宰肥羊，愁當置清醥。",
                    "zhushu": "洙曰：張平子欎𣡡不得志詩：“憂心悄悄。”蜀都賦：“猿狖騰希而競捷。”又：“置酒髙堂，觴以醥淸。”曹子建烹羊宰肥牛，言聶以肥羊清醰，乃見於禮也。○鄭曰：醥，普沼切。酒清曰醥。○修可曰：曹子建七啓云：“乃有春醥酒，康狄所營。”揚雄酒賦云：“其味有冝城醪醲，蒼梧醥清，酒也。杜詩一本作“清縹”，故兩載之。詩曰：“旣有肥羜，以速諸父。”禮過宰肥羊，言聶令待遇厚故也。○夢符曰：右按揚雄酒賦曰：“其味有冝城醪醴，蒼梧醥淸。或秋藏冬發，或春醖夏成。”酒經曰：“空桑穢飴，醖以稷麥，以成醇醪，酒之始也。烏梅女䴷，甜醽九投，澄淸百品，酒之終也。”又按張平子南郡酒則“九醖甘醖，十旬兼淸，醪敷徑寸，浮蟻若萍。”"
                },
                {
                    "paragraph": "人非西喻蜀，",
                    "zhushu": "洙曰：唐蒙通夜郎，徵發巴蜀吏卒，因軍興法，誅其渠帥，巴蜀大驚。上聞之，使相如作憿以責唐蒙，因喻巴蜀人非上本意之事也。"
                },
                {
                    "paragraph": "興在北坑趙。",
                    "zhushu": "洙曰：秦将白起破趙四十餘萬軍，遂降秦，起悉坑之。"
                },
                {
                    "paragraph": "方行郴岸靜，未話長沙擾。",
                    "zhushu": "洙曰：時藏玠殺崔瓘，長沙擾亂也。○趙曰：公自注甚明。按唐史：“大曆五年夏四月八日，湖南兵馬使臧玠殺其觀察使崔瓘。”"
                },
                {
                    "paragraph": "崔師乞已至，澧卒用矜少。",
                    "zhushu": "鄭曰：澧，里第切，荆州湖名。"
                },
                {
                    "paragraph": "問罪消息眞，開顔憇亭沼。",
                    "zhushu": "洙曰：聞崔侍御潩乞師于洪州，師已至𡊮州，北陽中丞琳問罪，將士皆自澧上達長沙。○師曰：狄相孫，指兼謨也。南史：“孔休源爲晉安王長史，武帝敕王曰：‘孔休原人倫儀表，當師事之。’”兼謨善人倫風鑒，許聶宰以人倫之表，言聶才冝在翰林，而反屈跡小縣。知我礙湍濤，以甫阻水也。浩溔，水大貌。麾下殺元戎，指臧玠殺崔瓘也。飛旐，言瓘之喪揚素旐也。甫避亂衡州，屬江漲不得去，故云孤舟增𣡡𣡡。猨猱善跳擲，鸛鶴善飛翔。甫阻水，恨不能如猿猱與巍鶴也。矯，舉也。曹子建七啓云：“乃有春清醥酒，康狄所營。”注：“醥，正妙切，青匹色。”揚雄酒賦云：“蒼梧醥清。”詩曰：“旣有肥牡，以速諸舅。”禮：“過宰肥羊。”言聶令待遇之厚也。唐蒙通夜郎，徵發巴蜀吏卒，巴蜀大驚。上聞之，使司馬相如作檄以責唐蒙，因喻巴蜀人秦符。白起破趙四十餘萬軍，悉坑之。甫意謂臧玠之徒，不可以言喻之，冝若趙卒坑之，故云：“與在北坑趙。”郴岸靜論“衡州無恙長沙擾”，指玠之亂，崔潩乞師于洪府，師已至𡊮州北，揚子彬将士又自澧州逹長沙，故甫得以開顔而喜叛徒見擒也。"
                }
            ]
        },
        {
            "name": "紀行下",
            "paragraphs": [
                {
                    "paragraph": "紀行下",
                    "zhushu": "",
                    "type": 1
                },
                {
                    "paragraph": "律詩三十六首",
                    "zhushu": "",
                    "type": 2
                },
                {
                    "paragraph": "去蜀",
                    "zhushu": "新添。",
                    "type": 2
                },
                {
                    "paragraph": "五載客蜀郡，一年歸梓州。如何關塞阻，轉作瀟湘遊。萬事已黃髮，殘生隨白鷗。安危大臣在，何必淚長流。",
                    "zhushu": "",
                    "type": 2
                },
                {
                    "paragraph": "恨別",
                    "zhushu": "",
                    "type": 2
                },
                {
                    "paragraph": "洛城一別四",
                    "zhushu": "洙曰：一作“三”。"
                },
                {
                    "paragraph": "千里，胡騎長驅五六年。",
                    "zhushu": "洙曰：一云六七。公因避亂入蜀。"
                },
                {
                    "paragraph": "草木變衰行劒外，",
                    "zhushu": "洙曰：宋玉九辨：“草木摇落𠔃變衰。”"
                },
                {
                    "paragraph": "兵戈阻絶老江邊。",
                    "zhushu": "洙曰：道路梗阻，未可歸也。"
                },
                {
                    "paragraph": "思家歩月淸宵立，憶弟看雲白日眠。聞道河陽近乗勝，司徒急爲破幽燕。",
                    "zhushu": "洙曰：幽燕，安、史巢穴。司徒，李光弼也。新破賊于河南三橋故也。○趙曰：乾元二年，司徒李光弼敗史思明於河陽。幽燕，思明窟穴也。",
                    "type": 2
                },
                {
                    "paragraph": "遊子",
                    "zhushu": "",
                    "type": 2
                },
                {
                    "paragraph": "巴蜀愁誰語，吳門興杳然。",
                    "zhushu": "洙曰：梅福變名姓，爲呉市門卒。○趙曰：此篇公欲南下，而尚在巴蜀，留滯而愁也。"
                },
                {
                    "paragraph": "九江春草外，",
                    "zhushu": "洙曰：九江，江名，見所思詩注。"
                },
                {
                    "paragraph": "三峽暮帆前。",
                    "zhushu": "洙曰：見忠州三峽内注。○趙曰：九江、三峽，正是南下之所歷。"
                },
                {
                    "paragraph": "猒就成都卜，",
                    "zhushu": "洙曰：史記：“嚴君平避丗，賣卜於成都市中。”○趙曰：言不思再往成都，以嚴君賣卜於成都市。"
                },
                {
                    "paragraph": "休爲吏部眠。",
                    "zhushu": "洙曰：晉書：“畢卓，太興末爲吏部郎。廿舎郎醸熟，卓因醉，夜至其甕間盗飲之，爲掌酒者所縳。明旦視之，乃畢吏部也，遽釋其縛。卓遂引主人宴於甕側，致醉而去。”○趙曰：言休爲酒而眠，以爲留滯也。"
                },
                {
                    "paragraph": "蓬萊如可到，",
                    "zhushu": "洙曰：庾信哀江南賦云：“舟楫路窮，星漢非乗槎可上；風飈道阻，蓬萊無可到之期。”前漢郊祀志：“自威、宣、燕昭使人入海求蓬萊、方丈、瀛洲。此三神山者，其傳在勃海中，去人不逺，蓋常有到者。未至，望之如雲。及到，三神山反居水下。水臨之，患且至，則風輒引船而去，終莫能至云。”○趙曰：公言非止南下遊呉而已，蓬萊仙山可到，則亦往矣。"
                },
                {
                    "paragraph": "衰白問羣仙。",
                    "zhushu": "洙曰：丗說：“蓬萊有羣仙及不死之藥。”",
                    "type": 2
                },
                {
                    "paragraph": "行次鹽亭縣聊題四韻奉簡嚴遂州蓬州二使君諮議諸昆季",
                    "zhushu": "魯曰：此詩奉簡嚴、遂兩使君，以比蜀之名士。",
                    "type": 2
                },
                {
                    "paragraph": "馬首見鹽亭，髙山擁縣靑。雲溪花淡淡，",
                    "zhushu": "洙曰：一作“漠漠”。"
                },
                {
                    "paragraph": "春郭水泠泠。全蜀多名士，",
                    "zhushu": "洙曰：蜀都賦：“近則江漢炳靈，丗載其英。鬱若相如，皭若君平。王襃暐曄而秀發，揚雄含章而挺生。”○趙曰：多名士，指言當日之人，以引下句。"
                },
                {
                    "paragraph": "嚴家聚徳星。",
                    "zhushu": "洙曰：陳仲弓從諸子造荀季和，徳星聚。太史奏：“賢人聚也。”"
                },
                {
                    "paragraph": "長歌意無極，好爲老夫聽。",
                    "zhushu": "",
                    "type": 2
                },
                {
                    "paragraph": "自閬州領妻子却赴蜀山行三首",
                    "zhushu": "",
                    "type": 2
                },
                {
                    "paragraph": "汨汨避羣盗，悠悠經十年。不成向南國，",
                    "zhushu": "趙曰：指言自閬中而欲南下之計不成。"
                },
                {
                    "paragraph": "復作遊西川。物役水虚照，",
                    "zhushu": "趙曰：言爲身爲物所役，水亦虚徒相照，而不得優游而覩賞之也。"
                },
                {
                    "paragraph": "魂傷山寂然。我生無𠋣著，",
                    "zhushu": "洙曰：師古曰：“地著，謂安土也。”"
                },
                {
                    "paragraph": "盡室畏途邊。",
                    "zhushu": "趙曰：盡室，全家也。左傳：“盡室以行。”莊子：“畏途者，十殺一人，則父子兄弟相戒。”○師曰：甫𥘉次遊荆楚，　聞嚴武再鎮成都，故云不成向南國，復作遊西川。畏途者，言道路盗賊險阻也。",
                    "type": 2
                },
                {
                    "paragraph": "長林偃風色，廻",
                    "zhushu": "洙曰：一作“首”。"
                },
                {
                    "paragraph": "復意猶迷。衫裛翠微潤，",
                    "zhushu": "師曰：蜀都賦：“鬱葐蒀以翠微。”山色之輕縹也。○趙曰：言山中翠微之氣，潤裛衣服也。"
                },
                {
                    "paragraph": "馬衘靑草嘶。棧",
                    "zhushu": "洙曰：一作“逕”。"
                },
                {
                    "paragraph": "懸斜避石，",
                    "zhushu": "洙曰：棧，閣道也。"
                },
                {
                    "paragraph": "橋斷却㝷溪。何日兵戈盡，飄飄媿老妻。",
                    "zhushu": "",
                    "type": 2
                },
                {
                    "paragraph": "行色遞隱見，",
                    "zhushu": "洙曰：孔子見盗跖，回遇栁下惠於魯東門，曰：“車馬有行色，得微往見盗跖耶？”○趙曰：言山有髙下，林木有蔽虧，其行李物色，或見或隱也。○師曰：言山環合其身，遞隱見也。棧，閣道也。"
                },
                {
                    "paragraph": "人煙時有無。僕夫穿竹語，稚子入雲呼。轉石驚魑魅，",
                    "zhushu": "洙曰：天台賦：“始經魑魅之𡍼。”○趙曰：山中之人，以其有魑魅而轉石驚之。"
                },
                {
                    "paragraph": "抨弓落狖鼯。",
                    "zhushu": "洙曰：狖，猿屬也。鼯，䑕也。荀𡖖：“鼯䑕五技而窮。”○蘇曰：佳績爲黔江太守，官署後多鼯，抨絃即驚墮。○鄭曰：抨，波耕切，訓彈也。"
                },
                {
                    "paragraph": "眞供一𥬇樂，似欲慰窮途。",
                    "zhushu": "",
                    "type": 2
                },
                {
                    "paragraph": "渝州候嚴六侍御不到先下峽",
                    "zhushu": "",
                    "type": 2
                },
                {
                    "paragraph": "聞道乗騘發，",
                    "zhushu": "立之曰：漢栢典號騘馬御史，此句指嚴侍御也。"
                },
                {
                    "paragraph": "沙邊待至今。不知雲雨散，",
                    "zhushu": "洙曰：宋玉髙唐賦：“湫𠔃如風，凄𠔃如雨。風止雨霽，雲無處所。”王粲詩：“風流雲散，一别如雨。”○師曰：雲雨散，喻别離也。"
                },
                {
                    "paragraph": "虚費短長吟。",
                    "zhushu": "洙曰：古詩有長短吟。"
                },
                {
                    "paragraph": "山帶烏蠻闊，",
                    "zhushu": "洙曰：嶲州西有烏、白蠻。○鄭曰：梁益記：“嶲州嶲山，其地接諸蠻部，有烏蠻、秋蠻。”"
                },
                {
                    "paragraph": "江連白帝深。",
                    "zhushu": "洙曰：公孫述以永安爲白帝城。○師曰：此二句言阻逺也。"
                },
                {
                    "paragraph": "船經一柱過，",
                    "zhushu": "洙曰：梁劉孝綽江津寄劉之遴詩：“經過一柱觀，出入三休臺。”"
                },
                {
                    "paragraph": "留",
                    "zhushu": "洙曰：一作“滯”。"
                },
                {
                    "paragraph": "眼共登臨。",
                    "zhushu": "",
                    "type": 2
                },
                {
                    "paragraph": "船下夔州郭𪧐雨濕不得上岸別王十二判官",
                    "zhushu": "",
                    "type": 2
                },
                {
                    "paragraph": "依沙𪧐舸船，石瀬月姢姢。",
                    "zhushu": "洙曰：“謝靈運詩：“回谿石頼𫇮林脩竹詩。”鮑昭翫月詩：“姢姢似娥眉。”"
                },
                {
                    "paragraph": "風起春燈亂，江嗚夜雨懸。晨鍾雲外濕，勝地石堂煙。",
                    "zhushu": "趙曰：石堂是夔州佳處，空望其煙，此題中所謂不得上岸也。"
                },
                {
                    "paragraph": "柔櫓輕鷗外，含悽覺汝賢。",
                    "zhushu": "趙曰：船櫓在輕鷗之外，怱怱遂行，不得如鷗之遊𣻌，所以含情而覺鷗之勝我也。",
                    "type": 2
                },
                {
                    "paragraph": "大曆三年春白帝城放船出瞿塘峽乆居䕫府將適江陵漂泊有詩凡四十韻",
                    "zhushu": "",
                    "type": 2
                },
                {
                    "paragraph": "老向巴人裏，",
                    "zhushu": "洙曰：傳：“莊十八年，巴人伐楚。”○修可曰：劉璋分三巴，以䕫爲中巴地也。"
                },
                {
                    "paragraph": "今辭楚塞隅。入舟飜不樂，解纜獨長吁。",
                    "zhushu": "洙曰：江文通望荆山詩：“奉義至江漢，始知楚長。”謝靈運：“解䌫乃流潮。”又：“入舟陽已微。”○趙曰：楚塞，指白帝城。不樂而長于者，有萍梗流離之傷矣。"
                },
                {
                    "paragraph": "窄轉深啼狖，",
                    "zhushu": "鄭曰：余救切。"
                },
                {
                    "paragraph": "虚隨亂浴鳬。",
                    "zhushu": "趙曰：舟轉於峽中之窄處，其聞啼狖，愈在深處矣。舟虚隨冷浴之鳬，謂之乱浴，則非一二鳬耳。"
                },
                {
                    "paragraph": "石苔凌几杖，空翠撲肌膚。",
                    "zhushu": "蘇曰：隂亮山行，謂友人曰：“空翠爽人肌膚，泉流淸人耳目，乍脫塵鞅，永日忘歸。”"
                },
                {
                    "paragraph": "疊壁排霜劒，",
                    "zhushu": "趙曰：指言巫山也，其立如劒。"
                },
                {
                    "paragraph": "奔泉濺水珠。",
                    "zhushu": "蘇曰：屈平：“亂山横劒，奔泉濺珠。”"
                },
                {
                    "paragraph": "杳溟藤上下，濃淡樹榮枯。神女峯姢妙，",
                    "zhushu": "鄭曰：盛弘之荆州記：“巫山有神女峯。”"
                },
                {
                    "paragraph": "昭君宅有無。",
                    "zhushu": "洙曰：神女廟傍有昭君村。○鄭曰：寰宇記：“㱕州巴東有王昭君宅。”○趙曰：蓋年歳乆逺，不知昭君宅何在也。"
                },
                {
                    "paragraph": "曲留明怨惜，",
                    "zhushu": "洙曰：怨惜，一作“怨別”。○趙曰：曲則昭君曲也。樂府有昭君怨。"
                },
                {
                    "paragraph": "夢盡失歡娯。",
                    "zhushu": "洙曰：昭君宅有夔州。子美負薪行云：“若道巫山女麄醜，何得此有昭君村。”石季倫昭君辭曰：“王明君者，本爲王昭君，以觸晉文帝諱改之。匈奴盛請婚於漢，元帝以後宫良家子明君配焉。昔公主嫁烏孫，令琵琶馬上作樂，以慰其道路之思，其送明君亦爾也。其造新之曲，多哀怨之声。神女峯，在巫山。”宋玉髙唐賦曰：“昔先王遊髙唐，怠而晝寢，夢見一婦人曰：‘妾巫山之女也，願慶枕席。’”又神女賦曰：“楚㐮王夜寢，夢與神女遇，其狀甚麗，寐而夢之，寤不自識。”○趙曰：夢則楚㐮王夢神女是也。此己初叙其離䕫州入船所歷之景及弔古之事，如此。"
                },
                {
                    "paragraph": "擺闔盤渦沸，",
                    "zhushu": "洙曰：郭璞江賦：“盤渦谷轉。”"
                },
                {
                    "paragraph": "欹斜激浪輸。風雷𦆑地脉，",
                    "zhushu": "洙曰：江賦：“流風蒸雷。”海賦：“驚浪雷奔。”○蘇曰：張禹曰：“迅雷烈風纒地脉。”"
                },
                {
                    "paragraph": "冰雪曜天衢。",
                    "zhushu": "洙曰：易：“何天之衢，亨。”"
                },
                {
                    "paragraph": "鹿角眞走險，",
                    "zhushu": "洙曰：文十七年傳：“鄭子家曰：小國之事大國也，德則其人也；不德則其鹿也。鋌而走險，急何能擇。"
                },
                {
                    "paragraph": "狼頭如跋胡。",
                    "zhushu": "洙曰：詩：“狼跋其胡，載疐其尾。”注：“跋，躐也。進則躐其胡，退則跋其尾。”出左傳言鹿曰鋌而走險。○趙曰：鹿角、狼頭，公本注二灘名。"
                },
                {
                    "paragraph": "惡灘寧變色，髙卧負微軀。",
                    "zhushu": "趙曰：今遇惡灘，寕不變色乎？髙卧則事有不測，爲負微軀矣。"
                },
                {
                    "paragraph": "書史全傾撓，裝囊半壓濡。生涯臨臬兀，",
                    "zhushu": "洙曰：困于臲硊也。"
                },
                {
                    "paragraph": "死地脫斯須。",
                    "zhushu": "蘇曰：陶秀行次豫章，嘆曰：“生涯如𣐥兀，胡不悲憂身世。”韓旣昨入呉，榮死地脫於斯須之間，今日思之，令人毛寒。"
                },
                {
                    "paragraph": "不有平川決，",
                    "zhushu": "洙曰：一作“决”。"
                },
                {
                    "paragraph": "焉知衆壑趨。乾坤霾漲海，",
                    "zhushu": "定功曰：言水之𣺌茫闊逺矣。"
                },
                {
                    "paragraph": "雨露洗春蕪。",
                    "zhushu": "蘇曰：史惠曰：“征塵蒙蒲蕪草，荷雨露沾洗。”"
                },
                {
                    "paragraph": "鷗鳥牽絲颺，",
                    "zhushu": "趙曰：羽如絲也，謂之牽絲，則絲有牽之理。"
                },
                {
                    "paragraph": "驪龍濯錦紆。落霞沉緑綺，",
                    "zhushu": "洙曰：謝玄暉晚望三山詩：“餘霞散成綺。”澄江静如練。"
                },
                {
                    "paragraph": "殘月壞金樞。",
                    "zhushu": "洙曰：木玄虚海賦：“大明鑣轡於金樞之穴。”注：“大明，月也。金樞，西方月没之處。穴，窟也。”"
                },
                {
                    "paragraph": "泥笋苞初荻，沙茸出小蒲。",
                    "zhushu": "洙曰：謝靈運詩：“新蒲含紫茸，初篁苞緑籜。”"
                },
                {
                    "paragraph": "鴈兒爭水馬，",
                    "zhushu": "夢符曰：古按本草：“水馬生水中，善行如馬，亦謂之海馬。”"
                },
                {
                    "paragraph": "燕子逐檣烏。",
                    "zhushu": "趙曰：船檣上刻爲烏形也，燕如逐之。"
                },
                {
                    "paragraph": "絶島容煙霧，環洲納曉晡。",
                    "zhushu": "洙曰：謝靈運詩：“側徑旣窈窕，環洲亦玲瓏。”"
                },
                {
                    "paragraph": "前聞辨陶牧，",
                    "zhushu": "洙曰：顔延年：“七澤謁荆牧。”牧，陶牧也，地名。○蘇曰：王粲登樓賦：“北彌陶牧。”注：“陶，𡖖名。”郊外曰牧。"
                },
                {
                    "paragraph": "轉眄拂冝都。",
                    "zhushu": "洙曰：劉備改夷陵爲冝都。"
                },
                {
                    "paragraph": "縣郭南畿好，",
                    "zhushu": "洙曰：路入松滋縣。"
                },
                {
                    "paragraph": "津亭北望孤。",
                    "zhushu": "趙曰：懷長安矣。"
                },
                {
                    "paragraph": "勞心依憇息，㓪詠劃昭蘇。",
                    "zhushu": "趙曰：劃字，開豁之意。"
                },
                {
                    "paragraph": "意遣樂還𥬇，衰迷賢與愚。",
                    "zhushu": "趙曰：人情歷艱險則悲憂，逢平曠則𥬇樂。當是時，雖身之老、志之衰矣，豈復論賢愚哉。"
                },
                {
                    "paragraph": "飄蕭將素髪，",
                    "zhushu": "洙曰：秋興賦：“素髪䬃以垂領。”"
                },
                {
                    "paragraph": "汩没聽洪鑪。",
                    "zhushu": "洙曰：王粲傳：“鼔洪炉以燎毛髪。”"
                },
                {
                    "paragraph": "丘壑曾忘返，",
                    "zhushu": "洙曰：謝靈詩：“昔余游京華，未甞廢丘壑。山林之士，入而不復出。”"
                },
                {
                    "paragraph": "文章敢自誣。",
                    "zhushu": "蘇曰：卜商文章，繩身之規矩，豈敢自誣。○趙曰：公以文自任，雖己亦不得而誣其不能也。"
                },
                {
                    "paragraph": "此生遭聖代，誰分哭窮途？",
                    "zhushu": "洙曰：顔延年詠阮歩兵詩：“窮途能無慟。”○趙曰：阮籍毎行至路窮處，輒慟哭而返。"
                },
                {
                    "paragraph": "卧疾淹爲客，蒙恩早厠儒。廷爭酬造化，",
                    "zhushu": "洙曰：王陵傳：“陳平謂陵曰：‘面折廷爭，臣不如君。’”師古曰：“謂當朝廷而諌爭也。”蘇曰：後張綱曰：“吾廷諍是非，屏棄姦佞，非欲作自己名目，端酬造化，有𥙷王室而益𥠖民。吾死亦無𢜩，何况生焉？”○趙曰：公言其爲左拾遺時，嘗論房琯有才不冝廢，是爲廷諍；以酬君王碩遇之恩，是爲酬造化。"
                },
                {
                    "paragraph": "樸直乞",
                    "zhushu": "鄭曰：去旣切。"
                },
                {
                    "paragraph": "江湖。",
                    "zhushu": "趙曰：肅宗以公言房琯，出爲華州司功。属𨵿輔飢亂，遂入蜀。今在夔，且欲之楚。"
                },
                {
                    "paragraph": "灔澦險相迫，滄浪深可逾。浮名㝷己巳，嬾計𨚫區區。",
                    "zhushu": "趙曰：公以諌忤旨，流落江湖。迫灔澦，逾滄浪，於是無意於浮名，而遂其閑嬾矣。"
                },
                {
                    "paragraph": "喜近天皇寺，先披古𦘕圖。",
                    "zhushu": "夢符曰：右按渚宫故事：“張僧繇避侯景之乱，來奔相東，承制拜右將軍。僧繇攻𦘕爲郡之冠，常於天皇寺栢堂圖盧舎那佛像，夜有竒光發自屋壁。又於堂内圖孔子十哲像，識者謂右軍絶筆。湘東鮑潤岳謂曰：‘釋門之內，冩素王之容，雖由神異無方，豈可夷夏同貫？’僧繇𥬇曰：‘吾誠偶然，安知不利於後？’聞者莫知其旨。及後周滅二教，梁爲附庸，荆楚祠宇莫不毀撤，唯天皇寺有宣尼像，遂爲國庠，時人歎其先斍。嘗於此寺𦘕龍，不時㸃睛，道俗請之，捨錢數萬。落筆之後，雷雨晦冥，忽失龍，不知所在。唐朝閻立本工𦘕無對。立本嘗至荆州，視僧繇舊跡，曰：‘定虚得名耳。’明日又往觀之，猶是近代佳手。明日又往，曰：‘名下無虚士。’坐卧觀之，留𪧐其下十餘日而不能去。”"
                },
                {
                    "paragraph": "應經帝子渚，",
                    "zhushu": "洙曰：謝玄暉：“瀟湘帝子逰。”江淹王徴君詩：“北渚有帝子，蕩瀁不可期。”帝子，見楚詞。○定功曰：楚詞云：“帝子降兮北渚。”帝子謂堯女娥皇、娥英矣。"
                },
                {
                    "paragraph": "同泣舜蒼梧。",
                    "zhushu": "洙曰：禮：“舜葬倉梧之野。”謝玄暉：“雲去蒼梧野。”顔延年：“謁帝蒼山蹊。”○趙曰：公之懐舜深矣。"
                },
                {
                    "paragraph": "朝士兼戎服，君王桉湛盧。",
                    "zhushu": "洙曰：呉越春秋：“越王允常𢿛　子作名劒五枚。秦客薛燭善相劒，趙王取湛盧示之，曰：‘善哉！銜金鐵之英，吐銀錫之精，寄氣託靈，有游出之神。服此劒，可以折衝伐敵。人君有逆誅，則去之它國。’允王乃以湛盧獻吳。吳公子光弑呉王，湛盧去如楚也。”鮑明逺：“天子按劒怒。”"
                },
                {
                    "paragraph": "旄頭初俶擾，",
                    "zhushu": "洙曰：始擾亂也。晉天文志：“昴爲旄頭，胡星也。天子出，旄頭罕畢以前驅也。”○趙曰：相始爲亂也。"
                },
                {
                    "paragraph": "鶉首麗泥塗。",
                    "zhushu": "洙曰：晉志：“自東井十六度至栁八度爲鶉首，秦之分野，屬雍州。”○趙曰：鶉首，星度之名。分野則雍州也。麗泥塗，此言廣徳元年長安䧟也。"
                },
                {
                    "paragraph": "甲卒身雖貴，書生道固殊。出塵皆野鶴，",
                    "zhushu": "洙曰：晉嵆紹在稠人中，昴昴然若野鶴之在雞羣。"
                },
                {
                    "paragraph": "歷塊匪轅駒。",
                    "zhushu": "洙曰：王襃云：“過都越國，蹶如歷塊。”灌夫傳：“上怒內史曰：‘公平生數言魏其、武安長短，今日廷論，局促効轅下駒。’”應劭曰：“駒者，駕者轅下。局𧼈䠞小之貌。”張晏曰：“俛頭於車轅下，隨母而己。”○趙曰：言遭䘮乱，則甲卒有貴爲節度、爲將帥時，有書生亦其中，而書生之道，自與甲卒殊矣，故有野鶴、轅駒之譬。"
                },
                {
                    "paragraph": "伊吕終難降，韓彭不易呼。",
                    "zhushu": "洙曰：伊尹、吕望、韓信、彭越。○趙曰：言伊尹、吕望不肯降志矣。文人不來，武人得勢也。"
                },
                {
                    "paragraph": "五雲髙太甲，六月曠摶扶。",
                    "zhushu": "鄭曰：摶，徒官切。○洙曰：莊子：“鵬之徙於南溟也，水擊三千里，搏扶揺而上者九萬里，去以六月息。”○趙曰：言賢材之不得用也。沈佺期移禁司刑詩：“散材仍葺厦，弱羽遽摶扶。”"
                },
                {
                    "paragraph": "回首𥠖元病，爭權將帥誅。山林託疲𦬼，未必免﨑嶇。",
                    "zhushu": "洙曰：莊子齊物論：“𦬼然疲役，而不知其所歸，　不哀邪？”○趙曰：公之自傷尤深矣。○師曰：空翠者，垂空翠蔓也。舟過戞人肌膚，故云空翠撲䏎膚。薛夢符云：“水馬生水中，善行如馬，亦謂之海馬。”今按，陳藏器本草云：“水馬生海中，頭如馬形，長五六寸，蝦𩔖也。”今所在池塘亦有之，差小耳，俗亦呼爲水馬。王粲登樓賦：“北弥陶牧，西按昭丘。”注：“陶，郷名。郊外曰牧。”渚宫故事：“張僧繇避矦景之乱，來奔湘東王繹，承制拜右將軍。僧繇善畫，爲南郡之冠。嘗於天皇寺栢堂圖盧舎那佛像，夜有竒光發自屋壁。又於堂内圖孔子十哲像，識者謂右軍絶筆。湘東記室鮑潤岳謂曰：‘釋門之內，冩素王之容，雖神異無方，豈可夷夏同貫？’僧繇𥬇曰：‘吾誠偶然，安知不利於後？’聞者莫曉其意。及後梁滅三教，梁爲附虜，荆楚祠宇莫不毀拆，惟天皇寺有宣尼僧像，遂爲國庠，時人歎其先斍。嘗於此寺畫龍，雷雨晦𡨋，忽失龍所在。”盤渦解在前。鹿角、狼頭皆惡灘名。臬兀，不安貌。夔地險，稍岀江陵則平矣，故曰“不有平川決”。環州，回環而舟不進也。天子有孝德，則五色雲見。以太甲比代宗。曠，廢也。子美廢斥，故曰“曠”。摶扶爭權將帥誅言崔旰、楊子琳之亂，巴蜀之人困於征役，故云回首𥠖元病。",
                    "type": 2
                },
                {
                    "paragraph": "放船",
                    "zhushu": "新添。",
                    "type": 2
                },
                {
                    "paragraph": "収帆下急水，卷幔逐回灘。江市戎戎暗，山雲淰淰寒。流林無徑入，獨鳥恠人看。已泊城樓底，何曽夜色䦨。",
                    "zhushu": "",
                    "type": 2
                },
                {
                    "paragraph": "山館",
                    "zhushu": "",
                    "type": 2
                },
                {
                    "paragraph": "南國晝多霧，北風天正寒。",
                    "zhushu": "蘇曰：張𫇮先：“北風凛烈，天色正寒。游子不歸，吾心如割。雖有尺書，吾不能逹。”"
                },
                {
                    "paragraph": "路危行木杪，身逺𪧐雲端。",
                    "zhushu": "洙曰：鮑明逺詩：“雲端楚山見，林表呉岫微。”"
                },
                {
                    "paragraph": "山鬼吹燈滅，厨人夜語䦨。",
                    "zhushu": "趙曰：楚詞有山鬼篇。此山館乃楚地矣。晉傳玄詩：“厨人進藿茹，有酒不盈杯。”"
                },
                {
                    "paragraph": "雞鳴問前館，丗亂敢求安。",
                    "zhushu": "",
                    "type": 2
                },
                {
                    "paragraph": "迴棹",
                    "zhushu": "趙曰：此公厭衡山之𤍠，峴山之凉，欲迴棹而往，蓋公本襄陽人也。",
                    "type": 2
                },
                {
                    "paragraph": "𪧐昔試安命，",
                    "zhushu": "趙曰：莊子云：“知其不可奈何而安之若命。”"
                },
                {
                    "paragraph": "自私猶畏天。",
                    "zhushu": "趙曰：言雖私已自便，而終不若小人之不畏天者也。"
                },
                {
                    "paragraph": "勞生繫一物，",
                    "zhushu": "趙曰：人之勞生，不兔繫着一物，若利若名皆是矣。"
                },
                {
                    "paragraph": "爲客費多年。衡岳江湖大，",
                    "zhushu": "鄭曰：荆州記：“衡山，南岳也。周旋數百里，髙四千一十丈。”"
                },
                {
                    "paragraph": "蒸池疫癘偏。",
                    "zhushu": "趙曰：蒸池，按衡州衡陽縣云：“呉之臨蒸，以蒸水名。”蒸池者，其氣如蒸也。○鄭曰：寰宇記：“衡州衡陽縣，蒸水源出縣西如蒸山。”水經云：“蒸水岀重安縣南，又東北至臨蒸，至湘渭之蒸口。”"
                },
                {
                    "paragraph": "散才嬰薄俗，",
                    "zhushu": "趙曰：以閑散之才爲薄俗所嬰繞，此同乎流俗之意。"
                },
                {
                    "paragraph": "有跡負前賢。",
                    "zhushu": "趙曰：賢者毎以跡爲累，故以絶迹爲貴。今有留滯之跡，所以負媿於前賢矣。"
                },
                {
                    "paragraph": "巾拂那𨵿眼，",
                    "zhushu": "趙曰：巾拂，所以莊肅形容之物。那関眼則舟中放曠而不用矣。"
                },
                {
                    "paragraph": "瓶罍易滿船。",
                    "zhushu": "蘇曰：洪嶠解宫去長沙，臨　嘆曰：“兒女滿眼，歸無負郭，蒲舡瓶罍，復何益於吾哉！”○趙曰：言飲之多也。"
                },
                {
                    "paragraph": "火雲滋垢膩，",
                    "zhushu": "洙曰：淮南子曰：“旱雲煙火。”"
                },
                {
                    "paragraph": "凍雨裛沉",
                    "zhushu": "洙曰：一作“塵”。"
                },
                {
                    "paragraph": "綿。",
                    "zhushu": "洙曰：思玄賦：“凍雨霈其洒途。”注：“暴雨也。”"
                },
                {
                    "paragraph": "強飯蓴添滑，",
                    "zhushu": "鄭曰：強，其亮切。○洙曰：蓴，見張翰後歸吳注。"
                },
                {
                    "paragraph": "端居茗續煎。",
                    "zhushu": "夢符曰：右按茶錄：“潭、邵之間，渠江中有茶，而多毒蛇猛獸，郷人毎年採擷不過十五六斤，其色如鐡，芳草異常，煎之無脚。彼人所餉渠江者，乃東平所出伊渠江，密因狐假焉。”"
                },
                {
                    "paragraph": "淸思漢水上，凉憶峴山巔。",
                    "zhushu": "趙曰：此在湘潭之詩，最爲卑濕蒸𣡡之處，故淸思漢水而凉憶現山也。公本襄陽人，豈懷化之語乎？"
                },
                {
                    "paragraph": "順浪飜堪𠋣，",
                    "zhushu": "洙曰：江賦：“水夷𠋣浪以傲睨。”"
                },
                {
                    "paragraph": "迴帆又省牽。吾家碑不昧，",
                    "zhushu": "洙曰：杜預沉碑峴山之下。"
                },
                {
                    "paragraph": "王氏井依然。",
                    "zhushu": "洙曰：王粲宅有井。"
                },
                {
                    "paragraph": "几杖將衰齒，茅茨寄短椽。灌園曽取適，遊寺可終焉。遂性同漁父，",
                    "zhushu": "洙曰：屈原、莊子皆有漁父篇。"
                },
                {
                    "paragraph": "成名異魯連。",
                    "zhushu": "洙曰：史記：“田單屠聊城，㱕而言魯連，欲爵之。魯連逃隱於海上，曰：‘吾與冨貴而詘於人，寧貧賤而輕丗肆志焉。’”○趙曰：如滄浪之漁父，不求名聞畨異魯仲連，蓋仲連却秦軍，下燕城，雖不受封，猶爲取名也。"
                },
                {
                    "paragraph": "篙師煩爾送，",
                    "zhushu": "鄭曰：篙，姑勞切。"
                },
                {
                    "paragraph": "朱夏及寒泉。",
                    "zhushu": "趙曰：語篙師云：“煩爾送我一去，猶於朱夏之際，趂及寒泉之爲可挹也，豈却仍往峴乎？”",
                    "type": 2
                },
                {
                    "paragraph": "行次古城店泛江作不揆鄙拙奉呈江陵幕府諸公",
                    "zhushu": "",
                    "type": 2
                },
                {
                    "paragraph": "老年常道路，遲日復山川。白屋花開裏，",
                    "zhushu": "洙曰：王莽傳：“延士不及白屋。”師古曰：“白屋，謂庶人以白茅覆屋也。”沈約：“開花已匝樹。”"
                },
                {
                    "paragraph": "孤城麥秀邊。",
                    "zhushu": "洙曰：宋丗家：“箕子朝周，過故殷墟，城毀壞，生禾黍。箕子傷之，欲哭則不可，爲其近婦人，乃作麥秀之詩以歌詠之。其詩曰：‘麥漸漸𠔃，禾麥油油𠔃。彼狡童兮，不與我好𠔃。’”所謂狡童者，紂也。殷民聞之，皆爲流涕。向子期思舊賦：“歎黍離之閔周，悲麥秀於殷墟。”"
                },
                {
                    "paragraph": "濟江元自闊，",
                    "zhushu": "趙曰：濟者，濟渉之濟。至江陵，則江闊矣。"
                },
                {
                    "paragraph": "下水不勞牽。風蝶勤依槳，",
                    "zhushu": "趙曰：蝶欲泊槳上也。"
                },
                {
                    "paragraph": "春鷗懶避船。王門髙德業，",
                    "zhushu": "洙曰：鄒陽曰：“何王之門不可曳長𥚑乎？”陸韓𡖖：王門所以貴，自古多俊人。"
                },
                {
                    "paragraph": "幕府盛材賢。",
                    "zhushu": "洙曰：蔡邕薦邊讓於何進曰：“伏惟幕府初開，愽選淸英。”"
                },
                {
                    "paragraph": "行色兼多病，蒼茫汎愛前。",
                    "zhushu": "洙曰：孔子：“汎愛衆。”",
                    "type": 2
                },
                {
                    "paragraph": "舟中出江陵南浦奉寄鄭少尹",
                    "zhushu": "番。",
                    "type": 2
                },
                {
                    "paragraph": "更欲投何處，飄然去此都。",
                    "zhushu": "洙曰：賈𧨏：“何必懷此都。”"
                },
                {
                    "paragraph": "形骸元土木，",
                    "zhushu": "洙曰：土木形骸，龍章鳯姿。"
                },
                {
                    "paragraph": "舟楫復江湖。社稷𦆑妖氣，",
                    "zhushu": "洙曰：左太冲姦回：“贔兵纒紫微。”"
                },
                {
                    "paragraph": "干戈送老儒。百年同棄物，萬國盡窮途。",
                    "zhushu": "洙曰：見今日暮途窮注。○修可曰：阮籍云：“途窮能無慟也。”"
                },
                {
                    "paragraph": "雨洗平沙淨，天衘闊岸紆。鳴螿隨汎梗，",
                    "zhushu": "趙曰：螿，音將，蟬也。螿得梗而託之，故隨汎梗而鳴。"
                },
                {
                    "paragraph": "別燕赴秋菰。",
                    "zhushu": "洙曰：宋玉：“燕翩翩其辭歸。”○蘇曰：螿，資良反，蟬屬。郭林宗：“如寒螿隨泛梗，固亦難安。”李充云：“别燕背人去，双起秋浦菰。”○趙曰：菰，彫胡也。燕集於菰叢之間，時當秋而别之，而起去矣。"
                },
                {
                    "paragraph": "棲託難髙卧，",
                    "zhushu": "洙曰：孔明髙卧南陽。○蘇曰：胡蕭年來托食寄棲，區區卑折，難得髙卧雲崦，下視車馬。○趙曰：言其身方有棲託，難於髙枕以自安也。"
                },
                {
                    "paragraph": "飢寒迫向隅。",
                    "zhushu": "洙曰：前漢刑法志：“滿堂飲酒，一夫向隅而泣。”"
                },
                {
                    "paragraph": "寂寥相喣沫，",
                    "zhushu": "洙曰：莊子：“与其相喣以濡，相濡以沬，孰若相忘於江湖。”"
                },
                {
                    "paragraph": "浩蕩報恩珠。",
                    "zhushu": "洙曰：漢武帝昆明之池，去魚，後，衘明珠報之。又，隨矦見傷蛇，以藥封之，蛇衘明珠以報。"
                },
                {
                    "paragraph": "溟漲鯨波動，",
                    "zhushu": "洙曰：謝靈運：“溟漲無端倪。”"
                },
                {
                    "paragraph": "衡陽鴈影徂。",
                    "zhushu": "洙曰：蜀都賦云：“候鴈衘蘆，木落南翔，水泮北徂。”又應徳璉將就衡陽棲。"
                },
                {
                    "paragraph": "南征問懸榻，",
                    "zhushu": "洙曰：陳蕃爲樂安太守，禮郡人周璆，字而不名，特爲置一榻，去則懸之。"
                },
                {
                    "paragraph": "東逝想乗桴。",
                    "zhushu": "洙曰：語：“乗桴浮于海。”"
                },
                {
                    "paragraph": "濫竊商歌聽，",
                    "zhushu": "洙曰：北山移文：“竊吹草堂，濫巾北岳。”七啓云：“此寗子啇歌之狀。”"
                },
                {
                    "paragraph": "時憂卞泣誅。",
                    "zhushu": "洙曰：楚人卞和以玉璞三獻，不遇，楚王，遂再刖其足。"
                },
                {
                    "paragraph": "經過憶鄭驛，",
                    "zhushu": "洙曰：鄭莊置驛。"
                },
                {
                    "paragraph": "斟酌旅情孤。",
                    "zhushu": "趙曰：言鄭監必度我旅情之孤。",
                    "type": 2
                },
                {
                    "paragraph": "曉發公安數月憇息此縣",
                    "zhushu": "",
                    "type": 2
                },
                {
                    "paragraph": "北城擊柝復欲罷，",
                    "zhushu": "洙曰：易：“重門擊柝。”孟子：“抱𨵿擊柝。”哀七年傳：“魯擊柝，聞於邾。”"
                },
                {
                    "paragraph": "東方明星亦不遲。",
                    "zhushu": "洙曰：晉傳云：“東方大明星，光影照千里。”詩東方云：“東有啓明，西有長庚。”注曰：“旦出謂明星爲啓明，日旣入謂明星爲長庚。庚，續也。”箋云：“啓明、長庚，皆有助日之名，而無實光。”釋文云：“明星謂之啓明。”孫炎曰：“明星，太白也。出東方，髙三舎，今曰太白矣。長庚不知是何星也。或一星出在東西而異名，或二者别星，未能審也。”"
                },
                {
                    "paragraph": "鄰雞野哭如昨日，",
                    "zhushu": "蘇曰：張禹：“鄰雞哭野，廐馬嘶風。起坐拊髀，望郷長嘆。”○趙曰：鄰雞聲已傳。"
                },
                {
                    "paragraph": "物色生態",
                    "zhushu": "洙曰：一作“生生”。"
                },
                {
                    "paragraph": "能幾時。",
                    "zhushu": "洙曰：顔延年：“日暮行樂歸，物色桑榆時。”○蘇曰：張琯眼前物態生計，夫能幾時，何苦區區錙銖計較哉。"
                },
                {
                    "paragraph": "舟楫眇然自此去，",
                    "zhushu": "蘇曰：鍾繇駕松舟檜楫，眇然下驚波而去。"
                },
                {
                    "paragraph": "江湖逺適無前期。",
                    "zhushu": "洙曰：沈休文别范安咸：“平生少年。”分手易前期。○趙曰：無前期，謂不知所止。"
                },
                {
                    "paragraph": "此門轉眄已陳迹，",
                    "zhushu": "洙曰：王羲之：“俛仰之間，已爲陳迹。”"
                },
                {
                    "paragraph": "藥餌扶吾隨所之。",
                    "zhushu": "洙曰：謝靈運游南亭詩：“藥餌情所止，衰疾忽在期。”",
                    "type": 2
                },
                {
                    "paragraph": "泊岳陽城下",
                    "zhushu": "",
                    "type": 2
                },
                {
                    "paragraph": "江國踰千里，山城僅百層。",
                    "zhushu": "洙曰：顔延年賦：“臨廣望，坐百層。”"
                },
                {
                    "paragraph": "岸風翻夕浪，舟雪灑寒燈。",
                    "zhushu": "洙曰：謝惠連遇風詩：“落雪灑林丘。”"
                },
                {
                    "paragraph": "留滯才難盡，",
                    "zhushu": "洙曰：管輅曰：“酒不可極盡，吾欲持酒以禮，持財以愚，何患之有也。”史太史公自序：“太史公留帶周南。”○趙曰：任昉晚節著詩，欲傾沈約，用事過多，辭不得流便，於是有才盡之談也。"
                },
                {
                    "paragraph": "艱危氣益増。",
                    "zhushu": "洙曰：漢馬援曰：“大丈夫窮當益堅，老當益壯。”蜀廖立見廢爲民，從於汶山，而志氣不衰。○趙曰：史云：“懦夫増氣。”舊引馬援老當益壯爲旁，似矣。"
                },
                {
                    "paragraph": "圖南未可料，變化有鯤鵬。",
                    "zhushu": "洙曰：莊子：“北𡨋有魚，其名爲鯤。鯤之大，不知其幾千里也。化而爲鳥，其名爲鵬。鵬之背，不知幾千里也。”又云：“背負靑天而莫之夭閼焉，而後乃今將圖南也。”趙曰：公方儘南而往，所以及圖南之義。",
                    "type": 2
                },
                {
                    "paragraph": "纜船苦風戲題四韻奉簡鄭十三郎判官",
                    "zhushu": "泛。",
                    "type": 2
                },
                {
                    "paragraph": "東岸朔風疾，天寒鶬鴰呼。",
                    "zhushu": "洙曰：爾雅：“鶬鴰，麋。”注：“今呼鶬鴰。”西都賦：“烏則鶬鴰，汎浮往來。”"
                },
                {
                    "paragraph": "漲沙霾草樹，",
                    "zhushu": "洙曰：白希範詩：“森森荒樹齊，析析寒沙漲。”"
                },
                {
                    "paragraph": "舞雪渡江湖。",
                    "zhushu": "洙曰：古詩：“扁舟載風雪，半夜渡江湖。”○定功曰：鮑昭効劉公幹躰云：“一風吹朔雪，千里度龍山。集君𡏟臺下，飛舞兩楹間。”"
                },
                {
                    "paragraph": "吹㡌時時落，",
                    "zhushu": "洙曰：孟嘉傳：“嘉爲桓温叅軍，旣和而正，温重之。九月九日，温遊龍山，叅僚畢集，時佐吏並著戎服，有風吹嘉㡌落墮，温謂左右及賔客勿言，且以觀其舉止。”"
                },
                {
                    "paragraph": "維舟日日孤。",
                    "zhushu": "洙曰：詩：“汎汎楊舟，紼纚維之。”尔雅：“諸矦維舟。”"
                },
                {
                    "paragraph": "因聲置驛外，",
                    "zhushu": "趙曰：題是簡鄭十三判官，故使鄭莊置驛也。"
                },
                {
                    "paragraph": "爲覔酒家壚。",
                    "zhushu": "洙曰：司馬相如傳：“文君當壚。”郭璞曰：“壚，酒壚。”師古曰：“賣酒之處，累土爲壚，以居酒瓮，四邊隆起，其一面髙，形如鍜壚，故名壚耳。而俗之學者，皆爲當壚爲對温酒火壚，失其義矣。”晉阮藉傳：“公邑家婦有美色，當壚沽酒。阮與王安豐常從婦飲酒，阮醉，便眠婦側，夫不疑之，伺察終無它意。王濬冲爲尚書令，著公服，乗軺經黃公酒壚中過，顧謂後車客曰：‘吾昔與嵇叔夜嗣宗共酣飲此壚，竹林之遊，亦預其未。自𥞇生夭，阮公亡，便爲時所羈綑。今日覩此雖近，邈若山河。’”",
                    "type": 2
                },
                {
                    "paragraph": "過南嶽入洞庭湖",
                    "zhushu": "",
                    "type": 2
                },
                {
                    "paragraph": "洪波忽爭道，岸轉異江湖。",
                    "zhushu": "趙曰：僕甞愛此爭道字，𨚫用於洪波之下，可謂竒矣。"
                },
                {
                    "paragraph": "鄂渚分雲樹，衡山引舳艫。",
                    "zhushu": "洙曰：屈原九章：“乗鄂渚而返顧。”漢武紀：“舳艫千里。”李斐曰：“舳，舩後持拖處也。艫，舩頭刺櫂處也。言其舩多，前後相衘，千里不絶。”師古曰：“軸，音軸。艫，音盧。”○鄭曰：說文云：“舳，舟尾；艫，舟前也。”"
                },
                {
                    "paragraph": "翠牙穿裛槳，碧節吐寒蒲。",
                    "zhushu": "趙曰：槳字，在韻書音奬，云所以隱舩曰槳。今詳其義，乃菰蔣之蔣耳。蓋蒲有節而槳有呀也。"
                },
                {
                    "paragraph": "病渴身何去，春生力更無。壤童犂雨雪，漁屋架泥塗。欹側風㠶滿，微𡨋水驛孤。悠悠廻赤壁，",
                    "zhushu": "趙曰：赤壁在夏口之東，武昌之西。○鄭曰：盛弘之荆州記曰：“薄沂縣㳂江一百里，南岸名赤壁。周瑜破魏武於烏林，赤壁東西一百六十里。”"
                },
                {
                    "paragraph": "浩浩略蒼梧。",
                    "zhushu": "趙曰：蒼梧在洞庭西南之地，乃永州也。"
                },
                {
                    "paragraph": "帝子留遺恨，曹公屈壯圗。",
                    "zhushu": "洙曰：屈平九歌湘君云：“帝子降兮北渚，目𦕈眇兮愁予。”史記：“舜南廵狩，崩於蒼梧之野，葬於江南九疑，是爲零陵。”禮記曰：“舜葬蒼梧，二妃不從。”後漢献帝紀：“建安十三年，曹操自爲丞相，南征劉表。表卒，少子琮立，以荆州降。操以舟師伐孫權，權將周瑜敗之於烏林赤壁。”周瑜傳：“曹公入荆州，劉琮㪯衆降。曹公得其水軍舩歩兵數十萬，将士聞之皆恐。權延見羣下，問以計䇿，議者咸曰：‘不如迎之。’瑜曰：‘不然，操雖託名漢相，其實漢賊也。操自送死，而可迎之耶？瑜請得精兵三萬人，進往夏口，保爲將軍破之。’權曰：‘老賊欲廢漢自立，乆徒忌二𡊮、吕布、劉表與孤耳。今數雄已滅，惟孤尚存，與老賊勢不兩立。君言當擊，甚與孤合，此天以授孤也。’遂共圖計逆曹公，遇於赤壁，大破之。曹公敗退，還保南郡。備與瑜等復共追之。曹公留曹仁等守江陵城，徑自北歸。”"
                },
                {
                    "paragraph": "聖朝光御極，殘孽駐艱虞。才淑隨厮養，",
                    "zhushu": "洙曰：前漢蒯通傳：“隨厮養之役者，失萬乗之權；守儋石之禄者，闕𡖖相之位。”張耳傳：“厮養卒。”蘇林曰：“厮，取薪者。”"
                },
                {
                    "paragraph": "名賢隱鍜鑪。",
                    "zhushu": "鄭曰：鍜，都玩切，小治也。○趙曰：　句通義。此言上雖復長安七八年矣，而吐蕃猶未息，是爲駐留艱虞。於此才淑之人有隨厮養者，名士之賢有隱鍜鑪者。𥞇康𥘉居貧，嘗與向秀共鍜於支樹之下，以自贍給。"
                },
                {
                    "paragraph": "邵平元入漢，",
                    "zhushu": "洙曰：前漢蕭何傳：“陳豨反，髙祖自將至邯鄲，而韓信謀反關中，吕后用何計誅信。上聞誅信，使使拜何爲相國，益封五千户，令卒五百人、一都尉爲相國衛，諸君皆賀。邵平者，故秦東陵矦。秦破，爲布衣，貧，種𤓰長安城東，𤓰美，故丗謂東陵𤓰。平謂何曰：‘禍自此始矣。上暴露於外，而君守於內，非被矢石之難而益君封置衛者，以今者淮隂新反於中，有疑君心。夫置衛衛君，非所以寵君，願君謝封勿受，悉以家財佐軍。’何從其計，上大恱。”師古曰：“召，讀曰邵。”○趙曰：公以其身不得歸，長妄，此所以自嘆其不如也。"
                },
                {
                    "paragraph": "張翰後歸呉。",
                    "zhushu": "洙曰：晉書文苑傳：“張翰，字季膺，呉郡呉人。晉齊王囧辟爲大司馬東曹掾。翰因見秋風起，乃思呉中菰米、蓴羮、鱸魚鱠，曰：‘人生責得適志，何能羈官數千里以要名爵乎！’遂命駕而歸，人皆謂之見幾。”○趙曰：公以南下之遲，肖似其歸晩也。"
                },
                {
                    "paragraph": "莫怪啼㾗數，危檣逐夜烏。",
                    "zhushu": "洙曰：檣，掛㠶木也。郭璞：萬里連檣。○趙曰：檣上爲刻烏以瞻風也。謂之烏則相逐同行之船矣。隂鏗詩：檣轉向風烏𪧐。",
                    "type": 2
                },
                {
                    "paragraph": "靑草湖",
                    "zhushu": "",
                    "type": 2
                },
                {
                    "paragraph": "洞庭猶在目，靑草續爲名。",
                    "zhushu": "夢符曰：右按岳州圖經：“洞庭湖在縣西南一里。”荆州記云：“巴陵南有青草湖，與洞庭湖相連，周迴數百里，日月出没其中。”水經注曰：“沅水注洞庭湖中，㑹於江山。”○鄭曰：十道志：“在岳州。”荆州記：“因靑草山爲名，周回八百里。”范注荆州記：“靑草湖，夏月直渡百里，日月岀於湖中。”呉録地志：“巴陵有靑草湖。蓋洞庭本指具縣南，所謂太湖是也。”"
                },
                {
                    "paragraph": "𪧐槳依農事，",
                    "zhushu": "趙曰：此言楚人於湖中種田，故船槳所𪧐之處依之也。"
                },
                {
                    "paragraph": "郵籖報水程。",
                    "zhushu": "趙曰：舟中所用以知時也。漏籌謂之郵籖。古詩：雞人司漏轉更籖。"
                },
                {
                    "paragraph": "寒氷爭𠋣薄，雲月遞微明。湖鴈𩀱𩀱起，人來故北征。",
                    "zhushu": "洙曰：九歌云：“駕飛龍𠔃北征，邅吾道𠔃洞庭。”○趙曰：未有念郷之意，鴈乃北征，人之不如也。",
                    "type": 2
                },
                {
                    "paragraph": "𪧐白沙驛",
                    "zhushu": "洙曰：𥘉過湖南五里。",
                    "type": 2
                },
                {
                    "paragraph": "水宿仍餘照，",
                    "zhushu": "洙曰：謝靈運入彭蠡湖口作：“客游倦水宿。風湖難具論。”"
                },
                {
                    "paragraph": "人煙復此亭。驛邊沙舊白，湖外草新靑。萬象皆春氣，孤槎自客星。",
                    "zhushu": "洙曰：愽物志曰：“仙查犯牛斗客星，於蜀郡問嚴君平。”"
                },
                {
                    "paragraph": "隨波無限月，",
                    "zhushu": "蘇曰：景差湘江辭云：“隨液無限月，愁殺獨醒人。望月奠蘭醴，流淚沾衣巾。”"
                },
                {
                    "paragraph": "的的近南溟。",
                    "zhushu": "洙曰：莊子：“鵬鳥海運，則將徙於南溟。南溟，天池也。”○趙曰：月色之明的也。",
                    "type": 2
                },
                {
                    "paragraph": "野望",
                    "zhushu": "",
                    "type": 2
                },
                {
                    "paragraph": "納納乾坤大，行行郡國遥。",
                    "zhushu": "洙曰：古樂府：“行行重行行。”"
                },
                {
                    "paragraph": "雲山兼五嶺，",
                    "zhushu": "洙曰：服䖍曰：“嶺有五，因以爲名。交阯、合浦果有此嶺。”陸機從軍行：“南渉有五嶺巔。”○魯曰：陸機贈顧交阯詩：“代鼔五嶺表。”張耳傳：“南有五嶺之戍。”○蒼舒曰：右按秦始皇畧定楊越，謫戍五方，南守五嶺。塞上嶺，一也，騎歸，嶺二也，都寵，嶺三也，略緒，嶺四也，越城，嶺五也。自北徂南，入越之道，必由嶺焉。師古曰：“嶺者，西自衡山之南，東窮于海，一山之限耳，而摽名有五焉。”○黄曰：裴氏廣州記曰：“大庾、始安、臨賀、桂陽、掲陽是五嶺。”○何曰：鄧德明南康記曰：“大庾嶺一，桂陽甲騎嶺二，九真都龐嶺三，臨賀萌緒嶺四，始安越嶺五。”"
                },
                {
                    "paragraph": "風壤帶三苗。",
                    "zhushu": "洙曰：舜典：“竄三苗于三危。”注：“三苗，國名，縉雲氏之後，爲諸矦。饕餮。三危，西裔。昭元年說自古諸矦不用王命者，虞有三苗，夏有觀扈。”"
                },
                {
                    "paragraph": "野樹侵江闊，春蒲長雪消。",
                    "zhushu": "趙曰：蒲長於雪消之後。"
                },
                {
                    "paragraph": "扁舟空老去，無𥙷聖明朝。",
                    "zhushu": "",
                    "type": 2
                },
                {
                    "paragraph": "入喬口",
                    "zhushu": "洙曰：長沙北界。",
                    "type": 2
                },
                {
                    "paragraph": "漠漠舊京逺，",
                    "zhushu": "洙曰：陸機樂府：“街巷紛漠漠。”盧諶詩：“南望舊京路。”"
                },
                {
                    "paragraph": "遲遲歸路賖。殘年傍水國，",
                    "zhushu": "洙曰：周礼：“水國用龍節。”顔延年詩：“水國周地險。”"
                },
                {
                    "paragraph": "落日對春華。樹蜜早蜂亂，",
                    "zhushu": "田曰：樹蜜，椇也。崔豹古今註曰：“椇，一名樹蜜，一名木餳，實形拳曲，核在實外，荆湘多此木，子美所以記土地之所有也。”○師曰：樹蜜，椇也，或作枸，髙大似白楊，多枝而曲，飛鳥喜巢其上，所謂止椇來巢是也。而說者謂蜜當作密，非也。若望兠率寺詩云：“樹宻當山徑，江深隔寺門。”自當作宻。"
                },
                {
                    "paragraph": "江泥輕鷰斜。賈生骨已朽，悽惻近長沙。",
                    "zhushu": "洙曰：前漢賈𧨏傳：“天子議以𧨏在公𡖖之位，絳、灌、東陽矦、馮敬之屬尽害之，廼毀𧨏曰：‘雒陽之人，年少𥘉斈，專欲擅權，紛乱諸事。’於是天子後亦踈之不用，以誼爲長沙王傳。𧨏既謫去，意不自得，及渡湘水，爲賦以弔屈原。後梁王勝墮馬死，𧨏自傷爲傳亡狀，常哭泣，後𡻕餘亦死。”老子曰：“其人與骨皆已朽矣。”",
                    "type": 2
                },
                {
                    "paragraph": "銅官渚守風",
                    "zhushu": "趙曰：潭州長沙傳有銅官山，云楚鑄錢處，則此渚乃以是得名乎？○鄭曰：寰宇記：“銅官山在湘縣南一百一十八里，與長沙分縣界。”",
                    "type": 2
                },
                {
                    "paragraph": "不夜楚㠶落，避風湘渚間。水耕先浸草，春火更燒山。早泊雲物晦，逆行波浪慳。飛來𩀱白鶴，過去杳難攀。",
                    "zhushu": "洙曰：漢武詔：“火耕水耨。”應劭曰：“燒草下水種稻益生，髙七八寸，因悉芟去，復下水灌之，草死，獨稻長，所謂水耕。”○歐曰：古樂府虞丗南：“飛來双白鶴，𡚒翼逺雲煙。俱棲集此地，一㪯背淸田。”○師曰：呉兢樂府古題要解曰：“艶歌何甞行，亦曰：‘飛鶴行。’古調云：‘飛來𩀱白鶴，乃從西南來。’”又，右樂府載飛來𩀱白鶴三篇。梁元帝云：“時從洛浦渡，飛向遼東來。”皆過去難攀之意也。",
                    "type": 2
                },
                {
                    "paragraph": "北風",
                    "zhushu": "洙曰：新東江口，信宿方行。",
                    "type": 2
                },
                {
                    "paragraph": "春生南國瘴，氣待北風蘇。向晚霾殘日，",
                    "zhushu": "洙曰：詩：“終風且霾。”釋文云：“風而雨土爲霾。”孫炎曰：“大風揚塵，生從上下。”○趙曰：言晚之後蒸鬱也，所以生瘴。尓雅曰：“風而雨土爲霾。”實言昬曀之狀也。"
                },
                {
                    "paragraph": "初宵鼔大鑪。",
                    "zhushu": "洙曰：莊子大宗師：“以天地爲大鑪。”王粲師傳：“鼔洪鑪以燎毛髪。”"
                },
                {
                    "paragraph": "爽携卑濕地，",
                    "zhushu": "洙曰：前漢：“長沙定王發，以其母唐兒微，无寵，故王卑濕貧囯。”賈𧨏傳：“𧨏旣以謫居長沙卑濕，𧨏自傷悼，乃爲賦也。”"
                },
                {
                    "paragraph": "聲拔洞庭湖。",
                    "zhushu": "趙曰：言風之淸爽雄大如此也。"
                },
                {
                    "paragraph": "萬里魚龍伏，三更鳥獸呼。",
                    "zhushu": "趙曰：魚龍懼而藏伏，鳥獸驚而呼鳴，則風之勢可知矣。"
                },
                {
                    "paragraph": "滌除貪破浪，",
                    "zhushu": "趙曰：南史：“宗慤云：‘願乗長風破萬里浪。’”"
                },
                {
                    "paragraph": "愁絶付摧枯。執熱沉沉在，",
                    "zhushu": "洙曰：桑柔詩：“誰能執𤍠，逝不以濯。”"
                },
                {
                    "paragraph": "凌寒徃徃須。且知寛疾肺，不敢恨危塗。再宿煩舟子，",
                    "zhushu": "洙曰：莊三年傳：“再宿爲信。”郭璞江賦：“舟子於是湧掉，渉人於是檥榜。”○趙曰：詩：“招招舟子。”"
                },
                {
                    "paragraph": "衰容問僕夫。",
                    "zhushu": "黃曰：邵平衰容忘事，時復問僕夫南北。"
                },
                {
                    "paragraph": "今晨非盛怒，",
                    "zhushu": "趙曰：盛怒，言風也。宋玉風賦：“盛怒於土嚢之口。”"
                },
                {
                    "paragraph": "便道即長驅。",
                    "zhushu": "夢符曰：右按春秋左氏傳：“楚子以馹至於羅汭。呉子使其弟犒師。楚子執之，將以釁鼓。對曰：‘今君奮焉，震電慿怒。’”注：杜預曰：慿，盛也。"
                },
                {
                    "paragraph": "隱几看帆席，",
                    "zhushu": "洙曰：海賦：“挂帆席。”莊子：“南郭子綦隱几而坐。”隱，慿也。"
                },
                {
                    "paragraph": "雲山湧坐隅。",
                    "zhushu": "洙曰：言浪若雲山也。",
                    "type": 2
                },
                {
                    "paragraph": "發潭州",
                    "zhushu": "",
                    "type": 2
                },
                {
                    "paragraph": "夜醉長沙酒，",
                    "zhushu": "洙曰：謝惠連雪賦：“酌湘吳之醇酎。”鄒陽酒賦：“其品𩔖則沙洛緑酃，烏郷若下。”"
                },
                {
                    "paragraph": "暁行湘水春。岸花飛送客，檣燕語留人。賈傳才未有，",
                    "zhushu": "洙曰：賈𧨏爲長沙王大傳。"
                },
                {
                    "paragraph": "禇公書絶倫。",
                    "zhushu": "洙曰：案唐書：“禇遂良渉博文史，尤工𨽻書，父友歐陽詢甚重之。太宗甞謂侍中魏徴曰：‘虞丗南死後，无人可論書。’徴曰：‘禇遂良下筆道勁，甚得王羲之躰。’太宗即日召令侍書。太宗甞出御府金帛購求羲之書迹，天下爭齎古書詣闕以献，當時莫能卞其眞僞，遂良備論所岀，一无舛誤。永徽元年，髙宗將廢皇后王氏，立昭儀武氏爲后。遂良極諌以爲不可，致笏於殿陛曰：‘還陛下此笏。’仍解巾叩頭流血。帝怒，令引出。翌日，李勣奏曰：‘此乃陛下家事，不合問外人。’帝乃立武昭儀爲皇后，左遷遂良潭州都督。顯慶三年，爲爱州刺史。桓譚以楊雄爲絶倫。“"
                },
                {
                    "paragraph": "名髙前後事，回首一傷神。",
                    "zhushu": "",
                    "type": 2
                },
                {
                    "paragraph": "𩀱楓浦",
                    "zhushu": "",
                    "type": 2
                },
                {
                    "paragraph": "輟棹靑楓浦，𩀱楓舊已摧。",
                    "zhushu": "洙曰：招䰟云：“湛湛江水𠔃上有楓。阮藉詩云：湛湛長江水，下有楓樹林。”○趙曰：此詩題是𩀱楓，乃實道其事，而舊引“江水湛湛𠔃，上有楓”，有失杜公意。"
                },
                {
                    "paragraph": "自驚衰謝力，不道棟梁材。",
                    "zhushu": "趙曰：如楶稅之材，不荷棟梁之任也。"
                },
                {
                    "paragraph": "浪足浮紗帽，皮須截錦苔。",
                    "zhushu": "趙曰：今欲乗此楓泛江而上天，於此戴紗帽而浮其上，則浦水之浪自足浮之。楓皮上有苔蘇，不能不滑，故須截去錦苔，而後可乗也。"
                },
                {
                    "paragraph": "江邊地有主，暫借上天廻。",
                    "zhushu": "趙曰：此用乗槎事也，詳見上註。",
                    "type": 2
                },
                {
                    "paragraph": "登舟將適漢陽",
                    "zhushu": "",
                    "type": 2
                },
                {
                    "paragraph": "春宅弃汝去，",
                    "zhushu": "趙曰：公二月到潭州，因居焉。則自春所有之宅，名之曰春宅。"
                },
                {
                    "paragraph": "秋帆催客歸。",
                    "zhushu": "趙曰：將歸秦庭也。"
                },
                {
                    "paragraph": "庭蔬尚在眼，浦浪已吹衣。",
                    "zhushu": "蘇曰：馬季良渡江賦云：“浦浪洒濯，蘋風吹不。”江淹云：“浦浪輕花泛，沙風吹客衣。”"
                },
                {
                    "paragraph": "生理飄蕩拙，",
                    "zhushu": "夢符曰：右按南華眞經：“莊子之楚，見髑髏，髐然有形，撽以馬捶，因而問之，曰：‘夫子貪生失理而爲此乎？’”○蘇曰：呉産飄蕩牢落，拙治生計，幾爲人𥬇。吾以媿於朋友，何日反故山，采𣏌菊，枕石潄泉，遂此麋鹿之性。"
                },
                {
                    "paragraph": "有心遲暮違。",
                    "zhushu": "趙曰：遲暮，晩年也。楚詞：傷美人之遲暮。"
                },
                {
                    "paragraph": "中原戎馬盛，逺道素書稀。",
                    "zhushu": "修可曰：古詩：“呼兒烹鯉魚，中有尺素書。”"
                },
                {
                    "paragraph": "塞鴈與時集，檣烏終歳飛。",
                    "zhushu": "趙曰：帆檣之上刻爲烏形，取其占風。"
                },
                {
                    "paragraph": "鹿門自此往，",
                    "zhushu": "洙曰：見應有鹿門注。○趙曰：龐徳公携妻子隱於鹿門。"
                },
                {
                    "paragraph": "永息漢隂機。",
                    "zhushu": "洙曰：見上煑井復𥛔𥛔注。",
                    "type": 2
                },
                {
                    "paragraph": "舟中",
                    "zhushu": "",
                    "type": 2
                },
                {
                    "paragraph": "風餐江柳下，雨卧驛樓邊。",
                    "zhushu": "洙曰：如宋鮑昭詩：“風餐弄松栢，雲卧恣天行。”○蘇曰：“阻風餐栁下，值雨坐蓬䆫。”句法絶妙，不知誰詩也，恨不見全篇。與魯直讀至此，遂記而䟽之，疑子美亦法此二句而作也。其詩二句在晉文𩔖中。"
                },
                {
                    "paragraph": "結纜排魚網，",
                    "zhushu": "趙曰：言結䌫之處，有魚網相排也。"
                },
                {
                    "paragraph": "連檣並米船。",
                    "zhushu": "洙曰：檣，船上帆竿。"
                },
                {
                    "paragraph": "今朝雲細薄，昨夜月淸圎。飄泊南庭老，秪應學水仙。",
                    "zhushu": "趙曰：公自謂也。南庭者，南方之庭，猶北地謂之北庭耳。",
                    "type": 2
                },
                {
                    "paragraph": "南征",
                    "zhushu": "",
                    "type": 2
                },
                {
                    "paragraph": "春岸桃花水，",
                    "zhushu": "洙曰：謝靈運詩：“海鷗戲春岸。”庾信旱春詩：“流水桃花色，春州杜若香。”○趙曰：韓詩章句曰：“溱與洧，方渙渙𠔃。”謂三月桃花水下。"
                },
                {
                    "paragraph": "雲帆楓樹林。",
                    "zhushu": "洙曰：招䰟云：“湛湛江水𠔃上有楓。”阮籍詩：“湛湛長江水，上有楓樹林。”"
                },
                {
                    "paragraph": "偷生長避地，",
                    "zhushu": "洙曰：李陵書曰：“陵豈俞生之士。”語：“賢者避丗，其次避地。”"
                },
                {
                    "paragraph": "適逺更霑襟。",
                    "zhushu": "洙曰：四愁詩：“側身南望涕沽襟。”王仲宣詩：“逺身適荆蛮。”"
                },
                {
                    "paragraph": "老病南征日，",
                    "zhushu": "洙曰：招䰟曰：“洎吾南征。”趙曰：公言其將楚適也。"
                },
                {
                    "paragraph": "君恩北望心。",
                    "zhushu": "洙曰：四愁詩：“側身北望涕沾巾。”○趙曰：公旣有京兆功曹之命，爲領君恩矣，所以北望長安也。"
                },
                {
                    "paragraph": "百年歌自苦，未見有知音。",
                    "zhushu": "洙曰：古詩：“人生不滿百，常懷千嵗憂。”又云：“不愁歌者苦，但傷知音稀。”○師曰：峽人以二月桃花發時春水生，謂之桃花水，水漲可以下峽。甫自蜀南征呉楚，故趂桃花水。楚岸多楓樹。",
                    "type": 2
                },
                {
                    "paragraph": "乆客",
                    "zhushu": "",
                    "type": 2
                },
                {
                    "paragraph": "羈旅知交態，",
                    "zhushu": "洙曰：鄭當時傳翟公大書其門曰：“一死一生，乃知交情。一貧一冨，乃知交態。一貴一賤，交情乃見。”"
                },
                {
                    "paragraph": "淹留見俗情。",
                    "zhushu": "蘇曰：張遼漂泊淹留，始見丗俗人情。炎涼俯仰，皆時丗躰態，仁者必不爲也。"
                },
                {
                    "paragraph": "衰顔聊自哂，小吏最相輕。",
                    "zhushu": "蘇曰：何晏見梁王，王不爲禮。晏叱曰：“小吏何敢侮予。”"
                },
                {
                    "paragraph": "去國哀王粲，",
                    "zhushu": "洙曰：王沖宣七哀詩：“西京亂無象，豺虎正遘患。復弃中國去，逺身適荆蛮。”"
                },
                {
                    "paragraph": "傷時哭賈生。",
                    "zhushu": "洙曰：賈𧨏上書言時事云：“可爲痛哭者一，可爲流涕者二，可爲太息者六。”"
                },
                {
                    "paragraph": "狐狸何足道，豺虎正",
                    "zhushu": "洙曰：一作“亂”。"
                },
                {
                    "paragraph": "縱橫。",
                    "zhushu": "洙曰：孟陽七哀詩：“季葉䘮亂起，盗賊如豺虎。”張綱傳：“豺狼當路，安問狐狸。”○趙曰：時吐蕃之亂未息也。",
                    "type": 2
                },
                {
                    "paragraph": "逺遊",
                    "zhushu": "",
                    "type": 2
                },
                {
                    "paragraph": "江闊浮髙棟，雲長出斷山。塵沙連越嶲，",
                    "zhushu": "夢符曰：右按唐地理志：“劒南道，蓋古梁州之域。蜀郡、廣漢、犍爲越嶲、益州、牂柯、巴郡之地，惣爲鶉首。”○趙曰：以吐蕃之兵未息也。"
                },
                {
                    "paragraph": "風雨暗荆蠻。鴈矯衘蘆内，",
                    "zhushu": "洙曰：淮南子曰：“鴈從風而飛，以愛氣力；衘蘆而飛，以避矰繳。”張華賦：“又矯翼而増逝，徒衘蘆以避繳，終爲戮於此丗。”"
                },
                {
                    "paragraph": "猿啼失木閒。",
                    "zhushu": "洙曰：見哀哀朱木狖"
                },
                {
                    "paragraph": "弊裘蘇季子，歷國未知還。",
                    "zhushu": "洙曰：蘇秦說秦，書十上而說不行。黒貂裘色敝。仲尼歷聘諸國。",
                    "type": 2
                },
                {
                    "paragraph": "客夜",
                    "zhushu": "",
                    "type": 2
                },
                {
                    "paragraph": "客睡何曽著，秋天不肯明。",
                    "zhushu": "洙曰：魏文帝行旅詩曰：“漫漫秋夜長，烈烈北風凉。展轉不能寐，披衣起彷徨。”"
                },
                {
                    "paragraph": "入簾殘月影，髙枕逺江聲。",
                    "zhushu": "師曰：甫此二句，正旅中睡不着之時。因思計拙途窮。"
                },
                {
                    "paragraph": "計拙無衣食，途窮仗友生。",
                    "zhushu": "洙曰：見今日暮途窮注。詩伐木：“不如友生。”○趙曰：顔延年詠阮籍詩：“途窮能無慟。”"
                },
                {
                    "paragraph": "老妻書數紙，應悉未歸情。",
                    "zhushu": "",
                    "type": 2
                },
                {
                    "paragraph": "客亭",
                    "zhushu": "",
                    "type": 2
                },
                {
                    "paragraph": "秋䆫猶曙色，木落更天",
                    "zhushu": "洙曰：一作“髙”。"
                },
                {
                    "paragraph": "風。日出寒山外，江流宿霧中。聖朝無弃物，",
                    "zhushu": "蘇曰：王祥聖丗，物無大小，皆料材適用，無弃擲者。"
                },
                {
                    "paragraph": "老病已成",
                    "zhushu": "洙曰：一作“衰”。"
                },
                {
                    "paragraph": "翁。多少殘生事，飄零似轉蓬。",
                    "zhushu": "",
                    "type": 2
                },
                {
                    "paragraph": "晚行口號",
                    "zhushu": "",
                    "type": 2
                },
                {
                    "paragraph": "三川不可到，",
                    "zhushu": "洙曰：時三川在賊境。左傳：“周之亡也，其三川震。”注：“涇、渭、洛水也。”○趙曰：三川，鄜州縣名也。地理志云：“注：‘華池水、黒水、洛水所㑹，故謂三川。’”舊注引西周三川，却是說長安矣，不知其名，偶同昡惑學者矣。"
                },
                {
                    "paragraph": "歸路晩山稠。",
                    "zhushu": "師曰：山重疊也。"
                },
                {
                    "paragraph": "落鴈浮寒水，飢烏集戌樓。",
                    "zhushu": "洙曰：戍樓，防戌之樓也。人欲逺望，故作樓。○趙曰：此言地經䘮亂，寂乎無人而然也。○師曰：言兵敗散亂，故烏集之。"
                },
                {
                    "paragraph": "市朝今日異，",
                    "zhushu": "蘇曰：江惣亂後歸金陵，過秦淮，覽物彷徨長漢市朝，人情異於曩日。○本中曰：謂經亂風物變也。"
                },
                {
                    "paragraph": "䘮亂幾時休。逺愧梁江惣，還家尚黒頭。",
                    "zhushu": "洙曰：江惣在陳，掌東宫管記，與太子爲長夜飲。後主即位，授尚書。今京城䧟。入隋，爲上開府，復歸老江南。",
                    "type": 2
                },
                {
                    "paragraph": "地隅",
                    "zhushu": "",
                    "type": 2
                },
                {
                    "paragraph": "江漢山重阻，風雲地一隅。",
                    "zhushu": "洙曰：李陵詩：“風波一失所，各在天一隅。”"
                },
                {
                    "paragraph": "年年非故物，",
                    "zhushu": "洙曰：謂流徙不止於故常之地爾。○趙曰：遷徙不常，眼中所見非故舊之物。"
                },
                {
                    "paragraph": "處處是窮途。",
                    "zhushu": "洙曰：遭亂而道不行爾。○趙曰：顔延年詠阮籍詩：“窮途能無慟。”"
                },
                {
                    "paragraph": "䘮亂秦公子，",
                    "zhushu": "洙曰：謝靈運擬魏公子鄴中詩：“王粲家本秦川，貴公子孫，遭亂流寓，自傷情多。”"
                },
                {
                    "paragraph": "悲凉楚大夫。",
                    "zhushu": "洙曰：屈原、宋王皆楚大去。"
                },
                {
                    "paragraph": "平生心已圻，",
                    "zhushu": "洙曰：江淹别賦：“心圻骨驚。”"
                },
                {
                    "paragraph": "行路日荒蕪。",
                    "zhushu": "",
                    "type": 2
                },
                {
                    "paragraph": "過洞庭湖",
                    "zhushu": "新添。",
                    "type": 2
                },
                {
                    "paragraph": "",
                    "zhushu": "鮑曰：洪玉甫云：“有人得之江中石刻。”直方詩話亦云。"
                },
                {
                    "paragraph": "鮫室圍靑草，龍堆隱",
                    "zhushu": "本中。曰：一作“擁”。"
                },
                {
                    "paragraph": "白沙。護堤",
                    "zhushu": "洙曰：一作“江”。"
                },
                {
                    "paragraph": "盤古木，迎棹舞神鵶。破浪南風正，回檣",
                    "zhushu": "洙曰：一作“歸舟”。"
                },
                {
                    "paragraph": "畏日斜。湖光與天逺，直欲泛仙槎。",
                    "zhushu": "洙曰：一作“雲山千萬疊，底處上星槎”。"
                }
            ]
        },
        {
            "name": "述懷上",
            "paragraphs": [
                {
                    "paragraph": "述懷上",
                    "zhushu": "",
                    "type": 1
                },
                {
                    "paragraph": "古詩二十四首",
                    "zhushu": "",
                    "type": 2
                },
                {
                    "paragraph": "述懷",
                    "zhushu": "彦輔曰：晉阮籍甞作詠懷詩八十餘篇，爲丗所重。",
                    "type": 2
                },
                {
                    "paragraph": "去年潼關破，",
                    "zhushu": "鄭曰：潼，徒紅切，水名，出廣漢，上有𨵿，名潼關。"
                },
                {
                    "paragraph": "妻子隔絶乆。",
                    "zhushu": "洙曰：新玄宗紀：“天寳十五年，安碌山僣號於東京。賊將安慶緒犯潼關，哥舒翰軍敗退。翰至潼𨵿，爲其帳下火拔歸仁以左右數十騎執之降賊。𨵿門不守，京師駭，河東、華隂、上洛等皆委城而走，上乃謀幸蜀也。”"
                },
                {
                    "paragraph": "今夏草木長，",
                    "zhushu": "洙曰：陶淵明詩：孟夏草木長。"
                },
                {
                    "paragraph": "脫身得西走。",
                    "zhushu": "洙曰：按新唐書：“天子幸蜀，甫走避三川。肅宗立，自鄜州羸服奔行在，爲賊所得。至德元年，亡走，謁帝鳯翔。”"
                },
                {
                    "paragraph": "麻鞋見天子，",
                    "zhushu": "蘇曰：焦卓見文帝，麻鞋烏㡌，舉動詳正，奏對明敏，帝呼爲髙士。○趙曰：炙轂子有云：“夏商以草爲屩，周以麻爲之，謂之麻鞋，貴賤通着。”則麻鞋字亦有所據而言也。"
                },
                {
                    "paragraph": "衣袖露兩肘。朝廷慜生還，",
                    "zhushu": "鄭曰：慜，買殞切。"
                },
                {
                    "paragraph": "親故傷老醜。涕淚受拾遺，流離主恩厚。",
                    "zhushu": "洙曰：言奔走流離，迫於窘困，至於麻鞋以見天子。露兩肘，言衣不完也。莊子言原憲捉衿而肘見。按新書言甫至徳二年亡走鳯翔上謁，授右拾遺。而舊史以爲甫謁帝彭原郡。至德，肅宗年號也。"
                },
                {
                    "paragraph": "柴門雖得去，未忍即開口。",
                    "zhushu": "趙曰：不欲遽違天顔也。"
                },
                {
                    "paragraph": "寄書問三川，不知家在否？",
                    "zhushu": "洙曰：三川，在鄜州。按本傳：“甫寄家三川，艱窶彌年，需弱至餓死者。”"
                },
                {
                    "paragraph": "比聞同罹禍，殺戮到雞狗。",
                    "zhushu": "蘇曰：黃巾犯渭上，雞犬俱殺戮盡，數千里断絶人煙。"
                },
                {
                    "paragraph": "山中漏茅屋，誰復依户牖。摧頽蒼松根，地冷骨未朽。",
                    "zhushu": "蘇曰：弔王褒文云：“西山地冷，靈骨未朽，秀氣矗然。君旣長卧，復鐘後賢。其碑断裂，不見完本。”"
                },
                {
                    "paragraph": "幾人全性命，盡室豈相偶。嶔岑",
                    "zhushu": "鄭曰：上去今切，下鋤針切。"
                },
                {
                    "paragraph": "猛虎傷，鬱結回我首。",
                    "zhushu": "洙曰：陸機：“飢食猛虎窟。”庾信小園賦：“穿漏𠔃茅茨。”"
                },
                {
                    "paragraph": "自寄一封書，今已十月後。",
                    "zhushu": "趙曰：十月後，非冬之十月也。何以明之？公往問家屋，乃在閏八月𥘉吉耳。此詩在閏八月之前所作也。"
                },
                {
                    "paragraph": "反畏消息來，寸心亦何有。漢運初中興，",
                    "zhushu": "洙曰：凡王室中否而再興，謂之中興。如周之宣王，漢之光武，唐之中宗是。"
                },
                {
                    "paragraph": "生平老躭酒。",
                    "zhushu": "洙曰：齊桓好酒。魏曹植賦曰：“若躭于觴酌，流情縱佚，先王所禁，君子所失。”霍光傳：“昌邑夜飲，湛沔於酒。”師古曰：“湛，讀曰沉，又讀曰躭。沔，荒迷酒也。”"
                },
                {
                    "paragraph": "沈思歡㑹處，恐作窮獨叟。",
                    "zhushu": "師曰：孟子云：“老而無子曰獨。”",
                    "type": 2
                },
                {
                    "paragraph": "自京赴奉先縣詠懷五百字",
                    "zhushu": "洙曰：天寳十四載十一月𥘉作。奉先，屬京兆郡，縁皇家陵寢，武后分置醴泉縣。○鄭曰：唐開元四年，改同州蒲城爲奉先，以奉睿宗橋陵。○師曰：甫時妻子在奉先縣，故甫往省家焉。禄山反，作此。",
                    "type": 2
                },
                {
                    "paragraph": "杜陵有布衣，老大意轉拙。",
                    "zhushu": "洙曰：前漢地理志：“杜陵屬長安京兆尹。”注：“古杜伯國，有周將軍杜主祠四所，漢宣帝葬此，因曰杜陵。長安南五十里。布衣，韋帶之士。”古詩：“老大徒傷悲。”○趙曰：杜陵，公所居之地也。"
                },
                {
                    "paragraph": "許身一何愚，竊比稷與契。",
                    "zhushu": "洙曰：孔子：“竊比於我老彭。”○蘇曰：子美自許稷與契，人未必許也。然其詩云：“舜舉十六相，身閑道與髙。秦時用商鞅，法令如牛毛。”此是稷契軰口中語也。"
                },
                {
                    "paragraph": "居然成濩落，",
                    "zhushu": "洙曰：莊子：“瓠落無所容，猶郭落也。”落，零落也。濩，胡落切。○昱曰：生民詩：“居然生子。”"
                },
                {
                    "paragraph": "白首甘契闊。",
                    "zhushu": "洙曰：擊鼓詩：“死生契闊，與子成說。”毛氏曰：“契闊，勤若也。”陸士衡贈弟士龍詩：“安得携手俱，契闊成騑服。”贈盧諶：“契闊豈但一。”魏武：“契闊談讌，心念舊思。”陸機：“契闊踰三年。”"
                },
                {
                    "paragraph": "蓋棺事則已，",
                    "zhushu": "大臨曰：劉毅云：“丈夫兒蹤跡不可㝷常，便混羣小中，蓋棺事方定矣。”○趙曰：韓詩外傳載孔子云：“學而不已，闔歌乃止。”"
                },
                {
                    "paragraph": "此志常覬豁。",
                    "zhushu": "鄭曰：覬，几利切，幸也。"
                },
                {
                    "paragraph": "窮年憂𥠖元，嘆息腸",
                    "zhushu": "洙曰：一作“腹”。"
                },
                {
                    "paragraph": "内熱。",
                    "zhushu": "洙曰：荀子：“窮年卒𡻕。”賈𧨏曰：“百姓𥠖元輯於下。”孟子：“不得於君則熱中。”謝靈運詩：“窮年迫憂患。”○趙曰：莊子：“我其內𤍠歟。”"
                },
                {
                    "paragraph": "取𥬇同學翁，浩歌彌激烈。",
                    "zhushu": "洙曰：蘇武：“長歌正激烈，中心愴以摧。”"
                },
                {
                    "paragraph": "非無江海志，瀟洒送",
                    "zhushu": "洙曰：一作“迭”。"
                },
                {
                    "paragraph": "日月。",
                    "zhushu": "洙曰：沈休文：“纓珮空爲累，江海事多違。”莊子：“身居江海之上，心游魏闕之下。”江淹：“江海從邅廻。”○趙曰：莊子曰：“就藪澤處間曠，釣魚間處，無爲而已。”此江海之士，避丗之人，間暇者之所好也。”可以見江侮志之義矣。"
                },
                {
                    "paragraph": "生逢堯舜",
                    "zhushu": "洙曰：一作“爲”。"
                },
                {
                    "paragraph": "君，不忍便永訣。",
                    "zhushu": "洙曰：江淹賦：“誰能寫永訣之情者乎。”"
                },
                {
                    "paragraph": "當今廊廟具，構夏豈云缺。",
                    "zhushu": "洙曰：叔孫通傳賛：“廊廟之材，非一木之枝；帝王之功，非一士之略。”潘岳詩：“廊廟惟淸俊。”潘尼詩：“廣厦構衆材。”又：“大厦須異材，廊廟非庸器。”潘安詩：“器非廊廟姿，屢出固其宜。”"
                },
                {
                    "paragraph": "葵藿傾太陽，物性固莫",
                    "zhushu": "洙曰：一作“難”。"
                },
                {
                    "paragraph": "奪。",
                    "zhushu": "洙曰：曹植求通親親表：“若葵藿之傾太陽，雖不爲回光，然向之者誠也。臣竊自比葵藿，若垂三光之明，實在陛下。”陸機園葵詩：“朝榮東北傾，夕頴西南晞。”梁劉孝綽詠日詩：“園葵一何幸，傾葉奉離光。”"
                },
                {
                    "paragraph": "顧惟螻蟻輩，但自求其穴。胡爲慕大鯨，輒擬偃溟渤。",
                    "zhushu": "洙曰：木𤣥虚海賦：“其魚則横海之鯨，突杌孤逰，戞巖㟼，偃髙濤。”○趙曰：韓非子：“千丈之堤，以螻蟻之穴漬。”求其穴，言當自安分，求穴以安耳，何爲必欲慕學大鯨之處大海乎？○晁曰：愽物志：“鯨魚大者數十里。”"
                },
                {
                    "paragraph": "以兹悟生理，獨恥事干謁。兀兀遂至今，忍爲塵埃没。終愧巢與由，",
                    "zhushu": "晁曰：巢父、許由也。"
                },
                {
                    "paragraph": "未能易其節。沉飲聊自遣，放歌頗愁絶。",
                    "zhushu": "洙曰：顔延年詠劉叅軍詩：“韜精日沈飲，誰知非荒宴。”"
                },
                {
                    "paragraph": "𡻕暮百草零，疾風髙岡裂。",
                    "zhushu": "洙曰：張平子賦：“孟冬作隂，寒風肅殺。氷霜𢡖裂，百卉具零。”長門賦：“天飄飄而疾風。”李陵詩：“邊上𢡖裂。”阮籍詩：“寒風掁山岡。”"
                },
                {
                    "paragraph": "天衢",
                    "zhushu": "洙曰：易：“何天之衢，亨。”"
                },
                {
                    "paragraph": "隂崢嶸，客子中夜發。",
                    "zhushu": "洙白：鮑明逺舞鶴賦：“嵗崢嶸而催暮。”江淹詩：“客子淚已零。”王粲詩：“客子多悲傷，涙下不可収。”魏文帝詩：“客子常畏人。”"
                },
                {
                    "paragraph": "霜嚴衣帶斷，指直不得結。凌晨過驪山，御榻在嵽嵲。",
                    "zhushu": "洙曰：西京賦：“託喬基於山岡，直嵽霓以髙居。”驪山温湯，愽物志：“凡水源有石磂黄，其泉則温。”漢武帝故事云：“驪山温湯，𥘉，秦始皇砌石起室，漢武帝又加修飾。唐置温湯監，𨽻司農寺。監丞常湯浣器物。又所貯草栗，脩葺調以備供奉，乃種𤓰蔬，隨時貢奉矣。”"
                },
                {
                    "paragraph": "蚩尤塞寒空，蹴踏崖谷滑。",
                    "zhushu": "鄭曰：蹴，七六切，蹋也。○洙曰：黃帝玄女之宫。戰法曰：“黃帝與蚩尤對，九戰九不勝，三日三夜，天霧冥𡨋。”史：“黃帝殺蚩尢於涿鹿，後冢上常有赤氣出，如匹絳帛，民呼爲蚩尤旗。又，星名。”○趙曰：自此下言温湯之事也。御榻，指言明皇御幸之榻也。嵽，音徒結切。嵲，音齧。玉篇云：“嵽嵲，小而不安貌。”蚩尤乗輿前導之旗也。塞寒空而蹴踏崖谷，言其多也。舊注乃引蚩尤之戰，又指爲星名，是非。"
                },
                {
                    "paragraph": "瑶池氣鬱律，羽林相摩戞。",
                    "zhushu": "洙曰：周穆王天子傳：“穆天子觴西王母于瑶池之上。”漢宣帝紀：“羽林孤兒。”注：“天有羽林大將軍之星。林，諭若林木之盛。羽若羽翼鷙擊之意，故以武名焉。”張平子西京賦：“隱轔鬱律。”江賦：“氣滃渤以霧杳，時鬱律其如煙。”沈約詩：“鬱律構丹巘。”○趙曰：羽林，扈駕之車也。其所樹之如林，故言相摩戞。"
                },
                {
                    "paragraph": "君臣",
                    "zhushu": "洙曰：一作“聖君”。"
                },
                {
                    "paragraph": "留懽娯，",
                    "zhushu": "洙曰：晉張景陽詩：“昔在西京時，朝野多歡娯。”沈休文詩：“秦皇御宇宙，漢帝恢武功。歡娯人事盡，情性猶未充。”謝靈運詩：“副君命飲讌，歡娯寫懷抱。”江淹詩：“太平多歡娯。”飛蓋東都門。"
                },
                {
                    "paragraph": "樂動殷樛嶱。",
                    "zhushu": "修可曰：當作“膠葛”。相如子虚賦：“張樂乎膠葛之㝢。”注：“曠逺深貌。則膠葛誤爲樛嶱明矣。”○曽曰：甘泉賦“其相膠轕”，蓋亂貌。"
                },
                {
                    "paragraph": "賜浴皆長纓，",
                    "zhushu": "洙曰：江淹詩：“朱黻咸髦士，長纓皆俊人。”陸機詩：“輕劒排擊厲，長纓麗且鮮。”"
                },
                {
                    "paragraph": "與宴",
                    "zhushu": "洙曰：一作“讌”。"
                },
                {
                    "paragraph": "非短褐。彤庭所分帛，本自寒女出。",
                    "zhushu": "洙曰：謝玄暉直中書省詩：“彤庭赫弘敞。”謂禁中庭多赤色。郭㤗機詩：“皎皎白素絲，織爲寒女衣。寒女雖妙巧，不得秉杼機。”趙皇后傳：“庭中彤朱而殿上髹漆。”西都賦：“玉堦彤庭。”西京賦：“彤庭輝輝。”○趙曰：彤庭，天子之庭，以丹飾之也。"
                },
                {
                    "paragraph": "鞭撻",
                    "zhushu": "洙曰：一作“箠”。"
                },
                {
                    "paragraph": "其夫家，聚歛貢城闕。聖人筐篚恩，實",
                    "zhushu": "洙曰：一作“願”。"
                },
                {
                    "paragraph": "欲邦國活。",
                    "zhushu": "洙曰：鹿鳴：“又實幣帛筐篚，以將其厚意。”○逸曰：南史：“王廣之子珍國，字德重，爲南淮太守。郡境若飢，乃發粟散財以振窮乏。髙帝手敕云：‘𡖖愛人活國，甚副吾意。’”"
                },
                {
                    "paragraph": "臣如忽至理，君豈弃此物。多士盈朝庭，仁者冝戰慄。",
                    "zhushu": "洙曰：詩：“濟濟多士。”又：“發言盈庭。”語：“使民戰慄。”○趙曰：上句皆申戒之辭，謂當君王賜予之幣帛，岀於寒女之夫鞭撻所貢，冝戰慄而求活國之事，然後爲仁也。"
                },
                {
                    "paragraph": "况聞內金盤，盡在衛霍室。",
                    "zhushu": "洙曰：内金盤，上方器用也。衛霍室，勲臣家也。後漢皇后紀：“郭况，后弟，賞賜金錢縑帛，豐盛無比，京師號况家爲金穴。”江淹詩：“常學衛將軍。”○趙曰：衛、霍皆以后戚而貴，蓋以比楊國忠輩矣。"
                },
                {
                    "paragraph": "中堂有神仙，煙霧蒙玉質。",
                    "zhushu": "洙曰：江淹：“願作秦王女，乗鵉向煙霧。”舞鶴賦：“煙交霧凝，若無毛質。”"
                },
                {
                    "paragraph": "煖客",
                    "zhushu": "洙曰：一云“煖蒙”。"
                },
                {
                    "paragraph": "貂䑕裘，",
                    "zhushu": "洙曰：說文：“貂，䑕也，而文黃，出丁零國。”魏書曰：“鮮卑有貂鼠子，皮毛柔軟，故天下爲裘。”廣志曰：“貂出扶餘、挹婁也。”"
                },
                {
                    "paragraph": "悲管逐清瑟。勸客駞蹄羮，",
                    "zhushu": "蘇曰：陳思王製駞蹄羮，一甌費千金，自勸陳琳、劉公幹輩食，後號爲七寳羮。"
                },
                {
                    "paragraph": "霜橙壓香橘。",
                    "zhushu": "洙曰：撜出穰縣者勝，蜀中有給客橙，似橘而非，若柚而香。"
                },
                {
                    "paragraph": "朱門酒肉𦤀，路有凍死骨。",
                    "zhushu": "洙曰：孟子：“庖有肥肉，廐有肥馬，民有飢色，野有餓莩。”又曰：“狗彘食人食而不知檢，塗有餓莩而不知發。”丗說：“劉尹問竺法深曰：‘道人何得㳺朱門？’”○蘇曰：吴起朱門大路，酒肉𦤀不可過，焉知凍死者盈路，餓而填溝壑者不忍視。"
                },
                {
                    "paragraph": "榮枯咫尺異，惆悵難再述。北轅就涇渭，官渡",
                    "zhushu": "滕曰：官渡，地名，曹操、𡊮紹相持之處。"
                },
                {
                    "paragraph": "又改轍。羣水從西下，極目髙崪兀。疑是崆峒來，恐觸天柱折。",
                    "zhushu": "洙曰：列子湯問：“共工氏與顓頊爭爲帝，怒而觸不周之山，折天柱，絶地維。故天傾西北，日月星辰就焉；地不滿東南，故百川水潦歸焉。”史記：“黃帝西至于崆峒。”韋昭曰：“在隴右。”○趙曰：直比爲崆峒山之流來，將觸天柱，此詩人張大之勢也。"
                },
                {
                    "paragraph": "河梁幸未拆，枝撑聲窸窣。",
                    "zhushu": "鄭曰：上息七，下蘇骨切。"
                },
                {
                    "paragraph": "行旅相攀援，",
                    "zhushu": "鄭曰：干元切，引也。"
                },
                {
                    "paragraph": "川廣不",
                    "zhushu": "洙曰：一作“且”。"
                },
                {
                    "paragraph": "可越。",
                    "zhushu": "洙曰：古詩：“携手上河梁。”"
                },
                {
                    "paragraph": "老妻旣異縣，十口隔風雪。",
                    "zhushu": "洙曰：古樂府：“他郷各異縣，展轉不相見。”"
                },
                {
                    "paragraph": "誰能夕不顧，庶往共飢渇。入門聞號咷，",
                    "zhushu": "鄭曰：上胡刀切，下徒力切。"
                },
                {
                    "paragraph": "㓜子飢",
                    "zhushu": "洙曰：一作“餓”。"
                },
                {
                    "paragraph": "已卒。",
                    "zhushu": "洙曰：易：“同人先號咷後𥬇。”"
                },
                {
                    "paragraph": "吾寧捨一哀，里巷猶嗚咽。所愧爲人父，無食致夭折。豈知秋未",
                    "zhushu": "洙曰：一作“禾”。"
                },
                {
                    "paragraph": "登，貧窶有倉卒。",
                    "zhushu": "洙曰：終窶且貧。"
                },
                {
                    "paragraph": "生常免租稅，名不𨽻征伐。撫迹猶",
                    "zhushu": "洙曰：一作“獨”。"
                },
                {
                    "paragraph": "酸辛，平人固騷屑。",
                    "zhushu": "洙曰：劉越石：“備辛酸之苦。”阮籍詩：“感慨懷辛酸。”"
                },
                {
                    "paragraph": "黙思失業途，",
                    "zhushu": "洙曰：一作“徒”。"
                },
                {
                    "paragraph": "因念逺戍卒。憂端齊",
                    "zhushu": "洙曰：一作“際”。"
                },
                {
                    "paragraph": "終南，澒洞不可掇。",
                    "zhushu": "鄭曰：澒，胡孔切。掇，都活切。○洙曰：魏武帝詩：“明明如月，何時可掇。”○趙曰：憂與終南山齊，則憂之積而髙大如此。淮南子曰：“未有天地之時，鴻濛鴻洞，莫知其門。”○師曰：甫念彼逺戍之兵，其積憂悶與山齊高，柰天下澒洞，未可遽掇而絶之也。鴻洞，亂貌。",
                    "type": 2
                },
                {
                    "paragraph": "壯遊",
                    "zhushu": "魯曰：按新史本傳言：“公少貧不自振，客齊、趙、呉、越間。李邕竒其才，先往見之。”○師曰：此篇叙壯年經遊之迹。",
                    "type": 2
                },
                {
                    "paragraph": "往昔",
                    "zhushu": "洙曰：又云：“往者。“"
                },
                {
                    "paragraph": "十四五，出遊翰墨場。",
                    "zhushu": "洙曰：阮籍：“昔年十四五，志尚好書詩。被褐懷珠玉，顔、閔相與期。”鮑明逺：“十五諷詩書，篇翰靡不通。”○趙曰：謝宣逺賦張子房詩：“粲粲翰墨場。”"
                },
                {
                    "paragraph": "斯文崔、魏徒，",
                    "zhushu": "洙曰：崔鄭州尚，魏豫州啓心。"
                },
                {
                    "paragraph": "以我似班、楊。",
                    "zhushu": "洙曰：班固、楊雄。"
                },
                {
                    "paragraph": "七齡思即壯，開口詠鳯皇。",
                    "zhushu": "蘇曰：張華五嵗能詩，見𦘕鳯皇，觀乆之。客命詠之，随口即成，人皆嘆服。"
                },
                {
                    "paragraph": "九齡書大字，有作成一囊。性豪業嗜酒，嫉惡懷剛腸。",
                    "zhushu": "修可曰：嵇叔夜與山巨源書：“剛腸嫉惡，輕肆直言，遇事便發，此不可二也。”"
                },
                {
                    "paragraph": "脫略小時輩，結交皆老蒼。飲酣視八極，俗物都茫茫。",
                    "zhushu": "洙曰：嗜酒，注已見。嗜酒見天真。孔文舉薦禰衡表：“嫉惡若讎。”恨賦：“脫畧公𡖖，跌宕文史。”"
                },
                {
                    "paragraph": "東下姑蘇臺，",
                    "zhushu": "洙曰：伍被傳：淮南王隂有邪謀，被諌之曰：“昔子胥諌吴王，呉王不用，廼曰：‘臣今見麋鹿游姑蘇之臺也。’”張晏曰：“姑蘇，吳臺名也。”師古曰：“吴地記云：‘因山爲名，西南去國二十五里。’”史呉丗家：“越伐吴，敗之姑蘇。”越絶書曰：“闔廬起姑蘇臺，三年聚材，五年乃成，髙見三百里。”吴都賦：“造姑蘇之髙臺，臨四逺而時見。”"
                },
                {
                    "paragraph": "已具浮海航。",
                    "zhushu": "洙曰：航，大舟也。"
                },
                {
                    "paragraph": "到今有遺恨，不得窮扶桑。",
                    "zhushu": "洙曰：山海經：“大荒之中，腸谷上有扶桑。”陸機前緩聲歌：“惣轡扶桑厎，濯足陽谷皮。”"
                },
                {
                    "paragraph": "王謝風流逺，",
                    "zhushu": "洙曰：王戎、謝安也。"
                },
                {
                    "paragraph": "闔廬丘墓荒。",
                    "zhushu": "洙曰：闔廬，呉王公子光也。呉越春秋曰：“闔廬死，葬於園西北，名曰虎丘。穿土爲川，積壤爲丘，發五都之士十萬人，共治千里冡池西周深丈餘，銅棺三重，積水銀爲池，池廣六十歩，黃金珠玉爲鳬鴈之属，扁諸之劒魚千腸在焉。葬之三日，白虎居其上，故號虎丘。”"
                },
                {
                    "paragraph": "劒池石壁仄，",
                    "zhushu": "洙曰：劒也，見上。"
                },
                {
                    "paragraph": "長洲芰荷香。",
                    "zhushu": "洙曰：枚乗遺吴王書：“脩治上林，雜以離宫，積聚玩好，圏中禽獸，不如長洲之苑。”服䖍曰：“呉苑。”孟康曰：“以江水洲爲苑也。”韋昭曰：“長洲在東吴。”吴都賦：“帶朝夕之壻池，佩長洲之茂苑。”○鄭曰：寰宇記云：“蘇州長洲縣，縣，吴長洲苑也。”"
                },
                {
                    "paragraph": "嵯峨閶門北，",
                    "zhushu": "洙曰：陸士衡吴越行：“吴越自有始，請從閶門起。閶門何峩峩。飛閣跨通波。”"
                },
                {
                    "paragraph": "清廟映廻塘。",
                    "zhushu": "洙曰：文王之廟也。○修可曰：按吴越春秋闔閭內傳云：“立閶門者，以象天門，通闔閭風。立蛇門者，以象地户。”清廟非文王之廟，乃吴文皇帝孫和廟也。子皓改葬和，號明陵。又分吴郡、丹陽爲吴興郡，置太守，四時奉祠，立寢堂，號曰清廟。"
                },
                {
                    "paragraph": "每趨吳太伯，撫事淚浪浪。",
                    "zhushu": "洙曰：皇覽曰：“太伯冡在吴縣北海里聚，去城十里。吴太伯、弟仲雍，皆周太王之子，而王季歷之兄也。季歷賢，而有聖子昌，太王欲立季歷以及昌，於是太伯、仲雍二人犇荆蠻，文身断髪，示不可用，避季歴。季歷果立，是爲王季，而昌爲太子。太伯之犇荆蠻，自號勾吴。荆蠻義之，人從而歸之。”"
                },
                {
                    "paragraph": "枕戈憶勾踐，",
                    "zhushu": "洙曰：越王勾踐，允常之子也。旣逃㑹稽之恥，反國，苦身焦思，曰：“汝忘㑹稽之恥耶？出則甞膽，卧則枕戈。”"
                },
                {
                    "paragraph": "渡浙想秦皇。",
                    "zhushu": "洙曰：秦始星紀：“十一月，行至雲夢，望祀虞舜于九疑山。浮江下，觀藉河，渡海渚，過丹陽，至錢塘，臨浙江，水波惡，乃西百二十里從狹中渡。上㑹稽，𥙊大禹，望于南海，而立石刻頌秦徳。”晉灼曰：“江水至㑹稽山隂爲浙江。”"
                },
                {
                    "paragraph": "蒸魚聞匕首，",
                    "zhushu": "洙曰：史刺客傳：“專諸，吴堂邑人。吴公子光之欲殺王僚也，得專諸，善待之。後具酒請王僚，使專諸置匕首魚腹中而進之，以刺王僚。僚已死，光自立爲王，是爲闔廬。”"
                },
                {
                    "paragraph": "除道哂要章。",
                    "zhushu": "洙曰：朱買臣，呉人也。初，買臣免，待詔，常從㑹稽守邸者寄居飲食。及拜爲太守，買臣衣故衣，懷其印綬，歩歸郡邸。直上計時，㑹稽吏方相與羣飲，不視買臣。買臣入室中，守邸與共食，食且飽，少見其綬。守邸輕之，前引其綬，視其印，㑹稽太守章也。守邸驚出，語上計掾吏，皆醉，大呼曰：“妄誕耳。”守邸曰：“試來視之。”其故人素輕買臣者，入内視之，還走，疾呼曰：“實然。”坐中驚駭曰：“守相推排陳引中庭拜謁。”買臣徐出户。有頃，長安厩吏乗駟馬車來迎，買臣遂乗傳去。㑹稽聞太守且至，發民除道，縣長吏並送𠌃車百餘乗。入吴界，見故妻夫妻治道，買臣駐車，呼令後車載其夫妻，到太守舎，置園中，給食之。居一月，妻自縊死。"
                },
                {
                    "paragraph": "越女天下白，",
                    "zhushu": "蘇曰：風俗記：“梁援曰：‘天下之女白，不如越溪之女肌晢。’”"
                },
                {
                    "paragraph": "鑑湖五月凉。",
                    "zhushu": "定功曰：梁任昉述異記：“鏡湖，丗傳軒轅氏鑄鏡湖邊，因得名。今有軒轅磨鏡石尚存，石畔常㓗，不生蔓草。”○蘇曰：郄。詵曰：憶前年五月泛鑑湖，凉風吹面，殊不識炎𤍠。"
                },
                {
                    "paragraph": "剡溪藴秀異，",
                    "zhushu": "洙曰：晉宋間名士多起於此。○鄭曰：剡溪，縣名，時再切。師曰：自東下姑蘇臺至此句，謂遊吴越之地。"
                },
                {
                    "paragraph": "欲罷不能忘。歸帆拂天姥，",
                    "zhushu": "洙曰：謝靈運登聞海嶠詩：“暝投剡中𪧐，明登天姥岺。”○鄭曰：姥，莫古切，在剡縣南八十里，山名。"
                },
                {
                    "paragraph": "中𡻕貢舊郷。",
                    "zhushu": "洙曰：按新史書傳：“甫少貧不自振，客逰吴、越、齊、趙間，舉進士不第。”"
                },
                {
                    "paragraph": "氣劘屈賈壘，",
                    "zhushu": "鄭曰：劘，莫婆切。○洙曰：賈山傳賛：“賈山自下劘上。屈原、賈𧨏。壘，喻戰壘也。”孟康曰：“劘，謂剴切之也。”蘇林曰：“劘音摩，摩，勵也。”"
                },
                {
                    "paragraph": "目短曹劉牆。",
                    "zhushu": "洙曰：目，一作“日”，賜之牆也。及有，故曰短也。曹子建、劉公幹，文章也。"
                },
                {
                    "paragraph": "忤下考功第，",
                    "zhushu": "鄭曰：忤，五故切。○洙曰：武德舊令，考功貟外郎監試貢舉人。貞觀已來，乃貟外郎專掌貢舉，省郎之殊美者。至開元中，後貢舉於禮部。"
                },
                {
                    "paragraph": "獨辭京尹堂。放蕩齊趙間，裘馬頗清狂。春歌叢臺上，",
                    "zhushu": "洙曰：叢臺，趙王之臺也，在邯鄲。鄒陽云：“全趙時，武力鼎士𥙆服叢臺之下者，一旦成市，不能止幽王之湛患。”張平子：“楚架章華於前，趙建叢臺於後。”"
                },
                {
                    "paragraph": "冬獵青丘旁。",
                    "zhushu": "洙曰：青丘，地名。○鄭曰：青丘，千乗縣。齊景公有馬千駟，畋打青丘。"
                },
                {
                    "paragraph": "呼鷹皁",
                    "zhushu": "洙曰：一作“紫”。"
                },
                {
                    "paragraph": "櫪林，逐獸雲雪岡。射飛曽縱鞚，",
                    "zhushu": "洙曰：鮑昭：“幽并重騎射，少年好馳逐。獸肥春草短，飛鞚越平陸。”"
                },
                {
                    "paragraph": "引臂落𪃩鶬。",
                    "zhushu": "洙曰：引，一云“跋”。李廣長臂。"
                },
                {
                    "paragraph": "蘇矦據鞍喜，",
                    "zhushu": "洙曰：蘇，謂晉蘇預也。○夢符曰：右按南史：“顔峻好騎馬，遨里巷，遇知舊，輒據鞍索酒，得必傾盡，欣然自得。”"
                },
                {
                    "paragraph": "忽如携葛強。",
                    "zhushu": "洙曰：舉鞍問葛強，何如并州兒。○師曰：自放蕩齊趙間至此句，謂遊齊趙之地。"
                },
                {
                    "paragraph": "快意八九年，西歸到咸陽。",
                    "zhushu": "師曰：按唐史：“甫少貧不自振，客遊呉越，還自舊郷，以進士舉，不中第，遂遊齊趙間，凡八九年，復歸京師。咸陽，西京也。”"
                },
                {
                    "paragraph": "許與必詞伯，賞遊實賢王。",
                    "zhushu": "洙曰：賞，一作“貴”。孟子：“賢王好善而忘勢。”"
                },
                {
                    "paragraph": "曵𥚑置醴地，奏賦入明光。",
                    "zhushu": "洙曰：玄宗朝饗，而甫獻大禮三賦。楚元王敬申生，置醴以代酒。"
                },
                {
                    "paragraph": "天子廢食召，",
                    "zhushu": "蘇曰：嚴光見光武，廢食。召見。"
                },
                {
                    "paragraph": "羣公㑹軒裳。脫身無所愛，",
                    "zhushu": "洙曰：帝竒其材，使待詔集賢，命宰相試文章，擢西河尉，不拜。"
                },
                {
                    "paragraph": "痛飲信行藏，黒貂不免弊。",
                    "zhushu": "洙曰：蘇季不用於秦，而黒貂裘弊。"
                },
                {
                    "paragraph": "班𩯭兀稱觴，",
                    "zhushu": "洙曰：秋興賦：“班𩯭彪以承弁。”閑居賦：“稱萬壽以獻觴。”○唐曰：兀，兀坐也。"
                },
                {
                    "paragraph": "杜曲晩𦒿舊。",
                    "zhushu": "洙曰：晚，一云“換”。𦒿舊，故老也。"
                },
                {
                    "paragraph": "四郊多白楊，",
                    "zhushu": "洙曰：言死者衆也。○何曰：白楊，乃墳上之草也。"
                },
                {
                    "paragraph": "坐深郷黨敬。",
                    "zhushu": "何曰：今復推邕爲長上，故云云。"
                },
                {
                    "paragraph": "日覺死生忙。朱門任傾奪。",
                    "zhushu": "劉曰：朱門，權貴也。傾奪，爭權也。"
                },
                {
                    "paragraph": "赤族迭罹殃，",
                    "zhushu": "洙曰：任，一云“務”。揚子解嘲：“客徒欲朱丹其轂，不知一跌赤吾之族。”○劉曰：謂誅三族。"
                },
                {
                    "paragraph": "國馬竭粟豆。",
                    "zhushu": "洙曰：漢有大常，三輔粟豆。○蘇曰：伍子胥曰：“國無粟支凶年，馬無豆秣，越兵將至，誰復勍敵？”見子胥廟記。"
                },
                {
                    "paragraph": "舉隅見煩費，",
                    "zhushu": "洙曰：舉一隅則衆費可知矣。"
                },
                {
                    "paragraph": "引古惜興亡。",
                    "zhushu": "洙曰：言引古以辨今，則足以知其㒷亡而可痛惜者也。"
                },
                {
                    "paragraph": "河朔風塵起，",
                    "zhushu": "洙曰：禄山起於河朔。○蘇曰：呉壯河朔，風塵澒洞，儼狁跳梁。况炎天非出師之時，而又慮㓂吾畿甸，田草，農力旣奪，必廢耕桑，恐失人望。"
                },
                {
                    "paragraph": "岷山行幸長。",
                    "zhushu": "洙曰：玄宗來幸蜀。"
                },
                {
                    "paragraph": "兩宫各警蹕，萬里遥相望。",
                    "zhushu": "洙曰：肅宗即位於靈武也。"
                },
                {
                    "paragraph": "崆峒殺氣黒，少海旌旗黃。禹功亦命子，涿鹿親戎行。",
                    "zhushu": "洙曰：以廣平王爲天下兵馬元帥。王，肅宗之子，代宗也。○修可曰：東宫故事：“天子比大海，太子爲少海。”山海經曰：“無臯之山，南望㓜海。”郭璞注云：“㓜海，少海也。”淮南子云：“九州之外，乃有八寅，亦曰演澤。”東方曰太清，曰少海。或謂肅宗大子廣平王爲元帥，故無少海。詳觀此詩之意，恐非是。崆峒在西，少海在東，河朔風塵起，岷山行幸長則東西南北皆不寧也。禹功亦命子，啓戰於甘之野，正指太子爲元帥。涿鹿親戎行，蓋黃帝與蚩尤戰𣵠鹿，指肅宗親征。"
                },
                {
                    "paragraph": "翠華擁呉岳，",
                    "zhushu": "洙曰：翠華，太子羽葆也。"
                },
                {
                    "paragraph": "螭虎噉豺狼。",
                    "zhushu": "鄭曰：噉音淡。○蘇曰：郡平，秦鹿旣走，螭蛟狼虎逓相食噉也。"
                },
                {
                    "paragraph": "𤓰牙一不中，胡兵更陸梁。",
                    "zhushu": "洙曰：房琯敗于陳濤也。賊旣得志，則愈陸梁矣。"
                },
                {
                    "paragraph": "大軍載草草，",
                    "zhushu": "韓曰：草草，辛苦貌。"
                },
                {
                    "paragraph": "凋瘵滿膏肓。",
                    "zhushu": "洙曰：見沉沉二竪嬰注。○夢符曰：右按春秋左氏傳：“秦使醫緩視晉矦疾，曰：‘肓之上，膏之下，攻之不可逹，針之不可及，藥不至焉，不可爲也。’”○韓曰：謂民困疲之甚。"
                },
                {
                    "paragraph": "備貟竊𥙷衮，",
                    "zhushu": "洙曰：譏時相也。房琯雖敗，然非備貟。"
                },
                {
                    "paragraph": "憂憤心飛揚，上感九廟焚，",
                    "zhushu": "洙曰：天子九廟。"
                },
                {
                    "paragraph": "下憫萬民瘡。",
                    "zhushu": "蘇曰：漢景一日不恱，羣臣請問其故。帝曰：“兵戈之後，朕憫万民瘡痍未合，不覺形于顔色。”羣臣皆惻然。"
                },
                {
                    "paragraph": "斯時伏靑蒲，",
                    "zhushu": "洙曰：前漢史丹傳：“元帝欲易太子，丹聞上獨寢，直入卧內，伏靑蒲。上泣諌，以靑規地曰：‘靑蒲非皇后不得至此。’”"
                },
                {
                    "paragraph": "廷諍守御床。",
                    "zhushu": "洙曰：王陵面折廷諍，衛瓘託醉跪帝床前，以手撫床曰：“此坐可惜。”"
                },
                {
                    "paragraph": "君辱敢愛死，",
                    "zhushu": "洙曰：主憂臣辱，主辱臣死。檀弓：“申生不敢愛其死。”"
                },
                {
                    "paragraph": "赫怒幸無傷。",
                    "zhushu": "洙曰：詩：“王赫斯怒。”"
                },
                {
                    "paragraph": "聖哲體仁恕，",
                    "zhushu": "師曰：自此句以下，復叙肅宗収復京師。"
                },
                {
                    "paragraph": "宇縣復小康。哭廟灰燼中，鼻酸朝未央。",
                    "zhushu": "洙曰：時天子収復京師，先素服哭廟，而後受朝。"
                },
                {
                    "paragraph": "小臣議論絶，",
                    "zhushu": "蘇曰：崔宏：“陛下一言及四方，蔽小臣訩訩之議論。”"
                },
                {
                    "paragraph": "老病客殊方。鬱鬱苦不展，",
                    "zhushu": "洙曰：張平子鬱鬰不得志。○蘇曰：東方朔鬱鬱不得展舒志氣。"
                },
                {
                    "paragraph": "羽翮困低昻。秋風動哀壑，碧蕙捐微芳。",
                    "zhushu": "洙曰：陸士衡塘匕行：“江蘺生幽渚，微芳不足官。四時逝不処，䌓華難乆鮮。淑氣与時殞，餘芳隨風捐。”"
                },
                {
                    "paragraph": "之推避賞從，",
                    "zhushu": "鄭曰：去吉。○洙曰：介之推從晉亡，賞不及，亦不言，後避賞入山。"
                },
                {
                    "paragraph": "漁父濯滄浪。",
                    "zhushu": "洙曰：漁父歌曰：“滄浪之水淸，可以濯吾纓。”○鄭曰：浪，音盧當切，水名。浪字雖重，意殊不妨。"
                },
                {
                    "paragraph": "榮華敵勲業，𡻕暮有嚴霜。",
                    "zhushu": "洙曰：言勲業雖盛，而不能損退，如萬物𡻕暮不免嚴霜之患。"
                },
                {
                    "paragraph": "吾觀鴟夷子，才格出㝷常。",
                    "zhushu": "蘇曰：鄭康成才格，逈出㝷常輩。○趙曰：言榮華与勲業相敵，不可妄求也。然嵗聿暮而嚴霜降，則傷其遲暮，无復勵勲業以取榮華矣。所慕者，若范蠡泛舟浮海，変姓名，號“鴟夷子”，其髙㪯逺引，乃岀㝷常之才格也。"
                },
                {
                    "paragraph": "羣兇逆未定，側佇英俊翔。",
                    "zhushu": "洙曰：“范蠡旣雪㑹稽之耻，以爲大名之下，不可乆居，遂泛舟浮海。",
                    "type": 2
                },
                {
                    "paragraph": "遣懷",
                    "zhushu": "",
                    "type": 2
                },
                {
                    "paragraph": "昔我遊宋中，",
                    "zhushu": "鄭曰：宋，州也。禹貢：“豫州城。”秦改爲梁國。漢文帝封子民爲梁王，於曜陽置宋州。"
                },
                {
                    "paragraph": "惟梁孝王都。",
                    "zhushu": "洙曰：宋，即古大梁也。"
                },
                {
                    "paragraph": "名今陳留亞，",
                    "zhushu": "洙曰：陳留，屬汴州也。"
                },
                {
                    "paragraph": "劇則貝魏俱。",
                    "zhushu": "洙曰：貝、魏，州名，在河北。劇，大也。"
                },
                {
                    "paragraph": "邑中九萬家，髙棟照通衢。舟車半天下，主客多歡娯。",
                    "zhushu": "趙曰：主則本処人，客則游寄者。"
                },
                {
                    "paragraph": "白刃讎不義，黃金傾有無。殺人紅塵裏，報荅在斯須。",
                    "zhushu": "洙曰：言多豪傑也。文三王傳：“梁孝王武始立爲代王。四年，徙爲淮陽王。十二年，因梁懷王揖入朝，墮馬死，无子，國除，遂徙王梁。後七囯反，梁王城守睢陽。梁最爲大國，居天下膏腴地，北界㤗山，西至髙陽。”蘇林曰：陳留北縣治宫室，連屬平臺。○趙曰：鮑明逺詩：“失意杯酒間，白刃起相讎。”"
                },
                {
                    "paragraph": "憶與髙、李輩，",
                    "zhushu": "洙曰：髙適、李白。"
                },
                {
                    "paragraph": "論交入酒壚。",
                    "zhushu": "師曰：甫昔與適、白甞遊此。酒壚，埋甖於地也。相如滌噐，文君當壚也。"
                },
                {
                    "paragraph": "兩公壯藻思，",
                    "zhushu": "饒曰：文思也。"
                },
                {
                    "paragraph": "得我色敷腴。",
                    "zhushu": "洙曰：丗說：“王濬仲爲尚書令，著公服，乗軺經黃公酒壚中過，顧謂後車客曰：‘吾昔與嵇叔夜、阮嗣宗共酣飲此壚，竹林之遊，亦預其未。自嵇夭亡，阮公亡，便爲時所覉紲。今日視此雖近，邈若山河。’”兩公，李、髙也。言髙、李得我而後懽恱，故敷腴也。○蒼舒曰：右按尓雅：“蕍，榮也。”郭璞曰：“蕍猶敷蕍，亦草之榮也。”"
                },
                {
                    "paragraph": "氣酣登吹",
                    "zhushu": "洙曰：一作“文”。"
                },
                {
                    "paragraph": "臺，懷古視平蕪。",
                    "zhushu": "洙曰：吹臺，梁王歌臺也，今謂之繁臺。左太冲詩：“酒酣氣益振。”○鄭曰：在開封縣南五里。○蘇曰：新唐本傳云：“甫与李白、髙適過汴州，酒酣，登吹臺，慷慨懷古，人莫能測。”蓋謂此也。"
                },
                {
                    "paragraph": "芒碭雲一去，鴈鶩空相呼。",
                    "zhushu": "洙曰：前漢：“髙祖隱於芒碭山澤間，吕后與人俱求，甞得之。髙祖怪問吕后。后曰：‘季所居上嘗有雲氣，故從往，甞得季雲去，乃人亡也，不欲指言之尔。’人亡，鴈鶩相呼。”○師曰：謂懷古也。"
                },
                {
                    "paragraph": "先帝正好武，",
                    "zhushu": "師曰：先帝，謂玄宗，好事邊功也。"
                },
                {
                    "paragraph": "寰海未凋枯。",
                    "zhushu": "洙曰：言方盛之時也。"
                },
                {
                    "paragraph": "猛將收西域，長㦸破林胡。",
                    "zhushu": "洙曰：玄宗之時，開拓境土，如安禄山、王君毚、張守珪、王忠嗣輩，皆以邊功爲己任。故張說献闘牛以箴之，而上不之改。"
                },
                {
                    "paragraph": "百萬攻一城，獻捷不云輸。",
                    "zhushu": "趙曰：攻取豈無勝負耶？但献捷而已，未甞言輸而不勝。"
                },
                {
                    "paragraph": "組練弃如泥，",
                    "zhushu": "洙曰：呉人大破楚軍，楚之兔者，惟組練三百而已。組，組甲。練，被練也。"
                },
                {
                    "paragraph": "尺土負",
                    "zhushu": "洙曰：一作“勝”。"
                },
                {
                    "paragraph": "百夫。",
                    "zhushu": "洙曰：地不足以賞有功也。○趙曰：爭一尺之土，以百夫爲償，則不惜人之命。"
                },
                {
                    "paragraph": "拓境功未已，元和辭大鑪。",
                    "zhushu": "洙曰：謂政失其平和矣，繼有安史之乱。○趙曰：莊子曰：“吾將以天地爲大壚。”"
                },
                {
                    "paragraph": "亂離朋友盡，合沓𡻕月徂。",
                    "zhushu": "趙曰：朋友，指言髙、李也。洞簫賦云：“薄索合沓。”注云：“重沓也。”○晁曰：合沓，相継皃。"
                },
                {
                    "paragraph": "吾衰將焉託？存殁再嗚呼。蕭條益堪媿，獨在天一隅。",
                    "zhushu": "洙曰：一云“蕭條疾益甚，媿獨天一隅。”"
                },
                {
                    "paragraph": "乗黃已去矣，凡馬徒區區。",
                    "zhushu": "洙曰：乗黃，駿馬也，喻賢者。凡馬，喻常才。○蘇曰：古駿馬行：“飛黃汗血已去矣，駑駘凡馬徒區區。”孔融：“騏𩦸足超殁，凡馬徒追奔。”"
                },
                {
                    "paragraph": "不復有顔鮑，",
                    "zhushu": "洙曰：顔延年、鮑明逺，常作荆州叅軍，作蕪城賦以諷宋臨海王也。○趙曰：又以鮑比髙、李二公矣。公甞与白云：“俊逸鮑叅軍。”"
                },
                {
                    "paragraph": "繫舟卧荆巫。",
                    "zhushu": "洙曰：荆州，巫峽也。○鄭曰：在白帝城及南郡。"
                },
                {
                    "paragraph": "臨飱吐更食，常恐違撫孤。",
                    "zhushu": "趙曰：蓋恐違戻撫養髙、李二公之孤也，此其爲朋友之義。",
                    "type": 2
                },
                {
                    "paragraph": "上水遣懷",
                    "zhushu": "",
                    "type": 2
                },
                {
                    "paragraph": "我衰太平時，身病戎馬後。蹭蹬多拙爲，",
                    "zhushu": "洙曰：蹭蹬，失勢貌。○趙曰：潘耀：“老夫蹭蹬任意，拙於生事。”"
                },
                {
                    "paragraph": "安得不皓首？驅馳四海内，童稚日餬口。",
                    "zhushu": "洙曰：左傳：“餬其口於四方。”注：“餬，鬻也。”"
                },
                {
                    "paragraph": "但遇新少年，少逢親舊友。低顔下色地，故人知善誘。後生血氣豪，舉動見老醜。",
                    "zhushu": "洙曰：言少年不相知，但以老醜見欺而已。李固曰：“一日朝㑹，見諸侍中並皆年少，更无一𪧐儒大人可顧問者，誠可歎息也。”"
                },
                {
                    "paragraph": "窮迫挫曩懷，常如中風走。",
                    "zhushu": "鄭曰：中，陟仲切。○洙曰：傷丗態之薄也。朱叔元与彭龐書：“伯通獨中風狂走，自捐盛時。”"
                },
                {
                    "paragraph": "一紀出西蜀，于今向南斗。",
                    "zhushu": "趙曰：公自乾元二年入蜀，至大曆五年離蜀，而在楚地，乃南斗之分，恰十二年矣。"
                },
                {
                    "paragraph": "孤舟亂春華，暮齒依蒲桞。",
                    "zhushu": "洙曰：暮齒，暮年也。顧况曰：蒲栁之姿，望秋而落，言其易衰也。"
                },
                {
                    "paragraph": "冥冥九疑葬，聖者骨亦朽。蹉𧿶陶唐人，鞭撻日月乆。",
                    "zhushu": "洙曰：陶唐，帝堯氏也，其民無知焉。山海經曰：“蒼梧之川，其中有九疑山焉，舜之所葬。九山相似，行者疑惑，故名之曰九疑。”"
                },
                {
                    "paragraph": "中間屈賈輩，䜛毀竟自取。鬱没二悲魂，蕭條猶在否？",
                    "zhushu": "修可曰：屈原汨羅之沉，賈𧨏長沙之謫，皆眼前楚地之可弔者也。"
                },
                {
                    "paragraph": "𡺚崒淸湘石，逆行雜林藪。篙工密逞巧，",
                    "zhushu": "洙曰：操舟者矜其能也。"
                },
                {
                    "paragraph": "氣若酣盃酒。謌謳互激逺，回斡明受授。",
                    "zhushu": "鄭曰：斡，烏括切。"
                },
                {
                    "paragraph": "善知應觸𩔖，各藉頴脫手。",
                    "zhushu": "洙曰：頴脫，喻敏捷也。"
                },
                {
                    "paragraph": "古來經濟才，何獨罕有。",
                    "zhushu": "趙曰：回斡，轉其舩也。相呼相命，以求水膝，謂之受授。善知此者，應能觸𩔖以推，凡事皆藉鋒頴脫見之手，乃能妙絶也。欲求經済天下，如操舟之妙，何獨罕有乎？"
                },
                {
                    "paragraph": "蒼蒼衆色晚，熊挂玄蛇吼。黃羆在樹顚，正爲羣虎守。",
                    "zhushu": "趙曰：詩䟽曰：“熊能攀縁上髙樹，見人則顚倒投地而下也。”栁子厚作熊說云：“鹿畏貙，貙畏虎，虎畏羆。”觀公詩意，以羆舛樹而守虎，明矣。"
                },
                {
                    "paragraph": "羸骸將何適？履險顔益厚。庶與逹者論，吞聲混瑕垢。",
                    "zhushu": "",
                    "type": 2
                },
                {
                    "paragraph": "舟中苦熱遣懷奉呈楊中丞通簡臺省諸公",
                    "zhushu": "",
                    "type": 2
                },
                {
                    "paragraph": "媿爲湖外客，看此戎馬亂。中夜混𥠖甿，脫身亦奔竄。",
                    "zhushu": "洙曰：謂避臧玠之乱，入衡州也。○趙曰：湖外，言洞庭湖之外，衡州是也。戎馬亂，指言臧玠之乱。"
                },
                {
                    "paragraph": "平生方寸心，反掌帳下難。",
                    "zhushu": "洙曰：謂崔瓘見殺也。"
                },
                {
                    "paragraph": "嗚呼殺賢良，",
                    "zhushu": "洙曰：按新史：“瓘爲治不煩苛，人便安之。居澧州二年，増户數万，詔特進五階，以寵異政也。”"
                },
                {
                    "paragraph": "不叱白刃散。",
                    "zhushu": "趙曰：舊本“反掌”，蔡伯丗本作“反當”，其說是。公自言平生有經丗之心，而反當帳下有上，至於賊殺賢良，乃不能一叱，曰叱使散，盖自以爲愧矣。帳下，指藏玠。賢良，指崔灌也。"
                },
                {
                    "paragraph": "吾非丈人特，没齒埋氷炭。",
                    "zhushu": "夢符曰：右按論語：“管仲奪伯氏駢邑三百，飯䟽食，没齒無怨言。”韓子曰：“氷炭不同噐。”"
                },
                {
                    "paragraph": "耻以風病辭，胡然泊湘岸。入舟雖苦熱，垢膩可漑灌。痛彼道邊人，形骸改昏旦。",
                    "zhushu": "洙曰：痛彼遇亂而死者。"
                },
                {
                    "paragraph": "中丞連帥職，",
                    "zhushu": "洙曰：詩有方伯連帥之職。○趙曰：中丞，陽公也。舊唐書云：“衡州刺史陽済各出兵討臧玠，謂連帥乃古之諸侯也。”"
                },
                {
                    "paragraph": "封内權得按。身當問罪先，縣實諸侯半。",
                    "zhushu": "洙曰：謂陽中丞也，封邑半於古諸侯。"
                },
                {
                    "paragraph": "士卒旣輯睦，",
                    "zhushu": "夢符曰：右按春秋左氏傳：“隨武子曰：‘昔𡻕入陳，今兹入鄭，民不罷勞，居無怨讟，而卒乗輯睦，事不奸矣。’”"
                },
                {
                    "paragraph": "啓行促精悍。似聞上游兵，",
                    "zhushu": "洙曰：上游，江之上流也。○夢符曰：右按前漢書項籍傳：“古之王者，地方千里，必居上游。”注：“丈頴曰：“居水之上流也。游或作流。”師古曰：“游，即流也。”"
                },
                {
                    "paragraph": "稍逼長沙館。隣好彼克脩，天機自明斷。",
                    "zhushu": "趙曰：公自注云：“陽中丞琳問罪，將士皆自澧上逹長沙也。”"
                },
                {
                    "paragraph": "南圗卷雲水，北拱載霄漢。美名光史臣，長䇿何壯觀。",
                    "zhushu": "洙曰：南圗，謂圖𦘕湖南也。北拱，謂誅亂鉏暴以尊王室也。如此則書於史臣者光美，而見於䇿略者爲壯觀也。○田曰：南圖，蓋莊子鵬飛萬里而圖南事，故子美送嚴公詩云：“南圖廻羽翮，而北極奉星辰。”舊注謂𦘕湖南，非是。○趙曰：南之所圖謀，欲卷盡雲水也。北拱，所以尊君上。"
                },
                {
                    "paragraph": "驅馳數公子，咸願同伐叛。",
                    "zhushu": "趙曰：數公子，按唐史：“澧州刺史楊子琳、道州刺史裴虬、衡州刺史陽濟，各出兵討賊。”"
                },
                {
                    "paragraph": "聲節哀有餘，夫何激衰懦。",
                    "zhushu": "洙曰：言願同伐叛之公子，聲名節槩，足以振激。衰懦，猶軟弱也。"
                },
                {
                    "paragraph": "偏禆表三上，鹵莽同一貫。",
                    "zhushu": "夢符曰：右按前漢：“馮奉丗上書討羗，願益兵。上爲發六萬人，太常千秋將以助焉。奉丗以得其衆，不須復煩將。上讓之曰：‘大將軍出，必有偏禆，又何疑焉？’”"
                },
                {
                    "paragraph": "始謀誰其間，迴首増憤惋。",
                    "zhushu": "趙曰：禆將上表，而敷陳不明，同一貫耳。所以問在其間而爲始謀者誰徒，今我回首憤惋也。"
                },
                {
                    "paragraph": "宗英李端公，",
                    "zhushu": "洙曰：宗室之英秀也。○田曰：右按吕温河間元王孝桀賛：“堂堂河間，仁勇是經。遹駿有聲，爲唐宗英。”又梁邵陵王讓丹陽尹𥘉表曰：“臣進非民譽，退異宗英，尸居戎號，已紊彛典。說京兆五守，西漢莫追；河南二尹，東京罕継。”○趙曰：端公，李勉也。勉爲御史中丞，大曆中出爲廣州刺史，亦以兵討玠。李肇國史𥙷曰：“御史相呼爲端公。"
                },
                {
                    "paragraph": "守職甚昭煥。變通迫脅地，謀畫焉得筭。王室不肯微，凶徒略無憚。此流須卒斬，神器資強幹。",
                    "zhushu": "夢符曰：右按道徳經：“天下神噐，不可爲也，爲者敗之，執者失之。”又文選西都賦：“州郡之豪傑，五都之貨殖，三選七遷，充奉陵邑。蓋以強幹弱枝，隆上都而觀萬國也。”"
                },
                {
                    "paragraph": "扣寂豁煩襟，皇天照嗟嘆。",
                    "zhushu": "趙曰：陸土衡文賦：“扣寂寞而求音。”師曰：戎馬亂，指臧玠之亂，甫避入衡州。帳下難，謂崔瓘被殺也。甫入衡州詩“亡竟流帳下血，大降湖南殃。”是也。特，匹特也。氷炭，謂與小人不相入也。臧玠之亂，欲召甫，甫以病辭，遂伯于湘岸。形骸，改昬目，痛彼遇乱而死者。中丞指陽濟爲衡州刺史。封疆之内，權得按察，故以兵來問罪。縣實諸侯半言封邑半於古諸侯也。促精悍言督促精𨦣強悍之兵以討玠。漢書：“項羽自立爲西楚覇王，使人徙義帝，曰：‘古之帝者，地方千里，必據上游。’乃徙義帝長沙郴縣。”上游，江之上流也。長沙屬潭州。陽濟修鄰郡之好，機謀果斷，圖畫湖南北，尊王室，如是，則名聲光于史籍，而計䇿又何其壯觀也。子美常送嚴公詩曰：“南圖廻羽翮，北極捧星辰。”或說南圖，蓋莊子鵬飛九萬里而圖南故事也。數公子指澧州刺史楊子彬、道州刺史裴虬之𩔖。共岀兵伐玠，其英聲節義，足以振激衰懦。偏禆，副將也。表三上謂上章陳臧玠之無罪。言崔瓘之減剋，軍士衣粮，率皆鹵莽，不明瓘之用心也。始謀指玠也。李肇國史𥙷：“宰相相呼曰堂老，兩省相呼爲閣老，尚書丞節相呼曰曹長，郎中、貟外、御史、拾遺相呼爲院長，唯御史相呼爲端公。”李端公，盖御史也，名勉，乃宗室，大曆中，出爲廣州刺史，亦以兵討玠。變通迫脅地言釋脅從之人以安衆心，足見其明權變也。焉得筭言謀畫之多也。王室不肯微，言李公不肯令王室之微，必斬臧玠以斡止神器，亦使兇徒少有憚畏。扣寂，言以詩發寂默而豁煩悶之懷，冀皇天有以知之也。",
                    "type": 2
                },
                {
                    "paragraph": "詠懷二首",
                    "zhushu": "",
                    "type": 2
                },
                {
                    "paragraph": "人生貴是男，",
                    "zhushu": "洙曰：莊子：“榮啓期三樂亦曰：‘人之所貴者，男也，而予幸得之，一樂也。’”"
                },
                {
                    "paragraph": "丈夫重天機。",
                    "zhushu": "洙曰：莊子：“天機不張。”注：“不露也。”"
                },
                {
                    "paragraph": "未逹善一身，得志行所爲。",
                    "zhushu": "洙曰：孟子所謂窮則獨善其身，逹則兼善天下者。"
                },
                {
                    "paragraph": "嗟余竟轗軻，將老逢艱危。胡鶵逼神器，逆節同所歸。河洛化爲血，公侯草間啼。",
                    "zhushu": "洙曰：胡鶵，安史也。迫神器，言䧟長安也。安史亂，何、洛之間格闘尤甚，故云化爲血。公𡖖奔竄，故啼於草間也。"
                },
                {
                    "paragraph": "西京復䧟没，翠蓋蒙塵飛。",
                    "zhushu": "洙曰：吐蕃䧟京師，天子幸陜，故曰：“翠蓋蒙塵飛”。"
                },
                {
                    "paragraph": "萬姓悲赤子，兩宫弃紫微。",
                    "zhushu": "洙曰：玄、肅二宫也。"
                },
                {
                    "paragraph": "倐忽向二紀，姦雄多是非。本朝再樹立，未及正觀時。日給在軍儲，上官督有司。",
                    "zhushu": "洙曰：國用尚乏屈，不免上下督責也。"
                },
                {
                    "paragraph": "髙賢迫形勢，豈假相扶持。疲𦬼苟懷策，棲屑無所施。",
                    "zhushu": "洙曰：言上下顧忌，無所施爲也矣。"
                },
                {
                    "paragraph": "先王實罪己，愁痛正爲兹。",
                    "zhushu": "洙曰：禹、湯罪己，漢武哀痛之詔，皆先王之事也。"
                },
                {
                    "paragraph": "嵗月不我與，蹉𧿶病於斯。夜看酆城氣，",
                    "zhushu": "洙曰：見紫氣衝牛斗詩注。"
                },
                {
                    "paragraph": "回首蛟龍池。",
                    "zhushu": "洙曰：見蛟龍得雲雨注。"
                },
                {
                    "paragraph": "齒髪已自料，意深陳苦詞。",
                    "zhushu": "師曰：莊子曰：“人之所貴者，男也。人爲萬物之靈。丈夫所重者，天機之靈也。故君子窮則獨善其身，逹則兼書天下。”轗軻，不得志之貌。紫微垣，乃帝座也。姦雄多是非言禄山敗，思明又起也。正觀時，米斗三錢，行旅不齎粮。今國用尚乏，上下督責，故云未及正觀時。髙賢迫形勢，言進用者皆以勢援，何暇扶持於甫哉。疲𦬼，甫自言衰老，雖懷䇿略，何所施設。帝於此時下詔，痛自刻責，故云先生實罪己。豐城獄有寳劒，氣衝牛牛。蛟龍得雲雨，非是池中物。甫自視齒髮豁凋，不復若寳劒、蛟龍之亨𡚒也。",
                    "type": 2
                },
                {
                    "paragraph": "邦危壞法則，聖逺益愁慕。飄颻桂水遊，",
                    "zhushu": "鄭曰：郴州桂陽水，北流入連州桂陽縣，在桂水之陽。"
                },
                {
                    "paragraph": "悵望蒼梧暮。",
                    "zhushu": "洙曰：桂水出㑹稽，禹崩之地。蒼梧，舜葬之所。"
                },
                {
                    "paragraph": "潜魚不衘鈎，走鹿無反顧。",
                    "zhushu": "洙曰：皆避難意。○夢符曰：右按春秋左氏傳：“古人有言曰：‘鹿死不擇音，鋌而走險，急何能急。’”"
                },
                {
                    "paragraph": "皦皦幽曠心，拳拳異平素。",
                    "zhushu": "洙曰：亂離之徐，不得遂其平昔幽曠之心，而反拳拳然，言屈身以求其全也。"
                },
                {
                    "paragraph": "衣食相拘閡，",
                    "zhushu": "鄭曰：牛代切，外閉也。"
                },
                {
                    "paragraph": "朋知限流寓。風濤上春沙，十里侵江樹。逆行少吉日，時節立復度。井竈任塵埃，舟航煩數具。牽纒加老病，𤨏細隘俗務。萬古一死生，胡爲足名數。多憂汙桃源，",
                    "zhushu": "洙曰：見欲問桃花𪧐注。"
                },
                {
                    "paragraph": "拙計泥銅柱。",
                    "zhushu": "泥，乃計切。○洙曰：見銅柱傾側注。"
                },
                {
                    "paragraph": "未辭炎瘴毒，擺落跋渉懼。虎狼窺中原，焉得所歷住。",
                    "zhushu": "洙曰：盗賊充斥，不可爲乆住計。"
                },
                {
                    "paragraph": "葛洪及許靖，避丗常此路。賢愚誠等差，自愛各馳騖。",
                    "zhushu": "鄭曰：亡遇切。"
                },
                {
                    "paragraph": "羸瘠且如何，魄奪針灸屢。",
                    "zhushu": "洙曰：楊雄曰：“方其有事，則聖賢馳騖不足。”"
                },
                {
                    "paragraph": "擁滯僮僕慵，稽留篙師怒。",
                    "zhushu": "洙曰：稽留，遲滯也。篙師，舟人也。"
                },
                {
                    "paragraph": "終當挂帆席，天意難告訴。南爲祝融客，",
                    "zhushu": "洙曰：祝融峯，地多神仙所居。○鄭曰：衡山上有祝融峯。"
                },
                {
                    "paragraph": "勉強親杖屨。結託老人星，羅浮展衰歩。",
                    "zhushu": "洙曰：老人星，在南極。羅山、浮山，二山合躰，謂之羅浮。○師曰：邦危壞法則，言禄山紊紀綱也。聖逺，言聖人已逺，不復見三代之治也，故云愁慕。禹崩於桂水，舜葬於蒼梧。甫流離至此，慨想舜、禹之君不作，賢人避出，故云“潜魚不衘鈎，走鹿無反顧。”拳，屈也。亂離之際，不得遂其平昔幽廣之心，而反卑屈其身，故云拳拳異平素。閡，不通也。明知限流寓謂飄泛各在一隅。逆行少吉日謂經歷風波之險也。昔秦人避亂於挑花源，今我泥于銅柱山，其計甚拙，又且多憂，得無汚辱於桃源乎？葛洪、許靖皆避丗之士，其賢如彼，愧吾之愚，困於馳騖，僮僕爲之慵倦，篙師亦怒其遲留。甫意欲養老于羅浮，庶幾豁杖屨之遊，故末章有終當掛帆席之句。祝融司南方。茅君内傳曰：“大夫之内，有地中之洞天三十六所。羅浮之洞，周回五百里，名曰朱明曜真之天。”羅浮山記曰：“羅浮者，蓋緫稱焉。二山合體，謂之羅浮。在増城、愽羅二縣之境，有神仙所居。南極星有老人星。”",
                    "type": 2
                },
                {
                    "paragraph": "冩懷二首",
                    "zhushu": "",
                    "type": 2
                },
                {
                    "paragraph": "勞生共乾坤，何處異風俗。冉冉自趨競，行行見羈束。",
                    "zhushu": "趙曰：古樂府：“冉冉幕中趍。”古詩：“行行重行行。”"
                },
                {
                    "paragraph": "無貴賤不悲，無富貧亦足。",
                    "zhushu": "洙曰：言貴賤貧冨，一委順之而已，所謂樂天知命者。○趙曰：賤之所以悲者，以貴形之也，故無貴則賤者不悲。貧之所不足者，以富形之也，故無富則貧也亦足。此義甚明，而舊注亂之。"
                },
                {
                    "paragraph": "萬古一骸骨，",
                    "zhushu": "洙曰：同歸於此。"
                },
                {
                    "paragraph": "隣家遞歌哭。鄙夫到巫峽，三𡻕如轉燭。",
                    "zhushu": "洙曰：言光景之迅速也。"
                },
                {
                    "paragraph": "全命甘留滯，忘情任榮辱。",
                    "zhushu": "洙曰：一歸之於眞。"
                },
                {
                    "paragraph": "朝班及暮齒，日給還脫粟。",
                    "zhushu": "趙曰：公甞爲左拾遺，今又爲工部貟外郎。則所謂朝班，公時年五十六矣。所謂暮齒，然日給還脫粟而己，盖其貧故也。"
                },
                {
                    "paragraph": "編蓬石城東，",
                    "zhushu": "洙曰：編蓬以庇風雨。"
                },
                {
                    "paragraph": "采藥山北",
                    "zhushu": "洙曰：一云“林”。"
                },
                {
                    "paragraph": "谷。",
                    "zhushu": "洙曰：許徴君詢以采藥白雲偎。畧以肆所養，許畋隱居北山，採藥讀易，自號太易先生，漢武三召不起。"
                },
                {
                    "paragraph": "用心霜雪間，不必條蔓緑。非關故安排，",
                    "zhushu": "洙曰：謝靈運詩：“居當以待終，處順故安排。”"
                },
                {
                    "paragraph": "曽是順幽獨。",
                    "zhushu": "洙曰：謝靈運詩：“安排徒空言，幽獨頼鳴琴。”"
                },
                {
                    "paragraph": "逹士如弦直，小人似鈎曲。曲直吾不知，負暄候樵牧。",
                    "zhushu": "洙曰：後漢童謡：“直如弦，死道邊；曲如鈎，封公侯。”趙勝負暄，坐睡風簷，候樵牧之歸。○趙曰：負晚日之暄，以候樵牧之歸也。列子楊朱篇曰：“昔者宋國有田夫，常衣緼以過冬。曁春東作，目曝於日，不知天下之有綿纊狐貂。顧謂其妻曰：‘負日之暄，人莫知者，以獻吾君，當有重賞。’”○師曰：古樂府陌上乗云：“盈盈公府歩，冉冉府中趍。”冉冉，無氣貌。人趍競於物，則其氣䘮矣。凡百所行，但見羈束，不自由也。君子當安乎富貴貧賤，樂天知命而不憂。甫檢校工部，故云朝班暮齒，乃晚年也。編蓬所以禦風雨，採樂所以療衰病，雖不特逹，然能守其節操，不爲紛華所變，故云“用心霜雪間，不必條蔓緑。孟子曰：“古者以利爲本。人當安時處順，不用注意安排，排着則是以利爲本。是以逹理之士，其直如弦。”負暄，炙背也。",
                    "type": 2
                },
                {
                    "paragraph": "夜深坐南軒，明月照我𦡀。驚風翻河漢，梁棟已出日。",
                    "zhushu": "洙曰：洛神賦：“若白日之照屋梁。“"
                },
                {
                    "paragraph": "羣生各一𪧐，飛動自儔匹。",
                    "zhushu": "蘇曰：武璋云：“飛走水陸，咸有儔匹。”"
                },
                {
                    "paragraph": "吾亦驅其兒，營營爲私實。",
                    "zhushu": "洙曰：一作“室”。"
                },
                {
                    "paragraph": "天寒行旅稀，𡻕暮日月疾。榮名忽",
                    "zhushu": "洙曰：一作“感”。"
                },
                {
                    "paragraph": "中人，",
                    "zhushu": "洙曰：楚辭：“以薄寒中人。”○蘇曰：許尚：“榮名如風箭。”忽然暗中。"
                },
                {
                    "paragraph": "丗亂如蟣虱。古者三皇前，滿腹志願畢。",
                    "zhushu": "定功曰：顔延年曰：“亂丗人事如蟣虱。”"
                },
                {
                    "paragraph": "胡爲有結繩，䧟此膠與𣾰。",
                    "zhushu": "洙曰：言三皇之前，民未有知，結繩之後，民僞日起，而是非交構，如膠𣾰然。○趙曰：莊子曰：“待繩約膠𣾰而固者，是侵其徳也。”"
                },
                {
                    "paragraph": "禍首燧人氏，厲階董狐筆。",
                    "zhushu": "洙曰：燧人火化，而爭欲之心生。董狐直筆，而是非之端起。故以燧人爲禍首，以董狐爲厲階也。"
                },
                {
                    "paragraph": "君看燈燭張，轉使飛蛾宻。",
                    "zhushu": "洙曰：言愈察則愈䌓。"
                },
                {
                    "paragraph": "放神八極外，俛仰俱蕭瑟。",
                    "zhushu": "趙曰：莊子：“其疾俛仰之間，再撫四海之外也。”見前注。"
                },
                {
                    "paragraph": "終契如徃還，",
                    "zhushu": "洙曰：一云“終然契真如”。"
                },
                {
                    "paragraph": "得匪合",
                    "zhushu": "洙曰：一云“金”。"
                },
                {
                    "paragraph": "仙術。",
                    "zhushu": "師曰：甫以私居口躰爲累，不免驅兒營治生計，以爲口實故也。榮名忽中人，謂暮年檢校工部。三皇之前，其風淳朴，欲寡而自足。結繩之後，巧僞日滋，如膠𣾰然。是以燧人火化，董狐直筆，此甫所以有禍首、厲階之語也。有灯則有蛾，有利則有爭，要在放神俛仰，無所凝滯，視死生如往還。",
                    "type": 2
                },
                {
                    "paragraph": "遣遇",
                    "zhushu": "",
                    "type": 2
                },
                {
                    "paragraph": "磬折辭主人，開帆駕洪濤。",
                    "zhushu": "洙曰：莊子漁父篇：“夫子曲腰磬折。”言其恭也。○饒曰：腰曲如磬之折。"
                },
                {
                    "paragraph": "春水滿南國，",
                    "zhushu": "炎曰：謂春水生也。"
                },
                {
                    "paragraph": "朱崖雲日髙。",
                    "zhushu": "洙曰：朱崖，南海地名。漢賈捐之：罷擊朱崖。○鄭曰：即潭州之丹崖也。○楊曰：雲日髙，言地最下也。"
                },
                {
                    "paragraph": "舟子廢寢食，飄風爭所操。",
                    "zhushu": "洙曰：乗風而行也。"
                },
                {
                    "paragraph": "我行匪利渉，謝爾從者勞。石間采蕨女，鬻菜",
                    "zhushu": "洙曰：一作“市”。"
                },
                {
                    "paragraph": "輸官曹。丈夫死百役，暮返空村號。",
                    "zhushu": "洙曰：譏役歛煩重也。"
                },
                {
                    "paragraph": "聞見事略同，刻剥及錐刀。",
                    "zhushu": "洙曰：刀錐，猶刻剥也。○趙曰：所聞所見皆似此，應官曹之誅求也。左傳云：“錐刀之末。刻剥及錐刀，則非特取其大者，雖錐刀之𤨏末，猶及之也。”○朋曰：錐刀，微利也。"
                },
                {
                    "paragraph": "貴人豈不仁，視汝如莠蒿。索錢多門户，",
                    "zhushu": "洙曰：誅求不一也。"
                },
                {
                    "paragraph": "䘮亂紛嗷嗷。奈何黠吏徒，漁奪成逋逃。",
                    "zhushu": "洙曰：姦黠吏也。漁，如漁獵然，不以法也。逋逃，走竄也。"
                },
                {
                    "paragraph": "自喜遂生理，花時貰緼袍。",
                    "zhushu": "洙曰：語：“衣敝緼袍也。”○趙曰：花時可以單衣，而甘緼袍，則所以得遂生理，勝於逋逃之民也。○師曰：甫覩百姓困於賦役，又自喜遂其生理，雖遇花時而衣緼絮，所甘心不辭也。",
                    "type": 2
                },
                {
                    "paragraph": "釋悶",
                    "zhushu": "",
                    "type": 2
                },
                {
                    "paragraph": "四海十年不解兵，犬戎也復臨咸京。",
                    "zhushu": "洙曰：自禄山、思明之亂方已，而吐蕃復䧟京城。○蒭曰：咸謂咸陽，即西京也。時禄山連結吐蕃䧟京城。"
                },
                {
                    "paragraph": "失道非關出襄野，",
                    "zhushu": "蒼舒曰：右按莊子：“黃帝將見大隗乎具茨之山，至于襄城之野，七聖皆迷，無所問塗。”"
                },
                {
                    "paragraph": "揚鞭忽是過胡城。",
                    "zhushu": "修可曰：丗說：“王敦作逆，明帝騎巴鎮馬，齎一金鞭，至湖，隂察車形。敦晝夢日遶其城，忽然驚覺，曰：‘營中有黃鬚鮮卑奴來，何不縳取？’命騎追之，不及也。”○炎曰：避㓂者，奔走者，奔走迷道，故有是句耳。太也。"
                },
                {
                    "paragraph": "豺狼塞路人斷絶，",
                    "zhushu": "洙曰：豺狼，盗賊也。○蘇曰：龐德翁：“狼虎塞路，人迹斷絶。”"
                },
                {
                    "paragraph": "烽火照夜屍縱橫。",
                    "zhushu": "洙曰：漢制：“有㓂則㪯烽燧。言㓂亂未平，故烽火照夜也。”"
                },
                {
                    "paragraph": "天子亦應猒奔走，",
                    "zhushu": "洙曰：時帝幸陜。○趙曰：雖歸長安，而有乞遷洛廵海之說。"
                },
                {
                    "paragraph": "羣公固合思升平。",
                    "zhushu": "蘇曰：薛延慶曰：“羣公豈不見天子遷播，自合建立功勲，共竪太平。”"
                },
                {
                    "paragraph": "但恐誅求不改轍，",
                    "zhushu": "朋曰：譏賦歛之重也。"
                },
                {
                    "paragraph": "聞道嬖孽能全生。",
                    "zhushu": "洙曰：指程元振也。時元振用事，媒蝎大臣，故吐蕃入㓂，以至功臣不肯用命。○符曰：代宗不能正其典刑。"
                },
                {
                    "paragraph": "江邊老翁錯料事，眼暗不見風塵淸。",
                    "zhushu": "",
                    "type": 2
                },
                {
                    "paragraph": "解憂",
                    "zhushu": "",
                    "type": 2
                },
                {
                    "paragraph": "減米散同舟，路難思共濟。向來雲濤盤，",
                    "zhushu": "洙曰：雲濤盤，灘名，極爲險阻。"
                },
                {
                    "paragraph": "衆力亦不細。",
                    "zhushu": "洙曰：言得其助也。○趙曰：此言雲濤之間，盤轉未出，乃方言謂之盤灘者乎？散與同舟之人，所以謝其用力也。舊注言險阻，非是。"
                },
                {
                    "paragraph": "呀坈",
                    "zhushu": "洙曰：一作“帆”。"
                },
                {
                    "paragraph": "瞥眼過，",
                    "zhushu": "呀，虚加切。瞥，匹蔑切。○趙曰：呀坈者，於坈如曰之呀開者也。"
                },
                {
                    "paragraph": "飛櫓本無蔕。得失瞬息間，致逺冝恐泥。百慮視安危，分明曩賢計。兹理庶可廣，拳拳期勿替。",
                    "zhushu": "師曰：雲濤盤，至險之灘，實藉衆力操舟，故得利渉。譬患難之際，頼衆力扶持，故得國安。是以昔賢計其安危，衣食與衆同享其充足，夫何憂患之不濟乎？甫之減米，亦爲國者憂以天下之意也。呀坈乃難口，飛櫓無根蔕言至危也。",
                    "type": 2
                },
                {
                    "paragraph": "屏迹",
                    "zhushu": "",
                    "type": 2
                },
                {
                    "paragraph": "衰年",
                    "zhushu": "洙曰：一作“顔”。"
                },
                {
                    "paragraph": "甘屏迹，幽事供髙卧。鳥下竹根行，龜開萍葉過。年荒酒價乏，日併園蔬課。",
                    "zhushu": "趙曰：蓋以乏酒價之故，則併課園蔬賣之，以充沽直也。"
                },
                {
                    "paragraph": "猶酌甘泉歌，",
                    "zhushu": "洙曰：一云“獨酌酣且歌”。"
                },
                {
                    "paragraph": "歌長擊樽破。",
                    "zhushu": "修可曰：丗說：“王大將軍每酒後，輒詠魏武樂府曰：‘老𩦸伏櫪，志在千里。烈士暮年，壯心不已。’以如意打唾壷，壷盡缺。子美長歌而擊樽破，有𩔖於此。”",
                    "type": 2
                },
                {
                    "paragraph": "逃難",
                    "zhushu": "新添。",
                    "type": 2
                },
                {
                    "paragraph": "五十白頭翁，南北逃丗難。踈布纒枯骨，奔走苦不暖。已衰病方入，四海一塗炭。乾坤萬里内，莫見容身畔。妻孥復随我，回首共悲嘆。故國莽丘墟，鄰里各分散。歸路從北迷，涕盡湘江岸。",
                    "zhushu": "",
                    "type": 2
                },
                {
                    "paragraph": "羗村",
                    "zhushu": "三首。",
                    "type": 2
                },
                {
                    "paragraph": "崢嶸赤雲西，",
                    "zhushu": "馬曰：赤雲西，謂返照雲漢皆赤也。"
                },
                {
                    "paragraph": "日脚下平地。",
                    "zhushu": "洙曰：楚詞云：“載赤雲而陵太淸。”西都賦云：“嵓峻崷崪，金石崢嶸。”注曰：“崢嶸，髙秀也。”"
                },
                {
                    "paragraph": "柴門鳥雀噪，歸客千里至。",
                    "zhushu": "洙曰：歸客，一云“客子”。范彦龍：“有客欵柴門。”"
                },
                {
                    "paragraph": "妻孥恠我在，驚定還拭淚。丗亂遭飄蕩，生還偶然遂。隣人滿墙頭，感歎亦歔欷。",
                    "zhushu": "洙曰：歔欷，感泣也。"
                },
                {
                    "paragraph": "夜䦨更秉燭，相對如夢寐。",
                    "zhushu": "蘇曰：謂更互秉燭照之，恐尚是夢也。作更字讀，則失其意甚矣。○師曰：相聚與夢想，不知其所以。此語乃天然混成，了無斧鑿㾗耳。",
                    "type": 2
                },
                {
                    "paragraph": "晚嵗迫逾生，",
                    "zhushu": "晁曰：晚嵗，謂暮年也。"
                },
                {
                    "paragraph": "還家少歡𧼈。嬌兒不離𦡀，畏我復却去。憶昔好追凉，",
                    "zhushu": "趙曰：晉安王薄晚逐凉詩曰：“向夕紛暄屏，追凉飛覲中。”"
                },
                {
                    "paragraph": "故繞池邊樹。蕭蕭北風勁，撫事煎百慮。",
                    "zhushu": "洙曰：江淹詩：“伏枕懷百慮。”"
                },
                {
                    "paragraph": "頼如禾黍收，",
                    "zhushu": "洙曰：禾黍，一作“黍稌”。○趙曰：言黍稌，極是，盖黍稌所以造酒，與下句相應。"
                },
                {
                    "paragraph": "已覺糟床注。",
                    "zhushu": "魯曰：糟床，即酒醡也。"
                },
                {
                    "paragraph": "如今足斟酌，且用慰遲暮。",
                    "zhushu": "夢符曰：右按，離騷經：“惟草木之零落𠔃，恐佳人之遲暮。”",
                    "type": 2
                },
                {
                    "paragraph": "又吟",
                    "zhushu": "",
                    "type": 2
                },
                {
                    "paragraph": "羣雞正",
                    "zhushu": "洙曰：一作“忽”。"
                },
                {
                    "paragraph": "亂呌，客至雞𨷖爭。",
                    "zhushu": "洙曰：一云“正生”。"
                },
                {
                    "paragraph": "驅雞上樹木，始聞扣柴荆。父老四五人，",
                    "zhushu": "蘇曰：謝眺過鄴中，貴交零落，有田畯野老四五人慰眺曰：“道左商旅樵人。”"
                },
                {
                    "paragraph": "問我乆逺行。手中各有携，傾榼濁復淸。",
                    "zhushu": "洙曰：徐邈曰：“酒清者爲聖人，濁者爲賢人。”酒頌：“挈榼提壷。”"
                },
                {
                    "paragraph": "苦辭酒味薄，黍地無人耕。兵革旣未息，兒童盡東征。請爲父老歌，",
                    "zhushu": "洙曰：漢祖宴父老，歌大風。"
                },
                {
                    "paragraph": "艱難媿深情。",
                    "zhushu": "馬曰：書：“厥子乃不知稼穡之艱難。”"
                },
                {
                    "paragraph": "歌罷仰天歎，四坐淚縱横。",
                    "zhushu": "師曰：時玄宗幸蜀，肅宗撫慰之道有所未盡，是何父子之恩反不若隣里之深情乎？四坐淚下而仰嘆，深爲朝廷嘆惜此爾。",
                    "type": 2
                },
                {
                    "paragraph": "遣興",
                    "zhushu": "",
                    "type": 2
                },
                {
                    "paragraph": "昔在洛陽時，親友相追攀。送客東郊道，遨遊𪧐南山。",
                    "zhushu": "洙曰：張景陽詠史詩：“昔在西京時，朝野多歡娛。蕩蕩東都誾，羣公祖二踈。”曹子建：“闘雞東郊道。”又：“駈上彼南山。”"
                },
                {
                    "paragraph": "煙塵阻長河，樹羽成臯閒。",
                    "zhushu": "洙曰：有瞽：“崇牙樹羽。”置羽也。成皐在鞏、洛間。羽，羽旗也。"
                },
                {
                    "paragraph": "廽首載酒地，豈無一日還。",
                    "zhushu": "洙曰：前漢楊雄傳：“好事者載酒過之。”陶潜：“親朋好事，或載酒肴而往。”"
                },
                {
                    "paragraph": "丈夫貴壯健，𢡖戚非朱顔。",
                    "zhushu": "",
                    "type": 2
                },
                {
                    "paragraph": "遣興",
                    "zhushu": "五首。",
                    "type": 2
                },
                {
                    "paragraph": "朔風飄胡鴈，",
                    "zhushu": "師曰：禄山，胡人，故以胡鴈比之。"
                },
                {
                    "paragraph": "𢡖澹帶砂礫。",
                    "zhushu": "鄭曰：浪狄切，小石也。○洙曰：鮑明逺：“疾風衝塞起，砂礫自飛揚。”又：“胡風吹朔雪。”劉公幹：“涼風吹砂礫。”"
                },
                {
                    "paragraph": "長林何蕭蕭，",
                    "zhushu": "立之日：“喻大材當亂丗，蕭條不獲用也。”"
                },
                {
                    "paragraph": "秋草萋更碧。",
                    "zhushu": "洙曰：古詩：“回風動地起，秋草萋已緑。”○立之曰：“草喻小人。草逢秋冝凋瘁，今乃萋萋而更碧。”"
                },
                {
                    "paragraph": "北里富薫天，",
                    "zhushu": "洙曰：左太冲：“南鄰擊鍾磬，比里吹笙竽。”○君平曰：揚雄：“燎薰皇天。”○大臨曰：言武夫悍卒，當禄山亂而能立功取冨貴，是以富貴之勢，薫炙天地。"
                },
                {
                    "paragraph": "髙樓夜吹笛。",
                    "zhushu": "洙曰：占詩：“西北有髙樓，上有弦歌聲。”"
                },
                {
                    "paragraph": "焉知南隣客，九月猶絺綌。",
                    "zhushu": "洙曰：精曰絺，麄曰綌。○君平曰：隋𡊮充少時，父黨過門。方冬，充尚衣葛戯。充曰：“絺𠔃綌𠔃，凄其以風。”充曰：“惟絺惟綌，服之無斁。”南隣之客，非服絺綌而無斁也，蓋貧而無禦寒之服故耳。公詩文曰：“自喜遂生理，花時甘緼袍。”暮春者，春服旣成。花時而緼袍，豈非無春服歟？○趙曰：夫以九月授衣而猶絺綌，花時已暖，當有春服而甘緼袍，則公之貧如此。",
                    "type": 2
                },
                {
                    "paragraph": "長陵𨦣頭兒，出獵待明發。",
                    "zhushu": "洙曰：秦武安君頭小而𨦣。○趙曰：詩：“明發不寐。”"
                },
                {
                    "paragraph": "騂弓金爪鏑，白馬蹴微雪。",
                    "zhushu": "鄭曰：蹴，七六切。"
                },
                {
                    "paragraph": "未知所馳逐，但見暮光滅。歸來懸兩狼，",
                    "zhushu": "洙曰：詩：“並驅從兩狼𠔃。”○趙曰：言出獵之子，馳逐未厭，而日晚當歸也。末句所云，言其獵有所獲，乃是貴家也。○師曰：此詩諷國忠以貴妃之兄位宰相，帶劒南節度。未知所馳逐，正詩不狩不獵之意。歸來懸兩狼，正詩有懸狟之意也。"
                },
                {
                    "paragraph": "門户有旌節。",
                    "zhushu": "洙曰：楊國忠以劒南旌節導駕。○趙曰：旌節，貴人所建，而羅列於門也。",
                    "type": 2
                },
                {
                    "paragraph": "𣾰有用而割，膏以明自煎。蘭摧白露下，桂折秋風前。",
                    "zhushu": "洙曰：莊子人間丗：“山木自㓂也，膏火自煎也。桂可食，故伐之；𣾰可用，故割之。”兩龔死時，有老父來吊，哭甚哀，旣而曰：“嗟虖！薫以香自燒，膏以明自消。龔生竟夭天年，非吾徒也。”阮籍詩：“膏火自煎燒，多財爲悉害。”○大臨曰：膏、𣾰、蘭、桂，皆有用之物，喻賢人君子所以煎割摧折者，以爲小人所中傷也。”"
                },
                {
                    "paragraph": "府中羅舊尹，沙道尚依然。",
                    "zhushu": "洙曰：故事：凡拜相之後，禮絶班行，府縣載沙填路，自私第至于城東，街名沙堤。"
                },
                {
                    "paragraph": "赫赫蕭京兆，今爲時所憐。",
                    "zhushu": "洙曰：前五行志：“成帝時童謡曰：‘邪徑敗良田，䜛口亂善人。桂樹華不實，黃雀巢其顚。故爲人所羡，今爲人所憐。’蕭望之甞爲左馮翊，後飲鴆自殺。”○蘇曰：明皇雖誅蕭至忠，常懷之。侯君集云：“蹭蹬至此，至忠亦蹭蹬者耶？”故子美哀之云：“赫赫蕭京兆，今爲時所憐。”又盧湛：“何武不赫赫，遺愛常在人。”○趙曰：蕭至忠參太平公主逆謀，被誅。雖已誅矣，然明皇賢其爲人，心愛不忘。後得源乾曜，亟用之，謂髙力士曰：“知吾用乾曜乎？吾以貌言似至忠。”力士曰：“彼不甞負陛下乎？”帝曰：“至忠誠國器，但晚謬爾，其始豈不賢哉！”此推見杜公詩意。舊注引蕭望之鴆自殺，非是。",
                    "type": 2
                },
                {
                    "paragraph": "猛虎慿其威，",
                    "zhushu": "蘇曰：郭韞、李鷹如猛虎慿威，下視犬羊。"
                },
                {
                    "paragraph": "徃往遭急縳。",
                    "zhushu": "洙曰：曹操謂吕布：“縳虎不得不急。”"
                },
                {
                    "paragraph": "雷吼徒咆哮，枝撑已在脚。忽看皮寢處，",
                    "zhushu": "洙曰：子將食其肉，寢處其皮。○立之曰：左傳襄二十八年：“子雅、子尾怒盧蒲弊曰：‘譬之禽獸，吾寢處之矣。’”注云：“能殺而席其皮。”"
                },
                {
                    "paragraph": "無復睛閃爍。人有甚於斯，足以勸元惡。",
                    "zhushu": "師曰：禄山之猛，不啻於虎，而終蒙𦵔醢，亦足以爲元惡之戒矣。",
                    "type": 2
                },
                {
                    "paragraph": "朝逢富家葬，前後皆輝光。共指親戚大，緦麻百夫行。送者各有死，不須羡其強。君看束縳去，亦得歸山崗。",
                    "zhushu": "洙曰：呉人殺諸葛瑾，以蘧蒢褁屍，束縳以蔑，弃之於石子崗。○十朋曰：　詩譏貴妃於夙昔之日，勢熖熏炙當丗，及禄山亂，死于馬嵬山于道傍，豈非束縛之比邪？"
                }
            ]
        },
        {
            "name": "𫐠懷下",
            "paragraphs": [
                {
                    "paragraph": "𫐠懷下",
                    "zhushu": "病附。",
                    "type": 1
                },
                {
                    "paragraph": "律詩五十二首",
                    "zhushu": "",
                    "type": 2
                },
                {
                    "paragraph": "䕫府書懷四十韻",
                    "zhushu": "",
                    "type": 2
                },
                {
                    "paragraph": "昔罷河西尉，𥘉興薊北師。",
                    "zhushu": "洙曰：公召試集賢，授河西尉，不拜，而安禄山反。鮑明逺詩有“岀自薊北門”。"
                },
                {
                    "paragraph": "不才名位晚，",
                    "zhushu": "洙曰：事見詩年譜。○蘇曰：鄭侁不才，無逺見，致此名位迃晩，誤被恩私。"
                },
                {
                    "paragraph": "敢恨省郎遲。",
                    "zhushu": "趙曰：嚴武再爲東西川節度，辟公爲叅謀，方爲尚書工部貟外郎。"
                },
                {
                    "paragraph": "扈從崆峒日，",
                    "zhushu": "洙曰：見常思仙仗過崆峒詩注。○趙曰：肅宗幸平涼，公爲左拾遺，扈從乗輿矣。"
                },
                {
                    "paragraph": "端居灔澦時。",
                    "zhushu": "洙曰：謂居夔州也。灧澦，已見上注。○趙曰：謂今日寓居夔州。灔澦在瞿塘江中，故言夔。"
                },
                {
                    "paragraph": "萍流仍汲引，樗散尚恩慈。",
                    "zhushu": "鄭曰：散，蘇旱切。○洙曰：萍之無根，任漂流也。樗散，莊子：樗櫟不材而壽者。公自言蹤迹萍流，仍爲人汲引，嚴公辟請也。不材而猶蒙恩，謂除京兆功曹不赴也。○蘇曰：孔融以樗散不才，尚頼恩慈之厚也。"
                },
                {
                    "paragraph": "遂阻雲臺𪧐，",
                    "zhushu": "洙曰：一作“靈臺𪧐”，直𪧐也。後漢鍾離意傳：樂崧家貧，爲郎，常擉直言“上無被枕，止食糟糠”。帝夜入臺，輒見崧，問其故，甚嘉之。自此詔大官賜尚書以下朝夕食，給幃被皂袍，及侍史二人。○趙曰：公以病不得歸直也。雲臺，南宮臺名，乃𩔰宗𦘕二十八將於南宫雲臺是也。"
                },
                {
                    "paragraph": "常懷湛露詩。",
                    "zhushu": "洙曰：湛露，天子宴諸矦詩。"
                },
                {
                    "paragraph": "翠華森逺矣，",
                    "zhushu": "洙曰：南都賦：望翠華之威蕤。○趙曰：翠華者，天子之旗也。"
                },
                {
                    "paragraph": "白首䬃凄其。",
                    "zhushu": "洙曰：謝靈運詩：懷賢亦凄其。"
                },
                {
                    "paragraph": "拙被林泉滯，生逢酒賦欺。文園終寂寞，",
                    "zhushu": "洙曰：司馬相如拜爲孝文園令。"
                },
                {
                    "paragraph": "漢閣自磷緇。",
                    "zhushu": "洙曰：揚雄自投天禄閣。見“但取不磷緇”注。"
                },
                {
                    "paragraph": "病隔君臣議，",
                    "zhushu": "洙曰：公以病辝名。"
                },
                {
                    "paragraph": "慙紆德澤私。",
                    "zhushu": "趙曰：公被召命，以病不行，不叅預國論，徒荷私恩也。"
                },
                {
                    "paragraph": "揚鑣驚主辱，",
                    "zhushu": "洙曰：漢書：“主辱臣死。”○趙曰：鑣者，馬銜也。"
                },
                {
                    "paragraph": "㧞劒撥年衰。社稷經綸地，",
                    "zhushu": "洙曰：時方艱難，有頼於經綸也。○趙曰：公忠義之心，爲之憤怒，乃拔劒慷慨，以撥遣年衰也。"
                },
                {
                    "paragraph": "風雲際㑹期。",
                    "zhushu": "洙曰：後漢：咸能偶風雲之㑹。"
                },
                {
                    "paragraph": "血流紛在眼，",
                    "zhushu": "洙曰：謂方事戰爭也。○趙曰：揚子：“川谷流人之血。”"
                },
                {
                    "paragraph": "涕泗亂交頥。",
                    "zhushu": "鮑曰：卞和泣玉於楚山下，三日三夜，淚盡，継之以血。黄祖涕泗交頥。仰天不能告，公自喻不見用也。"
                },
                {
                    "paragraph": "四瀆樓舩泛，",
                    "zhushu": "洙曰：見“太常樓船聲欶嘈”注。○趙曰：樓舡，大舟，所以載兵，所以運粮。漢有樓船將軍。"
                },
                {
                    "paragraph": "中原鼓角悲。",
                    "zhushu": "洙曰：人心悲憤，故鼓角之聲亦悲爾。"
                },
                {
                    "paragraph": "賊壕連白翟，",
                    "zhushu": "洙曰：左傳有長狄、白狄。"
                },
                {
                    "paragraph": "戰瓦落丹墀。",
                    "zhushu": "洙曰：後漢：“昆陽屋瓦皆落。”"
                },
                {
                    "paragraph": "先帝嚴靈寢，",
                    "zhushu": "洙曰：靈，一作虚。○趙曰：指言肅宗也。空虚其寢。舊作虚寢，非。○師曰：言肅宗收京修寢廟也。"
                },
                {
                    "paragraph": "宗臣切受遺。",
                    "zhushu": "洙曰：蕭何傳：一代宗臣。公孫洪傳：受遺則霍光、金日彈。○師曰：言受遺詔立代宗也。"
                },
                {
                    "paragraph": "𢘆山猶突騎，",
                    "zhushu": "洙曰：𢘆山，河北。"
                },
                {
                    "paragraph": "遼海競張旗。",
                    "zhushu": "洙曰：遼東也。"
                },
                {
                    "paragraph": "田父嗟膠漆，",
                    "zhushu": "洙曰：見“天下朋友皆膠𣾰”注。"
                },
                {
                    "paragraph": "行人避蒺蔾。",
                    "zhushu": "趙曰：膠漆，所以爲弓，誅求之多，則田父以供輸爲嗟也。鐵蒺䔧，所以禦馬，所在布蒺蔾於地，而行人避之。周易：“據于蒺蔾。”避蒺蔾，言行道梗澁，如蒺蔾之害。"
                },
                {
                    "paragraph": "揔戎存大體，",
                    "zhushu": "洙曰：揔戎，元帥也。時代宗爲帥。○蘇曰：王衍揔戎握符，貴其持重，不可輕敵，使莭制存其大躰。"
                },
                {
                    "paragraph": "降將飾卑詞。楚貢何年絶，",
                    "zhushu": "洙曰：左傳：斉責楚曰：“尓貢苞茅，不入。”見聞河北諸莭度入朝歡喜口號詩注。"
                },
                {
                    "paragraph": "堯封舊俗疑。",
                    "zhushu": "洙曰：堯有可封之俗。○蘇曰：作辨。孟子云：“堯舜之民，比屋可封；桀紂之民，比屋可誅。”信如此說，則堯時諸侯滿天下，桀時大辟偏四海，故公所以疑之。"
                },
                {
                    "paragraph": "長吁翻北㓂，",
                    "zhushu": "趙曰：指言安、史也。"
                },
                {
                    "paragraph": "一望卷西夷。",
                    "zhushu": "趙曰：今有西夷之禍，一望思欲席卷之也。"
                },
                {
                    "paragraph": "不必陪玄圃，",
                    "zhushu": "趙曰：言己身，以譬不必在朝列也。葛仙傳曰：崑崙，一曰玄圃，仙人所居耳。○鄭曰：淮南子：“崑崙山去地萬一千里，上有層城九重。或上陪之，是謂闐風。又倍之，爲懸圃。”"
                },
                {
                    "paragraph": "超然待具茨。",
                    "zhushu": "洙曰：莊子徐無鬼：“黄帝將見，大蒐于具茨之山，至于襄城之野，七聖皆迷。遇牧馬童子，問塗焉。”在滎陽宻縣東。"
                },
                {
                    "paragraph": "凶兵鑄農器，",
                    "zhushu": "洙曰：凶，一作“休”。老子曰：兵者，凶器，聖人不得已而用之。○趙曰：公之望太平如此，傳所謂“銷鑄劒㦸爲農器”也。"
                },
                {
                    "paragraph": "講殿闢書幃。",
                    "zhushu": "洙曰：東方朔傳：文帝集上書囊爲殿幃。"
                },
                {
                    "paragraph": "廟筭髙難測，",
                    "zhushu": "洙曰：廟堂之籌筭也，髙難測，假意以譏時无善謀者。"
                },
                {
                    "paragraph": "天憂實在兹。",
                    "zhushu": "趙曰：天子之憂，毎在此耳。故後篇云：“獨使至尊憂肝食，諸君何以荅升平。”"
                },
                {
                    "paragraph": "形容真潦倒，",
                    "zhushu": "洙曰：嵆康書云：“潦倒麄踈。”"
                },
                {
                    "paragraph": "荅効莫支持。",
                    "zhushu": "洙曰：荅効，猶報國也。○趙曰：公之自傷無𥙷也。"
                },
                {
                    "paragraph": "使者分王命，群公各典司。恐乖均賦歛，不似問瘡痍。",
                    "zhushu": "洙曰：䘮亂之際，公私窘急，所分之命，所典之司，必未至於均賦歛、問瘡痍也。瘡痍，言民傷尓。"
                },
                {
                    "paragraph": "萬里煩供給，",
                    "zhushu": "蘇曰：張華出師萬里，恐煩長安供給。"
                },
                {
                    "paragraph": "孤城最怨思。",
                    "zhushu": "趙曰：孤城，指言䕫州。公雖寓居，而眼前所見，當爲之傷矣。"
                },
                {
                    "paragraph": "緑林寧小患，",
                    "zhushu": "洙曰：後漢劉玄傳：諸亡命共攻離郷聚，藏於緑林中。緑林山，在今荆州當陽縣東北。○詠曰：謂荆楚復乱也。"
                },
                {
                    "paragraph": "雲夢欲難追。",
                    "zhushu": "洙曰：韓信傳：信𥘉之囯，行縣邑，陳兵出入。有告信欲反，書聞，上患之，用陳平謀，僞遊於雲夢者，信果來朝，遂擒以歸。○趙曰：憂藩鎭爲患也。○詠曰：恐其難擒也。"
                },
                {
                    "paragraph": "即事須甞膽，",
                    "zhushu": "洙曰：越句踐旣脫㑹稽之難，思有以報呉，出入嘗膽。"
                },
                {
                    "paragraph": "蒼生可察眉。",
                    "zhushu": "洙曰：言時多盗賊也。列子：却雍能視盗，察眉知之，千無一遺。○蘇曰：東方朔言：“蒼生憂樂，見其眉事可察。”近丗注工部詩者，妄引事，眞可爲𥬇。○趙曰：公意言蒼生爲盗賊之情，可得於眉睫之間，但當撫綏之，則不爲盗耳。"
                },
                {
                    "paragraph": "議堂猶集鳯，",
                    "zhushu": "洙曰：議，一作義。蜀都賦：議殿爵堂。○蘇曰：班孟堅曰：“髙林論議者，皆駕鳯騎鯨之士。”"
                },
                {
                    "paragraph": "正觀是元龜。",
                    "zhushu": "洙曰：言欲求治，當以正觀爲元龜也。龜，言有先知之靈爾。○趙曰：議堂者，議論之堂也。猶集鳯，又申言廟堂諸公如鳳之集，欲除上所陳之患，但以正觀爲龜鑑可也。"
                },
                {
                    "paragraph": "處處喧飛檄，",
                    "zhushu": "洙曰：左太冲詩云：“邊城苦鳴鏑，羽檄飛京都。”張景陽：“常懼羽檄飛，神武一朝征。”"
                },
                {
                    "paragraph": "家家急競錐。",
                    "zhushu": "洙曰：江淹書云：“競錐刀之利。”○孝祥曰：“其賦歛之急如此。”"
                },
                {
                    "paragraph": "蕭車安不定，",
                    "zhushu": "趙曰：漢蕭育傳：“哀帝南郡多盗賊，拜育爲太守。以育𦒿舊名臣，乃以三公安使車載育入殿中受䇿，曰：“南郡盗賊爲害，朕甚憂之，以太守威信素著，故委之官，其爲民除害，安元元而已。”舊注所引，非特無義，又以蕭育爲望之，誤矣。"
                },
                {
                    "paragraph": "蜀使下何之？",
                    "zhushu": "洙曰：蕭望之爲郎，常有飛雉随車飛翔。司馬相如爲郎，使蜀，諭巴蜀父老。○趙曰：公之詩意乃信。今日遣使，在寡誅求、除盗賊之事而已，非若相如諭蜀父老也。○師曰：言朝廷遣人安撫之，猶不服，畢竟將何往？言無所逃也。"
                },
                {
                    "paragraph": "釣瀬踈墳籍，",
                    "zhushu": "洙曰：後漢：“嚴光披羊裘釣澤中，後人名其釣處爲嚴陵瀬。”踈墳籍，言典籍所稀載也。"
                },
                {
                    "paragraph": "耕巖進弈碁。",
                    "zhushu": "洙曰：揚子：“谷口鄭子眞，不詘其志，耕于巖石之下，名震于京師。”○趙曰：此公自叙。釣瀬，則以嚴陵自比，盖陵釣於七里灘也。耕嵓，則以鄚子眞自比，盖鄭子眞耕于嵓谷之下也。踈墳典，進弈碁，乃閑曠而然。"
                },
                {
                    "paragraph": "地蒸餘破扇，",
                    "zhushu": "蘇曰：司空逹嶺南蒸濕，北人乍居，殊不冝風土。破扇嘗不釋手。"
                },
                {
                    "paragraph": "冬暖更纎絺。",
                    "zhushu": "洙曰：前覽物詩所謂“形勝有餘而風土惡”，此見之矣。○趙曰：以䕫之風土多暄也。"
                },
                {
                    "paragraph": "豺遘哀登楚，",
                    "zhushu": "洙曰：王仲宣七哀詩：西京乱無象，豺虎方遘患。又：南登㶚陵岸，回首望長安。○趙曰：乃是荆州之樓，此謂登楚。“哀登楚”者，哀登楚之人也。"
                },
                {
                    "paragraph": "麟傷泣象𡰱。",
                    "zhushu": "洙曰：史記：魯哀公西狩獲麟，孔子見之，曰：“吾道窮矣。”喟然歎曰：“莫我知夫！”公道不行於時，故悲歎若孔子之見麟也。○趙曰：孔子之生，其父母禱之於尼丘，故名丘，字仲尼。而傳記又載孔子之首象其山，故公云。"
                },
                {
                    "paragraph": "衣冠迷適越，",
                    "zhushu": "趙曰：言欲離夔而南下，且未能，所以迷適越。莊子曰：宋人資章甫而適諸越，越人斷髪文身，無所用之也。"
                },
                {
                    "paragraph": "藻繪憶遊睢。",
                    "zhushu": "洙曰：睢，水也。漢武帝祀后士於睢水之上。○夢符曰：右按陳孔璋與魏文帝書曰：游睢渙者，學藻繪之綵。傳云：睢渙之間岀丈章，故其黼黻絺繡，日月華蟲，以奉宗廟服御焉。前漢書郊祀志：武帝立后土祠於汾隂睢上。音雖。此“遊睢”之字，當作“雖”。述異志曰：睢、渙二水，波文皆若五色，其人多文章，故名繢水。又九州要記曰：睢、渙之間出文章，天子郊廟御服出焉。尚書所謂“厥篚織文”者也。李善曰：“睢、渙，二水之名，其處能織藻繪錦綺，天子御服出焉。”○趙曰：睢水在南都，昔之宋州也。公少年嘗遊，故云憶也。"
                },
                {
                    "paragraph": "賞月延秋桂，",
                    "zhushu": "洙曰：沈休文：“山中咸可悅，賞逐四時移。春光發隴首，秋風生桂枝。”○趙曰：三秋皆秋桂也，而非八月不足以當之，故定此篇爲八月作也。爲其當秋延賞，故曰“秋桂”。"
                },
                {
                    "paragraph": "傾陽逐露葵。",
                    "zhushu": "洙曰：曹子建表：“若葵藿之傾太陽。”"
                },
                {
                    "paragraph": "大庭終反樸，",
                    "zhushu": "趙曰：幸天下之治平，反淳復朴也。大庭氏，在莊子與赫胥氏、粟陸氏相連，大率至德之丗也。舊注便安排作神農之别號，非是。"
                },
                {
                    "paragraph": "京觀且僵尸。",
                    "zhushu": "洙曰：翟方進傳：“詔曰：‘古者伐不敬，取其鯨鯢築武軍，封以爲大戮，於是乎有京觀以懲滛慝。’”此左傳載楚莊王辝也。"
                },
                {
                    "paragraph": "髙枕虚眠晝，哀歌欲和誰？",
                    "zhushu": "洙曰：左太冲：“哀歌和漸離，謂若傍無人。”"
                },
                {
                    "paragraph": "南宮載勲業，",
                    "zhushu": "洙曰：後漢：永平中，顯宗追感前丗功臣，乃圗𦘕二十八將於南宫雲臺。"
                },
                {
                    "paragraph": "凡百愼交綏。",
                    "zhushu": "洙曰：左傳：“交綏而退。”○蘇曰：此兩句深戒大臣及諸將，欲功成圗像，當以交綏爲愼，勿輕使志之不堅而後可也。○師曰：自“釣瀬”以下，乃子美自𫐠。“傾陽”“逐露”，言慕君也。“綏”，乃車綏。愼乃綏，當以兵爲可戒。",
                    "type": 2
                },
                {
                    "paragraph": "秋日荆南述懷三十韻",
                    "zhushu": "",
                    "type": 2
                },
                {
                    "paragraph": "昔承推奬分，媿匪挺生材。遲暮宫臣忝，",
                    "zhushu": "洙曰：陸機詩：“矯迹厠宫臣。”"
                },
                {
                    "paragraph": "艱危衮職陪。",
                    "zhushu": "洙曰：詩：衮職有闕。○趙曰：公自言當肅宗時，拜拾遺，掌供奉諌諍。"
                },
                {
                    "paragraph": "揚鑣隨日馭，",
                    "zhushu": "鄭曰：鑣，悲驕切，馬銜也。"
                },
                {
                    "paragraph": "折檻出雲臺。",
                    "zhushu": "洙曰：朱雲折檻，顯宗𦘕二十八將於雲䑓，見致君丹檻折。○趙曰：言諌諍不合帝意而岀也。"
                },
                {
                    "paragraph": "罪戾寛猶活，干戈塞未開。",
                    "zhushu": "鄭曰：塞，悉則切。○趙曰：上欲誅甫，頼張鎬救之而免。言一岀之後，干戈日相㝷也。"
                },
                {
                    "paragraph": "星霜玄鳥變，",
                    "zhushu": "洙曰：古詩：“玉衡指孟冬，衆星何歷歴。白露霑野草，時節忽復易。秋蟬鳴樹間，玄鳥逝安適。”○趙曰：玄鳥，燕也。星霜之中，見玄鳥變，則不一其年矣。"
                },
                {
                    "paragraph": "身丗白駒催。",
                    "zhushu": "洙曰：莊子知北遊：“人生天地之間，若白駒之過卻，忽然而已。”釋文：白駒，或云日也。郤，本作“𨻶”。張良願弃人間事，學道輕舉。吕后強食之，曰：“人生如白駒之過𨻶，何自苦如此。”良不得已，彊食。又：酈生往說魏豹，豹謝曰：“人生一丗間，如白駒過𨻶。”師古曰：言其速疾也。白駒，謂曰影也。𨻶，壁𨻶。"
                },
                {
                    "paragraph": "伏枕因超忽，扁舟任往來。九鑚巴噀火，",
                    "zhushu": "鄭曰：噀，蘇困切。○洙曰：語：鑚燧改火。後漢：欒巴噀酒救蜀火，謂之巴噀火。則欒巴所噀之火，以形容其在成都及東川及䕫州，凡在蜀地者，九遇淸明。"
                },
                {
                    "paragraph": "三蟄楚祠雷。",
                    "zhushu": "洙曰：易：龍蛇之蟄。楚詞：雷塡塡𠔃雨冥冥。○鮑曰：山谷簡王觀復曰：子羙入蜀下峽年月，詩中可見。其曰“九鑚已噀火，三蟄楚祠雷”，則往來兩川九年，在䕫州三年可知也。○趙曰：公以八月在䕫，在江陵，是爲雷之三蟄矣。雷以三月而奮，而以八月而蟄也。謂之楚祠雷，則楚人所祠之雷，蓋楚人好祠𥙊也。"
                },
                {
                    "paragraph": "望帝傳應實，",
                    "zhushu": "洙曰：見杜䳌詩注。"
                },
                {
                    "paragraph": "昭王問不廻。",
                    "zhushu": "洙曰：僖四年傳：斉侯之師侵蔡，蔡潰，遂伐楚。楚子使與師言曰：“君處北海，寡人處南海，唯是風馬牛不相及也，不虞君之渉吾地也，何故？”管仲對曰：“爾貢苞茅不入，王𥙊不共，無以縮酒，寡人是徴。昭王南征而不復，寡人是問。”對曰：“貢之不入，寡君之罪也，敢不共給。昭王之不復，君其問諸水濵。”"
                },
                {
                    "paragraph": "蛟螭深作横，",
                    "zhushu": "鄭曰：横，尸孟反。"
                },
                {
                    "paragraph": "豺虎亂雄猜。",
                    "zhushu": "趙曰：兩句因託以典焉，蓋是時有跋扈之強臣，賊盗之巨猾故也。"
                },
                {
                    "paragraph": "素業行已矣，浮名安在哉？",
                    "zhushu": "蘇曰：李膺前輩：“浮名安在？爭如一鐏醇醪，断送歳月，何苦區區計較利名耶？”"
                },
                {
                    "paragraph": "琴烏曲怨憤，庭鶴舞摧頽。",
                    "zhushu": "洙曰：琴烏，由烏夜啼也。吴人舞白鶴於市。○趙曰：其所怨憤，寄之琴曲，則烏夜啼也，而庭鶴爲之舞矣。"
                },
                {
                    "paragraph": "秋水漫湘竹，",
                    "zhushu": "洙曰：湘妃揮涙濺竹，竹皆班。"
                },
                {
                    "paragraph": "隂風過嶺梅。",
                    "zhushu": "洙曰：大庾嶺多梅，人號梅嶺。"
                },
                {
                    "paragraph": "苦揺求食尾，",
                    "zhushu": "洙曰：司馬子長報任少𡖖書曰：“猛虎在深山，百獸震恐。及在檻穽之中，揺尾而求食，積烕約之漸也。”"
                },
                {
                    "paragraph": "常曝報恩腮。",
                    "zhushu": "洙曰：見浩蕩報恩珠注。三秦記：江海集龍門，魚登者化龍，不登者㸃額曝腮。○鄭曰：腮，蘇來切，魚頰也。"
                },
                {
                    "paragraph": "結舌防䜛柄，探腸有禍胎。",
                    "zhushu": "鄭曰：探，他含切。○洙曰：前漢：愽士結舌而不敢談。又：鉗口結舌。梅乗：福有基，禍有胎也。"
                },
                {
                    "paragraph": "蒼茫歩兵哭，",
                    "zhushu": "洙曰：阮籍爲歩兵哭途窮。"
                },
                {
                    "paragraph": "展轉仲宣哀。",
                    "zhushu": "趙曰：仲宣，王粲也。以避難流離，作七哀詩。"
                },
                {
                    "paragraph": "飢籍家家米，",
                    "zhushu": "鄭曰：杜元注：籍，入聲，秦昔反。"
                },
                {
                    "paragraph": "愁徴處處盃。休爲貧士嘆，任受衆人咍。得䘮𥘉難識，榮枯劃易該。差池分組冕，合沓起蒿萊。不必伊周地，皆登屈宋才。",
                    "zhushu": "洙曰：登，一作知。伊尹、周公、屈原、宋玉。"
                },
                {
                    "paragraph": "漢庭和異域，",
                    "zhushu": "洙曰：前漢匈奴傳賛：和親之論，發於劉敬。是時天下𥘉定，遭平城之難，故從其言，約結和親，賂遺单于，兾以救安邊境。孝惠、髙后時，遵而不違，匈奴㓂盗爲衰止，而单于反以加驕倨。逮至孝文，與通𨵿市，妻以漢女，増厚其賂，歳以千金，而匈奴数背約束，屡被其害。是以文帝中年，赫然發憤，遂躬戎服，親御鞍馬，從六郡良家材力之士，馳射上林，講習戰陣，聚天下精兵，軍於廣武，頋問馮唐，與論將帥，喟然嘆息，思古名臣。此則和親無益，已然之明効。"
                },
                {
                    "paragraph": "𣈆史拆中台。",
                    "zhushu": "洙曰：晉中台拆而張華誅。"
                },
                {
                    "paragraph": "霸業㝷常體，宗臣忌諱災。",
                    "zhushu": "趙曰：中囯之於夷狄，甘心於和親，此霸業㝷常之體也。而大臣充使，或留或誅，則宗臣以爲忌諱矣。"
                },
                {
                    "paragraph": "群公紛戮力，聖慮窅徘徊。",
                    "zhushu": "鄭曰：窅，伊鳥反，深目也。"
                },
                {
                    "paragraph": "數見銘鍾鼎，",
                    "zhushu": "洙曰：季武子作林鍾之銘，銘魯公。衛孔俚鼎銘。"
                },
                {
                    "paragraph": "眞冝法斗魁。",
                    "zhushu": "洙曰：隋志：北斗一至四爲魁，五至七爲杓。"
                },
                {
                    "paragraph": "願聞鋒鏑鑄，",
                    "zhushu": "洙曰：賈𧨏過秦論：秦收天下之兵，聚之咸陽，銷鋒鏑，鑄以爲金人十二，以弱天下之民。○趙曰：家語：顔回云：“願鑄劎㦸，以爲農器。”"
                },
                {
                    "paragraph": "莫使棟梁摧。",
                    "zhushu": "洙曰：衛玠卒，謝琨哭之曰：“梁棟折，不斍哀。”○趙曰：晉陸玩拜司空，謂賔客曰：“以我爲三公，是天下無人矣。”索酒著柱間，祝曰：“當今乏才，以尓爲柱石之目，莫傾人梁棟。”"
                },
                {
                    "paragraph": "盤石圭多剪，",
                    "zhushu": "洙曰：漢封子弟，盤石之宗。成王封康叔，剪桐葉爲圭。"
                },
                {
                    "paragraph": "凶門轂少推。",
                    "zhushu": "洙曰：馮唐傳曰：臣聞上古王者遣將也，跪而推轂。○修可曰：唐李衛公對唐太宗曰：“古者命將受鉞，鑿凶門而出。”"
                },
                {
                    "paragraph": "𡸁旒資穆穆，",
                    "zhushu": "洙曰：礼：天子穆穆。"
                },
                {
                    "paragraph": "祝網但恢恢。",
                    "zhushu": "洙曰：成湯祝網。老子：天網恢恢。東京賦：慕天乙之弛𦊙，因教祝以懷人。"
                },
                {
                    "paragraph": "赤雀飜然至，黄龍不假媒。",
                    "zhushu": "洙曰：春秋孔漁圖曰：鳥化爲書，孔子奉以告天，赤雀集書上，化爲黄玉。後漢：黄龍見于譙。○趙曰：此言祥瑞也。遁甲曰：赤雀不見，則國無賢。注：赤雀主衘書，陽精也。孫應圖曰：黄龍者，四龍之長也。王者不漉池而漁，則應和氣而游於池沼。此皆爲瑞之證矣。"
                },
                {
                    "paragraph": "賢非夢傳野，",
                    "zhushu": "洙曰：髙宗夢得說於傳巖之野。"
                },
                {
                    "paragraph": "隱𩔖鑿顔坏。",
                    "zhushu": "洙曰：楊雄傳：或鑿坏以遁。莊子：魯君聞顏闔賢，欲以爲相，使者往聘，因鑿後垣而亡。坏，壁也。"
                },
                {
                    "paragraph": "自古江湖客，冥心若死灰。",
                    "zhushu": "趙曰：莊子：心可使若死灰。○師曰：唐六典注云：“𥙷闕、拾遺，武后𡸁拱中置，取山甫𥙷衮闕名官。”子美粛宗時爲左拾遺，故云陪衮職。集中又有“不才同𥙷衮”“備貟竊衮”“衮職曽無一字𥙷”。謝放三司推門狀云：“猥厠衮職，願少禆𥙷。”皆以拾遺之官，同𥙷君闕故也。琴録曰：“琴曲有長清、短清、幽蘭、白雪、風入松、烏夜啼。”吴兢古樂府解題云：“烏夜啼，宋臨川王義慶造也。其辭：“籠䆫䆫不開，烏夜啼，夜啼望郎來。”鮑明逺舞鶴賦：“始連軒以鳯蹌，終宛轉而龍躍。躑躅徘徊，振迅騰摧。”願聞鋒鏑鑄，若家語“顔回願鑄劒㦸以爲農器”是也。往在詩云：“鋒鏑供犂鋤”，亦此意。元注引鑄金人事，非也。晉陸抗拜司空，謂賔客曰：“以我爲三公，是天下無人矣。”索酒著地，祝曰：“當今乏才，以爾爲柱石之臣。”莫傾人棟梁。史記：“成王與叔虞戲，削桐葉爲珪，曰：‘以此封君。’史佚曰：‘天子無戲言，言則史書之，禮成之，樂歌之。’於是遂封虞叔於唐。”李衛公對唐太宗曰：“古者岀師命將，齋三日，授之以鉞，推其轂曰：進退惟時。軍中伹聞將軍之令，不聞君命。”揚鑣隨日馭，謂侍粛宗於靈武也。折檻出雲臺，謂諌房琯事，見逐華州司功，故云出雲臺也。“火九鑚”“雷三蟄”，則知子美之客巴蜀凡三年矣。望帝，乃蜀帝，其魂化爲杜䳌，父老相傳，其言不虚，故云“傳應實”。子美居楚地，託言昭王不回之事。蛟螭、豹虎，以喻荆楚盗賊之多。自乱離以來，元勲舊徳皆㯽弃不用，而武夫年少多驟遷，故子美有“得䘮難識，榮枯易該”之語。而下文又言“差池分組冕，合沓起髙萊”，又言“賢非夢傳野”，皆託風滥進者多也。“漢庭和異域”，言回紇送兵來助唐，求尚主也。“晉史拆中台”，言房琯得罪也。“覇易㝷常體”，言雜用霸道也。“宗臣忌諱灾”，言宗臣不敢直言也。“盤石圭多剪”，言廣封同姓也。“凶門轂少推”，言命將多非其人也。子美意欲朝廷礼敬大臣，寛大憲網，自然朱鳯來，黄龍至，無使賢人隱遁，則天下不約而自平也。“隱𩔖鑿顔坏”，子美自喻。",
                    "type": 2
                },
                {
                    "paragraph": "遣悶",
                    "zhushu": "",
                    "type": 2
                },
                {
                    "paragraph": "地闊平沙岸，舟虚小洞房。",
                    "zhushu": "洙曰：謝玄暉：“洞房殊未曉。”"
                },
                {
                    "paragraph": "使塵來驛道，城日避烏檣。",
                    "zhushu": "洙曰：一作烏槍。○趙曰：泊船之處近城，日爲城所障，不照及檣，故云“避烏檣”。此公之巧句也。"
                },
                {
                    "paragraph": "暑雨留蒸濕，江風借夕凉。",
                    "zhushu": "蘇曰：段瑄泛舟，夜聞江風清冷。瑄欣然曰：“馮夷借我一夕之涼。”○趙曰：當暑雨之際，留住蒸湿，而得江風，借之以夕凉也。"
                },
                {
                    "paragraph": "行雲星隱見，",
                    "zhushu": "鄭曰：見，賢遍反。○趙曰：雲合則星隱，雲過則星見也。"
                },
                {
                    "paragraph": "疊浪月光芒。",
                    "zhushu": "洙曰：宋玉朝爲行雲。○趙曰：前浪、後浪，月光皆照也。"
                },
                {
                    "paragraph": "螢鑒縁帷徹，",
                    "zhushu": "趙曰：螢光可以照物，故曰螢鍳。"
                },
                {
                    "paragraph": "蛛絲骨𩯭長。",
                    "zhushu": "鄭曰：𦊰，音畎。㤗伯曰：𦊰𩯭，猶掠𩯭也。"
                },
                {
                    "paragraph": "哀箏猶凭几，",
                    "zhushu": "鄭曰：凭，皮孕切。"
                },
                {
                    "paragraph": "鳴笛竟霑裳。",
                    "zhushu": "趙曰：𥘉聞哀箏，猶忍淚凭几聽之而已。至聞鳴笛，則情不禁矣，於是乎淚竟霑裳也。"
                },
                {
                    "paragraph": "𠋣著如秦贅，",
                    "zhushu": "鄭曰：贅，之芮切。○洙曰：賈𧨏傳：“秦人家冨子壯則岀分，家貧子壯則岀贅。”應劭曰：“岀作贅壻也。”師古曰：“言其不出妻家，亦猶人身體之有贅，非應所有也。一說贅，質也。家貧無有娉財，以身爲質也。”○君平曰：“子美寓他郷，如贅婿然。”"
                },
                {
                    "paragraph": "過逢𩔖楚狂。",
                    "zhushu": "洙曰：楚狂接輿。"
                },
                {
                    "paragraph": "氣衝看劒匣，",
                    "zhushu": "洙曰：任彦升劒氣凌雲。又張華見劒氣衝牛斗。"
                },
                {
                    "paragraph": "頴脫撫錐嚢。",
                    "zhushu": "洙曰：平原君傳曰：“夫賢士之処丗也，譬如錐之處囊中，其末立見。”毛遂曰：“使遂早得處嚢中，乃脫頴而出，非特末見而已。”"
                },
                {
                    "paragraph": "妖孽𨵿東𦤀，兵戈隴右瘡。",
                    "zhushu": "蘇曰：班仲升云：“隴右兵戈，瘡痍未艾。”"
                },
                {
                    "paragraph": "時清疑武略，丗亂跼文塲。",
                    "zhushu": "趙曰：當時淸則以武畧疑而不用，及丗乱則文塲跼而不展矣。"
                },
                {
                    "paragraph": "餘力浮于海，",
                    "zhushu": "洙曰：語道不行，乗桴浮于海。"
                },
                {
                    "paragraph": "端憂問彼蒼。",
                    "zhushu": "洙曰：見賦“端憂多暇”注。詩：彼蒼者天。"
                },
                {
                    "paragraph": "百年從萬事，故國耿難忘。",
                    "zhushu": "蘇曰：辛受老年，百事俱廢，无心繫恋，唯故囯舊友，耿耿難忘。○趙曰：言百年之内，任從事緒之多，而唯有懷郷不能已也。",
                    "type": 2
                },
                {
                    "paragraph": "風疾舟中伏枕書懷二十六韻奉呈湖南親友",
                    "zhushu": "",
                    "type": 2
                },
                {
                    "paragraph": "軒轅休製律，",
                    "zhushu": "洙曰：甫自注云：“伏羲造琴，神農作琴，舜弹五弦，舉歌南風之篇矣。”史記：黄帝名曰轅軒。前漢律歷志：黄帝使伶倫自大夏之西，崑崙之隂，取竹之解谷，生有竅厚均者，断兩節間而吹之，以爲黄鍾之宫。制十二簘以聽鳯鳴。其雄鳴爲六，雌鳴亦六。此黄鍾之宮，而皆可以生之，是爲律本。"
                },
                {
                    "paragraph": "虞舜罷彈琴。",
                    "zhushu": "洙曰：樂記：舜作五弦之琴，以歌南風。"
                },
                {
                    "paragraph": "尚錯雄鳴管，",
                    "zhushu": "趙曰：前所謂十二筩，以聽鳯之鳴，其雄鳴六也。"
                },
                {
                    "paragraph": "猶傷半死心。",
                    "zhushu": "洙曰：枚乗七發云：“龍門之桐，髙百尺而無枝，其根半死半生，冬則風雪之所激。”○趙曰：此因風疾而上数句，所以戲爲怨恨風求之語。"
                },
                {
                    "paragraph": "聖賢名古邈，覉旅病年侵。",
                    "zhushu": "洙曰：范蔚宗：“聞道雖已積，年力互頽侵。”陸士衡：“前路旣已多，後塗隨年侵。”○趙曰：言造琴律之聖賢，其名已古逺矣。"
                },
                {
                    "paragraph": "舟泊常依震，",
                    "zhushu": "洙曰：震，東方也。有震澤。"
                },
                {
                    "paragraph": "湖平早見參。",
                    "zhushu": "洙曰：早，一作半。參，暁星也。鮑昭：“暁星正參落。”"
                },
                {
                    "paragraph": "如聞馬融笛，",
                    "zhushu": "洙曰：馬融好吹笛，有長笛賦，序云：“性好音律，能鼔琴吹笛。”"
                },
                {
                    "paragraph": "若𠋣仲宣襟。",
                    "zhushu": "洙曰：王粲登楼賦云：“慿軒檻以遥望𠔃，向北風而開襟。”今兩句言風來舟中，如吹笛之所召，𠋣楼之所逢也。"
                },
                {
                    "paragraph": "故國悲寒望，",
                    "zhushu": "洙曰：顔延年：“息徒顧將夕，極望梁陳分。故囯多喬木，空城疑寒雲。”○趙曰：故國，長安也。悲當寒望之中。"
                },
                {
                    "paragraph": "群雲慘嵗隂。",
                    "zhushu": "洙曰：謝惠連雲賦：“嵗將暮，時旣昏，寒風積，愁雲繁。”○趙曰：𡻕寒，謂嵗晚也。"
                },
                {
                    "paragraph": "水郷霾白蜃，楓岸疊靑岑。",
                    "zhushu": "蘇曰：顧穆：“洞庭楓岸逺，幾疊靑岺髙。”○趙曰：楚詞曰：“江水湛湛𠔃上有楓。”楚岸多楓，故曰楓岸。"
                },
                {
                    "paragraph": "鬱鬱冬炎瘴，",
                    "zhushu": "洙曰：張平子：“欎𣡡不得志。”魏文帝：“𣡡𣡡多愁思。”"
                },
                {
                    "paragraph": "濛濛雨滯滛。",
                    "zhushu": "洙曰：東山：“零雨其濛。”勃海方淫𣻉。"
                },
                {
                    "paragraph": "鼔迎非𥙊鬼，",
                    "zhushu": "洙曰：語：“非其鬼而𥙊之，謟也。”○趙曰：楚俗好巫祀。"
                },
                {
                    "paragraph": "彈落似鴞禽。",
                    "zhushu": "洙曰：賈𧨏鵩賦云：“鵩鳥似鴞。”○鮑曰：莊子：“見弹而求鴞炙。”"
                },
                {
                    "paragraph": "興盡𦆵無悶，",
                    "zhushu": "洙曰：王子猷興尽而返。易：遯丗而無悶也。"
                },
                {
                    "paragraph": "愁來遽不禁。生涯相汩没，時物自蕭森。",
                    "zhushu": "洙曰：自，一作正。張景陽：溪壑無人迹，荒林𣡡䔥森。"
                },
                {
                    "paragraph": "疑惑尊中弩，",
                    "zhushu": "修可曰：抱朴子曰：“予祖郴爲汲令。”注：風俗通作汲令應郴以夏至日請主簿杜宣飲酒，北壁上有懸赤弩，照於杯中如蛇。宣惡之，及飲得疾。後郴知之，延宣於舊處，置酒，其見如𥘉。因謂宣曰：“此弩影耳。”宣疾遂廖。此與樂廣傳蛇影事大相𩔖，特弓與弩異耳。"
                },
                {
                    "paragraph": "淹留冠上簮。",
                    "zhushu": "洙曰：移文借問：披簪逸海岸。沈休文：待此未抽簪。○趙曰：冠簮，𡖖大夫之礼也。致仕開散者，謂之投簪。今云“淹留冠上簮”，則公以猶未能，遂弃冠冕也。"
                },
                {
                    "paragraph": "牽裾驚魏帝，",
                    "zhushu": "洙曰：辛毗諌帝，帝怒，起引帝𥚑。○趙曰：言爲左拾遺時，諌房琯不冝廢，而粛宗怒之也。"
                },
                {
                    "paragraph": "投閣爲劉歆。",
                    "zhushu": "洙曰：見“子雲識字終投閣”注。○趙曰：揚子雲校書天禄閣，上以劉歆甞問竒字，而歆以言祥，祥得罪，有司誤以連子雲，子雲爲投閣。今之爲劉歆，則又言琯旣貶邠州刺史，而公出爲華州司功也。"
                },
                {
                    "paragraph": "狂走終奚適，",
                    "zhushu": "洙曰：吾捨魯奚適？○蘇曰：王修曰：“吾狂，坐走諸侯門，終身必竟，奚適？”乃束書隱三茒山。"
                },
                {
                    "paragraph": "微才謝所欽。",
                    "zhushu": "洙曰：陸士衡：“寤寐靡安豫，願言思所欽。”"
                },
                {
                    "paragraph": "吾安藜不糝，",
                    "zhushu": "洙曰：孔子：“藜羮不糝。”"
                },
                {
                    "paragraph": "汝貴玉爲琛。",
                    "zhushu": "趙曰：女，古汝字。言湖南親友也。貴玉爲琛，琛者，寳也。詩云：“來獻其琛。”"
                },
                {
                    "paragraph": "烏几重重縳，鶉衣寸寸針。",
                    "zhushu": "蘇曰：賈懷苦險，讀書常披一衲衣，毎寸数百針，里人畏服。○趙曰：烏皮几出鶉衣，即衣如懸鶉之謂。"
                },
                {
                    "paragraph": "哀傷同庾信，",
                    "zhushu": "洙曰：庾信作哀江南。"
                },
                {
                    "paragraph": "述作異陳琳。",
                    "zhushu": "趙曰：陳琳健於章表，曹公見其檄而頭風愈。今公自謙，以爲𫐠作不能似之。"
                },
                {
                    "paragraph": "十暑岷山葛，",
                    "zhushu": "洙曰：葛，蜀布也。十暑不易，言其貧也。"
                },
                {
                    "paragraph": "三霜楚戸砧。",
                    "zhushu": "洙曰：三霜居楚，三易星霜。"
                },
                {
                    "paragraph": "叨陪錦帳坐，",
                    "zhushu": "洙曰：郎官有錦帳，見漢百官志。○趙曰：公爲尚書工部貟外郎故也。郎官賜錦帳緌被。"
                },
                {
                    "paragraph": "乆放白頭吟。",
                    "zhushu": "趙曰：止以老而吟詠耳。白頭吟，本是卓文君以相如晩年置妾而作，令公借用之也。"
                },
                {
                    "paragraph": "反樸時難過，",
                    "zhushu": "洙曰：老子：“還淳反樸。”"
                },
                {
                    "paragraph": "忘機陸易沉。",
                    "zhushu": "趙曰：史記：東方朔坐席中，酒酣，據地歌曰：“陸沉於俗。”文選：“道勝貴陸沉。”注：无水而沉，謂之陸沉。”"
                },
                {
                    "paragraph": "應過數粒食，",
                    "zhushu": "洙曰：鷦鷯賦：“巢林不過一枝，毎食不過数粒。”"
                },
                {
                    "paragraph": "得近四知金。",
                    "zhushu": "洙曰：漢書：王宻懷金遺楊震曰：“夜無知者。”震曰：“天知、地知、子知、我知，是四知。”遂不受。密慙而退。"
                },
                {
                    "paragraph": "春草　歸恨，",
                    "zhushu": "洙曰：劉安招隱：“王孫遊𠔃不歸，春草生𠔃萋萋。”"
                },
                {
                    "paragraph": "源花費獨咨。",
                    "zhushu": "洙曰：見上“欲問桃源𪧐”注。"
                },
                {
                    "paragraph": "轉蓬憂悄悄，",
                    "zhushu": "洙曰：見“生涯濁轉蓬”注。栢州詩：憂心悄悄。"
                },
                {
                    "paragraph": "行樂病涔涔。",
                    "zhushu": "洙曰：鮑明逺有行樂至城東橋詩，注謂昭有疾，服藥行以宣導之。漢霍光夫人𩔰謀毒許后，后免身，取附子并合，大醫大九飲之，有頃，涔涔也。“藥中得無毒乎？”對曰：“無。”遂加煩懣而崩。"
                },
                {
                    "paragraph": "瘞夭追潘岳，",
                    "zhushu": "洙曰：潘岳有掉亡詩懐舊寡婦一賦。○趙曰：公必有䘮子之禍，但無所考矣。潘岳西征賦曰：夭赤子於新安，坎洛測而瘞之。"
                },
                {
                    "paragraph": "持危覔鄧林。",
                    "zhushu": "洙曰：山海經云：夸父死，弃其杖而爲鄧林。列子云：夸父不量力，欲返日影，逐之於嵎谷之際，渴欲得飲，赴飲河渭，不足，將走北飲大澤。未至，道渇而死。弃其杖，尸膏肉　所浸，生鄧林，弥廣数千里焉。"
                },
                {
                    "paragraph": "蹉𧿶飜學歩，",
                    "zhushu": "洙曰：阮籍：“娯樂未終極，白日忽蹉𧿶。”壽陵餘子斈歩於邯鄲，失其故歩，匍匐而反。○趙曰：公自傷其方隨流俗也。"
                },
                {
                    "paragraph": "感激在知音。",
                    "zhushu": "趙曰：公自傷其無識之者也。子期死，伯牙破琴絶絃，身不復鼓。”"
                },
                {
                    "paragraph": "却假蘇張舌，",
                    "zhushu": "洙曰：蘇張，蘇秦、張儀也。"
                },
                {
                    "paragraph": "髙誇周宋鐔。",
                    "zhushu": "洙曰：莊子說劒：王曰：“天子之劒何如？”曰：“天子之劒，以燕石爲鋒，齊岱爲鍔，晉魏爲脊，周宋爲鐔，韓魏爲鋏矣。”"
                },
                {
                    "paragraph": "納流迷浩汗，",
                    "zhushu": "洙曰：海賦：“騰湧浩汗。”○蘇曰：孔融：“子不見東海納萬流浩汗，不溢不驚。”君子之量，當亦如此。”"
                },
                {
                    "paragraph": "峻址得嶔崟。城府開清旭，",
                    "zhushu": "蘇曰：言諸公在幕府也。"
                },
                {
                    "paragraph": "松筠起碧潯。",
                    "zhushu": "趙曰：公自言其舟之所在。潯，韻書云：“旁深也。”"
                },
                {
                    "paragraph": "披顔爭倩倩，",
                    "zhushu": "趙曰：言往披承諸公之顔，爭爲倩倩以相待。詩云：“巧𥬇倩𠔃。”主在乎言𥬇也。"
                },
                {
                    "paragraph": "逸足競駸駸。",
                    "zhushu": "洙曰：詩：“載驟駸駸。”○趙曰：以駸馬比諸公也。"
                },
                {
                    "paragraph": "朗鑒存愚直，",
                    "zhushu": "趙曰：愚直，公自謂也。朗鑒，則所以望諸公也。"
                },
                {
                    "paragraph": "皇天實照臨。",
                    "zhushu": "洙曰：左傳：“皇天后士，實聞此言。”"
                },
                {
                    "paragraph": "公孫仍恃險，",
                    "zhushu": "洙曰：後漢：“公孫𫐠恃其地險，衆附，有立志。”蜀都賦：“長城結險，吞若巨防，一夫守隘，萬夫莫向。公孫躍馬而稱帝，劉宗險輩而自王。”左傳：“先王不恃噞興焉。”"
                },
                {
                    "paragraph": "侯景未生擒。",
                    "zhushu": "洙曰：侯景，䧟臺城者。"
                },
                {
                    "paragraph": "書信中原闊，干戈北斗深。畏人千里井，",
                    "zhushu": "夢符曰：右按西山十二眞君傳：許眞君弟子施岑揮蜃中其股，遂奔入豫章城西門外樸泉井中。真君㝷井脉追之，直至長沙。○趙曰：蘇氏演義：小說載金陵記曰：南計吏止於傳舎間，及將就路，以馬殘草㵼於井中而去，謂無再過之期。不乆復由此，飲於此井，遂爲昔時剉，即刺喉而死。故後人戒之曰：“千里井，不㵼剉。”薛夢符引許眞君事，非千里井也。"
                },
                {
                    "paragraph": "問俗九州箴。",
                    "zhushu": "洙曰：揚雄傳賛曰：箴莫善於虞箴，作州箴。晉灼曰：九州之箴。"
                },
                {
                    "paragraph": "戰血流依舊，",
                    "zhushu": "洙曰：見“邊城流血成海水”注。"
                },
                {
                    "paragraph": "軍聲動至今。葛洪尸定解，",
                    "zhushu": "洙曰：後漢方術傳注：尸解者，言將登仙，假託爲尸以解化也。葛洪傳：卒年八十一，視其顔色如生，躰亦柔軟，舉尸入棺，甚輕，如空衣也。以爲尸解得仙。"
                },
                {
                    "paragraph": "許靖力還任。",
                    "zhushu": "洙曰：蜀志曰：許靖，字木，少與從弟劭俱知名，並有人倫臧否之稱，而私情不協，排靖不得齒叙也。○趙曰：王朗與靖書曰：“足下周游江湖，以曁南海，可謂徧矣。如靖之力，還可勝任。”此公言南征而避難。"
                },
                {
                    "paragraph": "家事丹砂訣，",
                    "zhushu": "洙曰：葛洪爲何漏令求丹砂。"
                },
                {
                    "paragraph": "無成涕作霖。",
                    "zhushu": "洙曰：甫注云：伏羲退瑟，神農氏作琴，舜彈五絃，舉歌南風之篇有矣。○師曰：抱朴子曰：“予祖郴爲汲令。”注：風俗通作“汲令”應郴以夏至日請主簿杜宣飲酒，北壁上有懸赤弩，照於杯中如蛇。宣惡之，及飲，得疾。後郴知之，延宣於舊處，置酒，其見如𥘉，因謂宣曰：“此弩影耳。”宣疾遂瘳。此乃樂廣傳蛇影事，大相𩔖，特弓與弩兾耳。莊子載孔子之言曰：“方且與丗違，而心不屑與之俱，是陸沉者也。”其市南冝僚耶？文選詩：“道勝貴陸沉。”注：“無水而沉，謂之陸沉。”史記：“武帝時，齊人東方朔坐席中，酒酣，據地歌曰：‘陸沉於俗，避丗金馬。’”潘岳傷弱子序曰：“三月壬寅，弱子生。五月之長安，壬寅，次於新安之千秋亭。甲辰而弱子夭，乙巳瘞于亭東。”故岳西征賦云“夭赤子於新安，坎路側而瘞之”是也。按前漢書：“衛青爲大將軍，霍去病爲驃騎將軍，定令，令秩與大將軍等。自是青曰衰，而去病日益貴，故人門下多去事去病，輒得官爵，惟獨任安不肯去。”子美是詩首句云：“昔在嚴公幕，俱爲蜀使臣。”及有“塤箎”“金石”“食恩”之語。元注云：“嚴公没後，老母在堂，使君温清之問，甘肥之礼，名數若己之閨庭焉。太夫人傾逝，又撫孤之情，不减骨肉。　以是攷之，足以見蕭使君如任安之事，衛靑有終始之義。元注引與司馬迁書，責以古賢臣之義，非是。律所以調八風，舜琴亦歌南風，阜財解愠。今風疾，足見時律不調，故曰“尚錯鳩鳴管”。“如聞馬融笛”，言嚴武死也。“若𠋣仲宣襟”，言子美無所依也。“鼔迎非𥙊鬼”，巴蜀多滛祀，如事烏鬼之𩔖。昔賈誼困於長沙，忌鵩鳥，今子美亦然，故云“彈落似鴞禽”。“疑惑樽中弩”，言乆病也。“淹留冠上簮”，言不用也。“牽𥚑驚魏帝”，諌房琯事也。子美爲房琯得罪，亦若子雲投閣，爲劉棻故也。劉棻甞從雄學作竒字，旣而棻得罪，事逮雄，使者收雄，雄遂投閣。今作劉歆，未知。“所以謝所欽”，言諸公禮待也。“十暑岷山葛”，言十年在蜀。“三霜楚戸砧”，言三年在楚。“反朴時難遇”，言不見治平也。“應過數粒食，得近四知金”，言諸公餽食賜金也。“春草封㱕恨”，言不得歸郷也。“源花費獨㝷”，言尚避乱也。“瘞夭追潘岳”，悼嚴武之亡也。“持危覔鄧林”，言武之死，朝廷失大材也。子美亦失其故歩，而感激在於諸公之知己。“葛洪尸定解”，以喻武之化去。武以金石得病而殂，故云“巢許山林志”。子美自謂隱晦，而以夔龍期蕭使君。",
                    "type": 2
                },
                {
                    "paragraph": "水𪧐遣興奉呈群公",
                    "zhushu": "",
                    "type": 2
                },
                {
                    "paragraph": "魯鈍仍多病，",
                    "zhushu": "洙曰：語：參也魯。○蘇曰：鄭玄魯鈍多病，近稍倦書。"
                },
                {
                    "paragraph": "逢迎逺復迷。耳聾湏畫字，",
                    "zhushu": "蘇曰：王笠不仕，佯狂詐聾，每說話即畫字。後隱嵩山，隋文累詔不起。"
                },
                {
                    "paragraph": "髪短不勝箆。澤國雖勤雨，",
                    "zhushu": "修可曰：糓梁傳：“正月不雨。”言不雨者，勤雨也。注：思雨之勤。"
                },
                {
                    "paragraph": "炎天竟淺泥。小江還積浪，",
                    "zhushu": "趙曰：江雖小而積浪，則以炎天水漲也。"
                },
                {
                    "paragraph": "弱纜且長堤。歸路非𨵿北，",
                    "zhushu": "趙曰：繫之長堤也。下句言長安不可得㱕耳。○俯曰：子美北人，未得㱕郷，故云“歸路非関北”。"
                },
                {
                    "paragraph": "行舟𨚫向西。暮年漂泊恨，今夕亂離啼。童稚頻書扎，",
                    "zhushu": "洙曰：古詩：烈士暮年。又：遺我一書扎。"
                },
                {
                    "paragraph": "盤飡詎糝藜。",
                    "zhushu": "洙曰：孔子陳蔡間，七日不火食，藜藿不糝。"
                },
                {
                    "paragraph": "我行何到此，物理直難齊。",
                    "zhushu": "洙曰：莊子：斉物。"
                },
                {
                    "paragraph": "髙枕飜星月，嚴城疊鼔鞞。",
                    "zhushu": "洙曰：張景陽：“此郭非吾城，入聞鞞鼔声。”○定功曰：礼記：鼓鼙之声讙。"
                },
                {
                    "paragraph": "風號聞虎豹，",
                    "zhushu": "洙曰：蕪城賦：風噑雨嘯。又苦寒詩：虎豹夾路蹄。"
                },
                {
                    "paragraph": "水𪧐伴鳬鷖。",
                    "zhushu": "洙曰：蜀都賦：晨鳬且至，候鴈㘅蘆。雲飛水𪧐，　哢吭淸渠。"
                },
                {
                    "paragraph": "異縣驚虚往，",
                    "zhushu": "洙曰：古樂府：它郷復異縣。"
                },
                {
                    "paragraph": "同人惜解携。",
                    "zhushu": "洙曰：易：岀門同人。"
                },
                {
                    "paragraph": "蹉𧿶長汎鷁，",
                    "zhushu": "趙曰：鷁，大鳥，船首𦘕之，以驚水神。○俯曰：汎鷁，行舟也。"
                },
                {
                    "paragraph": "展轉屢鳴雞。嶷嶷瑚璉器，",
                    "zhushu": "鄭曰：嶷，魚力切。○洙曰：子貢瑚璉器。○夢符曰：右按丗說：“謝琨問羊孚：‘何以器㪯瑚璉？’羊曰：‘故當以爲接神之器。’”"
                },
                {
                    "paragraph": "隂隂桃李蹊。",
                    "zhushu": "洙曰：李廣傳：“桃李不言，下自成蹊。”阮籍：“嘉樹不成蹊，東園桃与李。”"
                },
                {
                    "paragraph": "餘波期救涸，",
                    "zhushu": "洙曰：僖二十三年傳：“其波及晉國者，君之餘也。”莊子外篇：“車轍中有鮒魚，曰：‘吾得斗升水，可以活矣。’"
                },
                {
                    "paragraph": "費日苦輕齎。",
                    "zhushu": "趙曰：言爲客之欠，有費時日，其所輕齎　於貿易而罄盡矣。"
                },
                {
                    "paragraph": "杖䇿門䦨𨗉，",
                    "zhushu": "昱曰：一本杖作支。"
                },
                {
                    "paragraph": "肩輿羽翮低。",
                    "zhushu": "趙曰：杖䇿、肩輿，言岀謁於人矣。"
                },
                {
                    "paragraph": "自傷甘賤役，誰𢚓彊幽棲。",
                    "zhushu": "蘇曰：桓簡失意，居九華山，嘆曰：“今日悔迹朝中故人，畧無𢚓強幽棲之心。”"
                },
                {
                    "paragraph": "巨海能無釣，",
                    "zhushu": "洙曰：任公子投竿東海。"
                },
                {
                    "paragraph": "浮雲亦有梯。勲庸思樹立，語黙可端倪。贈粟囷應指，",
                    "zhushu": "洙曰：魯肅，字子敬，家富於財，常散以賑窮乏，結豪士，得郷邑之心。時盧江周瑜爲居巢長，聞之，往求資粮。肅時有米二囷，各三千斛，直指一困與瑜。瑜益竒之，乃結僑、孔之交。○蒭曰：自“嶷嶷瑚璉器”以下，叙美群公能餽其貧，故有“贈粟囷應指”之句。"
                },
                {
                    "paragraph": "登橋柱必題。",
                    "zhushu": "洙曰：成都記云：昇遷橋，司馬相如𥘉西去，題其柱曰：“不乗赤車駟馬，不過此橋。”後果以傳車至其處。橋在望郷臺東南一里，管華陽縣。○趙曰：上數句，公之所負如此，盖不以有求於人而遂屈也。"
                },
                {
                    "paragraph": "丹心老未折，",
                    "zhushu": "夢符曰：右按文選謝玄暉詩：“旣秉丹石心，寕流素絲涕。”又古樂府半溪渡曲：“本厠偏伍半，一戰殄凶渠。制賜文犀節，驛報紫泥書。入營陳御蓋，還家乗紫車。皇恩空已重，丹心帳不紓。渡瀘且不畏，夌溪嗟有餘。”"
                },
                {
                    "paragraph": "時訪武陵溪。",
                    "zhushu": "洙曰：别賦：心折骨驚。武陵溪，秦人避亂之處。",
                    "type": 2
                },
                {
                    "paragraph": "官定後戲贈",
                    "zhushu": "鮑曰：天寳十三年，公年四十三，在京師。明皇朝獻太清宫，享廟及郊，獻賦三篇。帝竒之，使待制集賢院，令宰相陳希烈試文章，爲希烈刻忌，權河西尉，不拜，改衛率府叅軍。",
                    "type": 2
                },
                {
                    "paragraph": "不作西河尉，凄凉爲折腰。",
                    "zhushu": "洙曰：陶潜爲彭澤令，郡遣督郵至縣，吏白應束帶見之。潜歎曰：“吾不能爲五斗米折腰，拳拳事郷里小人。”"
                },
                {
                    "paragraph": "老夫怕趨走，率府且逍遥。",
                    "zhushu": "洙曰：老夫，自言也。謂州縣有趍走之勞，故怕率府閑曹，得自肆而已。○趙曰：𥘉授西河尉，辝不行，更授率府兵曹。○師曰：甫自言怕州縣之職，趍走勞頓，不若帥府閑曹得以自肆也。”"
                },
                {
                    "paragraph": "耽酒須微禄，狂歌託聖朝。",
                    "zhushu": "蘇曰：崔獬：“狂歌痛飲，託聖朝之至化。”"
                },
                {
                    "paragraph": "故山歸興盡，回首向風飈。",
                    "zhushu": "趙曰：謂須微禄，故無復歸山之興，但臨風回首而已。",
                    "type": 2
                },
                {
                    "paragraph": "至德二載，甫自京金光門出道歸鳯翔。乾元𥘉，從左拾遺移華州掾，與親故別，因岀此門，有悲往事",
                    "zhushu": "",
                    "type": 2
                },
                {
                    "paragraph": "此道昔歸順，西郊胡正煩。",
                    "zhushu": "洙曰：公昔有賊中間道歸行在。○趙曰：言其逃賊，欲之行在，是爲歸順。在金光門道岀，故曰昔歸順也。言當歸順時，正值胡在西郊尓。"
                },
                {
                    "paragraph": "至今猶破膽，應有未招魂。",
                    "zhushu": "洙曰：言履艱危，膽破魂飛也。宋玉有招䰟文。"
                },
                {
                    "paragraph": "近得歸京邑，",
                    "zhushu": "洙曰：得，一作恃。"
                },
                {
                    "paragraph": "移官豈至尊。",
                    "zhushu": "洙曰：豈，一作逺。言移外官，非天子意也。○趙曰：言得返長安爲拾遺，而遽移華州，本非至尊之意，特以自貽伊戚耳。蓋公以論房琯有才不宜廢免，坐此而貶也。"
                },
                {
                    "paragraph": "無才日衰老，駐馬望千門。",
                    "zhushu": "趙曰：使千門萬戸之語也。凝望於宫禁，徬徨不忍去也。○師曰：甫䧟禄山軍中，竄歸鳯翔，謁肅宗，故云歸順。後論房琯事，移華州司功，非岀天子之意，蓋䜛邪毀傷之也。漢武帝宫中爲千門萬戸之遊。駐馬望千門，蓋戀君不忍去也。",
                    "type": 2
                },
                {
                    "paragraph": "寓目",
                    "zhushu": "趙曰：左傳：“楚子玉之語曰：“得臣與寓目焉。”",
                    "type": 2
                },
                {
                    "paragraph": "一縣蒲萄熟，",
                    "zhushu": "沈曰：永徽圖經曰：“蒲萄生隴西五原墩煌山谷，今處處有之。”"
                },
                {
                    "paragraph": "秋山苜蓿多。",
                    "zhushu": "洙曰：西域人好飲蒲萄酒，馬食苜蓿。二師伐宛，將種歸中國。○沈曰：神農本草云：“苜蓿，味苦平，無毒，主安中利人，可乆食。”陶隱居云：“長安中有苜蓿園，北人甚重，南人不食，以其無味故也。”"
                },
                {
                    "paragraph": "𨵿雲常帶雨，塞水不成河。羗女輕烽燧，",
                    "zhushu": "洙曰：輕，一作“揺”。○趙曰：烽燧，一物二名。燃火曰烽，㪯炬曰燧。"
                },
                {
                    "paragraph": "胡兒制駱駞。",
                    "zhushu": "洙曰：制，一作“製”。"
                },
                {
                    "paragraph": "自傷遲暮恨，䘮亂飽經過。",
                    "zhushu": "",
                    "type": 2
                },
                {
                    "paragraph": "聞官軍收河南河北",
                    "zhushu": "新添。",
                    "type": 2
                },
                {
                    "paragraph": "劒外忽傳收薊北，𥘉聞涕淚滿衣裳。却看妻子愁何在？漫卷詩書喜欲狂。",
                    "zhushu": "趙曰：讀書之際，聞已收薊北，得妻子，有長聚之慶，所以漫卷之而喜欲至於狂也。"
                },
                {
                    "paragraph": "白日放歌須縱酒，靑春作伴好還郷。即從巴峽穿巫峽，便下襄陽向洛陽。",
                    "zhushu": "余曰：田園在東京。",
                    "type": 2
                },
                {
                    "paragraph": "空囊",
                    "zhushu": "",
                    "type": 2
                },
                {
                    "paragraph": "翠栢苦猶食，",
                    "zhushu": "修可曰：楚辝云：“山中人𠔃採杜若，飲泉石𠔃飯松栢。”又列仙傳云：“仙人偓佺食松栢之實。”"
                },
                {
                    "paragraph": "晨霞朝可飡。",
                    "zhushu": "田曰：楚辝云：“飡六氣而飲沆瀣，漱正陽而飡朝霞。”注：“陵陽子明經云：“春食朝霞者，日始出赤氣也；秋食淪漢者，日没後赤黄氣也；冬食沆瀣者，北方人半氣也；憂食正陽者，南方日中氣也。”華陽真妃曰：“日者，霞之實；霞者，日之精。君唯聞服日之法，未聞飡霞之法也。”○蘇曰：“陶弘景飡霞呑氣，吾不知也。嵓邊清泉翠栢，亦可済飢，吾豈能著脚踏是非場中。”○趙曰：“楚辝云：“漱正陽而餐朝霞。”注：“陽陵子明經云：“春食朝霞，日始出赤氣也。”○師曰：“甫欲飡霞食栢，髙遁于丗。”"
                },
                {
                    "paragraph": "丗人共鹵莽，吾道屬艱難。不㸑井晨凍，",
                    "zhushu": "洙曰：“樵蘇不㸑，清談而已。”○趙曰：“以不爨，故不及井，而井晨凍矣。”"
                },
                {
                    "paragraph": "無衣床夜寒。",
                    "zhushu": "洙曰：詩：“無衣無褐，何以卒歳。”"
                },
                {
                    "paragraph": "囊空恐羞澁，留得一錢看。",
                    "zhushu": "蘇曰：“晉阮孚山野自放，嗜酒，日持一皂嚢。遊㑹稽。客問嚢中何物，但一錢㸔囊，庶免其羞澁。”○趙曰：“趙壹之文籍雖滿腹，不如一囊錢也。”○師曰：“甫甞云：‘語言少味無阿堵。’少味者，正羞澁之謂也。”",
                    "type": 2
                },
                {
                    "paragraph": "遣懷",
                    "zhushu": "",
                    "type": 2
                },
                {
                    "paragraph": "愁眼看霜露，寒城菊自花。",
                    "zhushu": "蘇曰：古出塞云：“寒城菊白花，曠野木脫尽。”子美全用深有包畜。“木脫尽”，言无歳寒之志，交情薄也。“菊自花”，不似澆培，乃君子以道自營也。"
                },
                {
                    "paragraph": "天風隨斷桞，客淚墮淸笳。水淨樓隂直，山昏塞日斜。夜來歸鳥盡，啼殺後棲鴉。",
                    "zhushu": "趙曰：以其无拔可棲，故啼之多尓。",
                    "type": 2
                },
                {
                    "paragraph": "遣意二首",
                    "zhushu": "",
                    "type": 2
                },
                {
                    "paragraph": "囀枝黄鳥近，泛渚白鷗輕。一逕野花落，孤村春水生。",
                    "zhushu": "洙曰：見登白馬潭注。"
                },
                {
                    "paragraph": "衰年催釀黍，細雨更移橙。",
                    "zhushu": "洙曰：橙，香橙也，柑属。○蒼舒曰：右按丗說：劉尹云：“見何次道飲酒，使人欲傾家醸。”春秋緯曰：凡黍爲酒，陽據隂乃能動，故以麥醸黍爲酒。"
                },
                {
                    "paragraph": "漸喜交游絶，幽居不用名。",
                    "zhushu": "洙曰：陶淵明歸去來𠔃：謂息交以絶游。○程曰：息交絶遊，不好聲名故耳。",
                    "type": 2
                },
                {
                    "paragraph": "簷影微微落，",
                    "zhushu": "宋曰：微微落，言月斜，故簷影落水而斜。"
                },
                {
                    "paragraph": "津流脉脉斜。野船明細火，𪧐鴈聚圎沙。",
                    "zhushu": "洙曰：圓，一作“寒”。"
                },
                {
                    "paragraph": "雲掩𥘉弦月，",
                    "zhushu": "趙曰：庾肩吾七夕詩：𥘉弦值早秋。"
                },
                {
                    "paragraph": "香傳小樹花。",
                    "zhushu": "趙曰：梁王訓詠舞詩：衣香千里傳。"
                },
                {
                    "paragraph": "鄰人有美酒，稚子夜能賖。",
                    "zhushu": "洙曰：夜，一作“也”。○蘇曰：馬舉好飲，夜聞鄰家有酒，使童兒去賖。鄰家以𩀱缾贈之，舉欣焉，曰：“非老好飲，喜稚子能賖。”○師曰：稚子，甫之宗文。",
                    "type": 2
                },
                {
                    "paragraph": "獨立",
                    "zhushu": "",
                    "type": 2
                },
                {
                    "paragraph": "空外一鷙鳥，河間𩀱白鷗。",
                    "zhushu": "師曰：皆得其勢也。"
                },
                {
                    "paragraph": "飄颻搏擊便，",
                    "zhushu": "鄭曰：搏，徒官切。"
                },
                {
                    "paragraph": "容易往來遊。",
                    "zhushu": "趙曰：摶擊，謂鷙鳥也。往來遊，言白鷗也。白鷗往來，不知鷙之將摶擊，此可爲寒心矣。"
                },
                {
                    "paragraph": "草露亦多濕，蛛絲仍未收。",
                    "zhushu": "師曰：詩云：“豈不夙夜，謂行多露。”露犯之則濡，蛛絲易染惹人。甫官拾遺，冝若鷙鳥獨立，遇事則誅擊姦回。時抗䟽論房琯，反爲小人沾惹，以朋黨至於斥逐。故有“草露多濕，蛛絲未收”之句。"
                },
                {
                    "paragraph": "天機近人事，獨立萬端憂。",
                    "zhushu": "蘇曰：蘇均獨立西樓，俛仰身丗，憂患萬端，思之一洒，使人心折骨驚。○趙曰：或謂露下衆草，則將殺草；蛛絲未收，則將羅物，皆有殺意。此並是天機，如人事之好殺，冝公有萬端之憂也。",
                    "type": 2
                },
                {
                    "paragraph": "逺遊",
                    "zhushu": "",
                    "type": 2
                },
                {
                    "paragraph": "賤子何人記，",
                    "zhushu": "師曰：賤子，甫自稱。何人記，猶言君不録用之也。"
                },
                {
                    "paragraph": "迷方著處家。",
                    "zhushu": "洙曰：言所至即安。○趙曰：迷方，則漫行而不知所定止也。鮑昭擬古云：“南國有儒生，迷方獨淪誤。”"
                },
                {
                    "paragraph": "竹風連野色，江沫擁春沙。種藥扶衰病，吟詩解嘆嗟。",
                    "zhushu": "洙曰：詩言之不足，故嗟嘆之。"
                },
                {
                    "paragraph": "似聞胡騎走，失喜問京華。",
                    "zhushu": "洙曰：失喜，言岀於不自覺。",
                    "type": 2
                },
                {
                    "paragraph": "徐歩",
                    "zhushu": "",
                    "type": 2
                },
                {
                    "paragraph": "整履歩青蕪，",
                    "zhushu": "洙曰：履，一作屐。"
                },
                {
                    "paragraph": "荒庭日欲晡。",
                    "zhushu": "洙曰：晡，向午也。"
                },
                {
                    "paragraph": "芹泥隨燕觜，",
                    "zhushu": "蘇曰：梁王覺爲佞人奪權，故人慰問，指庭下泥𥬇謂客曰：“非乆當隨燕觜汙君子。”雕梁，盖譏執政，非特達賢者。大抵晉、唐人率多以燕雀指人，王覺能說工部，善用𥙷綴之工，尤妙耳。"
                },
                {
                    "paragraph": "花蘂上蜂𩰄。",
                    "zhushu": "洙曰：蘃，一作粉。"
                },
                {
                    "paragraph": "把酒從衣濕，吟詩信杖扶。敢論才見忌，",
                    "zhushu": "洙曰：賈𧨏以才見忌。"
                },
                {
                    "paragraph": "實有醉如愚。",
                    "zhushu": "洙曰：潜德於酒也。",
                    "type": 2
                },
                {
                    "paragraph": "愁坐",
                    "zhushu": "新添。",
                    "type": 2
                },
                {
                    "paragraph": "髙齋常見野，愁坐更臨門。十月山寒重，孤城水氣昏。葭萌氐種逈，左檐犬戎屯。終日憂奔走，歸期未敢論。",
                    "zhushu": "鮑曰：唐志：葭萌屬利州。又詳“左檐”，疑當作“武擔”，見成都記。",
                    "type": 2
                },
                {
                    "paragraph": "雲山",
                    "zhushu": "",
                    "type": 2
                },
                {
                    "paragraph": "京洛雲山外，音書靜不來。神交作賦客，",
                    "zhushu": "洙曰：神交作賦客，謂宋王也。山濤、阮籍爲神交，喻不渉形跡，似神交而已。○趙曰：京洛，言長安與洛陽也。賦客，指班、張也。長安，則班固所謂西都，張平子所謂西京。洛陽，則班固所謂東都，張平子所謂東京。望長安、洛陽之音書而不來，故神交於賦客而已，非謂宋王也。"
                },
                {
                    "paragraph": "力盡望郷臺。",
                    "zhushu": "洙曰：成都記：望郷臺，隋蜀王秀所築。○鄭曰：益州記：“昇僊亭夾路有二臺，一曰望郷臺。”"
                },
                {
                    "paragraph": "衰疾江邊卧，親朋日暮廻。白鷗元水𪧐，　何事有餘哀？",
                    "zhushu": "",
                    "type": 2
                },
                {
                    "paragraph": "𠋣杖",
                    "zhushu": "洙曰：塩亭縣作。○趙曰：鮑昭有“𠋣杖雞豚”之句，故公𠋣以爲題。",
                    "type": 2
                },
                {
                    "paragraph": "看花雖郭外，𠋣杖即溪邊。山縣早休市，江橋春聚船。狎鷗驚白浪，",
                    "zhushu": "洙曰：狎，一作野。白浪，一作浪子。列子有狎鷗翁。言忘杖，故物亦不懼。○趙曰：言可狎之鷗，遊泳乎白日之中，不知光景之可重也。"
                },
                {
                    "paragraph": "歸鴈喜靑天。",
                    "zhushu": "洙曰：鴈一作鳥。"
                },
                {
                    "paragraph": "物色兼生意，凄凉憶去年。",
                    "zhushu": "",
                    "type": 2
                },
                {
                    "paragraph": "屏跡二首",
                    "zhushu": "",
                    "type": 2
                },
                {
                    "paragraph": "用拙存吾道，幽居近物情。桑麻深雨露，燕雀半生成。村鼔時時急，漁舟箇箇輕。杖藜從白首，",
                    "zhushu": "趙曰：莊子：原憲杖藜而應門。"
                },
                {
                    "paragraph": "心迹喜𩀱清。",
                    "zhushu": "蘇曰：阮瑀“白首杖藜來徃”，亦郷里中風流事。謝靈運齋中讀書詩曰：昔余遊京華，未甞廢丘壑。矧乃歸山川，之迹𩀱寂寞。○梅曰：心迹𩀱淸，無塵俗氣也。",
                    "type": 2
                },
                {
                    "paragraph": "晚起家何事，無營地轉幽。竹光圑野色，舍",
                    "zhushu": "洙曰：一作山。"
                },
                {
                    "paragraph": "影𣻌江流。失學從兒懶，長貧任婦愁。百年渾得醉，一月不梳頭。",
                    "zhushu": "趙曰：暗使嵆康云“頭靣常一月十五日不洗”也。",
                    "type": 2
                },
                {
                    "paragraph": "歸來",
                    "zhushu": "",
                    "type": 2
                },
                {
                    "paragraph": "客裏有所過，",
                    "zhushu": "洙曰：過一作適。"
                },
                {
                    "paragraph": "歸來知路難。",
                    "zhushu": "趙曰：此篇叙其乆往東劉而歸也。"
                },
                {
                    "paragraph": "門開野䑕走，散秩壁魚乾。",
                    "zhushu": "洙曰：謝玄暉詩：陵澗㝷我屋，散秩問所知。○定功曰：壁魚，白魚也。俗傳壁魚入道經函中，因蠧食“神仙”字，則身有五色，人得而吞之，可致神仙。唐張裼之少子惑其說，乃多書神仙字，碎翦置瓶中，取壁魚投之，兾其啖食而不能得，遂致心疾。餘見酉陽雜爼。原化記載何諷事。○趙曰：壁魚，白魚也。在文書中尓。尓雅所謂“蟫”，白馬是已。○沈曰：郭璞注：“衣書中䖝，今人謂之壁魚。”"
                },
                {
                    "paragraph": "洗杓開新醖，",
                    "zhushu": "洙曰：開，一作“𠝻”。"
                },
                {
                    "paragraph": "低頭拭小盤。",
                    "zhushu": "洙曰：一云“着小冠”。"
                },
                {
                    "paragraph": "慿誰給麴糵，",
                    "zhushu": "洙曰：書：“若作酒醴，尓惟麴糵。”○趙曰：意欲得之以造酒。"
                },
                {
                    "paragraph": "細酌老江干。",
                    "zhushu": "洙曰：干，涯也。○趙曰：司空飲滔詩：“開君一壷酒，細酌對春風。”",
                    "type": 2
                },
                {
                    "paragraph": "江上值",
                    "zhushu": "洙曰：一作置。"
                },
                {
                    "paragraph": "水如海勢𦕅短述",
                    "zhushu": "",
                    "type": 2
                },
                {
                    "paragraph": "爲人性僻耽佳句，語不驚人死不休。老去詩篇渾漫與，春來花鳥莫深愁。",
                    "zhushu": "趙曰：耽佳句而語驚人，言其平昔如此，今老矣，所爲詩則謾与而已，无復着意於驚人也。故寄語花鳥，无用深愁耳。"
                },
                {
                    "paragraph": "新𣸸水檻供垂釣，故著浮槎替入舟。焉得思如陶謝手，令渠述作與同遊。",
                    "zhushu": "洙曰：見“陶謝不枝梧”注。",
                    "type": 2
                },
                {
                    "paragraph": "撥悶",
                    "zhushu": "彦輔曰：一云“贈嚴二别駕”。”",
                    "type": 2
                },
                {
                    "paragraph": "聞道雲安麴米春，",
                    "zhushu": "蘇曰：退之詩：“且可勤買抛青春。”囯史𥙷：酒有郢之冨水，烏程之若下，滎陽之土窟春，冨平之石凍春，劒南之燒春。子美：“聞道雲安麴米春。”裴鉶傳竒亦有酒名松醪春，乃知唐名酒多以春。○趙曰：東坡詩“麴米春香並舎聞”，蓋岀於此。"
                },
                {
                    "paragraph": "纔傾一盞即醺人。乗舟取醉非難事，下峽銷愁定幾廵。長年三老",
                    "zhushu": "洙曰：舟師名，見上注。"
                },
                {
                    "paragraph": "遥怜汝，",
                    "zhushu": "趙曰：長年三老，川中呼舟師之名。○師曰：俗謂之翁，盖把柂者。"
                },
                {
                    "paragraph": "捩柂開頭捷有神。",
                    "zhushu": "洙曰：開頭，一作鳴鐃，皆行船貌。𥘉行船曰開頭。○趙曰：捩柂，開頭之捷疾。捩，縳結。柂，吐邏切。"
                },
                {
                    "paragraph": "已辦青錢防雇直，",
                    "zhushu": "趙曰：川人不以凖折，而一色見錢爲靑錢。"
                },
                {
                    "paragraph": "當令羙味入吾脣。",
                    "zhushu": "洙曰：脣，一作身。",
                    "type": 2
                },
                {
                    "paragraph": "散愁二首",
                    "zhushu": "",
                    "type": 2
                },
                {
                    "paragraph": "乆客冝旋斾，",
                    "zhushu": "蘇曰：郭規：乆客塞上，冝旋歸斾，故園桃李，想自成蹊，郷親時復入夢。"
                },
                {
                    "paragraph": "興王未息戈。蜀星隂見少，",
                    "zhushu": "趙曰：星以隂而見少。"
                },
                {
                    "paragraph": "江雨夜聞多。百萬傳深入，寰區望匪他。司徒下燕趙，收取舊山河。",
                    "zhushu": "趙曰：望光弼之深也。弼爲檢校司空。",
                    "type": 2
                },
                {
                    "paragraph": "開道并州鎭，尚書訓士齊。",
                    "zhushu": "洙曰：并州，太原也。時王思禮爲帥。"
                },
                {
                    "paragraph": "幾時通葪北，",
                    "zhushu": "洙曰：范陽、盧龍等也，皆安史巢穴。"
                },
                {
                    "paragraph": "當日報𨵿西。",
                    "zhushu": "洙曰：長安以西，皆謂之𨵿西。"
                },
                {
                    "paragraph": "戀闕丹心破，",
                    "zhushu": "蘇曰：辛毗值此䘮亂，兵戈未定，丹心復將破矣。"
                },
                {
                    "paragraph": "霑衣皓首啼。老魂招不得，歸路恐長迷。",
                    "zhushu": "",
                    "type": 2
                },
                {
                    "paragraph": "愁",
                    "zhushu": "魯曰：強戲爲呉躰。",
                    "type": 2
                },
                {
                    "paragraph": "江草日日喚愁生，",
                    "zhushu": "蘇曰：樊林呼喚濃愁酒。又，古樂府：青青河畔草。"
                },
                {
                    "paragraph": "巫",
                    "zhushu": "洙曰：一作春。"
                },
                {
                    "paragraph": "峽冷冷非丗情。",
                    "zhushu": "趙曰：水自泛泛，不恂丗情。人自愁寂，而惑其泛泛之聲也。"
                },
                {
                    "paragraph": "盤渦鷺浴底心性，",
                    "zhushu": "趙曰：郭璞賦：“盤渦谷轉。”"
                },
                {
                    "paragraph": "獨樹花發自分明。十年戎馬暗萬國，",
                    "zhushu": "洙曰：自安史亂後，天下草草不安者十餘年。"
                },
                {
                    "paragraph": "異域賔客老孤城。",
                    "zhushu": "洙曰：公本北人而寓南國，故云異域。"
                },
                {
                    "paragraph": "渭水秦山得見否，人今罷病虎縱横。",
                    "zhushu": "洙曰：渭水、秦山，皆𨵿中風物也。時方罷𡚁，賊㓂充斥而未可歸，故云“得見否”。○師曰：王孫不歸來，池塘春草碧。草喚愁生，言起歸心也。巫峽之水，泠泠不断，丗情踈絶，非水長流之比也。盤渦，乃碾碓之水，鷺浴自得，子美心性，亦鷗鷺安閑之比也。“獨樹花發自分明”，喻子美不徇乎流俗也。渭水、秦山，乃子美故𡖖。",
                    "type": 2
                },
                {
                    "paragraph": "旅夜書懷",
                    "zhushu": "",
                    "type": 2
                },
                {
                    "paragraph": "細草微風岸，危檣獨夜舟。",
                    "zhushu": "定功曰：王仲宣詩：獨夜不能寐。"
                },
                {
                    "paragraph": "星垂平野闊，月湧大江流。",
                    "zhushu": "洙曰：王仲宣詩：大江流日夜。"
                },
                {
                    "paragraph": "名豈文章著，官應老病休。飄飄何所似，天地一沙鷗。",
                    "zhushu": "洙曰：地，一作外。",
                    "type": 2
                },
                {
                    "paragraph": "歸",
                    "zhushu": "",
                    "type": 2
                },
                {
                    "paragraph": "束帶還騎馬，東西却渡舡。林中才有地，峽外絶無天。",
                    "zhushu": "洙曰：䕫州居山水間，在峽中，故號爲稍平，然狹隘多石。○趙曰：若盧仝詩：“低頭雖有地，仰靣若無人。”"
                },
                {
                    "paragraph": "虚白髙人靜，",
                    "zhushu": "洙曰：莊子謂虚室生白。注謂室虚則純白生矣。謂天能虚心以避丗，則純白備於内也。故詩主意髙人靜也。"
                },
                {
                    "paragraph": "喧卑俗累牽。",
                    "zhushu": "洙曰：喧卑，囂雜皃。以俗累之牽人者如此。○趙曰：鮑明逺舞鶴賦：歸人寰之喧卑。"
                },
                {
                    "paragraph": "他郷悅遲暮，不敢廢詩篇。",
                    "zhushu": "",
                    "type": 2
                },
                {
                    "paragraph": "客舊館",
                    "zhushu": "新添。",
                    "type": 2
                },
                {
                    "paragraph": "陳迹隨人事，𥘉秋別此亭。重來梨葉赤，依舊竹林青。風幔何時卷？寒砧昨夜聲。無由出江漢，秋渚月冥冥。",
                    "zhushu": "",
                    "type": 2
                },
                {
                    "paragraph": "遣愁",
                    "zhushu": "",
                    "type": 2
                },
                {
                    "paragraph": "養拙蓬爲户，茫茫何所開？江通神女館，",
                    "zhushu": "洙曰：見“神女峯姢妙”注。"
                },
                {
                    "paragraph": "地隔望鄉臺。",
                    "zhushu": "洙曰：見“日落望鄉臺”注。"
                },
                {
                    "paragraph": "漸惜容顔老，",
                    "zhushu": "洙曰：傷時不可再也。"
                },
                {
                    "paragraph": "無由弟妹來。",
                    "zhushu": "洙曰：以道路阻隔也。"
                },
                {
                    "paragraph": "兵戈與人事，廻首一悲哀。",
                    "zhushu": "",
                    "type": 2
                },
                {
                    "paragraph": "即事",
                    "zhushu": "洙曰：一云天畔。",
                    "type": 2
                },
                {
                    "paragraph": "天畔群山孤草亭，江中風浪雨冥冥。",
                    "zhushu": "洙曰：楚辭：雷塡塡𠔃雨冥冥。"
                },
                {
                    "paragraph": "一𩀱白魚不受釣，",
                    "zhushu": "蘇曰：魯璘隱嵩山，不仕，傲曠。鄉有大夫不廉行惡，一日見璘垂釣，問曰：“先生今日得多少魚？”璘曰：“此池淺，無巨鱗，有白魚一𩀱，長二三寸，不受釣。”大夫者沮而歸。"
                },
                {
                    "paragraph": "三寸黃甘猶自青。",
                    "zhushu": "師曰：“甘以三寸者入貢，三寸猶青，以其成就，其加大可知。”"
                },
                {
                    "paragraph": "多病馬𡖖無日起，",
                    "zhushu": "洙曰：謝𤫊運：“有疾象長郷。”"
                },
                {
                    "paragraph": "窮途阮籍幾時醒？",
                    "zhushu": "洙曰：見“至今阮籍等，熟醉爲身謀”註。"
                },
                {
                    "paragraph": "未聞細柳散金甲，",
                    "zhushu": "洙曰：周亞夫：“細柳營。”蔡文姫詩：“金甲耀朝日。”"
                },
                {
                    "paragraph": "腸斷秦州流濁涇。",
                    "zhushu": "彦輔曰：公有弟妹在秦州，故憂之也。",
                    "type": 2
                },
                {
                    "paragraph": "覽物",
                    "zhushu": "洙曰：一云“峽中覽物”。",
                    "type": 2
                },
                {
                    "paragraph": "曾爲椽吏趨三輔，",
                    "zhushu": "洙曰：三輔，京兆、扶風、馮翊也。公曽爲掾吏。趙曰：公曽爲華州功曹，故曰掾吏。華爲扶風。"
                },
                {
                    "paragraph": "憶在潼𨵿詩興多。",
                    "zhushu": "洙曰：事見詩年譜。○蘇曰：王納曰：“吾檍在洛陽，詩興甚多，今老矣，終日思一二字，無處下筆。”○趙曰：公華州所有詩，即潼𨵿之詩興矣。"
                },
                {
                    "paragraph": "巫峽忽如瞻華岳，",
                    "zhushu": "鄭曰：華，胡化切。"
                },
                {
                    "paragraph": "蜀江猶似見黄河。",
                    "zhushu": "趙曰：巫峽、蜀江，則所謂峽中覽物。華岳、黄河，所以言華州也。○師曰：華岳、黄河，皆子美故郷。公今客中見巫峽、蜀江，遂想像有感，故曰：“忽如瞻華岳，猶似見黄河。”"
                },
                {
                    "paragraph": "舟中得病移衾枕，",
                    "zhushu": "趙曰：言其得病在雲安舟中，而移衾枕於客居屋舎之下。"
                },
                {
                    "paragraph": "洞口經春長薜蘿。",
                    "zhushu": "洙曰：謝靈運詩：想見山阿人，薜蘿若在眼。"
                },
                {
                    "paragraph": "形勝有餘風土惡，幾時回首一髙謌。",
                    "zhushu": "洙曰：雖號形勝之地，而風土不類中原。公曽有南楚詩云：南楚靑春異，暄寒早早分。○趙曰：言幾時離此風土惡之地而去，可以回首望之，冩胷懷而浩歌也。",
                    "type": 2
                },
                {
                    "paragraph": "憶鄭南玼",
                    "zhushu": "鄭曰：音泚。",
                    "type": 2
                },
                {
                    "paragraph": "鄭南伏毒寺，",
                    "zhushu": "趙曰：舊本作“毒守”，難解。師民瞻本作“毒手”，無義；一本作“毒寺”，却似有義。盖寺名“伏毒”，而在江心，故以到江心爲瀟洒也。"
                },
                {
                    "paragraph": "瀟洒到江心。石影衘珠閣，泉聲帶玉琴。",
                    "zhushu": "趙曰：言泉聲如玉琴之聲也。江淹去故郷賦：撫玉琴𠔃何親。舊所引大非。"
                },
                {
                    "paragraph": "風杉曽曙𠋣，雲嶠憶春臨。萬里蒼茫水，",
                    "zhushu": "洙曰：水，一作外。"
                },
                {
                    "paragraph": "龍蛇只自深。",
                    "zhushu": "趙曰：言滄浪水徒爲龍蛇之深藏，不似鄭南江心之可到。",
                    "type": 2
                },
                {
                    "paragraph": "懷㶚上遊",
                    "zhushu": "",
                    "type": 2
                },
                {
                    "paragraph": "悵望東陵道，",
                    "zhushu": "洙曰：曹何傳：召平，故秦東陵侯，種𤓰長安城東，丗謂“東陵𤓰”。阮籍詩云：昔聞東陵𤓰，近在靑門外。"
                },
                {
                    "paragraph": "平生㶚上遊。",
                    "zhushu": "洙曰：㶚，水也。"
                },
                {
                    "paragraph": "春濃停野騎，夜𪧐敞雲樓。離別人誰在，",
                    "zhushu": "趙曰：所與同遊㶚上之人，今旣離別，復誰在乎？"
                },
                {
                    "paragraph": "經過老自休。眼前今古意，江漢一歸舟。",
                    "zhushu": "洙曰：古詩：天際識歸舟。",
                    "type": 2
                },
                {
                    "paragraph": "江上",
                    "zhushu": "",
                    "type": 2
                },
                {
                    "paragraph": "江上日多雨，蕭蕭荆楚秋。髙風下木葉，",
                    "zhushu": "洙曰：洞庭波𠔃木葉下。"
                },
                {
                    "paragraph": "永夜攬貂裘。",
                    "zhushu": "洙曰：蘇季子不得用，而貂裘弊。"
                },
                {
                    "paragraph": "勲業頻看鏡，",
                    "zhushu": "洙曰：惜其功名未遂而身老也。○修可曰：左傳：石碏曰：“老夫耄矣，無能爲也。”此古人所以惜老人之衰。今公所云，豈在是乎？庾信詠懷詩云：匣中取明鏡，披圖自照看。"
                },
                {
                    "paragraph": "行藏獨𠋣樓。",
                    "zhushu": "趙曰：所以念深矣。○余曰：冷齋夜話云：詩有句含蓄者，老杜此二句是也。"
                },
                {
                    "paragraph": "時危思報主，衰謝不能休。",
                    "zhushu": "",
                    "type": 2
                },
                {
                    "paragraph": "江漢",
                    "zhushu": "",
                    "type": 2
                },
                {
                    "paragraph": "江漢思歸客，乾坤一腐儒。",
                    "zhushu": "余曰：古今詩話云：“楊大年不喜杜詩，謂之村夫子。有郷人以杜詩強，大年不服，因曰：“公試爲我續‘江漢思歸客’一句。”大年亦爲屬對。郷人曰：“乾坤一腐儒，大年似少屈。”"
                },
                {
                    "paragraph": "片雲天共逺，永夜月同孤。落日心猶壯，秋風病欲蘇。古來存老馬，不必取長途。",
                    "zhushu": "洙曰：田子方出，見老馬於道而問焉。其御曰：“故公家畜也。子方以束帛贖之，窮士歸心。”○趙曰：韓子曰：“管仲、隰朋從桓公伐孤竹，春往而冬返，迷惑失道。管仲曰：‘老馬之智可用也。’乃放老馬而隨之，遂得道焉。”公之意自比於老馬，雖不能取長途，而猶可以知道解惑也。",
                    "type": 2
                },
                {
                    "paragraph": "垂白",
                    "zhushu": "洙曰：一云白首。",
                    "type": 2
                },
                {
                    "paragraph": "垂白馮唐老，",
                    "zhushu": "洙曰：見“名慙白首郎”注。"
                },
                {
                    "paragraph": "清秋宋玉悲。",
                    "zhushu": "趙曰：見宋玉九辯云：“悲哉，秋之爲氣也。”。"
                },
                {
                    "paragraph": "江喧長少睡，樓逈獨移時。多難身何𥙷，",
                    "zhushu": "鄭曰：難，乃旦切。"
                },
                {
                    "paragraph": "無家病不辭。",
                    "zhushu": "趙曰：公携妻孥入蜀，而今句云無家，豈專以故郷爲家者乎？"
                },
                {
                    "paragraph": "甘從千日醉，",
                    "zhushu": "洙曰：中山有酒，飲者一醉千日。玄石飲之，千日乃醒。○師曰：張茂先博物志云：昔人有姓劉名玄石者，從中山酒家酤酒。酒家與之千日酒而忘語，數日尚醉。家人不知，以爲死，歛葬之。酒家忽悟，告之，發塜乃醒。"
                },
                {
                    "paragraph": "未許七哀詩。",
                    "zhushu": "洙曰：曹子建、王仲宣、張孟陽皆有七作。○師曰：曹子建等七哀詩云：七哀，謂痛而哀，義而哀，感而哀，怨而哀，耳目見聞而哀，口歎而哀，鼻酸而哀。子建爲漢末征役别離，婦人哀歎，故賦此詩。仲宣則哀漢室之亂，孟陽則前哀人事之遷變，後哀王室之漸亂，故其題皆曰七哀也。",
                    "type": 2
                },
                {
                    "paragraph": "秋峽",
                    "zhushu": "",
                    "type": 2
                },
                {
                    "paragraph": "江濤萬古峽，肺氣乆衰翁。不寐防巴虎，全生狎楚童。",
                    "zhushu": "趙曰：言爲客於外，年老而不敢待，雖童稚亦狎熟，免其猜忌爲害，乃所以全生也。"
                },
                {
                    "paragraph": "衣裳垂素髮，",
                    "zhushu": "洙曰：秋興賦：素髪颯以垂領。"
                },
                {
                    "paragraph": "門巷落丹楓。",
                    "zhushu": "洙曰：謝靈運詩：曉霜楓葉丹。"
                },
                {
                    "paragraph": "常怪商山老，兼存翊賛功。",
                    "zhushu": "洙曰：四皓也，見羽翼“思商老”注。",
                    "type": 2
                },
                {
                    "paragraph": "獨坐二首",
                    "zhushu": "",
                    "type": 2
                },
                {
                    "paragraph": "竟日雨冥冥，𩀱崖洗更靑。水花寒落岸，山鳥暮過庭。煖老須燕玉，",
                    "zhushu": "洙曰：唐寧王有煖王鞍，又有煖玉盃，以爲飲器，不暖而自熱。○趙曰：燕玉，婦人也。古詩云：“燕趙多佳人，美者顔如玉。”待燕玉而煖，則孟子所謂“七十非人不煖”也。"
                },
                {
                    "paragraph": "充饑憶楚萍。",
                    "zhushu": "洙曰：家語：楚昭王渡江，有一物大如斗，圎而赤，取之以問孔子，曰：“此何物也，可剖而食之。”吾昔過陳間，童謡曰：“楚王渡江得萍實，大如斗，赤如日，剖而食之甜如蜜。”"
                },
                {
                    "paragraph": "胡笳在樓上，哀怨不堪聽。",
                    "zhushu": "洙曰：晉劉疇避亂，爲賈胡欲害疇，援笳而吹之，作岀塞之聲，以動其歸思。群胡皆啼哭而去。",
                    "type": 2
                },
                {
                    "paragraph": "白狗斜臨北，",
                    "zhushu": "田曰：水經注：秭歸白狗峽，蜀江中流，兩靣如削，絶壁之際，隱岀白石如狗，形狀具足，故以名焉。"
                },
                {
                    "paragraph": "黄牛更在東。",
                    "zhushu": "洙曰：黄牛山在縣北四十五里，周回五十里，髙三十一里。盛弘之荆州記曰：黄牛山有重嶺疊起，其最大髙崖間有石，色如人負刀牽牛，人黒牛黄，其狀分明。此崖加之江湍，适回行經信𪧐，猶尚望見。行者歌曰：“朝發黄牛，暮𪧐　黄牛。一朝一暮，黄牛如故。”今黄牛峽山下有廟，曰“洛川王”，土人云黄牛神也。東坡有碑，載歐陽文忠公事云：“予昔以西京留守推官爲館閣校勘，時同年丁寳臣元珍適來京師，夢與余同舟泝江入廟中，拜謁堂下。予班元珍下，元珍固辭，予不可。方拜時，神像爲起，鞠躬堂上，且使人邀予上，耳語乆之。元珍私念：‘神亦如丗俗待館閣，乃爾異禮耶？’既出門，見一馬𨾏耳，覺而語予，固莫識也。不數日，元珍除峽州通判，已而予亦貶夷陵令，日與元珍處，不復記前夢矣。一日，與元珍泝峽謁黄牛廟，入門惘然，皆夢中所見。予爲縣令，固班元珍下，而門外鐫石爲馬，缺一耳。相視大驚，乃留詩廟中，有‘石馬繫祠門’之句，盖私識其事也。”張無盡天斍讃曰：壯哉黄牛，有大神力。輦聚吕石，百千萬億。劒㦸牙齒，磥硊江側。壅激波濤，險不可測。威脅舟人，駭怖失色。刲牲釃酒，千載廟食。"
                },
                {
                    "paragraph": "峽雲常照夜，江日㑹兼風。曬藥安垂老，應門試小童。",
                    "zhushu": "夢符曰：古按莊子：子貢往見原憲，原憲華冠縱履，杖藜而應門。"
                },
                {
                    "paragraph": "亦知行不逮，苦恨耳多聾。",
                    "zhushu": "",
                    "type": 2
                },
                {
                    "paragraph": "覽鏡呈栢中丞",
                    "zhushu": "",
                    "type": 2
                },
                {
                    "paragraph": "渭水流𨵿内，",
                    "zhushu": "洙曰：渭水入于河，故浮渭而東還帝都。西都賦：帶以黄河、涇、渭之川。"
                },
                {
                    "paragraph": "終南在日邊。",
                    "zhushu": "洙曰：詩曰：終南何有。王萇曰：“終南，周之名山。”西都賦“表以大華、終南之山”是也。○趙曰：西都賦：“帶以洪河、涇、渭之川。”又云：“表以大華、終南之山。”則渭水、終南者，長安也。日邊，言帝都。"
                },
                {
                    "paragraph": "膽銷豺虎窟，",
                    "zhushu": "洙曰：南都賦：“豺虎肆虐。”"
                },
                {
                    "paragraph": "淚入犬羊天。起晚堪從事，",
                    "zhushu": "趙曰：凡仕有官者必早起。起晚矣，可堪從事乎？"
                },
                {
                    "paragraph": "行遲更覺仙。",
                    "zhushu": "趙曰：仙者，身輕歩疾，老而行遲矣，那更覺爲仙乎？"
                },
                {
                    "paragraph": "鏡中衰謝色，萬一故人憐。",
                    "zhushu": "趙曰：傷其衰者，而求憐於栢中丞也。",
                    "type": 2
                },
                {
                    "paragraph": "東屯北俺",
                    "zhushu": "鄭曰：俺，於驗反。",
                    "type": 2
                },
                {
                    "paragraph": "盗賊浮生困，誅求異俗貧。空村唯見鳥，落日未",
                    "zhushu": "洙曰：一作不。"
                },
                {
                    "paragraph": "逢人。",
                    "zhushu": "洙曰：登樓賦：“白日忽其西匿，鳥相鳴而㪯翼。原野聞其无人，征夫行而未息。”"
                },
                {
                    "paragraph": "歩壑風吹靣，看松露滳身。逺山回白首，戰地有黄塵。",
                    "zhushu": "",
                    "type": 2
                },
                {
                    "paragraph": "有歎",
                    "zhushu": "魯曰：傳蜀官軍自圍普還。",
                    "type": 2
                },
                {
                    "paragraph": "壯心乆零落，",
                    "zhushu": "趙曰：魏武帝樂府曰：“烈士暮年，壯心不已。”"
                },
                {
                    "paragraph": "白首寄人間。",
                    "zhushu": "蘇曰：梁鴻曰：“白首猶寄人間，萍迹可厭。”"
                },
                {
                    "paragraph": "天下兵常𨷖，江東客未還。",
                    "zhushu": "趙曰：公有所嘆也。"
                },
                {
                    "paragraph": "窮猿號雨雪，",
                    "zhushu": "洙曰：晉書云：“窮猿奔林。”"
                },
                {
                    "paragraph": "老馬望𨵿山。",
                    "zhushu": "洙曰：管子曰：“老馬之智可用也。”"
                },
                {
                    "paragraph": "武德開元際，蒼生豈重攀。",
                    "zhushu": "洙曰：武德，髙祖年號；開元，明皇年號。○趙曰：追念祖宗之盛時也。",
                    "type": 2
                },
                {
                    "paragraph": "悶",
                    "zhushu": "",
                    "type": 2
                },
                {
                    "paragraph": "瘴癘浮三蜀，風雲暗百蠻。",
                    "zhushu": "趙曰：此䕫州詩，而言三蜀、百蛮，盖夔在三蜀之下，百蛮之北，廣言之也。"
                },
                {
                    "paragraph": "卷簾唯白水，隱几亦靑山。",
                    "zhushu": "鄭曰：隱，去聲。"
                },
                {
                    "paragraph": "猿捷長難見，",
                    "zhushu": "洙曰：淮南子：“置猿檻中，非不巧捷。”南都賦：“猿穴騰希而競捷。”"
                },
                {
                    "paragraph": "鷗輕故不還。",
                    "zhushu": "洙曰：南越志：“勃海中有鷗，隨潮上下。”"
                },
                {
                    "paragraph": "無錢從滯客，有鏡巧催顔。",
                    "zhushu": "",
                    "type": 2
                },
                {
                    "paragraph": "獨坐",
                    "zhushu": "",
                    "type": 2
                },
                {
                    "paragraph": "悲愁回白首，𠋣杖背孤城。江歛洲渚出，",
                    "zhushu": "洙曰：謝惠連詩：“蕭條洲渚際。”謝靈運詩：“欵曲洲渚言。”"
                },
                {
                    "paragraph": "天虚風物淸。滄溟服衰謝，",
                    "zhushu": "洙曰：“服”一作“恨”。"
                },
                {
                    "paragraph": "朱紱負平生。",
                    "zhushu": "洙曰：易：朱紱方來。○趙曰：公已賜緋矣。負平生，言无所用於時也。"
                },
                {
                    "paragraph": "仰羡黄昏鳥，投林羽翮輕。",
                    "zhushu": "師曰：黄昏鳥猶所歸，子美以乆客他郷，曽歸鳥之不如乎？",
                    "type": 2
                },
                {
                    "paragraph": "暮歸",
                    "zhushu": "",
                    "type": 2
                },
                {
                    "paragraph": "霜黄碧梧白鶴棲，城上擊柝復烏啼。",
                    "zhushu": "趙曰：白帝城也。易云：重門擊析矣。烏啼，則樂府有烏夜啼之曲也。○修可曰：琴曲有烏夜啼。吴競古樂府解題云：烏夜啼，宋臨川王義慶造也。"
                },
                {
                    "paragraph": "客子入門月皎皎，",
                    "zhushu": "洙曰：詩：月出皎𠔃。皎皎河漢。○蘇曰：萬周亂後還松江，入門長吁，愁觀中庭皎皎月色，幾无生意，彷徨徹曙。"
                },
                {
                    "paragraph": "誰家搗練風凄凄。",
                    "zhushu": "洙曰：詩：風雨淒淒。"
                },
                {
                    "paragraph": "南度桂水闕舟楫，",
                    "zhushu": "師曰：恨无濟川之才也。"
                },
                {
                    "paragraph": "北歸秦川多鼔鞞。",
                    "zhushu": "洙曰：秦，一作“洛”。○趙曰：時吐蕃之兵未息也。○師曰：言京師尚屯兵以防守也。"
                },
                {
                    "paragraph": "年過半百不稱意，明日看雲還杖藜。",
                    "zhushu": "",
                    "type": 2
                },
                {
                    "paragraph": "戯作俳諧體遣悶二首",
                    "zhushu": "鄭曰：俳，音排。",
                    "type": 2
                },
                {
                    "paragraph": "異俗可吁怪，斯人難並居。家家養烏鬼，",
                    "zhushu": "鄭曰：養，去聲。○薛曰：右桉沈存中筆談：峽中人謂鸕鷀爲烏鬼，以繩繫其頸，使人捕魚。此說非也。楚人信巫，以爲烏鬼耳。○田曰：元稹詩曰：“病賽烏稱鬼，巫占瓦代龜。”注：“南人染病，競賽烏鬼；楚巫列肆，悉賣瓦卜。”此在元稹長慶小集，所謂注，則稹有注也。○蘇曰：䕫州圖經稱峽中人謂鸕鷀爲烏鬼。蜀人臨水居者，皆養鸕鷀，繫其頸，使之捕魚，得魚則倒提岀之，至今如此。或言居人相率十百爲曹，設牲酒於田間，衆操兵杖，群噪而𥙊烏蛮鬼，言烏蛮戰死者，多与人爲厲，𡻕以此禳之。○余曰：“冷齋夜話云：川峽路民多供事烏蛮鬼，以臨江，故頓頓食黄魚耳。俗人不解，便作養畜字讀，遂使沈存中自差以烏鬼爲鸕鷀也。”○師曰：按沈存中筆談：峽中人謂鸕鷀爲烏鬼，以䋲繫其頸，使之捕魚。此說非也。楚人信巫，以烏爲鬼耳。元稹詩曰：病賽稱鬼，巫占瓦代龜。注：南人染病，競賽烏鬼；楚巫列肆，悉賣瓦卜。夢符之說是。“養”當讀爲供養之養。"
                },
                {
                    "paragraph": "頓頓食黄魚。",
                    "zhushu": "鮑曰：桉尔雅注：鱣，大魚，似鱏而短，口在頷下，邪行无鱗，内黄，大者長二三丈，江東呼爲黄魚。故公詩云：脂膏兼飼犬，長大不容身。豈有如此大魚，可以鸕鷀爲捕者，則知烏鬼乃烏蛮鬼耳。"
                },
                {
                    "paragraph": "舊識難爲態，新知已暗踈。",
                    "zhushu": "洙曰：楚辝：樂莫樂𠔃新相知。"
                },
                {
                    "paragraph": "治生且耕鑿，只有不𨵿渠。",
                    "zhushu": "洙曰：峽俗養烏頭鬼，𥙊之似人。○趙曰：交態之態也。難与之態，則其人之薄矣。楚辭曰：樂莫樂於新相知，而至於已暗踈，則其人之薄又可知。故下句欲耕鑿，不復与薄俗相関。",
                    "type": 2
                },
                {
                    "paragraph": "西歷靑羗坂，",
                    "zhushu": "鄭曰：水經注：江水遥巫峽，過靑羗山坂。"
                },
                {
                    "paragraph": "南留白帝城。於莵侵客恨，",
                    "zhushu": "鄭曰：莵，同都反，虎名。○洙曰：一作榖於。宣四年：𥘉，若敖娶於䢵，生闘伯比。若敖卒，從其母畜於䢵，淫於䢵子之女，生子文焉。䢵夫人使棄諸夢中，虎乳之。䢵子田，見之，懼而歸。夫人以告，遂使取之。楚人謂乳“榖”，謂虎於莵，故命之曰闘榖於蒐。其女妻伯。此實爲令尹子文。"
                },
                {
                    "paragraph": "粔籹作人情。",
                    "zhushu": "蒼舒曰：宋王招䰟云：粔籹蜜餌，有餦餭。此二注“粔敉”，故以蜜和米煎作之。粔，竒㪯切。籹，音女。○蘇曰：張黔送友人：“粔敉餳糍。”粔籹，今糖餅，蜀人呼爲粔籹。○鄭曰：“粔，其吕切。敉，尼吕切。膏環也。”"
                },
                {
                    "paragraph": "瓦卜傳神語，",
                    "zhushu": "洙曰：“巫俗擊瓦，觀其文理分析，以定吉凶，謂之瓦卜。”○夢符曰：“右按元微之詩：‘病賽烏稱鬼，巫占瓦代龜。’”注：“南人染病，競賽烏鬼。楚巫列肆，悉賣瓦卜。”"
                },
                {
                    "paragraph": "畬田費火聲。",
                    "zhushu": "洙曰：“一作耕。火耕水耨。史記食貨傳載。○田曰：“楚俗，燒榛種田曰畬。先以刀芟治林木，白斫畬。其刀以木爲柄，刃向曲，謂之畬刀。”劉禹錫畬田行：“何處好畬田。”子美䕫府詠懷又云：“燒畬渡地偏。”"
                },
                {
                    "paragraph": "是非何處定，髙枕𥬇浮生。",
                    "zhushu": "洙曰：“公頃歳自秦渉隴，從同谷縣岀游蜀，留帶巫山。”○趙曰：“言風俗處處不同，孰是孰非，焉有定乎？但付之一睡而已。”",
                    "type": 2
                },
                {
                    "paragraph": "遣憂",
                    "zhushu": "新𣸸。",
                    "type": 2
                },
                {
                    "paragraph": "亂離知又甚，消息苦難眞。受諌無今日，臨危憶古人。紛紛乗白馬，壤壤看黄巾。隋氏留宫室，焚燒何太頻。",
                    "zhushu": "",
                    "type": 2
                },
                {
                    "paragraph": "遣悶呈路十九曹長",
                    "zhushu": "新𣸸。",
                    "type": 2
                },
                {
                    "paragraph": "江浦雷聲喧昨夜，春城雨色動微寒。黄鶯並坐交愁濕，白鷺群飛大劇乾。晚節漸於詩律細，誰家數去酒杯寛。唯君醉愛淸狂客，百遍相過意未䦨。",
                    "zhushu": "",
                    "type": 2
                },
                {
                    "paragraph": "長吟",
                    "zhushu": "新𣸸。",
                    "type": 2
                },
                {
                    "paragraph": "江渚飜鷗戯，官橋帶栁隂。江飛競渡日，草見踏靑心。已撥形骸累，眞爲爛熳深。賦詩歌句穩，不免自長吟。",
                    "zhushu": "洙曰：詳此詩，當爲在草堂時作。",
                    "type": 2
                },
                {
                    "paragraph": "樓上",
                    "zhushu": "新添。",
                    "type": 2
                },
                {
                    "paragraph": "天地空搔首，頻抽白玉簮。皇輿三極北，身事五湖南。戀闕勞肝肺，論材愧𣏌柟。亂離難自救，終是老湘潭。",
                    "zhushu": ""
                }
            ]
        },
        {
            "name": "疾病",
            "paragraphs": [
                {
                    "paragraph": "疾病",
                    "zhushu": "",
                    "type": 1
                },
                {
                    "paragraph": "古詩二首、律詩二首",
                    "zhushu": "",
                    "type": 2
                },
                {
                    "paragraph": "病後過王𠋣飲贈歌",
                    "zhushu": "",
                    "type": 2
                },
                {
                    "paragraph": "麟角鳯觜丗莫識，",
                    "zhushu": "韓曰：麟鳯，治丗之祥，亂丗誰識此物？喻王𠋣生非其時，丗人莫識之。"
                },
                {
                    "paragraph": "煎膠續絃竒自見。",
                    "zhushu": "蒼舒曰：右按東方朔十洲記：仙家煑鳯啄麟角金煎作膠，名之續絃膠，一名連金泥。此物能連属弓弩断絃及断折之，金以膠連，使力折，繫它處乃断，續處不復断也。"
                },
                {
                    "paragraph": "尚看王生抱此懷，在於甫也何由羡。且遇王生慰疇昔，素知賤子甘貧賤。酷見凍餒不足恥，",
                    "zhushu": "洙曰：語：在陳絶粮。○蘇曰：王子淵曰：“吾守道處，凍餒亦不足爲耻。”今本中作“陳餒”，尤失本意，注者亦無髙見，隨而䟽之，真可𥬇也。今改正。冩與李方叔。"
                },
                {
                    "paragraph": "多病沉年苦無健。王生怪我顔色惡，荅云伏枕艱難遍。瘧癘三秋孰可忍，寒𤍠百日相交戰。頭白眼暗坐有胝，",
                    "zhushu": "鄭曰：丁尼反，皮厚也。"
                },
                {
                    "paragraph": "肉黄皮皺命如綫。",
                    "zhushu": "鄭曰：與線同。"
                },
                {
                    "paragraph": "惟生哀我未平復，爲我力致美肴膳。遣人向市賖香粳，喚婦出房親自饌。長安冬𦵔酸且緑，金城土酥静如練。",
                    "zhushu": "蘇曰：土酥，即今之蘆菔也，其種蘭臯、金城尤佳。魏夫人帖云：膾士酥如練，秦人呼爲地酥，能解麵毒。"
                },
                {
                    "paragraph": "兼求冨豪",
                    "zhushu": "洙曰：一作畜豪，一作畜豕。"
                },
                {
                    "paragraph": "且割鮮，",
                    "zhushu": "洙曰：西都賦：割鮮野食。○趙曰：金城，秦地也。有駝金城，自能爲酥，其名土酥。老杜身在秦州，而食長安之冬𦵔，金城之土酥，且求畜豕而割鮮焉，非肴饌之美而何？○魯曰：畜豕，一作畜豪，非是。"
                },
                {
                    "paragraph": "宻沽斗酒諧終宴。",
                    "zhushu": "師曰：言禮意無盡也。"
                },
                {
                    "paragraph": "故人情味晚誰似，令我手脚輕欲漩。老馬爲駒揔不虚，",
                    "zhushu": "洙曰：詩角弓：老馬反爲駒，不顧其後。注：己老矣，而孩童慢之。箋云：此喻幽王見人反悔慢之，遇之如㓜稚，不自顧念，後至年老，人之遇己亦將然也。"
                },
                {
                    "paragraph": "當時得意况深眷。但使殘年飽喫飯，只願無事長相見。",
                    "zhushu": "師曰：甫傷年老，時輩所忽，故云“當時得意况深眷”。盖譏時輩雖見眷遇于君，不必他日至若甫之困躓也。旣傷交態，刻薄未章，遂美王生事，與長相見也。",
                    "type": 2
                },
                {
                    "paragraph": "醉爲馬墜諸公携酒相看",
                    "zhushu": "",
                    "type": 2
                },
                {
                    "paragraph": "甫也諸侯老賔客，",
                    "zhushu": "蘇曰：卜子夏見魯大夫曰：“商也，諸矦門下老賔客尓，思以恢弘仲尼之道，賢大夫冝如何？”"
                },
                {
                    "paragraph": "罷酒酣歌拓金㦸。",
                    "zhushu": "鄭曰：“拓，音託。”梅曰：“拓，持也。”"
                },
                {
                    "paragraph": "騎馬忽憶少年時，",
                    "zhushu": "蘇曰：“許禇騎馬過新豐，涙下不止。客問其故，禇曰：“憶少年時，挾矢躍馬，醉戲于此。回首五十年事，不覺淚下。”○趙曰：阮籍詩：“憶昔少年時。”"
                },
                {
                    "paragraph": "散蹄迸落瞿塘石。",
                    "zhushu": "禹偁曰：“瞿塘，峽名。時甫在䕫，故言及此。”"
                },
                {
                    "paragraph": "白帝城門水雲外，低身直下八千尺。粉堞電轉紫遊韁，",
                    "zhushu": "洙曰：“粉堞，城堞也。以堊土塗之，故曰粉堞。韁，馬韁，以紫絲爲之，故曰紫韁。”○禹偁曰：“電轉，言其疾也。”"
                },
                {
                    "paragraph": "東得平岡出天壁。",
                    "zhushu": "逢原曰：“言山立與天齊髙也。”"
                },
                {
                    "paragraph": "江村野堂爭入眼，垂鞭嚲鞚凌紫陌。",
                    "zhushu": "鄭曰：“嚲，子可切。”○逢原曰：“嚲鞚，謂俯勒其馬也。”"
                },
                {
                    "paragraph": "向來皓首驚萬人，自𠋣紅顔能騎射。",
                    "zhushu": "洙曰：“自恃少年，自能騎射也。”○趙曰：“言人雖以我皓首爲驚，而自謂其年少時能騎射，今亦尚能也。”"
                },
                {
                    "paragraph": "安知决臆追風足，",
                    "zhushu": "洙曰：“决臆，縱意也。追風，言馬足疾，可以追風也。”○趙曰：“追風，太宗十𩦸之名。”"
                },
                {
                    "paragraph": "朱汗驂驔猶噴玉。",
                    "zhushu": "趙曰：“朱汗，即汗血也。崔液上元夜遊詩：“驂驔始散東城曲，倐忽還逢南陌頭。”穆天子傳：“王東遊于黄澤，時人語曰：“黄之澤，其馬歕玉。”"
                },
                {
                    "paragraph": "不虞一蹶終損傷，",
                    "zhushu": "洙曰：不虞，非出於虞度，以馬之蹶不可預度。"
                },
                {
                    "paragraph": "人生快意多所辱。職當憂戚伏衾枕，况乃遲暮加煩促。",
                    "zhushu": "趙曰：詩：“甬枕粲𠔃，錦衾亂𠔃。”而摘用之熟矣。張茂先云：“煩促每有餘。”"
                },
                {
                    "paragraph": "朋知來問腆我顔，",
                    "zhushu": "洙曰：腆，厚也。"
                },
                {
                    "paragraph": "杖藜強起依僮僕。語盡還成開口𥬇，提携别掃淸谿曲。酒肉如山又一時，",
                    "zhushu": "趙曰：倣左傳：“有酒如澠，有渑如陵。”"
                },
                {
                    "paragraph": "𥘉筵哀絲動豪竹。",
                    "zhushu": "琪曰：大管也。"
                },
                {
                    "paragraph": "共指西日不相貸，",
                    "zhushu": "琪曰：共指西日不相貸，言欲暮須痛飲，不相假借。"
                },
                {
                    "paragraph": "喧呼且覆杯中渌。何必走馬來爲問。君不見嵇康養生被殺戮。",
                    "zhushu": "洙曰：嵇康注養生論，後以事坐誅。",
                    "type": 2
                },
                {
                    "paragraph": "耳聾",
                    "zhushu": "",
                    "type": 2
                },
                {
                    "paragraph": "生年鶡冠子，",
                    "zhushu": "黄曰：𡊮叔真隱傳曰：鶡冠子者，楚人，隱居深山中，衣敝履穿，以鶡爲冠，莫測其名，因服成號。著書言道家事。馮諼甞師之，後顯於趙。鶡冠子懼其薦己，遂與之絶。鶡者，勇雉也。"
                },
                {
                    "paragraph": "歎丗鹿皮翁。",
                    "zhushu": "洙曰：見遣興“但訝鹿皮翁”注。"
                },
                {
                    "paragraph": "眼復幾時暗，耳從前月聾。猿鳴秋淚𡙇，雀噪晚愁空。黄落驚山樹，呼兒問朔風。",
                    "zhushu": "師曰：鶡冠子，隱人也，常居深山。耳聾，謂雉也。其闘無已，一死乃止，故趙武靈王爲冠，以表武士。是詩所謂鶡冠，非武士所冠，盖名同而實異耳。",
                    "type": 2
                },
                {
                    "paragraph": "老病",
                    "zhushu": "",
                    "type": 2
                },
                {
                    "paragraph": "老病巫山裏，稽留楚客中。藥殘他日褁，花發去年叢。夜足霑沙雨，春多逆水風。合分𩀱賜筆，",
                    "zhushu": "洙曰：見“君恩隨赤管”注。○趙曰：漢官儀：“尚書令、漢丞郎月給赤管大筆一𩀱。”公爲尚書工部郎，故感而有是句。"
                },
                {
                    "paragraph": "猶作一飄蓬。",
                    "zhushu": "洙曰：見上注。"
                }
            ]
        },
        {
            "name": "懷古",
            "paragraphs": [
                {
                    "paragraph": "懷古",
                    "zhushu": "",
                    "type": 1
                },
                {
                    "paragraph": "古詩十三首、律詩五首",
                    "zhushu": "",
                    "type": 2
                },
                {
                    "paragraph": "述古三首",
                    "zhushu": "彦輔曰：此詩傷賢者不得志也。",
                    "type": 2
                },
                {
                    "paragraph": "赤驥頓長纓，",
                    "zhushu": "洙曰：列子：“周穆王右驂赤𩦸，左白戚。”"
                },
                {
                    "paragraph": "非無萬里姿。",
                    "zhushu": "趙曰：王褒聖主得賢臣頌：“周流八極，万里一息。”"
                },
                {
                    "paragraph": "悲鳴淚至地，爲問馭者誰。鳯凰從天來，何意復髙飛。竹花不結實，念子忍朝饑。",
                    "zhushu": "鄭曰：朝，陟遥切。○洙曰：劉公幹：鳯凰集南嶽，徘徊孤竹根。於心不背厭，𡚒翅淩紫氛。豈不常勤苦，羞與黄雀群。○蒼舒曰：右按劉公幹魯都賦曰：“竹填山陔，根弥坂域。蒙雪含霜，不踰其色。翠實離離，鳯鸞収食。”○趙曰：莊子：“鶴雛非練實不食。”郭象注云：“練實，竹實也。”"
                },
                {
                    "paragraph": "古時君臣合，可以物理推。賢人識定分，進退固其宜。",
                    "zhushu": "洙曰：大臣以道事君，可則進，否則奉身以退。退，一作用。○師曰：昔良𩦸困於塩車，遇伯樂悲鳴，若有所訴。鳯非竹實不食，𩦸有万里之姿，御非其人，則必困頓於長纓。鳯有應期之瑞，竹花不實，則必困於飢餒。譬君子不逢賢聖之君，不食其禄。古來君臣遇合，可以物理知之。是以賢人進以禮，退以義，知分命之所在，不苟於貪冐寵榮，豈非𩦸鳯甘於困頓飢餒之比乎？",
                    "type": 2
                },
                {
                    "paragraph": "市人日中集，",
                    "zhushu": "洙曰：易：“日中爲市。”"
                },
                {
                    "paragraph": "於利競錐刀。",
                    "zhushu": "洙曰：江文通云：“競錐刀之利。”"
                },
                {
                    "paragraph": "置膏烈火上，",
                    "zhushu": "洙曰：左濟：“如致脂膏於烈火之上，轉増熖熾。”今王㑹諸侯亦然。○趙曰：市人之争利，如膏火之自煎爾。莊子曰：“膏以明自煎。”"
                },
                {
                    "paragraph": "哀哀自煎熬。",
                    "zhushu": "洙曰：莊子：“膏火自煎也。”"
                },
                {
                    "paragraph": "農人望𡻕稔，相率除蓬蒿。",
                    "zhushu": "蘇曰：王陵母家，毎春暮蓬蒿生，居人相率手除薙之。”"
                },
                {
                    "paragraph": "所務糓爲本，邪贏無乃勞。",
                    "zhushu": "洙曰：莊子：“長梧封人曰：‘昔子爲禾，耕而鹵莽之，則其實亦鹵莽而報子；芸而滅裂之，其實亦㓕裂而報子。予來年変齊，深其耕而熟耰之，其禾繁以滋，予終年厭餐。’”○趙曰：張衡西京賦云：“商賈禆販，何必昏於作勞，邪贏優而足持。”注：“邪，爲也。欺爲之事，自餘贏豐饒足持也。”"
                },
                {
                    "paragraph": "舜舉十六相，身尊道何髙。",
                    "zhushu": "洙曰：文十八年傳：“昔髙陽氏有才子八人，天下之人謂之八愷。”髙辛氏有才子八人，謂之八元。此十六族也。堯不能舉，而舜舉之，天下如一，同心戴舜以爲天子，以其舉十六相故也。"
                },
                {
                    "paragraph": "秦時任商鞅，法令如牛毛。",
                    "zhushu": "洙曰：商君名鞅，相秦十六年。天資刻薄少恩，變秦法令，宗室貴戚多怨望者。後滅商君之家也。○蘇曰：秦法如牛毛，沛公尽革去。○趙曰：東坡先生云：“子美詩自許㮨契，人未必許也。然此詩言舜舉十六相與秦任法之事，句法自是稷、契軰人口中語也。”○師曰：錐刀，利之微細也。易曰：日中爲市。古者敦本而抑末，市人競錐刀之利，喧喧不息，如置膏火上，自取煎熬。玄宗之時，利孔百出，聚歛之臣，削民膏血，是知以利爲政，未有不亂者也。禹、稷躬稼而有天下，則務農重榖，國家之本，是以舉十六相，唯急親賢。賢人用，則民安其業，民安其業，身尊而道髙，終享無爲之治。彼始皇任商鞅，壞井田之制，頭㑹箕歛，民不堪命。雖法令之宻如牛毛，然安能禁人之不爲亂乎？是以陳勝一起，天下應之如影響。肅宗中興，故甫意欲敦本，輕徭薄賦，此天下可得而治也。",
                    "type": 2
                },
                {
                    "paragraph": "漢光得天下，",
                    "zhushu": "洙曰：光武也。"
                },
                {
                    "paragraph": "祚永固有開。",
                    "zhushu": "洙曰：禮：有開必先。"
                },
                {
                    "paragraph": "豈惟髙祖聖，功自蕭曹來。經綸中興業，何代無良才。吾慕㓂鄧勲，",
                    "zhushu": "洙曰：冠恂、鄧禹。"
                },
                {
                    "paragraph": "濟時信良哉。耿賈亦宗臣，",
                    "zhushu": "趙曰：班固之傳蕭、曹云：“漢之宗臣，是謂相國。”今公詩於耿、賈亦云。"
                },
                {
                    "paragraph": "羽翼共徘徊。休運終四百，",
                    "zhushu": "洙曰：漢祚終四百，故范蔚宗獻帝賛曰：“終我四百，永作虞賔。”"
                },
                {
                    "paragraph": "圖畫在雲臺。",
                    "zhushu": "洙曰：雲臺，圖功臣像。○蘇曰：崔融：“君不見耿、賈輩，扶顛起仆，漢道中興，圖形雲臺，照耀方丗。”○師曰：禮云：“國之將興，有開必先。”漢自髙祖開基，至元始年間衰弱，王莽篡國。光武中興，使國祚再永，實自髙祖有開其先也。雖然，豈特髙祖之聖，亦本乎得蕭何、曹參輔賛之功。光武中興之日，㓂恂、鄧禹、耿弇、賈復之徒，左右羽翼，與光武徜徉天下，收復土宇。及功成名遂，光武不任以吏事，俾之各奉朝請，盖得馭功臣之術。是以漢運終四百餘，多二十八將之功，赫然畫像雲䑓，殆非韓、彭𦵔醢殺戮之比也。肅宗中興，是亦光武之倫，柰何諸將邀功養㓂以自封，其與㓂、鄧、耿、賈輩逺矣。甫意傷肅宗無駕御英豪之䇿，而作是詩也。",
                    "type": 2
                },
                {
                    "paragraph": "遣興五首",
                    "zhushu": "",
                    "type": 2
                },
                {
                    "paragraph": "蟄龍三冬卧，",
                    "zhushu": "洙曰：易：“龍蛇之蟄以存神。”"
                },
                {
                    "paragraph": "老鶴萬里心。",
                    "zhushu": "洙曰：舞鶴賦：“結長悲於萬里。”"
                },
                {
                    "paragraph": "昔時賢俊人，未遇猶視今。",
                    "zhushu": "洙曰：後之視今，猶今之視昔也。"
                },
                {
                    "paragraph": "嵆康不得死，",
                    "zhushu": "洙曰：一云且不死。江淹恨賦：中散下獄神氣激揚。"
                },
                {
                    "paragraph": "孔明有知音。",
                    "zhushu": "魯曰：徐庶薦孔明。"
                },
                {
                    "paragraph": "又如壠底松，用舎在所㝷。",
                    "zhushu": "洙曰：古詩：鬱鬱澗底松。"
                },
                {
                    "paragraph": "大哉霜雪榦，歳乆爲枯林。",
                    "zhushu": "洙曰：傷有材而不見用。○師曰：龍雖蟄於冬，至春則頼以沛霖雨，喻孔明得徐庶之薦，終則見用。鶴心在萬里，柰已老何，喻嵆康日暮途窮，左右無一言之援，是以終死獄中。夫昔嵆康、孔明皆賢士也，一則得君，一則失勢，豈非幸不幸耶？",
                    "type": 2
                },
                {
                    "paragraph": "昔者龎德公，",
                    "zhushu": "洙曰：者，一作在。"
                },
                {
                    "paragraph": "未曾入州府。襄陽𦒿舊間，處士節獨苦。",
                    "zhushu": "洙曰：後漢逸民傳：龐德公者，南郡襄陽人也。未甞入城府，夫妻相敬如賔。"
                },
                {
                    "paragraph": "豈無濟時䇿，",
                    "zhushu": "洙曰：一作術。"
                },
                {
                    "paragraph": "終竟畏羅𦊙。",
                    "zhushu": "彦輔曰：一作“終歳畏罪苦”。"
                },
                {
                    "paragraph": "林茂鳥有歸，水深魚知聚。舉家隱鹿門，劉表焉得取。",
                    "zhushu": "洙曰：荆州刺史劉表數延請，不能屈，乃就候之，謂曰：“夫保全一身，孰若保全天下乎？”龎公𥬇曰：“鴻鵠巢於髙林之上，暮而得所棲；黿鼉穴於深淵之下，乆而得所𪧐。夫趍舎行止，亦人之所巢穴也，且各得其栖𪧐而已，天下非所保也。”因釋耕於壠上，而妻子耘於前。表指而問曰：“先生苦居畎畒而不肯官禄，後丗何以遺子孫乎？”龎公曰：“出，人皆遺之以危，今獨遺之以安。雖所遺不同，未爲無所遺也。”表歎息而去。後遂携其妻子登鹿山，採藥不反。○秦曰：“襄陽記云：“鹿門山舊名蘇嶺山。建武中，襄陽侯習郁立神祠於山，刻二石鹿，夾神祠道口，俗因謂之鹿門廟，遂以廟名山。”",
                    "type": 2
                },
                {
                    "paragraph": "陶潜避俗翁，未必能逹道。",
                    "zhushu": "蘇曰：“墨子未必逹吾道。”"
                },
                {
                    "paragraph": "觀其著詩集，頗亦恨枯槁。",
                    "zhushu": "趙曰：因陶潜而有所悟，故於此詩非直詆陶也。陶集中固有“恨枯槁”之語矣，如楚調之“夏日長抱飢，寒夜無被眠。”飲酒詩“顔淵稱爲仁，長𩚑至于老。雖留身後名，一生亦枯槁。”其他皆𩔖是，豈不謂之“頗恨枯槁”乎？"
                },
                {
                    "paragraph": "逹生豈是足，黙識蓋不早。有子賢與愚，",
                    "zhushu": "蘇曰：“党盟：“吾雖有三子，賢不肖在渠輩。若夫一日合眼，子等榮賤，任其事業，非千吾事。”"
                },
                {
                    "paragraph": "何其掛懷抱。",
                    "zhushu": "立之曰：山谷書淵明文，有與五子䟽，又命子詩曰：“夙興夜寐，願爾斯才。才之不才，亦已焉哉。”文責子曰：“白髪被兩𩯭，肌膚不復實。雖有五男兒，揔不好𥿄筝。阿舒已二八，懶放固無匹。阿宣行志學，而不爱文術。雍端年十三，不識六與七。通子垂九齡，但覔梨與栗。天運苟如此，且進杯中物。”觀淵明之詩，想見其人愷悌慈祥，雖謔可觀也。俗人便謂淵明諸子皆不肖，而淵明愁歎見於詩，所謂癡兒前不得說夢也。○黄曰：子美困於三蜀，蓋不知者詬病，以拙於生事，又往往譏議宗文、宗武失學，故聊寄此詩於淵明，以解嘲耳。其詩名曰遣興，可解也。俗人亦以爲譏淵明，非也。",
                    "type": 2
                },
                {
                    "paragraph": "賀公雅吳語，",
                    "zhushu": "洙曰：賀知章。○蘇曰：陸機雅能吴語，吴兒聞之，皆起歸思。○大臨曰：丗說：“王眞見王丞相，以腹熨彈棊局，曰：‘何乃渹？’注云：吴人口冷爲渹，虚觥反。劉旣岀，人問見公主云何？劉曰：‘未見也異，唯聞作呉語尓。’”○孝祥曰：語林曰：“眞長云：丞相何竒，止能作吴語及細唾也。”"
                },
                {
                    "paragraph": "在位常淸狂。",
                    "zhushu": "洙曰：武五子傳：“清狂不惠。”凡狂者，隂陽脉盡濁，今此又不狂似狂者，故言清狂也。或曰：色理清徐而心不惠，曰清狂，清狂如今白癡。"
                },
                {
                    "paragraph": "上䟽乞骸骨，黄冠歸故郷。",
                    "zhushu": "蒼舒曰：右按禮記郊特牲曰：“野夫黄冠。”黄冠，草服也。”○蘇曰：賈亮䟽：“乞骸骨，漢文不𠃔，三上不荅，乃棄官隱中條。”"
                },
                {
                    "paragraph": "爽氣不可致，",
                    "zhushu": "洙曰：王徽之，字子猷。桓公嘗謂徽之曰：“𡖖在府日乆，此當相料理。”徽之𥘉不酬荅，直髙視，以手板拄頰云：“西山朝來，致有爽氣耳。”"
                },
                {
                    "paragraph": "斯人今則亡。",
                    "zhushu": "魯曰：顔淵今也則亡。"
                },
                {
                    "paragraph": "山隂一茅宇，江海日淒凉。",
                    "zhushu": "洙曰：知章事明皇爲祕書監，自號“四明狂客”及“祕書外監”。晚節尤誕放。天寳𥘉，夢遊帝居，及寤，遂請爲道士，歸郷里，以宅爲千秋觀，表求周官湖數頃爲放生池，有詔賜鏡湖一曲。",
                    "type": 2
                },
                {
                    "paragraph": "吾憐孟浩然，短褐即長夜。",
                    "zhushu": "修可曰：短，一作裋，見北征詩生。陸士衡：送子長夜臺。王仲宣：長夜何冥冥。○趙曰：南史：范曄在獄中，爲士題扇曰：“去白日之炤炤，即長夜之悠悠。”"
                },
                {
                    "paragraph": "賦詩何必多，往往凌鮑謝。",
                    "zhushu": "魯曰：鮑昭、謝眺。○蘇曰：江惣詞氣凌鮑謝，筆跡踵二王。史柄云：足下新詩，往往氣凌鮑謝。○趙曰：往往者，忽忽如此也。應據百一詩云“用等稱才學，往往見歎譽”也。"
                },
                {
                    "paragraph": "清江空舊魚，",
                    "zhushu": "趙曰：浩然甞有詩曰：“試𡸁竹竿釣，果見查頭鯿。”今言清江之内，空有舊魚而人不見。"
                },
                {
                    "paragraph": "春雨餘甘蔗。毎望東南雲，",
                    "zhushu": "蘇曰：梁瑄不歸，弟璟毎見東南白雲，即立望，慘然乆之。"
                },
                {
                    "paragraph": "令人幾悲吒。",
                    "zhushu": "鄭曰：陟駕切，正作咤。○修可曰：郭璞游仙詩：“臨川哀年邁，撫心獨悲吒。”○趙曰：“浩然，襄陽人。襄陽在秦州之東南，公思而不見，故望雲而起悲吒耳。”",
                    "type": 2
                },
                {
                    "paragraph": "憶昔二首",
                    "zhushu": "",
                    "type": 2
                },
                {
                    "paragraph": "憶昔先皇廵朔方，千乗萬騎入咸陽。",
                    "zhushu": "洙曰：後漢靈帝末，京都童謠曰：“侯非侯，王非王，先乗萬騎上北芒。”○趙曰：“先皇，言肅宗也。肅宗即位靈武，而朔方在靈州之隣，則車駕所廵矣。”"
                },
                {
                    "paragraph": "隂山驕子汗血馬，",
                    "zhushu": "洙曰：史：“胡者，天之驕子。大宛有汗血駒，侯應之。北邊塞隂山，在遼東外，東西千餘里。”○趙曰：“驕子，指言回紇也。至德二載，廣平王淑爲兵馬元帥，郭子儀副之，以朔方、安西、回紇、南蠻、大食兵。計安慶緒時，回紇兵最有功也。”"
                },
                {
                    "paragraph": "長驅東胡胡走藏。",
                    "zhushu": "趙曰：“東胡，指言安慶緒也。時廣平王之兵戰于溰水，而慶緒敗走。”"
                },
                {
                    "paragraph": "鄴城反覆不足怪，",
                    "zhushu": "趙曰：慶緒，河北。明年乾元元年，蔡希德等復㑹安慶緒，賊復振，以相州爲成安府。鄴城，即相州也。此所謂“鄴城反覆”，指言慶緒明矣。舊注模稜云：“胡走藏者，禄山也。鄴中反覆者，思明未服也。然不知當回紇𦔳順之時，禄山已爲慶緒所殺，而已，非禄山也。”"
                },
                {
                    "paragraph": "𨵿中小兒壞紀綱。張后不樂上爲忙，",
                    "zhushu": "蘇曰：梁到曰：“壞劉氏紀綱者，數小兒也。今用權勢者，乃匹夫耳。”○趙曰：東坡先生詩話有曰：“関中小兒亂紀綱”，謂李輔國也。“張后不樂上爲忙”，謂肅宗張皇后也。舊注至謂関中小兒爲越王係欲奪嫡，言上爲忙者，以代宗畏后，皆非也。自有東坡成說正其謬。按，張后能牢寵，干豫政事，後與李輔國謀徙上皇，又屢欲危太子，皆張后之惡也。"
                },
                {
                    "paragraph": "至今今上猶撥亂。勞心焦思補四方，",
                    "zhushu": "鄭曰：思，息吏切。○洙曰：今上，代宗也。自爲太子，授天下兵馬元帥。及即位，内平張后、越王之難，外經營河朔。"
                },
                {
                    "paragraph": "我昔近侍叨奉引。",
                    "zhushu": "洙曰：往在詩云：“我昔忝近侍。”時代宗享郊廟也。此詩亦言代宗時事，而云“我昔近侍切奉引”，然二史皆不載，故不知所任官也。"
                },
                {
                    "paragraph": "出兵整肅不可當，",
                    "zhushu": "洙曰：岀兵，一云兵也。○趙曰：奉引，供奉之事也。舊注謂“奉引事，二史皆不載，故不知所任何官”，是何等語也。○田曰：引唐六典：“𥙷闕、拾遺，武后置二人，以掌供奉，諷諌。”子美至德二年，肅宗授左拾遺，明年收京，扈從還長安。盖拾遺掌供奉扈從也。"
                },
                {
                    "paragraph": "爲留猛士守未央。",
                    "zhushu": "蘇曰：謂郭子儀奪兵柄入𪧐衛也。"
                },
                {
                    "paragraph": "致使歧雍防西羗，",
                    "zhushu": "鄭曰：雍，於用反。"
                },
                {
                    "paragraph": "犬戎直來坐御床。百官跣足隨天王，",
                    "zhushu": "洙曰：吐蕃䧟長安，天子奔陜。○趙曰：守未央，東坡以爲郭子儀。按史：程元振以子儀有天下功，醜爲詆譛，肅宗不納其語，然猶留守京師。明年，吐蕃入㓂，䧟長安。"
                },
                {
                    "paragraph": "願見北地傳介子。",
                    "zhushu": "洙曰：傅介子，北地人也。持節使誅斬樓蘭王安，歸首，懸之北闕，封介子爲義隅侯。"
                },
                {
                    "paragraph": "老儒不用尚書郎。",
                    "zhushu": "洙曰：木蘭行云：“欲與木蘭賞，不用尚書郎。”○師曰：甫甞爲工部尚書郎中，犬戎之難，甫欲得將如傅介子以討平之，而甫文士，年已衰老，想不爲朝廷用。所謂“儒冠多誤身”者，此也。",
                    "type": 2
                },
                {
                    "paragraph": "憶昔開元全盛日，",
                    "zhushu": "修可曰：鮑明逺蕪城賦曰：當昔至盛之時。"
                },
                {
                    "paragraph": "小邑猶藏萬家室。稻米流脂粟米白，公私倉廪俱豐實。",
                    "zhushu": "洙曰：開元間，承平日乆，四郊無虞，居人蒲野，桑麻如織，雞犬之音相聞。○蘇曰：叚晞倉廪豐盈，民亦富畜，公私通客，冝舉太事。"
                },
                {
                    "paragraph": "九州道路無豺虎，",
                    "zhushu": "洙曰：時開逺門外西行，亘地里萬餘，路不拾遺，行者不囊糧，丁壯之人不識兵器，人情欣然，感封禪之事。○蘇曰：王融詩：澄清九州牧，道路無豺虎。”"
                },
                {
                    "paragraph": "逺行不勞吉曰出。",
                    "zhushu": "洙曰：言道路無阻隔，所至皆通達，不必擇日而後出也。按唐書稱至怡者，以開元、貞觀爲首。"
                },
                {
                    "paragraph": "齊紈魯縞車班班，",
                    "zhushu": "洙曰：齊紈魯縞，丗稱竒者偉，強弩之末，不能穿魯縞。桓帝𥘉，京師童謡曰“車班班，入河間”者，言上將崩，乗輿班班入河間迎靈帝。○夢符曰：右按前漢志：“齊織作永紈綺，繍純麗之物。”○師古曰：氷，謂布帛之細，其色鮮潔如氷也。紈，素也。○饒曰：山東出厚繒，商販不絶也。"
                },
                {
                    "paragraph": "男耕女桑不相失。",
                    "zhushu": "洙曰：揚子：男子畒，婦人桑。○梅曰：言民不失其業也。"
                },
                {
                    "paragraph": "宫中聖人奏雲門，",
                    "zhushu": "洙曰：周礼大司樂：歌大吕，舞雲門，以祀天神。"
                },
                {
                    "paragraph": "天下朋友皆膠漆。",
                    "zhushu": "洙曰：後漢：陳重、雷義爲友，語曰：“膠𣾰自謂堅，不如雷与陳。”劉孝標絶交論：道恊交膠𣾰。○歐曰：以信義相交接也。"
                },
                {
                    "paragraph": "百餘年間未災変，叔孫礼樂蕭何律。",
                    "zhushu": "洙曰：楊雄解嘲：“叔孫通起於枹鼔之間，解甲投戈，遂作君臣之儀，得也。聖漢權制，而蕭何造律，宜也。”"
                },
                {
                    "paragraph": "豈聞一絹直萬錢，",
                    "zhushu": "蘇曰：河平元年，絹毎端直八千。至開元，子美言万錢，其凶荒不言，何知？"
                },
                {
                    "paragraph": "有田種糓今流血。洛陽宫殿燒焚盡，",
                    "zhushu": "洙曰：安史之乱，民困於役而不得耕桑，長安宫殿、九廟，焚燒畧尽。"
                },
                {
                    "paragraph": "宗廟新除狐兎穴。",
                    "zhushu": "洙曰：張孟陽七哀詩：“園寢化爲墟，周墉無遺堵。狐兎窟其中，蕪穢不復掃。”○蘇曰：郭佐近除宫苑荆𣗥，狐狸窟穴，尚未持平。"
                },
                {
                    "paragraph": "傷心不忍問𦒿舊，",
                    "zhushu": "蘇曰：劉璣重過故郷，井邑遷移，田園荒廢，駐馬傷心之乆，不復更問𦒿舊。"
                },
                {
                    "paragraph": "復恐𥘉從乱離說。小臣魯鈍無所能，",
                    "zhushu": "洙曰：劉公幹：“小臣信頑魯，僶、俛安能返。”"
                },
                {
                    "paragraph": "朝廷記識蒙禄秩。周宣中興望我皇，灑血江漢長衰疾。",
                    "zhushu": "洙曰：長，一作“身”。宣王承厲王之乱，復修文、武之業，周道復興。○師曰：百餘年間未災変，謂禄山未反。叔孫通爲髙祖制礼，蕭何定律令。當是時，礼樂律令修明，開元之治，幾於三代。及罷九齡，相李林甫，生事逺夷，中國消耗。禄山一叛，舉前日礼樂法律屯壞而弃之。玄宗於是時，雖欲奏雲門於宫中，豈可得哉？林甫、囯忠、禄山之徒，平昔相遊從，一旦反目，操戈相逐，雖欲如向者膠𣾰之堅，豈可得哉？太宗時，米斗三錢，布帛稱是。玄宗承冨實之餘業，物價極賤，兵㒷以來，一絹直万錢。前日種糓之地，今鞠而爲戰埸。東都宫殿尽煨烬，宗廟失守，狐兎成群，令人傷心痛者，不忍道及乱離時事。甫自頋魯鈍无能，叨蒙工部禄秩，足認朝廷不即棄捐，唯以周宣中㒷之功，仰望其君，灑淚江漢之上，惓倦朝廷，无復一預朝㑹，衰疾日長，老死而後已，未甞一言話之間少忘其君。足見甫之忠勤，詩人无能及之，盖謂是也。",
                    "type": 2
                },
                {
                    "paragraph": "冬到金華山觀因得故拾遺陳公學堂",
                    "zhushu": "彦輔曰：拾遺，唐陳子昂也，少讀書於金華山。○程曰：子昂，梓州射洪人。射洪在州東南六十里。子昂未逹時，在金華山讀書，有書堂尚存。甫遊金華，因得子昂書堂，遂有此作。",
                    "type": 2
                },
                {
                    "paragraph": "涪右衆山内，",
                    "zhushu": "鄭曰：涪，扶鳩切。涪水出徼外，南入漢。"
                },
                {
                    "paragraph": "金華紫崔嵬。",
                    "zhushu": "洙曰：爾雅：“石戴土謂之崔嵬。”陸士衡：“西山何其峻，層曲鬱崔嵬。”"
                },
                {
                    "paragraph": "上有蔚藍天，",
                    "zhushu": "鄭曰：蔚，紆勿切。○師曰：金華神仙有三十六洞天、八十一福地。蔚藍天，乃洞天之名。金華山有觀，故云云。"
                },
                {
                    "paragraph": "𡸁光抱瓊臺。",
                    "zhushu": "洙曰：孫綽遊天台賦：“瓊臺中天而顧居。”○趙曰：蔚藍，則茂蔚之藍。今詩人言水曰挼藍，則天之青亦可言蔚藍。近丗韓子蒼岀沐州即事詩云：“恍然不悟身何處，水色山光尽蔚藍。”"
                },
                {
                    "paragraph": "繫舟接絶壁，杖䇿窮縈回。",
                    "zhushu": "洙曰：陸士衡：“杖䇿將咨逺。”○趙曰：謝靈運詩：晨䇿㝷絶壁。"
                },
                {
                    "paragraph": "四顧俯層巔，",
                    "zhushu": "修可曰：謝靈運：築臺基層巔。"
                },
                {
                    "paragraph": "淡然川谷開。雪嶺日色死，霜鴻有餘哀。焚香玉女跪，霧裏仙人來。",
                    "zhushu": "洙曰：曹植逺遊詩曰：靈鼇戴万丈，神嶽𠑊嵯峨。仙人翔其隅，玉女戲其阿。"
                },
                {
                    "paragraph": "陳公讀書堂，石柱仄靑苔。悲風爲我起，激洌傷雄材。",
                    "zhushu": "洙曰：古詩：浩歌正激洌。唐書：陳子昂，梓州射鴻人。苦節讀書，尤善屬文。𥘉爲感遇詩三十首，王適見而驚曰：“此子必爲天下文宗。”後詣闕上書，自稱梓州射鴻縣草莽愚臣。則天召見，竒其對，拜麟臺正字。文詞宏麗，甚爲當時所重。新書：子昂有所論著，當時以爲法。及載武后甞問“調元氣以何道”，而子昂勸后興明堂、太學，而史臣譏其以王者之事勉女主，故卒爲訕侮而不用也。○師曰：子昂遭時無明聖之君，故其才不得展。甫傷之，故云云。雖傷子昂，亦白傷也。",
                    "type": 2
                },
                {
                    "paragraph": "陳拾遺故宅",
                    "zhushu": "",
                    "type": 2
                },
                {
                    "paragraph": "拾遺平昔居，大屋尚脩椽。",
                    "zhushu": "蘇曰：郄鑒脩椽大屋，貯青眉粉質。"
                },
                {
                    "paragraph": "悠揚荒山日，慘淡故園煙。位下曷足傷，所貴者聖賢。",
                    "zhushu": "洙曰：按子昂勸后興明堂、太學，及條上利便三事，莫非賢聖之先務，具載新書。"
                },
                {
                    "paragraph": "有才繼騷雅，哲匠不比肩。",
                    "zhushu": "趙曰：子昂𥘉爲感遇詩三十首，王適見而驚曰：“必爲天下文宗。”故公此篇言江左之詩，至子昂而𥘉変，盖本乎離騷、二雅也。殷仲文云：哲匠感蕭辰。"
                },
                {
                    "paragraph": "公生揚馬後，各與日月懸。",
                    "zhushu": "洙曰：揚雄、司馬相如，皆蜀人。○蘇曰：郭沔曰：“男兒焉能乆生，一死足矣。若軰不見晁錯、紀信，名如日月懸空，誰可掩蔽？吾要明身後名，非苟冨貴之徒也。”陳後主壯之。○趙曰：使荀子貴名起於日月。○師曰：拾遺，諌官也。子昂甞爲拾遺，爵位雖卑，不足傷痛。後丗所貴於子昂者，以能諌武后爲王者之事，如興明堂、崇太斈，皆聖賢之急務。况又作感遇詩三十章，其才可継離騷、大小二雅，雖當時哲匠善爲詩者，莫與之比肩。子昂生於揚雄、司馬相如之後，時雖不同，其名與日月爭輝，固不减於二子。二子亦蜀人，故甫言及之。子昂平昔與。"
                },
                {
                    "paragraph": "同遊英俊人，多秉輔佐權。",
                    "zhushu": "洙曰：子昂與陸餘慶、王無競、房融、崔㤗、盧藏用、趙元最厚善。"
                },
                {
                    "paragraph": "彦昭超玉價，",
                    "zhushu": "洙曰：超，一作趙。○趙曰：趙彦昭以權幸進，然必有才智者，故以“超玉價”言之。"
                },
                {
                    "paragraph": "郭振起通泉。",
                    "zhushu": "洙曰：郭元振㪯進士，授通泉尉，後封代國公。餘見後。過郭代公故宅。○趙曰：元振則自通泉而往，先天二年，定䇿誅竇懷貞等，皆處相位。"
                },
                {
                    "paragraph": "到今素壁滑，",
                    "zhushu": "洙曰：湛方生曰：素壁流光。"
                },
                {
                    "paragraph": "灑翰銀鉤連。",
                    "zhushu": "洙曰：銀鉤，字勢也。索靖書勢曰：“婉若銀鉤，漂若驚鴻。”"
                },
                {
                    "paragraph": "盛事㑹一時，此堂豈千年。終古立忠義，感遇有遺編。",
                    "zhushu": "洙曰：傳言子昂死，有文集十卷，盧藏用爲之序，盛行于代。○趙曰：子昂有感遇詩曰吾觀龍変化，曰聖人不利己，曰金鼎合還丹等篇是也。○師曰：時同遊之士，多秉輔佐之權，獨子昂官不甚𩔰，至今素壁上尚有諸公墨迹存焉。以此堂經乆必壞，不足以傳後代，然忠義之名不朽者，惟感遇詩傳于天下，覽者得以觀子昂之藴矣。字躰如銀鉤屈曲，故云“灑翰銀鈎連”。",
                    "type": 2
                },
                {
                    "paragraph": "過郭代公故宅",
                    "zhushu": "彦輔日：郭震，字元振，以字𩔰，封代囯公。",
                    "type": 2
                },
                {
                    "paragraph": "豪雋𥘉未遇，其跡或脫略。",
                    "zhushu": "洙曰：江淹賦：“脫略公𡖖，跌宕文史。”○師曰：自昔豪俊之士，多不拘小莭，故云云。"
                },
                {
                    "paragraph": "代公尉通泉，放意何自若。",
                    "zhushu": "洙曰：元振尉通泉，甞盗鑄及掠賣部口，以餉遺賔客。"
                },
                {
                    "paragraph": "及夫登衮冕，直氣森噴薄。",
                    "zhushu": "洙曰：靈運吴都賦：“噴薄沸騰，寂寞長邁。”○趙曰：先天二年，郭元振以兵部尚書復同中書門下。竇懷貞等附太平公主，潜謀不順。玄宗發羽林兵。睿宗聞変，登承天門楼。元振率兵侍衛，奏上前，奉誥誅懷貞等，無它也。"
                },
                {
                    "paragraph": "磊落見異人，豈伊常情度。",
                    "zhushu": "洙曰：新書：武后与語，竒之。索文章，上宝劒篇，遂得擢用。後聘吐蕃還，上䟽言大將論欽陵請去四鎭兵卒，分十姓地爲不便。○趙曰：此專譏太平公主事，而舊注又雜之以武后召見竒之，此豈登衮冕時邪？"
                },
                {
                    "paragraph": "定䇿神龍後，宫中翕清廓。",
                    "zhushu": "洙曰：按新書：明皇之誅太平公主，元振獨領軍扈從，事定，𪧐中書十四日，以功封代囯公。○趙曰：神龍，則中宗即位改元元年，去天先二年，凡八年，而斈者毎疑之。甞論曰：“太平擅寵自中宗，而末則禍胎在神龍而下也。”"
                },
                {
                    "paragraph": "俄頃辨尊親，指揮存顧託。",
                    "zhushu": "趙曰：太平公主旣誅，則君臣之間，玄宗得尊位；父子之間，玄宗得親傳。所以感睿宗付託之意也。"
                },
                {
                    "paragraph": "群公有慙色，",
                    "zhushu": "洙曰：玄宗之舉事也，諸宰相皆走㐲外省，蕭至忠、竇懷忠等皆從逆。○趙曰：玄宗之平乱也，諸宰相皆走伏外省，獨元振㪯兵扈帝。"
                },
                {
                    "paragraph": "王室無削弱。逈出名臣上，丹靑照臺閣。",
                    "zhushu": "劉曰：玄宗封元振代囯公，𦘕像凌煙，故云云。"
                },
                {
                    "paragraph": "我行得遺跡，",
                    "zhushu": "洙曰：跡，一作址。○晏曰：遺迹，故宅也。"
                },
                {
                    "paragraph": "池館皆䟽鑿。壯公臨事斷，顧歩涕横落。髙詠寳劒篇，",
                    "zhushu": "定功曰：元振宝劒歌云：“君不見昆吾鐡治飛炎煙，紅光紫氣俱赫然。良工鍜錬凡幾年，鑄作宝劒名龍泉。龍泉顔色如霜雪，良工嗟咨歎竒絶。瑠璃玉匣吐蓮花，錯𨩐金環生明月。正逢天下無風塵，幸得用逢君子身。精光黯黯青蛇色，文章片片緑龜鱗。非直結交遊俠子，亦曽親近英雄人。何言中路遭弃捐，零落飄淪古獄邊。雖復埋沉無所用，猶能夜夜氣衝天。”○趙曰：“宝劒篇乃郭代公之竒作，所爱於武后，冝公服膺而髙詠之也。”"
                },
                {
                    "paragraph": "神交付𡨋漠。",
                    "zhushu": "修可曰：文選：“潘安仁作夏侯湛誄曰：‘心照神交，唯我与子。’”南史：“劉訏，字彦度。阮孝緒愽斈隱居，不交當丗，訏一造之，即頋以神交。”列子曰：“夢有六候：正、噩、思、覺、喜、懼。此六夢者，神所交也。”沈休文和宣城詩：“神交疲夢寐，路逺隔思存。”",
                    "type": 2
                },
                {
                    "paragraph": "詠懷古跡三首",
                    "zhushu": "同作五首，二首見陵廟門。",
                    "type": 2
                },
                {
                    "paragraph": "支離東北風塵際，",
                    "zhushu": "洙曰：莊子人間丗：“支離，䟽注云：‘形躰支離不全貌。’”○蘇曰：“徐懿老年病躰支離，漂泊万里，又值西北風塵。”○趙云：“言禄山乱時在賊也。公之在賊，或往河陽，或趍行在，或居秦，或居同谷，是爲東北風塵。”"
                },
                {
                    "paragraph": "漂泊西南天地間。",
                    "zhushu": "洙曰：“漂泊，言無定止。○趙曰：言其入蜀，往來東西川，且在夔也。"
                },
                {
                    "paragraph": "三峽樓臺淹日月，",
                    "zhushu": "洙曰：三峽，謂瞿唐、巫山、黄牛也。○趙曰：夔之上游則月峽，下游則巴峽、巫峽，此三峽也。"
                },
                {
                    "paragraph": "五溪衣服共雲山。",
                    "zhushu": "洙曰：五溪，蛮夷所居，馬援所征之地。衣服，言異制也。共雲山，言与之雜居。○薛曰：右按後漢：“威將軍劉尚擊武陵五溪蛮夷。”注：“酈元注水經云：‘武陵有五溪，謂雄溪、樠溪、酉溪、潕溪、辰溪，悉是蛮夷所居，故謂五溪蛮，皆槃瓠之子孫也。’”土俗“雄”作“熊”，“樠”作“朗”，“潕”作“武”。在今辰州界。"
                },
                {
                    "paragraph": "羯胡事主終無頼，",
                    "zhushu": "洙曰：禄山負恩也。無頼，言無所𠋣頼。"
                },
                {
                    "paragraph": "詞客哀時且未還。",
                    "zhushu": "洙曰：公自言傷時也。"
                },
                {
                    "paragraph": "庾信平生最蕭瑟，暮年詩賦動江𨵿。",
                    "zhushu": "洙曰：周書：庾信，字子山，雖位望通𩔰，常有郷關之思，乃作哀江南賦以致其意。其辝畧云：“壯士不還，寒風蕭瑟。”",
                    "type": 2
                },
                {
                    "paragraph": "揺落深知宋玉悲，",
                    "zhushu": "洙曰：宋玉，一作爲主。九辨云：悲哉，愁之爲氣也。蕭瑟𠔃草木揺落而変衰。又曰：竊獨悲此凛秋。"
                },
                {
                    "paragraph": "風流儒雅亦吾師。",
                    "zhushu": "蘇曰：江惣曰：“宋玉不惟文章亘絶，風流儒雅，自可爲後生師範。”○趙曰：言風流以樂廣、王衍爲首，儒雅則公孫弘、董仲舒。"
                },
                {
                    "paragraph": "悵望千秋一灑淚，",
                    "zhushu": "洙曰：謝靈運詩：灑淚眺連崗。"
                },
                {
                    "paragraph": "蕭條異代不同時。",
                    "zhushu": "洙曰：漢文帝見相如上林賦，恨不与之同時。"
                },
                {
                    "paragraph": "江山故宅空文藻，",
                    "zhushu": "洙曰：哀江南賦：“誅茅宋玉之宅。”○趙曰：今公尚在䕫，所賦詩乃言歸州宅耳。"
                },
                {
                    "paragraph": "雲雨荒臺豈夢思。",
                    "zhushu": "洙曰：爲玉曽賦陽臺事也。○趙曰：宋玉所言朝雲行雨，託興以言夢中事。公詩言荒臺之雲雨，豈是夢思乎？詳並見上注。"
                },
                {
                    "paragraph": "最是楚宫俱泯滅，舟人指點到今疑。",
                    "zhushu": "洙曰：疑神女事也。○趙曰：此言楚之所謂髙唐觀、朝雲廟者無有矣，後人亦疑其當時之有無，亦未可知也。",
                    "type": 2
                },
                {
                    "paragraph": "群山万壑赴荆門，生長明妃尚有村。",
                    "zhushu": "洙曰：歸州有昭君村，下有香溪，俗傳因昭君而草木皆香，故曰香溪。"
                },
                {
                    "paragraph": "一去紫臺連朔漠，",
                    "zhushu": "洙曰：江淹恨賦：“若夫明妃去時，仰天太息。紫臺稍逺，関山無極。揺風忽起，白日西匿。隴鴈少飛，岱雲寡色。望君子𠔃可期，終蕪絶於異域。”○蘇曰：王昭君臨行掩淚曰：“使妾别紫臺椒房，和親朔漢，大將軍，寕無愧恥乎？”"
                },
                {
                    "paragraph": "獨留靑塚向黃昏。",
                    "zhushu": "洙曰：昭君墓也。○薛曰：右桉圗經：昭君臺，㒷山山南二里。漢掖庭待詔王嬙，字昭君，南郡秭歸人。舊注云：邑人閔昭君不回，立臺以𥙊焉，今有昭君村。又琴操：“昭君伏毒而死，單于㪯葬之。胡中多白草，而此冡獨青。”○杜曰：“引單于旣死，子逹立，昭君謂逹曰：“將爲漢？將爲胡？”曰：“爲胡。”於是昭君服毒而死，單于㪯囯葬之。胡中多白草，而此冡獨靑，前代詞人爲作歌詩以弔之。”"
                },
                {
                    "paragraph": "𦘕圖省識春風靣，環珮空歸月夜魂。",
                    "zhushu": "薛曰：“漢元帝宫人頗多，甞令𦘕工圗之，有欲呼者，披圗以召，故宫人多行賂於𦘕工。王昭君姿容甚麗，無所苟求，工遂毀其狀。後匈奴求美女，帝以昭君充行。旣召見，帝悅之，而名字已去，遂不復留。帝怒，殺𦘕工毛延壽。”"
                },
                {
                    "paragraph": "千歳琵琶作胡語，分明怨恨曲中論。",
                    "zhushu": "洙曰：“昭君𥘉適匈奴，在路愁怨，遂於馬上彈琵琶以寄其恨，至今傳之，謂之昭君怨。”○薛曰：“右按釋名：推手向前曰琵，却手向後曰琶，因以爲名。漢遣烏孫公主，念其行道，使知音者馬上奏琵琶以慰之。歸州有昭君村。”○趙曰：“若魯変詩‘一曲琵琶馬上彈，恨声飛入單于囯’是已。”",
                    "type": 2
                },
                {
                    "paragraph": "公安縣懷古",
                    "zhushu": "魯曰：“吴大帝推蜀先主爲左將軍、荆州牧，鎮油口，即居此城。時人号備爲左公。故名其城曰公安。”",
                    "type": 2
                },
                {
                    "paragraph": "野曠吕蒙營，",
                    "zhushu": "洙曰：吴將吕蒙營於公安。○鄭曰：十二州志：吴大帝封吕蒙爲孱陵侯，居此地，故曰營。"
                },
                {
                    "paragraph": "江深劉備城。",
                    "zhushu": "洙曰：劉備曽爲荆州牧。"
                },
                {
                    "paragraph": "寒天催日短，",
                    "zhushu": "蘇曰：郡平客居多事，值寒天，鍾鼔催簷外短日。"
                },
                {
                    "paragraph": "風浪與雲平。",
                    "zhushu": "蘇曰：水雲風浪卷地，疑与雲平。一葦敢航者，丈夫之勇可見也。"
                },
                {
                    "paragraph": "灑落君臣契，",
                    "zhushu": "趙曰：言先主與諸葛也。"
                },
                {
                    "paragraph": "飛騰戰伐名。維舟𠋣前浦，長嘯一含情。",
                    "zhushu": "洙曰：阮籍見孫登，長嘯而返。",
                    "type": 2
                },
                {
                    "paragraph": "過宋貟外之問舊莊",
                    "zhushu": "",
                    "type": 2
                },
                {
                    "paragraph": "宋公舊池館，零落守",
                    "zhushu": "洙曰：一作“首”。"
                },
                {
                    "paragraph": "陽阿。",
                    "zhushu": "洙曰：阿，山阿。"
                },
                {
                    "paragraph": "枉道秖從入，吟詩許更過。",
                    "zhushu": "趙曰：凡枉道而遊者，猶任其入，况能詩者，而不許其過乎？則公自負可知矣。"
                },
                {
                    "paragraph": "淹留問𦒿老，寂寞向山河。",
                    "zhushu": "趙曰：淹留，駐迹之義。欲問𦒿老貟外平日之事，所以爲之淹留。貟外亡矣，其莊空存，對此山河，徒寂寞耳。"
                },
                {
                    "paragraph": "更識將軍樹，悲風日暮多。",
                    "zhushu": "洙曰：馮異毎所止舎，獨居樹下，軍中呼爲大樹將軍。漢光武以此多之。○師曰：陽阿乃山之南，時李貟外与弟執金吾居此，甫枉道過之，金吾已死，故有“寂寞向山河，悲風日暮多”之句。將軍樹，美金吾也。",
                    "type": 2
                },
                {
                    "paragraph": "石笋行",
                    "zhushu": "彦輔曰：成都記：石笋及林亭池石之地，雨過必有小珠，或青黄如粟者，亦有細孔，可以貫𢇁。○田曰：杜光庭石笋記云：成都子城西曰㒷義門金容坊，有通衢幾百五十歩，有石二株，挺然聳峭，髙丈餘，圍八九尺。𦒿舊傳云：其名有六，曰石笋、日蜀妃闕、曰沈犀石、曰魚鳬仙壇、曰西海之眼、曰五丁石門，皆非也。圖經云：石笋街乃先秦寺之遺址，殿宇楼臺，咸以金宝飾之，爲一代之勝㮣。後遭兵火而廢。或遇夏秋霖雨，里人猶拾珠玉異物。前蜀丞相諸葛亮命掘之，俯觀方驗測𨼆。其家有篆字，曰“蚕叢氏啓囯誓蜀之碑”。以二石柱横埋，連接鐵其中，歷代故不可毀。復鐫四字，曰“濁、歜、燭、蠲”。時人莫能曉察，惟孔明黙悟斯旨，令左古瘞之。後蜀主李雄召水相范賢，詰其所自，再掘而詳之。賢議曰：“然厥字四，其理各有所主。亥子歳，濁字可記，主其水災；寅夘年，歜字可記，主其飢饉；巳午年，燭字可記，主其火災；申酉年，蠲字可記，主稼穡充益，民物冨贍。”悉以年事推之，應驗符響。又云：蜀之城壘，方隅不正，以景測之，石笋於南北爲定，无所偏邪。今按石笋在衙西門外，僅百五十歩，二株双蹲，一南一北。北笋長一丈六尺，圍極於九尺五寸；南笋長一丈三尺，圍極於一丈二尺。南笋盖公孫𫐠時折，故長不逮北笋。○趙曰：此篇作於上元元年，是年李輔囯日離間二宫，擅權之迹甚彰，故因賦石笋而指譏李輔囯。○師曰：甫意謂此石必是古者𡖖相墓前表識，後丗妄加縁飾，以爲海眼，以蔽蒙愚俗。盖譏禄山、囯忠以微賤小臣，蒙蔽玄宗，致天宝末年之禍。然誣辝謬語，君子當致察。",
                    "type": 2
                },
                {
                    "paragraph": "君不見益州城西門，陌上石笋𩀱髙蹲。",
                    "zhushu": "鄭曰：蹲，徂尊反。○洙曰：成都記：石笋，城西門百餘歩，亦呼爲石笋隅落，相隅西南數歩，不對，各折爲五六段，相續以立，人云五丁檐，亦曰蜀王妃墓表。益州城郭皆不直此，盖正東西也。公孫𫐠時，此石折，治中從事任文公歎曰：“噫！西方智士死，吾其當之。”歳中果卒。陌，一作“街”。"
                },
                {
                    "paragraph": "古來相傳是海眼，",
                    "zhushu": "洙曰：來，一作“老”。"
                },
                {
                    "paragraph": "苔蘚食盡波濤㾗。",
                    "zhushu": "田曰：成都記：距石笋二三尺，每夏月大雨，往往䧟作土穴，泓水湛然，以竹測之，深不可及。以䋲繫石而投其下，愈投而愈無窮，凡三五日，忽然不見。嘉祐春，牛車碾地，忽䧟亦測而不能達。父老云：見此多矣，此亦甚異者，故有海眼之說云。○趙曰：按唐劉崇逺作金華子書，載海眼一事，云：北海郡國發得五銖錢，取之不盡，得一石，記云：“此是海眼。”華陽風俗記曰：蜀人曰：“我州之西，有石笋焉，天地之推，以鎮海眼，動則洪濤大濫云。"
                },
                {
                    "paragraph": "雨多往往得瑟瑟，",
                    "zhushu": "洙曰：毎雨過，人多得瑟瑟。○蒼舒曰：按博雅：瑟瑟，碧珠也。杜陽雜編：有瑟瑟幕，其色經明靈薄，無與爲比。"
                },
                {
                    "paragraph": "此事恍愡難明論。恐是昔時𡖖相墓，立石爲表今仍存。",
                    "zhushu": "洙曰：揚雄蜀王本紀云：武都丈夫化爲女子，顔色美絶，蓋山精也。蜀王納以爲妃，無幾物故。乃發卒之武都擔土，葬於成都郭中，號曰武擔。以石作鏡一梔，表其墓。華陽國志曰：王哀思之，遣五丁之武都擔土，爲妃作冡，盖地數畒，髙七丈，立石，俗今名爲石笋。"
                },
                {
                    "paragraph": "惜哉俗態好蒙蔽，",
                    "zhushu": "洙曰：莊子：蔽蒙之民。"
                },
                {
                    "paragraph": "亦如小臣媚至尊。政化錯迕失大體，",
                    "zhushu": "蘇曰：趙充國近見大臣全失爕理，政化錯迕，隂陽不時，多失大體。"
                },
                {
                    "paragraph": "坐㸔傾危受厚恩。",
                    "zhushu": "洙曰：時林甫、國忠傾覆王室，故子美此詩有所謂耳。"
                },
                {
                    "paragraph": "嗟爾石笋擅虚名，後坐未識猶駿奔。",
                    "zhushu": "洙曰：詩：駿奔走在廟。"
                },
                {
                    "paragraph": "安得壯士擲天外，",
                    "zhushu": "洙曰：梁沈約詩：安得壯士駐奔羲。○孝祥曰：漢髙祖大風歌：安得猛士𠔃守四方。"
                },
                {
                    "paragraph": "使人不疑見本根。",
                    "zhushu": "洙曰：華陽風俗錄云：蜀人曰：“我川之西有石笋焉，天植之以鎮海眼，動則江濤大濫，四方之人有來觀者，則竒而怪之。”賛皇公曰：“夫笋之爲狀也，亭亭掲峭，髙然若削，圭芒天成，神矣。今小大相因，疊至八九節，束以鐵鼓，出於人力，又何神乎？”遂命抽去鐡鼔，伺事變怪，則寂然而神怪不作。○趙曰：此八句，正以專指李輔國一内臣，而連結張妃，肅宗信任之，呼爲阿父。故公詩言“惜哉俗態好蒙蔽，亦如小臣媚至尊”者。石笋以堆石而蒙蔽於人，或指爲海眼，或指爲表墓，說終不明，正如輔國之蔽肅宗，而人信好之也。“坐㸔傾危受厚恩”，言輔國之寵𦍒也。舊注却云：是時李林甫、楊國忠用事，而公譏之，大非是。盖公乾元元年十二月一日離同谷來蜀，作此詩時，李與楊已死矣。又二公爲相，豈得云小臣哉？”",
                    "type": 2
                },
                {
                    "paragraph": "石犀行",
                    "zhushu": "魯曰：成都記：石犀在李太白廟内。",
                    "type": 2
                },
                {
                    "paragraph": "君不見秦時蜀太守，刻石立作三犀牛。",
                    "zhushu": "洙曰：華陽國志：秦孝文王以李氷爲蜀守，水作石犀五頭，以壓水精。穿石犀溪於江南，命曰犀牛里。後轉爲耕牛二頭，一在府市橋門，今所謂石牛門；一在淵中。文自前堰上分穿羊摩江灌口西，於玉女房下，自渉郵，作三石人立水中，興江神，要水竭不至足，盛不没肩。時青衣岀象山下，伏行地中，㑹江南安，觸山脇溷崖，水遯漂疾，破害舟船。歷代患氷，發卒鑿平崖，通正水道。或曰：“氷鑿崖時，水神怒，氷乃操刀入水中，乞神𨷖，迄今蒙福。”成都記亦云“石犀五”，今云“三犀牛”，未詳。"
                },
                {
                    "paragraph": "自古雖有厭聖法，",
                    "zhushu": "洙曰：匈奴傳：“上以太歳厭勝所在。”師古注：漢髙紀云：“蕭何𥘉立未央宫，以厭勝之術埋，冝然乎？”○杜曰：本朝樂史寰宇記載志云：“在市北，乃李氷所立，以厭水怪。”"
                },
                {
                    "paragraph": "天生江水向東流。",
                    "zhushu": "洙曰：向，一作“須”。襄陽白銅鞮歌：漢水向東流。又莫愁歌：河中之水向東流。"
                },
                {
                    "paragraph": "蜀人矜誇一千載，泛溢不近張儀樓。",
                    "zhushu": "洙曰：按圖經：“秦張儀築少城，在大城西。”又周地圖云：“張儀築城，屢壞，不能立。忽有一龜周旋，巫依龜行廵築，遂得立。今有龜化橋。”成都記云：“張儀樓在子城南。”又曰：“張儀樓髙一百尺，𥘉築此城，雖曰附龜，盖亦順江山之勢，正即爲耕矣，乃作此樓而定南北焉。”"
                },
                {
                    "paragraph": "今年灌口損戸口，此事或恐爲神羞。",
                    "zhushu": "洙曰：武成：“以濟兆民，無作神羞。”襄十八年：“苟捷有功，無神羞。”"
                },
                {
                    "paragraph": "終藉隄防出衆力，髙擁木石當清秋。先王作法皆正道，詭怪何得叅人謀。",
                    "zhushu": "洙曰：莊子：坂詭譎怪。又：諔絶、詭幻、㓜怪。易：人謀鬼謀。○趙曰：厭勝者，詭怪之事，爲不足慿，故水終有時而爲害。隄防者，正道，故終藉人力以爲隄防也。"
                },
                {
                    "paragraph": "嗟爾三犀不經濟，缺訛只與長川逝。",
                    "zhushu": "洙曰：語：子在川上曰：“逝者如斯夫。”○趙曰：此公之寓意於三犀，指廟堂無經濟之人。夫無經濟之用，終亦缺訛，隨長川而漂逝。乾元三年，乃吕諲、李現、李揆第五𤦺，同平章事，未幾，以罪去。"
                },
                {
                    "paragraph": "但見元氣常調和，自免洪濤恣凋瘵。",
                    "zhushu": "洙曰：曹子建詩：泛舟越洪濤。○趙曰：謂元氣之謂，特在乎得人，盖宰相以爕理隂陽爲事也。洪濤，岀晉木華海賦，云：“帝嬀巨害之丗，天綱浮橘，爲凋爲瘵，洪濤瀾汗，萬里無際。”意言汗之潢流，乃爲凋傷，療病於民矣。"
                },
                {
                    "paragraph": "安得壯士提天綱，再平水土犀奔茫。",
                    "zhushu": "洙曰：前漢李㝷傳：五行以水爲本，其精玄武婺女，天地所紀，終始所生。水爲凖，凖平。王道公正脩明，則百川理、絡脉通；偏黨失綱，則涌溢爲敗。陳蕃傳：志清天綱。舜典：咨禹女，平水𡈽。○杜曰：梁沈約云：“安得壯士駐奔羲。”",
                    "type": 2
                },
                {
                    "paragraph": "石鏡",
                    "zhushu": "洙曰：成都記：武都山精化爲女子，蜀王開明納爲妃。無幾，物故。王哀之，取武都山土築爲冡，蓋地數畒，以石鏡表其門。",
                    "type": 2
                },
                {
                    "paragraph": "蜀王將此鏡，送死至空山。冥寞憐香骨，",
                    "zhushu": "趙曰：謝東運𥙊古冡文：“号爲㝠寞君。”"
                },
                {
                    "paragraph": "提携近玉顔。",
                    "zhushu": "洙曰：選：“美者顔如玉。”"
                },
                {
                    "paragraph": "衆妃無復歎，",
                    "zhushu": "趙曰：言昔日專寵，衆妃嗟歎。今旣死矣，無復歎也。"
                },
                {
                    "paragraph": "千騎亦虚還。",
                    "zhushu": "趙曰：言送葬之騎。"
                },
                {
                    "paragraph": "獨有傷心石，埋輪月宇間。",
                    "zhushu": "洙曰：見石笋行注。○趙曰：借張綱埋輪爲證也。",
                    "type": 2
                },
                {
                    "paragraph": "琴臺",
                    "zhushu": "",
                    "type": 2
                },
                {
                    "paragraph": "茂陵多病後，",
                    "zhushu": "洙曰：相如後居茂陵，常病渇。"
                },
                {
                    "paragraph": "尚愛卓文君。",
                    "zhushu": "洙曰：文君，臨卬卓氏女，少寡，好音。相如以琴心挑之，文君夜奔相如，相如與歸成都。"
                },
                {
                    "paragraph": "酒肆人間丗，",
                    "zhushu": "洙曰：枏如旣歸成都，家居徒四壁立，乃之臨卭，賣車騎，酤酒，文君當壚，自滌器於市。"
                },
                {
                    "paragraph": "琴臺日暮雲。",
                    "zhushu": "洙曰：成都記：琴臺院，以司馬相如琴臺得名，而非相如舊臺，在浣花溪正路，金花寺北厢，號海安寺。梁蕭藻鎮蜀，増建樓臺，以俻遊觀。元魏伐蜀，下營於此，掘爲塹，得大罋二十餘口，蓋所以響琴也。隋蜀王秀更増五臺，并舊爲六。"
                },
                {
                    "paragraph": "野花留寳靨，",
                    "zhushu": "薛曰：右按楚詞天招曰：“靨輔奇牙冝𥬇焉。”○趙曰：以譬寳靨花鈿也。"
                },
                {
                    "paragraph": "蔓草見羅裙。",
                    "zhushu": "蘇曰：“江揔妻一日見庭草，作詩曰：“雨過草芊芊，連雲鎻南陌。門前吾試㸔，似妾羅裙色。”○趙曰：“言草之緑色，如見其裙也。”"
                },
                {
                    "paragraph": "歸鳯求皇意，寥寥不復聞。",
                    "zhushu": "洙曰：何遜聽琴畢，謂客曰：“吾恐伯牙絶弦之後，此意寥寥，丗不復聞，今日何期再洗吾耳也。”○杜曰：徐陵王臺新詠載相如琴臺歌云司馬相如遊臨卭，冨人卓王孫女新寡，竊於壁間窺之。相如鼔琴歌挑之：“鳯𠔃鳯𠔃歸故郷，遨遊四海求其皇。”又曰：“皇𠔃皇𠔃從我栖，得託字尾永爲妃。”則歸鳯求皇，意乃見此。"
                }
            ]
        },
        {
            "name": "時事上",
            "paragraphs": [
                {
                    "paragraph": "時事上",
                    "zhushu": "",
                    "type": 1
                },
                {
                    "paragraph": "古詩三十一首",
                    "zhushu": "",
                    "type": 2
                },
                {
                    "paragraph": "兵車行",
                    "zhushu": "洙曰：春秋有兵車之㑹。語：“不以兵車，管仲之力也。”王深父云：“雄武之君，喜驅中國之衆，以開邊服逺爲烈，而不寤其事，乃先王之罪人耳。”此詩蓋號於漢，以刺𤣥宗云。○師曰：“律詩拘於聲律，古詩拘於語句，以是詞不能逹。夫謂之行者，逹其詞而已，如古文而有韻耳。自唐陳子昻一變江左之體，而歌行暴于丗。行者，詞之遣，無所留礙，如雲行水行，曲折溶洩，不爲聲律語句之所拘，但於古詩句法中得増辭語耳。此行爲唐玄宗所作。玄宗承太宗米斗三錢之後，國家豐冨，侈心一動，遂貪邊功。𥘉用張九齡爲相，開元中號爲賢君。其後罷九齡，用李林甫、楊國忠之徒，從事吐蕃。訖唐之丗，吐蕃爲患者，玄宗實開其釁而已。",
                    "type": 2
                },
                {
                    "paragraph": "車轔轔，",
                    "zhushu": "鄭曰：“離珍切。”○洙曰：秦國風：“有車轔轔，有馬白顚。”注：“轔轔，衆車聲也。”列女傳：“衛靈公與夫人夜坐，聞車聲轔轔，至関而止。夫人曰：‘此蘧伯玉也。’”王元長曲水詩序：“暢轂埋轔轔之轍。”"
                },
                {
                    "paragraph": "馬蕭蕭，",
                    "zhushu": "洙曰：車攻詩：“蕭蕭馬鳴，悠悠斾旌。”注：“言不讙譁。”"
                },
                {
                    "paragraph": "行人弓箭各在腰。",
                    "zhushu": "蔡伯丗曰：“行人，行役之人也。”"
                },
                {
                    "paragraph": "耶孃妻子走相送，",
                    "zhushu": "彦輔曰：杜元注云：古樂府云：“不聞耶娘哭子聲，但聞黃河之水流濺濺。”"
                },
                {
                    "paragraph": "塵埃不見咸陽橋。",
                    "zhushu": "何覬曰：咸陽橋，即長安城外橋。兵行塵埃坌起，故橋爲之不見也。"
                },
                {
                    "paragraph": "牽衣頓足欄道哭，",
                    "zhushu": "鄭曰：楚人與蒲騷戰，兵行，父老牽衣哭于道。○修可曰：前漢楊惲報孫㑹宗書：“頓足起舞。”○彦輔曰：魏文帝見挽船七兄弟辭别詩：“妻子牽衣袂，落淚沾懷抱。”王温舒頓足嘆。後漢書：百姓遮道。說文曰：欄，門遮也。○師曰：頓足者，足踊於地，而爲之困頓。"
                },
                {
                    "paragraph": "哭聲直上干雲霄。",
                    "zhushu": "洙曰：孔德璋：干青霄而直上。蜀都賦：干青霄而秀出。"
                },
                {
                    "paragraph": "道旁過者問行人，行人但云㸃行頻。",
                    "zhushu": "師曰：㸃行者，漢史謂之更行，以丁籍㸃照上下，更換差役。玄宗數出兵，故頻行之法頻。"
                },
                {
                    "paragraph": "或從十五北防河，",
                    "zhushu": "師曰：防河，謂築堤備河水泛決。"
                },
                {
                    "paragraph": "便至四十西營田。",
                    "zhushu": "洙曰：防河、營田，皆役也。顔師古曰：營田，如漢趙充國献營田之策，無事則耕，有事則戰，寓兵於農之意。"
                },
                {
                    "paragraph": "去時里正",
                    "zhushu": "洙曰：里正，一里之長。○髙荷曰：里正，即今之保正也。"
                },
                {
                    "paragraph": "與褁頭，",
                    "zhushu": "鮑曰：蜀亂，兵戈不止，東川咸用老弱，俱戰亡。又括郷里少小爲之里正，與褁頭擐甲。○彦輔曰：按律䟽：“里正，掌追呼催督。”"
                },
                {
                    "paragraph": "歸來頭白還戍邊。",
                    "zhushu": "洙曰：還，一作“猶”。明逺東武吟：“少壯辭家去，窮老還入門。”○韓駒曰：古者及丁方裹頭，少年裹頭行役，及歸來，頭已白，還又屯戍邊疆，蓋言役使無已故也。"
                },
                {
                    "paragraph": "邊庭流血成海水，",
                    "zhushu": "洙曰：後漢：“卧鼓邊庭。”主父偃傳：“古之人君，一怒，必伏屍流血。”書：“血流漂杵。”楊子：“川谷流人之血。”賈𧨏過秦論：“伏屍百萬，流血漂鹵。”○彦輔曰：王隱晉書：“荀晞爲青州刺史，曰：‘斬千人，流血成川。’”"
                },
                {
                    "paragraph": "武皇開邊意未已。",
                    "zhushu": "洙曰：武，一作“我”。嚴助傳：“武帝好征伐西夷，開置邊郡。”文選云：“選將開邊。”班固曰：“武帝廣開三邊。”"
                },
                {
                    "paragraph": "君不聞，漢家山東二百州，",
                    "zhushu": "彦輔曰：按十道四蕃志：“関已東七道，凡二百一十一州。”"
                },
                {
                    "paragraph": "千村萬落生荆杞。",
                    "zhushu": "洙曰：通典：“周文帝、西魏，計州二百十有一。隋文帝改州爲郡，凡郡百九十。唐天寳初，改州爲郡，刺史爲太守，大凡都府三百二十有八。”老子：“師之所處，荆𣗥生焉。大軍之後，必有凶年。”選阮嗣宗詩：“堂上生荆𣏌。”蔡琰詩：“城郭爲山林，庭宇生荆艾。”王粲從軍：“城郭生榛𣗥。”○唐曰：落，部落也。○趙曰：此記漢以言之。舊引通典“置天下州郡”，誤矣。然言山東者，太行山之東也。昔言山東，即古之晉地，今之河北。杜牧所謂“山東言不得不王”是也。○彦輔曰：阮籍詩：“堂上生荆杞。”○師曰：甫意以武皇喻𤣥宗，是時楊國忠專權，引安禄山爲將，領漁陽突騎生事，邀功于四夷，其後反叛，山東二百州皆䧟于賊，無復唐有。𤣥宗殊不悔悟，豈不若武帝開邊不知止乎？"
                },
                {
                    "paragraph": "縱有健婦把鋤犂，",
                    "zhushu": "彦輔曰：健婦耕，則夫被征戍可知。古詩：“不能同沮溺，相隨把鋤犂。”"
                },
                {
                    "paragraph": "禾生隴畒無東西。",
                    "zhushu": "蘇曰：漢末䘮亂，禾與莠俱滿壟畒，人多迷昏，東西莫辨。○趙曰：古詩隴西行：“健婦持門戸，勝一大丈夫。”○師曰：疆場不修，禾生壠畒，不成倫理，故曰無東西也。詩云：“衡從其畒。”謂一從一衡，各有東西之辨，傷今不然。"
                },
                {
                    "paragraph": "况復秦兵耐苦戰，",
                    "zhushu": "鄭曰：耐，奴登切，又奴代切。○洙曰：秦人勇於攻戰。趙充國傳：“土地寒苦，漢馬不能冬，屯兵在武威、張掖、酒泉，萬騎以上，皆多羸痩。”師古曰：“能，讀曰耐。”○蘇曰：白起曰：“燕趙勇敵，秦兵勁𨦣耐戰，戰苦不怯陣，陣皆克勝，故関中不可不取也。”"
                },
                {
                    "paragraph": "被驅不異犬與雞。長者雖有問，役夫敢伸恨？",
                    "zhushu": "洙曰：文元年傳：“江芊怒曰：‘呼！役夫，賤者之稱。’”"
                },
                {
                    "paragraph": "且如今年冬，未休關西卒。",
                    "zhushu": "洙曰：関，一作隴。一云“役夫心益憤，如今縱得休，休爲隴西卒”。○彦輔曰：杜前言山東，後言関西，明無不用兵處也。"
                },
                {
                    "paragraph": "縣官急索租，",
                    "zhushu": "鄭曰：索，急責切。○彦輔曰：舊本云：縣官，云急索。○洙曰：霍光傳：“縣官，天子也。”宣元六王傳：“不敢指斥天子，故謂之縣官。”嚴助傳：“租稅之収，足以給乗輿之御。”前志：“衣食仰給縣官。”"
                },
                {
                    "paragraph": "租稅從何出？",
                    "zhushu": "蘇曰：孔文舉曰：“兵革未止，乆旱苗槁，民實痩乏，州縣苦於徭役，民旣空虚，租歛復何從出。”○師曰：唐置租庸調法，租出榖，庸出絹，調出兵。縣官索租甚緊，欲給関西之師，民户消耗，无所従出。况耕夫出征，田萊多荒，將何以供其求乎？"
                },
                {
                    "paragraph": "信知生男惡，反是生女好。生女猶是嫁比鄰，",
                    "zhushu": "鄭曰：比，音毗。○洙曰：王粲詩：万里猶比鄰。○趙曰：曹子建詩：万里猶比鄰。舊引爲王粲，誤矣。陳琳詩：生男愼莫㪯，生女哺冝脯。杜公以役夫之苦，故云“生男惡”也。"
                },
                {
                    "paragraph": "生男埋没随百草。",
                    "zhushu": "師曰：生男，人之所喜；生女，人之所賤。此常理也。今以生男爲惡，生女爲好，盖男兒充丁驅之戰，埋没草野，曽不如生女尚得嫁毗鄰，或時相見，此皆有所相感而激爲是言。"
                },
                {
                    "paragraph": "君不見青海頭，",
                    "zhushu": "洙曰：哥舒翰傳：築神威軍於青海上，吐蕃至，攻破之。又築城於青海中。郭元振傳：青海吐軍宻迩蘭鄯。○趙曰：時有事于吐蕃，乃青海之地，哥舒翰所立功処也。○彦輔曰：隋西域傳：吐谷渾城在青海西十五里。"
                },
                {
                    "paragraph": "古來白骨無人収。",
                    "zhushu": "洙曰：蔡文姫詩：城郭爲山林，庭宇生荆艾。白骨不知誰，縱横莫覆盖。潘安仁関中詩：肝䐉塗地，白骨交衢。王粲七哀賦：出門无所見，白骨平原滿。○趙曰：公言古來者，盖託之以興也。"
                },
                {
                    "paragraph": "新鬼煩𡨚舊鬼哭，天隂雨濕聲啾啾。",
                    "zhushu": "洙曰：声，一作悲。文二年傳：吾見新鬼大，故鬼小。王元長策秀才云：“肺石少不𡨚之民，𣗥林多夜哭之鬼。”山鬼云：猿啾啾𠔃又夜鳴，雷塡塡𠔃雨冥𡨋。劉安：蟪蛄鳴𠔃啾啾。○彦輔曰：鬼言新舊傷死者未已也。○修可曰：陳寵爲廣漢太守。先是，洛陽城南毎隂雨，堂有哭声。寵聞而疑其故，使吏按行問，還言丗乱時，此地多死亡者，而骸骨不得葬。寵尽収葬之，自是哭声遂絶。○彦輔曰：隋文帝𡻕暮登仁壽殿，宫外又聞哭声，左右報曰：“鬼哭。”○趙曰：啾字，王逸楚辝注曰：“鳴声也。”閑居賦：管啾啾而並吹。○師曰：青海軍迫近吐蕃，此邊地郡也。昔文王𣩵枯骨，當丗㱕其仁。今𤣥宗屡与吐蕃戰于青海，兵敗死者不復収葬，使新舊之鬼，或𡨚或哭，无所依㱕，其視文王之仁爲如何哉？鬼神依人而作，有所主則有所㱕，故不爲病。葬者，藏也，謂鬼神依藏于此鬼。以新舊言之，則知戰闘相仍，死者相継踵也。",
                    "type": 2
                },
                {
                    "paragraph": "悲陳陶",
                    "zhushu": "彦輔曰：唐書房琯傳：琯奉使霊武，立粛宗，因請將兵誅冦孽，収復京都。琯分爲三軍，遣楊希文將南軍，自冝壽入；劉悊將中軍，自武功入；李光進將北軍，自奉天入。琯自將中軍，爲前鋒。”○鮑曰：天宝十五年十月辛丑，房琯及禄山戰于陳陶斜，敗績。癸卯，琯又以南軍戰，敗績。公故有是詩。○蘇曰：琯之敗，唐傳作陳陶斜，杜詩作陳陶，未知孰是。琯旣敗，猶欲持重有所伺，而中人促戰，遂大敗。故後篇云：“焉得附書与我軍，忍待明年莫倉卒。”",
                    "type": 2
                },
                {
                    "paragraph": "孟冬十郡良家子，",
                    "zhushu": "洙曰：漢趙充囯始爲騎士，以六郡良家子。房琯傳：十月庚子，師次便橋。辛丑，一軍先遇賊於咸陽縣之陳壽斜，接戰，琯軍敗績。"
                },
                {
                    "paragraph": "血作陳陶澤中水。",
                    "zhushu": "洙曰：時琯用春秋車戰之法，以車二十乗，馬歩夾之。旣戰，賊順風揚塵鼓譟，牛皆震駭，因縳蒭縱火焚之，人畜燒敗。乃中使刑延恩等督戰，倉黃失據，遂及於敗。"
                },
                {
                    "paragraph": "野曠天清",
                    "zhushu": "洙曰：曠，一作“廣”。清，一作“晴”。"
                },
                {
                    "paragraph": "無戰聲，四萬義軍同日死。",
                    "zhushu": "洙曰：爲賊所傷殺者，四万餘人，存者数千而已。"
                },
                {
                    "paragraph": "羣胡歸來血洗箭，",
                    "zhushu": "洙曰：血，一作“雪”。"
                },
                {
                    "paragraph": "仍唱",
                    "zhushu": "洙曰：一云“撚箭”。"
                },
                {
                    "paragraph": "胡歌飲都市。都人廻面向北啼，日夜更望官軍至。",
                    "zhushu": "洙曰：一云“前後官軍苦如此”。王深父序云：至徳元年，宰相房琯以車師戰禄山之黨，而陳陶敗績。○趙曰：此言朔方、安西、回紇、大食兵相𦔳討賊，然夷狄之性，不无殘擾，故房琯雖䘮兵矣，都人不願胡兵討賊，只望官軍至也。○師曰：禄山焚劫暴虐，都人怨之而思唐徳，遂有“望官軍”之句。粛宗一㪯而復兩京，豈非因民謳吟思唐之心乎？",
                    "type": 2
                },
                {
                    "paragraph": "悲青坂",
                    "zhushu": "彦輔曰：王深父序云：“孔子行三軍，好謀而成。謀之未全而敢戰，所以速敗。”",
                    "type": 2
                },
                {
                    "paragraph": "我軍青坂在東門，天寒飲馬太白窟。",
                    "zhushu": "魯曰：在歧州郿縣，去長安三百里。"
                },
                {
                    "paragraph": "黃頭奚兒日向西，數騎彎弓敢馳突。",
                    "zhushu": "洙曰：匈奴傳上：“力能弯弓，尽爲甲騎。”○趙曰：前篇悲陳陶，則辛丑之敗也。此篇悲青坂，則癸卯之敗也。以兩敗各散而㱕，所以言曰“向西”。其餘散騎猶敢馳突，以言其暴掠不改也。"
                },
                {
                    "paragraph": "山雪河冰野蕭飋，青是烽煙白人骨。",
                    "zhushu": "洙曰：舞鶴賦：冰塞長河，雪滿羣山。"
                },
                {
                    "paragraph": "焉得附書與我軍，忍待明年莫倉卒。",
                    "zhushu": "趙曰：房琯戰於陳陶斜，不利，猶欲持重，而牽於邢延恩所促戰，故敗。而公詩有“忍待明年”之戒，所以重傷之也。",
                    "type": 2
                },
                {
                    "paragraph": "新安吏",
                    "zhushu": "王深父曰：乾元二年，郭子儀等九節度之師圍安慶緒于鄴。時不立元帥，以中官魚朝恩爲觀軍容宣慰使，師遂潰于城下。諸節度各還本鎮，子儀保河陽，詔畱守東都。此詩盖哀出兵之役。夫古者遣將，有推轂分閫之命。今弃師於敵也，虐至於无告，如詩之所憾，其君臣豈不刺哉？然子儀猶寛度得衆，故卒章美焉。○師曰：従新安吏以下，至无家別，乃乾元元年所作。粛宗於至徳二載改元乾元，時九節度兵圍安慶緒于相州，大敗而還。朝廷調諸郡兵益急，雖次丁尽行，秦之謫戊，无以加此。惟郭子儀能撫恤士卒，有詔畱守東都。故甫於首篇諷朝廷重困民力，未章美子儀善飬士卒。惜夫肅宗任之不專，權分于九節度，緫統不一，以至于敗也。",
                    "type": 2
                },
                {
                    "paragraph": "客行新安道，",
                    "zhushu": "洙曰：新安，地名。"
                },
                {
                    "paragraph": "喧呼聞㸃兵。",
                    "zhushu": "洙曰：古木蘭詩：“昨夜見軍帖，可汗大㸃兵。”"
                },
                {
                    "paragraph": "借問新安吏，縣小更無丁。府帖昨夜",
                    "zhushu": "洙曰：帖，一作符。夜，一作日。"
                },
                {
                    "paragraph": "下，次選中男行。中男絶短小，何以守王城。肥男有母送，痩男獨伶俜。",
                    "zhushu": "洙曰：潘安仁寡婦賦：少伶俜而偏孤。伶，音零。俜，無成單子貌。○修可曰：古猛虎行曰：“少年惶且怖，伶俜到他郷。”○鄭曰：俜，普丁切。伶俜，行不正貌。"
                },
                {
                    "paragraph": "白水暮東流，靑山猶哭聲。",
                    "zhushu": "洙曰：猶，一作聞。木蘭詩：不聞爺娘哭子聲，但聞黃河流水鳴濺濺。"
                },
                {
                    "paragraph": "莫自使眼枯，收汝淚縱橫。眼枯𨚫見骨，天地終無情。我軍取相州，",
                    "zhushu": "洙曰：取，一作至。時九莭度圍相州而師潰也。"
                },
                {
                    "paragraph": "日夕望其平。豈意賊難料，",
                    "zhushu": "蘇曰：吴起出兵，不可輕戰，賊勢難料。"
                },
                {
                    "paragraph": "歸軍星散營。",
                    "zhushu": "趙曰：乾元初，詔子儀率李光弼等九莭度兵二十万討慶緒於相州，圍之。慶緒求救於史思明，王師不利，南潰，諸莭度引還。故公今詩云云。"
                },
                {
                    "paragraph": "就粮近故壘，練卒依舊京。掘壕不到水，牧馬役亦輕。",
                    "zhushu": "洙曰：牧，一作看。世言子儀保河陽，詔留守東都。"
                },
                {
                    "paragraph": "况乃王師順，撫養甚分明。送行勿泣血，僕射如父兄。",
                    "zhushu": "鄭曰：郭子儀也。",
                    "type": 2
                },
                {
                    "paragraph": "潼𨵿吏",
                    "zhushu": "王深父曰：安禄山反，哥舒翰以潼𨵿擊賊，翰敗，禄山遂䧟長安。其後收復長安，頗増飾餘險。此詩蓋刺非其人則舉關以弃之，得其人，雖舊險亦足以恃，不必衆而持無益也。孟子所謂“也利不如人和”也。",
                    "type": 2
                },
                {
                    "paragraph": "士卒何草草，築城潼𨵿道。大城鐡不如，小城萬丈餘。",
                    "zhushu": "薛曰：右按潤州圖經：城号鐡瓮城，吴孫權所築。杜牧潤州詩：城髙鐡瓮橫強弩。文丗說曰：若湯池鐡城，無可攻之勢。"
                },
                {
                    "paragraph": "借問潼𨵿吏，修𨵿還備胡。",
                    "zhushu": "洙曰：脩，開，一作築城。"
                },
                {
                    "paragraph": "要我下馬行，",
                    "zhushu": "鄭曰：要，於宵切。"
                },
                {
                    "paragraph": "爲我指山隅。連雲列戰格，飛鳥不能踰。胡來但自守，豈復憂西都？丈人視要處，窄狹容單車。",
                    "zhushu": "蘇曰：李左車云：“井陘之道，車不得方軌，騎不得成列。”"
                },
                {
                    "paragraph": "艱難奮長㦸，千古用一夫。",
                    "zhushu": "洙曰：匈奴賛：厲長㦸勁弩之械。劒閣銘：一人荷㦸，万夫趑趄。蜀都賦：一夫守隘，萬夫莫向。淮南子：一人守隘，千夫莫何。"
                },
                {
                    "paragraph": "哀哉桃林戰，百萬化爲魚。",
                    "zhushu": "洙曰：武成：牧牛桃林之野。注：桃林，在華山東。西京付：左有崤函重險，桃林之塞。陸士衡：春言懷桑梓，無乃化爲魚。光武紀：决水灌之，百萬之衆，可使爲魚。"
                },
                {
                    "paragraph": "請囑防𨵿將，愼勿學哥舒。",
                    "zhushu": "洙曰：唐哥舒翰，突騎施首領，哥舒部落之裔也。蕃人多以部落稱，始以爲氏。翰至潼𨵿，次于靈寳縣之西原，與賊交戰。官軍南迫險峭，北臨黃河，因爲兇徒所乗，三師自相擠排，墜于河。翰與數百騎馳而西歸，爲火技歸仁執降於賊。禄山僞署翰司空，諸將光弼等皆爲書，罪翰不死莭，後爲安禄山所殺。○師曰：今肅宗旣收復兩京，儻不更選賢將，事之成敗，未可知也。故甫有“愼勿學”之句。",
                    "type": 2
                },
                {
                    "paragraph": "石壕吏",
                    "zhushu": "鄭曰：壕，胡刀切。○王深父曰：驅民之丁壯，尽置死地，而猶急其老弱，雖爲閭左之戍，不堪也。嗚呼！其時急矣哉。",
                    "type": 2
                },
                {
                    "paragraph": "暮投石壕",
                    "zhushu": "洙曰：石壕，地名。○鄭曰：澠池有二崤，東壕土崤，西爲石崤。石崤，即石壕矣。"
                },
                {
                    "paragraph": "村，有吏夜捉人。老翁踰墻走，老婦出門看。吏呼一何怒！婦啼一何苦！聽婦前致詞：三男鄴城戍。",
                    "zhushu": "洙曰：江淹飛蓋遊鄴成，王粲歌舞入鄴城。魏都也。"
                },
                {
                    "paragraph": "一男附書至，",
                    "zhushu": "洙曰：一作到。"
                },
                {
                    "paragraph": "二男新戰死。存者且偷生，",
                    "zhushu": "吕曰：李陵曰：“陵豈偷生之士？”"
                },
                {
                    "paragraph": "死者長已矣。室中更無人，所有乳下孫。孫有母未去，出入無完裙。",
                    "zhushu": "洙曰：一作孫母未便出，見吏無完裙。"
                },
                {
                    "paragraph": "老嫗力雖衰，",
                    "zhushu": "洙曰：文頴曰：幽州及漢中，皆謂嫗爲媪。"
                },
                {
                    "paragraph": "請從吏夜歸。急應河陽役，",
                    "zhushu": "沈曰：河陽，東都也。"
                },
                {
                    "paragraph": "猶得備晨炊。",
                    "zhushu": "洙曰：史：晨炊蓐食。○師曰：時三莭度屯兵於此，以禦慶緒。兵敗，無丁可抽，故老嫗請起河陽之役，以洪炊㸑而已。"
                },
                {
                    "paragraph": "夜乆語聲絶，如聞泣幽咽。天明登前途，獨與老翁别。",
                    "zhushu": "",
                    "type": 2
                },
                {
                    "paragraph": "垂老别",
                    "zhushu": "王深父曰：軍興之甚，至於老者亦介胄，則又甚於閭左之戍矣。",
                    "type": 2
                },
                {
                    "paragraph": "四郊",
                    "zhushu": "洙曰：一作“方”。"
                },
                {
                    "paragraph": "未寧靜，",
                    "zhushu": "洙曰：曲禮：四郊多壘，𡖖大夫之辱也。"
                },
                {
                    "paragraph": "垂老不得安。子孫陣亡盡，",
                    "zhushu": "蘇曰：衛隆吾宗丗業儒，值此離亂，子孫不慣操戈，陣亡皆尽。"
                },
                {
                    "paragraph": "焉用身獨完？投杖出門去，同行爲辛酸。幸有牙齒存，所悲骨髓",
                    "zhushu": "洙曰：一作“肉”。"
                },
                {
                    "paragraph": "乾。男兒旣介胄，長揖别上官。",
                    "zhushu": "洙曰：左思詩：長揖歸田廬。酈食其：長揖髙祖。"
                },
                {
                    "paragraph": "老妻卧路啼，𡻕暮衣裳單。孰知是死别，且復傷其寒。此去必不歸，",
                    "zhushu": "蘇曰：主父偃此行，斷當不復歸矣。吾吐詞與物多忤。"
                },
                {
                    "paragraph": "還聞勸加餐。",
                    "zhushu": "古詩：努力加餐飲。古辭：上言加餐食。"
                },
                {
                    "paragraph": "土門壁甚堅，杏園度亦難。",
                    "zhushu": "洙曰：史思明傳：李光弼出土門，收常山郡。郭子儀以朔方蕃漢二萬人，自土門而至常山，軍威遂振。○趙曰：時土門、杏園，設備以待史思明，時思明已殺安慶緒，自立爲帝矣。與天寳十五載潼𨵿旣潰之後，思明爲安禄山攻王門，䧟常山時事皆相逺。"
                },
                {
                    "paragraph": "勢異鄴城下，縱死時猶寛。人生有離合，豈擇衰盛",
                    "zhushu": "洙曰：一作“老”。"
                },
                {
                    "paragraph": "端。憶昔少壯日，遲廻竟長歎。",
                    "zhushu": "洙曰：鮑昭：臨路獨遲廻。"
                },
                {
                    "paragraph": "萬國盡征戍，",
                    "zhushu": "洙曰：一云東征。"
                },
                {
                    "paragraph": "烽火被岡巒。",
                    "zhushu": "洙曰：蜀都賦：岡巒糾紛。盧諶詩：岡巒挺茂樹。鮑昭：烽火入咸陽。"
                },
                {
                    "paragraph": "積屍草木腥，",
                    "zhushu": "洙曰：晉天文志：太陵中一星曰積尸，明則死人如山。○蘇曰：衛紹累年兵戈不解，積屍偏野，草木皆腥，狐驕鳥肥。"
                },
                {
                    "paragraph": "流血川原丹。",
                    "zhushu": "洙曰：楊子：川谷流人之血，原野厭人之肉。西都平原赤。"
                },
                {
                    "paragraph": "何郷爲樂土，",
                    "zhushu": "洙曰：詩：適彼樂土。"
                },
                {
                    "paragraph": "安敢尚盤桓？弃絶蓬室居，塌然摧肺肝。",
                    "zhushu": "洙曰：曹植詩：哀哉傷肺肝。又：顧念蓬室士。王仲宣：喟然傷心肝。列子曰：北宫子死，其蓬居若廣厦之䕃。○蘇曰：張約過金陵，回首淚不能止，心肝摧折。○師曰：痛念國家急難，征戍烽火，何郷不有？吾豈能獨安不慮哉。不敢盤桓，義也；塌然傷别者，仁也。詩之意不忘仁與義，此甫幾乎風雅之作矣。",
                    "type": 2
                },
                {
                    "paragraph": "無家别",
                    "zhushu": "王深父曰：“先王子惠困窮，苟推其所不忍，逹之於其所忍，則天下無敗亂之兆矣。此詩何爲作乎？”○師曰：甫詩言無家者，蓋離别不成家計爾。",
                    "type": 2
                },
                {
                    "paragraph": "寂寞天寳後，",
                    "zhushu": "魯曰：天寳，明皇年號也。"
                },
                {
                    "paragraph": "園廬但蒿藜。",
                    "zhushu": "洙曰：䘮亂，園廬殘破也。"
                },
                {
                    "paragraph": "我里百",
                    "zhushu": "洙曰：一作“萬”。"
                },
                {
                    "paragraph": "餘家，丗亂各東西。存者無消息，死者爲",
                    "zhushu": "洙曰：一作委。"
                },
                {
                    "paragraph": "塵泥。",
                    "zhushu": "蘇曰：梁竦：“賢愚貴賤，一死皆爲塵泥。造化豈有彼此之異？”"
                },
                {
                    "paragraph": "賤子因陣敗，歸來㝷舊",
                    "zhushu": "洙曰：一作故。"
                },
                {
                    "paragraph": "蹊。乆行見空巷，日瘦氣𢡖悽。",
                    "zhushu": "蘇曰：王齊累日飢，腸𢡖悽覺瘦。"
                },
                {
                    "paragraph": "但對狐與狸，竪毛怒我啼。",
                    "zhushu": "洙曰：若寒行：“熊羆對我蹲，虎豹來路啼。”言田里荒蕪，人跡罕少，惟狐狸爾。"
                },
                {
                    "paragraph": "四鄰何所有？一二老寡妻。",
                    "zhushu": "洙曰：四鄰，所居之鄰近也。人多死于征役，所居者惟寡婦爾。孟子：老而無夫曰寡。"
                },
                {
                    "paragraph": "𪧐鳥戀本枝，安辭且窮棲。",
                    "zhushu": "洙曰：安，一作敢。人情之戀故郷，如𪧐　鳥之戀本枝也，雖窮棲且安辭矣。言人情之安土也。唐太宗爲太原父老曰：“飛鳥過故郷猶躑躅，况朕少小所遊之郷里乎？”王正長“人情舊郷客，鳥思棲故林。”顔延年“刻意藉窮棲。”"
                },
                {
                    "paragraph": "方春獨荷鋤，",
                    "zhushu": "洙曰：陶濳：“雖有荷鋤倦。”○鄭曰：荷，下可切，負荷也。○蘇曰：潘勗見陸機曰：“今天下三分，兵戈騷屑，吾當獨荷鋤山谷，采芝木，養此衰朽，不復有意於丗間事也。”"
                },
                {
                    "paragraph": "日暮還灌畦。縣吏知我至，召令習鼔鞞。",
                    "zhushu": "洙曰：張景陽：“人間鼓鞞聲。”○鄭曰：府移切，又薄迷切。鞞，助鼓莭。"
                },
                {
                    "paragraph": "雖從本州役，",
                    "zhushu": "曽曰：盧諶詩：“肯謂郷曲譽，謬充本州役。”"
                },
                {
                    "paragraph": "内顧無所擕。近行止一身，逺去終轉迷。家郷旣盪盡，",
                    "zhushu": "鄭曰：盪，徒沆切。○劉曰：謝靈運：“家郷皆掃盡。”"
                },
                {
                    "paragraph": "逺近理亦齊。永痛長病母，五年委溝谿。生我不得力，",
                    "zhushu": "蘇曰：陳渉：“人言父母生我不得力。吾試慿三尺，逐秦鹿，使羣兒洗目看。”享富貴，見函谷碑。"
                },
                {
                    "paragraph": "終身兩酸嘶。人生無家别，何以爲蒸𥠖？",
                    "zhushu": "洙曰：傷不得養父母。○師曰：昔宣王中興，勞來還定安集之，而鴻鴈之民獲安其居。今肅宗中興，使民無家，而至於生無以養，死無以葬，其視周宣之安民，不亦厚顔也哉！觀甫詩，持政之美惡，皆可得而知也。",
                    "type": 2
                },
                {
                    "paragraph": "留花門",
                    "zhushu": "鮑曰：按唐志：甘州有留花門山堡，東北千里，至回鶻衙帳。是年八月，廣平王爲元帥，以朔方、吐蕃、回紇諸兵討賊。公逆知其害，故言麥倒桑折。卒曰：“花門旣須留，原野轉蕭瑟”，言其爲農桑害也。○趙曰：花門，即回紇之别名也。",
                    "type": 2
                },
                {
                    "paragraph": "北門",
                    "zhushu": "洙曰：一作方。"
                },
                {
                    "paragraph": "天驕子，飽肉氣勇決。",
                    "zhushu": "洙曰：門，一作“方”。前漢匈奴傳：單于遣使遺漢書曰：“南有大漢，北有強胡。胡者，天之驕子也，不爲小禮以自煩。”今欲與漢闓大関，取漢女爲妻，𡻕給遺酒糵萬石，稷米五千斛，雜繒萬匹，它如故約，則邊不相盗矣。又：匈奴居北邊，君王以下，咸食畜肉，　衣其皮而已矣。"
                },
                {
                    "paragraph": "髙秋馬肥徤，",
                    "zhushu": "洙曰：前漢：“匈奴漙秋馬肥，大㑹蹛林，課校人畜計。趙充國曰：‘秋馬肥，變必起矣。’李廣以臨右北平盛秋。”師古曰：“盛秋馬肥健，恐虜爲冦也。”"
                },
                {
                    "paragraph": "挾矢射漢月。自古以爲患，",
                    "zhushu": "洙曰：賛曰：書戒：“蠻夷猾夏，戎狄是膺。春秋有道，守在四夷。”乆矣，夷狄之爲患也。嚴尤曰：“匈奴爲害，所從來乆矣，未聞上丗有必征之者也。”侯應曰：“周秦以來，匈奴爲害暴桀，冦侵邊境。漢興，尤被其害。”四子講徳論：“夫匈奴者，百蠻之最強者也。天性蹇驕，習俗桀暴，賤老貴壯，氣力相髙，業在攻伐，事在獵射。兒能騎羊，走箭飛鏃云云。詩人所歌，自古患之如此也。”"
                },
                {
                    "paragraph": "詩人厭薄伐。",
                    "zhushu": "洙曰：周懿王時，王室遂衰，戎狄交侵暴虐，中國被其苦。詩人始作，疾而歌之，曰：“靡室靡家，獫狁之故。豈不曰戒，獫狁孔𣗥。”至懿王曽孫宣王，興師命將，以征伐之。詩人美大其功，曰：“薄伐獫狁，至於太原。”言遂出之。"
                },
                {
                    "paragraph": "脩徳使其來，覊縻固不絶。",
                    "zhushu": "洙曰：語：“逺人不服，脩文徳以來之。”賛曰：“其慕義而貢獻，則接之以禮譲，覊縻不絶，使曲在彼，蓋聖王制御蠻夷之常道也。”揚雄書曰：“然尚覊縻之計，不顓制也。”應劭漢官儀曰：“馬曰覊，牛曰縻，言四夷如牛馬之受覊縻也。”"
                },
                {
                    "paragraph": "胡爲傾國至，出入暗金闕。中原有驅除，隱忍用此物。",
                    "zhushu": "洙曰：王莽賛曰：“聖王之驅除云爾。”蘇林曰：“王莽爲光武驅除也。”驅逐蠲除，以待聖人也。"
                },
                {
                    "paragraph": "公主歌黃鵠，",
                    "zhushu": "洙曰：西域傳：烏孫使使獻馬，願得尚漢公主昆弟。天子問羣臣，議計曰：“必先納聘，然後遣女。”烏孫以馬千匹聘。漢元封中，遣江東王建女細君爲公主，以妻焉。賜乗輿服御物，爲備官屬侍御數百人，贈送甚盛。烏孫昆莫以爲左夫人。匈奴亦遣女妻昆莫，昆莫以爲右夫人。公主至其國，自治宫室居，𡻕時再與昆莫㑹，置酒飲食，以幣帛賜王左右貴人。昆莫年老，言語不通，公主悲愁，自爲作歌曰：“吾家嫁我𠔃天一方，逺託異國𠔃烏孫王。穹廬爲室𠔃旃爲墻，以肉爲食酪爲漿。居常土思𠔃心内傷，願爲黃鵠歸故郷。”天子聞而隣之。○趙曰：乾元元年，肅宗以㓜女寧國公主嫁回紇可汗，故云“歌黃鵠”。"
                },
                {
                    "paragraph": "君王指白日。",
                    "zhushu": "洙曰：詩大車：“謂予不信，有如皎日。”皎，白也。我言之信，有如皎然之白日，指白日以爲誓。盟約。"
                },
                {
                    "paragraph": "連雲屯左輔，百里見積雪。",
                    "zhushu": "洙曰：三輔故事：馮，輔也。翊，佐也。左輔，馮翊郡也。○趙曰：此指言回紇留左輔之爲害也。"
                },
                {
                    "paragraph": "長㦸鳥休飛，",
                    "zhushu": "蘇曰：吕布曰：“長㦸霜戈，鳥亦不能飛度，吴人何患耶？”"
                },
                {
                    "paragraph": "哀笳曉幽咽。田家最恐懼，麥倒桑枝折。",
                    "zhushu": "洙曰：講徳論：收秋則奔狐馳兎，穫刈則顚倒殪仆。驚邊杌士，屢犯蒭蕘。哥舒翰傳：吐蕃至麥熟時，率部衆至積石軍穫取，呼爲吐蕃麥。○趙曰：時殘害麥與桑，故田夫懼之。"
                },
                {
                    "paragraph": "莎苑臨清渭，",
                    "zhushu": "洙曰：莎苑，馮翊郡界。"
                },
                {
                    "paragraph": "泉香草豐㓗。",
                    "zhushu": "蘇曰：王臻至渼陂，愛其泉香，草木豐秀，遂編茅讀書，精通三傳。"
                },
                {
                    "paragraph": "渡河不用船，千騎常撇烈。",
                    "zhushu": "洙曰：一云㓕没。"
                },
                {
                    "paragraph": "胡塵踰太行，",
                    "zhushu": "洙曰：太行，山名。古詩“驅車太行道”也。"
                },
                {
                    "paragraph": "雜種抵京室。花門旣須留，原野轉蕭瑟。",
                    "zhushu": "洙曰：丘希範書：“姫漢舊邦，無取雜種。”王深父留花門序云：“肅宗之復兩京，籍回紇之師助焉。雖幸成功，而朝野更被其毒。語曰：‘人無逺慮，必有近憂。’”以天子之尊，推誠仗順，集中國之智力，滅一狂賊，豈有不足哉？不忍須臾之遲，顧引勍虜入於腹心之地，卒不危禍其社稷者僅耳。所謂飲鴆救渇，此詩蓋憂其事。其後陸䞇賀吐蕃抽軍不助討洙、泚，亦此云。",
                    "type": 2
                },
                {
                    "paragraph": "塞蘆子",
                    "zhushu": "王深父序云：徹其西備，而爭利於東，非所以固國者也。",
                    "type": 2
                },
                {
                    "paragraph": "五城何迢迢，",
                    "zhushu": "洙曰：沈存中云：“延州今有五城，說者謂舊有東、西二城，夾河薱立，商萬典郡，始展南、北、東三𨵿。乃知天寳中有五城，謂商始展，非也。”鮑曰：唐志：“延州延昌縣北有蘆子關。”又夏州注：“長慶四年，節度使李祐，築烏延、宥州、臨塞、隂河、陶子與塞蘆子，蓋五城名也。”"
                },
                {
                    "paragraph": "迢迢隔河水。邊兵盡東征，",
                    "zhushu": "洙曰：文六年，知秦之不復東征。"
                },
                {
                    "paragraph": "城内豈荆𣏌。",
                    "zhushu": "洙曰：阮嗣宗詩：“堂生荆𣏌。”"
                },
                {
                    "paragraph": "思明割懷衛，",
                    "zhushu": "洙曰：史思明，雜種胡人也。天寳十四年，隨安禄山反，河陽、懷衛盡䧟於賊。"
                },
                {
                    "paragraph": "秀巖西未已。",
                    "zhushu": "洙曰：髙秀巖，哥舒翰麾下將也。後爲思明僞河東莭度使，降肅宗帝也。"
                },
                {
                    "paragraph": "廻略大荒來，",
                    "zhushu": "洙曰：山海經曰：“大荒之中，有山，名曰大荒之山，日月所入，是謂大荒之野。”"
                },
                {
                    "paragraph": "崤凾蓋虚爾。",
                    "zhushu": "洙曰：項藉賛：“秦孝公據崤凾之固。”師古曰：“崤，謂崤山，今陜縣東二崤是也。凾谷，今桃林縣南洪溜澗是也。虚言其無備禦爾。"
                },
                {
                    "paragraph": "延州秦北戸，關防猶可𠋣。焉得一萬人，疾驅塞蘆子。歧有薛大夫，旁制山賊起。",
                    "zhushu": "洙曰：歧，一作頃。"
                },
                {
                    "paragraph": "近聞昆戎徒，爲退三百里。",
                    "zhushu": "蘇曰：蕭銑與衛人戰，日退三，一日里。"
                },
                {
                    "paragraph": "蘆關扼兩寇，深意實在此。誰能呌帝閽，胡行速如鬼。",
                    "zhushu": "洙曰：時官兵止知東討，収復河洛，而不知蘆子之可塞。公懼有乗𨻶而起者，故有此作。○滕曰：揚雄甘泉賦：選：巫咸弓，叫帝閽。",
                    "type": 2
                },
                {
                    "paragraph": "洗兵馬",
                    "zhushu": "洙曰：收京後作。",
                    "type": 2
                },
                {
                    "paragraph": "中興諸將收山東，",
                    "zhushu": "趙曰：山東，河北也。安禄山反，先䧟河北諸郡。至二京已復，慶緒奔于河。奔北之後，史思明等降，而諸郡漸復矣。故公今詩云“中興”也。"
                },
                {
                    "paragraph": "捷書日報淸晝同。河廣傳聞一葦過，",
                    "zhushu": "洙曰：衛詩：誰謂河廣，一葦航之。"
                },
                {
                    "paragraph": "胡危命在破竹中。",
                    "zhushu": "洙曰：晉杜預傳：今兵威已振，譬如破竹，数莭之後，迎刃而解，無復著手處也。"
                },
                {
                    "paragraph": "秖殘鄴城不日得，獨任朔方無限功。",
                    "zhushu": "趙曰：指言郭子儀也。素爲朔方莭度使，時專任子儀，故云。"
                },
                {
                    "paragraph": "京師皆騎汗血馬，",
                    "zhushu": "洙曰：汗血事，見前詩。"
                },
                {
                    "paragraph": "廽紇餧肉蒲萄宫。",
                    "zhushu": "洙曰：張耳傳：如以肉　餧虎，何益？三輔黃圖曰：漢有蒲萄宮。○趙曰：汗血馬，出大宛，盖胡馬也。皆騎汗血馬，以言回紇騎胡馬之多。○沈曰：餧肉，　出張耳傳“如以肉餧虎何益？”則視回紇爲虎，以言強暴爲患也。○孝祥曰：蒲萄宮，見景龍文館記，云：“中宗召近臣宴東蒲萄園，奏以宫樂”，謂此園耳。"
                },
                {
                    "paragraph": "已喜皇威淸海岱，",
                    "zhushu": "洙曰：禹貢：“海岱惟靑州。”"
                },
                {
                    "paragraph": "常思仙仗過崆峒。",
                    "zhushu": "洙曰：玉元長䇿：“崆峒有順風之請。廣成子在崆峒山，黃帝順下風膝行進而問道。”"
                },
                {
                    "paragraph": "三年笛裏關山月，",
                    "zhushu": "洙曰：虞蕩：“胡笳関下思，羗笛隴頭鳴。”○黃曰：風月者，平時可娯之物，臨風對月，足快人意。𨵿山者，家郷所在也。"
                },
                {
                    "paragraph": "萬國兵前草木風。",
                    "zhushu": "修可曰：周王襃燕歌行云“無復漢地関山月，唯有漠北薊城雲”也。○蘇曰：趙肅萬國兵革振動，如雄風偃草木，其悲聲非一。"
                },
                {
                    "paragraph": "成王功大心轉小，",
                    "zhushu": "洙曰：文王小心翼翼。時成王爲元帥。○鮑曰：乾元元年，徙封俶爲成王。"
                },
                {
                    "paragraph": "郭相謀深古來少。",
                    "zhushu": "洙曰：郭子儀也。"
                },
                {
                    "paragraph": "司徒淸鑒懸明鏡，",
                    "zhushu": "洙曰：言李光弼。"
                },
                {
                    "paragraph": "尚書氣與秋天杳。",
                    "zhushu": "洙曰：指言僕固懷㤙。○蘇曰：晏子歸，謂諸大夫曰：“司寇氣論杳若秋天明月，誰可量其逺近髙下。”○趙曰：尚書，指言王思禮。本傳：長安平，思禮先入淸宫，收東京，戰數有功，遷兵部尚書。江子之以尚書爲房琯，非是。○劉曰：按至徳元載十月，琯用車戰以敗。二載，琯罷相，卒貶琯邠州刺史。舊注作懷恩，非是。○秦曰：據本傳：復雨京，懷恩雖有功，止詔加鴻臚𡖖。其後乾元二年方召入爲工部尚書。今公詩是收復兩京後，豈却是懷恩耶？"
                },
                {
                    "paragraph": "二三豪俊爲時出，整頓乾坤濟時了。東走無復憶鱸魚，",
                    "zhushu": "彦輔曰：張翰見秋風起，乃思呉中蓴羹、鱸魚，遂命駕東歸呉，時人號爲“江東歩兵”矣。"
                },
                {
                    "paragraph": "南飛覺有安巢鳥。",
                    "zhushu": "洙曰：古詩：越鳥巢南枝。曹子建詩：願隨越鳥飜南翔。○趙曰：曹孟德詩：烏鵲南飛。"
                },
                {
                    "paragraph": "青春復隨冠冕入，紫禁正耐煙花繞。",
                    "zhushu": "趙曰：乾元元年正月，上皇授皇帝以傳國璽，此時衣冠併入而定矣，故公今詩云。紫禁，紫宫之禁也，蓋以紫微帝座得名。"
                },
                {
                    "paragraph": "鶴駕通霄鳯輦備，",
                    "zhushu": "洙曰：謝希逸：収華紫禁。○蒼舒曰：右按漢宫闕䟽：白鶴，太子之所居，凡人不得輒入。○魯曰：劉向列仙傳云：“王子喬，周靈王太子晉也。好吹笙，作鳯鳴。遊伊、洛間，道士浮丘公接上嵩山。三十餘年，後來於此山上，告桓梁曰：‘告我家，七月七日待我於緱氏山頭。’果乗白鶴駐山巔，望之不得到，舉手謝時人而去。”故後丗稱太子之駕曰鶴駕，宫曰白鶴，禁曰鶴禁。"
                },
                {
                    "paragraph": "雞鳴問寢龍樓曉。",
                    "zhushu": "洙曰：一作虬。文王丗子：雞𥘉鳴而問寢。○趙曰：文王爲太子，雞𥘉鳴至寢門外，問内竪之御者曰：“今日安否何如？”○無已，曰：文選：王融，字元長。曲水詩序曰：“儲后睿哲在躬，出龍樓而問竪，入虎闈而齒胄。”注：龍樓，漢太子門名也。○安石曰：沈文齊故安陸昭王碑文曰：“式常儲命，允膺喜選。博望之苑載暉，龍樓之門以峻。”"
                },
                {
                    "paragraph": "攀龍附鳳勢莫當，天下盡化爲侯王。",
                    "zhushu": "洙曰：楊子攀龍鱗，附鳯翼，乗天衢。時攀附而立功者，皆有恩。"
                },
                {
                    "paragraph": "汝等豈知䝉帝力，",
                    "zhushu": "洙曰：莊子曰：帝力於我何有哉？"
                },
                {
                    "paragraph": "時來不得誇身強。關中旣留蕭丞相，",
                    "zhushu": "洙曰：蕭何餉餽不絶糧道。"
                },
                {
                    "paragraph": "幕下復用張子房。",
                    "zhushu": "洙曰：髙祖曰：“運籌帷幄之中，吾不如子房。”謝宣逺張子房詩：婉婉幕中畫。"
                },
                {
                    "paragraph": "張公一生江海客，身長九尺鬚眉蒼。",
                    "zhushu": "蘇曰：謂張鎬也。蕭嵩薦之曰：“用則帝王師，不用則窮谷一叟耳。”○十朋曰：東坡云：“乆困江湖，不見偉人。昨在金山，滕元發以扁舟破巨浪，出船巍然，使人神聳，好个没興底。”○沈曰：唐舊史云：蕭昕與鎬友善，表薦之曰：“如鎬者，用之則爲王者師，不用則幽谷之叟爾。”玄宗擢鎬爲拾遺，不數年，出將入相。"
                },
                {
                    "paragraph": "徴起適遇風雲㑹，",
                    "zhushu": "洙曰：二十八將論：“咸能感㑹風雲。”"
                },
                {
                    "paragraph": "扶顚始知籌䇿良。",
                    "zhushu": "洙曰：語：“顚而不扶。”"
                },
                {
                    "paragraph": "靑袍白馬更何有，",
                    "zhushu": "定功曰：庾信哀江南賦曰：“青袍如草，白馬如練。”"
                },
                {
                    "paragraph": "後漢今周喜再昌。寸地尺天皆入貢，竒祥異瑞爭來送。不知何國致白環，",
                    "zhushu": "洙曰：丘希範書：“白環西獻，楛矢東來。”顔延年歌：“亘地稱皇，罄天作主。月毳來賔，日際奉王。”丗本曰：“舜時，西王母獻白環及佩。”"
                },
                {
                    "paragraph": "復道諸山得銀甕。",
                    "zhushu": "洙曰：禮運：“山出器車。”注：“器車，謂若銀甕丹甑。”"
                },
                {
                    "paragraph": "隱士休歌紫芝曲，",
                    "zhushu": "安石曰：皇甫謐髙士傳：“秦丗道㓕徳消，坑黜儒術，四皓於是退而作歌曰：‘莫莫髙山，深谷逶迤。曄曄紫芝，可以療飢。唐虞丗逺，吾將何歸？駟馬髙蓋，其憂甚大。富貴之畏人𠔃，不如貧賤之肆志。’乃共。”又，啇洛隱地肺山，秦滅，漢髙帝徴之不至，深入終南山，不能屈也。"
                },
                {
                    "paragraph": "詞人解撰河淸頌。",
                    "zhushu": "歐陽曰：“鮑昭，字明逺。元嘉中，河濟俱清，當時以爲美瑞，昭爲河清頌。”○趙曰：公詩言此者，是嵗旣収京，而於七月嵐州合關河、黃河三十里淸如水，蓋収京之祥，實事也。”"
                },
                {
                    "paragraph": "田家望望惜雨乾，",
                    "zhushu": "鄭曰：“居乾切。"
                },
                {
                    "paragraph": "布榖處處催春種。",
                    "zhushu": "洙曰：布榖，鳴鳩也。○趙曰：楊惲云：“田家作苦。”故對布榖催耕之鳥。"
                },
                {
                    "paragraph": "淇上健兒歸莫懶，",
                    "zhushu": "曰：時思明餘黨未殄，故衛、相等州尚留兵屯，故甫有“淇上健兒”之句。"
                },
                {
                    "paragraph": "城南思婦愁多夢。",
                    "zhushu": "洙曰：東山詩三章，言室家之望女也，婦嘆于室。"
                },
                {
                    "paragraph": "安得壯士挽天河，",
                    "zhushu": "洙曰：梁沈約詩：安得壯士馳奔波。後漢李亢九歌：安得壯士翻日車。○蘇曰：蜀相劉文静曰：“方今鼎足宇宙，鑊居𥠖氓，烏得五丁壯土，挽回天河。”洗滌天下之甲兵，車書一同，凶器長不用，皇天后土，豈不知區區之誠哉！孔明賢之。"
                },
                {
                    "paragraph": "淨洗甲兵長不用。",
                    "zhushu": "洙曰：武王伐紂，大雨洗兵。",
                    "type": 2
                },
                {
                    "paragraph": "往在",
                    "zhushu": "",
                    "type": 2
                },
                {
                    "paragraph": "往在西京時，胡來滿彤宫。",
                    "zhushu": "魯曰：胡禄山也。"
                },
                {
                    "paragraph": "中霄焚九廟，",
                    "zhushu": "洙曰：天子九廟。○趙曰：彤宫，天子之宫也。天子七廟，而王莽増爲九廟。今云九廟，以其盛者言之也。此篇首述明皇天寳十五載，安禄山䧟長安也。"
                },
                {
                    "paragraph": "雲漢爲之紅。解瓦飛十里，繐帷紛曽空。",
                    "zhushu": "洙曰：繐帷，廟中素帷也。"
                },
                {
                    "paragraph": "疚心惜木主，一一灰悲風。",
                    "zhushu": "洙曰：疚心，心如有疾也。木主，神主也。史記：武王伐紂，載木主而行。"
                },
                {
                    "paragraph": "合昏非鐡騎，清旭散錦𩦺。",
                    "zhushu": "洙曰：一云幪。○鄭曰：𩦺，亡東切，驢子也。○修可曰：古樂府紫騮馬曲：“玉鞍繡𦆑騌，金鞍覆錦幪。”錦幪，鞍帕也。"
                },
                {
                    "paragraph": "賊臣表逆節，相賀以成功。是時妃𡣕戮，連爲糞土叢。",
                    "zhushu": "洙曰：王昭君辝：“昔爲匣中玉，今爲糞土英。”"
                },
                {
                    "paragraph": "當宁䧟玉坐，",
                    "zhushu": "洙曰：玉坐，帝坐也。時禄山及吐蕃兩䧟京也，天子出奔。○趙曰：天子當宁而立。謝𤣥暉銅萑䑓詩：“玉座猶寂寞。”舊注言吐蕃䧟京邑，則代宗事，非是。玉座，帝座也。時禄山及吐蕃兩䧟京邑，天子出奔也。"
                },
                {
                    "paragraph": "白間剥𦘕蟲。",
                    "zhushu": "定功曰：何平叔景福殿賦：“皎皎白間，離之列錢。晨光内照，流景外埏。”張詵注曰：白間，牎也。以白塗之，𦘕以錢文，猶言綺䟽青𤨏之𩔖。○師曰：白間，黼扆也。𦘕蟲，𦘕雉以飾之。"
                },
                {
                    "paragraph": "不知二聖處，",
                    "zhushu": "洙曰：玄宗、肅宗。"
                },
                {
                    "paragraph": "私泣百𡻕翁。車駕旣云還，楹角歘穹崇。",
                    "zhushu": "洙曰：代宗自陜還，先修九廟。楹角，廟楹也。魯丹楹，刻桷也。○趙曰：此述肅宗至德二載復京師也。舊注又以代宗廣德元年十二月事亂之矣。左傳：丹楹，刻桷也。○師曰：歘，忽也。穹崇，髙貌。"
                },
                {
                    "paragraph": "故老復涕泗，祠官樹椅桐。",
                    "zhushu": "鄭曰：椅，於冝切，梓𩔖。○師曰：守祠之官種此木，將以興禮樂。"
                },
                {
                    "paragraph": "宏壯不如初，已見帝力雄。",
                    "zhushu": "洙曰：時屢臻䘮亂，國力凋敝，雖未及未焚之前，而已見帝力之雄矣。"
                },
                {
                    "paragraph": "前春禮郊廟，祀事親聖躬。",
                    "zhushu": "趙曰：此述乾元元年，朝享于太廟，有事于南郊也。"
                },
                {
                    "paragraph": "微軀忝近臣，",
                    "zhushu": "黃曰：甫爲拾遺諌官，得以親近天子，故曰近臣。"
                },
                {
                    "paragraph": "景從陪羣公。",
                    "zhushu": "鄭曰：景，於景切。從，才用切。○洙曰：廣徳元年，吐蕃䧟京師，代宗幸陜。是年，子儀収復，帝還京。二年春，享廟及郊。新、舊唐史皆不載甫官。○夢符曰：右按文選東都賦云：“天官景從，祲威盛容。”"
                },
                {
                    "paragraph": "登堦捧玉𠕋，",
                    "zhushu": "洙曰：玉𠕋，𠕋文也。"
                },
                {
                    "paragraph": "峩冕耿",
                    "zhushu": "洙曰：一云“聆”。"
                },
                {
                    "paragraph": "金鍾。",
                    "zhushu": "趙曰：聆，舊本作“耿”，非也。聆，盖言聆金奏也。“峩冕聆金鍾”，則奉祠者具法服也。"
                },
                {
                    "paragraph": "侍祠恧先露，",
                    "zhushu": "鄭曰：恧，女六切，慚貌。"
                },
                {
                    "paragraph": "掖垣邇濯龍。",
                    "zhushu": "洙曰：侍祠之官恧暴露，猶假濯龍門，即宗廟未至全備爾。○夢符曰：右按，後漢：“桓帝祠老子於濯龍宫，以文罽爲壇飾，黃金爲缷器，設華盖之座。”○趙曰：得預其事者爲榮，其有合預侍祠，而不幸先露，所以慙恧矣。史有先朝露，以言臣之不幸也。紫垣者，紫掖之垣也。濯龍，池名也。薛綜注載洛陽圖經曰：“濯龍，池名。”故歌曰：“濯龍望如海，河橋渡似雷。”"
                },
                {
                    "paragraph": "天子惟孝孫，五雲起九重。",
                    "zhushu": "洙曰：韓愈賀慶雲表：按沈約宋書云：“慶雲五色者，太平之應。”又據孝經援神契曰：“王者徳至山陵，則慶雲出。”○昱曰：選恩幸論：“九重奥絶。”"
                },
                {
                    "paragraph": "鏡奩換粉黛，",
                    "zhushu": "昱曰：奩，音廉，盛𣈆器，又鏡奩也。"
                },
                {
                    "paragraph": "翠羽猶䓗曨。",
                    "zhushu": "洙曰：光烈隂皇后名麗華，崩葬原陵。明帝性孝愛，追慕無已。時當謁原陵，夜夢先帝、太后如平生歡。旣寤，悲不能寐，即按曆，明旦日吉，遂率百官及故客上陵。其日降甘露於陵樹，帝令百官採取以薦。㑹畢，帝從席前伏御牀，視太后鏡奩中物，感慟悲涕，令易脂澤裝具。左右皆泣，莫能仰視。○趙曰：鏡奩，乃供后廟神御之物也。翠羽，乃飾神御之物也。出曹子建詩：“或拾翠羽。”"
                },
                {
                    "paragraph": "前者厭羯胡，",
                    "zhushu": "洙曰：明皇：“禄山䧟長安。”"
                },
                {
                    "paragraph": "後來遭犬戎。",
                    "zhushu": "洙曰：代宗：“吐蕃䧟長安。”"
                },
                {
                    "paragraph": "俎豆腐",
                    "zhushu": "洙曰：一云“臠”。"
                },
                {
                    "paragraph": "膻肉，罘罳行角弓。",
                    "zhushu": "鄭曰：罘，房尤切。罳，新慈切。○蒼舒曰：漢書文帝紀云：“七年夏六月，未央宫東闕罘罳災。”崔豹古今注云：“罘罳，屏也。罘者，復也；罳者，思也。言臣朝君至屏外，復思所奏之事於其下。”顔師古注云：“罘罳，謂連闕曲閣也，以覆重刻垣墉之處，其形罘罳然，一曰屏也。”又禮記云：“䟽屏，天子之廟飾也。”鄭注云：“屏謂之樹，今浮思也。”刻之爲雲氣蟲獸，如今闕上爲之矣。按唐蘇鶚演義稱：“罘罳，織絲爲之，輕疎浮虚，象羅網交文之狀，蓋宫殿簷户之間也。”乃引文宗實録云：“太和中，甘露之禍，羣臣奉上出殿北門，裂断罘罳而去。”又引温庭筠𥙷陳武帝與王僧辨書云“罘罳晝卷，閶闔晨開”爲證，皆非曲閤屏障之意，反以崔豹、師古之徒爲大誤。又按叚成式酉陽雜俎稱：“上林間多呼殿榱桷護雀網爲罘罳，其淺誤也如此。”乃引張揖廣雅曰：“復思謂之屏。”又，王莽性好時日小數，遣使壞渭陵、延陵園門罘罳，曰：“使民無復思漢也。”又按魚豢魏略曰“黃初三年，築諸門闕外罘罳”爲證，反以鋒網之說爲大謬。余謂二說皆通，以罘罳爲網，則結繩爲之，施於宫殿簷楹之間，如蘇鶚之說是也。以罘罳爲屏，則刻木爲之，施於城隅門闕之上，如成式之言是也。然就二說之中，叚氏之說爲長。按五行志注云：“罘罳，闕之屏也。”玉篇云：“罘罳，屏樹門外也。”又曰：“罘罳，𦊙也，但屏上彫刻爲之，其形如網𦊙之狀，故謂之罘罳，音浮思，則取其復思之義耳。漢西京罘罳，合版爲之，亦築土爲之，毎門闕殿舎前皆有焉，于今郡國㕔前亦樹之。”"
                },
                {
                    "paragraph": "安得自西極，申命空山東。盡驅詣闕下，士庶塞關中。主將曉逆順，元元歸始終。",
                    "zhushu": "趙曰：言令始終歸順，爲王之臣也。"
                },
                {
                    "paragraph": "一朝自罪己，",
                    "zhushu": "洙曰：見思聞罪己詔注。○趙曰：禹湯罪己，其興也勃焉。"
                },
                {
                    "paragraph": "萬里車書通。",
                    "zhushu": "余曰：記中庸：“天下書同文，車同軌。”後漢：“光武車書共道。”"
                },
                {
                    "paragraph": "鋒鏑供鋤犂，征伐聽所從。",
                    "zhushu": "趙曰：供鋤犂，則以兵器爲農器也。聽所從，則不復拘留之以爲征戍，而聽其所從，或爲農，或爲民也。"
                },
                {
                    "paragraph": "冗官各復業，",
                    "zhushu": "蘇曰：黃忠放：“冗官𤨏材盡歸農業，免虚耗府庫。”"
                },
                {
                    "paragraph": "土著還力農。",
                    "zhushu": "鄭曰：著，直略切。○趙曰：當用兵擾攘之際，有冗監爲官者，各令復業。土着戸口，前日失耕種者，今還力穡以爲農也。"
                },
                {
                    "paragraph": "君臣節儉足，朝野懽呼同。",
                    "zhushu": "洙曰：呼，一作娱。食貨志：“安民之道，土著爲本。”張景陽詩：“昔在東都時，朝野多歡娯。”"
                },
                {
                    "paragraph": "中興似國初，繼體如太宗。端拱納諌諍，",
                    "zhushu": "蘇曰：趙襄了清穆端拱，開納諌諍計直之臣。"
                },
                {
                    "paragraph": "和風日冲融。赤墀櫻桃枝，隱映銀絲籠。千春薦陵寢，永永垂無窮。",
                    "zhushu": "洙曰：薦桃，言奉宗廟無所窮極也。○定功曰：月令：“仲夏之月，羞以含桃，先薦寢廟。”注：櫻桃也。漢惠帝出離宫，叔孫通曰：“古者春秋甞菓，方今櫻桃可獻，願陛下出，因取櫻祧獻宗廟。”唐李綽𡻕時記：四月一日，内園准櫻桃寢廟薦訖，頒賜各有差。"
                },
                {
                    "paragraph": "京都不再火，涇渭開愁容。歸號故松栢，",
                    "zhushu": "歐曰：使京師奠枕，涇渭之民頓豁愁容，得以歸號墳墓也。"
                },
                {
                    "paragraph": "老去若飄蓬。",
                    "zhushu": "趙曰：庾信燕歌行云：“千里飄蓬無復根。”○歐曰：惟甫衰老若飄蓬，然不獲還故郷，故自傷也。",
                    "type": 2
                },
                {
                    "paragraph": "靑絲",
                    "zhushu": "",
                    "type": 2
                },
                {
                    "paragraph": "靑絲白馬誰家子，",
                    "zhushu": "洙曰：樂府有白馬篇。梁呉筠：白馬黃金覊。梁元帝：宛轉青絲鞚。○趙曰：靑絲，所以言鞚也。南史侯景傳：𥘉，大同中童謡曰：“靑絲白馬壽陽來。”及景之叛，乗白馬靑絲以應䜟。"
                },
                {
                    "paragraph": "麤豪且逐風塵起。",
                    "zhushu": "洙曰：風塵，喻亂蘺也。○鮑曰：豈懷恩之反，有從亂者也。○趙曰：風塵，多以言征戰、言盗賊。而云逐風塵，則乗此爲盗者。"
                },
                {
                    "paragraph": "不聞漢主放妃𡣕，",
                    "zhushu": "洙曰：誅貴妃也。"
                },
                {
                    "paragraph": "近靜潼関掃蜂蟻。",
                    "zhushu": "趙曰：此公戒約麄豪子之辭。"
                },
                {
                    "paragraph": "殿前兵馬破汝時，十月即爲韲粉期。",
                    "zhushu": "韲，祖稽切。○洙曰：韲粉，言破碎若韲粉也。○趙曰：告以必破亡之證也。韲粉，出莊子，云：“宋王之猛，非直驪龍也。子能得車者，必遭其睡也。使宋王而寤，子爲韲粉。”夫韲之爲言，若以爲韲；粉之爲言，散全物爲屑。舊注謂破碎若韲粉，非是。"
                },
                {
                    "paragraph": "未如面縳歸金闕，",
                    "zhushu": "洙曰：如，又作知，欲其歸降天子也。左傳：克許，許子面縳衘璧。"
                },
                {
                    "paragraph": "萬一皇恩下玉墀。",
                    "zhushu": "洙曰：時降者皆受節鎮，河北之患，自此起矣。○趙曰：教以悔過歸命，而庶幾皇恩寛宥之也。此篇。○蔡伯丗曰：以爲五谷盗賊事，其說是。按通鑑：廣徳二年，吐蕃入長安，諸軍亡卒及郷曲無頼相聚爲盗。丁巳，以太子賔客薛景仙討之。所以有“殿前兵馬破汝時”之句也。○師曰：靑絲爲絡頭。麄豪且逐風塵起，謂禄山反，不逞之徒皆起附爲亂。漢王放妃𡣕，喻肅宗誅楊貴妃，斥宫人也。近靜潼関掃蜂蟻，哥舒翰守潼関，爲賊所破，遂䧟兩京。肅宗鳩義兵，收復兩京，如掃蜂蟻。然殿前兵馬，乃神䇿軍。天子親征，羣盗望風而敗，恐碎若韲粉，不如前期背縳，歸降京師，尚有見赦之理。時賊黨來降，帝復授以節鎭。終唐之丗，藩鎭䟦扈者，蓋由此也。",
                    "type": 2
                },
                {
                    "paragraph": "近聞",
                    "zhushu": "",
                    "type": 2
                },
                {
                    "paragraph": "近聞犬戎逺遁逃，",
                    "zhushu": "洙曰：說文解字曰：赤狄，本大種也，故字犬子。匈奴聞漢兵大出，老弱奔走，歐畜産，逺遁逃。蕭望之：白狄遁逃竄伏。○趙曰：犬戎，此指言吐蕃也。"
                },
                {
                    "paragraph": "牧馬不敢侵臨洮。",
                    "zhushu": "洙曰：臨洮，郡名也。賈𧨏過秦論：胡人不敢南下而牧馬。○蘇曰：班超鎮西，醜虜屈膝，不敢南向牧馬。○趙曰：今之洮州也。"
                },
                {
                    "paragraph": "渭水逶迤白日淨，隴山蕭瑟秋雲髙。",
                    "zhushu": "趙曰：選有：紆餘、逶迤、蓊茸、蕭瑟。"
                },
                {
                    "paragraph": "崆峒五原亦無事，此庭數有關中使。",
                    "zhushu": "洙曰：言通知也。○趙曰：突厥通好也。或云：回紇等不附吐蕃，亦遣使中國。其說亦是。"
                },
                {
                    "paragraph": "似聞賛普更求親，",
                    "zhushu": "洙曰：賛普，吐蕃也。○夢符曰：右按唐吐蕃傳：其俗謂強雄曰“賛”，大夫曰“普”，故號君長賛普。今西域有籛逋者，即賛普之聲訛而爲籛逋也。○趙曰：先帝昔甞和親，以公主嫁賛普矣。吐蕃本西羗屬，其俗謂強雄曰賛，大夫號君長曰“賛普”。"
                },
                {
                    "paragraph": "舅生和好應難弃。",
                    "zhushu": "",
                    "type": 2
                },
                {
                    "paragraph": "漁陽",
                    "zhushu": "彦輔曰：時禄山平，以雍王遥領范陽、盧龍節制，而不出閣。○趙曰：按通鑑：十月，以雍王适爲天兵馬元帥。舊注以雍王受節制而不出閣，非是。",
                    "type": 2
                },
                {
                    "paragraph": "漁陽突騎猶精𨦣，",
                    "zhushu": "鮑曰：光武曰：“吾聞漁陽、上谷突騎，天下精兵。”○趙曰：此指雍王所統之兵。○修可曰：引漢光武謂馬武曰：“吾聞魚陽、上谷突騎，欲令將軍將之。”又引唐六典注：蔡邕曰：“冀州強弩，幽州突騎，天下之精也。”其說是。"
                },
                {
                    "paragraph": "赫赫雍王都節",
                    "zhushu": "洙曰：一作“前”。"
                },
                {
                    "paragraph": "制。猛將飄然恐後時，本朝不入非髙計。",
                    "zhushu": "洙曰：禄山已破，而朝廷不能革其積敝，復以盧龍授蕃鎭，故李懷仙、朱滔之屬，得以跋扈，竟不爲朝廷所有也。○蘇曰：李靖、西羗犯塞，若不深入虜庭，擣其巢穴，實非髙計。○趙曰：按編年通載：十月，雍王适大敗，史朝義，將以汴州降。十一月，薛嵩等皆以五州降。是𡻕，公在梓，聞雍王之勝，尚聞河北猶未有入朝者，故告諭諸將等，飄然而來，已爲後時，而乃不入本朝，豈髙計乎？舊注殊不考按，乃云“禄山已破，而復以盧龍受藩鎭，故李懷仙、朱滔之屬得以䟦扈”，非也。按，朱滔反，乃是徳宗建中三年，李懷光反，乃是徳宗興元元年，以雍王适爲雍王遥，李懷光爲懷仙，此皆顛倒錯亂，疑悮學者，此不得不辨也。"
                },
                {
                    "paragraph": "禄山北築雄武城，舊防敗走歸其營。繫書請問燕𦒿舊，今日何須十萬兵？",
                    "zhushu": "洙曰：按新書言禄山計天下可取，逆謀日熾，遂乃築壘范陽北，號強武，峙兵積榖。○趙曰：魯仲連繫書約矢以射聊城中也。此篇上兩句，舉往事以懲警之也。言禄山初爲走計，而竟不保耳。",
                    "type": 2
                },
                {
                    "paragraph": "黃河二首",
                    "zhushu": "鮑曰：黄河北岸海西軍，胡人髙鼻動成羣。謂吐蕃入㓂。舊注謂禄山，非也。黄河西岸是吾蜀，鄭公軍也，謂當狗之戰。舊注謂明皇、肅宗，非也。",
                    "type": 2
                },
                {
                    "paragraph": "黃河北岸海西軍，椎鼔鳴鐘天下聞。鐡馬長鳴不知數，胡人髙鼻動成羣。",
                    "zhushu": "洙曰：禄山之反，皆漁陽突騎，及所養同羅、降奚、契丹、曳落河，并誘置諸蕃，皆胡騎也。○趙曰：黄河之北，大海之西，則河北一帶之州郡也。此篇言椎鼓鳴鍾，躰面如此，至使胡人動成羣而來，斯乃罪其不能致力於禦之乎？李陵重報蘇武書云：“吟嘯成羣，聽之不覺淚下。”",
                    "type": 2
                },
                {
                    "paragraph": "黃河西岸是吾蜀，欲須供給家無粟。願驅衆庶戴君王，混一車書弃金玉。",
                    "zhushu": "洙曰：時明皇在蜀，肅宗起霊武。○趙曰：此篇憫蜀人困於供給，而終之以願君王之無侈靡也。如傳云“不寳金玉”之義。",
                    "type": 2
                },
                {
                    "paragraph": "自平",
                    "zhushu": "",
                    "type": 2
                },
                {
                    "paragraph": "自平宮中吕太一，",
                    "zhushu": "洙曰：吕太一，代宗時爲廣南市舶使，逐刺史張休而反。○蘇曰：自平宫中吕大一，丗莫曉其義，而妄者以謂唐有自平宫。偶讀玄宗實録，有宫中吕太一叛於廣南，故下有南海收珠之句。○定功曰：宫中，當作中官，見舊唐史帝紀。"
                },
                {
                    "paragraph": "收珠南海千餘日。近供生犀翡翠稀，",
                    "zhushu": "洙曰：時太一反，賦不上倛也。"
                },
                {
                    "paragraph": "復恐征戍干戈密。蠻溪豪族小動摇，",
                    "zhushu": "蘇曰：蘇漸，今黔旋蛮皃，小有揺動，亦須數年不止。兵革日平。"
                },
                {
                    "paragraph": "丗封刺史非時朝。",
                    "zhushu": "洙曰：時溪洞蛮酋㱕順者，皆丗授刺史。"
                },
                {
                    "paragraph": "蓬萊殿裏諸主將，才如伏波不得驕。",
                    "zhushu": "趙曰：言汝軰才如馬伏波，可以辦征南之事，而輒不得驕悍也。○師曰：東坡嘗云：讀杜詩不識太一之義，及覧拾遺，見有吕寕爲太一宫使，領廣南市舶，逐刺史張休而叛，乃曉太一非人名宫號也。廣連蛮洞，守官者不務懷輯，則羣蛮相率而叛，珠璣、犀象、翡翠之𩔗，所以不來貢也。自平吕太一之後，節制者得其人，是以南海收珠几三載矣。近來供貢稀少，復恐鎮守者不能懷柔，妄舉兵征誅羣蛮，此羣蛮不復來貢矣。唐太宗之時，應溪蛮來㱕者，皆封刺史，不以時朝，不比内諸侯，姑務羈縻而已，是以蛮洞畏威懷徳。盖太宗時，諸將之才，率𩔖馬援，故不敢驕慢悖命。傷今不然，昔漢馬援爲伏波將軍，羣蛮畏服。",
                    "type": 2
                },
                {
                    "paragraph": "𡻕晏行",
                    "zhushu": "",
                    "type": 2
                },
                {
                    "paragraph": "𡻕云暮矣多北風，瀟湘洞庭白雲中。漁父天寒網𦊙凍，莫徭射鴈鳴桑弓。",
                    "zhushu": "定功曰：隋地理志：長沙郡雜有夷蜑，名曰莫徭，自言其先祖有功，常免徭役，故以爲名。"
                },
                {
                    "paragraph": "去年米貴闕軍食，今年米賤大傷農。",
                    "zhushu": "洙曰：榖貴則傷民，榖賤則傷農。"
                },
                {
                    "paragraph": "髙馬逹官厭酒肉，此輩杼軸茅茨空。",
                    "zhushu": "洙曰：言在位者不知爲政，但厭酒肉而已。詩：大東小東。國困於役，而曰杼軸其空。注：言其政偏，失砥矢之道然也。"
                },
                {
                    "paragraph": "楚人重魚不重鳥，",
                    "zhushu": "洙曰：一作肉。○蘇曰：風俗通云：呉楚之人嗜魚塩，不重禽獸之肉。"
                },
                {
                    "paragraph": "汝休枉殺南飛鴻。况聞處處鬻男女，割慈忍愛還租庸。",
                    "zhushu": "洙曰：唐制：授人以口分丗業田。凡授田者，丁𡻕納粟稻，謂之租。用人之力，歳不過二十日，不役者，日爲絹三尺，謂之庸。時民力困，故於是有鬻男賣女以還租庸調者。"
                },
                {
                    "paragraph": "往日用錢捉私鑄，今許",
                    "zhushu": "洙曰：一云“來”。"
                },
                {
                    "paragraph": "鈆鍚和靑銅。刻泥爲之最易得，好惡不合長相蒙。",
                    "zhushu": "洙曰：唐制：盗鑄錢者死，没其家属。至天宝間，盗鑄益甚，雜以鐡錫，無復錢形，號公鑄者爲官盧錢。○師曰：長相蒙，謂上下相蒙蔽，無復糾察也。"
                },
                {
                    "paragraph": "萬國城頭吹𦘕角，此曲哀怨何時終？",
                    "zhushu": "",
                    "type": 2
                },
                {
                    "paragraph": "蠶榖行",
                    "zhushu": "",
                    "type": 2
                },
                {
                    "paragraph": "天下郡國向萬城，無有一城無甲兵。",
                    "zhushu": "洙曰：時盗賊充斥，天下皆用兵也。"
                },
                {
                    "paragraph": "焉得鑄甲作農器，",
                    "zhushu": "修可曰：家語載：回曰：“回願得明王聖主輔相之，使鑄㦸以爲農器。”"
                },
                {
                    "paragraph": "一寸荒田牛得耕。牛盡耕，蠶亦成。不勞列士淚滂沲，男榖女絲行復歌。",
                    "zhushu": "洙曰：揚子雲言政之思斁，而以男子畒、婦人桑爲思。至於行復歌，則人樂其政可知矣。○趙曰：烈士見平日牛不得耕，又蚕無所成，則涕淚滂沲。今也見牛耕而男榖，蚕成而女𢇁，則喜而行歌焉，乃主烈士言之也。舊注引掦子之說，自爲昏惑。○師曰：時㓂盗滿天下，男廢耕，女廢織，故傷今而思古。",
                    "type": 2
                },
                {
                    "paragraph": "折檻行",
                    "zhushu": "",
                    "type": 2
                },
                {
                    "paragraph": "嗚呼房魏不復見，秦王學士時難羡。",
                    "zhushu": "洙曰：房玄齡、魏徴也。唐書：初，太宗爲秦王，旣平天下，乃𨦣意經籍，於宫城之西開文學館，以待四方之士。於是以杜如晦、房玄齡並以本官兼弘文館學士，圖其形狀，且𩔰爵士，命褚亮爲像贊，藏之書府，號“十八學士”，給五品珍繕，分爲三番，更直𪧐　干閣下。預入閣者，時人謂之曰“登瀛洲”。"
                },
                {
                    "paragraph": "青襟胄子困泥𡍼，白馬將軍若雷電。",
                    "zhushu": "洙曰：時方貴武而賤文也。○定功曰：魏寵徳毎戰每䧟陣，与関羽交戰，射羽中額。時徳常乗白馬，羽軍，時謂“白馬將軍”。若雷電，則言馬之駿驟，大意言武人之寵幸，故其威勢如此。"
                },
                {
                    "paragraph": "千載少似朱雲人，至今折檻空嶙峋。",
                    "zhushu": "洙曰：朱雲請上方斬馬劒以斬佞臣張禹。帝怒，將雲下，欲斬之。雲攀檻，檻折。後欲理檻，帝曰：“勿理，故以旌直臣也。”○修可曰：左太冲魏都賦：“造文昌廣極棟宇之規。”榱題黮𪒡，階𨺠嶙峋。注：嶙峋，髙也。○鄭曰：嶙，離玲、珣，思遵切，深崖皃。"
                },
                {
                    "paragraph": "婁公不語宋公語，尚憶先皇容直臣。",
                    "zhushu": "洙曰：婁師徳，宋璟也。言互以正救爲心。張嘉貞代璟爲相，閱堂按：見其危言讜議，未甞不失声歎息也。",
                    "type": 2
                },
                {
                    "paragraph": "天邊行",
                    "zhushu": "",
                    "type": 2
                },
                {
                    "paragraph": "天邊老人歸未得，",
                    "zhushu": "蘇曰：陳秀漂泊西平，秋月自嘆，鴻燕皆帰，天邊老人尚困逆旅，悽愴。"
                },
                {
                    "paragraph": "日暮東臨大江哭。隴右河源不種田，胡騎羗兵入巴蜀。",
                    "zhushu": "洙曰：大曆中，吐蕃三道入寇，誡其衆曰：“吾要蜀川爲東府，連䧟郡邑，而士庶奔亡山谷。”○趙曰：廣徳元年，吐蕃䧟隴右，而河源不種矣。十二月，䧟松、維、保三州，則八邑蜀矣。"
                },
                {
                    "paragraph": "洪濤滔天風拔木，",
                    "zhushu": "洙曰：洪濤滔天，言民罹昏墊也。項王圍漢王，大風拔木。"
                },
                {
                    "paragraph": "前飛秃鶖後鴻鵠。",
                    "zhushu": "趙曰：鶖，音秋，水鳥也。"
                },
                {
                    "paragraph": "九度附書向洛陽，十年骨肉無消息。",
                    "zhushu": "師曰：甫客居天邊，遣兵馬之亂，帰郷不得，寕不悲傷？時吐蕃分爲三道入寇，一自隴右，一自河源，一自巴蜀。田畒廢而不耕，蜀中騷動，故甫思欲附鶖鶬、鴻鵠，奮飛以帰郷，蓋有所不得也。洪濤滔天風拔木，喻天下兵革不寕，民罹墊溺之患也。鶖鶬，九頭鳥。",
                    "type": 2
                },
                {
                    "paragraph": "大麥行",
                    "zhushu": "",
                    "type": 2
                },
                {
                    "paragraph": "大麥乾枯小麥黃，婦女行泣夫走藏。",
                    "zhushu": "洙曰：見崆峒小麥熟注。"
                },
                {
                    "paragraph": "東至集壁西梁洋，",
                    "zhushu": "洙曰：集、壁、梁、洋，皆蜀地州郡谷。"
                },
                {
                    "paragraph": "問誰腰鎌胡與羗？",
                    "zhushu": "趙曰：此又言吐蕃与向紇也。鮑明逺東武吟：“腰鎌刈葵藿，𠋣杖牧雞豚。”"
                },
                {
                    "paragraph": "豈無蜀兵三千人，",
                    "zhushu": "洙曰：一云千人去。"
                },
                {
                    "paragraph": "部領辛苦江山長。安得如鳥有羽翅，託身白雲還故郷。",
                    "zhushu": "師曰：古詩云：“小麥青，大麥枯，誰當獲者婦与姑，大夫何在西擊胡。”集、壁、梁、洋，四州名。時吐蕃入㓂，四州之民皆奔竄　山谷，腰鎌穫麥，惟𦍑与胡而已。時杜鴻漸以蜀兵三千遏賊衝突，江山險澁，士卒至有介胄生䖝而不得休息者，故云“部領辛苦江山長。",
                    "type": 2
                },
                {
                    "paragraph": "苦戰行",
                    "zhushu": "",
                    "type": 2
                },
                {
                    "paragraph": "苦戰身死馬將軍，自云伏波之子孫。干戈未定失壯士，",
                    "zhushu": "蘇曰：牛繪戰死，張光嘆曰：“天下未安，兵戈尚尓，遽失壯士，仰天悲悼。”○趙曰：伏波，漢馬援也。吐蕃去冬䧟松、維、保三州，則干戈豈便息邪？"
                },
                {
                    "paragraph": "使我歎恨傷精魂。",
                    "zhushu": "蘇曰：山濤曰：“嵆中散就誅，使我失精神”，歎憤而已。"
                },
                {
                    "paragraph": "去年江南討狂賊，臨江把臂難再得。别時孤雲今不飛，時獨看雲淚橫臆。",
                    "zhushu": "鮑曰：謂叚子璋戰遂州時，公与此事，送別江上，今其人死矣，故有感而作。遂州在涪江少南，故云江南也。○趙曰：倣李陵与蘇武詩曰：“良時不再至，離別在須臾。屏營衢路側，執手野踟蹰。仰視浮雲馳，奄忽互相踰。”○師曰：漢馬援爲伏波將軍，甞云：“大丈夫當死邊野，以馬革褁尸而帰。”唐馬璘讀漢書至此，嘆曰：“使吾祖勲業墜地乎？”時馬璘与吐蕃戰没，失囯家壯士，甫是以傷之。去年江南討狂賊，謂於涪江之南討叚子璋之乱也。時甫与馬將軍訣別把臂，今傷其死。狄仁傑嘗望白雲孤飛，曰：“吾親在其下。”甫悵望去年別処，見雲飛，故思其人而淚下横胷。",
                    "type": 2
                },
                {
                    "paragraph": "去秋行",
                    "zhushu": "魯曰：“時段子璋反於東川。”",
                    "type": 2
                },
                {
                    "paragraph": "去秋涪江木落時，臂搶走馬誰家兒？",
                    "zhushu": "蘇曰：王宏見陸景曰：“彼陣前臂搶走馬往來返逐者，誰家小兒得如此俊偉。”"
                },
                {
                    "paragraph": "到今不知白骨處，部曲有去皆無歸。",
                    "zhushu": "洙曰：見部曲異平生注。"
                },
                {
                    "paragraph": "遂州城中漢節在，遂州城外巴人稀。",
                    "zhushu": "鮑曰：上元二年四月，劒南節度兵馬使段子璋反，䧟緜州。遂州刺史嗣號王巨死之，節度李奐奔于城都。故詩云“遂州城中漢節在”，蓋傷之也。○趙曰：“意兵敗績而死亡者多，故有巴人稀之實。”"
                },
                {
                    "paragraph": "戰塲𡨚䰟毎夜哭，空令野營猛士悲。",
                    "zhushu": "師曰：部曲，行伍部有曲。昔漢蘇武使匈奴，凡十九年，留匈奴中，行卧常持漢節。時馬璘死於吐蕃，持節而死。巴人屯守遂州城外，吐蕃兵攻遂州，巴人死盡，故云“巴人稀”。",
                    "type": 2
                },
                {
                    "paragraph": "光禄坂行",
                    "zhushu": "",
                    "type": 2
                },
                {
                    "paragraph": "山行落日下絶壁，西望千山萬山赤。",
                    "zhushu": "洙曰：山，一作水。謝靈運：日落山照曜。"
                },
                {
                    "paragraph": "樹枝有鳥亂鳴",
                    "zhushu": "洙曰：一作“棲”。"
                },
                {
                    "paragraph": "時，暝色無人獨歸客。",
                    "zhushu": "洙曰：謝霊運：林壑歛瞑色。"
                },
                {
                    "paragraph": "馬驚不憂深谷墜，草動只怕長弓射。",
                    "zhushu": "鄭曰：食亦切。"
                },
                {
                    "paragraph": "安得更似開元中，",
                    "zhushu": "洙曰：一云開元年。鄭棨傳信記云：開元𥘉，上勵精理道，不六七月，天下大治，安西諸國悉平爲郡縣，行者不囊糧，上猶楊厲未已。"
                },
                {
                    "paragraph": "道路即今多擁隔。",
                    "zhushu": "洙曰：白日賊多，翻是長弓子弟。○鮑曰：按崔寕傳：“寳應𥘉，蜀亂，山賊乗險，道路不通。”與此詩合。",
                    "type": 2
                },
                {
                    "paragraph": "北風",
                    "zhushu": "",
                    "type": 2
                },
                {
                    "paragraph": "北風破南極，",
                    "zhushu": "洙曰：北，隂也；南，陽也。北風破南極，喻小人道長，而見君子道消也。"
                },
                {
                    "paragraph": "朱鳯日威",
                    "zhushu": "洙曰：一作“低”。"
                },
                {
                    "paragraph": "垂。",
                    "zhushu": "洙曰：喻君子不得志。"
                },
                {
                    "paragraph": "洞庭秋欲雪，鴻鴈將安歸？",
                    "zhushu": "洙曰：喻小人道盛，而君子無所歸也。○蘇曰：諸葛瑾曰：“方今南北鼎沸，東西兵革，不止，𡨋𡨋之鴻鴈，吾与汝將安歸？”○趙曰：南極，所以言楚地。北風破南極而鳯威垂，洞庭秋雪而鴻鴈安歸？此言值時如此，於是乎失所也。威垂，無氣象之貌。非惟舊注穿鑿，而近有東溪先生云：“北風悲燕，謂寇來自北，故以爲况。”不知此詩乃大曆三年作也。言吐蕃則可，豈可更言燕寇之亂王室乎？又豈有寇自北來之事乎？恐惑後斈，不得不爲之辨。"
                },
                {
                    "paragraph": "十年殺氣盛，六合人煙稀。",
                    "zhushu": "洙曰：“言碊敝也。”○蘇曰：劉述曰：“強秦旣衰，鹿走中原，劉、項並起，兵戈沸海，人煙稀少。”"
                },
                {
                    "paragraph": "吾慕漢𥘉老，時淸猶茹芝。",
                    "zhushu": "洙曰：漢𥘉老，隱者也。○蘇曰：漢𥘉老，四皓之徒也。龐徳公云：“時淸物阜，吾亦茹芝木。”○趙曰：自天寳十四年至此，十三年矣，而云“殺氣盛”，則舉其大數耳。商山四皓，避秦之亂，方漢之𥘉，可以出矣，而猶茹芝焉，則以畏禍之心未能已也。”",
                    "type": 2
                },
                {
                    "paragraph": "客從",
                    "zhushu": "",
                    "type": 2
                },
                {
                    "paragraph": "客從南溟來，遺我泉客珠。珠中有隱字，欲辨不成書。",
                    "zhushu": "趙曰：此言珠從來不易得，其中若自言之者。蓋泉客珠事。任昉述異記：“海南鮫人室，水居如魚，不廢機織，其眼泣則出珠。”鮫人即泉仙也，又名泉客。"
                },
                {
                    "paragraph": "緘之篋笥乆，以俟公家須。開視化爲血，哀今徴斂無。",
                    "zhushu": "趙曰：必用泉客珠，言其珠從眼泣所出也。至於化爲血矣，猶慮公家之徴斂而無以供之。頃與蔡伯丗同定此詩，乃爲潭州作，而東溪先生以爲安史之際，不知安史至是已滅七年矣，大非也。○師曰：此詩寓意公家徴斂，而索其所無有之物。詩云“俾出童羖”是也。",
                    "type": 2
                },
                {
                    "paragraph": "白馬",
                    "zhushu": "",
                    "type": 2
                },
                {
                    "paragraph": "白馬東北來，空鞍𩀱貫箭。可憐馬上郎，意氣今誰見？近時主將戮，中夜商",
                    "zhushu": "洙曰：商或作“傷”。"
                },
                {
                    "paragraph": "於戰。",
                    "zhushu": "蘇曰：張儀欺楚，止以商於之地。○鮑曰：商，州也。崔屬楚。楚丗家注：“在今順陽郡南郷、丹水二縣，有商城在於水中。”乃知商於爲啇州，即張儀欺楚王之地也。○趙曰：此篇記事之作。○蔡伯丗曰：乃潭州詩。主將謂崔灌也。公自潭州如長沙而逢亂。按九域志：“衡州北至州界乃潭州。”以公自南而北言之，則所見之馬爲東北來矣。東溪先生誤以主將之戮爲禄山之亂，而又以白非戰馬。昔侯景之亂，舉軍皆白馬青袍，而謂非戰馬，可乎？"
                },
                {
                    "paragraph": "䘮亂死多門，嗚呼涕如霰。",
                    "zhushu": "趙曰：“商於”當作“傷於”。按：商於，山名，在虢州，與此潭州之亂无相干，断不可取。屈原九歌哀郢篇云：“涕淫淫其如霰。”○師曰：江文通雜躰詩云：“日暮浮雲滋，握千涙如線。”梁簡文帝述覇賦：“孟夏守節，雄風吹甸。晚解䌫乎郷津，涕淫淫其若霰。”商於，楚地。此詩殆爲永王璘叛於楚而作，故有“中夜商於戰”之句。",
                    "type": 2
                },
                {
                    "paragraph": "三絶句",
                    "zhushu": "",
                    "type": 2
                },
                {
                    "paragraph": "前年渝州殺刺史，今年開州殺刺史。",
                    "zhushu": "鮑曰：崔寧傳所書山賊也。“前年渝州殺刺史”，謂叚子璋䧟綿、遂。“今年開州殺刺史”，謂徐知道之反，有乗亂者。開去成都逺，不知其故，史不書，失之。"
                },
                {
                    "paragraph": "羣盗相隨劇虎狼，",
                    "zhushu": "趙曰：張孟陽云：“賊盗如豺虎。”"
                },
                {
                    "paragraph": "食人更肯留妻子。",
                    "zhushu": "師曰：歩將呉璘殺渝州刺史劉卞以反，杜鴻漸討平之。又部卒翟封殺開州刺史蕭崇之以叛，楊子琳討平之。兩川盗賊乗𨻶而發。虎狼，喻盗賊也。劇，甚也。甫疾其亡上下之分，以爲甚於豺狼，是以有呉楚之遊。",
                    "type": 2
                },
                {
                    "paragraph": "二十一家同入蜀，唯殘一人出駱谷。",
                    "zhushu": "蘇曰：十道至云：駱谷道，西南界入洋州路。蜀將姜維出駱谷，圍長安，即此也，屬盭屋。○趙曰：魏至姜維出駱谷，圍長安，即此谷道也。"
                },
                {
                    "paragraph": "自說二女齧臂時，",
                    "zhushu": "洙曰：丗說：趙飛燕姊弟少貧微，及飛燕見召，與女弟齧而别。"
                },
                {
                    "paragraph": "廻頭却向秦雲哭。",
                    "zhushu": "帥曰：禄山亂，百姓隨玄宗入蜀，凡二十一家。後出駱谷，但存一人，飢困。蜀亂勦盡。甫聞其說，自傷，妻子皆幸免，是以回頭望蜀而哭，痛斯民之不得其所也。",
                    "type": 2
                },
                {
                    "paragraph": "殿前兵馬雖驍雄，",
                    "zhushu": "鄭曰：驍，堅堯切。"
                },
                {
                    "paragraph": "縱暴略與羗渾同。",
                    "zhushu": "洙曰：時神策軍恣横。"
                },
                {
                    "paragraph": "聞道殺人漢水上，婦女多在官軍中。",
                    "zhushu": "師曰：吐谷渾，西羗之種也。殿前兵馬：乃王師，王者之師，奉辭伐罪，以吊其民，秋毫無撓。時天子命睦璀以三千神策軍彈壓蜀中之亂，奈何神䇿軍横恣，虜掠婦女，其殘暴更甚於羗渾，百姓怨之。甫傷朝廷政治不明，縱使殿前之兵搔動良民，若此，豈所謂王師吊民伐罪者乎？"
                }
            ]
        },
        {
            "name": "時事下",
            "paragraphs": [
                {
                    "paragraph": "時事下",
                    "zhushu": "邊塞　將帥　軍旅附。",
                    "type": 1
                },
                {
                    "paragraph": "律詩四十四首",
                    "zhushu": "",
                    "type": 2
                },
                {
                    "paragraph": "巴山",
                    "zhushu": "新添。",
                    "type": 2
                },
                {
                    "paragraph": "巴山遇中使，云自陜城來。盗賊還奔突，乗輿恐未廽。天寒邵伯樹，地闊望仙臺。狼狽風塵裏，羣臣安在哉？",
                    "zhushu": "余曰：“漢武立望仙臺。”",
                    "type": 2
                },
                {
                    "paragraph": "喜逹行在所三首",
                    "zhushu": "彦輔曰：更始立光武爲蕭王，悉令罷兵詣行在所。蔡邕獨断曰：天子以四海爲家，謂所居爲行在所。時子美自京竄至鳯翔。",
                    "type": 2
                },
                {
                    "paragraph": "西憶𡵨陽信，",
                    "zhushu": "洙曰：歧陽在鳯翔西。左傳：成王有歧陽之蒐。○鄭曰：十道志：“歧陽，漢扶風杜陽之地。”"
                },
                {
                    "paragraph": "無人遂却廽。眼穿當落日，心死著寒灰。",
                    "zhushu": "洙曰：庚桑楚曰：“心若死灰。”别賦：骨肉悲而心灰。”○趙曰：𡵨陽，乃鳯翔也。公在賊中，引首西望，欲知鳯翔行在消息，惟無人可問，徒眼穿心死而已。"
                },
                {
                    "paragraph": "霧樹行相引，",
                    "zhushu": "洙曰：霧，一作茂。○師曰：言甫冒霧露奔行在。"
                },
                {
                    "paragraph": "蓮峯望或",
                    "zhushu": "洙曰：一作忽。"
                },
                {
                    "paragraph": "開。",
                    "zhushu": "洙曰：華山有蓮花峯。○趙曰：一作連峯，謂華州蓮花峯也。非是。豈有却過長之東，經同華之境而來乎？當以連山爲正。○魯曰：鮑昭詩：“連山眇雲霧。”"
                },
                {
                    "paragraph": "所親驚老瘦，辛苦賊中來。",
                    "zhushu": "洙曰：奔走憔悴，故所親驚其老瘦。漢書：師古曰：“所親，素所親任也。”",
                    "type": 2
                },
                {
                    "paragraph": "愁思胡笳夕，",
                    "zhushu": "洙曰：言䧟賊乆厭胡笳也。蔡琰：“胡笳且動，牧馬悲鳴。”胡笳動𠔃邊馬鳴。李陵○沈曰：胡笳，胡人卷芦葉吹之。一作樂。"
                },
                {
                    "paragraph": "凄凉漢苑春。",
                    "zhushu": "趙曰：胡笳，胡人所吹，則賊兵、胡火也。言漢苑春，則追思其在賊中凄凉之時也。漢儀注：養鳥獸者，通名爲苑。雖春而凄凉，言殘敝也。"
                },
                {
                    "paragraph": "生還今日事，",
                    "zhushu": "後漢：班超妺同郡曹壽妻昭上書請超曰：“丐超餘年，一得生還，復見闕庭。”"
                },
                {
                    "paragraph": "間道暫時人。",
                    "zhushu": "洙曰：間道也，言伺間𨻶之道而行。班超從間道至䟽勒。○師曰：暫時人，言不取其性命也。"
                },
                {
                    "paragraph": "司𨽻章初覩，",
                    "zhushu": "洙曰：更始以光武行司𨽻校尉，入洛陽。人見司𨽻僚属，皆歡喜不自勝。老吏或垂泣曰：“不圗今日復見漢官威儀。”由是識者皆属心焉。"
                },
                {
                    "paragraph": "南陽氣已新。",
                    "zhushu": "洙曰：後漢光武紀云：望氣者蘇伯阿爲王莽使至南陽，遥望見舂陵郭，唶曰：“氣佳哉！𣡡欎葱葱。”○黄曰：“此二句指粛宗中㒷也。”"
                },
                {
                    "paragraph": "喜心翻倒極，嗚咽淚沾巾。",
                    "zhushu": "師曰：“樂極則哀継之，此詩人抑揚之意。”",
                    "type": 2
                },
                {
                    "paragraph": "死去慿誰報，歸來始自憐。",
                    "zhushu": "洙曰：楚詞：私自憐𠔃何極。"
                },
                {
                    "paragraph": "猶瞻太白雪，喜遇武功天。",
                    "zhushu": "洙曰：太白，山也。武功，縣名，属鳯翔。○趙曰：太白山，在郿縣，鳯翔之属縣也。武功在唐不属鳯翔，但近鳯𦍤尓。公詩所以𩔰言歸行在也。○沈曰：録異記曰：“金星之精，墜於終南圭峯之西，因號爲太白。其精化爲白石，狀如美玉，常有紫氣覆之。玄宗立元廟於太寕星臨淄舊邸，取其石琢爲像焉。”"
                },
                {
                    "paragraph": "影静千官裏，心蘇七校前。",
                    "zhushu": "洙曰：公入朝鮮，當途之交，故言影静。心蘇，言憂釋而心蘇也。前漢刑法志：“京師有南北軍屯，武帝内増七校。”注：中壘、屯騎、歩兵、越騎、射声、虎賁，凢八校尉。胡騎不常置，故此言七也。"
                },
                {
                    "paragraph": "今朝漢社稷，新數中興年。",
                    "zhushu": "鄭曰：中，竹仲反。○洙曰：凡王室中否而再㒷，謂之中㒷，如周宣、漢光武時。唐有安史之乱，故云。",
                    "type": 2
                },
                {
                    "paragraph": "收京三首",
                    "zhushu": "",
                    "type": 2
                },
                {
                    "paragraph": "仙仗離丹極，",
                    "zhushu": "洙曰：謂大駕出幸。"
                },
                {
                    "paragraph": "妖星照玉除。",
                    "zhushu": "洙曰：晉天文志：“妖星：一曰彗星，二曰孛星，三曰天棓，四曰地槍，五曰天攙，六曰蚩旗，七曰天衝，八曰國星，九曰昭明，十曰司危，十一曰天欃彗，十二曰五殘，十三曰六賊，十四曰獄漢，十五曰旬始，十六曰天鋒，十七曰燭星，十八曰蓬星，十九曰長庚，二十曰四塡，二十一曰地維。”曹子建曰：“凝霜依玉除。”除，階也。說文曰：除，殿階也。西都賦曰：玉除彤庭。○師曰：言禄山䧟京闕。"
                },
                {
                    "paragraph": "須爲下殿走，",
                    "zhushu": "洙曰：丗說：“熒惑入斗，天子下殿走。”謂避乱。"
                },
                {
                    "paragraph": "不可好樓居。",
                    "zhushu": "鄭曰：好，虚到切。○洙曰：一云“得非羣盗起，難作九重居”。史武紀：公孫𡖖曰：“仙人可見，但仙人好樓居。”於是上令長安作蜚廉、桂觀，甘泉作延壽觀焉。○趙曰：史記封禪書：“仙人好樓居。”今公以仙人比天子也。○師曰：玄宗好神仙，故有好樓居之句。"
                },
                {
                    "paragraph": "暫屈汾陽駕，",
                    "zhushu": "洙曰：莊子：“堯往見四子藐姑射之山，汾水之陽。”釋文云：“案，汾水出太原，今莊生寓言也。”謝靈運從遊京口北固詩：“昔聞汾水遊，今見塵外鑣。”"
                },
                {
                    "paragraph": "聊飛燕將書。",
                    "zhushu": "洙曰：史記魯仲連傳：“燕將攻下聊城，聊城人或讒之燕。燕將懼誅，因保守聊城，不敢歸。齊田單攻聊城𡻕餘，士卒多死，而聊城不下。仲連乃爲書，約之矢，射城中遺將。將見仲連書，泣三日，猶預不能自定，喟然嘆曰：‘與人刃我，寕自刃。’乃自殺。”"
                },
                {
                    "paragraph": "依然七廟略，",
                    "zhushu": "洙曰：天子七廟。○趙曰：兵謀謂之廟略，盖謀於廟也。今詩所言，則在七廟之中所謀畧也。○師曰：謂復立宗廟也。"
                },
                {
                    "paragraph": "更與萬方初。",
                    "zhushu": "趙曰：與民更始之義。",
                    "type": 2
                },
                {
                    "paragraph": "生意甘衰白，天涯正寂寥。忽聞哀痛詔，又下聖明朝。",
                    "zhushu": "洙曰：漢武帝末年，下哀痛之詔。"
                },
                {
                    "paragraph": "羽翼懷啇老，",
                    "zhushu": "洙曰：漢髙祖時，戚夫人以寵將移動太子。吕后用張良計，召四皓，使侍太子朝。髙祖見而問之，四人各以姓名對。上曰：“煩公調護太子。”四人趍去，上指示戚夫人曰：“彼羽翼已成，難動矣。”啇老、四皓，隱於啇山。"
                },
                {
                    "paragraph": "文思憶帝堯。",
                    "zhushu": "洙曰：堯典：“放勛欽明文思安安。”又曰：“聦明文思。”鄭玄云：“敬事節用之謂欽，照臨四方之謂明，經緯天地之謂文，慮深通敏之謂思。四者皆在身之德。”○鮑曰：“乾元元年正月戊寅，上皇御宣政殿，授皇帝傳國受命宝符。公云‘羽翼懷啇老，文思憶帝堯’，謂裴冕、杜鴻漸等輔相肅宗，猶啇山四皓輔漢太子。玄宗傳授，猶堯授舜也。”"
                },
                {
                    "paragraph": "叨逢罪己日，",
                    "zhushu": "洙曰：“罪己，詔也。”傳：“臧文仲曰：‘禹湯罪己，其㒷也勃焉。’”"
                },
                {
                    "paragraph": "霑洒望青霄。",
                    "zhushu": "洙曰：“一云洒涕。”○蘇曰：青園翁曰：“秦鹿未息，四海如斯，終日洒淚沾衣，仰霄漢而已。”○師曰：“今覩粛宗能刻責𡚒勵，猶有所仰望也。”",
                    "type": 2
                },
                {
                    "paragraph": "汗馬收宮闕，",
                    "zhushu": "洙曰：漢䔥何傳：“未有汗馬之勞。”"
                },
                {
                    "paragraph": "春城鏟賊壕。",
                    "zhushu": "鄭曰：“鏟，楚醆切，平也。”○趙曰：“謂文鏟，則盡削平其迹之義也。”"
                },
                {
                    "paragraph": "賞應歌枤杜，",
                    "zhushu": "洙曰：詩：“枤杜，勞還役也。反而勞之者。”"
                },
                {
                    "paragraph": "歸及薦櫻桃。",
                    "zhushu": "洙曰：歸，一作福。禮月令：“仲夏之月，羞以含桃，先薦寢廟。即櫻桃也。今所謂朱櫻者是也。”前漢叔孫通傳：“古者有春甞果，方今櫻桃熟，可献，願陛下出，因取櫻桃献宗廟。上許之。諸果献由此興也。”"
                },
                {
                    "paragraph": "雜虜橫戈數，功臣甲第髙。",
                    "zhushu": "洙曰：“武帝爲霍去病治第。第，宅也。”甲第，甲，猶言甲乙之次第，謂第一之第。田蚡治宅甲諸第。"
                },
                {
                    "paragraph": "萬方頻送喜，無乃聖躬勞。",
                    "zhushu": "洙曰：班超傳：西域平定，薦勲祖廟，布大喜於天下。○師曰：此聖主之勲勞，人臣不冝貪大功以爲己力。諷之之辭。",
                    "type": 2
                },
                {
                    "paragraph": "收京",
                    "zhushu": "新添。",
                    "type": 2
                },
                {
                    "paragraph": "復道收京邑，兼聞殺犬戎。衣冠却扈從，車馬已還宮。剋復誠如此，扶持在數公。莫令回首地，慟哭起悲風。",
                    "zhushu": "",
                    "type": 2
                },
                {
                    "paragraph": "遣憤",
                    "zhushu": "",
                    "type": 2
                },
                {
                    "paragraph": "聞道花門將，",
                    "zhushu": "洙曰：回紇也。"
                },
                {
                    "paragraph": "論功未盡歸。自從收帝里，",
                    "zhushu": "趙曰：長安也。"
                },
                {
                    "paragraph": "誰復揔戎機。蜂蠆終懷毒，",
                    "zhushu": "洙曰：左傳：君無謂邾小，蜂蠆有毒，况國乎？○蘇曰：武黨廟記：張良謂䔥何曰：“黥布軰如蜂蠆，逐時暫親近人，其懷毒之性不革。”"
                },
                {
                    "paragraph": "雷霆可震威。",
                    "zhushu": "洙曰：賈山傳云：人主之威，非特雷霆也。震之以威，豈有不摧折者哉！○趙曰：大意以回紇助順討史朝義，恐其恃功驕暴難制，故欲早加以威，而絶其如此。"
                },
                {
                    "paragraph": "莫令鞭血地，再濕漢臣衣。",
                    "zhushu": "洙曰：時回紇恃功陵暴，此詩之作，蓋有所警也。○師曰：禄山乱，回紇以兵助討賊。其後恃功桀驁，故蜂蠆終懷毒，欲帝震之以威，無使彼再效禄山之舀京闕也。漢書云：禁中非刑人鞭血之地。鞭血地，指禁中也。花門將，即回紇之將。",
                    "type": 2
                },
                {
                    "paragraph": "西山三首",
                    "zhushu": "",
                    "type": 2
                },
                {
                    "paragraph": "夷界荒山頂，蕃州積雪邊。",
                    "zhushu": "洙曰：成都記：“西山冬夏積雪。”"
                },
                {
                    "paragraph": "築城依",
                    "zhushu": "洙曰：一作衣。"
                },
                {
                    "paragraph": "白帝，",
                    "zhushu": "洙曰：白帝城，在夔州。此西山詩，而言“築城依白帝”，恐傳者誤矣。"
                },
                {
                    "paragraph": "轉粟上青天。",
                    "zhushu": "洙曰：李白蜀道難：“難如上青天。”○趙曰：兩句通義。公孫述自號白帝，其所築城在髙山上，本曰白帝城是已。今公言髙山之上築城，依倣白帝，所以轉粟之艱難，如上青天也。"
                },
                {
                    "paragraph": "蜀將分旗鼓，",
                    "zhushu": "趙曰：以吐蕃䧟松、維、保三州，勢迫近蜀，故分旗鼓以禦之。"
                },
                {
                    "paragraph": "羗兵助",
                    "zhushu": "洙曰：一作動。"
                },
                {
                    "paragraph": "鎧鋋。",
                    "zhushu": "洙曰：一作井泉。○鄭曰：鎧，苦亥切，甲也。鋋，時連切，小矛也。"
                },
                {
                    "paragraph": "西南背和好，殺氣日相纒。",
                    "zhushu": "洙曰：時吐蕃䧟隴右。○趙曰：以吐蕃背先帝時盟好，而爲寇不已。",
                    "type": 2
                },
                {
                    "paragraph": "辛苦三城戍，長防萬里秋。",
                    "zhushu": "洙曰：明皇還蜀後，復分東西兩川爲兩節度。西山列防秋三戍，民罷于役。髙適論之，不聽。"
                },
                {
                    "paragraph": "煙塵侵火井，",
                    "zhushu": "洙曰：雪賦：“火井滅。”蜀都賦：“火井沉熒於幽泉，髙熖飛煽於天垂。”○趙曰：火井雖在卭州，大率是蜀地名，言吐蕃迫蜀中也。○孫曰：蜀志云：“火井在臨卭。”"
                },
                {
                    "paragraph": "雨雪閉松州。",
                    "zhushu": "洙曰：注見上。○趙曰：言松州已䧟，而閉於雨雪之中矣。"
                },
                {
                    "paragraph": "風動將軍幕，",
                    "zhushu": "洙曰：一云蓋。"
                },
                {
                    "paragraph": "天寒使者裘。漫山賊營壘，",
                    "zhushu": "鄭曰：漫，舊謨官切。○洙曰：漫山，言賊壘之多也。"
                },
                {
                    "paragraph": "廻首得無憂。",
                    "zhushu": "",
                    "type": 2
                },
                {
                    "paragraph": "子弟猶深入，",
                    "zhushu": "趙曰：子弟，言充兵之人也。"
                },
                {
                    "paragraph": "𨵿城未解圍。蠶崖鐵馬痩，",
                    "zhushu": "宋曰：寰宇記：“蚕崖関，在永康軍西北四十七里。”"
                },
                {
                    "paragraph": "灌口米舩稀。",
                    "zhushu": "洙曰：蚕崖関、灌口，並西山隘口地名。○趙曰：蚕崖，在西山関隘處。灌口，在今永康軍。戰馬不足充戰而瘦，米舩以舩運之，多不継而稀，此爲可憂矣，故有下句。○程曰：灌口山，在永康軍導江縣。李膺益州記云：“清水路西七里灌口，古所謂矢彭関。”"
                },
                {
                    "paragraph": "辯士安邊䇿，元戎决勝威。",
                    "zhushu": "洙曰：元戎，元帥也。史：决勝千里。"
                },
                {
                    "paragraph": "今朝烏鵲喜，",
                    "zhushu": "洙曰：西都雜記云：“乾鵲噪而行人至。”"
                },
                {
                    "paragraph": "欲報凱歌歸。",
                    "zhushu": "",
                    "type": 2
                },
                {
                    "paragraph": "警急",
                    "zhushu": "趙曰：時髙適代崔光逺領西川節度使。",
                    "type": 2
                },
                {
                    "paragraph": "才名舊楚將，妙略擁兵機。",
                    "zhushu": "趙曰：以美髙適也。"
                },
                {
                    "paragraph": "玉壘雖傳檄，",
                    "zhushu": "洙曰：傳檄，言吐蕃入㓂，檄書相聞也。"
                },
                {
                    "paragraph": "松州㑹解圍。",
                    "zhushu": "洙曰：松州在西山，正控吐蕃。○趙曰：廣德元年，吐蕃取隴右。十二月，遂亡松、維、保三州。公詩乃在未亡松州之前。"
                },
                {
                    "paragraph": "和親知計拙，公主漫無歸。",
                    "zhushu": "洙曰：見留花門注。○趙曰：吐蕃方請和，継而又叛。"
                },
                {
                    "paragraph": "青海今誰得，",
                    "zhushu": "洙曰：見贈哥舒開府詩注。"
                },
                {
                    "paragraph": "西戎實飽飛。",
                    "zhushu": "洙曰：曹公言吕布猶鷹也，飽則飛去。按新唐書：適代崔光逺爲節度，吐蕃取隴右，適出兵南鄙以牽制之。旣無功，遂亡松、維二州。○趙曰：言青海爲吐蕃所有，而其勢如鷹之飽而飛揚，不就縶紲也。",
                    "type": 2
                },
                {
                    "paragraph": "王命",
                    "zhushu": "",
                    "type": 2
                },
                {
                    "paragraph": "漢北豺狼滿，巴西道路難。",
                    "zhushu": "趙曰：漢與巴相連，盖吐蕃入寇之地。"
                },
                {
                    "paragraph": "血埋諸將甲，骨斷使臣鞍。",
                    "zhushu": "趙曰：廣德元年，使李之芳、崔倫往聘吐蕃，留不遣。虜破邠州，入奉天，天子幸陜。使臣，指李之芳、崔倫矣。骨断，則憂懼而骨欲断折之義。"
                },
                {
                    "paragraph": "牢落新燒棧，",
                    "zhushu": "洙曰：漢髙紀：“張艮說漢王燒絶棧道。”棧，即閣也，今謂之閣道。"
                },
                {
                    "paragraph": "蒼茫舊築壇。",
                    "zhushu": "洙曰：漢王齋戒，設壇場，拜韓信爲大將軍。師古曰：築土而髙曰壇，除地爲場。○趙曰：時雍王聒爲兵馬元帥，子儀副之，而禦奉天之寇，委子儀，則舊築壇指郭令公也。"
                },
                {
                    "paragraph": "深懷喻蜀意，",
                    "zhushu": "洙曰：司馬相如有喻巴蜀檄。"
                },
                {
                    "paragraph": "慟哭望王官。",
                    "zhushu": "洙曰：時叚子璋反東川，適與崔光逺逆戰，斬之。光逺不戢兵，遂大掠，至有断士女腕取金者，故民怨哭而欲聞王命也。○趙曰：司馬相如有喻巴蜀文，公止取“喻蜀”字，以言蜀父老，以望王官之至也。",
                    "type": 2
                },
                {
                    "paragraph": "征夫",
                    "zhushu": "",
                    "type": 2
                },
                {
                    "paragraph": "十室幾人在，千山空自多。路衢唯見哭，城市不聞歌。",
                    "zhushu": "洙曰：民苦役，故多怨哭。"
                },
                {
                    "paragraph": "漂梗無安地，",
                    "zhushu": "洙曰：用民如榛梗飄泊，不遑寧處。○蘇曰：宗壽己身如水上浮梗，南北無安身之地，齒豁頭白，其將柰何？○趙曰：此公自言爾。盖旅寓之人，如梗之漂蕩，於義分明。"
                },
                {
                    "paragraph": "銜枚有荷戈。",
                    "zhushu": "洙曰：漢紀：章邯夜銜枚擊項梁定陶。師古曰：銜枚者，止言語讙囂，欲令敵人不知其來也。周官有銜枚氏。枚狀如蓍，横銜之。○蘇曰：吴起中夜起，謂禆將曰：“防彼銜枚荷戈，衝突吾寨。”"
                },
                {
                    "paragraph": "官軍未通蜀，吾道竟如何？",
                    "zhushu": "",
                    "type": 2
                },
                {
                    "paragraph": "有感五首",
                    "zhushu": "",
                    "type": 2
                },
                {
                    "paragraph": "將帥䝉恩澤，兵戈有歳年。至今勞聖主，何以報皇天？白骨新交戰，雲臺舊拓邊。",
                    "zhushu": "趙曰：言新戰之兵，方横白骨，將帥必有意於拓邊，而功末立。其在雲臺畫像議功者，則是舊拓邊之功也。"
                },
                {
                    "paragraph": "乗槎斷消息，無處覔張騫。",
                    "zhushu": "洙曰：見查上似張騫注。○趙曰：言遣使吐蕃未還，所以用張騫乗槎爲喻。",
                    "type": 2
                },
                {
                    "paragraph": "幽薊餘虵豕，",
                    "zhushu": "洙曰：爲史思未平也。○趙曰：左傳曰：吴爲封豕長虵，荐食上國。餘虵豕於幽薊，則今𡻕廣德元年正月，史朝義雖滅，而未有臣服者。"
                },
                {
                    "paragraph": "乾坤尚虎狼。",
                    "zhushu": "洙曰：盗賊充斥也。"
                },
                {
                    "paragraph": "諸侯春不貢，",
                    "zhushu": "洙曰：藩鎮擅命，基兆於此。"
                },
                {
                    "paragraph": "使者日相望。",
                    "zhushu": "洙曰：董仲舒傳：漢家使者，冠盖相望。"
                },
                {
                    "paragraph": "愼勿吞青海，",
                    "zhushu": "洙曰：在君不見青海頭”注。○趙曰：戒之以無事於西羗。"
                },
                {
                    "paragraph": "無勞問越裳。",
                    "zhushu": "洙曰：見“越裳翡翠無消息”注。○趙曰：戒之以無事於東夷。"
                },
                {
                    "paragraph": "大君先息戰，歸馬華山陽。",
                    "zhushu": "洙曰：武成：“乃偃武修文，歸馬於華山之陽，放牛於桃林之野，示天下弗復用也。”",
                    "type": 2
                },
                {
                    "paragraph": "洛下舟車入，天中貢賦均。",
                    "zhushu": "洙曰：周禮天官：“惟王建國。”注：周公營邑於土中，使居洛邑，治天下，謂之地中。天地之所合也，四時之所交也，風雨之所㑹也，隂陽之所和也。然則百物阜安，乃建王國焉。○趙曰：言史朝義旣滅，道路亦不阻絶矣，故舟車入而貢賦均。此指言長安，特用洛陽爲天地之中，而貢賦均焉爲譬也。"
                },
                {
                    "paragraph": "日聞紅粟腐，",
                    "zhushu": "洙曰：太倉之粟，紅腐而不可食。"
                },
                {
                    "paragraph": "寒待翠華春。",
                    "zhushu": "洙曰：翠華，天子車盖。○趙曰：言賜予幣帛之厚，實翠華之春，和氣所及也。上林賦曰：“建翠華之旗。”盖天子之旗也。○韓曰：古今注：“黄帝與蚩尤戰，常有五色雲氣，金枝玉葉覆之，因而作華蓋。”"
                },
                {
                    "paragraph": "莫取金湯固，",
                    "zhushu": "洙曰：賈𧨏：“金城湯池，帝王萬丗之業。”王元長䇿：“金湯，非粟不守。”"
                },
                {
                    "paragraph": "長令宇宙新。",
                    "zhushu": "趙曰：莊子䟽云：“掲天地以趍新，負山岳而捨故。”宇宙新，則一洗乾坤而命惟新矣。"
                },
                {
                    "paragraph": "不過行儉德，盗賊本王臣。",
                    "zhushu": "蘇曰：邵輝曰：“今賊盗蜂起，驚剽郡邑，皆吾王之臣，蓋修徳不爭之所致者也。”○趙曰：此公致君之胷懷矣。",
                    "type": 2
                },
                {
                    "paragraph": "丹桂風霜急，青梧日夜彫。由來強幹地，",
                    "zhushu": "洙曰：西都賦：強幹弱枝，隆上都而觀萬國。"
                },
                {
                    "paragraph": "未有不臣朝。",
                    "zhushu": "趙曰：丹桂，耐風霜之物。楚辭云：麗桂樹之冬榮。是以青梧，易彫之物。楚辭又云“白露下衆草𠔃，奄彫此梧楸”是已，以引下句。若幹之強壯，則枝無勝幹之理，猶主強則臣自㱕服而朝也。"
                },
                {
                    "paragraph": "受龯親賢往，",
                    "zhushu": "洙曰：分茅列土，親賢並建。親賢，同姓也。時代宗爲帥。○趙曰：受龯　者，授之以節，而使之受，所以爲元帥也。傳曰：親賢並建。寳應元年，代宗旣即位，五月，以雍王适爲天下兵馬元帥。舊臣謂代宗爲帥，却是肅宗時矣。"
                },
                {
                    "paragraph": "卑宫制詔遥。",
                    "zhushu": "洙曰：禹卑宫室，漢以所降勑命爲制詔。"
                },
                {
                    "paragraph": "終依古封建，",
                    "zhushu": "洙曰：封爵建國。"
                },
                {
                    "paragraph": "豈獨聽簫韶。",
                    "zhushu": "洙曰：書：簫韶九成。○趙曰：蓋勸朝廷非特任元帥而已，終以封建之制，待夫親而爲天子者，豈獨聽簫韶之樂，宴樂而已乎？",
                    "type": 2
                },
                {
                    "paragraph": "胡",
                    "zhushu": "洙曰：一作“盗”。"
                },
                {
                    "paragraph": "滅人還亂，兵殘將自疑。",
                    "zhushu": "洙曰：此詩言安史旣平，而僕固懷恩反側也。○趙曰：言安史滅矣，僕固懷恩以疑而叛，李光弼以疑而沮。"
                },
                {
                    "paragraph": "登壇名絶假，",
                    "zhushu": "洙曰：漢髙祖設壇場，具禮，拜韓信爲大將軍。髙祖曰：“大丈夫定諸侯，即爲眞王耳，何以假爲？”遣張良立韓信爲齊王。○趙曰：髙祖以韓信爲大將，登壇而拜之。名絶假則眞拜之，非持假節而已。此言諸將蒙寵如此，故責以下句之報主也。舊注引韓信欲爲假王之事，非其義。"
                },
                {
                    "paragraph": "報主",
                    "zhushu": "洙曰：一作執玉。"
                },
                {
                    "paragraph": "爾何遲。領郡輒無色，之官皆有詞。願聞哀痛詔，",
                    "zhushu": "洙曰：見“忽聞哀痛詔”注。"
                },
                {
                    "paragraph": "端拱問瘡痍。",
                    "zhushu": "洙曰：時縉紳皆重内官，而不樂外任，故子美有“無色”“有詞”之譏也。",
                    "type": 2
                },
                {
                    "paragraph": "栁司馬至",
                    "zhushu": "洙曰：此詩言中原用兵，民未安定也。",
                    "type": 2
                },
                {
                    "paragraph": "有使歸三峽，相過問兩京。",
                    "zhushu": "洙曰：兩京，雍、洛。"
                },
                {
                    "paragraph": "函𨵿猶出將，",
                    "zhushu": "洙曰：尹喜見老子於函関。"
                },
                {
                    "paragraph": "渭水更屯兵。",
                    "zhushu": "洙曰：文王得吕望於渭濵。"
                },
                {
                    "paragraph": "設備邯鄲道，",
                    "zhushu": "洙曰：漢文帝謂慎夫人曰：“此北走邯鄲道。”"
                },
                {
                    "paragraph": "和親邏些",
                    "zhushu": "洙曰：一作逤。"
                },
                {
                    "paragraph": "城。",
                    "zhushu": "鄭曰：邏，力佐切。逤，四箇切。地名。寰宇記：匈邏逤城。○夢符曰：右按邏逤作邏娑。薛仁貴爲邏娑道行軍緫管，城在吐蕃中。○修可曰：邏些，吐蕃都城名也。唐舊史：“吐蕃本南凉秃髮之後，語訛謂之吐蕃。其國都城號爲邏些城，屋皆平頭，貴人處於大氊帳，爲佛廬。”新唐史云：“吐蕃號君長曰賛普，居跋布川，或邏娑川。”姑蘇及蜀本杜詩作“邏逤”，惟歐陽文忠公本作“邏些”，當以舊史爲正。○趙曰：出將、屯兵，與夫設備、和親，皆因吐蕃而然也。吐蕃傳曰：其賛普居跋布川，或邏逤川，有城郭廬舎。"
                },
                {
                    "paragraph": "幽燕唯鳥去，",
                    "zhushu": "趙曰：北地猶不通，豈以安史雖滅，而蕃鎮相継跋扈耶？"
                },
                {
                    "paragraph": "啇洛少人行。衰謝身何𥙷，蕭條病轉嬰。",
                    "zhushu": "洙曰：劉公幹：“余嬰沉痾疾。”"
                },
                {
                    "paragraph": "霜天到宫闕，戀主寸心明。",
                    "zhushu": "",
                    "type": 2
                },
                {
                    "paragraph": "即事",
                    "zhushu": "",
                    "type": 2
                },
                {
                    "paragraph": "聞道花門破，",
                    "zhushu": "洙曰：前有留花門詩。"
                },
                {
                    "paragraph": "和親事却非。人怜漢公主，生得渡河歸。",
                    "zhushu": "趙曰：回紇助討禄山有功，乾元元年請婚，肅宗以寧國公主下嫁。明年，可汗死，公主以無子得歸。"
                },
                {
                    "paragraph": "秋思拋雲䯻，",
                    "zhushu": "洙曰：一作𩯭。"
                },
                {
                    "paragraph": "腰支賸",
                    "zhushu": "洙曰：一作勝。"
                },
                {
                    "paragraph": "寶衣。羣凶猶索戰，",
                    "zhushu": "蘇曰：王丗充羣兇兵猶索戰，但持重吾軍，然後大事可成。○趙曰：初爲和親之，因以藉具來助。和親旣非，而索戰，則所以藉之之意又違矣。"
                },
                {
                    "paragraph": "迴首意多違。",
                    "zhushu": "",
                    "type": 2
                },
                {
                    "paragraph": "歷歷",
                    "zhushu": "",
                    "type": 2
                },
                {
                    "paragraph": "歷歷開元事，分明在眼前。",
                    "zhushu": "洙曰：開元，太平之事也。"
                },
                {
                    "paragraph": "無端賊盗起，忽已𡻕時遷。巫峽西江外，",
                    "zhushu": "趙曰：蜀江從西來，故謂之西江。"
                },
                {
                    "paragraph": "秦城北斗邊。爲郎從白首，",
                    "zhushu": "夢符曰：右按後漢張衡思元賦：尉尨眉而郎潜𠔃，逮三葉而遘武。注：尉，謂都尉顔駟也。尨，蒼雜色也。遘，遇也。漢武故事曰：上至郎署，見一老郎，鬢皓白，問何時爲郎，何其老也？對曰：“臣姓顔名駟，以文帝爲郎。文帝好文而臣好武；景帝好老，而臣尚少；陛下好少，臣已老，是以三葉不遇也。”上感其言，擢爲㑹稽都尉。○趙曰：懷長安也。長安城謂之北斗城。"
                },
                {
                    "paragraph": "卧病數秋天。",
                    "zhushu": "",
                    "type": 2
                },
                {
                    "paragraph": "洛陽",
                    "zhushu": "",
                    "type": 2
                },
                {
                    "paragraph": "洛陽昔䧟没，胡馬犯潼𨵿。",
                    "zhushu": "洙曰：禄山先䧟東都，乗勝犯𨵿。○趙曰：天寳十四載，禄山䧟東京，所謂洛陽也。次年，遂䧟潼𨵿。"
                },
                {
                    "paragraph": "天子初愁思，都人𢡖别顔。清笳去宮闕，翠蓋出𨵿山。",
                    "zhushu": "洙曰：幸蜀也。"
                },
                {
                    "paragraph": "故老仍流涕，龍髯幸再攀。",
                    "zhushu": "洙曰：見“先帝弓劒逺”注。○趙曰：黄帝鼎旣成，垂龍胡髯而下迎。羣臣從上七十餘人，餘小臣不得上，乃悉持龍髯。",
                    "type": 2
                },
                {
                    "paragraph": "驪山",
                    "zhushu": "",
                    "type": 2
                },
                {
                    "paragraph": "驪山絶望幸，",
                    "zhushu": "洙曰：謂不復行幸也。○趙曰：明皇於驪山下，益治湯水爲池亭，環列山谷，蓋𡻕幸也。"
                },
                {
                    "paragraph": "花蕚罷登臨。",
                    "zhushu": "洙曰：明皇友愛，於上都建花蕚相輝之樓，爲諸王燕集之地。○趙曰：帝時登花蕚樓，聞諸王作樂，必召升樓，與同榻坐。"
                },
                {
                    "paragraph": "地下無朝燭，",
                    "zhushu": "洙曰：陶潜：“幽室一已閉，千年不復朝。”劉向傳：秦始皇帝葬於驪山之阿，下錮三泉，上崇山墳，石槨爲游宮，人膏爲燈燭，水銀爲江海，黃金爲鳬鴈。○趙曰：朝，音“朝覲”之朝。凡朝在早，則秉燭而朝。今地幽閟，無朝見之燭。舊注誤以朝爲晨朝，失公本意。○師曰：此句言玄宗已仙去矣。"
                },
                {
                    "paragraph": "人間有賜金。",
                    "zhushu": "趙曰：言生時所賜金，有留在人間也。"
                },
                {
                    "paragraph": "鼎湖龍去逺，",
                    "zhushu": "洙曰：見“先帝弓劒逺”注。"
                },
                {
                    "paragraph": "銀海鴈飛深。",
                    "zhushu": "趙曰：何遜經孫氏陵詩云：“銀海終無浪，金鳬㑹不飛。”"
                },
                {
                    "paragraph": "萬歳蓬萊日，長懸舊羽林。",
                    "zhushu": "洙曰：蓬萊，殿名也。羽林，星名，漢有羽林軍。○趙曰：句似難解，盖言天子如平日，平時蓬萊殿中之日，懸於殿間，今則懸在舊羽林中爾。羽林，謂今守護陵寢者。",
                    "type": 2
                },
                {
                    "paragraph": "提封",
                    "zhushu": "",
                    "type": 2
                },
                {
                    "paragraph": "提封漢天下，",
                    "zhushu": "洙曰：東方朔傳：提封頃畒。○師古曰：亦謂提舉四方之内，揔計其數也。"
                },
                {
                    "paragraph": "萬國尚同心。",
                    "zhushu": "洙曰：民未有離德也。"
                },
                {
                    "paragraph": "借問懸車守，何如儉德臨。",
                    "zhushu": "洙曰：懸車束馬，言至嶮也。言以嶮爲守，莫若守之以儉德也。此吴起對魏文以在德不在嶮，以此。○趙曰：此篇崇德息兵之義甚明，所謂束馬懸車而後得入，如此而後可以守，則莫如臨之以儉德也。"
                },
                {
                    "paragraph": "時徴俊乂入，",
                    "zhushu": "洙曰：言當捜賢以自輔也。"
                },
                {
                    "paragraph": "草竊",
                    "zhushu": "洙曰：一作莫慮。"
                },
                {
                    "paragraph": "犬羊侵。",
                    "zhushu": "洙曰：犬羊，戎狄也。"
                },
                {
                    "paragraph": "願戒兵猶火，恩加四海深。",
                    "zhushu": "洙曰：言用兵莫若以恩也。左傳：衆仲曰：“兵猶火也，弗戢將自焚。”○蘇曰：陳羣：“皇恩溥加海岱。”",
                    "type": 2
                },
                {
                    "paragraph": "喜聞賊盗蕃寇揔退口號五首",
                    "zhushu": "",
                    "type": 2
                },
                {
                    "paragraph": "蕭𨵿隴水入官軍，",
                    "zhushu": "趙曰：蕭𨵿，在靈州之傍。隴水，則隴州之水。言吐蕃退而盡入居矣。○鄭曰：縣属原州。"
                },
                {
                    "paragraph": "青海黃河卷塞雲。",
                    "zhushu": "洙曰：見蕭𨵿，迷北上，并君不見青海頭。○趙曰：青海在西，吐蕃之地。黃河，則自積石而往。卷塞雲，則无復戰伐，而塞雲卷散矣。○鄭曰：鄯州西至青海三百七十里。"
                },
                {
                    "paragraph": "北極轉愁龍虎氣，",
                    "zhushu": "洙曰：髙紀：范増說項羽曰：“日使人望漢王氣，其上皆爲龍虎，成五色。”○趙曰：言吐蕃望之，轉加憂愁矣。"
                },
                {
                    "paragraph": "西戎休縱犬羊羣。",
                    "zhushu": "師曰：蕭𨵿、隴水，皆秦地。北極，喻君。轉愁龍虎氣，言中囯氣盛，胡人愁恐也。",
                    "type": 2
                },
                {
                    "paragraph": "賛普多教使入秦，",
                    "zhushu": "洙曰：賛普，吐蕃主帥。"
                },
                {
                    "paragraph": "數通和好止煙塵。",
                    "zhushu": "洙曰：按新史本傳：至德三年，吐蕃使使來請討賊，且脩好。肅宗遣南巨川報聘。"
                },
                {
                    "paragraph": "朝廷忽用哥舒將，殺伐虚悲公主親。",
                    "zhushu": "洙曰：吐蕃先爲哥舒翰所殺，不敢近青海。○趙曰：“開元末，吐蕃金城公主薨，遣使來告，又因請和。明皇不許，以哥舒翰節度隴右。翰攻拔石堡，又擒其相，又破洪濟。翰雖有功，而結吐蕃之怨深矣。其後禄山之亂，邊候空虚，故吐蕃得以乗𨻶暴掠。”",
                    "type": 2
                },
                {
                    "paragraph": "崆峒西極過崑崙，",
                    "zhushu": "趙曰：“崆峒在西郡之西，崑崙又在崆峒西極之西，詩人廣大，言其從化之地逺也。”○孫曰：十道志：“岷州，崆峒西四十里。”○鄭曰：“水繞崑崙，虚在西北。”"
                },
                {
                    "paragraph": "駞馬由來擁國門。逆氣數年吹路斷，蕃人聞道漸星奔。",
                    "zhushu": "趙曰：劉孝摽廣絶交論：“靡不望影星奔。”",
                    "type": 2
                },
                {
                    "paragraph": "勃律天西采玉河，",
                    "zhushu": "鄭曰：唐西域傳：“大勃律西與小勃律接，西鄰北天竺、烏萇地。”"
                },
                {
                    "paragraph": "堅昆碧盌最來多。",
                    "zhushu": "夢符曰：右按唐書：“于闐國距京師九千七百里，有玉河，國人夜視月光盛処，必得美玉。堅昆國，在唐爲黠戞斯，匈奴西鄙也。地當伊吾之西，焉𦒿北，白山之旁。”○鄭曰：“堅昆國在康居西，葱嶺北。”○趙曰：“勃律天之西，乃采玉河所在，應是于闐國也。碧盌出堅昆國。”"
                },
                {
                    "paragraph": "舊隨漢使千堆寶，少荅胡王萬疋羅。",
                    "zhushu": "趙曰：“舊日以千堆隨漢使入貢，而中國所少荅者，特萬疋羅。夫以蛮夷貢献之多，而中囯賜遺之不費，自非服化從義而然乎？”○師曰：晋平居悔爲張鄴使于闐判官，作行程記云：其囯采玉之地。玉河在于闐城外，其源出崑山，西流一千三百里，至于闐界牛頭山，乃流爲三河：一曰白玉河，在城東三十里；二曰緑玉河，在城西二十里；三曰烏玉河，在緑玉河西七里。其源雖一，而其玉隨地而变，故其色不同。毎𡻕五六月，大水暴漲，則玉隨流而至。玉之多寡，由水之小大。至秋水退，乃可采，人謂之撈玉。堅昆，亦胡也。",
                    "type": 2
                },
                {
                    "paragraph": "今春喜氣滿乾坤，南北東西拱至尊。大曆三年調玉燭，",
                    "zhushu": "趙曰：爾雅曰：“時和爲玉燭。”"
                },
                {
                    "paragraph": "玄元皇帝聖雲孫。",
                    "zhushu": "趙曰：爾雅釋“仍孫之子爲雲孫”，乃七丗孫也。○修可曰：唐以老子爲聖𥘵，封𤣥元皇帝，故曰“聖雲孫”。○師曰：爾雅：“四時和爲通正，四氣和爲玉燭。”邢昺䟽曰：“四時和氣，温潤明照，故曰玉燭。”又釋親“孫之子爲曽孫，曽孫之子爲玄孫，玄孫之子爲來孫，來孫之子爲晜孫，晜孫之子爲仍孫，仍孫之子爲雲孫。”注：“言輕逺如浮雲。唐以老子爲聖祖，封玄元皇帝，故曰“聖雲孫”。",
                    "type": 2
                },
                {
                    "paragraph": "承聞河北諸道節度入朝歡喜口號絶句十二首",
                    "zhushu": "",
                    "type": 2
                },
                {
                    "paragraph": "禄山作逆降天誅，更有思明亦已無。",
                    "zhushu": "洙曰：安禄山、史思明。"
                },
                {
                    "paragraph": "洶洶人寰猶不定，時時戰闘欲何須？",
                    "zhushu": "洙曰：時尚有反者。○趙曰：廣德元年七月，吐蕃入寇矣。"
                },
                {
                    "paragraph": "社稷蒼生計必安，蠻夷雜種錯相千。周宣漢武今王是，",
                    "zhushu": "洙曰：周宣中㒷，漢武雄。畧，言除去暴亂如漢武，恢復帝業如周宣也。"
                },
                {
                    "paragraph": "孝子忠臣後代看。",
                    "zhushu": "趙曰：此篇望諸節度之忠孝如此。",
                    "type": 2
                },
                {
                    "paragraph": "喧喧道路多謌謡，",
                    "zhushu": "洙曰：一作好童。"
                },
                {
                    "paragraph": "河北將軍盡入朝。始是乾坤王室正，却教江漢客魂銷。",
                    "zhushu": "洙曰：言亦望朝廷徴用也。○趙曰：公因喜諸節度入朝，而傷其流落，未可還闕朝王。䰟銷者，所以重嘆也。舊住言亦望朝廷徴用，豈公本意哉？",
                    "type": 2
                },
                {
                    "paragraph": "北",
                    "zhushu": "洙曰：又云：不。"
                },
                {
                    "paragraph": "道諸公無表來，茫然庶事遣人猜。擁兵相學干戈𨦣，使者徒勞萬里迴。",
                    "zhushu": "洙曰：吐蕃之亂，諸道節度无一人救援者，朝廷遣使敦諭，竟不至。"
                },
                {
                    "paragraph": "鳴玉鏘金盡正臣，",
                    "zhushu": "洙曰：西征賦：飛翠綬，拖鳴玉，以出禁門者衆矣。○趙曰：鳴玉鏘金，言諸節度之貴。稱爲正臣，則公豈待之以忠義耶？"
                },
                {
                    "paragraph": "修文偃武不無人。",
                    "zhushu": "洙曰：武成云：“王來自商，至于豐，乃偃武修文。”○蘇曰：鄭玄曰：“陛下修文偃武，不能使天下无人，山林之士，駢集闕下。”○趙曰：又責望於諸節度矣。"
                },
                {
                    "paragraph": "興王㑹静妖氛氣，聖壽冝過一萬春。",
                    "zhushu": "蒼舒曰：丗說：晉武帝問孫皓：“聞南人好作爾汝歌，頗爲不？”皓正飲酒，因以㪯觴勸帝，而言：“昔與汝爲鄰，今與汝爲臣。上汝一盃酒，令汝壽萬春。”帝悔之。又，古樂府秦筝曲：“羅䄂䬃灑拂梧桐，促柱髙張散輕宫，迎歌度舞遏歸風。歸風止流月。壽萬春，歡無歇。”",
                    "type": 2
                },
                {
                    "paragraph": "英雄見事若通神，聖哲爲心小一身。",
                    "zhushu": "洙曰：不役天下以自奉。"
                },
                {
                    "paragraph": "燕趙休矜出佳麗，",
                    "zhushu": "洙曰：古詩：“燕趙多佳人，美者顔如玉。”"
                },
                {
                    "paragraph": "宮闈不擬選才人。",
                    "zhushu": "洙曰：唐制，才人，正二千石。○趙曰：此篇喜諸節度入朝。所謂節度者，河北之地也。旣喜其入朝，却防其媚恱而献佳䴡，故預以爲戒。古詩云：“燕趙多佳人，美者顔如玉。”才人，宫中之爵號。",
                    "type": 2
                },
                {
                    "paragraph": "抱病江天白首郎，",
                    "zhushu": "趙曰：公晚年爲尚書工部貟外郎也，其字依傍馮唐，白首爲郎矣。"
                },
                {
                    "paragraph": "空山樓閣暮春光。衣冠是日朝天子，草奏何人入帝郷。",
                    "zhushu": "趙曰：草奏之語，則公有所激矣。",
                    "type": 2
                },
                {
                    "paragraph": "澶漫山東一百州，",
                    "zhushu": "鄭曰：澶，市連切。漫，莫干切。○韓曰：澶漫，不供貌也。"
                },
                {
                    "paragraph": "削成如桉抱青丘。",
                    "zhushu": "洙曰：削，平也。顔延年入河，起陽峽，踐華，因削成。○趙曰：山東，言今日之河北也。○鄭曰：青丘，在青州千乗縣。"
                },
                {
                    "paragraph": "苞茅重入歸𨵿内，王𥙊還供盡海頭。",
                    "zhushu": "洙曰：左傳：齊桓問罪楚。囯曰：“尓貢苞茅不入，王𥙊不共，無以縮酒。”",
                    "type": 2
                },
                {
                    "paragraph": "東逾遼水北滹沲，",
                    "zhushu": "洙曰：遼水，遼東囯水也。山海經云：大戲之山，滹沲之水出焉。本代州繁畤縣，東流經定州深澤縣東南，即光武所度處。案：滹沲河，舊在饒陽南，至魏太祖曹操因饒河故瀆決，令北注新溝水，所以今在饒陽縣北。○趙曰：舊本作“呼沲”，非。善本作“滹沲”，是。蓋河名也。光武紀：至滹沲河，無舡，遇氷合得過。"
                },
                {
                    "paragraph": "星象風雲喜共和。",
                    "zhushu": "洙曰：西域記賛註：譯曰：“吾受命囯之黃耇日乆矣，天之無烈風雨雷也，意中囯有聖人乎？蓋往朝之。”"
                },
                {
                    "paragraph": "紫氣𨵿臨天地闊，",
                    "zhushu": "洙曰：見“東來紫氣滿函関”注。○趙曰：紫氣関，言函谷関也。周時尹喜爲関史，望其有紫氣，云：“當有聖人入関。”○師曰：“言関中有佳氣也。”"
                },
                {
                    "paragraph": "黃金臺貯俊賢多。",
                    "zhushu": "洙曰：燕王置千金於臺上，以延天下之士，謂之黄金之臺。○修可曰：燕昭王築臺以礼郭隗，而継得樂毅之属。幽燕旣平，其黃金臺上俊賢復集也。",
                    "type": 2
                },
                {
                    "paragraph": "漁陽突騎邯鄲兒，",
                    "zhushu": "夢符曰：右按後漢：丗祖剋邯鄲，置酒髙㑹，從容謂馬武曰：“吾得漁陽、上谷突騎，欲令將軍將之。”武曰：“駑怯无方略。”丗祖曰：“將軍乆將習兵，豈与我掾吏同哉？”"
                },
                {
                    "paragraph": "酒酣並轡金鞭垂。意氣即歸𩀱闕舞，雄豪復遣五陵知。",
                    "zhushu": "洙曰：漁陽突騎，邯鄲游俠，其豪俊勇决，古有名稱也。五陵，漢之五陵，亦豪俠所聚之地。復遣五陵知，謂復爲王臣也。",
                    "type": 2
                },
                {
                    "paragraph": "李相將軍擁薊門，",
                    "zhushu": "趙曰：李相，則節度使之稱相公者。將軍，則節度使之稱將軍者。擁薊門，乃河北諸道節度矣。"
                },
                {
                    "paragraph": "白頭惟有赤心存。",
                    "zhushu": "蘇曰：馬援曰：“吾白頭老顔，赤心壯志尚存。”"
                },
                {
                    "paragraph": "竟能盡說諸侯入，",
                    "zhushu": "趙曰：尽喜說諸侯之入朝，蓋天子從來有至尊之勢也。"
                },
                {
                    "paragraph": "知有從來天子尊。",
                    "zhushu": "",
                    "type": 2
                },
                {
                    "paragraph": "十二年來多戰場，天威已息陣堂堂。",
                    "zhushu": "洙曰：孫子：“堂堂之陣。”天威，天子之威。"
                },
                {
                    "paragraph": "神靈漢代中興主，功業汾陽異姓王。",
                    "zhushu": "洙曰：郭子儀也。"
                }
            ]
        },
        {
            "name": "邊塞",
            "paragraphs": [
                {
                    "paragraph": "邊塞",
                    "zhushu": "",
                    "type": 1
                },
                {
                    "paragraph": "古詩一十七首",
                    "zhushu": "",
                    "type": 2
                },
                {
                    "paragraph": "前出塞九首",
                    "zhushu": "",
                    "type": 2
                },
                {
                    "paragraph": "戚戚去故里，悠悠赴交河。",
                    "zhushu": "洙曰：陸士衡：“悠悠行邁逺，戚戚憂思深。”古詩：“戚戚何所迫。”又：“悠悠隔山陂。”又：“回車駕言邁，悠悠渉長道。”○蘇曰：古詩：“轉戰交河道。”○修可曰：按唐西州交河在伊州西七百里，河水分流繞城下，因以名之。漢侯應上書云：“車師前囯王治交河。”"
                },
                {
                    "paragraph": "公家有程期，",
                    "zhushu": "洙曰：程，限。期，㑹也。"
                },
                {
                    "paragraph": "亡命嬰禍羅。",
                    "zhushu": "劉曰：漢竇榮亡命山林。○趙曰：畏公家之期程而逃亡其命，則必有収捕，禍所及矣。"
                },
                {
                    "paragraph": "君已冨土境，",
                    "zhushu": "蘇曰：徐越吾君土境逺，方物冨備，而又取炎瘴之地，恐後爲中囯患。"
                },
                {
                    "paragraph": "開邊一何多。",
                    "zhushu": "師曰：此句譏禄山、囯忠之徒，爲囯生事於夷狄也。"
                },
                {
                    "paragraph": "棄絶父母恩，吞聲行負戈。",
                    "zhushu": "洙曰：陸士衡詩：“夕息常負戈。”○㤗伯曰：李奎被掠，毀冠裂冕，吞聲負戈。",
                    "type": 2
                },
                {
                    "paragraph": "出門日已逺，不受徒旅欺。",
                    "zhushu": "師曰：此言離家日乆，已習戰闘之事，故徒旅不能欺也。"
                },
                {
                    "paragraph": "骨肉恩豈斷，",
                    "zhushu": "竦曰：蘇武詩：“骨肉枝葉。”"
                },
                {
                    "paragraph": "男兒死無時。走馬脫轡頭，",
                    "zhushu": "梅曰：木蘭曲云：“南市買轡頭。”"
                },
                {
                    "paragraph": "手中挑青絲。",
                    "zhushu": "洙曰：梁簡文帝紫騮馬詩：“青絲懸玉蹬。”又云：“宛轉青絲鞚。”○趙曰：宛轉青絲鞚，絲，馬鞚也。"
                },
                {
                    "paragraph": "捷下萬仞岡，俯身試搴旗。",
                    "zhushu": "鄭曰：搴，起䖍切，取也。○洙曰：曹子建：“仰手接飛猿，俯身散馬蹄。狡捷過猴猿，勇剽若豹螭。”左太冲：“振衣千仞岡。”又：“斬將搴旗。”",
                    "type": 2
                },
                {
                    "paragraph": "磨刀嗚咽水，",
                    "zhushu": "洙曰：嗚，一作呼。"
                },
                {
                    "paragraph": "水赤刃傷手。欲輕膓斷聲，心緒亂已乆。",
                    "zhushu": "洙曰：鮑昭東門行：“離聲断客情。”又：“行子心腸断。”○修可曰：辛氏三秦記曰：“隴山，天水大坂也。”俗歌云：“隴頭流水，嗚聲幽咽。遥望秦川，肝腸断絶。”故曰嗚咽水。○革曰：“東人西役，升此而顧，莫不悲思。”其歌云：“隴頭泉水，流離西下。念我此行，飄然曠野。登髙望逺，涕淚𩀱墮。”"
                },
                {
                    "paragraph": "丈夫誓許國，憤惋復何有。",
                    "zhushu": "鄭曰：惋，烏慣切，驚歎也。"
                },
                {
                    "paragraph": "功名圖騏驎，",
                    "zhushu": "蘇曰：羊弘基曰：“丈夫兒功名立於少壯時，南征北伐，剪叛除姦，期圗於騏驎，何苦苦守筆硯度日而已。”○鄭曰：騏渠之驎，力珎切，漢閣名，𦘕功臣於此。"
                },
                {
                    "paragraph": "戰骨當速朽。",
                    "zhushu": "洙曰：見今代騏驎閣注。宋司馬造石椁。孔子曰：“死不如速朽。”○師曰：丈夫以身許國，立功圖像，死何足恤，况傷於離别乎！此勸以義之意。",
                    "type": 2
                },
                {
                    "paragraph": "送徒旣有長，",
                    "zhushu": "鄭曰：丁丈切。○洙曰：髙祖以亭長爲縣送徒驪山。"
                },
                {
                    "paragraph": "逺戍亦有身。",
                    "zhushu": "鄭曰：戍，束遇切，守邊也。"
                },
                {
                    "paragraph": "生死向前去，不勞吏怒嗔。",
                    "zhushu": "師曰：足見其强驅人於戰，豈所謂恱以犯難，民忘其死者乎？"
                },
                {
                    "paragraph": "路逢相識人，附書與六親。哀哉兩決絶，不復同苦辛。",
                    "zhushu": "洙曰：國忠領劒南，募使遣戍盧南，餉路險之舉，無還者，人人思乱，此詩所以作也。",
                    "type": 2
                },
                {
                    "paragraph": "迢迢萬餘里，領我赴三軍。軍中異苦樂，主將寧盡聞。",
                    "zhushu": "洙曰：王仲宣從軍詩：“從軍有苦樂，但問所從誰？”○師曰：爲將之道，甘苦與衆同之。今將樂而士苦，苦樂之異如此，豈善撫循士卒者乎？”"
                },
                {
                    "paragraph": "隔河見胡騎，倐忽數百羣。我始爲奴僕，幾時樹功勲。",
                    "zhushu": "洙曰：“漢衛青𡚒於奴僕。”",
                    "type": 2
                },
                {
                    "paragraph": "挽弓當挽強，",
                    "zhushu": "蘇曰：“張諒少壯，氣𨦣，好挽強弓，明帝用爲校尉。”"
                },
                {
                    "paragraph": "用箭當用長。",
                    "zhushu": "洙曰：晁錯云：“弩不可以及逺，與短兵同；射不能中，與亡矢同；中不能入，與亡鏃同。”此將不省兵之過。"
                },
                {
                    "paragraph": "射人先射馬，擒賊先擒王。",
                    "zhushu": "洙曰：前漢匈奴傳：“月氏欲殺冐頓，冐頓奔歸頭曼。頭曼令將萬騎。冐頓乃作鳴鏑，習勒其騎射，令曰：‘鳴鏑所射而不悉射者，斬。’後冒頓以鳴鏑、單于善馬，左右悉射之。冒頓知其可用，遂以鳴鏑射頭曼，左右皆隨之，遂殺頭曼而自立。”○趙曰：“以言士卒之各致其功。”舊又引晁錯說不相十。○師曰：“甫謂射馬擒王，不欲多殺傷也。”"
                },
                {
                    "paragraph": "殺人亦有限，立國自有疆。",
                    "zhushu": "蘇曰：“左思曰：“列囯分土，自有疆界。"
                },
                {
                    "paragraph": "苟能制侵陵，豈在多殺傷。",
                    "zhushu": "趙曰：“孟子曰：“定于一，孰能一之？不嗜殺人者能一之。”而喜開邊者，乃好大喜功之士，則公之詩，豈不益於教化乎？”",
                    "type": 2
                },
                {
                    "paragraph": "驅馬天雨雪，軍行入髙山。逕危抱寒石，指落曽冰間。",
                    "zhushu": "鄭曰：“曽，才登切。”○洙曰：陸士衡：“驅馬渉隂山，山隂馬不前。”仰慿積雪岩，俯渉堅氷渊。○條可曰：前漢匈奴傳：“匈奴攻太原，髙帝自將兵擊之。㑹冬雨雪，卒之墮指者十二三。”"
                },
                {
                    "paragraph": "已去漢月逺，何時築城還。浮雲暮南征，可望不可攀。",
                    "zhushu": "趙曰：公詩使周王褒燕歌行“無復漢地関山月，唯有漠北薊城雲”之意。○師曰：暮望歸雲，南征不得與之還，是故嘆云云。",
                    "type": 2
                },
                {
                    "paragraph": "單于冦我壘，",
                    "zhushu": "鄭曰：單，時連切。"
                },
                {
                    "paragraph": "百里風塵昏。",
                    "zhushu": "晁曰：王僧逹詩：“千里莫沙昏。”"
                },
                {
                    "paragraph": "雄劒四五動，彼軍爲我奔。",
                    "zhushu": "夢符曰：古吴越春秋：“吴王闔閭使干將造劒二枚：一干將，二鏌鎁。鏌鎁者，干將之妻。干將作劒，金鐵之精未肯流。干將夫婦乃断髮剪𤓰，投之炉中，金鐵乃濡，遂以成劒。陽曰干將，而作龜文，隂曰鏌鎁，而作漫理。雄猶陽也。”烈士傳作“雌劒”“雄劒”。○修可曰：烈士傳曰：“眉間尺者，謂眉間廣一尺也。楚人干將，鏌鎁之子。楚王夫人常於夏納凉而抱鐵柱，心有所感，遂懷孕，後産一鐵。楚王命鏌鎁鑄此精爲双劒，三年乃成。劒，一雌一雄，鏌鎁乃留雄而以雌進楚王。劒在匣中，常有悲鳴。王問羣臣，羣臣對曰：“劒有雌雄，鳴者雌，憶其雄也。”王大怒，收鏌鎁殺之。眉間尺乃爲父殺楚王。○黃曰：烈士傳：“劒有雌雄，雄干將，雌莫耶。”越絶書曰：“楚王作鐵劒三枚，晉、鄭聞而求之，不得，興師圍楚之城，三年不解。楚引太阿之劒，登城而麾之，三軍破敗，士卒迷惑，流血千里。”"
                },
                {
                    "paragraph": "虜其名王歸，",
                    "zhushu": "修可曰：前漢匈奴傳：“霍去病、衛青操兵歸澣海，虜名王貴人以百數。”"
                },
                {
                    "paragraph": "繫頸授轅門。",
                    "zhushu": "鄭曰：“繫胡計。頸，居勁切。”○洙曰：曹子建求自試表：“昔賈𧨏弱冠求試屬國，請繫單于之頸而制其命。終軍以妙年使越，欲得長纓繫其王，覊致北闕。”轅門，以車轅爲門也。○唐曰：宣帝紀：“單于遣其名王奉献。”師古注：“名王，謂有大名，以别諸小王也。”○韓曰：“轅門，出周礼。掌舎，掌王之㑹同之舎，設車宫轅門。”注：“謂王行止宿險阻之處。”備非常。"
                },
                {
                    "paragraph": "潜身備行列，",
                    "zhushu": "蘇曰：“盧綏僣身屈志，暫備行列。”"
                },
                {
                    "paragraph": "一勝可足論。",
                    "zhushu": "蘇曰：孫子曰：“一勝一負，兵家常事，不足論也。”",
                    "type": 2
                },
                {
                    "paragraph": "從軍十年餘，",
                    "zhushu": "師曰：“言用兵乆也。”"
                },
                {
                    "paragraph": "能無分寸功。衆人貴苟得，欲語羞雷同。",
                    "zhushu": "洙曰：曲礼：“毋雷同。”注：雷之發聲，物無不同時應者。人之言當各由己，下當同然也。”"
                },
                {
                    "paragraph": "中原有闘爭，况在狄與戎。",
                    "zhushu": "洙曰：前漢匈奴賛曰：“書戒蛮夷猾夏，詩稱戎狄是膺。"
                },
                {
                    "paragraph": "丈夫四方志，",
                    "zhushu": "洙曰：礼射義：“桑弧蓬矢，以射天地四方，示男子之有志也。”"
                },
                {
                    "paragraph": "安可辭固窮。",
                    "zhushu": "琪曰：語：“君子固窮。”○梅曰：甫於斯時，寕可固窮，不敢爲囯生事。雖無分寸之功，其忠於君可見矣。",
                    "type": 2
                },
                {
                    "paragraph": "後出塞五首",
                    "zhushu": "鮑曰：天宝十四年乙未三月壬午，安禄山及契丹戰於漢水，敗之。故有後出塞五首，爲出兵赴漁陽也。",
                    "type": 2
                },
                {
                    "paragraph": "男兒生丗間，及壯當封侯。",
                    "zhushu": "洙曰：後漢：“班超常輟業投筆歎曰：‘無它志畧，猶當效傳介子、張騫立功異域，封侯，安能乆事筆硯間乎？’”梁竦：“大丈夫，生當封侯。”"
                },
                {
                    "paragraph": "戰伐有功業，焉能守舊丘。召募赴薊門，",
                    "zhushu": "鄭曰：薊，古詣切。○洙曰：鮑明逺：“始隨張校尉，召募到河源。”○趙曰：鮑明逺結客少年埸云：“去郷三十載，復得還舊丘。”○吕曰：“召募，字出吴志，云：“中郎將周祗乞於鄱陽召募。”蓋“召”謂自隱度而應募爲召募也。舊注所引在後矣。"
                },
                {
                    "paragraph": "軍動不可留。千金買馬鞍，百金裝刀頭。",
                    "zhushu": "洙曰：唐刺史見觀察使，皆抹苜靴，足握刀頭候路左。○趙曰：句法倣木蘭歌：“西市買馬鞭，南市買轡頭。”"
                },
                {
                    "paragraph": "閭里送我行，親戚擁道周。",
                    "zhushu": "趙曰：有枤之杜：“生于道周。”"
                },
                {
                    "paragraph": "班白居上列，",
                    "zhushu": "洙曰：班白者，不負戴於道路矣。"
                },
                {
                    "paragraph": "酒酣進庶羞。",
                    "zhushu": "洙曰：曹子建：緩帶傾庶羞。○趙曰：周礼：庖人供䘮紀之庶羞。"
                },
                {
                    "paragraph": "少年别有贈，",
                    "zhushu": "洙曰：古詩：結客少年場。"
                },
                {
                    "paragraph": "含𥬇看吴鈎。",
                    "zhushu": "洙曰：鮑明逺：騘馬金絡頭，錦帶佩吴鈎。○薛曰：右按吴越春秋：吴王分聘歐冶子作名劒五：一曰純鈎，二曰湛盧，三曰豪曹，四曰魚腸，五曰巨闕。秦客薛燭善相劒，吴王取豪曹、巨闕等示之，薛燭曰：“皆非寳劒也。”取純鈎示之，薛燭曰：“光乎如屈陽之華，沉沉如芙蓉始生於湖。觀其文如列星之行，觀其光如水溢于塘，此純鈎也。”○修可曰：吴王闔閭命國中作金鈎，令曰：“善者賞之百金。”有貪王之重賞者，殺其二子，以血統金，遂成二鈎，献而求賞。王曰：“爲鈎者衆，子獨求賞，何以異？”作鈎者曰：“吾之作鈎也，殺二子，統成二鈎。”於是向鈎而呼二子之名曰：“我在此，王不知汝之神也。”聲絶於口，兩鈎俱飛，著父之胷。王大驚曰：“寡人誠負於子。”乃賞百金，遂服而不離身。見吴越春秋。○孝祥曰：此詩有封侯功業之言，則知爵不可濫受，而國忠徒以貴妃之寵居極位，豈非無功而受禄乎？",
                    "type": 2
                },
                {
                    "paragraph": "朝進東門營，",
                    "zhushu": "洙曰：夏官大司馬：“師以門名。”䟽：古者軍將蓋爲營治於國門。魯有東門襄仲，宋有相門右師，皆上𡖖爲將軍者。"
                },
                {
                    "paragraph": "暮上河陽橋。",
                    "zhushu": "洙曰：李陵詩：携手上河梁，游子暮何之。王仲宣從軍詩：朝發鄴都橋，暮濟白馬津。○鄭曰：河陽，洺邑也。"
                },
                {
                    "paragraph": "落日照大旗，",
                    "zhushu": "洙曰：周礼：司常建九旗，以待國事。"
                },
                {
                    "paragraph": "馬鳴風蕭蕭。",
                    "zhushu": "洙曰：車攻：䔥䔥馬鳴，悠悠斾旌。言不讙譁也。荆軻歌：風蕭䔥𠔃易水寒。"
                },
                {
                    "paragraph": "平沙列萬幕，",
                    "zhushu": "洙曰：見“十年出幕府”注。○"
                },
                {
                    "paragraph": "部伍各見招。",
                    "zhushu": "洙曰：李廣幕府注：幕府者，以軍幕爲義。軍旅無常居止，故以帳幕言之。程不識：正部曲行伍，營陣擊刀斗。○趙曰：士卒之多，則將各有一幕，故一部伍之人，各相招認以居幕也。"
                },
                {
                    "paragraph": "中天懸明月，",
                    "zhushu": "洙曰：子虚賦：曵明月之珠旗。"
                },
                {
                    "paragraph": "令嚴夜寂寥。",
                    "zhushu": "趙曰：但見懸中天正照此夜，而人不囂譁，則令嚴可知。東坡詩“令嚴鍾鼓三更月”，乃用此也。"
                },
                {
                    "paragraph": "悲笳數聲動，",
                    "zhushu": "洙曰：李陵書：胡笳互動，牧馬悲鳴。○沈曰：笳，居牙切。塞上卷芦葉以吹。"
                },
                {
                    "paragraph": "壯士𢡖不驕。借問大將誰，恐是霍嫖姚。",
                    "zhushu": "鄭曰：嫖，頻妙切。○洙曰：霍去病爲嫖姚校尉。服䖍曰：嫖姚，勁疾之皃。荀恱漢紀作“票”字。霍去病後爲票騎將軍，尚取嫖姚之字耳。今讀者音票遥，不當其義。○趙曰：句法使曹子建七哀詩：“備問歎者誰？言是客子妻。”○十朋曰：“衛、霍皆椒房之親，以致顯貴，故比之國忠。然國忠以寵幸進，驕暴不恤士卒，士卒皆疾之，故云“恐是霍嫖姚”。”",
                    "type": 2
                },
                {
                    "paragraph": "古人重守邊，今人重髙勲。",
                    "zhushu": "洙曰：古人重守邊，保其疆場而己。今人重髙勲，則邀功而生事也。此後丗所以有窮兵黷武之君也。"
                },
                {
                    "paragraph": "豈知英雄主，出師亘長雲。",
                    "zhushu": "洙曰：詩：我出我車。○鄭曰：亘，居鄧切，極也。"
                },
                {
                    "paragraph": "六合已一家，四夷且孤軍。",
                    "zhushu": "洙曰：髙祖曰：“天下同姓一家，慎無反以六合爲一家。”"
                },
                {
                    "paragraph": "遂使𧴀虎士，𡚒身勇所聞。",
                    "zhushu": "洙曰：牧誓：如虎如𧴀。"
                },
                {
                    "paragraph": "拔劒擊大荒，",
                    "zhushu": "洙曰：見“回略大荒來”注。髙祖紀：拔劒擊柱。"
                },
                {
                    "paragraph": "日收胡馬羣。",
                    "zhushu": "洙曰：古詩：胡馬嘶北風。"
                },
                {
                    "paragraph": "誓開𤣥𡨋北，",
                    "zhushu": "洙曰：月令：其神玄𡨋。○趙曰：玄𡨋，北方之神也。玄𡨋北，則尽玄𡨋所主之北地也。"
                },
                {
                    "paragraph": "持以奉吾君。",
                    "zhushu": "洙曰：献功也。○耒曰：或擊大荒，或開玄𡨋之北，爲國生事，持此功以献捷於君，雖受髙爵重禄，不亦厚顔乎？此詩諷國忠之徒。",
                    "type": 2
                },
                {
                    "paragraph": "獻凱",
                    "zhushu": "洙曰：周礼注：凱，献功之樂。"
                },
                {
                    "paragraph": "日繼踵，兩蕃静無虞。",
                    "zhushu": "蘇曰：叚容曰：“西北安静，二蕃无虞，年榖屢豐，符瑞荐至，冝陛下修文養士之際。”○趙曰：西北兩蕃已寕矣。"
                },
                {
                    "paragraph": "漁陽豪俠地，",
                    "zhushu": "洙曰：漁陽，北地也。朱叔元書：奈何以區區漁陽，結怨天子。"
                },
                {
                    "paragraph": "擊鼓吹笙竽。",
                    "zhushu": "洙曰：左太冲：南隣擊鍾磬，北里吹笙竽。○趙曰：燕薊已復，而民樂也。"
                },
                {
                    "paragraph": "雲帆轉遼海，",
                    "zhushu": "洙曰：遼海，遼東郡。○端本曰：劉晏：雲㠶桂楫。遼海，遼東郡。○蘇曰：吾欲張片㠶，泛日本，轉遼海，採訪海外竒異，非區區守一别駕，折𦝫於子軰邪？"
                },
                {
                    "paragraph": "粳稻來東呉。",
                    "zhushu": "洙曰：劉晏：雲㠶桂楫。○趙曰：吴地无粳。"
                },
                {
                    "paragraph": "越羅與楚練，照耀輿臺軀。",
                    "zhushu": "洙曰：昭七年傳：皂臣輿，輿臣臺。曹子建：下逮輿臺。"
                },
                {
                    "paragraph": "主將位益崇，氣驕凌上都。邊人不敢議，議者死路衢。",
                    "zhushu": "洙曰：時好邊功，李林甫任蕃將也。○師曰：主將，禄山也。禄山兵還，賞賚無貲。玄宗御承天門，率百官迎迓。禄山恃功髙，氣凌公𡖖，誰復敢議其事哉？",
                    "type": 2
                },
                {
                    "paragraph": "我本良家子，",
                    "zhushu": "洙曰：石季倫詩：我本漢家子。趙充國：六郡良家子。"
                },
                {
                    "paragraph": "出師亦多門。",
                    "zhushu": "蘇曰：田穰苴戰伐出師，自有多門。○余曰：左傳成公十六年左氏：晉政多門。○趙曰：東坡云：“詳味此詩，蓋禄山反時，其將校有脫身歸國，而禄山盡殺其妻子者，不出其姓，可恨也。”先生之言如此。"
                },
                {
                    "paragraph": "將驕益愁思，身貴不足論。躍馬二十年，恐辜明主恩。",
                    "zhushu": "洙曰：蔡澤曰：“躍馬疾駈，四十三年足矣。”○薛曰：右按古樂府雉子班行：“以死報君恩，誰能辜恩眄。”"
                },
                {
                    "paragraph": "坐見幽州騎，長驅河洛昏。",
                    "zhushu": "洙曰：時禄山自幽州䧟河洛。曹子建：幽并游俠兒，長駈䧟匈奴。○趙曰：言禄山之來。"
                },
                {
                    "paragraph": "中夜間道歸，",
                    "zhushu": "洙曰：見“間道暫歸人”注。○端本曰：藺相如使人奉璧，間道馳歸趙。"
                },
                {
                    "paragraph": "故里但空村。",
                    "zhushu": "洙曰：顔延年：去囯還故里，幽門蔚蓬藜。○歐陽曰：漢祖紀：間道走軍。注云：間，空也。投空𨻶而行，不公𩔰也。○師曰：言囯忠聞禄山有变，已䧟兩都，遂脫身自微路歸，恐爲姦盗所獲。故里但空村，言其居民盡避胡也。"
                },
                {
                    "paragraph": "惡名幸脫免，",
                    "zhushu": "蘇曰：岑永幸脫此惡名，當洗耳浣心。老采笋蕨。"
                },
                {
                    "paragraph": "窮老無兒孫。",
                    "zhushu": "蘇曰：詳味此詩，蓋禄山反時，其將有脫身歸囯，而禄山盡殺其妻子者，不出姓名，亦可恨也。",
                    "type": 2
                },
                {
                    "paragraph": "遣興三首",
                    "zhushu": "",
                    "type": 2
                },
                {
                    "paragraph": "下馬古戰塲，四顧但茫然。",
                    "zhushu": "洙曰：蘇子𡖖：行役在戰塲。○蘇曰：俆昕：“過洛汭，無復見當日五侯第宅，馳馬四顧，茫然歎息。”"
                },
                {
                    "paragraph": "風悲浮雲去，黃葉墜我前。朽骨穴螻蟻，",
                    "zhushu": "洙曰：老子：其人已死，其骨已朽。陸機挽歌：豐肌饗螻蟻，妍骸永夷泯。○修可曰：莊子：在上爲烏鳶食，在下爲螻蟻食。舊注引陸士衡詩“豐肌饗螻蟻”，盖出於此。"
                },
                {
                    "paragraph": "又爲蔓草纒。",
                    "zhushu": "洙曰：江淹恨賦：試望平原，蔓草縈骨，拱木歛魂。"
                },
                {
                    "paragraph": "故老行嘆息，今人尚開邊。",
                    "zhushu": "洙曰：嚴助傳：武帝時，征伐四夷，開置邊郡。○蘇曰：秦彭過五原，見白骨蔽野，駐泊嗟嘆乆之，曰：“今人不能艾民瘡痍，尚思興師開邊，豈不憫𥠖民之性命乎？”"
                },
                {
                    "paragraph": "漢虜互勝負，封疆不常全。",
                    "zhushu": "洙曰：前漢匈奴傳：當孝武時，雖征伐克獲，而士馬物故，亦畧相當。雖開河南之野，建朔方之郡，亦棄造陽之北九百餘里。匈奴人民毎來降漢，單于亦輒拘留漢使，以相報復。其桀驁尚若斯，安肯以愛子而爲質乎？韓安囯漢數千里地，爭利，則人馬罷，虜以全制其敝。去病云：漢匈奴相紛拏，殺傷大當。○秦曰：孫子：一勝一負，兵家常事。"
                },
                {
                    "paragraph": "安得廉恥",
                    "zhushu": "洙曰：一作頗。"
                },
                {
                    "paragraph": "將，三軍同晏眠。",
                    "zhushu": "師曰：肅宗已平禄山，思明猶據鄴。甫意欲專事鄴城，奈何肉　食者謀不臧，尚与吐蕃再戰。故甫欲得廉頗不邀功之將，唯務安邊，与三軍晏眠不生事可矣。",
                    "type": 2
                },
                {
                    "paragraph": "髙秋登塞山，",
                    "zhushu": "洙曰：塞，一作寒。"
                },
                {
                    "paragraph": "南望馬邑州。",
                    "zhushu": "洙曰：前漢地理志：馬邑，屬鴈門郡。晉太康地記云：“秦時建此城，輙崩不成。有馬周旋，戮走反覆，父老異之，因依以築城，遂名爲馬邑。”韓安囯傳：“武帝時，匈奴來請和親，大行王恢議擊。上以恢議，隂使馬邑豪聶翁壹爲間，亡入匈奴，謂單于曰：‘吾能斬馬邑令丞，以城降，財物可盡得。’單于愛信，以爲然而許之。聶壹乃詐斬死罪囚，縣其頭馬邑城下，視單于使者爲信，曰：‘馬邑長吏已死，可急來。’於是單于穿塞，將十萬騎入武州塞。當是時，漢伏兵車騎材官三十餘萬，匿馬邑旁谷中。單于入塞，未至馬邑百餘里，覺之，還去。於是下恢廷尉，逗留當斬。恢行千金丞相蚡，蚡不敢言上，而言於太后曰：‘恢首爲馬邑事，今不成而誅恢，是爲匈奴報仇也。’上朝太后，太后以蚡言告上。上曰：‘首爲邑事者恢，今不誅，無以謝天下。’恢聞之，乃自殺。”"
                },
                {
                    "paragraph": "降虜東擊胡，",
                    "zhushu": "鄭曰：“降，戸江切。”"
                },
                {
                    "paragraph": "壯徤盡不留。",
                    "zhushu": "洙曰：時回紇助順，收復京師，遂進收東都。前漢匈奴傳曰：“漢大發𨵿東輕𨦣士，盡力擊匈奴。郡囯吏三百石伉徤習騎射者，皆從軍。”○蘇曰：“匈奴寇邊，韓安、囯悉師向北，少年拒敵，惟老弱留守城邑。”"
                },
                {
                    "paragraph": "穹廬莽牢落，",
                    "zhushu": "洙曰：匈奴曰：“匈奴父子同穹廬卧。”師古曰：穹廬，旃帳也。其形穹隆，故曰穹廬。"
                },
                {
                    "paragraph": "上有行雲愁。老弱哭道路，願聞甲兵休。",
                    "zhushu": "洙曰：前漢賈捐之傳：珠崖反，發兵擊之，諸縣更叛，連年不定。上與有司議大發軍，捐之建議以爲不可，曰：“當此之時，㓂賊並起，軍旅數發，父戰死於前，子闘傷於後，女子乘亭障，孤兒號道路，老母寡婦飲泣巷哭。”上以問丞相于定囯，對以𨵿東困乏，民難摇動，捐之議是。上遂從之。前漢匈奴傳：匈奴上漢書曰：“願寢兵休士，以安邊民，使少者得成其老，老者得安其處。”○蘇曰：王子湮年老氣衰，病痺不能多飲，可恨。單于冦渭南，老弱扶携，啼泣塞道。"
                },
                {
                    "paragraph": "鄴中事反覆，死人積如丘。",
                    "zhushu": "洙曰：事反覆，一云何蕭條。憶昔詩云：鄴城反覆不足怪。後漢：韓遂語馬騰曰：“天下反覆，未可知也。”○蘇曰：馬良連年兵火，尸積如丘。○趙曰：兩京雖復平矣，而賊猶保相州，旣圍復解，則士卒傷死可知矣。鄴中，乃相州也。"
                },
                {
                    "paragraph": "諸將已茅土，載驅誰與謀？",
                    "zhushu": "洙曰：李陵与蘇武書：陵爲足下當享茅土之薦。䇿丈錫君玄土，苴以白茅。○師曰：鄴中叛服不常，人死如丘山。萬一有変，諸將已冨貴，各頋私家，誰與囯家謀事哉？此甫爲朝廷憂也。",
                    "type": 2
                },
                {
                    "paragraph": "豐年孰云遲，甘澤不在早。",
                    "zhushu": "洙曰：陸機雲賦：“甘澤霶霈。”孫楚雪賦：“膏澤液普潤。田中肅肅，三麥實豐年。”曹子建：“良田無晚𡻕，膏澤多豐年。”"
                },
                {
                    "paragraph": "耕田秋雨足，禾黍已映道。",
                    "zhushu": "蘇曰：趙益：“桑麻蔽天，禾黍映壟。”"
                },
                {
                    "paragraph": "春苗九月交，顔色同日老。勸汝衡門士，",
                    "zhushu": "洙曰：衡門，見秋雨歎注。○時可曰：詩：“衡門之下，可以棲遟。”注：横木爲門，盖貧者之居也。"
                },
                {
                    "paragraph": "勿悲尚枯槁。",
                    "zhushu": "洙曰：漁父：形容枯槁。莊子：枯槁之士。"
                },
                {
                    "paragraph": "時來展材力，先後無醜好。",
                    "zhushu": "師曰：此諭衡茅之士乆困，一旦遇時立功以取富貴，安問其先後之不同邪？甫意勉乆困之士，譏驟進立功者，不足爲貴。"
                },
                {
                    "paragraph": "但訝鹿皮翁，忘機對芳草。",
                    "zhushu": "洙曰：列仙傳：鹿皮翁者，菑川人也。少爲府小臾，機巧，舉手能成器械。岑山上有神泉，人不能至也。小吏白府君，請木工斧斤三十人，作轉輪懸閣，意思叢生。數十日，梯道四門成，上其巔作茅舎，自止其旁。"
                }
            ]
        },
        {
            "name": "將帥",
            "paragraphs": [
                {
                    "paragraph": "將帥",
                    "zhushu": "",
                    "type": 1
                },
                {
                    "paragraph": "古詩四首、律詩六首",
                    "zhushu": "",
                    "type": 2
                },
                {
                    "paragraph": "乆雨期王將軍不至",
                    "zhushu": "",
                    "type": 2
                },
                {
                    "paragraph": "天",
                    "zhushu": "洙曰：一作山。"
                },
                {
                    "paragraph": "雨蕭蕭滯",
                    "zhushu": "洙曰：一云帶。"
                },
                {
                    "paragraph": "茅屋，空山無以慰幽獨。",
                    "zhushu": "趙曰：楚辭曰：幽獨處乎山中。"
                },
                {
                    "paragraph": "𨦣頭將軍來何遲，",
                    "zhushu": "洙曰：傳言白起頭小而𨦣。"
                },
                {
                    "paragraph": "令我心中苦不足。數看黃霧亂玄雲，時聽嚴風折喬木。泉源泠泠雜猿狖，",
                    "zhushu": "鄭曰：余救切，鼠屬。子居旋。"
                },
                {
                    "paragraph": "泥濘漠漠飢鴻鵠。",
                    "zhushu": "鄭曰：濘，乃定切。"
                },
                {
                    "paragraph": "歳暮窮隂耿未已，人生㑹面難再得。",
                    "zhushu": "趙曰：古詩：“㑹面安可知。”李延年歌：“佳人難再得。”"
                },
                {
                    "paragraph": "憶爾腰下鐵絲箭，射殺林中雪色鹿。前者坐皮因問毛，知子歷險人馬勞。異獸如飛星宿落，",
                    "zhushu": "鄭曰：宿，思救切，列星也。"
                },
                {
                    "paragraph": "應弦不礙蒼山髙。安得突騎只五千，崒然眉骨皆爾曹。走乎亂丗相催促，一豁明主正𣡡陶。憶",
                    "zhushu": "洙曰：一云恨。"
                },
                {
                    "paragraph": "昔范増碎玉斗，",
                    "zhushu": "洙曰：鴻門之㑹，漢王使張良獻玉斗於范増，増碎之。"
                },
                {
                    "paragraph": "未使吴兵著白袍。",
                    "zhushu": "趙曰：南史：梁人陳慶之麾下悉白袍，所向披靡。"
                },
                {
                    "paragraph": "昏昏閶闔閉氛祲，",
                    "zhushu": "洙曰：時賊據京師。○趙曰：即吴之閶闔門也。舊注云：時賊據京師。是時大曆二年，京師晏然矣。○鄭曰：祲，子鴆切，精氣感祥。又，咨㝷切。"
                },
                {
                    "paragraph": "十月京南雷怒號。",
                    "zhushu": "未曰：十月而雷，變異也。",
                    "type": 2
                },
                {
                    "paragraph": "寄贈王十將軍承俊",
                    "zhushu": "",
                    "type": 2
                },
                {
                    "paragraph": "將軍膽氣雄，臂懸兩角弓。",
                    "zhushu": "蘇曰：趙括毎出，乗髙馬，左右懸二白角弓。○趙曰：孫子曰：“并敵一向，奪其膽氣。”"
                },
                {
                    "paragraph": "纒結青騘馬，出入錦城中。時危未受龯，",
                    "zhushu": "洙曰：未受龯，　言未經專征。○趙曰：受龯，則爲大將矣。"
                },
                {
                    "paragraph": "勢屈難爲功。賔客滿堂上，何人髙義同？",
                    "zhushu": "",
                    "type": 2
                },
                {
                    "paragraph": "魏將軍歌",
                    "zhushu": "",
                    "type": 2
                },
                {
                    "paragraph": "將軍昔著從事衫，",
                    "zhushu": "鄭曰：“著，陟畧切。”○洙曰：“别駕，亦曰治中從事。孔恂爲别駕從事。”○蘇曰：吴起：“暫卸戰裘，學著從事衣衫。”○趙曰：“初爲幕官於元帥府耳。”"
                },
                {
                    "paragraph": "鐵馬馳突重兩衘。",
                    "zhushu": "洙曰：“衘，衘勒也。”○蘇曰：漢靈帝：“飛黄良駿，重衘交轡。”○趙曰：“馬勒重御，則戰馬之謹也。”"
                },
                {
                    "paragraph": "被堅執𨦣略西極，",
                    "zhushu": "洙曰：前漢髙祖紀：“朕親被堅執𨦣。”師古曰：“被堅，謂甲胄也。執𨦣，謂利兵也。”爾雅：“西至於邠國，謂之西極。”"
                },
                {
                    "paragraph": "崑崙月窟東嶄巖。",
                    "zhushu": "鄭曰：“嶄，仕咸切，石髙峻。”○洙曰：相如賦：“嶄巖參差。”揚雄長揚賦：“西壓月窟，東震日城。”"
                },
                {
                    "paragraph": "君門羽林萬猛士，惡若哮虎子所監。",
                    "zhushu": "洙曰：監，領也。君門羽林，禁旅也。漢有羽林軍。詩：“噉如哮虎。”言其勇也。○趙曰：“申言將軍監軍於殿前也。”"
                },
                {
                    "paragraph": "五年起家列霜㦸，",
                    "zhushu": "彦輔曰：“門列棨㦸也。”○蘇曰：揚素起家五年，門列棨㦸。韓休語子曰：“爾軰豈不見楊將軍乎？不數年，門列𦘕㦸。况爾軰堂堂然獨守蠹簡，學組綉對偶，比楊將軍逺矣。”○趙曰：“言將軍驟貴如此。”"
                },
                {
                    "paragraph": "一日過海收風㠶。",
                    "zhushu": "趙曰：“言將軍逺征而利於速戰。”"
                },
                {
                    "paragraph": "平生流輩徒蠢蠢，長安少年氣欲盡。",
                    "zhushu": "趙曰：“觀將軍冨貴功名而然矣。”"
                },
                {
                    "paragraph": "魏侯骨聳精爽緊，華嶽峯尖見秋隼。",
                    "zhushu": "趙曰：清秋之隼鳥也。凢鷙鳥以秋而健，所以比之。○俯曰：謝承後漢書：“竇武上䟽曰：‘奉承詔命，精爽隕越。’”"
                },
                {
                    "paragraph": "星纒寶校金盤陁，",
                    "zhushu": "時可曰：星𦆑寶校金盤陁，盖馬裝也。顔延年赭白馬賦云：“具服金組，兼餙丹艧。寶校星𦆑，縷章霞布。”注云：“以金組青飾，其裝具如星霞之布。”○蒼舒曰：右按文選張平子東京賦：“龍輈華轙，金鑁鏤錫。方釳左纛，鈎膺玉瓖。”注：蔡邕：“白金鍐者，馬冠也，髙廣各五寸，上如三華形，在馬髦前。鍐，切。鏤彫節也，當顱刻金爲之。”毛詩曰：“鈎膺鏤錫。”所謂寶校，此其具也，第尊卑之制殊耳。又古樂府：“白馬金具裝，横行遼水旁。”"
                },
                {
                    "paragraph": "夜騎天駟超天河。",
                    "zhushu": "洙曰：天官書：“漢中四星，曰天駟。房一星，曰天良；旁八星絶漢，曰天漢。”○趙曰：此言將軍所騎之馬，乃御廐馬也。星𦆑寳校，倒使，顔延年赭白馬賦全語。○彦輔曰：天官書：“漢中四星，曰天駟。”使此者，以言御廐耳。"
                },
                {
                    "paragraph": "攙搶熒惑不敢動，",
                    "zhushu": "鄭曰：上𥘉衘，下楚耕切，災星。○洙曰：攙搶，妖星。熒惑，火星。不敢動，言畏其威也。○蘇曰：司馬仲逹曰：“星拱帝座，熒惑攙搶焉敢動？”"
                },
                {
                    "paragraph": "翠㽔雲旓相蕩摩。",
                    "zhushu": "鄭曰：旓，所交切，旌旗旒也。○洙曰：翠㽔、雲旓，皆旗也。相蕩摩，舒閑也。○夣符曰：右按文選：“啓翠華之葳㽔。”又張平子西都賦曰：“棲鳴鳶，曳雲旓。”又司馬相如子虚賦：“下摩蘭蕙，上拂羽蓋，錯翡翠之葳蕤。”注：徐廣曰：“錯，音措，或作錯紛翠㽔。”"
                },
                {
                    "paragraph": "吾爲子起歌都護，",
                    "zhushu": "洙曰：漢遣王吉護匈奴南北兩道，故曰都護。○趙曰：古樂府有丁督護歌。"
                },
                {
                    "paragraph": "酒䦨揷劒肝膽露。鈎陳蒼蒼風玄武，",
                    "zhushu": "洙曰：一本云“玄武暮”。隋天文志：鈎陳六星，在紫宫中，故天子殿前亦有鈎陳，所以法天也。蒼蒼，言其明也。玄武，亦明星也。○趙曰：鈎陳，星名。玄武，關名。○安石曰：三輔舊事曰：“未央宫北有玄武關。”舊本誤以武字爲韻，云“風玄武”，極無義理，徒誤學者。以鈎陳則蒼蒼，以玄武則暮，言當酒闌揷劒之時。"
                },
                {
                    "paragraph": "萬𡻕千秋奉明主。",
                    "zhushu": "趙曰：申言將軍監軍於殿前矣。"
                },
                {
                    "paragraph": "臨江節士安足數！",
                    "zhushu": "洙曰：夔州號臨江軍。○趙曰：言將軍乃天子之節士，非特臨江王節士而已。○修可曰：臨江節士，史失其名，唯古樂府載宋陸厥臨江王節士歌曰“節士慷慨，髮上衝冠。彎弓掛若水，長劒竦雲端”是也。○俯曰：“夔州號臨江軍，甫欲將軍效漢王吉都護蕃漢，而臨江節士，又安足數？”甫自稱臨江節士。",
                    "type": 2
                },
                {
                    "paragraph": "戯作花𡖖歌",
                    "zhushu": "洙曰：髙適傳：“梓州副使叚子璋反，以兵攻東川節度李奐。適率州兵與西川節度使崔光逺攻子璋，斬之。西川牙將花敬定者，恃勇，旣誅子璋，大掠東蜀，天子怒之。”○師曰：“甫爲花𡖖痛惜之。”",
                    "type": 2
                },
                {
                    "paragraph": "成都猛將有花𡖖，",
                    "zhushu": "夢符曰：右按左太冲蜀都賦：“金城石郭，兼市中區。”旣且麤崇，實號成都。○魯曰：“花𡖖家在丹稜東館鎮，至今血食其郷，本朝封爲忠應公。”"
                },
                {
                    "paragraph": "學語小兒知姓名。用如快鶻風火生，",
                    "zhushu": "蒼舒曰：右按南史：曹景宗謂所親曰：“我昔在郷里，騎快馬如龍，與年少軰數十騎，拓弓弦作礕礰聲，放箭如餓䲭呌。平澤中逐麞，數肋射之，渇飲其血，飢食其胃，甜如甘露漿，覺耳後生風，鼻尖出火，此樂使人忘死，不知老之將至。”○余曰：易家人卦：“巽上離下，爲風自火出。火熾則風生，風生自火，自内而出也。”象曰：“風自火出，家人。”"
                },
                {
                    "paragraph": "見賊唯多身始輕。",
                    "zhushu": "洙曰：漢光武見大敵則勇。"
                },
                {
                    "paragraph": "綿州副使着柘黄，",
                    "zhushu": "洙曰：綿州副使，段子璋也。着柘黄，僣乗輿服色也。○趙曰：而公今詩云綿州，則梓州字誤傳爲綿州乎？柘黃，天子之服也。"
                },
                {
                    "paragraph": "我𡖖掃除即日平。子璋髑髏血模糊，",
                    "zhushu": "梅曰：模糊，血塗貌。"
                },
                {
                    "paragraph": "手提擲還崔大夫。",
                    "zhushu": "洙曰：子璋，即叚子璋也。崔大夫，崔光逺也。○蘇曰：少陵時有病瘧者，少陵謂之曰：“吾詩可療之。”病者曰：“云何？”少陵曰：“夜闌更執燭，相對如夢寐。”其人誦之，瘧猶是也。少陵曰：“更誦吾詩云：‘子璋髑髏血模糊，手提擲還崔大夫。’”其人誦之，果愈。然則可以感鬼神，信不妄矣。"
                },
                {
                    "paragraph": "李侯重有此節度，",
                    "zhushu": "洙曰：李侯，東川節度使李奂也。○趙曰：段子璋旣攻東川，則李奐必失節度矣。以花𡖖斬之，則李侯復保有節度焉。"
                },
                {
                    "paragraph": "人道我𡖖絶丗",
                    "zhushu": "洙曰：一作代。"
                },
                {
                    "paragraph": "無。旣稱絶丗無，天子何不喚取守京都？",
                    "zhushu": "洙曰：譏其掠奪也。○黄曰：子美作花𡖖歌，雄壯激昂，讀之想見其人也。楊明叔爲余言：花𡖖家在丹陵東館鎮，至今有英氣，血食其卿，見封爲忠應公。",
                    "type": 2
                },
                {
                    "paragraph": "投贈哥舒開府翰二十韻",
                    "zhushu": "鄭曰：名翰，其先蓋突厥施酋長哥舒部之裔。",
                    "type": 2
                },
                {
                    "paragraph": "今代麒麟閣，何人第一功？",
                    "zhushu": "洙曰：漢武帝獲麟，作麒麟閣，以𦘕功臣像也。虞義詩：當今麟閣上，千載有雄名。漢宣帝甘露三年，上思股肱之美，乃圖𦘕大將軍霍光等十二人於麒麟閣。漢髙祖即位，論功行封，以蕭何功爲第一。"
                },
                {
                    "paragraph": "君王自神武，",
                    "zhushu": "洙曰：尚書曰：帝德廣運，乃聖乃神，乃武乃文。前漢刑法志：髙祖躬神武之才，揔攬英雄。"
                },
                {
                    "paragraph": "駕馭必英雄。",
                    "zhushu": "洙曰：吴張昭曰：“人君能駕御英雄。”"
                },
                {
                    "paragraph": "開府當朝傑，",
                    "zhushu": "洙曰：齊職儀曰：開府儀同三司，秦、漢無文。唐制：開府儀同三司，從一品官。○趙曰：翰於天寶十一載加開府儀同三司。"
                },
                {
                    "paragraph": "論兵邁古風。先鋒百勝在，",
                    "zhushu": "洙曰：勝，一作戰。劉牢之爲前鋒，百戰百勝，號爲北府兵，敵人畏之。"
                },
                {
                    "paragraph": "略地兩隅空。",
                    "zhushu": "洙曰：漢書：鄂秋曰：“曹參雖有野戰略地之功如此。”"
                },
                {
                    "paragraph": "青海無傳箭，",
                    "zhushu": "洙曰：翰築城青海上，吐蕃攻破之，移築龍駒鼻，吐蕃不敢近青海。○趙曰：胡人毎起兵，則傳箭爲號。或曰：守城之法，更夜傳箭以警其睡。"
                },
                {
                    "paragraph": "天山早挂弓。",
                    "zhushu": "洙曰：薛仁貴傳：將軍三箭定。天山，將士長歌入漢𨵿。天山，即祁連也。匈奴謂天爲祁連，今鮮卑語然。見武紀注。所謂天山，即祁連也。○趙曰：早挂弓，則不復用。"
                },
                {
                    "paragraph": "廉頗仍走敵，",
                    "zhushu": "洙曰：見廉頗出將頻注。"
                },
                {
                    "paragraph": "魏絳已和戎。",
                    "zhushu": "洙曰：魏絳勸晉侯和戎，以爲有五利，公從之。魏絳盟諸戎，脩民事，田以時。旣而鄭人來歸賂晉侯以師悝、師觸、師蠲，歌鐘二肆具及鎛磬，女樂二八。晉侯以樂之半賜魏絳，曰：“子教寡人和戎，八年之中，九合諸侯，如樂之和，請與子樂之。”於是魏絳始有金石之樂，禮也。"
                },
                {
                    "paragraph": "毎惜河湟棄，新兼節制通。",
                    "zhushu": "趙曰：翰十二載進封凉國公，兼河西節度使。盖以河湟之乆棄，欲得翰收復之，故使之節度河西也。"
                },
                {
                    "paragraph": "智謀垂睿想，",
                    "zhushu": "洙曰：王忠嗣被罪，詔翰入朝，帝虚心待之。○趙曰：方謀復河隍，而爲帝所系想。"
                },
                {
                    "paragraph": "出入冠諸公。日月低秦樹，乾坤繞漢宫。",
                    "zhushu": "趙曰：此言收後之功也。按傳云：“攻破吐蕃，共濟，收黄河九曲，以其地置兆陽郡。”此所謂日月所臨，特低秦樹；乾坤所包，獨繞漢宮。"
                },
                {
                    "paragraph": "胡人愁逐北，",
                    "zhushu": "洙曰：言胡人數爲翰所破而敗北也。吐蕃甞盗積石軍麥，爲翰所破，馬無還者。服䖍曰：“自敗曰北。”○趙曰：翰之威武，胡人愁其攻逐而敗北矣。漢書注：“師敗曰北。”舊注引吐蕃盗麥，爲翰所破，非是。"
                },
                {
                    "paragraph": "宛馬又從東。",
                    "zhushu": "鄭曰：宛，於爰切。○洙曰：漢伐大宛，得天馬，乃作歌曰：“天馬來，歷無草。徑千里，循東道。”言翰能振威武，故蠻夷畏服，宛馬復來也。○夢符曰：右按文選阮籍詩：“天馬出西北，由來從東道。”"
                },
                {
                    "paragraph": "受命邊沙逺，",
                    "zhushu": "洙曰：邊沙，一作“軍麾”。翰屢節鎮邊郡。"
                },
                {
                    "paragraph": "歸來御席同。",
                    "zhushu": "洙曰：翰甞來朝，帝命髙力士賜宴，詔尚食生擊鹿，取血瀹膓，生洛河以賜之。○趙曰：邊沙逺，指言河西爲逺。御席同，言復河隍功成而歸，寵宴之盛。此並終節制河西後來事。舊注所引皆在河西節度已前，煌惑學者，不得不辯。"
                },
                {
                    "paragraph": "軒墀曽寵鶴，",
                    "zhushu": "洙曰：左傳：狄人伐衛，懿公好鶴，鶴有乗軒者。將戰，國人受甲者皆曰：“使鶴，鶴實有禄位，余焉能戰？”○余曰：邵氏聞見録云：“子美‘軒墀曽寵鶴’，如鶴乗軒。”左傳注云：“軒，大夫車也。”非軒墀之軒。或以爲病，惟知詩者能辨之。"
                },
                {
                    "paragraph": "畋獵舊非熊。",
                    "zhushu": "洙曰：文王將出獵，卜之曰：“所獲非熊、非羆，非虎、非𧴀，乃霸王之輔也。”於是文王獵，果遇太公於渭之陽，與語大說，同載而歸，以爲師也。○趙曰：言翰之貴寵已，如乗軒之鶴；明皇得之，如文王之得吕望。左傳：衛懿公好鶴，鶴有乗軒者。"
                },
                {
                    "paragraph": "茅土加名數，",
                    "zhushu": "洙曰：禹貢：“徐州厥貢惟土五色。”注：王者封五色土爲社，建諸侯，則各割其方色士與之，使立社。燾以黄土，苞以白茅。茅取其㓗黄，土取王者覆四方。名數，謂等其爵位輕重，而爲之名數也。故名位不同，禮亦異數。○趙曰：此言翰進封西平郡王也。茅土事，凡建國名，以其方色之土與之立社，燾以黄土，苴以白茅。"
                },
                {
                    "paragraph": "山河誓始終。",
                    "zhushu": "洙曰：沛公即位，封功臣，爲之誓曰：“使黄河如帶，太山若礪，國以永存，爰及苗裔。”於是申以丹書之信，重以白馬之盟，又作十八侯位次。杜業納說曰：迹漢功臣，亦皆割符丗爵，受山河之誓，存以著其號，亡以顯其䰟，賞亦不細矣。"
                },
                {
                    "paragraph": "策行遺戰伐，契合動昭融。勲業青𡨋上，",
                    "zhushu": "洙曰：須賈謂范雎曰：“不意君能自致於青雲之上。”靈運詩：“託身青雲上。”○蘇曰：灌夫致功名，勛業在青𡨋之上。○趙曰：言翰勲業之髙，在青𡨋之上。"
                },
                {
                    "paragraph": "交親氣槩中。",
                    "zhushu": "洙曰：言以氣義結人也。○蘇曰：五侯門户，棨㦸森列，百夫守衛，出入夾舊親契，皆在豪英氣槩之中，誰敢反目。餘見上。"
                },
                {
                    "paragraph": "未爲珠履客，",
                    "zhushu": "洙曰：春申君客三千餘人，其上客皆躡珠履。"
                },
                {
                    "paragraph": "已見白頭翁。",
                    "zhushu": "洙曰：見，一作“是”。公自言未爲翰上客，而已白頭矣。"
                },
                {
                    "paragraph": "壯節初題柱，",
                    "zhushu": "洙曰：公自言壯節，有題柱志也。成都記：昇遷橋，司馬相如初西去，題其柱曰：“不乗赤車駟馬，不過此橋。”果以傳車至其處。"
                },
                {
                    "paragraph": "生涯獨轉蓬。",
                    "zhushu": "洙曰：言晚節流離，如蓬之轉風也。曹子建詩：轉蓬離本根，飄飄隨長風。何意回飈舉，吹我入雲中。"
                },
                {
                    "paragraph": "幾年春草歇，",
                    "zhushu": "修可曰：梁元帝云：“旣看春草歇。”"
                },
                {
                    "paragraph": "今日暮途窮。",
                    "zhushu": "洙曰：主父偃云：“日暮逺途。”嵆康書曰：若道盡途窮則已耳。"
                },
                {
                    "paragraph": "軍事留孫楚，",
                    "zhushu": "洙曰：晉書：孫楚，字子荆，才藻卓絶，爽邁不羣，多所陵傲，闕鄉曲之譽。年四十餘，始叅鎮東軍事，後遷佐著作郎，復叅石苞驃騎將軍。楚旣負其材氣，頗侮易於苞。初至，長揖曰：“天子命我叅𡖖軍事。”因此而嫌𨻶，遂構劾叅軍不敬府主。楚旣輕苞，遂制施敬，於是楚始也。"
                },
                {
                    "paragraph": "行間識吕䝉。",
                    "zhushu": "洙曰：吴志：吕䝉，字子明，年十六，㓜隨妹夫鄧當掌擊賊。時當職吏以䝉年小輕之，曰：“彼豎子何能爲此，以肉餒虎耳。”他日與蒙㑹，又蚩辱之。䝉大怒，拔刀殺吏出。俄因校尉𡊮雄自首，因間言於孫策。䇿竒之，召至左右。一云：“郷曲輕周處，將軍拔吕䝉。”周處，晉人，字子隱，膂力過人，好馳騁田獵，不脩細行，縱情肆慾，郷曲患之。"
                },
                {
                    "paragraph": "防身一長劒，將欲𠋣崆峒。",
                    "zhushu": "洙曰：一作“防身有長劒，聊亦𠋣崆峒”。宋玉賦：長劒耿介𠋣天。○趙曰：晉孫楚叅石苞驃騎將軍事，恃才傲苞，因有嫌𨻶。吴孫䇿、吕䝉召置在右。子美欲有兾於翰，故先引以爲言。以軍事則能留孫楚，異乎石苞之不容，以行間，則有識吕䝉如孫䇿者。如此，則我所防身之劒，亦欲𠋣之於崆峒也。○師曰：玄宗即位，自負神武，好開邊境，駕馭英雄之士，以爲將帥。哥舒守開符，得自選將校叅謀。唐制：開府儀同三司。三司者，三公也，從一品官。哥舒特膺帝眷，必立大功，爲麒麟第一人，北征突厥，西伐吐蕃。略取也，故云。“兩隅空青海。”軍中夜傳箭以守。無傳箭，言無警也。宋玉曰：“彎弓掛扶桑。”早掛弓，言休兵也。“旣敵一走竄”，畏吾之威，斯與吾求和，故云“魏絳已和戎”。“河隍”，乃河曲，築隍以備冦。王忠嗣守河隍，爲冦所敗。翰入朝陳攻守計，帝以翰領節制，虚心待之，出入朝廷，諸公莫敢比望。“日月低秦樹，乾坤繞漢宮”，言帝任翰，𨵿中之勢由此髙大，不爲冦所陵逼也。吐蕃甞盗積石軍麥，爲翰所敗。師敗曰“北”。冦旣敗北，由是胡人畏威，遂以馬入獻，故曰“宛馬又從東。”此皆援以爲喻之辭，非真獻馬也。翰受命節鎮邊郡，故云“邊沙逺”。及歸朝，帝賜坐，作生洛河以宴之，故云“御席同”。衛懿公曽寵鶴，今帝之寵翰，非寵鶴之比也。䇿行，言以計用兵，不暇交戰，故云“遺戰伐”。遺，棄也。昭融，言帝之哲鑒也。翰用謀與帝意合，故能聳動於帝。“勲業青𡨋上”，言立功之髙也。“交親氣槩中”，言氣義之感人也。甫自言未獲爲翰之上客，而頭已白，惜不爲翰之眷待也。古詩云：“王孫不歸來，緑盡池塘草。”“幾年春草歇”，謂不能歸郷也。“今日暮途窮”，歎衰老也。“軍事留孫楚”，甫參翰幕府也。“行”乃行伍。“行間識吕䝉”，言翰識擢甫於微賤也。“崆峒山在西”，正當吐蕃所入之道，“將𠋣劒崆峒”，從翰守節鎮也。",
                    "type": 2
                },
                {
                    "paragraph": "諸將五首",
                    "zhushu": "",
                    "type": 2
                },
                {
                    "paragraph": "漢朝陵墓對南山，",
                    "zhushu": "洙曰：張孟陽七哀詩：北邙何壘壘，髙陵有四五。借問誰家墳，皆云漢丗主。恭文遥相望，原陵𣡡膴膴。"
                },
                {
                    "paragraph": "胡虜千秋尚入𨵿。昨日玉魚䝉葬地，",
                    "zhushu": "洙曰：西京雜記：長安大明宫宣政殿，此殿初就，毎夜見數騎，衣鮮麗，遊往其間。髙宗使巫祝劉明奴、王湛然問其所由。鬼云：“我是漢楚王戊太子，死葬於此。”明奴等曰：“按漢書：戊與七國反，誅死，無後，焉得其子葬於此？”鬼曰：“我當時入朝，以路逺不從坐，後病死，天子於此葬我。漢書目有遺誤耳。”明奴因宣詔與改葬。鬼喜曰：“我昔日亦是近屬豪貴，今在天子宮内，出入不安，改卜極爲幸甚。今在殿東北，入地丈餘。我死時，天子歛我玉魚一𩀱，今猶未朽，必以此相送，勿見奪也。”明奴以事奏聞，有勑改葬苑外。及發掘，玉魚宛然見在，棺槨之屬，朽爛已盡。自是其事遂絶。"
                },
                {
                    "paragraph": "早時金盌出人間。",
                    "zhushu": "洙曰：孔氏怪曰：“盧充家西有崔少府墓，一日，見一府舎門，進，見少府與崔小女爲婚。三日，崔曰：‘君可歸，女生男，當以相還。’居四年，三月三日，臨水戯，忽見崔氏并少府抱兒還充，又與盌，并贈詩一首。充取兒、盌及詩，女忽不見。充詣市賣盌，崔女姨曰：‘我妹之女嫁而亡，贈以金盌，着棺中云。’”○田曰：𥙷遺云：“沈炯行經漢武通天臺，爲表奏之，其略曰：‘甲帳珠簾，一朝零落；茂陵玉盌，遂出人間。’今公所言，乃茂陵事，但金玉異爾。舊所引乃女子之事也。”○趙曰：此四句所以激怒諸將也。漢朝天子之陵，大臣之墓，自以對南山千秋萬歳之固矣。及胡虜入𨵿，不無侵掠也。"
                },
                {
                    "paragraph": "見愁汗馬西戎逼，曽閃朱旗北斗閑。",
                    "zhushu": "洙曰：子美父名。集中兩處用“閑”字，皆非是。謂吐蕃於河隴䧟京師也。○趙曰：前四句，旣有胡虜發掘冡墓矣，今継有吐蕃之難，而諸將不知憤激，速來長安禦戎也。長安號北斗城耳。"
                },
                {
                    "paragraph": "多少材官守涇渭，",
                    "zhushu": "洙曰：漢材官蹶張，皆武臣也。"
                },
                {
                    "paragraph": "將軍且莫破愁顔。",
                    "zhushu": "趙曰：爲將軍者，當以防冦爲念，且莫破愁顔而爲樂也。",
                    "type": 2
                },
                {
                    "paragraph": "韓公本意築三城，擬絶天驕拔漢旌。",
                    "zhushu": "洙曰：匈奴傳：“天之驕子。”○夢符曰：右按唐吕温三受降城碑：黙啜強暴朔方，天緫管韓國公張仁愿請築三城，奪據其地。中宗詔許，横議不撓。於是留及𤓰之戍，斬姦命之卒，六城雷動，三城岳立。以拂雲祠爲中城，東西相去各四百里，過朝那而北闢，斥候迭望，幾二十所，損費億萬，減兵萬人。○趙曰：漢匈奴傳：“自稱爲天之驕子。”而回紇者，匈奴之種也，故亦得稱天驕。"
                },
                {
                    "paragraph": "豈謂盡煩回紇馬，翻然逺救朔方兵。",
                    "zhushu": "洙曰：言築城以備蕃冦，而蕃反爲唐平難也。○趙曰：至德元年，郭子儀以朔方、安西、回紇等兵討安慶緒。其後，回紇恃功，侵擾中國，此公所以嘆也。"
                },
                {
                    "paragraph": "胡來不覺潼𨵿隘，",
                    "zhushu": "洙曰：謂禄山䧟𨵿也。○趙曰：潼𨵿非不隘也，而胡來不覺其隘，蓋以失守也。此以譏哥舒翰之敗。"
                },
                {
                    "paragraph": "龍起猶聞晉水清。",
                    "zhushu": "洙曰：謂肅宗起於靈武也。○趙曰：河北者，晉地也，乃安賊所起之地。肅宗龍飛，而晉水復清。"
                },
                {
                    "paragraph": "獨使至尊憂社稷，諸君何以荅升平。",
                    "zhushu": "蘇曰：劉毅曰：“至尊獨憂社稷，焦心勞思，諸大夫忍食肉，　端然安君平。”",
                    "type": 2
                },
                {
                    "paragraph": "洛陽宫殿化爲烽，",
                    "zhushu": "洙曰：曹子建：“洛陽何寂寞，宮殿盡燒焚。”"
                },
                {
                    "paragraph": "休道秦𨵿百二重。",
                    "zhushu": "洙曰：張孟陽劒閣銘：“秦得百二，併吞山河。”注言百二，謂以二萬之衆，足以當百萬，得形勢也。○趙曰：祖出前漢田肯賀髙祖曰：“陛下治秦中。秦，形勝之國也，帶山阻河，持㦸百萬，秦得百二焉。”注曰：秦地險固，二萬人足當諸侯百萬人也。"
                },
                {
                    "paragraph": "滄海未全歸禹貢，薊門何處盡堯封。",
                    "zhushu": "洙曰：言爲盗賊所奄有也。○趙曰：滄海，指山東。薊門，言河北。言爲盗賊所䧟也。"
                },
                {
                    "paragraph": "朝廷衮職雖多預，天下軍儲不自供。",
                    "zhushu": "趙曰：罪朝廷之臣，不能補衮也。下言郡國不修貢賦，湏上求索而後供也。"
                },
                {
                    "paragraph": "稍喜臨邊王相國，",
                    "zhushu": "洙曰：王縉也。文中子：折衝樽爼不臨邊。"
                },
                {
                    "paragraph": "肯銷金甲事春農。",
                    "zhushu": "洙曰：蔡文姬詩：金甲耀日光。",
                    "type": 2
                },
                {
                    "paragraph": "回首扶桑銅柱標，",
                    "zhushu": "洙曰：見“南海殘銅柱”注。○趙曰：馬援南征，建銅柱標以勒功。"
                },
                {
                    "paragraph": "𡨋𡨋氛䘲未全銷。越裳翡翠無消息，",
                    "zhushu": "洙曰：前漢西域傳賛：孝武之丗，覩犀布、玳瑁，則建朱崖七郡。自是之後，明珠、文甲、通犀、翠羽之珍，盈於後宫。師古注云：昔周公相成王，越裳氏重九譯而獻白雉。譯曰：“吾受命，國之黄耇已日乆矣，天之無烈風迅雷也，意中國有聖人乎？蓋往朝之。”"
                },
                {
                    "paragraph": "南海明珠乆寂寥。",
                    "zhushu": "洙曰：賈琮傳：交趾土多珎異，産明璣、翠羽、犀象、瑇瑁、異香、美木之屬，莫不自出。"
                },
                {
                    "paragraph": "殊鍚曽爲大司馬，",
                    "zhushu": "洙曰：東晉石勒侵阜陵，詔加王導大司馬，假以黄龯，　出討之。軍次江寧，帝親餞于郊。"
                },
                {
                    "paragraph": "揔戎皆揷侍中貂。",
                    "zhushu": "洙曰：漢侍中冠武弁大冠，亦曰惠文冠，加璫，附蟬爲文，貂尾爲飾也。○趙曰：此深責諸君徒享髙爵厚恩，而不能輸忠者也，故有下句。○師曰：子美甞有“自平宫中吕太一，南海收珠”之句，蓋呂太一爲廣州使，舉兵叛，故翡翠、明珠乆不貢朝廷。說者多引此詩以解太一之事。“揔戎皆揷侍中貂”，言將帥邀功，皆居髙官也。"
                },
                {
                    "paragraph": "炎風朔雪天王地，只在忠良翊聖朝。",
                    "zhushu": "洙曰：言天子冒風雪於外，所頼者惟忠臣而己。○趙曰：公以莫非王土，當脩職貢，必欲其來，而在忠臣翊賛天子而已矣。",
                    "type": 2
                },
                {
                    "paragraph": "錦江春色逐人來，",
                    "zhushu": "趙曰：此篇專言嚴武也。公以去年夏離成都，而今年至夔，初見春焉，故云“逐人來”。"
                },
                {
                    "paragraph": "巫峽清秋萬壑哀。",
                    "zhushu": "洙曰：殷仲文詩：獨有清秋日，能使髙興盡。又：“爽籟驚幽律，哀壑叩虚牝。”○趙曰：公至𧃍，初見秋也。"
                },
                {
                    "paragraph": "正憶往時嚴僕射，",
                    "zhushu": "洙曰：嚴武。"
                },
                {
                    "paragraph": "共迎中使望郷臺。",
                    "zhushu": "趙曰：嚴武鎮蜀，辟公爲叅謀。望郷臺，在成都之北，時公隨嚴僕射登此臺，以迎中使也。"
                },
                {
                    "paragraph": "主恩前後三持節，",
                    "zhushu": "洙曰：按武傳，兩鎮蜀，一刺綿州。○趙曰：第一次，寳應元年正月，權令兩川都節制。第二次，於六月，專以節制西川，阻徐知道反，不得進。第三次，廣德二年，朝廷方正，以兩川合一節度，而武以黄河侍郎來。"
                },
                {
                    "paragraph": "軍令分明數舉盃。西蜀地形天下險，安危須仗出羣材。",
                    "zhushu": "洙曰：劒閣銘曰：形勝之地，匪親勿居。○趙曰：安危，則安其危也。公於八哀之言“武公來，雪山重；武公去，雪山輕”，正此意矣。"
                }
            ]
        },
        {
            "name": "軍旅",
            "paragraphs": [
                {
                    "paragraph": "軍旅",
                    "zhushu": "",
                    "type": 1
                },
                {
                    "paragraph": "古詩二首、律詩七首",
                    "zhushu": "",
                    "type": 2
                },
                {
                    "paragraph": "揚旗",
                    "zhushu": "彦輔曰：三年夏六月，成都尹鄭公置酒公堂，觀騎士試新旗幟。○俯曰：代宗大曆三年，甫離峽中之荆南。夏六月，鄭公置酒公堂，觀騎士旗幟，將平吐蕃之難，而作此詩。",
                    "type": 2
                },
                {
                    "paragraph": "江",
                    "zhushu": "洙曰：一作風。"
                },
                {
                    "paragraph": "雨颯長夏，",
                    "zhushu": "石曰：夏日長，故云長夏。颯，動也。"
                },
                {
                    "paragraph": "府中有餘清。",
                    "zhushu": "洙曰：謝霊運：“密林含餘清”。○蘇曰：張敞：“新秋雨過民事簡，府中景物餘清。”"
                },
                {
                    "paragraph": "我公㑹賔客，肅肅有異聲。",
                    "zhushu": "君平曰：“鄭公持軍嚴粛，有殊異声名。”"
                },
                {
                    "paragraph": "初筵閱軍裝，",
                    "zhushu": "竦曰：“閱，視也。”"
                },
                {
                    "paragraph": "羅列照廣庭。",
                    "zhushu": "洙曰：詩：“有來雍雍，至止粛粛。”"
                },
                {
                    "paragraph": "庭空六",
                    "zhushu": "洙曰：一作“四”。"
                },
                {
                    "paragraph": "馬入，",
                    "zhushu": "蘇曰：任安等六馬騎，直入安西都護府。"
                },
                {
                    "paragraph": "駊騀揚旗旌。",
                    "zhushu": "鄭曰：駊，布可騀，王可切。馬揺頭也。○洙曰：甘泉賦：“崇丘陵之駊騀𠔃。”駊騀，山阜之髙皃也。"
                },
                {
                    "paragraph": "迴迴偃飛蓋，",
                    "zhushu": "洙曰：劉公幹：“回回自昏乱。”曹子建：“飛盖相追隨。”○倪曰：“逥迴，勢回旋也。”"
                },
                {
                    "paragraph": "熠熠迸流星。",
                    "zhushu": "洙曰：何東賦：“掉奔星之流稱。”又校獵賦：“曵彗星之飛旗。”"
                },
                {
                    "paragraph": "來纒",
                    "zhushu": "洙曰：一作衡。"
                },
                {
                    "paragraph": "風飈急，去擘山岳傾。",
                    "zhushu": "彭曰：言揚旗去來之狀，其疾速若此。"
                },
                {
                    "paragraph": "材歸俯身盡，",
                    "zhushu": "洙曰：鮑昭詩云：“俯身散馬蹄。”"
                },
                {
                    "paragraph": "妙取略地平。虹蜺就掌握，舒卷隨人輕。",
                    "zhushu": "洙曰：髙唐賦：“蜺爲旌。”王沉賦：“曵招摇之脩旗，婉若虹之垂天。”選：“虹旗攝麾而就卷。”"
                },
                {
                    "paragraph": "三州䧟犬戎，",
                    "zhushu": "趙曰：言去年十一月，吐蕃䧟松、維、保三州。"
                },
                {
                    "paragraph": "但見西嶺青。公來練猛士，欲奪天邊城。",
                    "zhushu": "蘇曰：班超謂將佐曰：“與君等仗天子之威霊，擣氐羗，奪天邊之城，断其左臂与月氐首，亦不易也。”"
                },
                {
                    "paragraph": "此堂不易升，",
                    "zhushu": "鄭曰：易，以䜴切。○洙曰：言食人之禄，當懷人之憂也。○蘇曰：王戎見陸逹，議論乆之，退，回視逹居堂，曰：“吾終日不易升此堂。”"
                },
                {
                    "paragraph": "庸蜀日已寧。吾徒且加餐，休適蠻與荆。",
                    "zhushu": "洙曰：見“近聞犬戎逺遁逃”注。書：“庸蜀微盧。”古詩：“上言加餐飯。”王仲宣七哀詩：“復弃中囯去，逺身適荆蛮。”○趙曰：相勸加飡飯，而不必捨去，以嚴公之故也。○師曰：甫終去蜀之荆蛮，且爲是辝以美鄭公云。",
                    "type": 2
                },
                {
                    "paragraph": "冬狩行",
                    "zhushu": "魯曰：時梓州刺史章彛兼侍御史，留後東川。",
                    "type": 2
                },
                {
                    "paragraph": "君不見東川節度兵馬雄，校獵亦似觀成功。",
                    "zhushu": "修可曰：上林賦：“天子校獵。”李竒注云：“以五校兵出獵也。”"
                },
                {
                    "paragraph": "夜發猛士三千人，清晨合圍歩驟同。",
                    "zhushu": "洙曰：礼：“天子不合圍。”"
                },
                {
                    "paragraph": "禽獸已斃十七八，",
                    "zhushu": "鄭曰：斃，毗祭切，頓仆也。○洙曰：西京賦：“僵禽斃獸，爛若磧礫。”白日未及移晷，已狝其十七八。磧，音跡。"
                },
                {
                    "paragraph": "殺聲落日迴蒼穹。幕前生致九青兕，",
                    "zhushu": "沈曰：尓雅曰：“似牛。”郭璞曰：“角青色，重千斤。”"
                },
                {
                    "paragraph": "馲駝𡾋峞垂玄熊。",
                    "zhushu": "鄭曰：馲，他閣。駝，大何切。馲駝，有肉鞌，行百里，負千斤，而知水行。𡾋落猥下，五毁切，髙皃。○洙曰：幕前，幕帳前以熊駝負也。"
                },
                {
                    "paragraph": "東西南北百里間，髣髴蹴踏寒山空。",
                    "zhushu": "鄭曰：蹴，七六切，踏也。○洙曰：羽獵賦：“羡漫半散，䔥條数千里之外。”東西南北，騁嗜奔欲。拖蒼豨，跋犀𤛆，蹶浮麋，斮巨挻，搏玄猿。南都賦：“排揵䧟扃，蹵踏咸陽。”"
                },
                {
                    "paragraph": "有鳥名鸜鵒，力不能髙飛逐走蓬。肉味不足登鼎爼，",
                    "zhushu": "洙曰：鸚鵡賦：“忖陋躰之腥臊，亦何勞於鼎俎。”鷦鷯賦：“毛弗施於器用，肉不登於爼味。”言非薦羞之物也。○劉曰：左傳：“有鸜鵒來巢。”童謡曰：“鸜鵒鸜鵒，往来歌哭。”"
                },
                {
                    "paragraph": "胡爲見覉虞羅中。",
                    "zhushu": "洙曰：陳子昂：“豈不在逺遊，虞羅所見㝷。”"
                },
                {
                    "paragraph": "春蒐冬狩侯得同，",
                    "zhushu": "洙曰：“四時田狩，諸侯得行其事。”○趙曰：周礼：“春蒐、夏苗、秋狝、冬狩。”本天子之事也，而諸侯同之，故公詩曰“侯得同”。"
                },
                {
                    "paragraph": "使君五馬一馬騘。",
                    "zhushu": "洙曰：“章彞兼侍御史，故云“一馬騘”。故事：使君五馬。"
                },
                {
                    "paragraph": "况令攝行大將權，號令頗有前賢風。",
                    "zhushu": "蘇曰：“孫㞯昨見耿將軍行師，號令明嚴，頗有前賢威風。”"
                },
                {
                    "paragraph": "飄然時危一老翁，十年厭見旌旗紅。",
                    "zhushu": "蘇曰：角里先生語薪者曰：“子十年厭見干戈旌旗，只非今日耶？”"
                },
                {
                    "paragraph": "喜君士卒甚整肅，爲我回轡擒西戎。草中狐兎盡何益，",
                    "zhushu": "蘇曰：韓擒虎出獵，門人諌曰：“將軍駈旌斾，獵原野，逐射馳躍以爲樂，雖尽得草𣗥窟穴狐兎，亦復何益於君子？冝掃奠塵坌，勒功彛鼎，非細事。”韓大喜，薦其材於朝，臣亦登𩔰。門人，即岑孝務也。"
                },
                {
                    "paragraph": "天子不在咸陽宫。",
                    "zhushu": "洙曰：時天子避狄。○趙曰：此篇盖廣德二年十月已後作也。八月，吐蕃入冦。十月，䧟邠州，及奉天，車駕幸陜。又三日，吐蕃䧟京師。故云“不在咸陽宮”也。"
                },
                {
                    "paragraph": "朝廷雖無幽王禍，",
                    "zhushu": "洙曰：史：“申侯与西夷犬戎攻幽王於𮪜山。”"
                },
                {
                    "paragraph": "得不哀痛塵再蒙！",
                    "zhushu": "趙曰：明皇以禄山之禍，已蒙塵於蜀矣。今天子又以吐蕃之故，蒙塵於外也。"
                },
                {
                    "paragraph": "嗚呼！得不哀痛塵再蒙！",
                    "zhushu": "洙曰：時代宗在陜，詔徴天下兵，而程元振用事，媒蝎大臣，皆疑懼不進，天下無一人應召者。故此詩末章大有感激也。",
                    "type": 2
                },
                {
                    "paragraph": "陪栢中丞觀宴將士二首",
                    "zhushu": "",
                    "type": 2
                },
                {
                    "paragraph": "極樂三軍士，誰知百戰場。",
                    "zhushu": "洙曰：西都賦：觀三軍之殺獲。又曰：像仰極樂者也。"
                },
                {
                    "paragraph": "無私齊綺饌，",
                    "zhushu": "趙曰：梁何遜輕薄篇曰：象林沓繡被，玉盤傳綺食。"
                },
                {
                    "paragraph": "乆坐密金章。",
                    "zhushu": "夢符曰：右按東晉𥘉拜官相餙供饌。羊曼丹陽曰：客來早者得佳設，日晏則漸不復精，隨客早晚。時羊固拜臨海守，竟日皆得精饌。時以固之豐腆，不如曼之真率。○趙曰：指將士之金帶耳。鮑明逺建除詩：左右佩金章。"
                },
                {
                    "paragraph": "醉客霑鸚鵡，",
                    "zhushu": "歐曰：酉陽雜爼云：梁宴魏使，魏肇師舉酒勸陳昭儀。俄而酒至鸚鵡盃，徐君房飲不盡，屬肇師。肇師曰：“海蠡蛇蜒，尾翅皆張，非以爲玩，亦以爲罰。今日直不得辭。”○田曰：鸚鵡，盃名，雕刻海蠡而爲之，像鸚鵡形。昔人以之勸酒，且以爲罰爵。"
                },
                {
                    "paragraph": "佳人指鳯凰。",
                    "zhushu": "趙曰：筵上或𦘕圗，或繡帳上有之，而佳人共指而言說也。"
                },
                {
                    "paragraph": "幾時來翠節，特地引紅粧。",
                    "zhushu": "洙曰：古詩：“娥娥紅粉裝。”謝玄暉：“坐昔紅裝蔓”之句。○修可曰：詳觀是詩，首句云“極樂三軍士”，乃享軍詩，非可使之賦鸚鵡。盖鸚鵡杯名。雕刻海蠡而爲之，像鸚鵡形。昔人以之勸酒，并爲罰爵。○師曰：薛夢符云：沈約宋書：南平王鑠上赤鸚，普詔羣臣爲賦，𡊮淑文冠當時。又後漢黄祖之子射，大㑹賔客，有獻鸚鵡者，射舉酒於禰衡曰：“今日無以娱賔，願先生爲之賦。”衡筆不停綴，文無加㸃。南海異物志云：鸚鵡螺，狀似霞杯，形如鳥頭，向其腹視，似鸚鵡，故以爲名。佳人指鳯皇。疑是如秦弄玉吹簫，乗鳯凰飛去事。",
                    "type": 2
                },
                {
                    "paragraph": "繡叚裝簷額，",
                    "zhushu": "洙曰：張平子：“美人贈我錦繡叚。”"
                },
                {
                    "paragraph": "金花帖鼔腰。",
                    "zhushu": "趙曰：上句則樂工之飾，下句則工所擊之鼓。"
                },
                {
                    "paragraph": "一夫先舞劒，",
                    "zhushu": "洙曰：子路拔劒而舞，項莊舞劒爲樂。"
                },
                {
                    "paragraph": "百戲後歌鑣。",
                    "zhushu": "洙曰：李廣傳注：“刁斗，以銅作。”○趙曰：戲爲夔峽樵歌之音也。公前篇閣夜詩曰“夷歌是處起漁樵”是已。"
                },
                {
                    "paragraph": "江樹城孤逺，雲臺使寂寥。",
                    "zhushu": "趙曰：公言使寂寥，豈乆無使命之來乎？"
                },
                {
                    "paragraph": "漢朝頻選將，應拜霍嫖姚。",
                    "zhushu": "洙曰：霍去病爲嫖姚將軍。",
                    "type": 2
                },
                {
                    "paragraph": "觀兵",
                    "zhushu": "",
                    "type": 2
                },
                {
                    "paragraph": "北庭送壯士，",
                    "zhushu": "洙曰：燕太子送荆軻於易水上，軻歌曰：“壯士一去不復還。”"
                },
                {
                    "paragraph": "𧴀虎數尤多。",
                    "zhushu": "洙曰：書：“如虎如𧴀。”○師曰：時回紇送兵三千助討賊，故云云。○程曰：陸機云：“𧴀似虎，遼東人謂之白𧴀。”"
                },
                {
                    "paragraph": "精𨦣舊無敵，",
                    "zhushu": "洙曰：精𨦣，猶勇敢。"
                },
                {
                    "paragraph": "邊隅今若何？",
                    "zhushu": "趙曰：此望其必勝而憂之之辭。"
                },
                {
                    "paragraph": "妖氛擁白馬，",
                    "zhushu": "趙曰：妖氛，指言吐蕃之兵。待彫戈，則待北庭之賜也。古鼎銘曰：王命户臣，賜爾和鸞黼黻彫戈。"
                },
                {
                    "paragraph": "元帥待彫戈。莫守鄴城下，",
                    "zhushu": "師曰：元帥，代宗也。時九節度兵圍賊將慶緒於相州，甫欲誅其渠魁，故云云。"
                },
                {
                    "paragraph": "斬鯨遼海波。",
                    "zhushu": "洙曰：言當誅魁渠也。○趙曰：思明據城宋下，公謂可以緩圖，且於遼海斬鯨，則以吐蕃爲急也。",
                    "type": 2
                },
                {
                    "paragraph": "觀安西兵過赴𨵿中待命二首",
                    "zhushu": "",
                    "type": 2
                },
                {
                    "paragraph": "四鎮富精𨦣，",
                    "zhushu": "洙曰：言多勇𨦣也。晉職官志：四鎭通於柔逺。通典：鎮東將軍，後漢末魏武帝爲之。鎮南將軍，劉表爲之，魏張魯、晉當陽侯、杜元凱並爲之。鎮西將軍，後漢劉表爲之，魏鍾離、鄧艾爲之。鎮北將軍，南魏明帝太和中置，劉靖、許允並爲之。各一人。宋時四鎮與中軍通爲雜號，後魏加大次尚書令。○夢符曰：右按，唐武后時，右鷹揚衛將軍王孝傑擊吐蕃，大破其衆，復取四鎮，更置安西都護府於龜兹，以兵鎮守。又唐志：四鎮都督府，謂龜兹、于闐、焉𦒿、踈勒也。"
                },
                {
                    "paragraph": "摧鋒皆絶倫。",
                    "zhushu": "洙曰：能摧鋒䧟陣也。"
                },
                {
                    "paragraph": "還聞獻士卒，足以静風塵。老馬夜知道，",
                    "zhushu": "洙曰：齊相公失道，管仲使隨老馬而得出，以老馬多智也。○師曰：老馬，喻哥翰老將也。"
                },
                {
                    "paragraph": "蒼鷹飢著人。",
                    "zhushu": "鄭曰：著，直畧切。○洙曰：晉載記言：慕容垂猶鷹也，飢則附人，飽則髙飛。○師曰：鷹飢，喻禄山未髙也。"
                },
                {
                    "paragraph": "臨危經乆戰，用意始知神。",
                    "zhushu": "洙曰：精熟戰陳，用意若神。○師曰：當此時，正好使之立功，以充其志願，故云云。",
                    "type": 2
                },
                {
                    "paragraph": "竒兵不在衆，",
                    "zhushu": "洙曰：史：兵以正合，以竒勝。傳云：留侯用竒兵，不必衆多，雖多不精，𨦣而無益。"
                },
                {
                    "paragraph": "萬馬救中原。",
                    "zhushu": "洙曰：蔡琰謂曹公曰：“明公厩有萬馬。”○蘇曰：司馬仲逹曰：“得萬馬可解中原之急，亦成於大事也。”"
                },
                {
                    "paragraph": "談𥬇無河北，",
                    "zhushu": "洙曰：言談𥬇司以却敵。○趙曰：禄山之叛，河北一帶已䧟没。今言安西兵之精𨦣，主將於談𥬇之間，可以蔑無河北矣。東坡云“已覺談𥬇無西戎”，出於此也。"
                },
                {
                    "paragraph": "心肝奉至尊。",
                    "zhushu": "洙曰：言至誠也。"
                },
                {
                    "paragraph": "孤雲隨殺氣，飛鳥避轅門。",
                    "zhushu": "蒼舒曰：項羽傳“將入轅門”是也。○石曰：轅門，以車爲軍門，兵屯嚴肅，雖飛鳥不敢過，故云云。"
                },
                {
                    "paragraph": "竟日留歡樂，",
                    "zhushu": "洙曰：一作觀。"
                },
                {
                    "paragraph": "城池未覺喧。",
                    "zhushu": "洙曰：言軍令整肅，不囂亂也。○夢符曰：右按周禮：“掌舎，掌王㑹同之舎，設車宫轅門。”注：“王行險阻處，次車蕃御車，以轅表門。”前漢書：項籍將入轅門。",
                    "type": 2
                },
                {
                    "paragraph": "八陣圖",
                    "zhushu": "彦輔曰：亮推演兵法，作八陣圖，咸得其要。桓温傳：初，諸葛亮造八陣圖於魚復平沙之上，壘石爲八行，相去二丈。温見之，謂此常山蛇勢也。文武皆莫能識之。○昱曰：陣勢八：天、地、風、雲、飛龍、翔鳥、虎翼、蛇蟠。二革二金爲天，三革三金爲地，二革三金爲風，三革二金爲雲，四革三金爲龍，三革四金爲虎，四革五金爲鳥，五革四金爲蛇。",
                    "type": 2
                },
                {
                    "paragraph": "功蓋三分國，",
                    "zhushu": "洙曰：三分，謂吴、魏、蜀也。蜀記曰：三分我九鼎。"
                },
                {
                    "paragraph": "名成八陣圖。江流石不轉，",
                    "zhushu": "趙曰：行客云：“水方落時，於石磧就視，則茫茫然一磧耳。及登髙而望，乃隱隱見其行列，則武侯製作，豈近於神異乎？”○余曰：按永嘉薛氏云：“今武侯之圗，可見者三：一在沔陽之髙平舊壘，一在廣都之八陣郷，一在魚復永安宫南江灘水上。在髙平者，自酈道元已言傾禠難識。在廣都者，隆士爲基，魁以江石，四門、二首，六十四魁，八八成行，兩陣俱立，陣周四百七十二歩，其魁百有三十。在魚復者，因江爲勢，積石慿流，前蔽壁門，後依却月，縱横皆八魁，間二丈，偃月内面，九六鱗差。廣都舊無聞焉，惟見於李膺益州記，其言魁行皆八，財舉其半。趙抃成都記稱𦒿老之說，以爲江石兵數，魁應六十四卦，則知兩陣二首之意，以躰乾坤門户，法象之所由生也。然其陣居平地，束於門壁，營陣之法具，而竒正之道藴。魚復陣於江路，因水成形，七八以爲經，九六以爲緯，躰方於八陣，形圎於却月。壁門可以觀營陣之制，却月可以識竒正之變。故雖長江東注，夏流湍駛，轟雷犇馬，不足以儗其勢；囬山卷石，不足以言其怒。峩峩八陣，實激其衝。子石奉如，灘沙攸積，而歷年千數，未嘗回撓，隱若敵國，屹然長城。故桓温以爲常山之蛇，杜甫偉其江流而不轉也。”"
                },
                {
                    "paragraph": "遺恨失吞吴。",
                    "zhushu": "洙曰：習鑿齒曰：“昔齊桓一矜其功，而叛者九國；曹操暫自驕伐，而天下三分。”○蘇曰：僕甞夢見人，云是杜子美，謂僕：“丗人多誤㑹吾八陣圗詩，以謂先主、武侯恨不能滅吴，非也。我意本謂吴蜀唇齒，不當相圖，晉所以能取蜀者，以蜀有吞吴之意，以此爲恨耳。”此說甚長，然子美死僅四百年，而猶不忘詩，區區自别其意，此真書生習氣也。○師曰：劉禹鍚嘉話録：“夔州西市俯臨江，沙石下有諸葛八陣圖，聚石分布，宛然尚存。峽水大時，三蜀雪消之際，澒湧滉瀁，可勝道哉。大木十圍，枯槎百丈，隨波而下，與水岸齊。人奔上山，則聚石爲堆者，断可知也。及乎水落川平，萬物皆失故態，諸葛亮小石之堆，摽聚行列，依然如是者，僅六百年，迨今不動。然天下三分，如鼎足峙立。蜀之所以不存者，其遺恨失在吞吴而已。使不吞吴，則魏豈能合并哉？”",
                    "type": 2
                },
                {
                    "paragraph": "夕烽",
                    "zhushu": "",
                    "type": 2
                },
                {
                    "paragraph": "夕烽來不近，毎日報平安。塞上傳光小，雲邊落㸃殘。照秦通警急，",
                    "zhushu": "趙曰：有警急之報，則舉烽火以相應。○余曰：前賈𧨏䟽：“斥候望烽燧不得卧。”文頴曰：“邊方備胡冦，作髙土櫓，櫓上作桔皐，桔皐頭兠零，以薪草置其中，常低之，有冦即火燃舉之以相告，曰：烽火。多積薪，冦至即燃之，以望其煙，曰燧。”張晏曰：“晝舉烽，夜燔燧也。”師古曰：“張說誤也。晝則燔燧，夜則舉烽。”"
                },
                {
                    "paragraph": "過隴自艱難。",
                    "zhushu": "趙曰：“言安史之兵猶岀没隴上矣。”"
                },
                {
                    "paragraph": "聞道蓬萊殿，",
                    "zhushu": "鄭曰：長安志：“殿在東内紫宸殿北。”"
                },
                {
                    "paragraph": "千門立馬看。",
                    "zhushu": ""
                }
            ]
        },
        {
            "name": "文章",
            "paragraphs": [
                {
                    "paragraph": "文章",
                    "zhushu": "",
                    "type": 1
                },
                {
                    "paragraph": "古詩二首、律詩十四首",
                    "zhushu": "",
                    "type": 2
                },
                {
                    "paragraph": "夜聽許十誦詩愛而有作",
                    "zhushu": "",
                    "type": 2
                },
                {
                    "paragraph": "許生五臺賔，",
                    "zhushu": "洙曰：河北有五臺山。○鄭曰：五臺，山名，今在河北。其山五蠻，環秀巍然，俗謂之五臺，仙人之都也。"
                },
                {
                    "paragraph": "業白出石壁。",
                    "zhushu": "趙曰：此言許生客居五臺，行業精白而出也。佛經以美業爲白，惡業爲黒。逹磨甞曰：“當勤修白業。”○大觀曰：石壁字，暗使列子載“趙㐮子狩於中山，有一人從石壁出，隨煙上下。”"
                },
                {
                    "paragraph": "余亦師粲可，身猶縳禪寂。",
                    "zhushu": "洙曰：師粲善詩。○修可曰：粲、可，乃六祖僧粲及慧可二禪師。粲傳法偈：“華種雖因地，從地種花生。若無人下種，花地盡無生。”可傳法偈：“本來縁有地種花生。本來無有種，花亦不能生。”二人乃禪中祖師，故子美師之，非師粲善能詩者也。○趙曰：粲則僧粲，可則慧可。傳燈云：“正与逹磨丗次相接。公方与許生共斈性空事，故云：‘許生已業白而出，吾猶縳禪空而未脫也。’縳字，出佛書，其語曰：‘貪著禪味，是菩薩縳。’縳禪則不能解也。”"
                },
                {
                    "paragraph": "何階子方便，謬引爲匹敵。",
                    "zhushu": "趙曰：此言有何因階得子垂方便之行，而以爲之匹也。洪駒父引佛經“善巧方便”，其說是，而舊注以爲田子方。"
                },
                {
                    "paragraph": "離索晚相逢，",
                    "zhushu": "昱曰：記檀弓：“吾離羣而索居。”"
                },
                {
                    "paragraph": "包蒙欣有擊。",
                    "zhushu": "洙曰：易：“九二，包蒙。上九，擊蒙。”"
                },
                {
                    "paragraph": "誦詩渾",
                    "zhushu": "洙曰：一作“混”。"
                },
                {
                    "paragraph": "遊衍，四座皆辟易。",
                    "zhushu": "洙曰：皆，一作“俱”。項羽傳：“項羽瞋目叱赤泉侯，人馬俱驚，辟易数里。”"
                },
                {
                    "paragraph": "應手看捶鈎，",
                    "zhushu": "鄭曰：捶，子果切，又之累、之睡二切。○洙曰：莊子知北遊：“大馬之棰鈎者，年八十矣，而不失豪芒。大馬曰：‘子巧欤？’曰：‘臣有守也。臣之年二十而好捶鈎，於物無視也，非鈎无察也。是用之者，假不用者也，以長得其用，而况乎無不用者乎？物孰不資焉。’注：“拈捶鈎之輕重，而無豪芒之差。都無懷，則物來皆應。大馬，司馬也。”郭云：“捶者，拈捶鈎之輕重，而不失豪芒也。”或說云：“江東三魏之間，人皆謂錘爲棰，音字亦同。”郭失之，今不從此說。○趙曰：莊子：“輪扁斵輪，有曰：‘得之於心，而應之於手。’”"
                },
                {
                    "paragraph": "清心聽鳴鏑。",
                    "zhushu": "洙曰：前漢匈奴傳：“冒頓作鳴鏑出獵，左右皆隨鳴鏑而射殺頭曼。”應劭曰：“髐箭也。”左思詩：“邊城苦鳴鏑。”陸機：“鳴鏑自相知。”○趙曰：黃鲁直云：“新詩如鳴弦。”盖出於此也。○鄭曰：鏑，丁歷切，矢鋒也。"
                },
                {
                    "paragraph": "精微穿溟涬，",
                    "zhushu": "鄭曰：上亡頂反，下户頂反。○洙曰：莊子在宥篇：“大同乎涬溟。”注：“与物无際。”○趙曰：礼記：“致廣大而盡精微。”帝系譜曰：“天地𥘉起，溟涬濛鴻。”舊注引莊子“大同乎涬溟”注云：“自然之氣。”然終非本出，杜公不敢倒用也。○師曰：謂詩之精微，与天地之氣相貫穿。"
                },
                {
                    "paragraph": "飛動摧霹靂。",
                    "zhushu": "洙曰：公羊注曰：“雷疾而甚者爲震。震與霆皆謂霹靂也。”"
                },
                {
                    "paragraph": "陶謝不枝梧，",
                    "zhushu": "洙曰：陶潜、謝玄暉、靈運、惠連之徒也。前漢項籍傳：“即帳中斬宋義頭，諸將讋服，莫敢枝梧。”如淳曰：“枝，猶枝梧也。”臣瓉曰：“小柱爲枝，邪柱爲梧，今屋斜柱是也。”○師曰：霹靂，雷霆之威，謂詩思飄然飛動，雖霹靂之威亦爲摧沮，足見詩思之壯也。"
                },
                {
                    "paragraph": "風騷共推激。紫鸞自超詣，",
                    "zhushu": "洙曰：紫鸞，當作“紫燕”，字之誤也。西京雜記：“文帝自代還，有良馬九，皆天下之駿，其第五馬名紫燕。”"
                },
                {
                    "paragraph": "翠駮誰剪剔。",
                    "zhushu": "洙曰：爾雅：“駮如馬，倨牙，食虎豹。”管子曰：“桓公乗馬，虎望見而伏。公問管仲，管仲意者君乗駮馬？”公曰：“然。”仲曰：“駮馬食虎豹，故疑焉。”紫燕，良馬名也。莊子曰：“治馬者燒之剔之。”"
                },
                {
                    "paragraph": "君意人莫知，人間夜寥閴。",
                    "zhushu": "蘇曰：羲之一曰：“披襟立池上無語。”羊欣曰：“人莫知君意，何也？”○趙曰：寥閴，寂静之義。梁蕭子範直坊賦曰：“何坊禁之寥閴，對長夜之蕪永。”○蒭曰：末句崔非傷無知已者乎？",
                    "type": 2
                },
                {
                    "paragraph": "贈蜀僧閭丘師兄",
                    "zhushu": "彦輔曰：太常博士均之孫。",
                    "type": 2
                },
                {
                    "paragraph": "大師銅梁秀，",
                    "zhushu": "洙曰：左思蜀都賦：“於東則左綿巴中，百濮所充。外負銅梁於嚴渠，内函要害以膏腴。”○田曰：太平御覧載張孟蜀都賦注云：“銅梁，山名也。按其山有桃枝竹，東西連亘二十餘里，山嶺之上平整，逺望諸山，此獨秀也。山在合州界銅梁縣。”"
                },
                {
                    "paragraph": "籍籍名家孫。",
                    "zhushu": "洙曰：𡊮陽源白馬篇：“籍籍關外來，車徒傾國𨞬。”○安石曰：籍籍，名聲之衆也。"
                },
                {
                    "paragraph": "嗚呼先博士，炳靈精氣奔。",
                    "zhushu": "洙曰：左太冲蜀都賦：“近則江漢炳靈，丗載其英。鬱若相如，皭若君平。王褒暐曄而秀發，揚子含章而挺生。”○師曰：炳靈，言英靈𩔰赫也。"
                },
                {
                    "paragraph": "惟昔武皇后，臨軒御乾坤。多士盡儒冠，墨客藹雲屯。",
                    "zhushu": "洙曰：楊子雲上長楊賦，𦕅因筆墨之成文章，故藉翰林以爲主人，子墨爲客𡖖以諷。陸士衡：“馬如雲屯。”"
                },
                {
                    "paragraph": "當時上紫殿，不獨𡖖相尊。",
                    "zhushu": "洙曰：謝玄暉直中書省：“紫殿肅隂隂。”"
                },
                {
                    "paragraph": "丗傳閭丘筆，",
                    "zhushu": "師曰：閭丘文筆，號爲大手。"
                },
                {
                    "paragraph": "峻極逾崑崙。",
                    "zhushu": "洙曰：禹本紀曰：“崑崙髙三千五百里，日月所相避隱爲光明也。”詩：“峻極于天。”"
                },
                {
                    "paragraph": "鳳藏丹霄暮，",
                    "zhushu": "洙曰：一作“穴”。"
                },
                {
                    "paragraph": "龍去白水渾。",
                    "zhushu": "洙曰：東京賦：“我丗祖忿之，乃龍飛白水，鳯翔參墟。”"
                },
                {
                    "paragraph": "青熒雪嶺東，",
                    "zhushu": "洙曰：西都賦：“琳珉青熒。”去，一作“出”。○沈曰：雪嶺在蜀，一名太白山。"
                },
                {
                    "paragraph": "碑碣舊製存。",
                    "zhushu": "鄭曰：碣，巨列切。○田曰：東蜀牛頭山下有閭丘均撰瑞聖寺磨崖碑，嚴政書。寺今改爲天寕羅漢禪院。"
                },
                {
                    "paragraph": "斯文散都邑，髙價越璵璠。",
                    "zhushu": "洙曰：均以文名當時，四方碑碣多出其手。"
                },
                {
                    "paragraph": "晚看作者意，",
                    "zhushu": "趙曰：郄生見王導詩，歎曰：“晚見作者妙意。”○梅曰：作者，指均也。"
                },
                {
                    "paragraph": "妙絶與誰論？",
                    "zhushu": "洙曰：陸韓𡖖賦歌能妙絶。"
                },
                {
                    "paragraph": "吾祖詩冠古，",
                    "zhushu": "鄭曰：冠，古玩切。"
                },
                {
                    "paragraph": "同年䝉主恩。豫章夾日月，𡻕乆空深根。",
                    "zhushu": "洙曰：見豫章深出地注。"
                },
                {
                    "paragraph": "小子思踈闊，豈能逹詞門。",
                    "zhushu": "蘇曰：宗戩讀渊明詩，抚卷歎曰：“小子踈略，焉能逹文詞之門閫，使人有愧服之心，信乎一丗之真儒。”"
                },
                {
                    "paragraph": "窮愁一揮淚，",
                    "zhushu": "洙曰：愁，一作“秋”。陸士衡：“揮淚歎流離。”又：“揮涙廣川隂。”"
                },
                {
                    "paragraph": "相遇即諸昆。我住錦宫城，",
                    "zhushu": "洙曰：成都記：“錦城以江山明麗，錯雜如錦。”"
                },
                {
                    "paragraph": "兄居祇樹園。",
                    "zhushu": "鄭曰：祇，翹移切。○洙曰：金剛經：“佛在舎衛囯祇樹給孤獨園。”○田曰：楞嚴經云：“祗洹精舎。”注云：“祇洹林，樹名。㖵云：‘祇陁洹，或云‘逝多’，此云‘戰勝’即太子名林王是彼，故云‘勝林精’。告建立有二因縁，須逹長者施園，祇陁太子施樹。”"
                },
                {
                    "paragraph": "地近慰旅愁，徃來當丘樊。天涯歇滯雨，粳稻卧不翻。漂然薄遊倦，始與道旅敦。",
                    "zhushu": "旅，一作“侣”。○鲁曰：敦，厚也。"
                },
                {
                    "paragraph": "景晏歩脩廊，而無車馬喧。",
                    "zhushu": "洙曰：陶渊明：“結廬在人境，而无車馬喧。”"
                },
                {
                    "paragraph": "夜闌接軟語，落月如金盆。",
                    "zhushu": "洙曰：謝靈運：“夜聽極星闌車，又継以闌夕語。”法華經：“又以軟語。”一云“言詞柔軟”。"
                },
                {
                    "paragraph": "漠漠丗界黒，",
                    "zhushu": "洙曰：一作“空”。"
                },
                {
                    "paragraph": "驅驅爭奪繁。唯有摩尼珠，可照濁水源。",
                    "zhushu": "洙曰：言性照圜明，如摩尼珠，然雖識濁水，而不爲汚濁所累也。如語云：“𣵀而不淄。”○田曰：圎斍經：“譬如清淨摩尼宝珠，映於五色，隨方各現。諸愚癡者，見彼摩尼，寔有五色，圎斍净性，現於身心，隨𩔖各應，亦復如是。”觀無量壽佛經云：“諸天童子，摩尼以爲纓絡，光照百餘里，猶如和合百億日月，不可具名。”室志云：“馮翊嚴生家漢南現山，得一洙，如弹丸色。胡人曰：‘此西囯清水珠也。若至濁水，冷然洞澈矣。’以三十萬易之而去。”○師曰：摩尼珠以喻法性，圎明淸浄，不染塵垢。甫奔走盗賊間，健羡閭丘，不爲汚濁所累，故云云。",
                    "type": 2
                },
                {
                    "paragraph": "寄李十二白二十韻",
                    "zhushu": "",
                    "type": 2
                },
                {
                    "paragraph": "昔年有狂客，號爾謫仙人。",
                    "zhushu": "洙曰：賀知章，㑹稽人，自號四明狂客，見白文章，乃歎曰：“子謫仙人也。”"
                },
                {
                    "paragraph": "筆落驚風雨，",
                    "zhushu": "洙曰：驚，一作“聞”。驚風雨，言敏速也。"
                },
                {
                    "paragraph": "詩成泣鬼神。",
                    "zhushu": "洙曰：泣感鬼神。○蘇曰：李白墓銘云：“公在長安時，祕書監賀知章吟公烏栖曲云：‘此詩可以哭鬼神。’”"
                },
                {
                    "paragraph": "聲名從此大，汨没一朝伸。",
                    "zhushu": "洙曰：按史言知章言白於𤣥宗。召見金銮殿，奏頌一篇，賜食，帝爲調羹，召供奉翰林。"
                },
                {
                    "paragraph": "文彩承殊渥，流傳必絶倫。",
                    "zhushu": "洙曰：帝甞召白爲樂章，白已醉，援筆成文，婉麗精巧無留思。帝爱其才，数宴見。"
                },
                {
                    "paragraph": "龍舟移棹晚，獸錦奪袍新。",
                    "zhushu": "洙曰：白外傳云：“白作樂章，賜錦袍。”"
                },
                {
                    "paragraph": "白日來深殿，青雲滿後塵。乞歸優詔許，",
                    "zhushu": "洙曰：白爲髙力士所諸，自知不爲親近所容，懇求還山，帝賜金放遂。"
                },
                {
                    "paragraph": "遇我𪧐心親。",
                    "zhushu": "洙曰：𪧐，一作“夙”。與子美等爲醉中八仙。"
                },
                {
                    "paragraph": "未負",
                    "zhushu": "洙曰：一作“逐”。"
                },
                {
                    "paragraph": "幽棲志，兼全寵辱身。劇談憐野逸，嗜酒見天眞。",
                    "zhushu": "洙曰：嗜，好也。揚雄家貧嗜酒。"
                },
                {
                    "paragraph": "醉舞梁園夜，",
                    "zhushu": "洙曰：雪賦：“梁王不恱，遊於兎園。今汴州乃梁園故地。“"
                },
                {
                    "paragraph": "行歌泗水春。",
                    "zhushu": "洙曰：孔子行歌於泗水之上。泗水，今泗濵是也。"
                },
                {
                    "paragraph": "才髙心不展，道屈善無隣。處士禰衡俊，",
                    "zhushu": "洙曰：平原處士禰衡，字正平。見諸公厭祢衡注。"
                },
                {
                    "paragraph": "諸生原憲貧。",
                    "zhushu": "洙曰：見難甘原憲貧注。"
                },
                {
                    "paragraph": "稻粱求未足，",
                    "zhushu": "洙曰：廣絶交論：“分鴻鶩之稻粱。”"
                },
                {
                    "paragraph": "薏苡謗何頻。",
                    "zhushu": "鄭曰：薏，於記。苡，養里切。○洙曰：馬援征交趾，載薏苡種還，人謗之，以爲明珠大貝。喻白之遇讒也。"
                },
                {
                    "paragraph": "五嶺炎蒸地，三危放逐臣。",
                    "zhushu": "洙曰：見雲山分五嶺，風壌帶三苗注。"
                },
                {
                    "paragraph": "幾年遭鵩鳥，",
                    "zhushu": "洙曰：賈𧨏作長沙王傳：“不得志，有鵩集于舎隅，遂作鵩鳥賦。”"
                },
                {
                    "paragraph": "獨泣向麒麟。",
                    "zhushu": "洙曰：王翰古峨眉怨：“朝晡泣對麒麟樹，樹下蒼苔日漸班。”"
                },
                {
                    "paragraph": "蘇武先還漢，",
                    "zhushu": "洙曰：見握節漢臣回注。"
                },
                {
                    "paragraph": "黃公豈事秦。",
                    "zhushu": "洙曰：夏黃公也。見羽翼懷商老注。"
                },
                {
                    "paragraph": "楚筵辭醴日，",
                    "zhushu": "洙曰：見門引申白賔注。"
                },
                {
                    "paragraph": "梁獄上書辰。",
                    "zhushu": "洙曰：白坐事下潯陽獄，鄒陽於梁孝王獄中上書，即出之。"
                },
                {
                    "paragraph": "已用當時法，誰將此義陳。老吟秋月下，病起暮江濵。莫怪恩波隔，乗槎與問津。",
                    "zhushu": "洙曰：博物志：“有居海者，八月乗查而上天，犯牽牛星。孔子使子路問津焉。”",
                    "type": 2
                },
                {
                    "paragraph": "送竇九歸成都",
                    "zhushu": "",
                    "type": 2
                },
                {
                    "paragraph": "文章亦不盡，竇子才縱橫。非爾更持節，何人符大名。讀書雲閣觀，問絹錦宫城。我有浣花竹，題詩須一行。",
                    "zhushu": "",
                    "type": 2
                },
                {
                    "paragraph": "偶題",
                    "zhushu": "",
                    "type": 2
                },
                {
                    "paragraph": "文章千古事，得失寸心知。",
                    "zhushu": "趙曰：言文章垂不朽之事，其得其失，蓋吾心自知之。"
                },
                {
                    "paragraph": "作者皆殊列，名聲豈浪𡸁。",
                    "zhushu": "洙曰：言以文章名，必有所長也。"
                },
                {
                    "paragraph": "騷人嗟不見，",
                    "zhushu": "洙曰：丗之言文章者，謂文至於斉、梁之間，変而爲風、騷矣。○趙曰：指言屈原、宋玉也。文章之祖起於騷。嗟不見，則屈、宋逺矣。"
                },
                {
                    "paragraph": "漢道盛於斯。",
                    "zhushu": "洙曰：漢文章深厚，有古人之風。○趙曰：言漢有司馬遷、相如、劉向、王褒之属，傷今不復見古人也。○師曰：文章惟漢爲渾厚森嚴，故曰“漢道盛於斯。心從弱𡻕疲。"
                },
                {
                    "paragraph": "前軰飛騰入，餘波綺麗爲。",
                    "zhushu": "洙曰：綺麗，騷人之作也。○趙曰：文章至於綺麗，乃騷、雅之末流矣，故謂之餘波。"
                },
                {
                    "paragraph": "後賢兼舊利，",
                    "zhushu": "洙曰：利，一作“列”。後之作者，兼騷人之躰也。"
                },
                {
                    "paragraph": "歷代各淸規。",
                    "zhushu": "趙曰：所謂逓相祖述也。"
                },
                {
                    "paragraph": "法自儒家有，心從弱𡻕疲。",
                    "zhushu": "趙曰：公自謂也。吾之用心，自弱冠時疲苦至今也。"
                },
                {
                    "paragraph": "永懷江左逸，",
                    "zhushu": "洙曰：江左，𣈆元帝渡江所都也。阮藉之流，文多尚逸。○趙曰：江左，則嵇、阮、鮑、謝之徒，文選多采取焉，故公永懷之。"
                },
                {
                    "paragraph": "多病鄴中竒。",
                    "zhushu": "洙曰：病，一作“謝”。鄴，魏所都。文帝好文，故作者多尚竒。江文通云：“𨵿西、鄴下，旣已罕同；河外、江南，頗爲異法。”"
                },
                {
                    "paragraph": "騄𩦸皆良馬，麒麟帶好兒。",
                    "zhushu": "趙曰：麒麟之子，仍是麒麟，故云帶好兒。"
                },
                {
                    "paragraph": "車輪徒已斵，",
                    "zhushu": "洙曰：莊子：“桓公讀書，輪扁以爲聖人之糟粕。桓公曰：‘寡人讀書，輪人安得議乎？’輪扁曰：‘以臣之事觀之，夫斵輪，徐則甘而不固，疾則苦而不入。不徐不疾，得之於手，應之於心，口不能言，有數存焉於其間。臣不能以喻臣之子，臣之子亦不得受之於臣，是以行年七十而老斵輪。古人之与其不可傳也，死矣，然則君之所讀者，古人之糟粕已。’”陸士衡文賦：“是蓋輪扁所不得言，故非華說之所能精也。“"
                },
                {
                    "paragraph": "堂構惜仍虧。",
                    "zhushu": "洙曰：書曰：“若考作室，旣底法，厥子乃弗肯堂，矧肯構。”"
                },
                {
                    "paragraph": "謾作潜夫論，",
                    "zhushu": "洙曰：後漢：“王符，字莭信，隱居著書三十餘萹，以譏當時失得，不欲章𩔰其名，故號曰潜夫論。”"
                },
                {
                    "paragraph": "虚傳㓜婦碑。",
                    "zhushu": "洙曰：曹操与楊脩讀曹娥碑，隂有八字曰：“黄絹㓜婦，外孫韲臼。”脩解得。操行三十里，乃悟云：‘黃絹是色絲，絶字也。㓜婦，少女，少女，妙字也。外孫，女子，女子，好字也。’韲曰：受辛之器，受辛，辤也。言絶妙好辤与楊合。操曰：“有智无智，校三十里。”"
                },
                {
                    "paragraph": "縁情慰漂蕩，",
                    "zhushu": "洙曰：文賦：“詩縁情而綺靡。”"
                },
                {
                    "paragraph": "抱疾屢遷移。經濟慙長䇿，",
                    "zhushu": "洙曰：言无經済之才。○趙曰：公雖爲自謙，蓋亦自傷於不用也。"
                },
                {
                    "paragraph": "飛棲假一枝。",
                    "zhushu": "洙曰：鷦鷯賦：“巢不過一枝。”左太冲：“巢林棲一枝，可爲逹士模。”"
                },
                {
                    "paragraph": "塵沙傍蜂蠆，",
                    "zhushu": "鄭曰：傍，蒲浪切，近也。"
                },
                {
                    "paragraph": "江峽繞蛟螭。",
                    "zhushu": "洙曰：蜂蠆、蛟螭，皆毒物也。言避患難不暇耳。○趙曰：言樓托於夔州之地如此，非有譬托。"
                },
                {
                    "paragraph": "蕭瑟唐虞逺，",
                    "zhushu": "洙曰：沈休文論：“虞夏以來，遺文不覩。”○趙曰：歎治古之不復見。"
                },
                {
                    "paragraph": "聮翩楚漢危。",
                    "zhushu": "洙曰：江文通雜躰詩序：“夫楚謡漢風，旣非一躰；魏製晉造，固亦二躰。”○趙曰：傷戰爭之不能安。"
                },
                {
                    "paragraph": "聖朝兼盗賊，",
                    "zhushu": "洙曰：胡虜爲中原之乱也。○趙曰：言前有安史，今有吐蕃是也。"
                },
                {
                    "paragraph": "異俗更喧卑。",
                    "zhushu": "洙曰：公北人而在南，故呼楚人爲異俗。喧卑，囂雜貌。"
                },
                {
                    "paragraph": "鬱鬱星辰劒，",
                    "zhushu": "洙曰：張華夜登樓，望見牛斗間有異氣，乃鄷城寳劒也。"
                },
                {
                    "paragraph": "蒼蒼雲雨池。",
                    "zhushu": "洙曰：周瑜傳：“蛟龍得雲雨。”恐非池中物。○革曰：此二句，子美自喻失其所也如此。"
                },
                {
                    "paragraph": "兩都開幕府，",
                    "zhushu": "洙曰：兩都，東京、西京也。幕府，謂元帥也。"
                },
                {
                    "paragraph": "萬㝢揷軍麾。",
                    "zhushu": "洙曰：謂天下用兵也。"
                },
                {
                    "paragraph": "南海殘銅柱，",
                    "zhushu": "洙曰：馬援勒功銅柱。○趙曰：言在南亦有侵犯者。馬援征南時，立銅柱而勒功其上也。○師曰：恨無人立功如馬援也。"
                },
                {
                    "paragraph": "東風避月支。",
                    "zhushu": "洙曰：匈奴傳：“東胡強而月氏盛。”○趙曰：以比吐蕃也。○師曰：言避吐蕃之難也。"
                },
                {
                    "paragraph": "音書恨烏鵲，",
                    "zhushu": "洙曰：西京雜記：“乾鵲噪而行人至。”○趙曰：恨烏鵲之不信也。"
                },
                {
                    "paragraph": "號怒恠熊罷。",
                    "zhushu": "洙曰：苦寒行：“熊羆對我蹲。“○趙曰：言夔州山居之所有也。"
                },
                {
                    "paragraph": "稼穡分詩興，",
                    "zhushu": "洙曰：役於營生，不暇吟詠也。"
                },
                {
                    "paragraph": "柴荆學士冝。",
                    "zhushu": "洙曰：習其風俗也。"
                },
                {
                    "paragraph": "故山迷白閣，秋水憶黃陂。",
                    "zhushu": "洙曰：白閣、黃陂，閞中山水。○趙曰：白閣則終南山相附之山。皇陂則皇子陂也。舊以爲黄陂，誤矣。"
                },
                {
                    "paragraph": "不敢要佳句，",
                    "zhushu": "鄭曰：要，伊逍切。"
                },
                {
                    "paragraph": "愁來賦别離。",
                    "zhushu": "趙曰：言夫郷囯之逺也。",
                    "type": 2
                },
                {
                    "paragraph": "戲爲六絶",
                    "zhushu": "",
                    "type": 2
                },
                {
                    "paragraph": "庾信文章老更成，凌雲健筆意縱橫。",
                    "zhushu": "趙曰：庾信文章綺麗，爲丗所尚。江南賦尤見稱於丗，謂若相如作大人賦，飄然有凌雲之氣。"
                },
                {
                    "paragraph": "今人嗤㸃流傳賦，",
                    "zhushu": "田曰：干宝晋紀云：“蓋丗共嗤㸃以爲灰塵，而相詬病矣。”"
                },
                {
                    "paragraph": "不覺前賢畏後生。",
                    "zhushu": "洙曰：周書：“庾信，字子山，有盛才，文章綺艶，爲丗人所尚，謂之庾躰”。𪧐斈後生竟相模範，毎有一文出，京都莫不稱誦。作哀江南賦，尤爲麗絶，至今行於丗。",
                    "type": 2
                },
                {
                    "paragraph": "楊王盧駱當時體，",
                    "zhushu": "洙曰：楊烱、王勃、盧照鄰、駱賔王以文詞斉名。天后初，海内呼爲楊、王、盧、駱，號爲四傑。後盧以疾投頴水卒，楊卒官；駱以檄武君死徐敬業難，王溺死也。"
                },
                {
                    "paragraph": "輕薄爲文哂未休。",
                    "zhushu": "趙曰：四子之文大率浮麗，故公以爲輕薄爲文而哂之未休也。孔子曰：“其言不遜，是故哂之。”"
                },
                {
                    "paragraph": "爾曹身與名俱滅，不廢江河萬古流。",
                    "zhushu": "歐曰：唐史：“李敬𤣥稱：‘楊烱、盧照鄰、駱賔王、王勃必當𩔰貴。’裴行儉曰：‘士之致逺，先器識，後文藝。勃等雖有文才，而浮躁淺露，豈享爵禄之器也。’”",
                    "type": 2
                },
                {
                    "paragraph": "縱使盧王操翰墨，劣於漢魏近風騷。",
                    "zhushu": "洙曰：謂漢、魏文雖近風騷，未失其大全尓。○趙曰：此篇文㪯照隣与勃也。言漢、魏之文去古未逺，終有風騷之氣，而盧、王之文比之爲劣。"
                },
                {
                    "paragraph": "龍文虎脊皆君馭，",
                    "zhushu": "洙曰：龍文虎脊，馬之駿異者。皆君馭，言皆得逸才。○修可曰：漢天馬歌：“驊騮駿𩦸，龍文虎脊。”武帝時，西域大宛馬虎春魚目，龍文鳯頸，尾如蒲梢也。"
                },
                {
                    "paragraph": "歷塊過都見爾曹。",
                    "zhushu": "鄭曰：過，古禾切。○洙曰：見斈並盧王敏注。王褒頌：“過都越國，蹶若歷塊。”○趙曰：謂文章之妙，如龍文虎脊之馬，皆可充君之馭。然或過都而蹶，則猶不爲不良馬也。爾曹，指盧、王矣。○師道曰：言逸足過都，如歷士塊之易也。",
                    "type": 2
                },
                {
                    "paragraph": "才力應難誇數公，凡今誰是出羣雄。或看翡翠蘭苕上，",
                    "zhushu": "趙曰：郭景純詩：翡翠戯蘭苕，容色更相鮮。言珍禽在芳草間交相暉映，而公借用言文章也。"
                },
                {
                    "paragraph": "未掣鯨魚碧海中。",
                    "zhushu": "洙曰：言今之爲文者，止得小巧而已。○趙曰：公自負其出羣雄者，如掣鯨魚於碧海，非釣手之善，氣力之雄，安能然哉？"
                },
                {
                    "paragraph": "不薄今人愛古人，淸詞麗句必爲隣。竊攀屈宋冝方駕，恐與齊梁作後塵。",
                    "zhushu": "洙曰：屈原、宋玉，言其丈才足以方駕並驅也。梁、齊詩躰格輕麗，議者以丈之失始齊梁也。○趙曰：此公之志也。公必欲追逐屈、宋而與之並駕者，唯恐不超越齊梁，而翻與之作後塵。蓋齊梁躰格輕麗，公所不取也。",
                    "type": 2
                },
                {
                    "paragraph": "未及前賢更勿疑，𨔛相祖述復先誰。别裁僞體親風雅，",
                    "zhushu": "夢符曰：右按南史：“徐陵多變舊躰，有新意。”又北史：“庾信父肩吾，與徐陵並爲東宫學士，文辝竒艷，丗號徐庾躰，後進競相模𫈣。”"
                },
                {
                    "paragraph": "轉益多師是汝師。",
                    "zhushu": "趙曰：　裁納之以近風雅，亦無常師，必多求前人所最長者爲師耳。○師曰：遞相祖述，言齊梁相習爲輕薄之文，無有慨然以風雅正躰倡先者。多師言意尚不一也。",
                    "type": 2
                },
                {
                    "paragraph": "解悶五首",
                    "zhushu": "同作十二首。五首見果實門，二首見絶句。",
                    "type": 2
                },
                {
                    "paragraph": "沈范早知何水部，",
                    "zhushu": "洙曰：謂水部郎中薛據。沈約、范雲見能詩何水部注。"
                },
                {
                    "paragraph": "曹劉不待薛郎中。",
                    "zhushu": "洙曰：曹子建、劉幹、薛據也。○趙曰：若薛據者，恨不與曹子、劉楨同時。"
                },
                {
                    "paragraph": "獨當省署開文苑，兼泛滄浪學釣翁。",
                    "zhushu": "趙曰：若薛前在省部，今在荆南，有江湖之樂，斯爲斈釣翁。",
                    "type": 2
                },
                {
                    "paragraph": "李陵蘇武是吾師，",
                    "zhushu": "洙曰：丗之言五言詩，始於蘇武、李陵。"
                },
                {
                    "paragraph": "孟子論文更不疑。",
                    "zhushu": "蘇曰：顔延年云：“李陵、蘇武句法可師，餘區區軰不足数。”南子端：“論文䆒理，惟孟軻之書使人不疑。”○趙曰：指孟雲𡖖也。魏文帝有論文篇，末句專言孟雲𡖖。"
                },
                {
                    "paragraph": "一飯未曽留俗客，",
                    "zhushu": "蘇曰：陶侃未嘗延俗客。"
                },
                {
                    "paragraph": "數篇今見古人詩。",
                    "zhushu": "蘇曰：校書郎孟雲𡖖。",
                    "type": 2
                },
                {
                    "paragraph": "復憶襄陽孟浩然，清詩句句盡堪傳。即今𦒿舊無新語，",
                    "zhushu": "蘇曰：殷湛曰：“曹、劉泯跡文章，无宗師，觀耆舊區區於毫楮閒淈竒新語，何後生者敢尓爲也。”"
                },
                {
                    "paragraph": "謾釣槎頭縮項鯿。",
                    "zhushu": "鄭曰：卑連切。○洙曰：項，一作“頸”。浩然，開元時人。詩云：“梅花殘臘月，栁色半春天。鳥泊随陽鴈，魚藏縮頸鯿。”又云：“試垂竹竿釣，果得查頭鯿。”鯿，魚也。楚人云：“長腰粳米，縮頭鯿魚爲美味也。”○趙曰：言今𦒿舊之間，不復造新語以言鯿魚，但謾釣之而已。習鑿齒㐮陽𦒿舊傳云：“漢水中鯿魚甚美，禁人捕，以槎断水，因謂之槎頭鯿。”",
                    "type": 2
                },
                {
                    "paragraph": "陶冶性靈存底物，",
                    "zhushu": "洙曰：詩能陶冶情性。○修可曰：梁鍾嶸評阮嗣宗詩无彫蟲之工”，而詠懷之作可以陶冶靈性幽思。○趙曰：言用何物以爲陶冶性靈者，惟有詩而已，故下句自長吟。"
                },
                {
                    "paragraph": "新詩改罷自長吟。",
                    "zhushu": "蘇曰：謝惠連改詩旣罷，无知音者，遇好句自吟而已。"
                },
                {
                    "paragraph": "熟知二謝將能事，",
                    "zhushu": "洙曰：玄暉、霊運。○趙曰：熟知者，稔熟之熟也。公言其稔熟知謝靈運、謝惠連將作此詩爲能事。"
                },
                {
                    "paragraph": "頗學隂何苦用心。",
                    "zhushu": "蘇曰：梁術云：“隂鏗、何遜文章傑出，諸公用心太苦。”○趙曰：隂則隂鏗，何則何遜，苦用心，則不苟且爲心矣。",
                    "type": 2
                },
                {
                    "paragraph": "不見髙人王右丞，",
                    "zhushu": "鄭曰：本注云相國縉。"
                },
                {
                    "paragraph": "藍田丘壑蔓寒藤。",
                    "zhushu": "趙曰：右丞，王維也。有别墅在藍田，所謂輞川也。"
                },
                {
                    "paragraph": "最傳秀句寰區滿，未絶風流相國能。",
                    "zhushu": "洙曰：唐書王維傳：“維字摩詰，開元中擢進士第。乾元中，轉尚書右丞。以詩各盛於時，尤長五言詩。晚年得宋之問藍田别墅。墅在輞口，水周於舎下，竹洲花塢，与道交裴迪浮舟往來，弹琴賦詩，嘨歌終日。甞聚其田園所爲詩，號輞川集。代宗時，弟縉爲宰相。代宗好文，求維文。縉編綴得四百餘篇，上之。”○趙曰：王維能詩，號𨍋川集，行于丗。其弟相國縉，本傳云：“少好斈，與兄維俱以名聞。”"
                }
            ]
        },
        {
            "name": "書𦘕",
            "paragraphs": [
                {
                    "paragraph": "書𦘕",
                    "zhushu": "",
                    "type": 1
                },
                {
                    "paragraph": "古詩律詩共二十四首",
                    "zhushu": "",
                    "type": 2
                },
                {
                    "paragraph": "李潮八分小篆歌",
                    "zhushu": "余曰：邵氏聞見録云：“韓退之石鼔詩，躰子美八分歌也。”",
                    "type": 2
                },
                {
                    "paragraph": "蒼頡鳥跡旣茫昧，字體變化如浮雲。",
                    "zhushu": "洙曰：蒼頡，黄帝臣也。觀鳥跡而爲文字。自蒼頡之後，字躰変易，如浮雲焉，无定躰也。"
                },
                {
                    "paragraph": "陳蒼石鼓又已訛，",
                    "zhushu": "趙曰：韓退之詩：“周網陵遲四海沸，宣王憤起揮天戈。鑴功勒成告万丗，鑿石作鼓隳嵯峨。”○鄭曰：陳蒼，山名，在鳯翔寳雞縣。"
                },
                {
                    "paragraph": "大小二篆生八分。",
                    "zhushu": "洙曰：周太史籕始剏大篆。唐蘇載記：“石鼓文，謂之周宣王獵碣共十鼔，其文則史籕大篆。漢蔡邕，字伯喈，爲中郎將，正六經于太斈石壁。天下摹斈邕大篆，入妙品。小篆者，秦丞相李斯刪古文複篆及史籕之書也。𥘉，諸侯力正，文字異形。秦始皇帝𥘉兼天下，丞相李斯乃奏同之，罷其不與秦文合者。斯作蒼頡篇，胡母敬作博斈篇，皆取史籕大篆，或頗改所謂小篆。”"
                },
                {
                    "paragraph": "秦有李斯漢蔡邕，",
                    "zhushu": "見上注。"
                },
                {
                    "paragraph": "中間作者寂不聞。",
                    "zhushu": "趙曰：八分篆与八分事，書苑所載不一。以予觀之，蔡文姫別傳曰：“臣父邕言：八分書割李斯小篆，去二分，取八分，故曰‘八分書’。”"
                },
                {
                    "paragraph": "嶧山之碑野火焚，棗木傳刻肥失眞。",
                    "zhushu": "洙曰：嶧山碑，李斯書也。爲野火所焚，人惜其文，故以棗木傳刻。按史記：“始皇二十八年，東行郡囯，上鄒嶧山，於是刻之于石，乃頌秦徳。”"
                },
                {
                    "paragraph": "苦縣光和尚",
                    "zhushu": "定功曰：苦縣，屬陳囯，故城今在亳州。"
                },
                {
                    "paragraph": "骨立，",
                    "zhushu": "修可曰：續漢書：“詔苦縣立老子祠兼刻石。即蔡邕八分書也。”○趙曰：野火焚，謂李斯書也。尚骨立，謂蔡邕書也。故於嶧山之碑，則傷棗木之失眞；於苦縣之碑，則喜其有骨立也。嶧音亦。"
                },
                {
                    "paragraph": "書",
                    "zhushu": "洙曰：一作“書”。"
                },
                {
                    "paragraph": "貴痩硬方通神。",
                    "zhushu": "蘇曰：羊欣曰：“古將軍筆畫勁硬，妙絶通神。”"
                },
                {
                    "paragraph": "惜哉李蔡不復得，",
                    "zhushu": "洙曰：李斯、蔡邕不可復得。"
                },
                {
                    "paragraph": "吾甥李潮下筆親。尚書韓擇木，騎曹蔡有隣。開元已來數八分，潮也奄有二子成三人。",
                    "zhushu": "洙曰：韓擇木，昌𥠖人，官至工部尚書、散騎常侍。工八分，師蔡邕法，風流閑媚，號伯喈中㒷。蔡有隣，濟陽人，官至胄曹叅軍。善八分，始拙弱，至天寳中遂精妙，相、衛間多其筆跡。"
                },
                {
                    "paragraph": "况潮小篆逼秦相，快劒長㦸森相向。八分一字直百",
                    "zhushu": "洙曰：一作“千”。"
                },
                {
                    "paragraph": "金，",
                    "zhushu": "蘇曰：程邈見李斯書，曰：“此一字直千金。”"
                },
                {
                    "paragraph": "蛟龍盤拏肉屈強。",
                    "zhushu": "鄭曰：屈，九勿反，亦作倔。○洙曰：言筆跡竒怪勁屈，如蛟龍之盤拏也。"
                },
                {
                    "paragraph": "呉郡張顚誇草書，草書非古空雄壯。",
                    "zhushu": "洙曰：張旭，呉郡人，官至右率府長史。時善草書，言吾見公主擔夫爭路，而得其意。後又觀公孫氏舞劒器，而得其神。飲醉輒草書，揮筆大叫，以頭濡墨水中，天下呼爲張顛。醒後自視，以爲神，人謂之草聖。"
                },
                {
                    "paragraph": "豈知吾甥不流宕，",
                    "zhushu": "鄭曰：徒浪切，過也。"
                },
                {
                    "paragraph": "丞相中郎丈人行。",
                    "zhushu": "洙曰：丞相，斯也。中郎，邕也。丈人行，尊老之稱也。"
                },
                {
                    "paragraph": "巴",
                    "zhushu": "洙曰：一作“江”。"
                },
                {
                    "paragraph": "東逢李潮，逾月求我歌。我今衰老才力薄，潮乎潮乎奈汝何。",
                    "zhushu": "師曰：昔蒼頡觀鳥跡以制字，自頡之後，有大篆、小篆、𨽻与八分、行、草之𩔖，字躰変易，如雲无定。書苑云：“八分書者，秦羽人上谷王次仲飾𨽻書爲之，鍾繇謂之章程書。”王愔曰：“王次仲始以古書方廣，少破勢，建中𥘉，以𨽻書作楷法，字方八分。始皇得次仲文簡略，赴急疾之用，甚善之。”蔡姫別傳曰：“臣父邕言：八分書割程邈𨽻字法，去八法，李斯小篆去二分，取八分，故曰八分書。”蔡希總曰：“王次仲以楷法局促，更引而伸之爲八分，故號八分書。”張懷瓘云：“八分本謂之楷書。楷者，法也，漸若八字分散，故名八分。”後漢指帝紀：“延熹八年春正月，遣中常侍左悺之苦縣，祠老子。”注云：“苦縣，厲郷，今屬陳囯，故城在亳州。”續漢書云：“桓帝夢見老子，令左悺於頼卿祠之，詔陳相邊韶立祠，兼刻石，即蔡伯喈八分書也。”又靈帝紀：“光和五年，始置鴻都門生。”注云：“於鴻都門内置斈，召能爲尺牘及工書鳥篆者。時南陽人師冝官稱八分爲最，大則一字徑丈，小則方寸。”以是考之，疑苦縣蔡邕書，光和師宜官書也。詳觀此歌，嶧山之碑野火焚謂李斯書也。苦縣光和尚骨立謂蔡邕書也。故初言秦有李斯、漢蔡邕，次惜哉李蔡不復得，卒言丞相、中郎丈人行而未甞一言師宜官。然苦縣之祠立於桓帝之延熹，而光和乃靈帝年號，豈非祠立於延熹，而碑刻於光和乎？蓋延熹全光和纔十年之近尓。或謂光和爲伯喈所書華山碑、苦縣老子朱龜碑，未知孰是。親，近也，言近於李、蔡。秦相，即李斯。快劒長㦸森相向，解在鄭典。設自施州歸。行，音項輩也。草書失之流宕，篆則不然。",
                    "type": 2
                },
                {
                    "paragraph": "送顧八分文學適洪吉州",
                    "zhushu": "",
                    "type": 2
                },
                {
                    "paragraph": "中郎石經後，八分蓋憔悴。",
                    "zhushu": "洙曰：蔡邕拜中郎將，校書東觀。邕以經籍去聖乆逺，文字多謬，俗儒穿鑿，疑誤後斈。熹平中，表求正定六經文字，靈帝許之。邕乃自書𠕋于碑，使工刻立於太斈門外。兩京記云：“正觀中，得蔡邕石經數段，邕能八分書。”"
                },
                {
                    "paragraph": "顧侯運鑪錘，",
                    "zhushu": "鄭曰：錘，之瑞切，鍛也。"
                },
                {
                    "paragraph": "筆力破餘地。",
                    "zhushu": "洙曰：運鑪鍾，言能鍜錬以成一家之書。○夢符曰：右按莊子曰：“无莊之失其美，據梁之失其力，黃帝之亡其智，皆在鑪錘之間耳。”○蘇曰：黃刋見蔡邕八分書，曰：“筆力尚可破餘地。”"
                },
                {
                    "paragraph": "昔在開元中，韓蔡同贔屭。",
                    "zhushu": "鄭曰：上平袐切，下虚器切。○洙曰：開元中，韓擇木、蔡有鄰二人善八分，事見李潮八分歌注。○修可曰：張平子西京賦：“綴以二華，巨靈贔屭。”注：“贔屭，作力之貌。”"
                },
                {
                    "paragraph": "玄宗妙其書，是以數子至。御扎早流傳，揄揚非造次。",
                    "zhushu": "洙曰：明星師韓擇木，甞於彩牋上八分書賜張說。"
                },
                {
                    "paragraph": "三人並入直，",
                    "zhushu": "洙曰：韓、蔡、顧三人也。"
                },
                {
                    "paragraph": "恩澤各不二。顧於韓蔡内，辨眼工小字。分日示諸王，鉤深法更祕。",
                    "zhushu": "洙曰：顧丈斈八分外，尤能小字也。"
                },
                {
                    "paragraph": "文學與我遊，蕭踈外聲利。追隨二十載，浩蕩長安醉。髙歌𡖖相宅，文翰飛省寺。視我楊馬間，",
                    "zhushu": "洙曰：視公如楊雄、司馬相如。"
                },
                {
                    "paragraph": "白首不相弃。驊騮入窮巷，",
                    "zhushu": "蘇曰：顔𠋣訪原憲，憲曰：“驊騮亦肯入窮巷。”"
                },
                {
                    "paragraph": "必脫黃金轡。",
                    "zhushu": "趙曰：顧君騎驊騮相訪，脫黃金轡者，言其冨貴也。"
                },
                {
                    "paragraph": "一論朋友難，遲莫敢失墜。古來事反覆，相見橫涕泗。嚮者玉珂人，",
                    "zhushu": "鄭曰：珂，丘何切。"
                },
                {
                    "paragraph": "誰是靑雲器？",
                    "zhushu": "洙曰：此事之反覆也。言貴者未必賢。"
                },
                {
                    "paragraph": "才盡傷形體，",
                    "zhushu": "洙曰：一作“骸”。"
                },
                {
                    "paragraph": "病渇汙官位。",
                    "zhushu": "洙曰：司馬病渇。李㝷曰：乆汚玉堂之署。"
                },
                {
                    "paragraph": "故舊獨依然，危時話顚躓。",
                    "zhushu": "鄭曰：音致。"
                },
                {
                    "paragraph": "我甘多病老，子負憂丗志。胡爲困衣食，顔色少稱遂。逺作苦辛行，順從衆多意。舟檝無根蔕，蛟鼉好爲祟。况兼水賊繁，特戒風飊駃。崩騰戎馬際，往往殺長吏。子干東諸矦，勤勉防縱恣。邦以民爲本，魚飢費香餌。",
                    "zhushu": "趙曰：言當厚施予，以恤民爲本也。"
                },
                {
                    "paragraph": "請哀瘡痍深，告訴皇華使。使臣精所擇，進徳知歷試。惻隱誅求情，",
                    "zhushu": "洙曰：當勒恤民困也。"
                },
                {
                    "paragraph": "固應賢愚異。",
                    "zhushu": "洙曰：不可一槩爲苛急，當存賢愚之用心尓。"
                },
                {
                    "paragraph": "烈士惡苟得，俊傑思自致。",
                    "zhushu": "趙曰：皆以指言顧文斈，所以責望之深也。"
                },
                {
                    "paragraph": "贈子猛虎行，出郊載酸鼻。",
                    "zhushu": "洙曰：陸士衡樂府猛虎行：“渇不飲盗泉水，𤍠不息惡木隂。惡木豈無枝，志士多苦心。”此皆勉其自振立也。○趙曰：又戒之以無苟從也。○師曰：漢蔡邕爲中郎將，善八分書，書六經文，命工刻碑於太斈門外。自邕之後，八分書彫零，故云憔悴。張平子西都賦云：“綴以二華，巨霊贔屭。”注云：“贔屭，作力之兒。”及書苑云：“唐明皇好圖𦘕，工八分、章草，豐茂英特。𥘉，張說爲麗正殿斈士，献詩，明皇自於彩牋上八分書讃曰：‘徳重和鼎，功逾済川。詞林秀發，翰苑光鮮。’所謂御扎流傳者，此也。辨眼，言於字中最號明眼者也。”神農本草云：“珂，貝𩔖，大如鰒，皮黃黒而骨白，以爲馬餙，生南海。勒謂之珂。”晋阮咸字仲容，爲始平太守。顔延年五君詠曰：“仲容靑雲器。”靑雲，言器之髙逺也。按斉書：“江淹夢得五色筆，由是文章日新。後夢有人稱郭璞取之，尓後爲詩，絶无美句，時人謂爲才尽。甫謙言已才已尽，况又病渴，豈可汚辱官位？是以下文有我甘之語。駃，音山吏反，疾皃。崩騰即奔騰也。軍㒷之際，賦斂慘刻，動殺長吏以叛。魚飢費長餌，喻民困當抚以恩也。甫意欲顧生，告于皇華，使閔其瘡痍，精擇良吏以爲佐，勤恤民隱，无徒誅求，一槩爲苛急，略无賢愚之異尓。烈士惡茍得，戒顧生无以不義而負，得當自致富貴也。”樂府猛虎行云：“偈不飲盗泉水，𤍠不息惡木隂。”欲其自振立之意。",
                    "type": 2
                },
                {
                    "paragraph": "殿中楊監見示張旭草書圖",
                    "zhushu": "",
                    "type": 2
                },
                {
                    "paragraph": "斯人已云亡，草聖祕難得。",
                    "zhushu": "趙曰：漢張伯英善草書，人謂之草聖。"
                },
                {
                    "paragraph": "及兹煩見示，滿月一悽惻。",
                    "zhushu": "蘇曰：孫登人事悽凉，滿目凄惻。"
                },
                {
                    "paragraph": "悲風生微綃，",
                    "zhushu": "洙曰：潘安仁：“凱風揚微綃。”"
                },
                {
                    "paragraph": "萬里起古色。",
                    "zhushu": "師曰：言有古人之氣象。"
                },
                {
                    "paragraph": "鏘鏘鳴玉動，落落羣松直。連山蟠其間，溟漲與筆力。",
                    "zhushu": "趙曰：言筆力浩汗若溟勃之漲水，乞与之也。此篇言玉動、松直、山蟠，皆狀其草書耳。○師曰：自鏘鏘鳴玉動至此句，皆言草書之狀。"
                },
                {
                    "paragraph": "有練實先書，臨池眞盡墨。",
                    "zhushu": "洙曰：張伯英善草書，凡家之衣帛，必先書而後練。臨池斈書乆，池水尽黒，人謂之草聖。"
                },
                {
                    "paragraph": "俊拔爲之主，",
                    "zhushu": "㤗伯曰：俊抜，言筆力超越人也。"
                },
                {
                    "paragraph": "暮年思轉極。未知張王後，",
                    "zhushu": "趙曰：張則伯英，王則羲之。"
                },
                {
                    "paragraph": "誰並百代則。嗚呼東呉精，",
                    "zhushu": "洙曰：張乃蘇州人也。"
                },
                {
                    "paragraph": "逸氣感淸識。",
                    "zhushu": "洙曰：張旭草書，毎大醉，叫呼狂走，乃下筆，自視以爲神。○趙曰：張旭之逸氣，感楊監之淸識。"
                },
                {
                    "paragraph": "楊公拂篋笥，",
                    "zhushu": "安石曰：謂祕藏也。"
                },
                {
                    "paragraph": "舒卷忘寢食。",
                    "zhushu": "蘇曰：李成得王逸少帖，舒卷披玩，寢食俱忘。示兒曰：“此吾傳家之寳也。”○安石曰：忘寢食，言愛之也。"
                },
                {
                    "paragraph": "念昔揮毫端，不得觀酒徳。",
                    "zhushu": "洙曰：張自言始見公主檐夫爭道，而得書法意；觀公孫大娘舞劒器，而得其神俊。觀張旭用意，不獨在於大醉而已。○趙曰：公嘗曰：“張旭三盃草聖傳。”又劉伶善飲，而有酒徳頌也。",
                    "type": 2
                },
                {
                    "paragraph": "寄張十二山人彪三十韻",
                    "zhushu": "",
                    "type": 2
                },
                {
                    "paragraph": "獨卧嵩陽",
                    "zhushu": "洙曰：一作“雲”。"
                },
                {
                    "paragraph": "客，三違潁水春。",
                    "zhushu": "師曰：時彪避禄山，隱居嵩陽，凡三載矣，故云三違。違，別也。"
                },
                {
                    "paragraph": "艱難隨老母，𢡖澹向時人。謝氏㝷山𡲆，",
                    "zhushu": "洙曰：宋謝霊運好登山陟嶺，必造幽峻，嵓障數千重，莫不尽登躡。常着木𡱪，上山則去前齒，下山則去後齒。"
                },
                {
                    "paragraph": "陶公漉酒巾。",
                    "zhushu": "洙曰：陶潛在家酒熟，取頭上葛巾漉酒，畢，還復著之。"
                },
                {
                    "paragraph": "羣兇彌宇宙，此物在風塵。",
                    "zhushu": "洙曰：猶使之過時，則必能自致。因寇乱，故在風塵。○蘇曰：鄭莊未濟時，居洛下。殷穆歸，謂子曰：“於廣衆井見鄭子，風神秀麗，如麟鳯處羣𩔖。”此物豈乆在風塵耶？”○黃曰：此物指彪也。"
                },
                {
                    "paragraph": "歷下辭姜被，",
                    "zhushu": "洙曰：見醉眠秋共被注。○趙曰：後漢：“姜肱有兄弟四人，居貧，作一布被而共之。”"
                },
                {
                    "paragraph": "關西得孟鄰。",
                    "zhushu": "洙曰：見荒蕪孟母鄰注。趙曰：孟子之母爲子擇鄰。"
                },
                {
                    "paragraph": "早通交契密，晚接道流新。静者心多妙，先生藝絶倫。草書何太古，",
                    "zhushu": "洙曰：一云“應甚苦”。"
                },
                {
                    "paragraph": "詩興不無神。",
                    "zhushu": "洙曰：公詩云：“下筆如有神。“"
                },
                {
                    "paragraph": "曹植休前軰，",
                    "zhushu": "洙曰：曹植能詩，休言爲張所掩。○趙曰：以終言其詩之神。"
                },
                {
                    "paragraph": "張芝更後身。",
                    "zhushu": "洙曰：言山人草書若張芝再生。○趙曰：以終言其草書之古。"
                },
                {
                    "paragraph": "數篇吟可老，",
                    "zhushu": "蘇曰：黃旟見隂鏗詩，歎曰：“吾得此軸，吟詠可老，何必多也。”"
                },
                {
                    "paragraph": "一字買堪貧。將恐曾防寇，深潛託所親。寧聞𠋣門夕，",
                    "zhushu": "洙曰：薛包事母至孝，凡出入必有時，未甞違也。至期，母必𠋣門望之，包必至矣。"
                },
                {
                    "paragraph": "盡力㓗飡晨。",
                    "zhushu": "洙曰：束廣微補亡南陔詩：“馨尓夕膳，㓗尓晨飡。”"
                },
                {
                    "paragraph": "踈懶爲名誤，",
                    "zhushu": "彦輔曰：嵆康書：“信復踈懶，筋駑肉緩。”"
                },
                {
                    "paragraph": "驅馳䘮我眞。索居猶寂寞，",
                    "zhushu": "洙曰：禮：“離羣索居。”猶，一作“尤”。"
                },
                {
                    "paragraph": "相遇益愁辛。",
                    "zhushu": "洙曰：江淹嵆中散詩：“鍾鼔或愁辛。”"
                },
                {
                    "paragraph": "流轉依邊徼，",
                    "zhushu": "洙曰：邊徼，邊境也。"
                },
                {
                    "paragraph": "逢迎念席珍。",
                    "zhushu": "洙曰：儒行：“席上之珍以待聘。”"
                },
                {
                    "paragraph": "時來故舊少，亂後別離頻。丗祖脩髙廟，",
                    "zhushu": "洙曰：後漢祭祀志：“光武建武二年正月，立髙廟于洛陽，四時祫祀。髙帝爲太祖，一𡻕豆祀。”"
                },
                {
                    "paragraph": "文公賞從臣。",
                    "zhushu": "洙曰：僖二十四年：“晉侯賞從亡者，介子推不言禄，禄亦弗及推。”"
                },
                {
                    "paragraph": "商山猶入楚，",
                    "zhushu": "洙曰：見羽翼懷商老注。"
                },
                {
                    "paragraph": "渭水不離秦。",
                    "zhushu": "洙曰：離，一作“知”。見欲問桃花𪧐注。○趙曰：源，本指言桃源也。"
                },
                {
                    "paragraph": "存想靑龍祕，",
                    "zhushu": "洙曰：靑龍，道家存想之術。"
                },
                {
                    "paragraph": "騎行白鹿馴。",
                    "zhushu": "洙曰：周義眞入龍矯山，見羡門子乗白鹿而行。"
                },
                {
                    "paragraph": "耕嵒非谷口，",
                    "zhushu": "魯曰：楊子谷口，鄭子真耕于嵒石之下。"
                },
                {
                    "paragraph": "結草即河濵。",
                    "zhushu": "洙曰：河上公，不知姓，結草河濵，讀老子。漢景帝親問道，以素書授于帝。"
                },
                {
                    "paragraph": "肘後符應驗，",
                    "zhushu": "洙曰：葛稚川有肘後方數卷。"
                },
                {
                    "paragraph": "囊中藥未陳。旅懷殊不愜，良覿眇無因。",
                    "zhushu": "洙曰：謝霊運詩：“引領兾長覿。”"
                },
                {
                    "paragraph": "自古皆悲恨，浮生有屈伸。",
                    "zhushu": "程曰：言張之勢伸，而甫之势屈也。張以踈散故伸，甫以貶逐故屈也。"
                },
                {
                    "paragraph": "此邦今尚武，",
                    "zhushu": "洙曰：今，一作“全”，方以武濟於時。"
                },
                {
                    "paragraph": "何處且依仁。",
                    "zhushu": "魯曰：語：“依於仁。”"
                },
                {
                    "paragraph": "鼓角凌天籟，",
                    "zhushu": "洙曰：莊子：“汝不聞天籟乎？”"
                },
                {
                    "paragraph": "關山信月輪。",
                    "zhushu": "洙曰：古今江有月重輪。"
                },
                {
                    "paragraph": "官塲",
                    "zhushu": "洙曰：一作“壕”。"
                },
                {
                    "paragraph": "羅鎭磧，",
                    "zhushu": "趙曰：言官之戰塲也，故曰：“言四鎭皆置官塲，收賦歛以供軍也。”"
                },
                {
                    "paragraph": "賊火近洮岷。",
                    "zhushu": "洙曰：洮岷，地名，屬隴右。○孫曰：言吐蕃入寇于此。"
                },
                {
                    "paragraph": "蕭瑟論兵地，蒼忙𨷖將辰。大軍多處所，餘孽尚紛綸。髙興知籠鳥，",
                    "zhushu": "彦輔曰：潘岳秋興賦：“猶池魚籠鳥，而有江湖山藪之思。”"
                },
                {
                    "paragraph": "斯文起獲麟。",
                    "zhushu": "洙曰：起，一作“豈”。孔子西狩獲麟。○師曰：張之髙興，視甫如籠鳥之局促。其文不遇，如孔子傷麟出非其時也。"
                },
                {
                    "paragraph": "窮秋正揺落，廻首望松筠。",
                    "zhushu": "洙曰：松，一作“湘”。松筠有𡻕寒之操。",
                    "type": 2
                },
                {
                    "paragraph": "丹靑引",
                    "zhushu": "魯曰：贈曹將軍覇。",
                    "type": 2
                },
                {
                    "paragraph": "將軍魏武之子孫，",
                    "zhushu": "趙曰：魏武則曹公操也。"
                },
                {
                    "paragraph": "於今爲庶爲清門。",
                    "zhushu": "洙曰：昭傳三十二年：“三后之姓，於今爲庶，主所知也。”"
                },
                {
                    "paragraph": "英雄割據雖已矣，文彩風流今尚存。",
                    "zhushu": "蘇曰：晉羊枯，字叔子，至蜀，愛其山川風物明媚，謂御驂者曰：“楊雄、王褒、君平、相如，雖去數百年，覧其遺蹤，想風流文彩，宛然如在，疑其典刑不泯，範法尚存，遂追賦四先生詩。”○趙曰：司馬遷恨文彩不表於後丗。晉書：“天下之言風流者，推王衍、樂廣。”"
                },
                {
                    "paragraph": "學書初學衛夫人，",
                    "zhushu": "洙曰：晉李夫人名衛，善書。"
                },
                {
                    "paragraph": "但恨無過王右軍。",
                    "zhushu": "洙曰：王羲之善𨽻書，爲今古之冠。論者稱其筆勢，以爲飄然若游雲，矯若驚龍。初，羲之爲老嫗書紙扇，謂曰：“但言是王右軍書，以求百錢。”"
                },
                {
                    "paragraph": "丹青不知老將至，冨貴於我如浮雲。",
                    "zhushu": "洙曰：語：“不知老之將至。”又曰：“不義而冨且貴，於我如浮雲。”"
                },
                {
                    "paragraph": "開元之中常引見，承恩數上南薫殿。",
                    "zhushu": "鄭曰：数，色角切，又如字。"
                },
                {
                    "paragraph": "凌煙功臣少顔色，",
                    "zhushu": "洙曰：唐制，𦘕李靖等二十四人於凌煙閣。時正觀中，太宗爲序。"
                },
                {
                    "paragraph": "將軍下筆開生面。",
                    "zhushu": "趙曰：凌煙𦘕像，顔色已暗，而曹將軍重爲之𦘕，故云“開生面”。用字盖因左氏狄人帰先軫之元，而面如生也。"
                },
                {
                    "paragraph": "良相頭上進賢冠，",
                    "zhushu": "洙曰：後漢志：“進賢冠，古緇布冠也，文儒者之服也。”"
                },
                {
                    "paragraph": "猛將腰間大羽箭。",
                    "zhushu": "洙曰：太宗嘗自製長弓、大羽箭，皆倍常制。"
                },
                {
                    "paragraph": "褒公鄂公毛髮動，",
                    "zhushu": "洙曰：鄂公，尉遲敬徳。褒公，叚志玄。"
                },
                {
                    "paragraph": "英姿颯爽來酣戰。",
                    "zhushu": "趙曰：淮南子曰：“魯陽公与韓戰，戰酣，日暮，援戈而揮之。”"
                },
                {
                    "paragraph": "先帝天馬玉花騘，𦘕公如山貌不同。是日牽來赤墀下，",
                    "zhushu": "洙曰：劉孝摽辯命論：“時在赤墀之下。”"
                },
                {
                    "paragraph": "逈立閶闔生長風。",
                    "zhushu": "趙曰：天門也。李善文選注：“有紫微宫門，名曰閶闔。言馬之上而生風，以其神駿。”"
                },
                {
                    "paragraph": "詔謂將軍拂絹素，意匠慘澹經營中。斯須九重眞龍出，一洗萬古凡馬空。玉花却在御榻上，",
                    "zhushu": "趙曰：玉花，先帝之馬也。𦘕手精妙，尽得其眞。"
                },
                {
                    "paragraph": "榻上庭前屹相向。",
                    "zhushu": "鄭曰：屹，魚乞切。"
                },
                {
                    "paragraph": "至尊含𥬇催賜金，圉人太僕皆惆悵。弟子韓幹早入室，",
                    "zhushu": "洙曰：言得其真蹟也，故稱入室。○晏曰：語：“由也升堂矣，未入於室也。”"
                },
                {
                    "paragraph": "亦能𦘕馬窮殊相。幹唯𦘕肉不𦘕骨，",
                    "zhushu": "蘇曰：韓幹善𦘕馬，大梁人。右丞王維見其𦘕，遂推奬之。官至太府寺丞。善冩貌人物，尤工鞍馬。𥘉師匠曹覇，於後則獨善子美与韓幹𦘕馬。子美豈知𦘕者，徒以幹𦘕馬肥大，遂有𦘕肉之誚。"
                },
                {
                    "paragraph": "忍使驊騮氣凋䘮。將軍盡善蓋有神，必逢佳士亦寫眞。",
                    "zhushu": "夢符曰：右按，晉書：“顧愷之善丹青，毎𦘕人成，或數年不㸃目精。人問其故，苔曰：‘四躰妍媸，本无闕少於妙處，傳神寫照，正在阿堵中。’”○趙曰：梁簡文帝詠美人看𦘕詩云：“可令俱是𦘕，詩能辨冩真。”"
                },
                {
                    "paragraph": "即今漂泊干戈際，屢貌㝷常行路人。途窮返遭俗眼白，",
                    "zhushu": "洙曰：言職者盖寡耳。"
                },
                {
                    "paragraph": "丗上未有如公貧。但看古來盛名下，",
                    "zhushu": "洙曰：唐房琯賛曰：“盛名之下，爲難名矣。”"
                },
                {
                    "paragraph": "終日坎𡒄纒其身。",
                    "zhushu": "",
                    "type": 2
                },
                {
                    "paragraph": "觀薛稷少保書𦘕壁",
                    "zhushu": "",
                    "type": 2
                },
                {
                    "paragraph": "少保有古風，得之陜郊篇。",
                    "zhushu": "洙曰：公詩曰：“駈車越陜郊，北顧臨大河。”○師曰：周公、召公分陜而治，自陜以東，周公主之；自陜以西，召公主之。稷嘗爲古風詩以美周召，是有志於周召而立功名也。"
                },
                {
                    "paragraph": "惜哉功名忤，但見書𦘕傳。",
                    "zhushu": "洙曰：稷，薛収之從子，以詞學知名，博雅，尤工𨽻書。自貞觀、永徽之際，虞丗南、褚遂良，時人宗其書跡，自後罕能継者。稷外祖魏徴冨國籍，多有虞、禇舊跡。稷𨦣精模倣，筆態遒麗，當時無及之者。又善𦘕，博採古跡。睿宗在藩，留意於文學，稷於是特見招引，除太子少保。睿宗甞召稷入宫中，叅决庶政，恩遇莫與比。及竇貞仗誅，稷以知其謀，賜死於萬年縣獄中矣。"
                },
                {
                    "paragraph": "我遊梓州東，遺跡涪江邊。",
                    "zhushu": "鄭曰：涪，扶塢切，水出徼外，南入漢。"
                },
                {
                    "paragraph": "𦘕藏青蓮界，",
                    "zhushu": "洙曰：青蓮界，佛寺也。"
                },
                {
                    "paragraph": "書人金牓懸。",
                    "zhushu": "洙曰：事見天門日射黃金牓注。"
                },
                {
                    "paragraph": "仰看垂露姿，不崩亦不騫。",
                    "zhushu": "洙曰：漢曹喜工篆𨽻，變懸針、垂露之法。詩天保：“不騫不崩。”騫，虧也。"
                },
                {
                    "paragraph": "鬱鬱三大字，蛟龍岌相纒。",
                    "zhushu": "鄭曰：岌，魚及切。○趙曰：稷所書慧普寺碑上三字，字方徑三尺許，筆畫雄勁。然公於李潮八分小篆歌云：“八分一字直千金，蛟龍盤弩肉倔強。”是言八分及草書之𦆑糾，然後可言有蛟龍之勢也。然稷三大字乃眞書，其勢豈若蛟龍耶？余嘗到慶壽寺觀之，三字之傍有贔屭𦆑捧，乃“龍虵岌相纒”也。詩人道實事爲壯觀之句耳。"
                },
                {
                    "paragraph": "又揮西方變，發地扶屋椽。",
                    "zhushu": "趙曰：其所盡西方變相則亡矣。"
                },
                {
                    "paragraph": "慘淡壁飛動，到今色未填。此行疊壯觀，",
                    "zhushu": "師曰：甫獲觀其故宅與書𦘕，故云：“疊壯觀”。"
                },
                {
                    "paragraph": "郭薛俱才賢。不知百載後，誰復來通泉。",
                    "zhushu": "洙曰：通泉前有郭代公，後有薛少保，故云：“郭薛”。",
                    "type": 2
                },
                {
                    "paragraph": "奉先劉少府新𦘕山水障歌",
                    "zhushu": "新添。",
                    "type": 2
                },
                {
                    "paragraph": "堂上不合生楓樹，怪底江山起煙霧。聞君掃却赤縣圖，",
                    "zhushu": "洙曰：史記孟子傳：中國名曰赤縣神州。○趙曰：京邑屬縣有赤有畿，其浩穰者爲赤。奉先，乃今之蒲城縣也。劉少府善𦘕，爲奉先之景物，猶未曠逺，故杜公聞其掃赤縣圗，乗興遣劉公更作滄州之幽趣矣。"
                },
                {
                    "paragraph": "乗興遣𦘕滄州趣。",
                    "zhushu": "洙曰：謝玄暉：“旣懽懷禄情，復協滄州𧼈。”"
                },
                {
                    "paragraph": "𦘕師亦無數，好手不可遇。",
                    "zhushu": "蘇曰：戴逵云：“丗之𦘕者，比比皆是，但好手者亦難遇。”"
                },
                {
                    "paragraph": "對此融心神，知君重毫素。",
                    "zhushu": "趙曰：左太冲招隱詩：前有寒泉井，聊可瑩心神。又賦云：唯毫素之所凝。注：毫，筆也。書縑曰素。而五君詠有曰：“向秀甘淡薄，深心託毫素。”"
                },
                {
                    "paragraph": "豈但祁岳與鄭䖍，",
                    "zhushu": "洙曰：祁岳、鄭䖍，當丗善𦘕者。"
                },
                {
                    "paragraph": "筆跡逺過楊契丹。得非玄圃裂，",
                    "zhushu": "洙曰：離騷：朝發軔於蒼梧，夕余至乎玄圃。圃在崑崙山，所以有仙人居焉。山海經曰：閬風之山，上倍之，是謂玄圃。"
                },
                {
                    "paragraph": "無乃瀟湘飜。",
                    "zhushu": "洙曰：王徴君詩：窈藹瀟湘空。"
                },
                {
                    "paragraph": "悄然坐我天姥下，耳邊已似聞清猿。",
                    "zhushu": "洙曰：天姥，山名也。謝靈運登臨嶠詩：哀猿響南蠻。又：明登天姥岑。○黃曰：呉越郡國志：天姥山與括蒼山相連，石壁上有字，髙不可識，春月則聞簫鼔笳吹之聲。"
                },
                {
                    "paragraph": "反思前夜風雨急，乃是滿城鬼神入。元氣淋漓障猶濕，眞宰上訴天應泣。",
                    "zhushu": "趙曰：本朝錢希白洞微志云：“无雲而雨，謂之天泣。”"
                },
                {
                    "paragraph": "野亭春還雜花逺，",
                    "zhushu": "洙曰：丘希範書：“雜花生樹。”"
                },
                {
                    "paragraph": "漁翁瞑踏孤舟立。滄浪水深青溟闊，欹岸側島秋毫末。不見湘妃鼔瑟時，至今班竹臨江活。",
                    "zhushu": "趙曰：楚以狀所𦘕之竹，言湘妃逺矣。○夢符曰：右按楚詞逺遊章句：使湘靈鼓瑟𠔃，令海若舞馮夷。張華博物志：舜死，二妃淚下，染竹即班。死爲湘水神，故曰湘妃。今公詩行語，乃詩全妙如此。"
                },
                {
                    "paragraph": "劉侯天機精，",
                    "zhushu": "洙曰：莊子：𦒿欲深者，天機淺。"
                },
                {
                    "paragraph": "愛𦘕入骨髄。",
                    "zhushu": "十朋曰：徐邈：“吾見王貴𦘕入骨髄，愛恨吾斈不到竒妙處。”"
                },
                {
                    "paragraph": "自有兩兒郎，揮灑亦莫比。大兒聦明到，能添老樹巔崖裏。小兒心孔開，貌得山僧及童子。",
                    "zhushu": "趙曰：祢衡曰：“大兒孔文㪯，小兒楊徳祖。”"
                },
                {
                    "paragraph": "若耶溪，",
                    "zhushu": "洙曰：越溪也。"
                },
                {
                    "paragraph": "雲門寺。",
                    "zhushu": "十朋曰：南史：“何胤，字子季，隱居不仕。㑹稽山多靈異，徃游焉，居若耶山雲門寺。𥘉，㣧二兄求、㸃並棲遁，至㣧又隱焉。丗號㸃爲小山，㣧爲大山，亦曰東山兄弟。又云：大隱小隱。"
                },
                {
                    "paragraph": "吾獨胡爲在泥滓，青鞋布襪從此始。",
                    "zhushu": "蘇曰：謝玄暉曰：“胡爲翰墨場屋中，出没㑹稽，山水竒秀，布襪青鞋，鶡冠竹杖，吾志從此始矣。”",
                    "type": 2
                },
                {
                    "paragraph": "戲題王宰𦘕山水圖歌",
                    "zhushu": "彦輔曰：王宰𦘕宰，丹青絶倫。",
                    "type": 2
                },
                {
                    "paragraph": "十日𦘕一水，五日𦘕一石。能事不受相促迫，王宰始肯留眞跡。壯哉崑崙方壷圖，",
                    "zhushu": "洙曰：壷，一作“丈”。列子湯問：夏革曰：“渤海之東，不知幾億萬里，有大壑焉，實惟無㡳之谷，其下底名曰歸墟，八宏九野之水，天漢之流，莫不注之而無减焉。”注：“丗傳大海與天海通，其中有五山：一曰岱嶼，二曰圎嶠，三曰方壷，四曰瀛洲，五曰蓬萊。”又：“周穆王𪧐于崑崙之阿，汾水之陽。”山海經云：“崑崙山有五色水也。”"
                },
                {
                    "paragraph": "挂君髙堂之素壁。巴陵洞庭日本東，",
                    "zhushu": "洙曰：巴陵，岳陽也。洞庭在其左，海東有日本國。"
                },
                {
                    "paragraph": "赤岸水與銀河通。",
                    "zhushu": "魯曰：赤岸，地名。○本中曰：南兖州記曰：“𤓰歩山東五里，江有赤岸山，南臨江中。”羅君章云“赤岸若朝霞”，即此也。濤水自海入江，衝激六百里，至此岸側，其勢始衰。郭景純江賦云：“鼓洪濤於赤岸。”○趙曰：先言崑崙、方丈，持在仙山形容之下言洞庭、赤岸水，則又壯其水之闊逺也。巴陵郡，岳州也，洞庭在焉。赤岸在真州。"
                },
                {
                    "paragraph": "中有雲氣隨飛龍，",
                    "zhushu": "洙曰：莊子：“姑射山有神人，乗雲氣，御飛龍，而遊乎四海之外。”江賦：“鼓波濤於赤岸。”"
                },
                {
                    "paragraph": "舟人漁子入浦溆。",
                    "zhushu": "鄭曰：象吕切。"
                },
                {
                    "paragraph": "山水盡亞洪濤風，",
                    "zhushu": "洙曰：亞，一作“帶”。江賦：“舟子渉人。”又：“蘆人漁子。”海賦：“舟人漁子，徂南極東。”七發：“陵赤岸，篲扶桑。”"
                },
                {
                    "paragraph": "尤工逺勢古莫比。咫尺應須論",
                    "zhushu": "洙曰：一作“千”。"
                },
                {
                    "paragraph": "萬里，",
                    "zhushu": "夢符曰：右按南史景陵王子良傳：“賁字文煥，能書善𦘕，於扇上圖山水，咫尺之内，便同萬里爲遥，矜愼不傳，自娯而已。”"
                },
                {
                    "paragraph": "焉得并州快剪刀。",
                    "zhushu": "蘇曰：索靖見顧愷之𦘕，欣然曰：“恨不帶并州快剪刀來，欲剪松江半幅紋練歸去。”古詩曰：“借君快剪刀，輕綃剪波去。”"
                },
                {
                    "paragraph": "剪取呉松半江水。",
                    "zhushu": "趙曰：呉松，言呉地之松江也。○㤗伯曰：甫託意言水。王璘反漢中，呉松江爲之阻絶不通。時李光弼守并州，所攻必下，喻以快剪刀，言其断也。意欲得光弼之將，平漢中以通呉松，故云云。",
                    "type": 2
                },
                {
                    "paragraph": "觀李固請司馬弟山水圖三首",
                    "zhushu": "洙曰：一云李七。",
                    "type": 2
                },
                {
                    "paragraph": "簡易髙人意，",
                    "zhushu": "洙曰：一作“體”。○敏功曰：易，以䜴切，平易也。揚子：“以簡以易。”"
                },
                {
                    "paragraph": "匡牀竹火爐。",
                    "zhushu": "蘇曰：張扶隱居太白山茅庵，石鼎、匡床、竹火爐、藥壷而已。甞有白猿隨行。漢武累徴不起，使繪像進呈，帝再三加賞，後尸解。○趙曰：莊子騎姫，與𣈆公同匡牀而食。"
                },
                {
                    "paragraph": "寒天留逺客，碧海掛新圖。雖對連山好，貪看絶島孤。羣仙不愁思，冉冉下蓬壷。",
                    "zhushu": "洙曰：蓬壷，山名，神仙所宅之地。",
                    "type": 2
                },
                {
                    "paragraph": "方丈渾連水，天台惣映雲。",
                    "zhushu": "洙曰：方丈、天台，二仙山。"
                },
                {
                    "paragraph": "人間長見𦘕，老去恨空聞。范蠡舟偏小，",
                    "zhushu": "洙曰：范蠡爲越破呉，功成名遂，乃乗扁舟，浮江湖，變姓名，適齊爲鴟夷子。"
                },
                {
                    "paragraph": "王喬鶴不羣。",
                    "zhushu": "趙曰：其圖必𦘕舟與鶴，故以范蠡、王喬比之。王喬鶴事，見昔遊詩注。"
                },
                {
                    "paragraph": "此生隨萬物，何處出塵氛。",
                    "zhushu": "洙曰：莊子所謂與物轉徙也。",
                    "type": 2
                },
                {
                    "paragraph": "髙浪垂翻屋，",
                    "zhushu": "洙曰：郭景純詩：“髙浪駕蓬萊。”"
                },
                {
                    "paragraph": "崩崖欲𡑅床。野橋",
                    "zhushu": "洙曰：一作“樓”。"
                },
                {
                    "paragraph": "分子細，沙岸繞微茫。紅浸珊瑚短，青懸薜荔長。浮查並坐得，仙老暫相將。",
                    "zhushu": "",
                    "type": 2
                },
                {
                    "paragraph": "嚴公㕔宴同詠蜀道𦘕圖",
                    "zhushu": "得空字。",
                    "type": 2
                },
                {
                    "paragraph": "日臨公館静，𦘕列地圖雄。劒閣星橋北，",
                    "zhushu": "洙曰：華陽記：“李冰造七星橋，上應七星。”"
                },
                {
                    "paragraph": "松州雪嶺東。",
                    "zhushu": "洙曰：西山有松州，當吐蕃要衝也。○趙曰：雪嶺，西山也，在今威州之外，冬夏常雪。"
                },
                {
                    "paragraph": "華夷山不斷，呉蜀水相通。",
                    "zhushu": "趙曰：錦江之直下通雨浙也。"
                },
                {
                    "paragraph": "興與煙霞㑹，清樽幸不空。",
                    "zhushu": "洙曰：孔融傳：“座上客常满，樽中酒不空。”",
                    "type": 2
                },
                {
                    "paragraph": "奉觀嚴鄭公㕔事岷山沲江𦘕圖十韻",
                    "zhushu": "得忘字。",
                    "type": 2
                },
                {
                    "paragraph": "沲水臨中座，",
                    "zhushu": "鄭曰：沲，唐水切。寰宇記：“在成都府新繁縣。”"
                },
                {
                    "paragraph": "岷山到北堂。",
                    "zhushu": "洙曰：到，一作“對”。江賦：“惟岷之導。”江水所出也。書：“沱潜旣導。”今蜀縣花丘及漢中沔陽皆有沱水。○趙曰：此篇句句皆尽，義甚分明。"
                },
                {
                    "paragraph": "白波吹粉壁，青嶂揷雕梁。",
                    "zhushu": "洙曰：謝靈運詩：“連嶂鼻崿，青華香深沉。”"
                },
                {
                    "paragraph": "直訝杉松冷，兼疑菱荇香。雪雲虚㸃綴，沙草得微茫。嶺鴈随毫末，川蜺飲練光。",
                    "zhushu": "趙曰：亦只是𦘕作清川之景，自有蜺飲練光之態，不必𦘕蜺也。"
                },
                {
                    "paragraph": "霏紅洲蘂亂，拂黛石蘿長。暗谷非𨵿雨，丹楓不爲霜。",
                    "zhushu": "洙曰：曉霜楓葉丹。○趙曰：暗谷處非眞，是雨而暗，丹楓葉不爲眞，是遭霜而丹，皆以言𦘕也。"
                },
                {
                    "paragraph": "秋成玄圃外，",
                    "zhushu": "洙曰：成，一作“城”。崑崙山有玄圃。○蒼舒曰：右按楚詞曰：“朝發軔於蒼梧𠔃，夕余至乎玄圃。”注：“玄圃，神山也。淮南子曰：崑崙玄圃，惟絶通天。”○鄭曰：崑崙山去地萬一千里，上有層城九重，或上侣之，是謂闐風。又倍之爲懸圃。"
                },
                {
                    "paragraph": "景物洞庭傍。",
                    "zhushu": "洙曰：洞庭，湖名。○趙曰：皆以形容其𦘕，乃其景也。"
                },
                {
                    "paragraph": "繪事功殊絶，幽襟興激昻。從來謝太傅，丘壑道難忘。",
                    "zhushu": "洙曰：太傅，謝安也。安雖貴，而東山之志不忘。○夢符曰：右按𣈆書：“明帝問謝鯤曰：‘論者以君方庾亮，何如？’荅曰：‘端委廟堂，使百僚凖則，鯤不如亮；一丘一壑，自謂過之。’”○師曰：薛夢符續注云云，頋長康𦘕鯤在石嵓裏，人問其故，頋曰：“謝𤣥一丘一壑，自謂過之。”此子冝置丘壑中。又：謝安寓居㑹稽，與義之攴遁遊，出則漁山水，毎往臨安山中，坐石室，放情丘壑。及薨，贈太傅。以此考之，謝太傅乃安也，非謝鯤。故子美别房太尉墓詩又有對碁陪謝傅之句，當從内翰注爲正。",
                    "type": 2
                },
                {
                    "paragraph": "題李尊師松樹障子歌",
                    "zhushu": "",
                    "type": 2
                },
                {
                    "paragraph": "老夫清晨梳白頭，玄都道士來相訪。握髪呼兒延入戸，",
                    "zhushu": "彦輔曰：周公一沐三握髪。"
                },
                {
                    "paragraph": "手提新𦘕青松障。障子松林靜杳𡨋，慿軒忽若無丹青。隂崖却承霜雪幹，",
                    "zhushu": "洙曰：雪，一作“露”。馬季長長笛賦：“生於終南之隂崖。”南都賦：“幽谷𡼫岑，夏含霜雪。”"
                },
                {
                    "paragraph": "偃蓋反走虬龍形。老夫平生好竒古，對此興與精靈聚。已知仙客意相親，更覺良工心獨苦。",
                    "zhushu": "蘇曰：管子曰：“事無終始，無多事業。”此言學者貴能成就也。唐人爲詩，皆量己力以致功，常積情思數十年，然後各自名家。今人不然，未有小得於己，髙視前人，自以爲無敵。然知音之難，万事悉然。杜工部云“更覺良工心獨苦”，用意之妙，舉丗莫知者，此所以爲獨苦歟？又曰：故人董傳善論詩，余甞云：子美詩不免有凡語，“已知仙客意相親，更覺良工心獨苦”此豈非凡語耶？傳𥬇曰：“此句殆爲君發。凡人用意深處，人罕能識，此所以獨苦，豈難𦘕哉！”○馬曰：徐貌𦘕魚，人多模學。○薖曰：韓宏曰：“良工用心，何苦刻如斯。”"
                },
                {
                    "paragraph": "松下丈人巾屨同，偶坐似是商山翁。",
                    "zhushu": "洙曰：似，一作“自”。一云“南山”。四皓隱於商山，避秦室之乱。"
                },
                {
                    "paragraph": "悵望𦕅歌紫芝曲，",
                    "zhushu": "洙曰：悵望，一云“惆悵”。四皓歌曰：“燁燁紫芝，可以療飢。”"
                },
                {
                    "paragraph": "時危𢡖淡來悲風。",
                    "zhushu": "師曰：玄都，壇名。道士受録，皆於此壇。障子松林静杳𡨋，言𦘕松无声也。已知仙客意相親。言有𡻕寒之操也。昔四皓遭秦乱，隱于商山，歌紫芝。甫傷時盗賊擾攘，悵望四皓而想其髙躅，故云時危𢡖淡來悲風。",
                    "type": 2
                },
                {
                    "paragraph": "戲韋偃爲𩀱松圖歌",
                    "zhushu": "鮑曰：韋偃，見𦘕馬歌注。",
                    "type": 2
                },
                {
                    "paragraph": "天下幾人𦘕古松，畢宏已老韋偃少。",
                    "zhushu": "洙曰：松，一作“樹”。畢宏，亦畫工也。○鄭曰：宏，大曆二年爲給事中。少，失照切。"
                },
                {
                    "paragraph": "絶筆長風起纎末，",
                    "zhushu": "洙曰：長笛賦：“其應淸風也，纎末奮籍。”"
                },
                {
                    "paragraph": "滿堂動色嗟神妙。",
                    "zhushu": "蘇曰：蕭紼春宴時，金甌七發七中，滿堂賔客動容，嗟服神妙。○趙曰：滿堂字，如滿堂爲之不樂。○秦曰：左傳：“使者色動而言肆。”"
                },
                {
                    "paragraph": "兩株𢡖裂苔蘚皮，屈鐡交錯廻髙枝。白摧朽骨龍虎死，黒入太隂雷雨𡸁。松根胡僧憇寂寞，尨眉皓首無住著。偏𥘵右肩露𩀱脚，",
                    "zhushu": "鄭曰：𥘵，徒旱切。○洙曰：金剛經：“偏𥘵右肩，右𦡀著地。”○修可曰：楞巖經云：“名無住行，名無着行。”公取而合用之也。"
                },
                {
                    "paragraph": "葉裏松子僧前落。韋矦韋矦數相見，我有一匹好東",
                    "zhushu": "洙曰：一作“素”。"
                },
                {
                    "paragraph": "絹。重之不減錦繡叚，",
                    "zhushu": "洙曰：四愁詩：“美人贈我錦繡叚。“"
                },
                {
                    "paragraph": "已令拂拭光凌亂。",
                    "zhushu": "洙曰：謝惠連：“淸波時凌亂。”"
                },
                {
                    "paragraph": "請公放筆爲直幹。",
                    "zhushu": "師曰：畢宏、韋偃皆唐之善𦘕者也。白摧朽骨龍虎死謂松枝也。黒入太隂雷雨𡸁謂暗碧之色也。偏𥘵右肩露𩀱脚言胡僧之狀也。東絹謂山東大練也。",
                    "type": 2
                },
                {
                    "paragraph": "通泉縣署屋壁後薛少保𦘕鶴",
                    "zhushu": "",
                    "type": 2
                },
                {
                    "paragraph": "薛公十一鶴，皆冩青田眞。",
                    "zhushu": "洙曰：𣈆永嘉記：“青田有𩀱鶴，生子即便去。”○孫曰：地理志：“處州青田縣，在州東南一百五十里。有𩀱鶴，生子即便化去，人以爲異。”"
                },
                {
                    "paragraph": "𦘕色乆欲盡，蒼然猶出塵。",
                    "zhushu": "修可曰：此史：“劉歊矯矯出塵，如雲中白鶴。”"
                },
                {
                    "paragraph": "低昻各有意，",
                    "zhushu": "洙曰：薛公𦘕鶴，低昻皆有意，如返啄踈翎、唳天警露之𩔖，皆隨而名之。"
                },
                {
                    "paragraph": "磊落如長人。",
                    "zhushu": "洙曰：𣈆書：“嵇紹在稠人中，昻然若野鶴在雞羣。”"
                },
                {
                    "paragraph": "佳此志氣逺，豈唯粉墨新。",
                    "zhushu": "師曰：鶴磊落，比之賢人，無塵俗氣象。甫竒其有逺志，豈特悅其粉墨之新䴡哉。"
                },
                {
                    "paragraph": "萬里不以力，羣遊森㑹神。威遲白鳯態，",
                    "zhushu": "洙曰：揚雄作甘泉賦：“夢吐白鳯。”秋胡詩：“行路正威遲。”"
                },
                {
                    "paragraph": "非是倉鶊隣。",
                    "zhushu": "洙曰：七月有鳴倉庚。注：“倉庚，黃鸝也。”"
                },
                {
                    "paragraph": "髙堂未傾覆，幸得慰佳賔。曝露牆壁外，終嗟風雨頻。赤霄有眞骨，恥飲洿池津。",
                    "zhushu": "洙曰：拾遺記：“鶴飲洛溪之水。”鶴賦：“多飲于瑶他。”○師曰：甫託意譏賢者，羞食汚君之禄，時不用賢之咎也。"
                },
                {
                    "paragraph": "冥冥任所往，脫略誰能馴。",
                    "zhushu": "洙曰：有遺支遁鶴者，遁曰：“尓冲天之物，寕爲耳目之玩。”逐放之，任所往。",
                    "type": 2
                },
                {
                    "paragraph": "姜楚公𦘕角鷹歌",
                    "zhushu": "",
                    "type": 2
                },
                {
                    "paragraph": "楚公𦘕鷹鷹戴角，殺氣森森",
                    "zhushu": "洙曰：一云“如”。"
                },
                {
                    "paragraph": "到幽朔。觀者貪愁掣臂飛，",
                    "zhushu": "趙曰：如在幽朔見此鷹之殺氣，蓋名鷹出於此地也。故公又云：“代北有豪鷹。”"
                },
                {
                    "paragraph": "𦘕師不是無心學。此鷹寫眞在左綿，却嗟眞骨遂虚傳。梁間鷰雀休驚怕，亦未搏空上九天。",
                    "zhushu": "洙曰：言有其質無其才也。○師曰：書曰：“宅朔方，曰幽都。幽，隂也。朔，北也。幽朔，肅殺之方。”此鷹殺氣窮極幽朔。掣臂，謂掣臂韝而欲飛。物有異質，而世所未嘗覩者，人見之必駭而不信。馬有肉駿，非東坡誰辨之？鷹有角，非杜甫誰詠之？丗人寕不謂虚傳乎？𦘕師不是無心學，盖恐人未之信也。末章譏朝廷之士稱才角出者，率有虚名而無實効。",
                    "type": 2
                },
                {
                    "paragraph": "楊監又出𦘕鷹十二扇",
                    "zhushu": "",
                    "type": 2
                },
                {
                    "paragraph": "近時馮紹正，能𦘕鷙鳥様。明公出此圖，無乃傳其狀。殊姿各獨立，清絶心有向。疾禁千里馬，",
                    "zhushu": "鄭曰：禁，居吟切。"
                },
                {
                    "paragraph": "氣敵萬人將。",
                    "zhushu": "洙曰：狀其快疾，勇快也。○夢符曰：右按前漢文帝有獻千里馬者。三國志評曰：“關羽、張飛，萬人之敵也。”"
                },
                {
                    "paragraph": "憶昔驪山宫，冬移含元仗。天寒大羽獵，此物神俱王。",
                    "zhushu": "洙曰：玄宗盛時，常以冬十月幸温泉宫，時肆獵。○趙曰：莊子曰：“澤雉一歩一啄，百歩一飲。神雖王，不善也。”"
                },
                {
                    "paragraph": "當時無凡材，百中皆用壯。",
                    "zhushu": "洙曰：時寕主有髙麗赤鷹，尤俊異。帝獵則置之駕前，號决雲兒。"
                },
                {
                    "paragraph": "粉墨形似間，識者一惆悵。干戈少暇日，眞骨老崖嶂。爲君除狡兎，㑹是翻韝上。",
                    "zhushu": "",
                    "type": 2
                },
                {
                    "paragraph": "𦘕鷹",
                    "zhushu": "",
                    "type": 2
                },
                {
                    "paragraph": "素練風",
                    "zhushu": "洙曰：一作“如”。"
                },
                {
                    "paragraph": "霜起，",
                    "zhushu": "張孝祥曰：言鷹之威猛如風霜也。"
                },
                {
                    "paragraph": "蒼鷹𦘕作殊。㩳身思狡兎，",
                    "zhushu": "鄭曰：欆，荀勇切。○洙曰：㩳身，猶竦身也。孫楚鷹賦：擒校兎於平原。史記：“狡兎死，獵犬烹。”"
                },
                {
                    "paragraph": "側目似愁胡。",
                    "zhushu": "洙曰：隋魏彦深鷹賦：“立如植木，望似愁胡。”○王琪曰：鷹産於岱北，出於胡地。愁胡，謂思胡地也。"
                },
                {
                    "paragraph": "絛鏇光堪擿，",
                    "zhushu": "洙曰：絛鏇，所以攀鷹也。○趙曰：所𦘕絆鷹之絛鏇也，光而堪擿取焉。○鄭曰：絛，他力切。鏇，徐釧切。圎，轆轤也。"
                },
                {
                    "paragraph": "軒楹勢可呼。",
                    "zhushu": "黃庭堅曰：可呼以獵也。"
                },
                {
                    "paragraph": "何當擊凡鳥，毛血洒平蕪。",
                    "zhushu": "",
                    "type": 2
                },
                {
                    "paragraph": "𦘕鶻行",
                    "zhushu": "洙曰：一作“𦘕鵰”。",
                    "type": 2
                },
                {
                    "paragraph": "髙堂見生",
                    "zhushu": "洙曰：一作“老”。"
                },
                {
                    "paragraph": "鶻，颯爽動秋骨。𥘉驚無拘攣，",
                    "zhushu": "洙曰：曹褒傳：“羣寮拘攣。猶拘束也。”潘安西征賦：“陋吾人之拘攣。”"
                },
                {
                    "paragraph": "何得立突兀。乃知𦘕師妙，巧刮造化窟。冩此神俊姿，",
                    "zhushu": "洙曰：支道林云：“怜其神俊。”○趙曰：李賀云：“二十八𪧐羅心𦚾，筆端造化天無功。”蓋出於此。"
                },
                {
                    "paragraph": "充君眼中物。烏鵲滿樛枝，",
                    "zhushu": "洙曰：詩：“南有樛木。”釋文云：“木下曲曰樛。樛，下垂也。”○趙曰：謝𤣥暉詩：“樛枝聳復低。”"
                },
                {
                    "paragraph": "軒然恐其出。側腦看靑霄，寧爲衆禽没。長翮如刀劒，人寰可超越。",
                    "zhushu": "唐曰：舞鶴賦：“歸人寰之喧卑。”"
                },
                {
                    "paragraph": "乾坤空崢嶸，",
                    "zhushu": "洙曰：鮑明逺：“𡻕崢嶸而催暮。”又：“金石崢嶸。”深髙之貌也。"
                },
                {
                    "paragraph": "粉墨且蕭瑟。緬思",
                    "zhushu": "洙曰：一作“想”。"
                },
                {
                    "paragraph": "雲沙際，自有煙霧質。吾今意何傷，顧歩獨紆鬱。",
                    "zhushu": "洙曰：舞鶴賦：“煙交霧凝，若無毛質。”陸士衡：“紆鬱游子情。”○趙曰：劉希夷邊城夢還詩：“雲沙撲地起。”煙霧質，所以言其真質也。摘用鮑明逺舞鶴賦“煙交霧凝，若無毛質”也。",
                    "type": 2
                },
                {
                    "paragraph": "韋諷録事宅觀曹將軍𦘕馬圖引",
                    "zhushu": "",
                    "type": 2
                },
                {
                    "paragraph": "國初已來𦘕鞍馬，",
                    "zhushu": "趙曰：鮑昭詩：“鞍馬光照地。”"
                },
                {
                    "paragraph": "神妙獨數江都王。",
                    "zhushu": "鄭曰：名𦘕記：“江都王緒，霍王元軌之子。”"
                },
                {
                    "paragraph": "將軍得名三十載，人間又見眞乗黃。",
                    "zhushu": "洙曰：乗黃，見瘦馬行注。○黃曰：詩大叔于田：“乗乗黃。”○趙曰：江都王，宗室也。將軍，即曹將軍覇也。明皇雜録云：“陳義、曹覇等善繪𦘕，時稱神妙。”乗黃，神馬也。"
                },
                {
                    "paragraph": "曾貌先帝照夜白，",
                    "zhushu": "鄭曰：貌，莫角切，皃，人𩔖狀。下屢皃同。○洙曰：明皇馬名。别傳云：“上乗照夜白。”"
                },
                {
                    "paragraph": "龍池十日飛霹靂。",
                    "zhushu": "蒼舒曰：右按唐㑹要：“明皇在藩邸，宅居興慶里。宅有龍池湧出，日以浸廣。至開元中，爲興慶宫。”○趙曰：以狀所𦘕神妙，而照夜白者乃真龍耳。盖真龍在圖，感動龍池中龍如此。"
                },
                {
                    "paragraph": "内府殷紅馬䐉盤，",
                    "zhushu": "鄭曰：殷，烏閑切。"
                },
                {
                    "paragraph": "婕妤傳詔才人索。",
                    "zhushu": "洙曰：唐制，以婕妤、才人代世婦。○鄭曰：上即葉；下女諸切。婦官也。"
                },
                {
                    "paragraph": "盌賜將軍拜舞歸，",
                    "zhushu": "鄭曰：盌，烏管切，或作椀。"
                },
                {
                    "paragraph": "輕紈細綺相追飛。",
                    "zhushu": "趙曰：盌，別本作“盤”。盖專賜瑪瑙盤，故拜舞婦，其從者輕紈細綺也。呉越春秋：“羣臣拜舞天顔舒。”"
                },
                {
                    "paragraph": "貴戚權門得筆跡，始覺屏障生光輝。昔日太宗拳毛騧，",
                    "zhushu": "鄭曰：古華切。太宗所乗九駿名，皆平盜時所乗。拳毛騧，乃平劉闥時所乗。"
                },
                {
                    "paragraph": "近時郭家師子花。",
                    "zhushu": "洙曰：吐蕃潰，郭子儀収復京師。代宗以九花虬賜之。一名師子聮。"
                },
                {
                    "paragraph": "今之新圖有二馬，復令識者乆歎嗟。此皆騎戰一敵萬，縞素漠漠開風沙。",
                    "zhushu": "師曰：雖𦘕縞素之上，而有開拓沙磧之態。"
                },
                {
                    "paragraph": "其餘七匹亦殊絶，逈若寒空動煙雪。霜蹄蹴踏長楸間，",
                    "zhushu": "鄭曰：楸，此由切。○洙曰：曹子建名都篇：“走馬長楸間。”新，一作“𦘕”。○定功曰：莊子：“有馬蹄可以踐霜雪。”維摩經：“龍象蹴踏，非驢所堪。”"
                },
                {
                    "paragraph": "馬宫厮養森成列。",
                    "zhushu": "鄭曰：厮，息移切。"
                },
                {
                    "paragraph": "可憐九馬爭神駿，",
                    "zhushu": "洙曰：漢武帝有九逸。支遁曰：“憐其神駿耳。”"
                },
                {
                    "paragraph": "顧視清髙氣深穩。借問苦心愛者誰？",
                    "zhushu": "鄭曰：借，資昔切。"
                },
                {
                    "paragraph": "後有韋諷前支遁。",
                    "zhushu": "洙曰：支遁，字道林。"
                },
                {
                    "paragraph": "憶昔廵幸新豐宫，",
                    "zhushu": "洙曰：新豐宫，驪山也。○趙曰：神駿字，支遁養馬，曰：“余憐其神駿耳。”以支遁養馬，韋諷藏𦘕馬，皆苦心之所愛矣。"
                },
                {
                    "paragraph": "翠華拂天來向東。",
                    "zhushu": "洙曰：南都賦：“望翠華之葳㽔。”東都賦：“旌旗拂天。”"
                },
                {
                    "paragraph": "騰驤磊落三萬匹，皆與此圖筋骨同。",
                    "zhushu": "洙曰：明皇幸驪山，王毛仲以廐馬數萬從，毎色爲一隊，相間若錦繡。"
                },
                {
                    "paragraph": "自從獻寳朝河宗，",
                    "zhushu": "趙曰：穆天子傳：“天子西征，至陽紆之山，河伯無夷都，是爲河宗，觀舂山之寳。所謂朝河宗者，河宗朝而獻寳也。”"
                },
                {
                    "paragraph": "無復射蛟江水中。",
                    "zhushu": "洙曰：元封五年，漢武自㝷陽浮江，親射蛟江中，獲之。"
                },
                {
                    "paragraph": "君不見金粟堆前松栢裏，龍媒去盡鳥呼風。",
                    "zhushu": "洙曰：漢武歌曰：天馬騋龍媒。金粟堆在玄宗㤗陵南。○趙曰：唐舊紀云：“玄宗至睿宗橋陵，見金票岡有龍盤鳯翥之勢，謂侍臣曰：‘吾千秋萬歳後，冝葬此。’曁升遐，羣臣遵先𣅀葬焉。”○師曰：自禄山反，馬政荒廢，天子猶不偏車騎，良馬戰没殆盡。甫傷之，故云。",
                    "type": 2
                },
                {
                    "paragraph": "天育驃騎歌",
                    "zhushu": "洙曰：天育，馬廐名。驃，匹妙切。○趙曰：名驃，則所𦘕馬名。",
                    "type": 2
                },
                {
                    "paragraph": "吾聞天子之馬走千里，",
                    "zhushu": "洙曰：荀子曰：“騏驥一日千里。”穆天子傳曰：“天子之八駿：赤𩦸、盗驪、白義、踰輪、山子、渠黃、驊騮、騄耳。”漢文帝却千里馬。神異經曰：“西南大宛宛丘有良馬，其大二丈，鬛至膝，尾委於地，蹄如汗，腕可握，日行千里，至日中而汗血。”"
                },
                {
                    "paragraph": "今之𦘕圖無乃是。",
                    "zhushu": "洙曰：莊子曰：“齊景好馬，命使善𦘕者圖之，訪似者，朞年不得。今人君考古籍以求賢，亦不可得也。”○趙曰：出荀勗所上穆天子傳中云：“天子之馬走千里，蓋所謂八駿是也。今張景順𦘕圖，無乃是穆天子之馬乎？”"
                },
                {
                    "paragraph": "是何意態雄且傑，駿尾蕭梢朔風起。",
                    "zhushu": "洙曰：選：“朔風動秋草，邊馬有歸心。”○蘇曰：漢天馬曲曰：“尾䔥梢，弓朔風起，足銀砧𠔃破層冰。”雖用古人語，而𤥨句法，混然天成，不假翰墨𡵨逕，若非織綃大手，不能到此。○趙曰：神異經：“西南大宛丘有良馬，鬛至膝，尾委於地，則駮尾之長者，蕭梢然矣。馬尾之長，䔥梢揺動，可起朔風，朔風則最撡烈者。”○師道曰：䔥梢者，摇尾之皃。朔風起即北風，取其寒。馬之良者不怕寒，嘶風踏雪，愈有精神。"
                },
                {
                    "paragraph": "毛爲緑縹",
                    "zhushu": "鄭曰：普沼反，靑黃色也。"
                },
                {
                    "paragraph": "兩耳黃，",
                    "zhushu": "琪曰：史：“𩦸𡸁两耳。”"
                },
                {
                    "paragraph": "眼有紫熖𩀱瞳方。",
                    "zhushu": "洙曰：秦本紀：“周穆王得騄耳之駟。”相馬經曰：“馬眼欲紫艶光，口中欲赤色。”顔延年賦：“𩀱瞳夾鏡，两權協月。”"
                },
                {
                    "paragraph": "矯矯",
                    "zhushu": "洙曰：一云“矯然”。"
                },
                {
                    "paragraph": "龍性",
                    "zhushu": "彦輔曰：一云“矯龍性逸”。"
                },
                {
                    "paragraph": "合變化，",
                    "zhushu": "洙曰：崧髙詩：“四牡矯矯。”顔延年賦：“龍性誰能馴。”"
                },
                {
                    "paragraph": "卓立天骨森開張。",
                    "zhushu": "洙曰：周官曰：“凡馬八尺以上爲龍。”魯國黄伯仁龍馬頌曰：“禀神祗之純化，乃大宛而載育。”○修可曰：蔡邕作庾侯碑曰：“英風發於天骨。”𡊮彦伯三國名臣賛曰：“天骨踈㓪。”言人而公借用耳。○師曰：馬有龍性，負天骨，合能變化，殆非常馬之比。開張，壯大之皃。甫自喻於良馬，謂己之才非凡俗軰可擬。"
                },
                {
                    "paragraph": "伊昔太僕張景順，監牧攻駒閱淸峻。",
                    "zhushu": "洙曰：一云“考牧神駒”，一云“老牧神駒”。周穆王置太僕正，以伯冏爲之，掌輿馬。唐龍朔二年，改太僕爲司馭，咸亨𥘉復舊。光宅年，改爲司僕，神龍𥘉復舊。天下監牧置八使五十六監。唐兵志：“監牧所以蕃馬也，其制起於近世。唐之𥘉起，得突厥馬二千疋，又得陏馬三千於赤岸澤，徙之隴西。監牧之制始於此。其官領以太僕。𥘉用太僕少𡖖張萬𡻕字景順領羣牧。自貞觀至麟徳四十年間，馬七十萬六千，置八坊。岐、幽、涇、寧間，地廣千里。厩牧令諸牧牧馬，四𡻕遊牝，五𡻕責課一百匹，毎年課駒六十，其二十𡻕以上不在課限。”○趙曰：唐兵志：“監牧之制，其官領以太僕。今公詩所謂太僕張景順，乃開元時人。”舊注便安排作張萬𡻕，自是貞觀時人，誤學者矣。今按，張說作開元十三年隴右監牧頌徳碑，其序云：“元年牧馬二十四萬匹，十三年乃四十三萬匹。上顧謂太僕少𡖖兼秦州都督監牧都副使張景順曰：‘吾馬幾何？其蕃育，𡖖之力也。’對曰：‘帝之力也，仲之令也，臣何力之有焉？’其頌曰：‘有霍公之掌政，擇張氏之舊令。’”所謂霍公，即王毛仲也。”"
                },
                {
                    "paragraph": "遂令大奴守天育，",
                    "zhushu": "蘇曰：舊本作大奴守天育。子瞻題子美天育驃𩦸圖後作“大奴字天育”，盖天育爲大奴字也。今定猶有石本。○趙曰：大奴，王毛仲也。毛仲父，髙麗人，坐事没爲官奴。守天育，則唐兵志云：“毛仲領内外廐。所謂天育，乃廐名也。”"
                },
                {
                    "paragraph": "别養𩦸子憐神俊。",
                    "zhushu": "洙曰：宋顔延年天馬狀曰：“降靈𩦸子，九方是選。”梁元帝荅齊國驤馬書曰：“價匹龍媒，聲齊𩦸子。”周王褒謝賚馬啓曰：“漢時伯樂，偏愛權竒；𣈆世桑門，時求神俊。”世說：“支遁常養數匹馬，而世或言道人亦畜馬。支遁曰：‘貧道重其神俊耳。’”"
                },
                {
                    "paragraph": "當時四十萬匹馬，張公歎其材盡下。",
                    "zhushu": "洙曰：通典：“貞觀𥘉，僅有牡牝三千匹，從赤岸澤徙之隴右。十五年，始令太僕𡖖勾當羣牧。至麟德四十年間，馬至七十萬六千匹，置八使，領九監，跨蘭、渭、秦、原四州之地，猶爲隘狹，更拆八監，布於河西。其時天下以一縑易一馬。儀鳯三年，少𡖖李思文檢校隴右諸牧監，方稱使。爾後或戎狄外侵，牧圉乖散，泊乎𡸁拱，潜耗太半。開元𥘉，收馬二十四萬匹。十三年，加至四十五萬匹。”莊子云：“臣之子皆不才也。”○魯曰：張公即景順也。○修可曰：趙充國云：“林下犬馬齒衰，此在人言之，而在馬亦可用矣。”"
                },
                {
                    "paragraph": "故獨寫眞傳世人，見之座右乆更新。年多物化空形影，嗚呼徤歩無由騁。如今豈無騕褭與驊騮，",
                    "zhushu": "鄭曰：騕，於皎；褭，奴了切。"
                },
                {
                    "paragraph": "時無王良伯樂死即休。",
                    "zhushu": "洙曰：“魯國黃伯仁爲龍馬頌曰：“踰騕褭之躰勢，逸飛莬之髙蹤。兼𩦸騄之美質，逮驊騮之足𩀱。”秦本紀：“造父以善御幸於周穆王，得𩦸温、𮪜驊騮、騄耳之駟，西巡狩，樂而忘歸。”郭璞曰：“色如華而赤，今名馬驃赤者爲棗騮。騮，馬赤也。”徐廣曰：“赤馬黒毛曰騮。”戰國策曰：“汗明見春申君曰：‘夫𩦸之齒長，服鹽車而上太行，漉汗洒地，白汗交流，中坎遷延，負轅不能上。伯樂遭之，下車攀而哭之，解綾衣以募之，騮於是免，而賁仰見伯樂之知已也。’”漢書音義：“騕褭者，神馬也，赤喙黒身，與飛莬同，以明君有徳則至也。”又出瑞應圗薦祢衡表云：“飛莬騕褭，絶足奔放，良樂之所急也。”○歐陽曰：王良善御，伯樂善相馬。孟子：“斉景公使嬖奚與王良乗，返命曰：‘天下之良工也。’”史：“伯樂名孫陽，嘗過虞阪，見駕鹽車馬，曰：‘此良馬也。’取而試之，果然。又有鬻馬者，三日不售，伯樂去而眎之，回而睍之，明日其價三倍。”○趙曰：韓退之有言曰：“世有伯樂，然後有千里馬。千里馬常有，而伯樂不常有。”此乃豈無騕褭、驊騮，而時無伯樂之謂。公因題𦘕已死之驃，故起末句。死即休之意，亦猶人抱出羣之材，而不遇知己以死，爲可嗟矣。○師曰：粛宗中興，正冝任賢使能。房琯以宰相器出爲邠州刺史，甫以貶爲華州司功。何世無才，何才不可用，但恨無賢君耳。琯之與甫，何以異是，故云云。",
                    "type": 2
                },
                {
                    "paragraph": "題壁上韋偃𦘕馬歌",
                    "zhushu": "鮑曰：朱景玄𦘕斷云：“韋偃伯父工龍馬，父銮工山水、松石。偃又工仙僧、老松、異石。人知其善𦘕馬，不知其松石更工。”",
                    "type": 2
                },
                {
                    "paragraph": "韋侯别我有所適，",
                    "zhushu": "鄭曰：韋侯，韋偃也。"
                },
                {
                    "paragraph": "知我憐君",
                    "zhushu": "洙曰：一作“渠”。"
                },
                {
                    "paragraph": "𦘕無敵。戯拈",
                    "zhushu": "彦輔曰：一云“試拈”。"
                },
                {
                    "paragraph": "秃筆掃驊騮，歘見騏驎岀東壁。",
                    "zhushu": "洙曰：顔延年白馬賦：“歘聲躍以鴗驚。驊騮，良馬也。騏驎，瑞獸也。”○時可曰：於天育驃騎歌中𣳇。周穆王傳：“驊騮、騄耳，日馳三萬里。”"
                },
                {
                    "paragraph": "一匹齕草一匹嘶，",
                    "zhushu": "鄭曰：齕，下没切。"
                },
                {
                    "paragraph": "坐看千里當霜蹄。",
                    "zhushu": "鄭曰：當，丁浪切。"
                },
                {
                    "paragraph": "時危安得眞致此，與人同生亦同死。",
                    "zhushu": "洙曰：莊子：“馬蹄可以踐霜雪，齕草飲水。吕布甞御良馬，號曰赤兎，能馳城飛塹，馳突燕軍，一日或至三四，斬首而出。”○趙曰：莊子而摘用之也。末句乃“所向無空闊，眞堪託死生”之意。○師曰：韋偃，唐之善𦘕者也。取別於甫，甫試令於壁上作馬。末章寓意遭時艱危，安得此真馬以濟患難，免使甫困躓道路，故云“與人同生亦同死”。"
                }
            ]
        },
        {
            "name": "音樂",
            "paragraphs": [
                {
                    "paragraph": "音樂",
                    "zhushu": "",
                    "type": 1
                },
                {
                    "paragraph": "古詩三首、律詩五首",
                    "zhushu": "",
                    "type": 2
                },
                {
                    "paragraph": "觀公孫大娘弟子舞劒器行",
                    "zhushu": "并序。",
                    "type": 2
                },
                {
                    "paragraph": "大曆二年十月十九日，夔府别駕元持宅，見臨潁李十二娘舞劒器，壯其蔚跂，問其所師，曰：“余公孫大娘弟子也。開元三載，余尚童稚，記於郾城觀公孫氏舞劒器渾脫，瀏灕",
                    "zhushu": "鄭曰：上，力周切，下力支切。"
                },
                {
                    "paragraph": "頓挫，獨出冠時。自髙頭冝春梨園二𠆸坊內人，洎外供奉，曉是舞者，聖文神武皇帝𥘉，公孫一人而已。玉貌錦衣，况余白首。今兹弟子，亦匪盛顔。旣辯其由來，知波瀾莫二。撫事慷慨，聊爲劒器行。”徃者呉人張旭善草書書帖，數嘗於鄴縣見公孫大娘舞西河劒器，自此草書長進，豪蕩感激，即公孫可知矣。行曰：",
                    "zhushu": "",
                    "type": 2
                },
                {
                    "paragraph": "昔有佳人公孫氏，一舞劒器動四方。觀者如山色沮䘮，天地爲之乆低昂。",
                    "zhushu": "敏功曰：言不自安也。"
                },
                {
                    "paragraph": "㸌如羿射九日落，",
                    "zhushu": "鄭曰：㸌，音酷。○洙曰：堯時十日並出，堯令羿射中九日，日烏皆死，墮其羽翼。"
                },
                {
                    "paragraph": "矯如羣帝𩥵龍翔。來如雷霆収震怒，罷如江海凝清光。",
                    "zhushu": "洙曰：皆言舞劒器回旋疾徐變態也。○趙曰：選詩：“秋月懸清光。”"
                },
                {
                    "paragraph": "絳脣珠䄂兩寂寞，",
                    "zhushu": "洙曰：蕪城賦：“玉貌絳脣。”○蘇曰：杜遵過銅雀臺序云：“緬懷朱唇翠䄂，絲竹絃索，今俱寂寞，唯有崇山逺水依舊。”○敏功曰：謂公孫已死也。"
                },
                {
                    "paragraph": "晚",
                    "zhushu": "洙曰：又云“脫”。"
                },
                {
                    "paragraph": "有弟子傳芬芳。",
                    "zhushu": "饒曰：李十二娘傳其術。"
                },
                {
                    "paragraph": "臨潁美人在白帝，",
                    "zhushu": "洙曰：李十二娘也。○饒曰：白帝，即夔州魚復縣，用於此見之。"
                },
                {
                    "paragraph": "妙舞此曲神揚揚。與余問荅旣有以，感時撫事増惋傷。先帝侍女八千人，",
                    "zhushu": "晁曰：先帝，指元宗也。"
                },
                {
                    "paragraph": "公孫劒器𥘉第一。五十年閒似反掌，風塵澒洞昏王室。",
                    "zhushu": "趙曰：指言禄山之乱也。"
                },
                {
                    "paragraph": "梨園弟子散如煙，",
                    "zhushu": "夢符曰：右按唐書志：“元宗旣知音律，又酷愛去曲，選坐部女子弟三百教於梨園，號皇帝梨園子弟。宫女数百，亦爲梨園弟子，居冝春北院。”"
                },
                {
                    "paragraph": "女樂餘姿映寒日。",
                    "zhushu": "洙曰：禄山之乱，梨園弟子及雜𠆸皆流散也。○趙曰：指言李十二娘也。十月十二日見之，此所謂映寒日。"
                },
                {
                    "paragraph": "金粟堆南木已拱，",
                    "zhushu": "洙曰：見金粟堆南松栢裏注。左傳：“墓木拱矣。”江淹恨賦：“拱木斂䰟。”○趙曰：金粟堆在明皇㤗陵之北，今詩懷想之也。"
                },
                {
                    "paragraph": "瞿塘石城草蕭瑟。玳筵急管曲復終，",
                    "zhushu": "夢符曰：古按，右樂府今日楽相樂行：“綺殿文雅遒，玳筵歡𧼈密。”又曰：“歌朱唇動，愛神㪯，浴陽少童邯郸女。”古稱渌水今白紵，催絃急管爲君舞。"
                },
                {
                    "paragraph": "樂極哀來月東出。老夫不知其所徃，足繭荒山轉愁疾。",
                    "zhushu": "洙曰：足重繭也。言奔走流落而足重繭尓。○趙曰：公自言去留未定，今徒足繭荒山足耳。胝如繭也，所謂重旣累蠒是也。",
                    "type": 2
                },
                {
                    "paragraph": "聽楊氏歌",
                    "zhushu": "",
                    "type": 2
                },
                {
                    "paragraph": "佳人絶代歌，獨立發皓齒。",
                    "zhushu": "洙曰：前漢外戚傳：“李延年侍上起舞，歌曰：‘北方有佳人，絶代而獨立。’以其顔色特異，當代無匹也。”○夢符曰：右按楚詞：“朱唇皓齒，嫭以姱些。北徳好間，習以都些。豊肉微骨，以娯些。䰟乎歸徠，安以舒些。姱目冝𥬇，娥眉曼些。容則秀雅，穉朱顔些。魂以歸徠，静以安些。”又古樂府雜曲：“從來著名推趙子，復有丹唇發皓齒。一嬌一態本難逢，如𦘕如花定相似。”○定功曰：阮籍詠懷詩：“南囯有佳人，榮萆君桃李。朝遊江北岸，夕𪧐瀟湘沚。時俗薄朱顔，誰爲發皓齒。”"
                },
                {
                    "paragraph": "滿堂𢡖不樂，",
                    "zhushu": "洙曰：前漢刑法志：古人有言曰：“滿堂飲酒，有一人向隅而悲泣，則一堂皆爲之不樂，故一人不得其平，爲之悽愴於心。”"
                },
                {
                    "paragraph": "響下青虚裏。",
                    "zhushu": "洙曰：一作“浮雲裏”。"
                },
                {
                    "paragraph": "江城帶素月，",
                    "zhushu": "洙曰：謝希逺月賦：“素月流大。”"
                },
                {
                    "paragraph": "况乃清夜起。",
                    "zhushu": "洙曰：曹子建：“中夜起長歎。”"
                },
                {
                    "paragraph": "老夫悲暮年，壯士淚如水。",
                    "zhushu": "洙曰：丗說：“王敦毎酒後，輙詠魏武帝樂府曰：‘老𩦸伏櫪，志在千里。烈士暮王，壯心不已。’”以如意打玉唾壷，唾壷尽，荆軻歌於易水之上，士皆涙垂也。"
                },
                {
                    "paragraph": "玉盃乆寂寞，",
                    "zhushu": "洙曰：山海經曰：“犬戎國有一女子，方跪進玉盃食。”韓子曰：“紂爲象箸而箕子怖，以爲象箸必不加於上鉶，必將犀玉之杯。象箸玉杯必不羮菽藿，則必薦豹胎。”"
                },
                {
                    "paragraph": "金管迷宫徴。",
                    "zhushu": "洙曰：丗之議樂者，以絲不如竹，竹不如肉，言肉聲勝於絲竹，則金石固當有間矣。孟嘉語也。○趙曰：以玉盃之寂寞，言不敢爲聲；以金管迷宫徴，言其聲之不逮於歌。皆以形容歌聲之妙也。"
                },
                {
                    "paragraph": "勿云聽者疲，愚智心盡死。",
                    "zhushu": "洙曰：韓娥過宋，人辱之，娥曼聲而哭，長㓜皆泣下。宋人謝之，娥乃曼聲而歌，老㓜皆喜躍。言聲感人心也如此。"
                },
                {
                    "paragraph": "古來傑出士，豈待一知己。",
                    "zhushu": "洙曰：孟子曰：豪傑之士，雖無文王猶興。"
                },
                {
                    "paragraph": "吾聞昔秦青，傾側天下耳。",
                    "zhushu": "洙曰：一云“傾倒”。○修可曰：列子曰：“背薛譚學謳於秦青，未窮青之技，自謂盡之，遂辝歸。青弗止，餞於郊衢，撫節悲歌，声振林木，響遏行雲。譚乃謝求返，終身不敢言歸。”趙曰：傾天下之耳，則非待一知己而已。",
                    "type": 2
                },
                {
                    "paragraph": "夜聞𥷑篥",
                    "zhushu": "鄭曰：上必吉切，下力質切。",
                    "type": 2
                },
                {
                    "paragraph": "夜聞𥷑篥滄江上，衰年側耳情所嚮。鄰舟一聽多感傷，塞曲三更歘悲壯。",
                    "zhushu": "趙曰：胡笳有出塞曲、入塞曲也。"
                },
                {
                    "paragraph": "積雪飛霜此夜寒，孤燈急管復風湍。君知天地",
                    "zhushu": "洙曰：一作下。"
                },
                {
                    "paragraph": "干戈滿，不見江湖",
                    "zhushu": "洙曰：一作“湘”。"
                },
                {
                    "paragraph": "行路難。",
                    "zhushu": "師曰：樂部曰：“𥷑篥者，笳管也。卷蘆爲頭，截竹爲管，出於胡地。制法角音，九孔漏聲，五音咸備。唐編入鹵部，名爲笳管。”通典曰：“𥷑篥，本名悲慓，出於胡中，其聲悲。東夷有卷桃皮爲之者，亦出南蠻。”雜録云：“𥷑篥者，龜兹國樂。風湍，謂風雜湍水之聲。行路難，白居易之所作也。”",
                    "type": 2
                },
                {
                    "paragraph": "吹笛",
                    "zhushu": "",
                    "type": 2
                },
                {
                    "paragraph": "吹笛秋山風月淸，誰家巧作斷腸聲。",
                    "zhushu": "洙曰：鮑明逺：“離聲斷客情。”又：“行子心膓斷。”○蘇曰：阮晟聞笛曰：“客中月夜，聞此聲韻，使人腸斷。”"
                },
                {
                    "paragraph": "風飄律吕相和切，",
                    "zhushu": "洙曰：馬融笛賦：“律吕旣和，哀聲互降。”"
                },
                {
                    "paragraph": "月傍關山幾處明。",
                    "zhushu": "洙曰：向秀月夜聞笛，遂作懷舊賦。○趙曰：吹笛於月明之中，詩人自道到此。舊所引非。"
                },
                {
                    "paragraph": "胡騎中宵堪北走，",
                    "zhushu": "洙曰：言笛聲怨切，能動郷思，胡人聞之，當北走矣。○夢符曰：右按，晉劉疇甞避亂塢壁，賈胡百数欲害之，疇無懼色，援笳吹之，爲出塞、入塞之聲，以動其遊客之思，羣胡皆垂淚而去。笳，羗笛也。○修可曰：晉劉琨爲并州刺史，常爲胡騎所圓。琨乗月登樓清嘯，賊間之，長嘆。中夜吹胡笳，則又有流涕嘘欷，有懷土之意，遂弃圍而去。薛注誤云賈胡爲胡騎，非也。○趙曰：此指言史朝義，借用胡笳事。笳，羗笛也。"
                },
                {
                    "paragraph": "武陵一曲想南征。",
                    "zhushu": "洙曰：王徽之聞桓伊善笛，一日相逢於江次，未甞相識，謂伊曰：“聞君善笛，請爲我一弄。”伊已貴顯，素聞徽之名，便爲據胡床三弄而去。賔主竟不言。伊爲南征將軍。"
                },
                {
                    "paragraph": "故園楊柳今揺",
                    "zhushu": "洙曰：一作“摧”。"
                },
                {
                    "paragraph": "落，何得愁中却盡生。",
                    "zhushu": "洙曰：拆楊柳、落梅花，皆曲名。○蘇曰：桓伊善笛，撰折楊栁尤盡巧妙，後人不能盡其指訣。○趙曰：一本“曲盡生”，無義，縁笛有折楊栁之曲，故思感也。",
                    "type": 2
                },
                {
                    "paragraph": "秋笛",
                    "zhushu": "",
                    "type": 2
                },
                {
                    "paragraph": "淸商欲盡奏，奏苦血沾衣。",
                    "zhushu": "洙曰：五音中惟商爲最悲，盖商主秋而有寥落之意。○趙曰：五音惟商最悲，今欲盡奏以全其曲，則聞者必揮涕而繼之以血也。"
                },
                {
                    "paragraph": "他日傷心極，征人白骨歸。",
                    "zhushu": "趙曰：它日士有死於戰而以白骨歸，時聞此聲，尤傷心矣。"
                },
                {
                    "paragraph": "相逢恐恨過，故作發聲微。",
                    "zhushu": "趙曰：恐聞此而恨極，故發聲微細矣。"
                },
                {
                    "paragraph": "不見秋雲動，悲風稍稍飛。",
                    "zhushu": "洙曰：言笛声哀切，風雲亦爲之悽𢡖。○趙曰：盖言不獨人愁而已，雖天亦爲之愁，故雲動而風悲也。",
                    "type": 2
                },
                {
                    "paragraph": "即事",
                    "zhushu": "",
                    "type": 2
                },
                {
                    "paragraph": "百寳裝腰帶，",
                    "zhushu": "夢符曰：右按北史：“逹奚武生貪，爲大司寇，取萬釘寳帶以歸，因以賜之。”○趙曰：此篇贈舞者，故云。舊注所引非。"
                },
                {
                    "paragraph": "眞珠絡臂鞲。",
                    "zhushu": "鄭曰：古侯切。○洙曰：馬后傳：“蒼頡衣緑鞲。”注：“鞲，臂衣也，以縳左右手，於事便也。錦𦆑頭，以賞歌舞者。開元間，富人王元寳常㑹賔客。元寳富於財而無文采，日親友問曰：‘昨日髙㑹，有何佳談？’元寳視屋良乆，曰：‘但費錦𦆑頭爾。’”"
                },
                {
                    "paragraph": "𥬇時花近眼，舞罷錦𦆑頭。",
                    "zhushu": "",
                    "type": 2
                },
                {
                    "paragraph": "贈花𡖖",
                    "zhushu": "",
                    "type": 2
                },
                {
                    "paragraph": "錦城絲管日紛紛，半入江風半入雲。此曲秪應天上有，",
                    "zhushu": "夢符曰：右按白樂天詩注：“霓裳曲，開元老西凉府節度使楊敬述造。”鄭愚津陽門詩注云：“葉法善嘗引上入月宫，聞仙樂，及歸，但記其半，遂於笛中冩之。㑹楊敬述進婆羅門曲，與其聲調相符，遂以月中所聞爲散序，以歌述所進爲腔。”宣室志：“元宗夢仙子十輩，御𡖖雲而下，列於庭，各執樂器而奏之，其度曲淸越，殆非人世也。及樂𨵿，有一仙子前曰：‘陛下知此樂乎？此䄂仙紫雲之曲也。’”"
                },
                {
                    "paragraph": "人閒能得幾回聞。",
                    "zhushu": "",
                    "type": 2
                },
                {
                    "paragraph": "江南逢李龜年",
                    "zhushu": "",
                    "type": 2
                },
                {
                    "paragraph": "岐王宅裏㝷常見，崔九堂前幾度聞。",
                    "zhushu": "洙曰：公自注云：“即殿中監崔滌，中書令是之弟。”"
                },
                {
                    "paragraph": "正是江南好風景，落花時節又逢君。",
                    "zhushu": "洙曰：明皇雜録云：“天寳中，上命宫中女子數百人爲梨園弟子，皆居冝春北院。上素曉音律，時有馬仙期、李龜年、賀懷智皆洞知律度。安禄山自范陽入覲，亦獻白玉簫管數百事，皆陳於梨園，自是音響殆不𩔖人間有。龜年特承顧遇，於東都大起第宅，僣侈之制，逾於公侯。後流廢江南，毎遇良辰勝景，常爲人歌数𨵿，座上聞之，莫不掩泣。罷酒。”"
                }
            ]
        },
        {
            "name": "器用",
            "paragraphs": [
                {
                    "paragraph": "器用",
                    "zhushu": "",
                    "type": 1
                },
                {
                    "paragraph": "右詩四首、律詩三首",
                    "zhushu": "",
                    "type": 2
                },
                {
                    "paragraph": "石硯詩",
                    "zhushu": "平侍御者。",
                    "type": 2
                },
                {
                    "paragraph": "平公今詩伯，",
                    "zhushu": "天覺曰：伯，長也。"
                },
                {
                    "paragraph": "秀發吾所羡。奉使三峽中，",
                    "zhushu": "孫曰：瞿塘、明月，巫峽也。"
                },
                {
                    "paragraph": "長嘯得石硯。",
                    "zhushu": "師曰：𣈆謝琨長嘯却胡騎。時峽中亂平，侍御持節出使，靖其亂，長嘯雍容，不勞智力。"
                },
                {
                    "paragraph": "巨璞禹鑿餘，",
                    "zhushu": "洙曰：禹開鑿以䟽江河。○趙曰：此使鑿字，正言石也。郭景純賦云“巴東之峽夏禹䟽”是也。"
                },
                {
                    "paragraph": "異狀君獨見。其滑乃波濤，其光或雷電。聮坳各盡墨，",
                    "zhushu": "洙曰：坳，硯穴也。聮坳，謂𩀱穴相並。各盡墨，謂盡墨力，所謂發墨是也。"
                },
                {
                    "paragraph": "多水遞隱見。",
                    "zhushu": "薖曰：謂温潤出水也。"
                },
                {
                    "paragraph": "揮洒容數人，十手可對面。比公頭上冠，正質未爲賤。",
                    "zhushu": "趙曰：平公爲侍御，故云。頭上冠者，獬冠也。獬豸，一角獸而能觸邪，此所以爲正質。"
                },
                {
                    "paragraph": "當公賦佳句，况得終清宴。",
                    "zhushu": "洙曰：曹子建：“公子愛敬客，終宴不知疲。”"
                },
                {
                    "paragraph": "公含起草姿，",
                    "zhushu": "洙曰：起草，掌綸紼也。"
                },
                {
                    "paragraph": "不逺明光殿。致于丹青地，知汝随顧眄。",
                    "zhushu": "洙曰：明光殿，霍去病借以避暑。○修可曰：漢殿名之。秦記曰：“明光殿以金爲戺，玉爲階。”元傳曰：“成都侯商嘗病，欲避暑，從上借明光宫。”是已。",
                    "type": 2
                },
                {
                    "paragraph": "荆南兵馬使太常𡖖趙公大食刀謌",
                    "zhushu": "",
                    "type": 2
                },
                {
                    "paragraph": "太常樓船聲嗷嘈，",
                    "zhushu": "洙曰：漢武鑿昆明池，始製樓船，上建樓櫓戈矛，四角垂幡髦旌葆麾蓋。官有樓船將軍。"
                },
                {
                    "paragraph": "問兵刮冦超下牢。",
                    "zhushu": "洙曰：下牢，楚地。"
                },
                {
                    "paragraph": "牧出令奔飛百艘，",
                    "zhushu": "夢符曰：牧，州牧也。令，縣令也。牧出令奔，同赴軍事也。艘，船也。劉備遣𨵿羽乗船數百艘，皆㑹於江陵。艘，蘇曹切。"
                },
                {
                    "paragraph": "猛蛟突獸紛騰逃。白帝寒城駐錦袍，",
                    "zhushu": "洙曰：華陽國志：“先主征呉，於夷道還，屯於巴東，治魚復縣。公孫述更名白帝。章武中，改曰永安也。”"
                },
                {
                    "paragraph": "玄冬示我胡國刀。壯士短衣頭虎毛，",
                    "zhushu": "洙曰：莊子說劒：“庶人之劒，蓬頭突鬢，垂曼胡之纓，短後之衣。”"
                },
                {
                    "paragraph": "憑軒拔鞘天爲髙。",
                    "zhushu": "鄭曰：鞘，所交切。"
                },
                {
                    "paragraph": "飜風轉日木怒號，",
                    "zhushu": "鄭曰：平聲。"
                },
                {
                    "paragraph": "冰翼雪淡傷哀猱。",
                    "zhushu": "鄭曰：奴刀切。"
                },
                {
                    "paragraph": "䥴錯碧甖鸊鵜膏，",
                    "zhushu": "鄭曰：鸊，歩覓切。鵜，田𥠖切。○洙曰：方言曰：“野鳬甚小，好没水中，南楚之人謂之鸊鵜。”爾雅注：“鸊鵜，似鳬而小，膏中塋刀。”"
                },
                {
                    "paragraph": "鋩鍔已瑩虚秋濤。",
                    "zhushu": "洙曰：鋩鍔，一云“銛鋒”。王褒頌：“巧冶鑄干將之朴，清水卒其鋒，越砥斂其鍔。”注：“鋒，刃芒端。秋濤，言其色之澄徹如此。”"
                },
                {
                    "paragraph": "鬼物撇捩亂坑壕，",
                    "zhushu": "鄭曰：撇，匹蔑切。捩，練結切。"
                },
                {
                    "paragraph": "蒼水使者捫赤絛。",
                    "zhushu": "洙曰：捜神記曰：“秦時有人夜渡河，見一人丈餘，手橫刀而立。叱之，乃曰：‘吾蒼水使者也。’”"
                },
                {
                    "paragraph": "龍伯國人罷釣鼇，",
                    "zhushu": "洙曰：列子湯問：“龍伯之國有大人，一釣而連六鼇，合負而趍，歸其國焉。”"
                },
                {
                    "paragraph": "芮公廻首顔色勞。",
                    "zhushu": "洙曰：芮公，荆南節度使。"
                },
                {
                    "paragraph": "分閫救世用賢豪，",
                    "zhushu": "洙曰：分閫，謂閫內事，寡人制之，閫外之事，將軍制之。賢豪，趙公也。"
                },
                {
                    "paragraph": "趙公玉立髙歌起。攬環結佩相終始，萬歳持之護天子。得君亂絲與君理，",
                    "zhushu": "洙曰：隱四年傳：“衆仲曰：‘以徳和民，不聞以亂，猶理絲而棼之。’漢龔遂曰：‘治亂民猶治亂䋲，不可急也，唯緩之，然後可治也。’”"
                },
                {
                    "paragraph": "蜀江如線針如水。",
                    "zhushu": "洙曰：蜀水至瞿塘，則爲峽所束，如線焉。"
                },
                {
                    "paragraph": "荆岑彈丸心未已，",
                    "zhushu": "鄭曰：彈，徒案切。○洙曰：言有以一丸泥封大散𨵿也。"
                },
                {
                    "paragraph": "賊臣惡子休干紀。",
                    "zhushu": "洙曰：史記：“亂臣賊子。”陸士衡：“誅鋤干紀。”"
                },
                {
                    "paragraph": "魑魅魍魎徒爲耳，",
                    "zhushu": "洙曰：宣三年傳：“王孫滿曰：‘昔夏之方有徳也，鑄鼎象物，百物而爲之備，使民知神姦，故民入川澤山林，不逢不若，魑魅魍魎，莫能逢之。’”注：“魑，山神也，獸形。魅，怪物。魍魎，水神也。“"
                },
                {
                    "paragraph": "妖腰亂領敢欣喜。用之不髙亦不庳，",
                    "zhushu": "鄭曰：音婢，又音卑。"
                },
                {
                    "paragraph": "不似長劒須天𠋣。",
                    "zhushu": "夢符曰：右按前漢文帝有獻千里馬者。三國志評曰：“𨵿羽、張飛，萬人之敵也。”○修可曰：荆楚故事曰：“襄王與唐勒、景差、宋玉等游於雲陽之臺。王謂左右曰：‘能爲大言者乎？’唐勒曰：‘壯士怒𠔃絶天柱，北斗戾𠔃㤗山夷。’景差曰：‘狡士猛毅，撼揺覆載。鋸牙鋸雲聲其大，吐舌萬里唾一世。’玉曰：‘方地爲輿，圎天爲蓋。弯弓掛扶桑，長劒𠋣天外。’王曰：‘善。’”"
                },
                {
                    "paragraph": "吁嗟光禄英雄弭，大食寳刀聊可比。",
                    "zhushu": "蘇曰：晉永徽中，大食國獻寳刀。使者云：“漁人夜見溪中有光，疑其寳也，視之，得此刀，天色晦暝，匣中錚錚有聲。晉㓕，其刀不知所適。”"
                },
                {
                    "paragraph": "丹青宛轉麒麟裏，光芒六合無泥滓。",
                    "zhushu": "洙曰：言終用此刀，澄淸六合，畫像麒麟閣。",
                    "type": 2
                },
                {
                    "paragraph": "桃竹杖引",
                    "zhushu": "洙曰：贈章留後。○蘇曰：栁子厚詩云：“盛時一失貴反賤，桃笙葵扇安可常。”不知桃笙爲何物。偶閱方言：“簟，宋魏之間謂笙。”方悟桃笙以桃竹爲簟也。梁簡文納南王獻書云：“五離九折，出桃枝之翠笋。”乃謂桃枝竹簟也。桃竹出巴渝間。",
                    "type": 2
                },
                {
                    "paragraph": "江心蟠石生桃竹，",
                    "zhushu": "趙曰：爾雅謂桃皮，山海經謂桃枝竹也。"
                },
                {
                    "paragraph": "蒼波噴浸尺度足。斬根削皮如紫玉，江妃水仙惜不得。",
                    "zhushu": "洙曰：江賦：“水夷𠋣浪以傲晲，江妃含嚬而瞟眇。”注：“水夷，水仙也。”"
                },
                {
                    "paragraph": "梓潼使君開一束，滿堂賔客皆歎息。",
                    "zhushu": "洙曰：君，一作“者”。"
                },
                {
                    "paragraph": "憐我老病贈兩莖，出入爪甲鏗有聲。老夫復欲東南征，乗濤鼔枻",
                    "zhushu": "鄭曰：餘制切。"
                },
                {
                    "paragraph": "白帝城。",
                    "zhushu": "洙曰：白帝城在魚復，有公孫述像也。"
                },
                {
                    "paragraph": "路幽必爲鬼神奪，杖劒",
                    "zhushu": "洙曰：一作“拔劒”。"
                },
                {
                    "paragraph": "或與蛟龍爭。重爲告曰杖𠔃杖𠔃，爾之生也甚正直，愼勿見水踴躍學變化爲龍。",
                    "zhushu": "趙曰：神仙傳曰：“壷公遣費長房歸，以一竹杖與之騎。長房騎杖，忽然如眠，便到家。以竹投葛陂，顧之，乃靑龍也。”○石曰：杖爲物，旣禀正直之姿，當以正直輔吾，無爲化龍而去。"
                },
                {
                    "paragraph": "使我不得爾之扶持，滅跡於君山湖上之靑峯。",
                    "zhushu": "洙曰：君山，在洞庭湖心也。趙曰：謝靈運：滅迹入靈峯。"
                },
                {
                    "paragraph": "噫！風塵澒洞𠔃豺虎咬人，",
                    "zhushu": "鄭曰：澒，胡孔切。咬，古爻切。洙曰：時盗賊害人如豺虎。"
                },
                {
                    "paragraph": "忽失𩀱杖𠔃，吾將曷從？",
                    "zhushu": "師曰：甫意若曰：“天下未平，尚頼此杖扶持。衰老流寓逺郷，苟失𩀱杖，吾將曷從？”",
                    "type": 2
                },
                {
                    "paragraph": "㯶拂子",
                    "zhushu": "鄭曰：子紅切。",
                    "type": 2
                },
                {
                    "paragraph": "㯶拂且薄陋，豈知身効能。不堪代白羽，",
                    "zhushu": "蘇曰：諸葛嘗持白羽扇以指麾。又顧榮伐陳敏，以白羽扇麾之。"
                },
                {
                    "paragraph": "有足除蒼蠅。",
                    "zhushu": "洙曰：詩：“營營蒼蠅。”"
                },
                {
                    "paragraph": "熒熒金錯刀，",
                    "zhushu": "洙曰：四愁詩：“美人贈我金錯刀。”○尹曰：李善文選注金錯刀云：“續漢書曰：‘佩刀，諸侯王黃金錯環。’”謝承後漢書曰：“詔賜應奉金錯把刀。”續漢書：“班固與弟超書曰：‘竇侍中遺仲叔金錯半垂刀一枝。’”前漢食貨志曰：“錢新室更造契刀、錯刀。契刀，其鐶如大錢，身形如刀，長二寸，文曰契刀，刀直五百。錯刀，以黃金錯其文，一刀直五千。熒熒金錯刀，乃佩刀之屬也。”對雪詩云：“金錯囊徒整。乃是錢刀而以金錯之也。”虎牙行：“金錯旌竿滿雲直。蓋以黃金而錯缕旌竿也。大抵古人之於器物，以黃金錯之，皆謂之金錯。如秦嘉妻以金錯琬奉其夫盛水之𩔖。是以當随其器物而名之，不可以名同不究其實焉。”○趙曰：續漢書曰：“佩刀，諸侯王黃金錯環。”"
                },
                {
                    "paragraph": "擢擢朱絲繩。",
                    "zhushu": "洙曰：鮑昭：“直如朱絲繩。”"
                },
                {
                    "paragraph": "非獨顔色好，亦用顧盻稱。",
                    "zhushu": "趙曰：金錯刀、朱絲繩二物者，非特以其金朱之好顔色耳，皆係乎人之顧盻也。"
                },
                {
                    "paragraph": "吾老抱疾病，家貧卧炎蒸。咂膚倦撲滅，",
                    "zhushu": "鄭曰：咂，作荅切。洙曰：蠅蚋咂膚。"
                },
                {
                    "paragraph": "頼爾甘服膺。",
                    "zhushu": "洙曰：顔子得一善，則拳拳服膺。"
                },
                {
                    "paragraph": "物微世競棄，義在誰肯徴。三歳淸秋至，未敢闕緘縢。",
                    "zhushu": "師曰：按唐史：“玄宗以李林甫代張九齡相。九齡旣不見用，因作白羽扇賦以自見其志，云：‘縱秋氣之移奪，终感恩于篋中。’白羽爲物，可以驅蠅蚊，爲世所用，九齡自喻也。㯶拂，其質薄陋，雖不堪代白羽，猶足以驅除蒼蠅。時林甫以𤨏陋之材而代九齡，其材能全无用於朝廷，曽㯶、拂之不若乎？楚辝云：‘美人贈我金錯刀。’古者以金爲幣，錯𨩐其文，或謂之刀布。後丗用錢代之。朱絲繩所以中琴瑟之用。金錯刀与朱絲繩，以利用而見顧，豈特取其顔色之好以爲玩物哉？㯶、拂爲物，雖微有理義在，蓋可用之除蠅。柰何世人不肯徴信其義，而競弃之。甫傷淸秋，廢置不用，不敢怠於緘藏，兾其他時之復用。然㯶、拂微有功於人，猶護惜之，况白羽其可奪於秋氣，一弃而不復顧藉乎？所以傷九齡之見弃，而疾林甫之獲用也。”",
                    "type": 2
                },
                {
                    "paragraph": "蕃劒",
                    "zhushu": "",
                    "type": 2
                },
                {
                    "paragraph": "致此自僻逺，又非珠玉裝。如何有竒怪，每夜吐光芒。",
                    "zhushu": "趙曰：斗牛之間有紫氣。"
                },
                {
                    "paragraph": "虎氣必騰上，龍身寧乆藏。",
                    "zhushu": "趙曰：孔章臨亡，戒其子以劒自隨。後其子爲建安從事，劒忽躍出，見二龍相隨焉。"
                },
                {
                    "paragraph": "風塵苦未息，持女奉明王。",
                    "zhushu": "",
                    "type": 2
                },
                {
                    "paragraph": "銅瓶",
                    "zhushu": "",
                    "type": 2
                },
                {
                    "paragraph": "亂後碧井廢，時淸瑶殿深。",
                    "zhushu": "師曰：銅瓶所以汲水以濟人者也。喻賢者宣君之恩以及衆。丗亂則弃捐於寒甃，時淸可収用於瑶殿。"
                },
                {
                    "paragraph": "銅瓶未失水，百丈有哀音。",
                    "zhushu": "趙曰：想平日清平之時，玉殿深䆳，宫人以瓶汲井，離水欲上，時有滴水之音也。"
                },
                {
                    "paragraph": "側想美人意，應悲寒甃沉。蛟龍半缺落，猶得折黃金。",
                    "zhushu": "趙曰：井中或得断釵遺珥，有黃金蛟龍之狀，則有之矣。",
                    "type": 2
                },
                {
                    "paragraph": "又於韋處乞大邑瓷盌",
                    "zhushu": "",
                    "type": 2
                },
                {
                    "paragraph": "大邑燒瓷輕且堅，扣如哀",
                    "zhushu": "洙曰：一作“寒”。"
                },
                {
                    "paragraph": "玉錦城傳。君家白盌勝霜雪，急送茅齋也可憐。",
                    "zhushu": ""
                }
            ]
        },
        {
            "name": "食物",
            "paragraphs": [
                {
                    "paragraph": "食物",
                    "zhushu": "",
                    "type": 1
                },
                {
                    "paragraph": "古詩八首、律詩四首",
                    "zhushu": "",
                    "type": 2
                },
                {
                    "paragraph": "閿郷姜七少府設鱠戲贈長歌",
                    "zhushu": "鄭曰：閿，音聞。",
                    "type": 2
                },
                {
                    "paragraph": "姜侯設鱠當嚴冬，昨日今日皆天風。",
                    "zhushu": "趙曰：漢髙皇后八年，太尉入未央宫擊吕産，天風大起也。"
                },
                {
                    "paragraph": "河凍未漁不易得，",
                    "zhushu": "洙曰：一作“黄河水漁”。"
                },
                {
                    "paragraph": "鑿冰恐侵河伯宮。饔人受魚鮫人手，",
                    "zhushu": "洙曰：周礼天官内饔：“饔，和也。熟食曰饔，割烹煎和之稱。”潘安仁西征賦：“饔人缕切，銮刀若飛。應刃落爼，靃靃霏霏。紅鮮紛其初載，賔旅竦而遲御。旣食服而屬厭，泊恬静以况欲。廻小人之腹，爲君子之慮。”"
                },
                {
                    "paragraph": "洗魚磨刀魚眼紅。無聲細下飛碎",
                    "zhushu": "洙曰：一作“素”。"
                },
                {
                    "paragraph": "雪，有骨已刴觜春葱。",
                    "zhushu": "洙曰：七啓云：“纍如疊榖，離若散雪。輕隨風飛，刃不轉切。”又：“膾西海之飛鱗。”七命云：“范公之鱗，出自九溪。赬尾丹腮，紫翼靑鬐。命支離飛霜鍔，紅肌綺散，素膚雪落觜，平聲。”"
                },
                {
                    "paragraph": "偏勸腹腴愧年少，軟炊香飯",
                    "zhushu": "洙曰：一作“梗。"
                },
                {
                    "paragraph": "縁老翁。",
                    "zhushu": "蒼舒曰：按礼記：“冬右腴。”○鄭氏曰：腴，腹下也。前漢書：“九州膏腴。”顔師古曰：“腹之下肥曰腴。”"
                },
                {
                    "paragraph": "落碪何曽白紙濕，",
                    "zhushu": "鄭曰：碪音砧。"
                },
                {
                    "paragraph": "放筯未覺金盤空。新懽便飽姜侯徳，",
                    "zhushu": "洙曰：詩：“旣醉以酒，旣飽以徳。”"
                },
                {
                    "paragraph": "清觴異味情屢極。",
                    "zhushu": "趙曰：陳周弘譲荅王褒書云：“南風雅操，淸觴妙曲。”○大臨曰：左傳云：“必嘗異味。”"
                },
                {
                    "paragraph": "東歸貪路",
                    "zhushu": "洙曰：一作“貧路”。"
                },
                {
                    "paragraph": "自覺難，欲别上馬身無力。可怜爲人好心事，於我見子眞顔色。",
                    "zhushu": "師曰：言姜侯礼皃非僞爲也。"
                },
                {
                    "paragraph": "不恨我衰子貴時，悵望且爲今相憶。",
                    "zhushu": "",
                    "type": 2
                },
                {
                    "paragraph": "觀打魚歌",
                    "zhushu": "",
                    "type": 2
                },
                {
                    "paragraph": "綿州江水之東津，魴魚鱍鱍色勝銀。",
                    "zhushu": "鄭曰：魴，符方切。鱍，北末切，魚棹尾。○洙曰：詩：“魴魚赬尾。”鱍鱍，跳躍貌。○修可曰：尓雅曰：“魴，魾也。”今之鯿魚是。陸機䟽曰：“魴魚，廣而薄，肥甜而少肉，細鱗之美者也。"
                },
                {
                    "paragraph": "漁人𣻌舟沉大網，截江一擁數百鱗。衆魚常才盡却弃，赤鯉騰出如有神。",
                    "zhushu": "洙曰：陶弘景本草曰：“鯉最爲魚宁之主，形可愛，又能神變，乃至飛越山湖，所以琴髙乗之也。”"
                },
                {
                    "paragraph": "潜龍無聲老蛟怒，迴風颯颯吹沙塵。饔子左右揮霜刀，鱠飛金盤白雪髙。",
                    "zhushu": "洙曰：西征賦：“饔人縷切，鑾刀若飛。應刃落爼，靃靃霏霏。”"
                },
                {
                    "paragraph": "徐州秃尾不足憶，漢隂槎頭逺遁逃。",
                    "zhushu": "洙曰：秃尾、查頭，皆魚名。"
                },
                {
                    "paragraph": "魴魚肥美知第一，旣飽驩娯亦蕭瑟。",
                    "zhushu": "趙曰：廣州記曰：“魴魚，廣而肥甜，魚之美者也。”"
                },
                {
                    "paragraph": "君不見朝來割素鬐，",
                    "zhushu": "鄭曰：渠伊切，魚鬛也。"
                },
                {
                    "paragraph": "咫尺波濤永相失。",
                    "zhushu": "師曰：綿州属西川道。魚善變化，乃龍之類。老蛟怒惡傷其類故也。秃尾、槎頭、縮項，皆魚之名。旣飽歡娯亦蕭瑟，謂樂極則哀繼之。春秋：“隱公矢魚於棠。”聖筆書之以爲譏甫。此詩𥘉叙得魚之樂，而末則有“咫尺波濤永相失”之句，豈非得聖人危亡之戒耶？",
                    "type": 2
                },
                {
                    "paragraph": "又觀打魚",
                    "zhushu": "",
                    "type": 2
                },
                {
                    "paragraph": "蒼江漁子清晨集，設網提綱萬",
                    "zhushu": "洙曰：一作“取”。"
                },
                {
                    "paragraph": "魚急。能者操舟疾若風，",
                    "zhushu": "鄭曰：操，七刀切，持也。"
                },
                {
                    "paragraph": "撑突波濤挺义入。",
                    "zhushu": "洙曰：顔回濟于觸深之泉，見操舟者若神。西征賦：“徒觀其鼔柂回輪，洒鉤投網，重餌出入，挺人來往也。”○定功曰：莊子：“津人之操舟若神，且曰：‘善游者數能也。‘潘安仁西征賦：“垂耳出入，挺义往來。”"
                },
                {
                    "paragraph": "小魚脫漏不可紀，半死半生猶戢戢。大魚傷損皆垂頭，屈強泥沙有時立。",
                    "zhushu": "鄭曰：屈強，正作倔，渠勿切，梗戾也。○洙曰：蜀志曰：“武陽小魚，大如針，一斤千頭，蜀人以爲醬。”七發云：“其根半死半生。”"
                },
                {
                    "paragraph": "東津觀魚已再來，主人罷鱠還傾盃。日暮蛟龍改窟穴，",
                    "zhushu": "趙曰：以言打魚之故，而驚動神物也。"
                },
                {
                    "paragraph": "山根鱣鮪隨雲雷。",
                    "zhushu": "修可曰：郭璞注爾雅曰：“鱣，大魚，似鱏而鼻短，口在頷下，躰有斜行甲，無鱗，肉黃，江東人呼爲黃魚。”"
                },
                {
                    "paragraph": "干戈兵革𨷖未止，",
                    "zhushu": "洙曰：一云“干戈革𨷖尚未已”。"
                },
                {
                    "paragraph": "鳳凰麒麟安在哉？吾徒胡爲縱此樂，暴殄天物聖所哀。",
                    "zhushu": "洙曰：春秋繁露曰：“恩及䖝魚則麒麟至。”孝經援神契曰：“德至鳥獸則鳯凰翔。”○師曰：义魚，义也，持以入水。網，大繩也，所以舉網。覆巢毀𡖉，則麒麟不至，鳯凰不翔。自禄山之亂，干戈日追，𢦤害生民之命，亦已甚矣。蛟龍改窟穴，鱣鮪隨雲雷，喻賢人君子遇亂而遁迹也。聖人仁及草木昆虫，今於戰闘之際，復暴殄天物若此，仁人君子忍爲之乎？使甫得時遇主，其仁政自可見也。",
                    "type": 2
                },
                {
                    "paragraph": "槐葉冷淘",
                    "zhushu": "",
                    "type": 2
                },
                {
                    "paragraph": "靑靑髙槐葉，采掇付中厨。",
                    "zhushu": "洙曰：曹子建：“豐膳出中厨。”"
                },
                {
                    "paragraph": "新麫來近市，汁滓宛相俱。",
                    "zhushu": "洙曰：以槐葉溲麫爲冷淘，取其碧鮮可愛。"
                },
                {
                    "paragraph": "入鼎資過熟，加飡愁欲無。碧鮮俱照筯，",
                    "zhushu": "鄭曰：鮮，相然切。"
                },
                {
                    "paragraph": "香飯兼苞蘆。",
                    "zhushu": "蘇曰：蜀人呼魚鮮爲苟蘆。王褒曰：“新鯉苞蘆美。”"
                },
                {
                    "paragraph": "經齒冷於雪，勸人投此珠。願隨金騕裊，",
                    "zhushu": "趙曰：騕裊，神馬名。盧照隣詩：漢朝金騕裊。"
                },
                {
                    "paragraph": "走置錦屠蘇。",
                    "zhushu": "洙曰：金騕裊，馬也。蜀人元日入香薬漬酒而飲，謂之屠蘇。○修可曰：屠蘇，屋名，或作廜穌。玉篇云：“廜，蘇庵也。”通俗文：“屋平曰屠。”廣韻曰：“廜，草庵。又廜蘇酒，元日飲之，可除瘟氣。”則廜有二義，是詩“走置錦”，廜乃屋也，非酒。古樂府劉孝威結客小年埸行：“揷腰銅匕首，障月錦廜。”"
                },
                {
                    "paragraph": "路逺思恐泥，",
                    "zhushu": "鄭曰：乃計切。○洙曰：致逺恐泥。"
                },
                {
                    "paragraph": "興深終不渝。獻芹則小小，",
                    "zhushu": "洙曰：野人有美芹而献於君者。"
                },
                {
                    "paragraph": "薦藻明區區。",
                    "zhushu": "洙曰：左傳：“蘋蘩藴藻之菜，可羞於王公，献於鬼神。”"
                },
                {
                    "paragraph": "萬里露寒殿，",
                    "zhushu": "洙曰：上林賦：“過鳷鵲，望露寒。”露寒，漢殿名。"
                },
                {
                    "paragraph": "開冰淸玉壷。",
                    "zhushu": "洙曰：鮑昭：“淸如玉壷冰。”"
                },
                {
                    "paragraph": "君王納凉晚，此味亦時須。",
                    "zhushu": "",
                    "type": 2
                },
                {
                    "paragraph": "種萵苣",
                    "zhushu": "并序。鄭曰：上烏禾，下勤吕切。",
                    "type": 2
                },
                {
                    "paragraph": "旣雨已秋，堂下理小畦，隔種一兩席許萵苣，向二旬矣，而苣不甲拆，伊人莧青青。",
                    "zhushu": "趙曰：别本伊人作獨野，是。"
                },
                {
                    "paragraph": "傷時君子或晚得微禄，轗軻不進，因作此詩。",
                    "zhushu": "",
                    "type": 2
                },
                {
                    "paragraph": "隂陽一錯亂，驕蹇不復理。枯旱於其中，炎方慘如燬。",
                    "zhushu": "鄭曰：虎委切，火也。○趙曰：在炎方則慘毒如焚燬。詩：“王室如燬。”言隂陽乖繆而致旱也。"
                },
                {
                    "paragraph": "植物半蹉𧿶，嘉生將已矣。",
                    "zhushu": "洙曰：以旱而物無生意也。○趙曰：漢書：“嘉生之𩔖。”注：“專指爲禾。”"
                },
                {
                    "paragraph": "雲雷歘奔命，師伯集所使。",
                    "zhushu": "趙曰：唐狄仁傑傳：“風伯清塵，雨師洒道。”故公摘而用之。"
                },
                {
                    "paragraph": "指麾赤白日，澒洞靑光起。雨聲先已風，散足盡西靡。",
                    "zhushu": "趙曰：謝眺詩：“森森散雨足。”○端本曰：澒洞，雲色起。兒散足，言雨散作而止足也。已風，猶言止風，風止則雨降。西靡，謂斜雨向西也。"
                },
                {
                    "paragraph": "山泉落滄江，霹靂猶在耳。終朝紆颯沓，信宿罷蕭洒。堂下可以畦，呼童對經始。",
                    "zhushu": "洙曰：經始，言𥘉無畦而始經構之也。"
                },
                {
                    "paragraph": "苣𠔃蔬之常，随事蓺其子。破塊數席間，荷鋤功易止。兩旬不甲拆，",
                    "zhushu": "蘇曰：魯哀公丗：“禾黍兩旬不甲拆。”尹父潘雷。"
                },
                {
                    "paragraph": "空惜埋泥滓。",
                    "zhushu": "趙曰：易云：“百榖草木皆甲拆。”選：“奮迅泥滓。”"
                },
                {
                    "paragraph": "野莧迷汝來，宗生實於此。",
                    "zhushu": "修可曰：揚子雲蜀都賦：“其竹則宗生簇攅，俊𫇮豐美。”又左思呉都賦：“楠檣之木，相思之樹，宗生髙崗，族𫇮幽阜。”"
                },
                {
                    "paragraph": "此輩豈無秋，亦蒙寒露委。翻然出地速，滋蔓户庭毀。因知邪干正，掩抑至没齒。",
                    "zhushu": "洙曰：言苣爲莧所蕪，以喻賢者爲小人見掩枊也。"
                },
                {
                    "paragraph": "賢良雖得禄，守道不封己。",
                    "zhushu": "趙曰：言賢良之人得位則不恣，非似邪佞得位而封己，亦猶嘉蔬之苣，出地則不滋，非似野莧之得而滋蔓也。國語：叔向曰：“引黨以封己。”注曰：“封，厚也。”"
                },
                {
                    "paragraph": "擁塞敗芝蘭，衆多盛荆𣏌。",
                    "zhushu": "洙曰：小人衆也。○趙曰：芝蘭所以壅塞者，以荆𣏌之衆多也，非特苣耳。"
                },
                {
                    "paragraph": "中園䧟蕭艾，老圃永爲耻。登于白玉盤，",
                    "zhushu": "洙曰：漢官儀曰：“封禪壇有白玉盤。”"
                },
                {
                    "paragraph": "藉以如霞綺。莧也無所施，胡顔入筐篚。",
                    "zhushu": "洙曰：有其丈者，必有其容；有其容者，必有其徳。喻小人雖有掩抑之才，而終不爲邦家所用。○師曰：胡顔，謂強厚顔也。野莧始雖盛，及萵苣生長，登於白玉之盤，藉以如霞之綺，遂使彼無所用，不猶強顔入吾筐篚之内，不亦無耻乎？以喻小人掩君子，一旦登于玉堂，則小人將何顔而猶居朝乎？終亦不用而已矣。",
                    "type": 2
                },
                {
                    "paragraph": "園官送菜",
                    "zhushu": "并序。",
                    "type": 2
                },
                {
                    "paragraph": "園官送菜把，本數日闕，矧苦苣、馬齒掩乎嘉蔬，傷小人妬害君子，菜不足道也，比而作詩。",
                    "zhushu": "趙曰：三曰比之義。",
                    "type": 2
                },
                {
                    "paragraph": "淸晨蒙菜把，常荷地主恩。",
                    "zhushu": "蘇曰：陶侃得張餗園蔬曰：“乆客常荷地主恩，私家貧無所報，但手加額而已。”○趙曰：岀國語。越王以㑹稽三百爲范蠡地，曰：“後世有敢侵蠡之地者，皇天后土、四郷地主正之。”"
                },
                {
                    "paragraph": "守者愆實數，略有其名存。",
                    "zhushu": "蘇曰：祖平曰：“東漢文章掃地，見今之圎冠輩，略存其名已。”"
                },
                {
                    "paragraph": "苦苣刺如針，馬齒葉亦繁。靑靑嘉蔬色，埋没在中園。",
                    "zhushu": "洙曰：此序所以言小人害君子也。○趙曰：公言所送止苦苣、馬齒莧爾，而所謂嘉蔬者，未嘗摘以相遣也。張載登成都白菟樓云：“原隰植嘉蔬。”○師曰：嘉蔬比君子，苦苣、馬齒比小人。言小人掩君子，君子不得其所。"
                },
                {
                    "paragraph": "園吏未足怪，世事固堪論。嗚呼戰伐乆，荆𣗥暗長原。",
                    "zhushu": "師曰：老子曰：“大軍之後，必有凶年，荆𣗥生焉。”"
                },
                {
                    "paragraph": "乃知苦苣輩，傾奪蕙草根。",
                    "zhushu": "洙曰：蕙草，薫草也。"
                },
                {
                    "paragraph": "小人塞道路，爲態何喧喧。又如馬齒盛，氣擁葵荏昏。",
                    "zhushu": "洙曰：葵荏，嘉蔬也。○趙曰：苦苣、馬齒如小人，可知葵荏正以言嘉蔬。蕙草雖不可爲蔬，而要之君子之比。○師曰：蕙草香，有君子之象。蕙草見奪於苦苣，君子爲小人所勝也。小人得志則作態，驕淫矜夸，靡所不至，故云“爲態何喧喧”。葵荏嘉蔬，又爲馬齒昏塞，足見小人勢盛，君子道消也。"
                },
                {
                    "paragraph": "㸃染不易虞，",
                    "zhushu": "師曰：喻君子爲小人所汚。"
                },
                {
                    "paragraph": "絲麻雜羅紈。一經器",
                    "zhushu": "洙曰：一作“氣”。"
                },
                {
                    "paragraph": "物內，永挂麄刺㾗。",
                    "zhushu": "趙曰：以苦苣、馬齒一經器物所盛，則便永逺挂麄之㾗。然則君子固冝傷所染矣。○師曰：喻國家爲小人所敗。國者，天下之大器也。"
                },
                {
                    "paragraph": "志士採紫芝，放謌避戎軒。",
                    "zhushu": "洙曰：古有紫芝歌，亦神仙所作。○趙曰：皇甫謐髙士傳：“秦丗坑黜儒術，四皓於是作歌曰：‘莫莫髙山，深谷逶迤。曄曄紫芝，可以療飢。’”"
                },
                {
                    "paragraph": "畦丁負籠至，感動百慮端。",
                    "zhushu": "蘇曰：孫鍾治蔬圃爲生，甞與畦丁負籠拾李。",
                    "type": 2
                },
                {
                    "paragraph": "暇日小園散病將種秋菜督勒耕牛兼書觸目",
                    "zhushu": "",
                    "type": 2
                },
                {
                    "paragraph": "不愛入州府，",
                    "zhushu": "蘇曰：劉稚吾任真放逸，不能巧言取媚，大人長者多嫌，亦不愛時入州府。"
                },
                {
                    "paragraph": "畏人嫌我眞。",
                    "zhushu": "洙曰：襄陽𦒿舊記：“寵徳公在沔水上，至不入襄陽城。”"
                },
                {
                    "paragraph": "及乎歸茅宇，",
                    "zhushu": "洙曰：一云“及歸在茅屋”。"
                },
                {
                    "paragraph": "旁舎未曾嗔。",
                    "zhushu": "趙曰：漢髙祖適從旁舎來。"
                },
                {
                    "paragraph": "老病忌拘束，",
                    "zhushu": "蘇曰：王祥老病𦆑綿，不堪拘束。"
                },
                {
                    "paragraph": "應接䘮精神。",
                    "zhushu": "趙曰：使人應接不暇。"
                },
                {
                    "paragraph": "江村意自放，林木心所欣。秋耕屬地濕，山雨近甚勻。冬菁飯之半，牛力晚來新。",
                    "zhushu": "修可曰：張平子南都賦：“酸甜滋味，百種千名。春夘夏笋，秋韮冬菁。蘇蔱紫薑，拂撒羶腥。”注：“菁，蔓菁也。”黃石公三略云：“牛力日新。”"
                },
                {
                    "paragraph": "深耕種數𠭇，未甚後四隣。嘉蔬旣不一，名數頗具陳。荆巫非苦寒，採擷接靑春。飛來兩白鶴，暮啄泥中芹。雄者左翮垂，損傷已露筋。一歩再流血，尚經",
                    "zhushu": "洙曰：一云“驚”。"
                },
                {
                    "paragraph": "矰繳勤。三歩六號叫，志屈悲哀頻。鸞皇不相待，側頸訴髙旻。杖䔧俯沙渚，爲汝鼻酸辛。",
                    "zhushu": "趙曰：宋玉賦：“寒心酸鼻。”",
                    "type": 2
                },
                {
                    "paragraph": "驅竪子摘蒼耳",
                    "zhushu": "趙曰：蒼耳，今所謂羊負菜也。在詩則謂之卷耳。",
                    "type": 2
                },
                {
                    "paragraph": "江上秋已分，林中瘴猶劇。畦丁告勞苦，",
                    "zhushu": "洙曰：畦丁，種田者也，猶今之佃民。"
                },
                {
                    "paragraph": "無以供日夕。蓬莠猶不燋，",
                    "zhushu": "蘇曰：乆旱不雨，王戎出郊，語父渾曰：“炎歊赫赫，嘉蔬盡槁，禾黍枯悴，蓬蒿蕕莠，獨不焦旱，豈造物之私耶？”父駭其言而異之。"
                },
                {
                    "paragraph": "野蔬暗泉石。卷耳况療風，",
                    "zhushu": "洙曰：見本草。○蘇曰：寵濟昨使畦丁去樀卷耳，得滿筐筥者。此物療風氣，故分贈友人。"
                },
                {
                    "paragraph": "童兒且時摘。",
                    "zhushu": "洙曰：一云“童僕先時摘”。"
                },
                {
                    "paragraph": "侵星驅之去，爛熳任逺適。放筐亭午際，洗剥相蒙羃。",
                    "zhushu": "趙曰：洗其土，剥其毛。"
                },
                {
                    "paragraph": "登床半生熟，",
                    "zhushu": "趙曰：登，食床也。或作“生菜”，或作“熟菜”。"
                },
                {
                    "paragraph": "下筯還小益。",
                    "zhushu": "趙曰：小益，謂療風也。"
                },
                {
                    "paragraph": "加㸃𤓰薤間，依俙橘奴跡。",
                    "zhushu": "洙曰：李衡以橘爲木奴，故江左有橘奴號。"
                },
                {
                    "paragraph": "亂世誅求急，𥠖民糠籺窄。",
                    "zhushu": "夢符曰：右按前漢書陳平傳：“或謂平何食而肥，若是其㛐疾平之不視家生産，曰：‘亦食糠覈耳。’”晉灼曰：“覈，音紇。京師人謂麄屑爲紇頭。”"
                },
                {
                    "paragraph": "飽食復何心，荒哉膏粱客。",
                    "zhushu": "夢符曰：右按唐栁芳氏族論曰：“三世有三公者，曰膏梁；有令僕者，曰華腴。”"
                },
                {
                    "paragraph": "富家𢊍肉臭，戰地骸骨白。",
                    "zhushu": "洙曰：言天下荒亂，饑饉荐仍，而在位者无救恤之意。"
                },
                {
                    "paragraph": "寄語惡少年，黃金且休擲。",
                    "zhushu": "洙曰：燕太子者，得荆軻，與之臨池。軻以瓦抵鼃，太子命捧金以進，軻用抵之。又進，軻曰：“非爲太子愛金，乃臂痛爾。”○趙曰：梁元帝古意詩：“中有惡少年，𠆸能專自得。”",
                    "type": 2
                },
                {
                    "paragraph": "江閣卧病走筆寄呈崔盧兩侍御",
                    "zhushu": "",
                    "type": 2
                },
                {
                    "paragraph": "客子庖厨薄，江樓枕席清。衰年病秪瘦，長夏想爲情。滑憶彫胡飯，",
                    "zhushu": "洙曰：憶，一作“喜”。沈休文：彫胡方自炊。西京雜記：“太液池邊皆是彫胡。菰之有米者，長安人謂彫胡。又㑹稽人顧翺，少失父，事母至孝。母好食彫胡飯，常躬自採擷。家近太湖，湖中後自生彫胡，無復餘草。”"
                },
                {
                    "paragraph": "香聞錦帶羹。",
                    "zhushu": "夢符曰：右按，荆湘間有錦帶，春末開花，紅白如錦，其苗亦嫩脆可食。○師曰：薛夢符云：“荆湘間有花名錦帶，其花條生如郁李，春末方開，紅白如錦，初生葉柔脆可食，渚宫又謂之文官花。”安陸王彦輔中散云：“錦帶，吐綬雞也。其肉脆美，堪作臛。”錦帶花則予親見之，謂吐綬雞爲錦帶，則傳記所不載。彦固傳斈而文，恐其言亦有所據。"
                },
                {
                    "paragraph": "溜匙兼暖腹，誰欲致盃甖。",
                    "zhushu": "",
                    "type": 2
                },
                {
                    "paragraph": "秋日阮隱居致薤三十束",
                    "zhushu": "鄭曰：薤，胡介切，葷菜，葉似韭。",
                    "type": 2
                },
                {
                    "paragraph": "隱者柴",
                    "zhushu": "洙曰：一作“荆”。"
                },
                {
                    "paragraph": "門內，畦蔬繞舎秋。盈筐承露薤，",
                    "zhushu": "洙曰：詩卷耳：“不盈頃筐。挽歌薤上露。”"
                },
                {
                    "paragraph": "不待致書求。束比青芻色，",
                    "zhushu": "魯曰：詩云：“靑芻一束。”"
                },
                {
                    "paragraph": "圎齊玉筯頭。衰年關鬲冷，味暖併",
                    "zhushu": "洙曰：一作“腹”。"
                },
                {
                    "paragraph": "無憂。",
                    "zhushu": "唐曰：薤性暖，益老人，故云云。關，節也。鬲，胷也。",
                    "type": 2
                },
                {
                    "paragraph": "除架",
                    "zhushu": "洙曰：𤓰架也。",
                    "type": 2
                },
                {
                    "paragraph": "束薪已零落，",
                    "zhushu": "趙曰：爪架必以薪爲之，今𤓰已摘，則架上之薪零落也。"
                },
                {
                    "paragraph": "瓠葉轉蕭踈。幸結白花了，寧辭靑蔓除。",
                    "zhushu": "趙曰：𤓰實旣結，則其蔓可除。"
                },
                {
                    "paragraph": "秋䖝聲不去，暮雀意何如。",
                    "zhushu": "洙曰：架除而鳥失栖也。"
                },
                {
                    "paragraph": "寒事今牢落，人生亦有初。",
                    "zhushu": "洙曰：言𤓰未生之初，則作架以承之。纔結花則有將實之望，而其意稍怠矣。故架壞則除去而不修也，亦猶人事𨦣始而怠終。○趙曰：此詩作於秦州爲客不堪如此。然人生未嘗無初，則公之初在太平之時，文采動上，聲譽烜赫，本不如是之牢落也。",
                    "type": 2
                },
                {
                    "paragraph": "廢畦",
                    "zhushu": "",
                    "type": 2
                },
                {
                    "paragraph": "秋蔬擁霜露，豈敢惜凋殘。暮景數枝葉，",
                    "zhushu": "趙曰：公自憫也。不忍蔬之彫殘，故於暮景之中數其枝葉爾。"
                },
                {
                    "paragraph": "天風吹汝寒。緑霑泥滓盡，香與𡻕時䦨。生意春如昨，悲君白玉盤。",
                    "zhushu": ""
                }
            ]
        },
        {
            "name": "投贈",
            "paragraphs": [
                {
                    "paragraph": "投贈",
                    "zhushu": "",
                    "type": 1
                },
                {
                    "paragraph": "古詩一首、律詩六首",
                    "zhushu": "",
                    "type": 2
                },
                {
                    "paragraph": "奉贈韋左丞丈二十二韻",
                    "zhushu": "鮑曰：韋濟，韋嗣立子，天寳中授尚書左丞，史有傳，附嗣立後。",
                    "type": 2
                },
                {
                    "paragraph": "紈袴不餓死，",
                    "zhushu": "鄭曰：紈，胡官切，素紗也。袴，苦故切，脛衣也。○洙曰：前漢班氏叙傳曰：“王鳯薦班伯宜勸學，召見宴昵殿上方郷學，鄭寛中、張禹朝夕入說尚書、論語於金華殿中，詔伯受焉。數年，金華之業絶，出與王、許子弟爲群，在於綺𥜗紈袴之間，非其好也。”晉灼曰：“白綺之儒，冰紈之袴也。”師古曰：“紈，素也。綺，今之細綾也。並貴戚子弟之服。”論語曰：“伯夷、叔齊餓於首陽之下。”東方朔傳：“侏儒飽欲死，臣朔餓欲死。朱買臣妻曰：‘如公等，終餓死於溝中耳。’”○趙曰：丹墀歩紈侉之童。○修可曰：梁任昉奏彈劉整云：“以前代外戚，仕，因紈袴。”"
                },
                {
                    "paragraph": "儒冠多誤身。",
                    "zhushu": "洙曰：莊子曰：“儒者冠圜冠者，知天時。”儒行曰：“冠章甫之冠。”前漢酈食其傳：“沛公不喜儒，諸客冠儒冠來者，沛公輒解其冠，溺其中。與人言，常慢罵。”○趙曰：以孔子而有絶粮削迹之事，則儒冠誤身可知矣。○彦輔曰：杜言儒冠栖栖，不偶於丗，不如世胄綺紈，飽食終身。○師曰：杜甫生於睿宗先天元年，死於代宗大曆五年，年五十有九。歷睿宗、玄宗、肅宗、代宗，凡四朝也。天寳十三年，獻三賦，玄宗命宰相試以文章，授河西尉，不行。天寳十四年，安禄山亂，甫挈家避亂郟州，䧟賊中。肅宗至德二載，脫身歸鳯翔府，上謁肅宗，肅宗授以左拾遺。當是時，房琯以宰相緫兵與賊戰，琯儒者，用春秋車戰之法，爲賊所敗，由是得罪。甫上䟽論琯不宜廢，肅宗怒，貶甫爲華州司功。甫旣不得志，聞李白在山東，將爲山東之遊，遂作此詩辭韋左丞，明已無罪而去。觀甫嘗有憶李白詩之句“何時一樽酒，重與細論文”蓋謂此行爲㝷李白故也。紈袴，貴遊子弟之服。餓之義有二：絶粒曰餓，不食禄亦曰餓。若伯夷、叔齊餓于首陽，采薇而食，不食周禄，正此餓也。當禄山之亂，武夫悍卒皆以軍功取封侯，其子弟從自襁褓至于老死，誰有不食禄者？獨文儒之士，不能擐甲出戰，皆寂寥不見用，以此誤身者多矣。甫嘗有詩曰：“儒衣山鳥怪。”蓋軍興之際，山鳥見儒衣猶且恠駭，甫於此時，唯以文儒爲務，得不誤身乎？蓋嘆武夫得志，傷吾道之不用也。"
                },
                {
                    "paragraph": "丈人試靜聽，賤子請具陳。",
                    "zhushu": "洙曰：易：“師貞，丈人吉。”注：“丈人，嚴莊之稱也。”應璩百一詩：“避席跪自陳，賤子實玄虚。”鮑昭東武吟：“主人且勿喧，賤子歌一言。”○趙曰：吴越春秋載伍子胥謂漁父曰：“性命屬天，今屬丈人。”此乃杜公呼爲丈人者矣。具陳，見蜀志。許靖與曹公書有云：“豈可具陳。”而丗有託名東坡事實，輒云：“毛遂有言，賤子一一具陳之”以爲渾語，却不引出何書。其全秩引𩔖皆如此，非特浼吾杜公，又浼蘇公而罔無識，眞大難之厄，學者之不幸也。○師曰：丈人，尊長之稱，指韋丈也。賤子，謙辭，甫自稱也。甫欲韋又静聽，故具陳其所以不遇之意。"
                },
                {
                    "paragraph": "甫昔少年日，",
                    "zhushu": "洙曰：少，一作“妙”。賈誼：“洛陽年少。”○定功曰：沈休文别范安成云：“平生少年日。”"
                },
                {
                    "paragraph": "早充觀國賔。",
                    "zhushu": "洙曰：易：“觀國之光，利用賔于王。”○彦輔曰：杜嘗策名薦書也。○師曰：甫天寳十三年獻三賦，召試文章，故云云。"
                },
                {
                    "paragraph": "讀書破萬卷，下筆如有神。",
                    "zhushu": "洙曰：魏文帝典論云：“傅武仲下筆不能自休。”孔文舉表：“性與道合，思若有神。”呉質曰：“摛藻下筆，鸞龍之文𡚒矣。”○蘇曰：仲舒荅䇿：“下筆疑有神助。”○趙曰：梁孝元帝之敗，焚圖書十四萬卷，曰：“讀書萬卷，猶有今日，故焚之。”中着一破字，則字着力而新竒矣。"
                },
                {
                    "paragraph": "賦料揚雄敵，",
                    "zhushu": "蘇曰：司馬長卿賦，時人皆稱典而麗，雖詩人之作不能多也。揚子雲曰：“長卿之賦，不似從人間來，其神化所至，即子雲學長卿爲賦，故雅推服。”○趙曰：雄傳曰：“顧嘗好辭賦，毎擬相如。”故公於賦則言敵揚雄。"
                },
                {
                    "paragraph": "詩看子建親。",
                    "zhushu": "洙曰：左太冲詠史詩曰：“弱冠弄柔翰，卓犖觀群書。著論准過秦，作賦擬子虚。”又詩：“言論准宣尼，辭賦擬相如。”揚雄有長楊、甘泉等賦。子建，曹植也。○黃曰：曹植，字子建，封陳思王，善屬文，著洛神賦、責躬、公讌等詩。後人謂“天下才共一石，子建獨得八㪷。”○趙曰：鍾嶸爲詩品，其品子建詩云：“植詩原出於國風，氣骨髙竒，辭彩華茂，超越今古，卓爾不羣。”故公於詩言親子建也。親字，親近之親。親子建者，言與之近也。○彦輔曰：杜於詩賦，盖以二人爲凖。"
                },
                {
                    "paragraph": "李邕求識面，",
                    "zhushu": "洙曰：李邕見文苑傳，廣陵江都人。父善，嘗注文選。邕少知名，長安李嶠等薦邕詞髙行直，堪爲諌官，由是召拜左拾遺。玄宗東封，獻賦稱旨。能文養士，賈生、信陵之流。後進不識，京洛阡陌聚觀，以爲古人。或傳眉目有異，衣冠望風，咨訪門巷。又中使臨問，索其新文。性豪侈，不護細行，尢長碑頌，中朝衣冠，多持金帛往求其文。○修可曰：識面字，如北史：“齊神武自太原來朝，見宋遊道曰：‘常聞其名，今日始識其面。’”"
                },
                {
                    "paragraph": "王翰願卜隣。",
                    "zhushu": "洙曰：卜，一作“爲”。唐文苑傳：“王翰，并州晉陽人。少豪蕩不覊，櫪有名馬，家有妓樂。翰發言立意，自比侯王，日聚英豪，從禽擊鼔，恣爲歡賞。文士祖詠、杜華嘗在座。”○趙曰：李邕、王翰，唐文苑一時之文人也。以李邕而有識面之求，以王翰而有卜隣之願，則公之名重於時可知。○彦輔曰：左傳曰：“惟鄰是卜。”○師曰：破萬卷，謂識破其理，如中庸曰：“君子之道，語大，天下莫能載；語小，天下莫能破。”大抵人誰不讀書，識破其理者寡矣。故孔子曰：“黙而識之。”甫旣識破萬卷之理，縱横妙用，無施不可，故下筆之際，如有神異。漢揚雄嘗作甘泉等賦。魏曹子建，其兄常欲殺之。子建七歩成詩曰：“煑豆燃豆箕，豆向釡中泣。本是同根生，相煎何太急。”甫以揚雄之賦與己相敵躰，以子建之詩但親近於己，是甫以詩才自負，謂子建所不若也。唐李邕有才名，後進想慕，求識其面，以至道𡍼聚觀，傳其眉目有異。唐王翰，文士也，杜華嘗與遊從。華母崔氏云：“吾聞孟母三徙，吾今欲卜居，使汝與王翰爲隣。”蓋愛其才故也。甫以文章知名當丗，士大夫皆想慕之，故以李邕、王翰自比。"
                },
                {
                    "paragraph": "自謂頗挺出，",
                    "zhushu": "洙曰：出，一作“生”。○彦輔曰：一作“特”。"
                },
                {
                    "paragraph": "立登要路津。",
                    "zhushu": "洙曰：古詩：“何不策髙足，先據要路津。”"
                },
                {
                    "paragraph": "致君堯舜上，再使風俗淳。",
                    "zhushu": "洙曰：伊尹致君堯舜。又魏杜恕舉明主於唐虞之上。○修可曰：魏應璩與從弟君胄書云：“思致於有虞。”"
                },
                {
                    "paragraph": "此意竟蕭條，行謌非隱淪。",
                    "zhushu": "洙曰：前漢：“朱買臣家貧，好讀書，不治産業，艾薪樵，賣以給食，擔束薪，行且誦書。其妻亦負戴相隨，數止買臣母歌謳道中。買臣益疾歌，妻羞之，求去。恚怒曰：‘如公等餓死溝中耳，何能冨貴？’買臣不能留，即聼去。其後買臣獨行歌道中，負薪墓間。宋顔延年詠嵇中散詩曰：立俗遷流議，㝷山結隱淪。”謝眺敬亭詩：“隱淪旣已託。”鮑昭詩：“孤賤長隱淪。”謝靈運：“旣枉隱淪客。”○趙曰：“列子載林類年且百𡻕，拾穗行歌。張湛註云：古之隱者也。舊却引朱買臣行歌道中負薪，乃窮困悲歌耳，與非隱淪之義不相接。隱淪字出桓譚新論曰：“天下神人五：一曰神仙，二曰隱淪。”○師曰：揆者，特也。路與津者，衝要之所，乃人物輻湊之地，以譬則逹官也。官有清有要，淸而不要則无懽，要而不淸則拘於俗。旣淸且要，乃爲美官。甫方召試文章，以淸要自期，必謂時出登于要路津，豈期授以河西尉，故此意寥寂，不獲致君與澤民也。隱淪者，隱逸之士也。甫旣不見大用，辭河西尉，又不能隱居林下，其貧賤如朱買臣負薪行歌於路，必爲隱淪之徒所非議矣。昔孔子不遇，見非於長沮、桀溺、晨門、荷蓧之徒，亦若此爾。"
                },
                {
                    "paragraph": "騎驢三十載，",
                    "zhushu": "洙曰：任昉詩：“結歡三十載，生死一交情。”陶潜：“閑居三十載。”○彦輔曰：後漢獨行傳：“向相或騎驢入市，乞丐於人。”杜自言不遇，蓋一丗矣。○定功曰：後漢：“李尤有騎驢馳村，狐兎驚走。”"
                },
                {
                    "paragraph": "旅食京華春。",
                    "zhushu": "定功曰：言貧困騎驢三十載矣，而畢竟乃旅食長安，此自傷之意耳。魏文帝與呉質書：“旅食南館耳。”○彦輔曰：郭璞詩曰：“京華豪俠窟。”"
                },
                {
                    "paragraph": "朝扣冨兒門，",
                    "zhushu": "鄭曰：朝，陟遙切，早也。下，去苟切，擊也。又苦侯切，義同。○趙曰：鮑昭詩“結交多貴門，山入冨兒鄰”是也。"
                },
                {
                    "paragraph": "暮隨肥馬塵。殘盃與冷炙，",
                    "zhushu": "洙曰：顔氏家訓云：“礼曰：‘君子无故不徹琴瑟。’古來名士多所愛好者。梁初，衣冠子孫不知琴瑟，大同以未，斯風頓盡，然而此樂音雅致，有深味哉！今丗曲解，雖變於古，猶足以暢神情也。唯不可令有稱譽，見役勲貴，處之下座，以取殘盃冷炙辱。戴安道猶遭之，况爾曹乎？”○蘇曰：吴起嘗嘆曰：“丈夫兒事未濟，甘晦休山林，焉能逐浮薄子？”苟冷炙殘盃焉。"
                },
                {
                    "paragraph": "到處潜悲辛。",
                    "zhushu": "修可曰：鮑昭野鶴賦：“對鍾鼓之悲辛。”○師曰：驢，賤者所乗也，得志則乗髙車大馬，貧賤則跨驢而己。昔李白以文章待詔翰林，後放逸不撿，遂流落不用。嘗爲華隂令所辱，令致對云：“曽遇龍巾拭吐，御手調羹。天子殿前尚與吾走馬；華隂縣裏，不許我騎驢。初貴，故走馬；後貧賤，故出騎驢。”甫旣辭河西尉，貧在京師，自未獻賦之前，迨今凡三十年矣。獻賦時年四十三。京華者，言京師乃繁華之地，當春月，貴遊相追逐，繁絃脆管，无處不有，甫獨旅食于此，其寂寞可知。故朝扣冨兒門，拯刺求見，暮則隨其後塵，爲當朝士夫所薄如此。殘盃，謂甕之餘者，香已埋歇。柔肉曰炙，冷炙，謂𪧐炙也。甫旣貧賤，糊口京師，貴遊薄之，惟待我以殘盃與冷炙，深使人暗地抱辛酸也。"
                },
                {
                    "paragraph": "主人頃見徴，",
                    "zhushu": "彦輔曰：漢雜事：“宣帝蔣蒲與子方召見徴。”"
                },
                {
                    "paragraph": "歘然欲求伸。",
                    "zhushu": "洙曰：易曰：“尺蠖之屈以求伸。”"
                },
                {
                    "paragraph": "靑𡨋却垂翅，",
                    "zhushu": "蘇曰：李斯曰：“丈夫兒提筆鼓吻取冨貴，易若舉盃，何靑㝠之翮與鷃共垂翅乎？”○修可曰：祖出屈原悲回風云：“據靑𡨋而攄虹。”王逸九思：“玄鶴𠔃髙飛，増逝𠔃青𡨋。”注：“靑𡨋，雲也。”○洙曰：後漢馮異傳：“始雖垂翅，終能𡚒翼。龜池。”"
                },
                {
                    "paragraph": "蹭蹬無縱鱗。",
                    "zhushu": "洙曰：王褒聖主得賢臣頌曰：“沛乎若巨魚縱大壑。”海賦：“蹭蹬窮波。失勢貌。”"
                },
                {
                    "paragraph": "甚媿丈人厚，甚知丈人眞。",
                    "zhushu": "洙曰：易卦注：“丈人莊嚴。”○趙曰：厚，言其相待之厚，如後漢云：“所以慰藉之甚厚。”真，言其懷抱之真，盖如莊子“其爲人也真”。"
                },
                {
                    "paragraph": "毎於百寮上，",
                    "zhushu": "尹曰：史：“相囯位諸侯王百寮之上。”"
                },
                {
                    "paragraph": "猥誦佳句新。",
                    "zhushu": "洙曰：杜詩云：“爲人性癖躭佳句，語不驚人死不休。”○修可曰：按南史謝惠連傳：“族兄靈運嘉賞之，云：‘毎有篇章，對惠連輒得佳語。’”○趙曰：誦佳句於同寮，是時公已召試賜官也。○彦輔曰：佳句，公自謂也。"
                },
                {
                    "paragraph": "𥨸効貢公喜，",
                    "zhushu": "洙曰：貢公，貢禹也。前漢王吉傳：“吉字子陽，與貢禹爲友，丗稱‘王陽在位，貢禹彈冠’，言其取舎同也。”師古曰：“彈冠者，且入仕也。”○修可曰：劉孝標廣絶交論曰：“王陽登而貢公喜。”○趙曰：舊所引雖是，然无“喜”字，亦不謂之貢公。此乃劉孝標廣絶交論“王陽登而貢公喜”是也。"
                },
                {
                    "paragraph": "難甘原憲貧。",
                    "zhushu": "洙曰：仲足弟子傳：“原憲在草澤中，子貢相衛，而結駟連騎，排藜藿入窮閻，過謝原憲，攝敝衣冠見子貢。子貢恥之，曰：‘夫子豈病乎？’原憲曰：‘吾聞之，无財者謂之貧，學道而不能行謂之病。若憲，貧也，非病也。’子貢慙而不懌而去，終身恥其言之過也。”"
                },
                {
                    "paragraph": "焉能心怏怏，",
                    "zhushu": "鄭曰：怏，於亮切，不足也。○洙曰：韓信傳：“信知漢王畏惡能其稱疾不朝，由此怨望，居常怏怏，羞與絳、灌等列。”○師古曰：“怏怏，志不滿。”周亞夫傳：“此怏怏非少主臣也。”○趙曰：心怏怏，出吳越春秋：“呉王僚之母謂王曰：‘公子光心氣怏怏，常有愧恨之色。’”舊却引韓信、周亞夫鞅鞅字，又不連心字，非公本意所引用耳。"
                },
                {
                    "paragraph": "秪是走踆踆。",
                    "zhushu": "鄭曰：踆，也倫反。○洙曰：踆踆，行走貌。張平子西京賦：“犬踆踆。”"
                },
                {
                    "paragraph": "今欲東入海，",
                    "zhushu": "洙曰：語曰：“乗桴浮于海。”又曰：“少師陽、擊磬襄入于海也。”○趙曰：此詩人欲去之意，造語如此，非真有東海之役也。"
                },
                {
                    "paragraph": "即將西去秦。",
                    "zhushu": "洙曰：李斯上秦始皇書：“今乃却賔客以弃諸侯，使天下之士退而不敢西向，褁足不入秦，此所謂藉㓂兵而齎盗粮。”○沈曰：秦州，君西戎地，春秋時爲秦囯，後并天下，爲隴西郡。○彦輔曰：此蓋子美欲去京師，由梁、齊也。"
                },
                {
                    "paragraph": "尚憐終南山，",
                    "zhushu": "洙曰：周庾信有駕幸終南山詩。地理志稱：“扶風武功縣東有大山，古文以爲終南。”昭四年左傳曰：“荆山、中南，九州之險，是周地之名山。”○鄭曰：福地記云：“其山東接驪山、太華，西連大向、隴山，北去長安八十里，南入楚塞，連蜀，東西數百里，亦曰中南。”"
                },
                {
                    "paragraph": "回首淸渭濵。",
                    "zhushu": "洙曰：吕望垂釣於渭水，得玉璜，遂爲帝師。○修可曰：潘安仁西征賦言長安之境曰：“南有玄霸素滻，北有清渭、濁涇。”故公凡言渭必曰清渭，言涇必曰濁涇，皆用此矣。○彦輔曰：孔子去魯，遲遲其行。孟子三宿而後出。畫此可以見子美之志。"
                },
                {
                    "paragraph": "常擬報一飯，",
                    "zhushu": "洙曰：史記范雎傳：“睢爲將軍，於是散家財物，盡以報所嘗困戹者，一飯之恩必償，睚眦之怨必報。”李固傳：“切感古人一飯之報。”注：“謂靈輒也。”孔融：“一飯之惠必報。”"
                },
                {
                    "paragraph": "况懷辭大臣。",
                    "zhushu": "趙曰：以一飯之恩，嘗欲如靈輒之報宣子，況大臣相知，不獨一飯耳，其去之懷爲如何。"
                },
                {
                    "paragraph": "白鷗波浩蕩，",
                    "zhushu": "洙曰：波，一作“没”。○鄭曰：蕩，徒朗切。○蘇曰：波乃没字也。古詩云：“没白鷗之浩蕩。若作波字，乃上下句不相符，信没字耳。”宋敏求云：“鷗不善没，改作波，殊不知鷗之滅没於煙波間，最爲自然。善，舊本作没。”禽經云：“鳬善浮，鷗善没。當以没字爲是。”"
                },
                {
                    "paragraph": "萬里誰能馴。",
                    "zhushu": "鄭曰：馴，松倫切。○洙曰：顔延年詠嵇中散詩曰：“鸞翮有時鍛，龍性誰能馴。”離騷曰：“怨靈脩之浩蕩。”鮑昭詩：“翻浪揚白鷗。”謝眺詩：“浩蕩别親知。”潘岳河陽詩：“洪流何浩蕩。”○夢符曰：右按列子：“海上之人好鷗鳥者，毎旦之海上，從鷗鳥游。其父曰：‘吾聞鷗鳥皆從汝遊，汝取來吾玩之。’明日之海上，鷗鳥舞而不下也。”○趙曰：浩蕩雖本水，而不必專言水。或取流放之貌，如離騷云“怨靈脩之浩蕩”或取曠逺之貌，如楚辭曰“志浩蕩而傷懷”是也。丗間本多作波字，東坡定作没字，言鷗滅没於煙波間，而浩蕩逺去，尤有義理。而宋敏求謂鷗不解没，則波字便覺一篇神氣索然也。范淑𠂻甫云：“丗有師曠禽經之書，其中曰：‘鳬善浮，鷗善没。’則没字却是沉没之没，即與前說又相反矣。”○彦輔曰：按唐末有周後人翊聖者，撰摭言，乃以杜此篇與莫相疑行謂之自負。嗚呼，若人者，曷足以語杜詩哉！韓退之云：“尚何自負之有，如殘盃冷炙之謂歟？故老子曰：‘不𥬇不足以爲道。’又曰：‘下士聞道，大𥬇之。’不當曰：‘李杜文章在，光熖萬丈長。不知群愚兒，何用故謗傷。蚍蜉撼大樹，可𥬇不自量。’余以退之爲知言。”○師曰：主上，謂肅宗也。至德二載，肅宗見徴。徴，召也。召授左拾遺。歘即倐忽。歘然如屈蠖乆蟄，志欲求伸。甫當此時，謂得所施爲，遂上䟽論房琯事，不期貶華州司功，故云：“青𡨋却垂翅，蹭蹬無縱鱗。”青冥，天也。蹭蹬，失勢之貌。青天可以飛騰，今反垂翅；巨魚可以縱壑，今反蹭蹬，蓋傷其得罪也。唯韋丈與甫相厚善，而知甫爲人眞率，故及于此。韋丈愛甫，蓋重其詩才，毎於百寮之上，謂於宰相前常稱誦其佳句，故有拾遺之擢。當此時，喜得韋丈推引，故効貢公之喜得王陽在位也。今乃復見貶黜，貧賤又如原憲，誠使人所難甘矣。雖然如是，亦安能怏怏於朝廷？秖是不免奔走託食於他郷也。韓信旣謫爲淮隂侯，常怏怏不樂，意在怨君。甫則不然。踆踆，奔走之狀。山東，慿海之郡。唐都長安，長安即秦地。甫欲適山，故云東入海。秦地在西，甫旣適東，必離去于西秦，故云西去秦。終南山與渭水皆秦地山水，甫將東入海，尚眷眷於終南、清渭者，不忍弃君而去也。自古忠臣，身在畎畒，心不忘君，一飯之恩，猶擬報之，矧夫身爲拾遺，已嘗食人之禄，其忍遽忘于君？詩家獨推重杜詩，蓋取其不忘君之意也。大臣，謂左丞也。左丞與甫厚善，其判别之情，得無懷思乎？雖然如是，甫之無官守言責，其進退綽綽然有餘𥙿，真若鷗在浩蕩之波，去來自得，誰能馴狎哉？浩蕩，廣大之貌。王荆公嘗以波字爲没字，其謬甚也。鷗善浮没，何必獨言没耶？如前輩諸公因舉杜詩“身輕一鳥過”之句，坐間皆忘過字，因共𥙷之，或言下，或言疾，竟不似過字之爲渾成也。則知没浩蕩亦不如波浩蕩之自然。",
                    "type": 2
                },
                {
                    "paragraph": "上韋左相二十韻",
                    "zhushu": "彦輔曰：按韋見素傳：“見素嘗爲左丞相，子倜、鄂位至給事中，孫顗爲尚書左丞也。”○鮑曰：韋見素襲父爵彭城郡公。十三載，拜武部尚書，從帝入蜀，詔兼左相。",
                    "type": 2
                },
                {
                    "paragraph": "鳯曆軒轅紀，",
                    "zhushu": "洙曰：昭十七年傳：“郯子來朝，公與之宴。昭子問焉，曰：‘少皡氏鳥名官，何也？’郯子曰：‘吾祖也。我髙祖少皡摯之立也，鳯鳥適至，故紀於鳥，爲鳥師而鳥名鳯鳥氏。’曆，正也。注：“鳯鳥知天時，故以名曆正之官。”史記曰：“黄帝名軒轅。”"
                },
                {
                    "paragraph": "龍飛四十春。",
                    "zhushu": "洙曰：自玄宗即位，至天寳十一載，四十年。十三載，見素爲武部尚書同中書門下平章事。龍飛，玄宗即位也。○沈存中曰：“文章自應律度，未嘗以音韻爲主。詩第二字側入，謂之正格，如子羙此二句皆二字平入，謂之偏格，如唐名軰詩多用正格。子美詩用偏格者，十無二三。”"
                },
                {
                    "paragraph": "八荒開壽域，",
                    "zhushu": "洙曰：荒，大也，八方也。歐：“民庶於仁壽之域。”○昱曰：列子仲尼篇：“逺在八荒之外。”前漢王吉䟽：“願陛下與大臣述舊禮，明王制，歐一丗之民，躋之仁壽之域。”"
                },
                {
                    "paragraph": "一氣轉洪鈞。",
                    "zhushu": "洙曰：張茂先荅何劭詩：“洪鈞陶萬𩔖。”"
                },
                {
                    "paragraph": "霖雨思賢佐，",
                    "zhushu": "洙曰：髙宗命傅說曰：“若𡻕大旱，用汝作霖雨。”"
                },
                {
                    "paragraph": "丹青憶老臣。",
                    "zhushu": "洙曰：趙充國傳：“充國以功德與霍光等，列畫未央宫。成帝時，西羌嘗有警，上思將帥之臣，追美充國，廼召揚雄，即充國圖像而頌之。”後漢胡廣傳：“靈帝思感舊臣，乃圖畫廣及太尉黄瓊於省内，詔議郎蔡邕爲其頌云。”○孝祥曰：韋相公之先人，遺風餘烈，至今稱之，故云“丹青憶老臣”。"
                },
                {
                    "paragraph": "應圖求駿馬，",
                    "zhushu": "洙曰：梅福傳：“欲以三代之法取當丗之士，猶以伯樂之圗求騏𩦸於市而不可得，亦已明矣。馬援好騎，善别名馬，於交趾得駱越銅鼓，乃鑄爲馬式，還上之。馬髙三尺五寸，有詔置於宣德殿下，以爲名馬式焉。”○趙曰：此言見素以材見用也。魏曹植獻文帝馬表曰：“臣於先帝丗得天宛紫騂一匹，形法應圖。”舊注引梅福傳，非干此也。"
                },
                {
                    "paragraph": "驚代得騏驎。",
                    "zhushu": "洙曰：張揖注相如賦：“雄曰騏，雌曰驎。其狀麋身、牛尾、狼蹄、一角。”"
                },
                {
                    "paragraph": "沙汰江河濁，",
                    "zhushu": "鄭曰：汰，他蓋切。○洙曰：言爲吏部日也。北史：“新雄爲尚書郎，㑹沙汰郎官，雄與羊琛等八人俱見留。”"
                },
                {
                    "paragraph": "調和鼎鼐新。",
                    "zhushu": "鄭曰：鼐，曩宰切。○洙曰：言爲相也。說命：“若作和羹，用汝爲塩梅。”釋器云：“鼎絶大者，謂之曰鼐。”"
                },
                {
                    "paragraph": "韋賢初相漢，",
                    "zhushu": "洙曰：韋賢，字長孺，授昭帝詩。宣帝本始三年，代蔡義爲丞相。"
                },
                {
                    "paragraph": "范叔已歸秦。",
                    "zhushu": "洙曰：史記：“范雎，字叔，更名姓曰張禄、王稽載入秦，昭王大說，拜雎爲客卿，封應侯，相秦。”"
                },
                {
                    "paragraph": "盛業今如此，傳經固絶倫。",
                    "zhushu": "洙曰：韋賢兼通禮、尚書，少子玄成復以明經仕至丞相。故鄒魯諺曰：“遺子黄金滿籝，不如一經。”"
                },
                {
                    "paragraph": "豫樟深出地，滄海闊無津。",
                    "zhushu": "洙曰：豫樟木，良材也。滄海，百谷之所歸，其淵不可津涯。"
                },
                {
                    "paragraph": "北斗司喉舌，",
                    "zhushu": "洙曰：李固傳：“陛下之有尚書，猶天之有北斗也。北斗爲天之喉舌，尚書亦爲陛下喉舌。斗斟酌元氣，運于四時。尚書出納王命。”"
                },
                {
                    "paragraph": "東方領搢紳。",
                    "zhushu": "鄭曰：搢，即刃切。○洙曰：郊祀志：“搢紳者弗道。”李竒曰：“搢紳，揷笏於紳。紳，大帶也。”臣瓚曰：“縉，赤白也。紳，大帶也。左氏傳有縉雲氏。”師古曰：“李云搢紳是也。字本作‘搢’，揷笏於大帶之間與革之間耳，非揷於大帶也。或作薦紳者，亦謂薦笏於紳帶之間，其義同。相如曰：搢紳先生之徒也。”"
                },
                {
                    "paragraph": "持衡留藻鑒，聽履上星辰。",
                    "zhushu": "洙曰：公時兼兵部尚書，故云“聽履上星辰”。鄭崇，哀帝時爲尚書僕射，数求見諌爭，上納用之。毎見曵革履，上𥬇曰：“我識鄭尚書履聲。”○趙曰：見素爲吏部侍郎，平判皆誦於口，銓選平允，人多德之。上星辰，以言其親帝之旁，猶言上雲霄矣。"
                },
                {
                    "paragraph": "獨歩才超古，",
                    "zhushu": "昱曰：魏志：“王𥺤，字仲宣，山陽髙平人。”曹植與楊修書曰：“今丗作者可略而言，若仲宣獨歩於漢南。”○彦輔曰：任昉曰：“勲遂超古。”"
                },
                {
                    "paragraph": "餘波德照隣。",
                    "zhushu": "洙曰：一云“餘隂照北鄰”。○余曰：左傳僖公三十三年：“波及晉囯君之餘也。”○逸曰：語：“德不孤，必有隣。”"
                },
                {
                    "paragraph": "聦明過管輅，",
                    "zhushu": "鄭曰：輅，魯故切。○洙曰：魏志方𠆸傳：“管輅，字公明，喜仰視星辰，常云：‘家雞野鵠猶尚知時，況於人乎？’琅瑘太守單子春語衆人曰：‘此年少盛有才器，聽其言論，近似司馬天子游獵之賦，何其磊落雄壯，英神己茂，必能明天文地理變化之數，不徒有其言也。’”於是發聲徐州，號之神童。”"
                },
                {
                    "paragraph": "尺牘倒陳遵。",
                    "zhushu": "洙曰：前漢游俠傳：“遵字孟公，略渉傳記，瞻於文辭，惟善書，與人尺牘，主皆藏去以爲榮。”倒，猶傾服也。"
                },
                {
                    "paragraph": "豈是池中物，",
                    "zhushu": "洙曰：呉志周瑜傳、晉書劉元海傳並云：蛟龍得雲雨，非復池中物。"
                },
                {
                    "paragraph": "由來席上珎。",
                    "zhushu": "無己曰：礼儒行：“儒有席上之珎以待聘。”"
                },
                {
                    "paragraph": "廟堂知至理，風俗盡還淳。",
                    "zhushu": "魯曰：此言宰相之能事畢矣。"
                },
                {
                    "paragraph": "才傑俱登用，愚蒙但隱淪。",
                    "zhushu": "趙曰：公自謂也。"
                },
                {
                    "paragraph": "長卿多病乆，",
                    "zhushu": "鄭曰：長，展兩切。○洙曰：司馬相如，字長郷，嘗有消渴病。與卓氏婚，饒於財。故其事宦，未嘗肯與公卿囯家之事，常稱疾間居，不慕官爵。"
                },
                {
                    "paragraph": "子夏索居貧。",
                    "zhushu": "鄭曰：索，昔各反。○趙曰：公以二人自比也。司馬相如常有消渴病，子夏離群索居。索居，蕭索也。"
                },
                {
                    "paragraph": "回首驅流俗，",
                    "zhushu": "余曰：孟子曰：“同乎流俗。”"
                },
                {
                    "paragraph": "生涯似衆人。",
                    "zhushu": "余曰：莊子養生主篇：“其生也有涯。”"
                },
                {
                    "paragraph": "巫咸不可問，",
                    "zhushu": "洙曰：列子：“有神巫自齊來，命曰季咸，知人生死、存亡、禍福、壽夭，期以𡻕月，卒爲壷丘子所困。”"
                },
                {
                    "paragraph": "鄒魯莫容身。",
                    "zhushu": "洙曰：莊子盗跖篇：“孔子再逐於魯，削跡於衛，窮於齊，圍於陳、蔡，不容身於天下者，豈足貴耶？”"
                },
                {
                    "paragraph": "感激時將晚，蒼茫興有神。",
                    "zhushu": "鄭曰：興，許應切。○趙曰：蒼茫，荒寂之貌。公處荒寂之間，而興有神，則感激所致，不覺如神也。"
                },
                {
                    "paragraph": "爲公歌此曲，涕淚在衣巾。",
                    "zhushu": "師曰：曆所以推日月星辰之數。鳯知天時，故軒轅以名曆官。所謂鳥官者，如此之類。易：“飛龍在天，大人造也。”龍以喻君。考之鳯曆，玄宗即位，至天寳十一載，已經四十年。見素時爲尚書同門下平章，載調和一元之氣，運轉洪鈞，以陶成萬物，遂使八方荒逺之民，咸躋于仁壽之域。霖兩思賢佐，丹靑憶老臣。謂見素之父湊，遺風餘烈，至今人思之，故有是句。應圖求駿馬謂像父而求其子，果得見素之賢也。沙汰江河濁言公爲相，得以進退百官，奬清廉而去貪濁也。昔韋賢父子皆以經術相継爲漢相，今見素父子亦然，故下文又云傳經固絶倫。范叔遭困戹，變名姓曰張禄，來㱕秦。秦相之湊，𥘉仕隋，後歸唐，故云“范叔已㱕秦”。豫樟深出地，滄海闊无津。言見素本盛族，根本淵源之髙大也。見素從玄宗入蜀，兼左相，天寳中爲兵部尚書，故云“北斗司喉舌，聽履上星辰”。天寳五載，爲吏部侍郎，銓序平允，故云“持衡留藻鑒”。天寳十五載，是年八月，肅宗立，改元至德。十月丙申，有星犯昴，見素言於肅宗曰：“昴者，胡也，禄山將死。”帝曰：“日月可知乎？”見素曰：“福應在德，禍應在刑。昴金忌火，行當火位，昴之昏乃其時也。”及禄山死，日月皆不差。管輅善天文地理，今見素所言如此，故曰“聦明至管輅”。東方朔爲縉紳領䄂，或云：康王之誥：“太保率西方諸侯入應門左，畢公率東方諸侯入應門右。”時公爲相，率百官，故云“領縉紳”。愚蒙但隱淪，甫自謂病肺，不堪求仕，但隱居淪晦而已，非若公之才傑，登用于廟堂，能使風俗追還淳古之治。驅流俗，言與流俗驅馳，不能擺脫俗累。生涯似衆人，言貧與編户等也。巫咸善知人貴賤壽夭，甫雖貧賤多病，猶能安於分命，莫肯扣問斯人而有覬覦之心也。甫自言東西南北人，故有比於夫子之不容于丗也。時將晚，傷衰老也。蒼茫，曠逺貌，言興之超逸。",
                    "type": 2
                },
                {
                    "paragraph": "贈韋左丞文濟",
                    "zhushu": "鮑曰：唐韋濟，嗣立子，天寳中爲尚書左丞。",
                    "type": 2
                },
                {
                    "paragraph": "左轄頻虚位，",
                    "zhushu": "洙曰：晉天文志：“轄星傅軫兩旁，主王侯。左轄爲王者同姓，右轄爲異姓。”詩節南山：“尹氏太師，維周之氐。”義云：“氐，作挃轄之挃。言尹氏作太師之官，爲周之挃轄也。”○修可曰：按唐史典云：“左右丞掌管轄省事，糾舉憲章。”又舊唐史：“劉洎上䟽曰：‘尚書萬機，寔爲政本，是以二丞方於管轄，八座比於文昌。故左丞爲左轄。’”"
                },
                {
                    "paragraph": "今年得舊儒。",
                    "zhushu": "趙曰：皆以紀韋丈也。魏、晉以來，左丞得彈奏八座，故傅咸云：“斯乃皇朝之司直，天臺之管轄。”後人用左轄義起於此。舊注引晉天文志以爲星名，非是。"
                },
                {
                    "paragraph": "相門韋氏在，經術漢臣須。",
                    "zhushu": "洙曰：漢韋賢及子玄成父子，皆以經術爲相。"
                },
                {
                    "paragraph": "時議歸前列，天倫恨莫俱。",
                    "zhushu": "洙曰：天倫，兄弟也。穀梁：“兄弟，天倫也。”○趙曰：指濟兄弟是前輩，爲時議所歸。"
                },
                {
                    "paragraph": "鴒原荒宿草，",
                    "zhushu": "洙曰：棠棣：“脊鴒在原，兄弟急難。”注：“脊鴒，雝渠也。飛則鳴，行則搖，不能自舎耳。”箋云：“雝渠，水鳥，而今在原，失其常處，則鳴求其𩔖，天性也，猶兄弟之於急難。”檀弓：“曽子曰：‘朋友之墓，有𪧐草而不哭。’”注：“宿草，謂陳根也。“○趙曰：惜其一亡，至於宿草已荒。"
                },
                {
                    "paragraph": "鳳沼接亨衢。",
                    "zhushu": "洙曰：晉荀朂守尚書令。勗乆在中書，專管機事。及失之，甚罔然悵恨。或有賀之者，曰：“奪我鳯凰池，諸君賀我耶？”○趙曰：濟由左丞，可以接鳯池亨衢，又羙其爲中書之貴。○師曰：此句言累丗爲尚書也。"
                },
                {
                    "paragraph": "有客雖安命，",
                    "zhushu": "洙曰：莊子：“無可柰何而安之若命也。”○趙曰：公自言也。"
                },
                {
                    "paragraph": "衰容豈壯夫。",
                    "zhushu": "洙曰：謂以窮逹而肥癯，非壯夫也。○趙曰：此足以慰榛蕪。"
                },
                {
                    "paragraph": "家人憂几杖，",
                    "zhushu": "洙曰：几，老者所慿。杖，老者所扶持也。家人憂其老也，故借言几杖。礼：“大夫致仕，則必賜之几杖。”"
                },
                {
                    "paragraph": "甲子混泥途。",
                    "zhushu": "洙曰：襄三十年傳：“晉悼夫人食輿人之城𣏌者。絳縣人或年長矣，无子而往與於食。有與疑年，使之年。曰：‘臣小人也，不知紀年。臣生之𡻕，正月甲子朔，四百有四十五甲子矣。其季於今三之一也。’吏走問諸朝，趙孟召之而謝過焉，曰：‘武不才，任君之大事，以晉囯之多虞，不能用吾子，使吾子辱在泥途乆矣，乃武之罪也，敢謝不才。’遂仕之。”"
                },
                {
                    "paragraph": "不謂矜餘力，還來謁大巫。",
                    "zhushu": "洙曰：呉志張紘傳：“陳琳荅紘書曰：‘小巫見於大巫，神氣盡矣。’”"
                },
                {
                    "paragraph": "𡻕寒仍顧遇，",
                    "zhushu": "洙曰：以顧遇之礼不改，故云𡻕寒。論語：“𡻕寒，然後知松栢之後凋也。”"
                },
                {
                    "paragraph": "日暮且踟蹰。",
                    "zhushu": "洙曰：日暮，謂暮齒也。漢書：“日暮途逺。”"
                },
                {
                    "paragraph": "老𩦸思千里，",
                    "zhushu": "洙曰：魏武樂府云：“老𩦸伏攊，志在千里。”"
                },
                {
                    "paragraph": "飢鷹待一呼。",
                    "zhushu": "洙曰：魏志：“陳登謂吕布曰：‘曹公言待將軍譬如養鷹然，飢則爲用，飽則揚去。’”○蘇曰：楚人云：“飢如鷹，待此一呼。”事見吕氏春秋。"
                },
                {
                    "paragraph": "君能微感激，亦足慰榛蕪。",
                    "zhushu": "洙曰：明本一云：“折骨効區區”。○趙曰：此又不能無所求也。○師曰：有客，甫自謂。呉志：“張紘見楠榴枕，愛其文，爲作賦。陳琳見之，以示人曰：‘此吾卿張子綱所作也。’後紘見琳作武庫賦、應機論，與琳書，深歎善之。琳荅曰：‘自僕在河北，與天下隔，此間率少於文章，易爲雄伯，故使僕受此過差之譚，非其實也。今景興在此，足下與子布在彼，所謂小巫見大巫，神氣盡矣。’”大巫以比韋濟。踟蹰言眷慕於韋，不忍去也。老𩦸、飢鷹皆甫自喻。甫於前詩云“猥誦佳句新”，是韋知甫者也。故此詩有意於韋之薦拔，故末章云“君能微感激，亦足慰榛蕪”。",
                    "type": 2
                },
                {
                    "paragraph": "遣悶奉呈嚴公二十韻",
                    "zhushu": "蘇曰：嚴武在蜀，對客多騁筆札。甫醉曰：“不謂嚴挺之有此兒。”武怒。甫徐曰：“我乃杜審言孫，擬捋虎鬚尓。”合坐大𥬇，彌縫之。武曰：“與公等言，何至上及祖考乎？”深衘之。甫㱕草堂，遂有遣悶詩。",
                    "type": 2
                },
                {
                    "paragraph": "白水魚竿客，淸秋鶴髮翁。",
                    "zhushu": "洙曰：鮐背鶴髪，言老也。○趙曰：鶴髪，老者之相。庾信作賦：“子老矣，鶴髮雞皮，蓬頭歷齒。”"
                },
                {
                    "paragraph": "胡爲來幕下，秪合在舟中。",
                    "zhushu": "洙曰：言躰性踈散，止可與漁樵爲偶，不當爲幕客也。"
                },
                {
                    "paragraph": "黃卷真如律，",
                    "zhushu": "趙曰：自不是黄卷聖賢之義，意其以黃紙所冩之法令合如何之内，故云真如律。○大臨曰：言詩書以礼法繩人。"
                },
                {
                    "paragraph": "靑袍也自公。",
                    "zhushu": "洙曰：詩：“自公退食。”○大臨曰：言不卑小官也。"
                },
                {
                    "paragraph": "老妻憂坐痺，",
                    "zhushu": "鄭曰：卑利切。"
                },
                {
                    "paragraph": "㓜女問頭風。平地專欹倒，分曹失異同。",
                    "zhushu": "趙曰：言其散秩在府中所坐之曹，不專其事而分之，不知爲異爲同也。"
                },
                {
                    "paragraph": "禮甘衰力就，義忝上官通。",
                    "zhushu": "洙曰：謂能容之於散秩也。○趙曰：公得預府幕，忝𨵿通於上官矣。上官，指嚴武也。"
                },
                {
                    "paragraph": "疇昔論詩早，",
                    "zhushu": "洙曰：公與嚴公先以文才相知。○趙曰：與嚴論詩，已在早年矣。"
                },
                {
                    "paragraph": "光輝仗龯雄。",
                    "zhushu": "洙曰：仗龯，言嚴公作鎮也。"
                },
                {
                    "paragraph": "寛容存性拙，",
                    "zhushu": "洙曰：公嘗斥嚴公父名，公不以爲忤。"
                },
                {
                    "paragraph": "翦拂念途窮。",
                    "zhushu": "洙曰：謂嚴公奏請爲軍簽謀也。劉孝標絶交論：“頋盻増其倍價，翦拂使其長鳴。”"
                },
                {
                    "paragraph": "露裛思藤架，",
                    "zhushu": "洙曰：詩：“厭浥行露。”"
                },
                {
                    "paragraph": "煙霏想桂叢。",
                    "zhushu": "洙曰：言身雖在幕中，而嘗有山林之志。"
                },
                {
                    "paragraph": "信然龜觸網，",
                    "zhushu": "洙曰：龜筴傳：“預且觸網云。”○蘇曰：王飜行止如龜網，雖不遭羅，其駭恐亦可知也。"
                },
                {
                    "paragraph": "直作鳥窺籠。",
                    "zhushu": "洙曰：秋興賦：“池魚籠鳥，而有江湖山薮之思。”○趙曰：上兩句則身雖在幕府，而有山林之念，故如龜之在網，鳥之在籠也。下八句有懷草堂之意。"
                },
                {
                    "paragraph": "西嶺紆村北，",
                    "zhushu": "師曰：自此句以下，乃子羙述草堂之興，恐其荒蕪而有歸休之意，故末章云：“㑹希全物色，時放𠋣梧桐。”物色言形躰衰老，兾保其天年，遂其真性，𠋣梧桐以自樂也。"
                },
                {
                    "paragraph": "南江繞舎東。竹皮寒舊翠，椒實雨新紅。浪簸舩應拆，杯乾甕即空。",
                    "zhushu": "蘇曰：蘇定戲友人曰：“薪盡火滅，杯乾甕空。”"
                },
                {
                    "paragraph": "藩籬生野徑，斤斧任樵童。",
                    "zhushu": "洙曰：自西嶺至此，皆志在草堂。"
                },
                {
                    "paragraph": "束縛酬知已，蹉𧿶効小忠。",
                    "zhushu": "洙曰：言性雖踈散，當束縛以酬知己；年雖蹉𧿶，不足以負任責，亦當効小忠也。"
                },
                {
                    "paragraph": "周防期稍稍，太簡遂怱怱。曉入朱扉啓，昏歸畫角終。不成追别業，",
                    "zhushu": "大觀曰：別業，指草堂也。"
                },
                {
                    "paragraph": "未敢息微躬。烏鵲愁銀漢，",
                    "zhushu": "洙曰：爲填河也。○炎曰：烏鵲填河以渡牛女，甫意謂雖參幕府，无以𥙷濟，故曰“愁銀漢”。"
                },
                {
                    "paragraph": "駑駘怕錦幪。",
                    "zhushu": "洙曰：非其飾也。"
                },
                {
                    "paragraph": "㑹希全物色，時放𠋣梧桐。",
                    "zhushu": "趙曰：言如烏鵲之微，力不任於填河；駑駘之蹇，不足以被錦幪之飾。則所望於故人知己者，幸全其物色，而放令𠋣於梧桐也。",
                    "type": 2
                },
                {
                    "paragraph": "奉贈鮮于京兆二十韻",
                    "zhushu": "鮑曰：鮮于，仲通也。紀十年書“劒南節度使鮮于仲通及雲蠻戰于西洱河，敗績。不見其爲京兆，豈先爲京兆耶？豈以節度爲京兆耶？唐開元以來，在位无鮮于姓者。詩有‘鮮于萬州’，乃其子也。”○鄭曰：鮮于，相然切，漢複姓也。",
                    "type": 2
                },
                {
                    "paragraph": "王國稱多士，",
                    "zhushu": "洙曰：文王詩：“思皇多士。”生此王囯。"
                },
                {
                    "paragraph": "賢良復幾人。",
                    "zhushu": "趙曰：王者之囯，號稱多士矣，而賢良無幾也。"
                },
                {
                    "paragraph": "異才應間出，",
                    "zhushu": "洙曰：異才，茂異也。間出，間生也，猶間丗而生也。"
                },
                {
                    "paragraph": "爽氣必殊倫。",
                    "zhushu": "洙曰：氣宇淸爽，有殊於衆人也。○趙曰：以言鮮于京兆也。"
                },
                {
                    "paragraph": "始見張京兆，宜居漢近臣。",
                    "zhushu": "洙曰：張敞傳：“潁川太守黃霸，始以治行第一，入爲京兆尹，不稱，罷。於是膠東相敞守京兆尹。其治京兆，略循趙廣漢之迹，爲乆任職。”漢制：“出爲二千石有治狀者，入爲公卿。故曰近臣。”"
                },
                {
                    "paragraph": "驊騮開道路，",
                    "zhushu": "蘇曰：淮隂侯韓信語蒯通曰：“觀子與諸郎談論，辨析是非，落落可聽，如駑駘駕車，使驊騮開路，非容易追逐也。使人心服，可喜，可喜。”見囯語别集。"
                },
                {
                    "paragraph": "鵰鶚離風塵。",
                    "zhushu": "鄭曰：離，力智切，去也。○洙曰：猶駿異得路者然也。○趙曰：驊騮、鵰鶚，言其俊也。"
                },
                {
                    "paragraph": "侯伯知何算，",
                    "zhushu": "洙曰：算，一作“等”。"
                },
                {
                    "paragraph": "文章實致身。",
                    "zhushu": "趙曰：此言侯伯之人多矣，至於無算，而鮮于之致身，則實以文章也。"
                },
                {
                    "paragraph": "奮飛超等級，容易失沉淪。",
                    "zhushu": "趙曰：惟其奮飛而晉擢，徑超邁於官之等級，故其離去沉淪也，易而不難如此。"
                },
                {
                    "paragraph": "脫略蟠溪釣，",
                    "zhushu": "洙曰：吕望釣於蟠溪。"
                },
                {
                    "paragraph": "操持郢匠斤。",
                    "zhushu": "洙曰：莊子：“郢人堊漫其鼻端，若蠅翼，使匠人斵之。匠石運斤成風，聽而斵之，盡堊而鼻不傷，郢人立不失容。”"
                },
                {
                    "paragraph": "雲霄今已逼，台衮更誰親。",
                    "zhushu": "趙曰：上公，應天上三台。衮則衮服。三公一命衮，故得稱衮也。"
                },
                {
                    "paragraph": "鳳穴雛皆好，",
                    "zhushu": "洙曰：此言鮮于諸子也。山海經：“丹穴之山有名鳯，陸雲幼時，閔鴻見而竒之，曰："
                },
                {
                    "paragraph": "‘",
                    "zhushu": "此兒若非龍駒，是鳳鶵。’”"
                },
                {
                    "paragraph": "龍門客又新。",
                    "zhushu": "洙曰：後漢李膺傳：“膺牲簡亢，無所交接，唯以同郡荀淑、陳實爲師友，被容接者，名曰登龍門也。”"
                },
                {
                    "paragraph": "義聲紛感激，",
                    "zhushu": "洙曰：劉越石詩：“鄧生何感激。”"
                },
                {
                    "paragraph": "敗績自逡廵。",
                    "zhushu": "洙曰：莊十一年傳：“凡敵大崩曰敗績。”注：“師徒撓敗，若沮岸崩山，喪其功績，故曰敗績。逡廵，言退貌。”○趙曰：皆公自謂也。言鮮于之義声紛然感激之多，而我之敗績則自逡廵不進耳。"
                },
                {
                    "paragraph": "途逺欲何向，",
                    "zhushu": "洙曰：逺，一作“永”。主父偃曰：“日暮途逺。”"
                },
                {
                    "paragraph": "天髙難重陳。",
                    "zhushu": "鄭曰：重，儲用切，再也。○洙曰：劉越石：“弃置勿重陳。”曹植云：“天髙聽逺。”"
                },
                {
                    "paragraph": "學詩猶孺子，",
                    "zhushu": "洙曰：一云“子夏”。論語：子曰：“小子何莫斈夫詩？詩可以興，可以觀，可以群，可以怨。”又，子夏問曰：“巧𥬇倩𠔃。”子曰：“起予者商也，始可與言詩已矣。”"
                },
                {
                    "paragraph": "郷賦念嘉賔。",
                    "zhushu": "洙曰：郷賦，猶郷㪯也。鹿鳴：“燕嘉賔。”"
                },
                {
                    "paragraph": "不得同晁錯，",
                    "zhushu": "洙曰：公傳言公㪯進士不第。晁錯㪯賢良對䇿髙第。晁錯傳：“今臣密等廼以臣錯充賦。”如淳曰：“猶言備数也。”臣瓉曰：“充賦，錯之謙也，所以言如賦調也。”"
                },
                {
                    "paragraph": "吁嗟後郄詵。",
                    "zhushu": "洙曰：郄詵傳：“泰始中，詔天下㪯賢良直言之士。太守文立㪯詵應選，對䇿上第。詵曰：‘臣㪯賢良對䇿，爲天下第一，猶桂林一枝也。’”"
                },
                {
                    "paragraph": "計踈疑翰墨，",
                    "zhushu": "洙曰：公有詩云：“儒冠多誤身”，乃疑之。"
                },
                {
                    "paragraph": "時過憶松筠。",
                    "zhushu": "洙曰：謂有𡻕塞。○趙曰：言時已過矣，則思隱於山林。舊注謂有𡻕寒，非是。"
                },
                {
                    "paragraph": "獻納紆皇眷，中間謁紫宸。",
                    "zhushu": "洙曰：殿名。"
                },
                {
                    "paragraph": "且隨諸彦集，",
                    "zhushu": "洙曰：江淹别賦：“金閨諸彦。”"
                },
                {
                    "paragraph": "方覬薄才伸。",
                    "zhushu": "鄭曰：覬，几利切，幸也。○洙曰：公献三賦，召試集賢殿。"
                },
                {
                    "paragraph": "破膽遭前政，隂謀獨秉鈞。",
                    "zhushu": "洙曰：劉陶傳：“𨵿東破膽詩節南山：“秉囯之鈞。”陳平曰：“我多隂謀，道家所忌。”○趙曰：林甫傳：“帝詔天下士有一藝者得詣闕。林甫恐士對詔斥己，即建言士皆草茅，徒以狂言亂聖聽，請付尚書試問，無一中程者。子美對詔意本望髙選，而爲林甫所沮，故有破膽隂謀之語。”"
                },
                {
                    "paragraph": "微生霑忌刻，萬事益酸辛。交合丹靑地，恩傾雨露辰。",
                    "zhushu": "洙曰：交契在華𩔰之地，又當沛澤下流之辰，而愁餓死者，以時所不容也。○趙曰：丹靑地，指言公卿之地也。塩鐵論曰：“公卿者，神化之丹靑。”"
                },
                {
                    "paragraph": "有儒愁餓死，早晚報平津。",
                    "zhushu": "洙曰：東方朔傳：“臣朔飢欲死，平津侯公孫洪開閤延賢人，與叅謀議。弘身食一肉，脫粟飯，故人賔客仰衣食，奉禄皆以給之，家無所餘。報平津，喻報鮮于也。”○趙曰：公以獨餓死爲愁，所頼者在鮮于京兆如公孫洪，故人賔客仰衣食，奉禄皆以給之，家無所餘。報平津，喻報鮮于也。○趙曰：公以獨餓死爲愁，所頼者在鮮于京兆，如公孫洪，故人賔客仰給衣食焉。○師曰：漢張敞嘗爲京兆尹，今鮮于以賢良而居張敞之任，猶驊騮之開道路，鵰鶚之離風塵。京兆，古之侯伯。知何筭言胷中藴蓄不可窮也。容易失沉淪言京兆乃輦轂之下，不可驕易而失身。此戒之之辝。郢匠斤言有断也。雲霄今已逼言近天子也。台衮更誰殷言必見擢爲公相也。龍門客又新言門下客皆賢士也。敗績自逡廵言甫自得罪去，而不獲依託鮮于也。日暮窮途逺喻人之衰老。甫以年老，更欲何所向乎？天髙難重陳則又以君門難伸愬也。孺子，小子也。甫謙言能詩不過小子之斈詩，不得同晁錯。吁嗟後郄詵盖言甫雖忝郷薦，柰何不中第也。献納，謂献三賦。帝說，命宰相試文章。且隨諸彦集謂落筆中書堂也。甫以上䟽雪房琯，爲當權者所疾，遂見斥逐，故云“破膽遭前政，隂謀獨秉鈞”。微生霑忌刻，微生，甫自謂也。",
                    "type": 2
                },
                {
                    "paragraph": "奉贈太常張卿均二十韻",
                    "zhushu": "洙曰：按唐書：“均，張說之長子也。九載爲大理卿。後出爲建安太守，𡻕中召還，再遷太常卿。禄山亂，受僞命，特免死，長流合浦。”",
                    "type": 2
                },
                {
                    "paragraph": "方丈三韓外，",
                    "zhushu": "洙曰：前漢郊祀志：“自齊威、宣、燕昭使人入海求蓬萊、方丈、瀛洲三神山者，其傳在渤海中。”魏志：“韓在帶方之南，東西以海爲限，有三種：一曰馬韓，二曰辰韓，三曰棄韓，故曰三韓。”"
                },
                {
                    "paragraph": "崑崙萬國西。",
                    "zhushu": "洙曰：禹貢注：“崑崙在荒服之外，流沙之内，羌髣髴之屬，皆西戎也。”○鄭曰：崑，公渾切。崙，盧昆切。○酈元曰：外國圖云：“從大晉囯王西七萬里，得崑崙之墟。”"
                },
                {
                    "paragraph": "建摽天地闊，",
                    "zhushu": "洙曰：天台賦：“赤城霞起以建摽。”"
                },
                {
                    "paragraph": "詣絶古今迷。氣得神仙逈，恩承雨露低。",
                    "zhushu": "洙曰：按唐書：“均弟垍以主壻，玄宗特深恩寵，許於禁中置内宅，侍爲文章，賞賜珍玩，不可勝數。時均亦供奉翰林，垍嘗以所賜示均，均戲謂垍曰：‘此婦翁與女壻，非是天子與斈士也。’”○趙曰：上四句以譬禁掖之清切，乃神仙之地，唯有仙風道骨者始能遊，且承恩寵也。此指言張均父子。"
                },
                {
                    "paragraph": "相門淸議衆，",
                    "zhushu": "趙曰：張均父說，相囯之子，故曰“相門”。"
                },
                {
                    "paragraph": "儒術大名齊。",
                    "zhushu": "魯曰均，張說之子，其名與父斉等也。"
                },
                {
                    "paragraph": "軒冕羅天闕，",
                    "zhushu": "洙曰：均、垍俱能文。說在中書，兄弟皆掌綸翰之任。"
                },
                {
                    "paragraph": "琳琅識介珪。",
                    "zhushu": "洙曰：禹貢：“厥貢球、琳、琅玕。”注：“琳，皆王名。琅玕，石而似珠。”釋地云：“西北之美者，有崑崙墟之璆、琳、琅玕焉。”詩崧髙：“錫爾介珪，以作爾寳。”箋云：“長寸二尺謂之介。非諸侯之圭，故以爲寳。美均爲介珪也。”○趙曰：以琳琅則識張卿爲介珪矣。介珪，大珪也。"
                },
                {
                    "paragraph": "伶官詩必誦，",
                    "zhushu": "洙曰：邶詩簡𠔃序：“衛之賢者，仕於伶官，皆可以承事王者。”注：“伶官，樂官也。伶氏丗掌樂官而善焉，故後丗號樂官爲伶官也。”"
                },
                {
                    "paragraph": "夔樂典猶稽。",
                    "zhushu": "洙曰：書：“后夔典樂。”○趙曰：此贈太常張卿復用樂事。伶官出詩仕於伶官。古者採詩，而伶官誦之，以諌王焉。太常卿，掌樂者也。"
                },
                {
                    "paragraph": "健筆凌鸚鵡，",
                    "zhushu": "洙曰：後漢：“禰衡，字正平，有才辯，在黄祖座上爲鸚鵡賦，筆不停綴，文不加㸃。”凌，過也。"
                },
                {
                    "paragraph": "銛鋒瑩鸊鵜。",
                    "zhushu": "洙曰：鸊鵜，水鳥也，膏中瑩刀。○修可曰：戴暠度開山詩云：“劒瑩鸊鵜膏。”"
                },
                {
                    "paragraph": "友于皆挺拔，",
                    "zhushu": "洙曰：友于，言兄弟也。○馬曰：書：“惟孝友于兄弟。”○趙曰：言均、垍兄弟之貴，且有勲業也。"
                },
                {
                    "paragraph": "公望各端倪。",
                    "zhushu": "洙曰：公望各有所帰也。○趙曰：言兄弟負公輔之望，各有端倪也。○余曰：莊子太宗師篇：“反覆終始，不知端倪。”䟽云：“端，緒也。倪，畔也。”"
                },
                {
                    "paragraph": "通籍踰靑𤨏，",
                    "zhushu": "洙曰：元帝紀：“令從官給事官司馬中者，得爲大父母、父母、兄弟通籍。”應劭曰：“籍者，爲二尺竹牒，記其年紀、名字、物色，縣之宫門，案省相應，乃得入也。”謝玄暉詩：“旣通金閨籍。”漢給事曰：“暮入對靑𤨏門拜，謂之夕郎。靑𤨏，以淸戸邊鏤中，天子制也，刻爲靑𤨏文而靑塗也。”○趙曰：通籍，通朝見之籍。靑𤨏也。中有青𤨏門，刻爲連𤨏而靑𡍼之。"
                },
                {
                    "paragraph": "亨衢照紫泥。",
                    "zhushu": "洙曰：亨衢，亨途也。後漢志：“漢舊儀曰：‘天子信璽六璽皆以武都紫泥封，靑囊白素裏，兩端無縫，尺一板中約署皇帝。’”○余曰：易大畜卦：“何天之衢，亨。’”"
                },
                {
                    "paragraph": "靈虬傳夕箭，",
                    "zhushu": "洙曰：梁陸倕，字佐公，新漏刻銘曰：“靈虬承龍。”言漏刻之躰以龍承之也。○趙曰：箭，浮水之物。○鄭曰：虬，居幽切，無角龍。"
                },
                {
                    "paragraph": "歸馬散霜蹄。",
                    "zhushu": "昱曰：莊子馬蹄篇：“馬蹄可以踐霜雪。”"
                },
                {
                    "paragraph": "能事聞重譯，",
                    "zhushu": "鄭曰：譯，夷益切。○洙曰：前漢平帝紀：“越裳重譯献雉。”○師古曰：“譯，謂傳言也。道路絶逺，風俗殊隔，故累譯而後乃通。”相如：“重譯納貢。”○趙曰：言所能之事聞播於重譯之蛮夷矣。"
                },
                {
                    "paragraph": "嘉謨及逺𥠖。",
                    "zhushu": "余曰：揚子：“或問忠言嘉謨。曰：‘謨合皐陶之謂嘉。’”"
                },
                {
                    "paragraph": "弼諧方一展，",
                    "zhushu": "洙曰：皐陶謨曰：“謨明弼諧。”"
                },
                {
                    "paragraph": "班序更何躋。",
                    "zhushu": "洙曰：莊二十年傳：“朝以正班爵之義，帥長㓜之序。”"
                },
                {
                    "paragraph": "適越空顚躓，",
                    "zhushu": "洙曰：莊子逍遙篇：“宋人資章甫而適諸越，越人断髮文身，無所用。”顚躓，危困也。○鄭曰：躓，陟利切，跲也。"
                },
                {
                    "paragraph": "游梁竟𢡖悽。",
                    "zhushu": "洙曰：鄒陽，齊人。知呉王不可說。是時梁孝王待士，於是陽與枚乗、嚴忌等皆去之。陽從孝王游，羊勝、公孫詭等疾陽，惡之孝王。孝王怒，將殺之，陽從獄中上書而得免。○趙曰：公初落𩲸，嘗適越矣，傳所謂客呉越是也。公又嘗遊梁矣，贈李白篇所謂“亦有梁宋遊”是也。今公雖爲右率府胄曹，然欲展弼諧於張卿，而班列次序之不可攀，則復有去而之它之意。將適越乎？空如前日之顚躓；將遊梁乎？竟如前日之𢡖悽。此詩人之思也。"
                },
                {
                    "paragraph": "謬知終畫虎，",
                    "zhushu": "洙曰：馬援傳：“初，兄子嚴、敦並喜譏議，援在交阯，還書戒之曰：‘龍伯髙敦厚周慎，口無擇言，謙約節儉，廉公有威，吾爱之重之，願汝曹效之。’杜季良豪俠，好憂人之憂，樂人之樂，淸濁無所失。父䘮致客，數郡畢至，吾爱之重之，不欲汝曹効也。効伯髙不得，猶爲謹勑之士，所謂刻鵠不成尚𩔖鶩也。效季良不得，䧟爲天下輕薄子，所謂畫虎不成終𩔖狗也。迄今季良尚未可知，郡將下車輒切齒，州郡以爲言，吾嘗爲寒心，是以不願子孫之效也。”"
                },
                {
                    "paragraph": "微分是醯雞。",
                    "zhushu": "洙曰：莊子田子方篇：“孔子見老聃。孔子出，以見顔回，曰：‘丘之道也，其猶醯雞歟？微夫子之發吾覆也，吾不知天地之大全也。’注：“醯雞者，瓮中之蠛蠓也。”司馬云：“酒上蠛蠓。醯，許西反。”"
                },
                {
                    "paragraph": "萍泛無休日，",
                    "zhushu": "天斍曰：萍無根，隨流而已。謝靈運：“蘋萍泛沉深。”○趙曰：公自譬其無定也。"
                },
                {
                    "paragraph": "桃隂想舊蹊。",
                    "zhushu": "洙曰：李廣賛曰：“李將軍恂恂如鄙人，口不能出辭。及死之日，天下知與不知，皆爲流涕，彼其中心誠信於士大夫也。諺曰：‘桃李不言，下自成蹊。’”○師古曰：“蹊音奚，謂徑道也。”○趙曰：公言其想舊蹊之桃隂，乃懷念舊日見知之人也。"
                },
                {
                    "paragraph": "吹嘘人所羡，騰躍事仍睽。碧海眞難渉，",
                    "zhushu": "洙曰：十洲記：“扶桑在碧海之中也，一面萬里，大帝之宫，太眞東主君所治之也。”"
                },
                {
                    "paragraph": "靑雲不可梯。",
                    "zhushu": "安石曰：郭璞游仙詩：“靈谿可潜盤，安事登雲梯。”○趙曰：至於騰躍之便，則仍乖睽如此，則如渉碧海、梯青雲之難也。○曽曰：謝靈運詩：“共登靑雲梯。”"
                },
                {
                    "paragraph": "顧深慙鍛錬，",
                    "zhushu": "鄭曰：鍛，都玩切。○洙曰：韋彪傳：“鍛鍊之吏。”注：蒼頡篇曰：“鍛，推也。鍛錬，猶成熟也。言深文之吏，入人之罪，猶工冶陶鑄鍛鍊，使之成熟也。”前書：“路温舒曰：‘鍛錬而周内之。’”○曰曰：張景陽七命曰：“楚之陽劒，歐冶所營。乃錬乃鑠，萬辟千灌。”注云：“鍛錬，刻苦成材之義。”此言張卿恩顧我雖深，而自慙鍛錬之未至耳。舊注所引乃刑罰鍛錬之義，非是。"
                },
                {
                    "paragraph": "才小辱提携。",
                    "zhushu": "洙曰：提携，猶挈維之也。○趙曰：公自言才能之小，辱張卿之提携。"
                },
                {
                    "paragraph": "檻束哀猿叫，",
                    "zhushu": "洙曰：叫，一作“巧”。淮南子：“置猿檻中，巧捷無所肆其能。鮑明逺詩今作‘檻中猿’。”"
                },
                {
                    "paragraph": "枝驚夜鵲棲。",
                    "zhushu": "洙曰：魏武帝樂府云：“月明星稀，烏鵲南飛。繞樹三匝，何枝可依。”云。"
                },
                {
                    "paragraph": "幾時陪羽獵，應指釣璜溪。",
                    "zhushu": "洙曰：注揚雄傳：“雄十二月從羽獵。璜，王也。吕望釣於蟠溪，得璜焉。刻曰：‘姫受命，吕佐之，報在齊。’”○趙曰：孝成帝時羽獵而揚雄從焉。幾時陪羽獵，有羡慕其得近清光之意。○鄭曰：璜，胡光切。十道志：“櫟陽有釣漢浦，乃吕望所釣璜溪也。”○師曰：太公老年見用，今甫亦有意于暮年，故云云。",
                    "type": 2
                },
                {
                    "paragraph": "敬贈鄭諌議十韻",
                    "zhushu": "",
                    "type": 2
                },
                {
                    "paragraph": "諌官非不逹，詩義早知名。",
                    "zhushu": "洙曰：鄭諫議雖不得名，必善於詩者。下皆詩事。○趙曰：爲天子諫官，非不謂之𩔰逹，而於作詩之義，又早𡻕己有名，此專美之也。下句正言其詩可以知名者。"
                },
                {
                    "paragraph": "破的由來事，",
                    "zhushu": "洙曰：言詩句中理，如射之破的也。庾翼謂謝尚曰：“卿若破的，當以鼔吹相賞。”尚應声中之，翼即以其副鼔吹給之。"
                },
                {
                    "paragraph": "先鋒孰敢爭。",
                    "zhushu": "洙曰：嘗爲勍敵，未嘗敗北。○趙曰：破的，如射之中，先鋒如戰之勇。王済与王愷發射，一發射破的。"
                },
                {
                    "paragraph": "思飄雲物外，",
                    "zhushu": "鄭曰：思，相吏切。○洙曰：外，一作“動”。言詩意思逺到也。司馬相如傳：“相如旣奏大人賦，天子大說，飄飄有凌雲氣游天地之間意。”○趙曰：如文賦言“神游万仞，情鶩八極。”舊注引“飄飄有凌雲氣”，非是也。"
                },
                {
                    "paragraph": "律中鬼神驚。",
                    "zhushu": "修可曰：詩律旣中，可驚鬼神。如李白詩云：“詩成泣鬼神。”舊注謂如律吕和諧，誤矣。"
                },
                {
                    "paragraph": "毫髮無遺恨，波瀾獨老成。",
                    "zhushu": "洙曰：曲尽物理，故無遺恨。才思浩瀚，故如波瀾。兼詞意壯健，故有言老成也。○趙曰：公言作詩中有一字一句不佳，雖如毫髮之小，則心自慊，慊則有遺恨矣。"
                },
                {
                    "paragraph": "野人寧得所，",
                    "zhushu": "趙曰：自此而下，皆公自序也。野人，公自稱耳。"
                },
                {
                    "paragraph": "天意薄浮生。多病休儒服，",
                    "zhushu": "晏曰：莊子田子方篇：“哀公曰：‘㪯魯囯而儒服。’”"
                },
                {
                    "paragraph": "冥捜信客旌。",
                    "zhushu": "洙曰：天台賦云：“逺寄冥捜。”○趙曰：欲冥捜幽冥之地，信客旌所指耳。"
                },
                {
                    "paragraph": "築居仙縹緲，",
                    "zhushu": "鄭曰：縹，普沼切。緲，弭沼切。○洙曰：○洙曰：木玄虚海賦：“神仙縹緲，食王清涯。”○趙曰：卜築欲在深逺之処，如仙之縹緲難㝷也。餘見上。"
                },
                {
                    "paragraph": "旅食𡻕崢嶸。",
                    "zhushu": "鄭曰：崢，仕耕切。嶸，胡萌切。髙峻貌。鮑明逺舞鶴賦：“𡻕峥嶸而催暮。”"
                },
                {
                    "paragraph": "使者求顔闔，",
                    "zhushu": "洙曰：莊子讓王篇：“魯君聞顔闔得道之人也，使人以幣先焉。顔闔守陋閭，苴布之衣，而自飯牛，終逃魯君之使。”"
                },
                {
                    "paragraph": "諸公厭禰衡。",
                    "zhushu": "洙曰：後漢文苑傳：“禰衡，字正平，有才辨，氣剛傲，好矯時慢物。曹操怒之，送与劉表。後侮慢表，表耻不能容，以江夏太守黃祖性急，故送衡與之。後竟爲祖所殺。”"
                },
                {
                    "paragraph": "將期一諾重，",
                    "zhushu": "洙曰：辯士曹丘生謂季布曰：“楚人諺曰：‘得黄金百兩，不如得季布一諾。’足下何以得此聲於梁、楚之間哉？”江淹詩：“季布重然諾。”史記曰：“季布一諾。”"
                },
                {
                    "paragraph": "歘使寸心傾。",
                    "zhushu": "洙曰：謂傾嚮於鄭也。徐庶指心曰：“以此方寸之地。”謝玄暉詩：“孰爲勞寸心。“○鄭曰：歘，許勿切，暴起也。"
                },
                {
                    "paragraph": "君見途窮哭，宜憂阮歩兵。",
                    "zhushu": "洙曰：阮籍爲歩兵校尉，率意命駕，不由徑路，車迹所窮，輒動哭而反。顔延年詩：物故不可論，途窮能無慟。○十朋曰：使者求顔闔，謂鄭時遣人招之。諸公厭禰衡言異已者，惡甫之放誔，末章皆祈哀之辝。"
                }
            ]
        },
        {
            "name": "寄簡上",
            "paragraphs": [
                {
                    "paragraph": "寄簡上",
                    "zhushu": "",
                    "type": 1
                },
                {
                    "paragraph": "寄韓諌議",
                    "zhushu": "師曰：地理志：“岳州巴陵郡，在岳之陽，故曰岳陽。有君山、洞庭湖、湘江。”韓注：“以諌爲職。直言陳天下事，代宗不恱，貶岳陽。”注：“適意遊君山，弃人間事，將爲長往之計。甫思之，故有此作。”",
                    "type": 2
                },
                {
                    "paragraph": "今我不樂思岳陽，",
                    "zhushu": "洙曰：岳陽，巴陵也，属湖南。"
                },
                {
                    "paragraph": "身欲奮飛病在床。",
                    "zhushu": "洙曰：詩：“静言思之，不能奮飛。”"
                },
                {
                    "paragraph": "美人姢姢隔秋水，",
                    "zhushu": "洙曰：詩人以美人北君子，故詩有“彼美人兮，西方之人𠔃”。○趙曰：公時在夔，而韓在岳，斯爲隔秋水矣。"
                },
                {
                    "paragraph": "濯足洞庭望八荒。",
                    "zhushu": "洙曰：左太冲：“濯足万里流。”"
                },
                {
                    "paragraph": "鴻飛冥冥日月白，靑楓葉赤天雨霜。",
                    "zhushu": "洙曰：選詩：“曉霜楓葉丹。”○趙曰：鮑昭詩：“窮秋九月荷葉黄，北風驅鴈天雨霜。”雨，音去聲。"
                },
                {
                    "paragraph": "玉京群帝集北斗，",
                    "zhushu": "洙曰：玉京，帝居也。五方各有帝，惟北極爲至尊。○夢符曰：右按晉天文志：“北極五星，北辰最尊者也。北斗七星，在太微北，七政之樞機，隂陽之元本，故運乎天中而臨制四方，以建四時而均五行，人君之象，號令之主。注以斗爲極，誤矣。五星經云：‘太上白玉京，黄金闕。’”○趙曰：群帝，如諸王三公之𩔖，以言天子。五方之帝，三十三天之帝，雖稱帝，而於大帝爲卑，故稱群帝也。"
                },
                {
                    "paragraph": "或騎麒麟翳鳯凰。",
                    "zhushu": "趙曰：集仙傳：“天人降土妙想，皆乗麒麟、鳯凰、龍、鶴、大鳥是也。”"
                },
                {
                    "paragraph": "芙蓉旌旗煙霧樂，",
                    "zhushu": "洙曰：楚詞：“搴芙蓉𠔃木末。”"
                },
                {
                    "paragraph": "影動倒景搖瀟湘。",
                    "zhushu": "洙曰：郊祀志：“登遐倒景。”注：“在日月之上反照，故其影倒也。”○趙曰：言瀟湘，言韓在岳陽也。"
                },
                {
                    "paragraph": "星宫之君醉瓊漿，",
                    "zhushu": "洙曰：楚詞：“搖漿密勺實羽觴，萃酌旣陳有瓊漿。”"
                },
                {
                    "paragraph": "羽人稀少不在傍。",
                    "zhushu": "趙曰：楚辝：“仰羽人於丹丘。”"
                },
                {
                    "paragraph": "似聞昨者赤松子，恐是漢代韓張良。昔隨劉氏定長安，帷幄未改神慘傷。",
                    "zhushu": "洙曰：張良，其先韓人也。髙祖立䔥相國，良乃稱曰：“家丗相韓，及韓滅，不爱万金之資，爲韓仇強秦，天下震動。”今以三寸舌爲帝者師，封万戸，位列矦，此布衣之極，於良足矣。願弃人間事，欲從赤松子遊耳。乃斈道，欲輕㪯。○師古曰：“赤松子，仙人號也。神農時爲雨師。髙祖曰：‘運籌帷幄之中，決勝千里之外，吾不如子房。’”"
                },
                {
                    "paragraph": "國家成敗吾豈敢，色難腥腐飡風香。",
                    "zhushu": "洙曰：鮑明逺：“何時與汝曹啄腐共吞腥。”○趙曰：神仙傳：“壷公留費長房於羣虎之中，長房不恐。又内石室中，頭上有大石，茅繩懸之，諸虵嚙繩欲断，長房不移。公往撫之曰：‘可教矣。’又命噉溷，𦤀惡非常，長房色難之。公乃歎而謝遣之，曰：‘子不得仙也，今以子爲地主。’”"
                },
                {
                    "paragraph": "周南留滯古莫惜，",
                    "zhushu": "洙曰：太史公留滯周南。○趙曰：又以太史公比之。"
                },
                {
                    "paragraph": "南極老人應壽昌。",
                    "zhushu": "洙曰：春秋元命苞曰：“老人星，治平則見，見則主壽。”"
                },
                {
                    "paragraph": "美人胡爲隔秋水，焉得置之貢玉堂？",
                    "zhushu": "師曰：令韓注隱岳陽，効張良之所爲，故甫云“色難腥腐飡風香”。昔太史公留滯周南之地，注見貶於岳陽，何其太史公是以爲之痛惜。南極星中有老人星，見則主壽，以應治平。甫以注隱南方，此之老人星，嘆其不見也。於末章則又云“美人胡爲隔秋水”，欲得此美德之人，貢之玉堂，以輔天子，不宜隱于此也，所以甚惜注之不用。",
                    "type": 2
                },
                {
                    "paragraph": "暮秋枉裴道州手札率爾遣興寄近呈蘇渙侍御",
                    "zhushu": "",
                    "type": 2
                },
                {
                    "paragraph": "乆客多枉友朋書，素書一月凡一束。",
                    "zhushu": "蘇曰：王价避居逺郊，一月之中得親知書，僅成一束。但虚訶寒温而已，空煩眼力，使人厭接，又倦回荅。○趙曰：古詩云：“客從南方來，中有尺素書。”"
                },
                {
                    "paragraph": "虚名但蒙寒温問，泛愛不救溝壑辱。",
                    "zhushu": "洙曰：言友朋之書雖多，但蒙寒温之問，而不足拯憂也。○趙曰：晉王獻之嘗與兄徽之、操之詣謝安，三兄多言俗事，獻之寒温而已。孟子云：志士不忘在溝壑。"
                },
                {
                    "paragraph": "齒落未是無心人，舌存恥作窮途哭。",
                    "zhushu": "洙曰：張儀從楚相飲，相亡璧，門下意張儀盗璧，共笞掠之。妻曰：“子母讀書游說，安得此辱？”儀曰：“視吾舌在不？”妻𥬇曰：“舌在。”儀曰：“足矣。”阮籍遇窮途則哭。"
                },
                {
                    "paragraph": "道州手札適復至，紙長要自三過讀。盈把那須滄海珠，",
                    "zhushu": "夢符曰：右按唐書：“閻立本謂狄仁傑曰：‘君可謂滄海遺珠矣。’”○趙曰：王筠於書三過五抄。"
                },
                {
                    "paragraph": "入懷本𠋣崑山玉。",
                    "zhushu": "洙曰：言得裴書，勝珠之盈把，𠋣裴如崑山王也。○蘇曰：丗說：“毛曽與夏侯玄共坐，時人謂蒹葭𠋣王樹也。”"
                },
                {
                    "paragraph": "撥弃潭州百斛酒，",
                    "zhushu": "洙曰：歩兵厨中貯酒數百斛。"
                },
                {
                    "paragraph": "蕪没瀟岸千株菊。使我晝立煩兒孫，令我夜坐費燈燭。",
                    "zhushu": "洙曰：言得書而有所思也。○趙曰：煩兒孫者，煩其侍立也。"
                },
                {
                    "paragraph": "憶子初尉永嘉去，",
                    "zhushu": "鄭曰：永嘉，温州縣。"
                },
                {
                    "paragraph": "紅顔白面花映肉。軍符侯印取豈遲，紫燕緑耳行甚速。",
                    "zhushu": "洙曰：言負超軼之材也。○趙曰：言初爲尉之少年，而材之俊逸。軍府則爲節度使；印則封侯矣。紫燕，文帝良馬名。緑耳，則列子：“周穆王駕八駿之馬，而左緑耳。”"
                },
                {
                    "paragraph": "聖朝尚飛戰𨷖塵，濟丗宜引英俊人。",
                    "zhushu": "洙曰：兵革未息，宜薦才引士，以濟斯丗也。"
                },
                {
                    "paragraph": "𥠖元愁痛㑹蘇息，夷狄跋扈徒逡巡。",
                    "zhushu": "洙曰：如用得其人，則𥠖民蘇而夷狄服也。○趙曰：徒逡廵者，言其空自遷延，不乆掃蕩也。"
                },
                {
                    "paragraph": "授龯築壇聞意旨，",
                    "zhushu": "洙曰：晉禮志：“漢魏故事，遣將出征，符節即授節龯於朝堂。漢髙築壇拜韓信。聞意旨，言當與此事也。”"
                },
                {
                    "paragraph": "頽綱漏網期彌綸。",
                    "zhushu": "洙曰：勉興滯𥙷廢也。"
                },
                {
                    "paragraph": "郭欽上書見大計，",
                    "zhushu": "洙曰：于寳著論，思郭欽之謨。而誤我戎狄之有釁。御史大夫郭欽言：“戎狄強獷，歷丗爲患。今西北方戎狄雜居，恐百代之後爲患，宜及平呉之功，以復上郡。”帝不許。"
                },
                {
                    "paragraph": "劉毅荅詔驚群臣。",
                    "zhushu": "洙曰：晉武甞顧謂劉毅曰：“朕方漢之何如主？”對曰：“桓、靈也。”帝曰：“朕克己爲理，方之桓、靈，不亦甚乎？”對曰：“桓、靈賣官，錢入公府，陛下賣官，錢入私門。”以此言則知也。"
                },
                {
                    "paragraph": "他日更僕語不淺，",
                    "zhushu": "洙曰：儒行：“孔子對魯哀公曰：‘遽數之不能終其物，悉數之乃留，更僕未可終也。’”注：“僕，太僕也。君燕朝則正位掌擯相。更之者，爲乆將倦，故使之相代也。”"
                },
                {
                    "paragraph": "明公論兵氣益振。",
                    "zhushu": "鄭曰：振，之人切。○洙曰：益振，益壯也。"
                },
                {
                    "paragraph": "傾壷簫管黒白髮，",
                    "zhushu": "洙曰：黒，一作“理”。言得書而愁去，白髮再黒。"
                },
                {
                    "paragraph": "儛劒霜雪吹靑春。",
                    "zhushu": "洙曰：項莊舞劒。儛與舞同。"
                },
                {
                    "paragraph": "宴筵曽語蘇季子，後來傑出雲孫比，",
                    "zhushu": "洙曰：蘇秦，字季子。徐穉傳：“角立傑出。”爾雅：“雲孫。”○趙曰：爾雅：“七丗孫曰雲孫。故自季子至侍御，取其最逺者言之。”"
                },
                {
                    "paragraph": "茅齋定王城郭門，藥物楚老漁商市，",
                    "zhushu": "趙曰：定王城乃潭州。漁商市亦潭州之地。"
                },
                {
                    "paragraph": "市北肩輿毎聮袂，郭南抱瓮亦隱几。",
                    "zhushu": "鄭曰：隱，於靳切。○洙曰：抱瓮，見汲井𡻕榾榾注。莊子齊物論：“南郭子綦隱几而卧。”"
                },
                {
                    "paragraph": "無數將軍西第成，",
                    "zhushu": "洙曰：衛靑傳：“上爲青治第，令視之，曰：‘匈奴未滅，無以家爲。’”○趙曰：後漢：“馬融爲大將軍西第頌，頗爲正直所羞。舊注引衛靑治第事，非是。”"
                },
                {
                    "paragraph": "早作丞相東山起。",
                    "zhushu": "洙曰：謝安起於東山也。○趙曰：班固：“山東出相。舊注作東山使，引謝安事，非是。公亦何拘於西對東邪？”"
                },
                {
                    "paragraph": "鳥雀苦肥秋粟菽，蛟龍欲蟄寒沙水。",
                    "zhushu": "洙曰：鳥雀方得時，而蛟龍退藏，甫自喻也。○蘇曰：漢末兵戈蝟起，鹿門隱公歎曰：“秋稔菽栗，鳥雀甚肥，而鸞鳳何卒焉？”余讀此，莫不掩卷太息。又鮑宰云：“鸞鳯棲荆艾，蛟龍蟄寒水。言小人昇騰，君子淹滯，不見用也。”○趙曰：上句以比無功受禄，下句又以比賢材之潜藏。"
                },
                {
                    "paragraph": "天下鼔角何時休？陣前部曲終日死。",
                    "zhushu": "洙曰：部曲，隊伍也。○趙曰：傷時干戈之未息，以引下句，激昂二公之致功名也。"
                },
                {
                    "paragraph": "附書與裴因示蘇，此生已媿須人扶。致君堯舜付公等，早據要路思捐軀。",
                    "zhushu": "帥曰：溝壑，言失所泛愛。謂禮數雷同，但止於寒温之問，故不救溝壑辱也。丗說：“毛曽與夏玄共坐，時人謂之蒹葭𠋣玉樹。”唐書：“狄仁傑滄海遺珠。”珠玉，喻道州手札也。昔阮歩兵厨中貯酒數百斛，甫得書，有所懷思，不暇飲酒泛菊，故撥弃蕪没也。長者坐，少者立。晝立煩兒孫，夜坐費燈燭。言日夜思之而忘食息也。永嘉，温州。紫燕、緑耳，良馬也。道州負超逸之才，其視軍符侯印，取之若其甚速，豈困於永嘉一尉乎？夷狄，指禄山。言聖朝得人則民安冦平，雖禄山跋扈不臣，復何慮哉！頽綱漏網，言政刑彫弊，頼道州經綸以禆𥙷之。郭欽、劉毅皆以喻道州昔當抗䟽直言，他日必爲帝所禮遇。黒白髮，言得裴書髮更黒，和氣襲人，故云“吹靑春”。甫與道州㑹間嘗談蘇侍御，故以侍御爲蘇秦。雲孫，雲孫，逺孫也。楚定王都荆州時，甫茅齋在郭門之外，毎抱甕灌畦，或隱几而坐，比之南郭子綦也。武帝征匈奴，衛靑、霍去病皆立功，帝賜第宅無數。軍西第成，言將師平禄山、思明之亂，皆富貴也。唯兾裴、蘇早起以爲丞相，故云“東山起”。鳥雀苦肥秋粟菽言小人貪位慕禄也。蛟龍欲蟄寒沙水言君子於此時反退藏也。須人扶，言衰老。要路，謂仕途之顯要者。",
                    "type": 2
                },
                {
                    "paragraph": "蘇大侍御渙靜者也旅于江側凡是不交州府之客人事都絶乆矣肩輿江浦忽訪老夫舟檝而已茶酒内余請誦近詩，肯吟數首才力素壯詞句動人接對明日憶其湧思雷出書篋几杖之外殷殷留金石聲賦八韻記異亦記老夫傾倒於蘇至矣",
                    "zhushu": "",
                    "type": 2
                },
                {
                    "paragraph": "龐公不浪出，",
                    "zhushu": "趙曰：後漢：“龐德公居峴山之南，未嘗入城府。”"
                },
                {
                    "paragraph": "蘇氏今有之。",
                    "zhushu": "洙曰：言亦不交州府也。"
                },
                {
                    "paragraph": "再聞誦新作，突過黃初詩。",
                    "zhushu": "趙曰：文帝爲魏太子，七子從之游，皆能詩。如謝靈運、江文通皆擬其作。黃初，文帝即位年號也。"
                },
                {
                    "paragraph": "乾坤幾反覆，",
                    "zhushu": "洙曰：幾，一作“垍”。"
                },
                {
                    "paragraph": "揚馬宜同時。",
                    "zhushu": "洙曰：司馬相如、揚雄，亦蜀人也。"
                },
                {
                    "paragraph": "今晨淸鏡中，勝食齋房芝。",
                    "zhushu": "洙曰：元封二年，芝生甘泉。齋房，歌云：“齋房産草，九莖蓮葉。”○趙曰：此蘇渙之詩，如房芝之可茹也。"
                },
                {
                    "paragraph": "余髮喜却變，白間生黒絲。",
                    "zhushu": "洙曰：生，一作“添”。○趙曰：變白爲黒，以聞其詩之故。"
                },
                {
                    "paragraph": "昨夜舟天接，",
                    "zhushu": "洙曰：接，一作“佞”。"
                },
                {
                    "paragraph": "湘娥簾外悲。百靈未敢散，",
                    "zhushu": "洙曰：言百靈聞誦詩而皆來也。"
                },
                {
                    "paragraph": "風破寒江遲。",
                    "zhushu": "洙曰：破，一作“波”。○趙曰：宗慤曰：“願乗長風，破萬里浪。”○師曰：昔龐德公不應州府辟命，未嘗入城郭。今蘇渙不交州府，頗有其風。黄初，魏文帝年號，指子建文集也。乾坤幾反覆言丗代遷變，而名終不歇，可與揚雄、司馬相如齊名於當時也。淸鏡中捐江上，勝食齋房芝言咀味新更過於靈芝也。“白間生黒絲”，甫與蘇論文，喜而髮爲之變，文有益於人如此。湘娥悲、百靈不散皆言聽詩而感動之也。",
                    "type": 2
                },
                {
                    "paragraph": "寄裴施州",
                    "zhushu": "",
                    "type": 2
                },
                {
                    "paragraph": "廊廟之具裴施州，",
                    "zhushu": "洙曰：潘安仁器非廊廟姿。"
                },
                {
                    "paragraph": "宿昔一逢無此流。金鍾大鏞在東序，",
                    "zhushu": "洙曰：禮樂之所在也。○夢符曰：右按，詩：“鼖鼔維鏞。”大鍾曰鏞。書曰：“天球河圖在東序。”鍾鏞以言至和所自出，東陽位也。"
                },
                {
                    "paragraph": "冰壷玉衡縣淸秋。",
                    "zhushu": "洙曰：氣宇之淸徹也。○夢符曰：右按，文選：“淸如玉壷冰。”書曰：“在琁璣玉衡，以齊七政。”玉衡，正天文之器，非特氣之淸也。"
                },
                {
                    "paragraph": "自從相遇減多病，三𡻕爲客寛邊愁。堯有四岳明至理，",
                    "zhushu": "洙曰：堯建四岳，以共治天下。"
                },
                {
                    "paragraph": "漢二千石眞分憂。",
                    "zhushu": "洙曰：漢宣帝曰：“與我共理者，惟良二千石乎？”"
                },
                {
                    "paragraph": "幾度寄書白鹽北，",
                    "zhushu": "洙曰：施州在白鹽山之北也。○趙曰：白鹽者，夔州之山。此裴使君寄書與公，義甚明也。舊注云施州在鹽山之北，非矣。其下句言蟠龍、銀鉤，以言其書也。"
                },
                {
                    "paragraph": "苦寒贈我靑羔裘。",
                    "zhushu": "洙曰：羔，一作“絲”。○蘇曰：沈約、牛元慶愛其文章，自解錦囊靑羔裘贈之。"
                },
                {
                    "paragraph": "霜雪廻光避錦䄂，蛟龍動篋蟠銀鈎。",
                    "zhushu": "洙曰：龍、蛇、銀鈎，皆字體也。言所惠之書，如龍蛇銀鉤，屈蟠交連。○趙曰：其如龍如蛇，今藏裴公銀鈎於其中，所以龍蛇動於篋也。"
                },
                {
                    "paragraph": "紫衣使者辭復命，再拜故人謝佳政。將老已失子孫憂，後來况接才華盛。",
                    "zhushu": "趙曰：言我將老而免憂子孫，無它，以後來之人相接，有裴君諸子才華之盛美矣。○師曰：東序，殷學也。金鍾大鏞，乃禮樂之器，言能文之以禮樂也。冰壷玉衡，言其淸和也。漢有二千石，有中二千石。二千石，其實一千四百四十石，不滿二千石也。中二千石，其實一千一百六十石，故謂之中二千石。漢宣帝曰：“與我共理者，惟良二千石乎？”甫以施州比堯之四岳、漢之二千石。施州在白鹽山之北，甫屢得其惠書與羔裘。霜雪回光避錦䄂，盖言裘也。龍蛇動篋蟠銀鈎。盖言書字躰勢也。紫衣使者辟復命，言朝廷必遣使辟召之也。",
                    "type": 2
                },
                {
                    "paragraph": "鄭典設自施州歸",
                    "zhushu": "宋曰：春秋時巴國界，秦昭王置黔中郡，梁改爲施州。",
                    "type": 2
                },
                {
                    "paragraph": "吾憐滎陽秀，冐暑𥘉有適。名賢愼出處，不肯妄行役。",
                    "zhushu": "洙曰：言其以義而動也。○師曰：出處，君子之大致，不可妄動。鄭公雖冒暑有適，盖以鄭子毎乏，是以南謁裴施州，亦有義動，不肯妄行役也。"
                },
                {
                    "paragraph": "旅兹殊俗逺，竟以屢空迫。",
                    "zhushu": "洙曰：顔淵屢空。"
                },
                {
                    "paragraph": "南謁裴施州，氣合無險僻。攀援懸根木，",
                    "zhushu": "鄭曰：援，于元切。"
                },
                {
                    "paragraph": "登頓入矢石。",
                    "zhushu": "洙曰：言險阻也。"
                },
                {
                    "paragraph": "青山自一川，城郭洗憂慼。",
                    "zhushu": "趙曰：公嘗有詩曰：“下視城郭消人憂。”"
                },
                {
                    "paragraph": "聽子話此邦，令我心恱懌。其俗則純朴，",
                    "zhushu": "蘇曰：魏人俗尚輕靡，趙人俗尚淳朴，楚人俗尚魚鹽。"
                },
                {
                    "paragraph": "不知有主客。温温諸侯門，禮亦如古昔。勑厨倍常羞，盃盤頗狼籍。",
                    "zhushu": "洙曰：言雖幽逺，而敬客之意不異於中華也。史滑稽傳：“履舄交錯，盃盤狼籍。堂上燭滅，主人留髠而送客。”"
                },
                {
                    "paragraph": "時雖屬䘮亂，事貴賞匹敵。",
                    "zhushu": "洙曰：賞，一作“當”。"
                },
                {
                    "paragraph": "中宵愜良㑹，裴鄭非逺戚。群書一萬卷，博渉供務𨻶。他日辱銀鉤，",
                    "zhushu": "洙曰：銀鉤，書也。言字躰交運勁屈如銀鉤然。"
                },
                {
                    "paragraph": "森踈見矛㦸。",
                    "zhushu": "夢符曰：右按北史：“李義深有當丗才用，而心險峭。時人語曰：‘矛㦸森森李義深。’”"
                },
                {
                    "paragraph": "倒屣喜旋歸，",
                    "zhushu": "洙曰：蔡邕倒屣而迎王粲。○趙曰：倒屣，不上鞋踵也。"
                },
                {
                    "paragraph": "畫地來所歷。",
                    "zhushu": "鄭曰：畫，去聲。"
                },
                {
                    "paragraph": "乃聞風土質，又重田疇闢。刺史似冦恂，列郡宜競借。",
                    "zhushu": "鄭曰：借，音迹。○洙曰：見權宜借冦恂注。"
                },
                {
                    "paragraph": "北風吹瘴癘，羸老思散策。",
                    "zhushu": "蘇曰：呉定：“臨危老拙，乆厭戎馬，思得散䇿林泉，遂此猿猱野性。”"
                },
                {
                    "paragraph": "渚拂蒹葭塞，",
                    "zhushu": "洙曰：塞，一云“寒”。"
                },
                {
                    "paragraph": "嶠穿蘿蔦羃。此身仗兒僕，髙興潜有激。孟冬方首路，",
                    "zhushu": "洙曰：顔延年：“改服飾徒侣。”首路跼險難。"
                },
                {
                    "paragraph": "強飯取崖壁。歎爾疲駑駘，汗溝血不赤。",
                    "zhushu": "洙曰：言非良馬也。○修可曰：馬援銅馬相法曰：“汗溝欲深長。”漢書曰：“大宛國多善馬，汗血。言其先天馬子也。”"
                },
                {
                    "paragraph": "終然備外飾，駕馭何所益？我有平肩輿，前途猶凖的。翩翩入鳥道，",
                    "zhushu": "師曰：鳥道，謂飛鳥之道，盖言髙險也。"
                },
                {
                    "paragraph": "庶脫蹉跌厄。",
                    "zhushu": "鄭曰：蹉，倉何切。跌，徒結切。",
                    "type": 2
                },
                {
                    "paragraph": "寄薛三郎中",
                    "zhushu": "",
                    "type": 2
                },
                {
                    "paragraph": "人生無賢愚，飄颻若埃塵。",
                    "zhushu": "蘇曰：丁固：“人生無賢與愚，百年之後，俱成糞壤。”又黄玘：“利名聚散，若風中埃塵，去來不足較輕重。”"
                },
                {
                    "paragraph": "自非得神仙，誰免危其身？與子俱白頭，役役常苦辛。",
                    "zhushu": "洙曰：役役，一作“没没”。"
                },
                {
                    "paragraph": "雖爲尚書郎，不及村野人。憶昔村野人，",
                    "zhushu": "蘇曰：馬融曰：“我軰仕塗不及村野之人，雞豚社飲，足以自樂。我輩區區塵土，豈有此况味。”"
                },
                {
                    "paragraph": "其樂難具陳。",
                    "zhushu": "趙曰：歡樂難具陳。"
                },
                {
                    "paragraph": "藹藹桑麻交，公侯爲等倫。天未厭戎馬，我輩本常貧。子尚客荆州，我亦滯江濵。峽中一卧病，瘧癘終冬春。春復加肺氣，此病蓋有因。早𡻕與蘇鄭，",
                    "zhushu": "洙曰：蘇、鄭，蘇源明、鄭䖍是也。"
                },
                {
                    "paragraph": "痛飲情相親。二公化爲土，嗜酒不失眞。",
                    "zhushu": "洙曰：蘇、鄭亦皆嗜酒。"
                },
                {
                    "paragraph": "予今委脩短，豈得恨命屯。聞子心甚壯，所過信席珍。",
                    "zhushu": "洙曰：席珍，席上之珍也。"
                },
                {
                    "paragraph": "上馬不用扶，毎扶必怒嗔。",
                    "zhushu": "洙曰：毎，一作“思”。"
                },
                {
                    "paragraph": "賦詩賔客間，揮灑動八垠。乃知蓋代手，",
                    "zhushu": "洙曰：可蓋覆當代也。漢書：“功業蓋代。”○蘇曰：李密蓋代手段，不可容易施呈也。"
                },
                {
                    "paragraph": "才力老益神。靑草洞庭湖，",
                    "zhushu": "洙曰：靑草、洞庭，皆湖名也。○鄭曰：二湖俱在巴陵。"
                },
                {
                    "paragraph": "東浮滄海漘。君山可避暑，",
                    "zhushu": "洙曰：君山在洞庭湖心。"
                },
                {
                    "paragraph": "况足采白蘋。子豈無扁舟，往復江漢津。我未下瞿塘，空念禹功勤。",
                    "zhushu": "洙曰：功，又作“力”。"
                },
                {
                    "paragraph": "聽說松門峽，吐藥攬衣巾。",
                    "zhushu": "趙曰：聞松門峽之好，則方喫藥而吐之，遽攬衣而思去。○鄭曰：松門峽，巴中地名。"
                },
                {
                    "paragraph": "髙秋却束帶，鼔柂視淸旻。鳯池日澄碧，濟濟多士新。餘病不能起，健者勿逡廵。",
                    "zhushu": "趙曰：健者，薛據也。紹勃然曰：“天下健者，豈惟董公。”"
                },
                {
                    "paragraph": "上有明哲君，下有行化臣。",
                    "zhushu": "洙曰：行化臣，謂承流宣化之大臣也。",
                    "type": 2
                },
                {
                    "paragraph": "奉贈射洪李四丈",
                    "zhushu": "",
                    "type": 2
                },
                {
                    "paragraph": "丈人屋上烏，人好烏亦好。",
                    "zhushu": "洙曰：詩：“瞻烏爰止，于誰之屋。”注：“冨人之屋，烏所集也。”○修可曰：尚書大傳曰：“武王登夏臺以臨殷氏。周公旦曰：‘臣聞之，愛其人者，愛其堂上烏。’”"
                },
                {
                    "paragraph": "人生意氣豁，不在相逢早。",
                    "zhushu": "洙曰：鄒陽傾蓋如故。○趙曰：北史李延夀叙傳載閻信謂其祖李曉之言曰：“古人相知，未必在早。”"
                },
                {
                    "paragraph": "南京亂初定，所向色枯槁。",
                    "zhushu": "趙曰：南京，成都府也。肅宗至德二年，以蜀郡爲南京。所謂亂初定，指言前年辛丑之𡻕。四月，劒南東川節度使段子璋反。五月，崔光逺擊斬之。"
                },
                {
                    "paragraph": "遊子無根株，茅齋付秋草。東征下月峽，挂席窮海島。",
                    "zhushu": "洙曰：謝靈運泛舟采石華，桂席拾海月。海賦：“維長綃，挂長席。”"
                },
                {
                    "paragraph": "萬里須十金，",
                    "zhushu": "晁曰：漢書：“百金，中人十家之産。”顔師古注：“古者一兩金直十千，十金則知爲百千。”"
                },
                {
                    "paragraph": "妻孥未相保。蒼忙風塵際，蹭蹬騏驎老。",
                    "zhushu": "洙曰：馬蹭蹬，失勢貌。"
                },
                {
                    "paragraph": "志士懷感傷，心胷已傾倒。",
                    "zhushu": "",
                    "type": 2
                },
                {
                    "paragraph": "奉酬薛十二丈判官見贈",
                    "zhushu": "",
                    "type": 2
                },
                {
                    "paragraph": "忽忽峽中睡，悲風方一醒。西來有好鳥，爲我下靑冥。",
                    "zhushu": "師曰：甫有渴疾，故忽忽不樂，至秋風稍蘇，故云“悲風方一醒”。西有崑崙山，王母與漢武帝相㑹于此，常有靑鳥爲使。甫以薛十二有仙姿，故以况之。"
                },
                {
                    "paragraph": "羽毛浄白雪，𢡖𣽃飛雲汀。",
                    "zhushu": "趙曰：晉道壹道人之言雪曰：“先集其慘澹也。”"
                },
                {
                    "paragraph": "旣蒙主人顧，舉翮唳孤亭。持以比佳士，及此慰揚舲。",
                    "zhushu": "洙曰：江淹詩：“蕭舲出郊際。”○趙曰：劉勰弥勒石像碑云：“似揚舲游水。”○髙曰：揚舲，行船也。"
                },
                {
                    "paragraph": "淸文動哀玉，",
                    "zhushu": "趙曰：此言佳士之文，淸如玉聲之哀，盖環佩之𩔖。舊注引卞和泣玉，非是。"
                },
                {
                    "paragraph": "見道發新硎。",
                    "zhushu": "洙曰：莊子：“屠牛坦刀刃若發新硎。”○唐曰：薛之善属文，復能知道，故云云。"
                },
                {
                    "paragraph": "欲學鴟夷子，",
                    "zhushu": "洙曰：貨殖傳：“范蠡浮江湖，改姓，適齊，爲鴟夷子。”注：顔師古曰：“自號䲭夷者，言若盛酒之鴟夷，多所容受，而可卷懷，與時張㢮。”陳遵傳曰：“自用如此，不如鴟夷也。”○趙曰：李賀昌谷詩：“刺促成幾人，好學鴟夷子。”盖用杜公今句也。"
                },
                {
                    "paragraph": "待勒燕山銘。",
                    "zhushu": "洙曰：竇憲勒銘燕然山，班固爲之銘。"
                },
                {
                    "paragraph": "誰重斷蛇劒？",
                    "zhushu": "洙曰：一云“口重斬邪劒。漢髙有斬蛇劒”。"
                },
                {
                    "paragraph": "致君君未聽。",
                    "zhushu": "洙曰：伊尹致君堯舜。○趙曰：此言利器，如漢朱雲所用之劒而未施，有致君之術業而君未用。舊注引漢髙斬蛇劒以爲證，大誤學者矣。"
                },
                {
                    "paragraph": "志在麒麟閣，",
                    "zhushu": "洙曰：見今代麒麟閣注。"
                },
                {
                    "paragraph": "無心雲母屏。",
                    "zhushu": "洙曰：後漢：“鄭弘爲太尉時，舉第五倫爲司空，班次在下。毎正朔朝見，弘曲躬自卑，上遂聽置雲母屏風，分隔其間，由此爲故事。”○師曰：昔范蠡號鴟夷子。鴟夷子乃韋囊也，可以盛酒，舒卷隨宜者似之。甫勉薛十二，莫學䲭夷子泛湖，當如竇憲立功勤。銘于燕然山，畫像麒麟閣。無徒若鄭洪爲帝寵眷，賜以雲母屏隔坐而已。"
                },
                {
                    "paragraph": "卓氏近新寡，豪家朱門扄。相如才調逸，銀漢㑹𩀱星。",
                    "zhushu": "洙曰：司馬相如初遊臨卭，臨卭之富人卓氏有女名文君，新寡，善琴，相如因以琴心桃之，遂爲夫婦。○晏曰：𩀱星，牛郎、織女也。"
                },
                {
                    "paragraph": "客來洗粉黛，日暮拾流螢。",
                    "zhushu": "晏曰：車㣧聚螢讀書，故云拾流螢。"
                },
                {
                    "paragraph": "不是無膏火，勸郎勤六經。老夫自汲澗，",
                    "zhushu": "蘇曰：孫芸銘石庵云：“稚子拾薪，老夫汳澗。細君緝紵，王術自汲澗泉煑茗。”"
                },
                {
                    "paragraph": "野水日泠泠。我歎黒頭白，君看銀印靑。",
                    "zhushu": "洙曰：見上露雨銀章澁注。"
                },
                {
                    "paragraph": "卧病識山鬼，",
                    "zhushu": "洙曰：九章有山鬼。"
                },
                {
                    "paragraph": "爲農知地形。",
                    "zhushu": "洙曰：相髙下，視肥磽，辨五種，君子不如老農。"
                },
                {
                    "paragraph": "誰矜坐錦帳，",
                    "zhushu": "洙曰：漢百官志：“郎官給錦悵。”"
                },
                {
                    "paragraph": "苦厭食魚腥。",
                    "zhushu": "蘇曰：梁鴻曰：“鴻，北人，乍到江南，苦厭魚鰕氣，風土不相宜，欲歸不能。”"
                },
                {
                    "paragraph": "東南兩岸坼，",
                    "zhushu": "孫曰：謂峽江也。"
                },
                {
                    "paragraph": "横水注滄溟。碧色忽惆悵，",
                    "zhushu": "洙曰：忽，一云“苦”。"
                },
                {
                    "paragraph": "風雷捜百靈。",
                    "zhushu": "洙曰：見滋山朝百靈注。"
                },
                {
                    "paragraph": "空中石白虎，",
                    "zhushu": "洙曰：石，一云“有”。"
                },
                {
                    "paragraph": "赤節引娉婷。自云帝里女，",
                    "zhushu": "洙曰：云，一云“季”。文選：“我天帝之季女。”"
                },
                {
                    "paragraph": "噀雨鳯皇翎。",
                    "zhushu": "洙曰：弄玉，帝女也，乗鳯皇仙去。○師曰：欒巴噀酒爲雨，故云噀雨。"
                },
                {
                    "paragraph": "襄王薄行跡，莫學冷如丁。",
                    "zhushu": "洙曰：丁，丁令威也。去家一十年，始一歸也。"
                },
                {
                    "paragraph": "千秋一拭淚，夢覺有微馨。",
                    "zhushu": "洙曰：見宋玉髙唐賦并神女賦云。"
                },
                {
                    "paragraph": "人生相感動，金石兩青熒。",
                    "zhushu": "洙曰：李廣射石虎没羽。揚子雲曰：“至誠則石金爲開。”選賦：“琳珉青熒。”"
                },
                {
                    "paragraph": "丈人但安坐，休辨渭與涇。",
                    "zhushu": "洙曰：無分清濁也。"
                },
                {
                    "paragraph": "龍蛇尚格𨷖，洒血暗郊坰。吾聞聦明主，治國用輕刑。",
                    "zhushu": "洙曰：尚德也。"
                },
                {
                    "paragraph": "銷兵鑄農器，今古𡻕方寧。文王日儉德，俊乂始盈庭。",
                    "zhushu": "洙曰：詩言：“濟濟多士，文王以寜。”言爲國當藉才也。"
                },
                {
                    "paragraph": "榮華貴少壯，豈食楚江萍。",
                    "zhushu": "洙曰：楚昭王度江，得一物，大如斗，色赤，以問孔子。孔子曰：“此萍實也。”○師曰：至誠則金石爲開。甫言薛丈以至誠相感動，能移此以感人主，使之輕刑銷兵，務從節儉，捜求賢俊，如是則天下不期治而自治。薛於此可以掇取榮華於年少之日，豈但如甫客寓荆楚而食萍實也哉。",
                    "type": 2
                },
                {
                    "paragraph": "貽華陽栁少府",
                    "zhushu": "鄭曰：華，胡化切。",
                    "type": 2
                },
                {
                    "paragraph": "繫馬喬木間，",
                    "zhushu": "趙曰：劉琨詩：“繫馬長松下。”"
                },
                {
                    "paragraph": "問人野寺門。",
                    "zhushu": "師曰：栁少府寓居于野寺，甫㝷訪之，故云云。"
                },
                {
                    "paragraph": "栁侯披衣𥬇，",
                    "zhushu": "蘇曰：苻堅見張育，育披衣出，喜曰：“何堅來矣！”欣然握手絶倒。"
                },
                {
                    "paragraph": "見我顔色温。並坐石堂下，",
                    "zhushu": "洙曰：一云“堂下石”。"
                },
                {
                    "paragraph": "俛視大江奔。火雲洗月露，",
                    "zhushu": "洙曰：火雲，旱雲也。○趙曰：東坡云：“火雲無時出，未受月露洗。”盖出於此。"
                },
                {
                    "paragraph": "絶壁上朝暾。",
                    "zhushu": "鄭曰：暾，他昆切，日始出。○洙曰：謝靈運：“早聞夕颷急，晚見日月暾。”○趙曰：謝靈運登石門最髙頂詩曰：“晨䇿咨絶壁。”"
                },
                {
                    "paragraph": "自非曉相訪，觸熱生病根。",
                    "zhushu": "洙曰：觸，冒也。○趙曰：晉程曉詩：“可怜褦襶子，觸𤍠生病根。”"
                },
                {
                    "paragraph": "南方六七月，出入異中原。老少多暍死，",
                    "zhushu": "鄭曰：暍，於歇切，傷熱也。○趙曰：𤍠病謂之暍。武王下車而扇暍。○蘇曰：暍，許葛反，𤍠貌。漢明帝徙河南人實河北老少，途中無水，暍𤍠死数百人。"
                },
                {
                    "paragraph": "汙踰水漿飜。",
                    "zhushu": "趙曰：丗說載：“鍾㑹、鍾毓見魏文帝。毓面有汗。帝問曰：‘何以汗？’對曰：‘兢兢皇皇，汗出如漿也。’”"
                },
                {
                    "paragraph": "俊才得之子，䈥力不辭煩。",
                    "zhushu": "鄭曰：䈥，舉欣切。○趙曰：俊才得柳少府，所以不辭䈥力之煩而往謁也。"
                },
                {
                    "paragraph": "指揮當丗事，",
                    "zhushu": "師曰：自此句以下，謂栁生負經綸之志，言及國家未寧，慷慨悲憂其義。氣士排帝閽。帝閽，天門也。觀柳生之義槩，可與知已者論，不可爲俗人道也。"
                },
                {
                    "paragraph": "語及戎馬存。涕淚濺我裳，悲氣排帝閽。",
                    "zhushu": "洙曰：思玄賦：“叫帝閽使闢扉𠔃，覩天皇于瓊宫。”"
                },
                {
                    "paragraph": "鬱陶抱長策，",
                    "zhushu": "洙曰：書：“鬱陶乎予心。”長䇿，良策者也。有良策而不見用，故鬱陶。"
                },
                {
                    "paragraph": "義仗知者論。吾衰卧江漢，但愧識璵璠。",
                    "zhushu": "洙曰：潘正叔：“寸晷惟寳，豈無璵璠。”言己之所識，止璵璠而已，以美柳侯也。"
                },
                {
                    "paragraph": "文章一小𠆸，於道未爲尊。",
                    "zhushu": "趙曰：後漢楊賜傳云：“造作賦說，以史篆小伎見寵於時。”"
                },
                {
                    "paragraph": "起余幸班白，因是託子孫。",
                    "zhushu": "趙曰：起余者，商也。言柳少府起發余於班白衰老之間，因此相見，而有子孫可託之幸也。"
                },
                {
                    "paragraph": "俱客古信州，",
                    "zhushu": "洙曰：夔，乃古信州也。○程曰：春秋時魚國，漢爲魚腹縣，梁、隋皆爲巴東郡，唐初改爲信州，又爲夔州，取夔國名之。”"
                },
                {
                    "paragraph": "結廬依毀垣。相去四五里，徑微山葉繁。時危挹佳士，况免軍旅喧。醉從趙女舞，歌鼔秦人盆。",
                    "zhushu": "洙曰：楊惲書：“家本秦地，能爲秦聲。婦趙女，雅善鼓琴瑟，酒後耳熱，仰天撫缶而呼嗚嗚。”李斯書：“隨俗雅化，佳冶窈窕，趙女不立於側也。夫擊甕、叩缶、彈筝、搏髀，而歌嗚嗚快耳者，真秦之聲也。”莊子：“鼔盆。”○趙曰：古稱燕歌趙舞。趙女出李斯傳“趙女立於側”。秦人盆者，又如李斯所謂“擊罋而叩缶”者，真秦聲也。盆即甕缶之変稱耳。而鼓盆則莊子“鼔盆而歌”也。舊注妄引楊惲傳爲雜矣。"
                },
                {
                    "paragraph": "子壯顧我傷，我驩兼淚痕。餘生如過鳥，故里今空村。",
                    "zhushu": "趙曰：張景陽詩：“忽如鳥過目。”○師曰：柳生年少，傷甫衰老，甫喜悲相半，故云“我驩兼涙痕”。餘生，殘年也。過鳥，言其疾甫，傷故郷經兵革後，唯空村而已。此生蹉跎，不獲一歸。",
                    "type": 2
                },
                {
                    "paragraph": "投簡成華兩縣諸子",
                    "zhushu": "",
                    "type": 2
                },
                {
                    "paragraph": "赤縣官曹擁材傑，",
                    "zhushu": "洙曰：十洲記：“神州赤縣。”"
                },
                {
                    "paragraph": "軟裘快馬當冰雪。長安苦寒誰獨悲？杜陵野老骨欲折。",
                    "zhushu": "洙曰：杜陵，屬京兆。"
                },
                {
                    "paragraph": "南山豆苗早荒穢，",
                    "zhushu": "洙曰：楊惲傳：“詩曰：‘田彼南山，蕪穢不治。種一石豆，落而爲萁。人生行楽耳，須冨貴何時。’”"
                },
                {
                    "paragraph": "青門𤓰地新凍裂。",
                    "zhushu": "洙曰：見往者東門𤓰注。"
                },
                {
                    "paragraph": "郷里兒童項領成，",
                    "zhushu": "洙曰：節南山：“四牡項領。”"
                },
                {
                    "paragraph": "朝廷故舊禮數絶。自然弃擲與時異，况乃踈頑臨事拙。飢卧動即尚一旬，",
                    "zhushu": "洙曰：劉公幹詩：“弥廣十餘旬。”"
                },
                {
                    "paragraph": "弊裘何啻聮百結。",
                    "zhushu": "洙曰：見女子衣百結注。"
                },
                {
                    "paragraph": "君不見空墻日色晚，此老無聲淚垂血。",
                    "zhushu": "",
                    "type": 2
                },
                {
                    "paragraph": "贈鄭十八賁",
                    "zhushu": "",
                    "type": 2
                },
                {
                    "paragraph": "温温士君子，",
                    "zhushu": "洙曰：前漢律歷志：“以銅有似士君子之行。言不爲燥𣺯寒暑変其莭，不爲風雨暴露改其形，介然有常也。”"
                },
                {
                    "paragraph": "令我懷抱盡。",
                    "zhushu": "師曰：詩云：“温其如玉。”鄭賁有温潤君子之德，使我得展尽厎藴，無有遺恨。"
                },
                {
                    "paragraph": "靈芝冠衆芳，安得闕親近。",
                    "zhushu": "趙曰：芝以比鄭。蓋靈芝人所喜見者，故不可闕於親近也。韓退之有云：“若鳯凰芝草淨，先覩之爲快。”"
                },
                {
                    "paragraph": "遭乱意不歸，竄身跡非隱。",
                    "zhushu": "洙曰：以避乱也。○趙曰：山濤：“吏非吏，隱非隱。”"
                },
                {
                    "paragraph": "細人尚姑息，",
                    "zhushu": "趙曰：礼記：“小人之爱人也以姑息。”○薖曰：小惠相濡潤，侮慢无所不至。"
                },
                {
                    "paragraph": "吾子色愈謹。髙懷見物理，識者安肯哂？卑飛欲何待？捷徑應未忍。",
                    "zhushu": "洙曰：不欲枉尺而直㝷也。○修可曰：張衡應間曰：“捷徑邪至，我不忍以投歩；于進容，我不忍歙扇。”又楚詞：“夫惟捷徑而窘歩。”盧藏用傳：“士大夫指嵩山、終南爲仕塗捷徑。”"
                },
                {
                    "paragraph": "示我百篇文，詩家一標凖。",
                    "zhushu": "蘇曰：屈平文詞，乃詩家標凖也。"
                },
                {
                    "paragraph": "覊離交屈宋，",
                    "zhushu": "洙曰：屈原、宋玉。"
                },
                {
                    "paragraph": "牢落值顔閔。",
                    "zhushu": "洙曰：顔淵、閔子騫。"
                },
                {
                    "paragraph": "水陸迷畏途，",
                    "zhushu": "洙曰：畏，一作“長”。"
                },
                {
                    "paragraph": "藥餌駐脩軫。",
                    "zhushu": "逸曰：言以丹薬延年也。"
                },
                {
                    "paragraph": "古人日已逺，靑史字不泯。",
                    "zhushu": "洙曰：古詩：“不泯並圖，青史盛德。”○夢符曰：右按應劭風俗通曰：“青史善著書。”即青史者，人姓名也。○趙曰：青史者，殺青竹簡之史也。江文通云：“俱啓丹青，並圗青史。”詩云：“靡囯不泯。”"
                },
                {
                    "paragraph": "歩趾詠唐虞，追隨飰葵堇。",
                    "zhushu": "洙曰：以堯舜之道自楽，而不以簞瓢爲慮也。"
                },
                {
                    "paragraph": "數盃資好事，異味煩縣尹。心雖在朝謁，力與願矛盾。抱病排金門，衰容肯爲敏？",
                    "zhushu": "洙曰：敏，不敏也。如左傳“魯人以爲敏”同。○師曰：衰老欲排金馬門，尤非本志也。",
                    "type": 2
                },
                {
                    "paragraph": "贈衛八處士",
                    "zhushu": "師曰：按唐史拾遺：“甫与李白、髙適、衛賔相友善，時賔年最少，号小友。今據杜詩贈衛八云‘昔别君未㛰’，知此詩乃贈衛賔乎？”",
                    "type": 2
                },
                {
                    "paragraph": "人生不相見，動如參與商。",
                    "zhushu": "洙曰：見送髙書記詩註。"
                },
                {
                    "paragraph": "今此復何夕？共此燈燭光。",
                    "zhushu": "洙曰：見今夕行注。一云“共宿此灯花”。"
                },
                {
                    "paragraph": "少壯能幾時？𩯭髮各已蒼。",
                    "zhushu": "洙曰：漢武帝秋風辝：“少壯幾時𠔃柰老何。”陶淵明帰去來：“寓形宇内復幾時。”○饒曰：蒼，老蒼也。"
                },
                {
                    "paragraph": "訪舊半爲鬼，驚呼𤍠中膓。",
                    "zhushu": "洙曰：魏文帝与呉質書：“昔年疾疫，親故多離其災，徐、陳、應、劉，一時俱逝，痛可言耶！昔日遊処，謂百年已分，可長共相保，何数年之間，零落畧尽，言之傷心。頃撰其遺文，都爲一集，觀其姓名，已爲鬼録，追思昔遊，猶在心目，而此諸子化爲糞壤，可復道哉！”○修可曰：孟子：“不得於君則𤍠中。”注：“心𤍠恐懼也。”○趙曰：此乃莊子内𤍠之義，蓋煎𤍠之謂也。"
                },
                {
                    "paragraph": "焉知二十載，重上君子堂。",
                    "zhushu": "趙曰：王仲宣詩：“髙㑹君子堂。”"
                },
                {
                    "paragraph": "昔别君未婚，兒女忽成行。怡然敬父執，",
                    "zhushu": "直方曰：曲礼：“見父之執，不謂之進，不敢進。”"
                },
                {
                    "paragraph": "問我來何方？問荅未及已，兒女羅酒漿。",
                    "zhushu": "洙曰：兒女，一作“驅兒”。○何曰：詩：“可以挹酒漿。”○蘇曰：郭育見戴逵，使羅酒漿。兒女進果餒。"
                },
                {
                    "paragraph": "夜雨剪春韮，",
                    "zhushu": "蘇曰：郭林宗見友人，夜冒雨剪韮作炊飯，今洛汭人皆効之。○薛曰：右按南史：“周顒春初早韭。”"
                },
                {
                    "paragraph": "新炊間黄粱。",
                    "zhushu": "洙曰：陶隱居曰：“黄粱本出青、兾，穗大毛長，殻米俱麄於白粱，食之比它榖最益脾。”○修可曰：王儉問周顒曰：“山中何者爲最勝？”曰：“春𥘉早韮，秋未晚菘。”○趙曰：見主人意慇懃而眞也。"
                },
                {
                    "paragraph": "主稱㑹面難，",
                    "zhushu": "洙曰：張平子賦：“主稱露未晞。”曹子建詩：“主稱千金壽。”古詩：“㑹面安可知。”"
                },
                {
                    "paragraph": "一舉累十觴。十觴亦不醉，",
                    "zhushu": "洙曰：一作“千觴亦不醉”。"
                },
                {
                    "paragraph": "感子故意長。明日隔山岳，丗事兩茫茫。",
                    "zhushu": "洙曰：曹頴逹詩：“㪯觴詠露斯。”○蘇曰：孔文㪯：“百觴亦不醉。”○梅曰：李牧曰：“呉將軍飲数十觴，未見有醉容。”",
                    "type": 2
                },
                {
                    "paragraph": "贈蘇四徯",
                    "zhushu": "",
                    "type": 2
                },
                {
                    "paragraph": "異縣昔同遊，各云猒轉蓬。",
                    "zhushu": "洙曰：古詩：“爲客若轉蓬。”言如蓬之隨風，無所定止也。"
                },
                {
                    "paragraph": "别離已五年，尚在行李中。",
                    "zhushu": "洙曰：左傳：“秦晉圍鄭，燭之武夜見秦伯，曰：‘若舎鄭以爲東道主，行李之往來，供其困乏。’”注：“行李，使人。”"
                },
                {
                    "paragraph": "戎馬日衰息，乗輿安九重。",
                    "zhushu": "洙曰：天子之門九重。乗輿，天子所乗輿。時京師𥘉復，天下漸平也。○趙曰：以車駕嘗因吐蕃䧟京師而幸陜，今稍平定，復還長安，爲九重之安矣。"
                },
                {
                    "paragraph": "有才何棲棲，將老委所窮。",
                    "zhushu": "趙曰：公毎自負矣，故不以言才爲嫌。微生畒云“丘何爲是棲棲者欤？”"
                },
                {
                    "paragraph": "爲郎未爲賤，",
                    "zhushu": "洙曰：徯爲宣義郎，子美檢校工部貟外郎，非以階官也。後篇云“雖爲尚書郎”，可以證矣。"
                },
                {
                    "paragraph": "其柰疾病攻。子何面䵩黒，焉得豁心胷。",
                    "zhushu": "趙曰：指言蘇徯也。列子云：“面目黧黒。”"
                },
                {
                    "paragraph": "巴蜀倦剽劫，下愚成土風。",
                    "zhushu": "洙曰：崔旰之乱也。"
                },
                {
                    "paragraph": "幽、葪已削平，",
                    "zhushu": "洙曰：禄山所節鎮処也。"
                },
                {
                    "paragraph": "荒徼尚彎弓。",
                    "zhushu": "洙曰：時思明未平。○趙曰：安史之乱雖已削平，而猶有盗賊也。"
                },
                {
                    "paragraph": "斯人脫身來，豈非吾道東。",
                    "zhushu": "洙曰：儒林傳：“𥘉，梁項生從田何受易。丁寛爲項生從者，讀易精敏，材過項生，遂事何。斈成，何謝寛。寛東帰，何謂門人：‘受易以東矣。’”○師古曰：“言丁寛得其法術以去。”後漢：“鄭玄斈於馬融，辝帰。融喟然謂門人曰：‘鄭生今去，吾道東矣。’”"
                },
                {
                    "paragraph": "乾坤雖寛大，所適裝嚢空。肉食哂菜色，少壯欺老翁。",
                    "zhushu": "洙曰：傷時情以肥癯爲輕重也。○蘇曰：吕安謂嵆康曰：“我輩稍有菜色，反爲肉食軰所哂，徒知其外而不知内也。”周澤謂諸齋郎曰：“若有少壯，不可欺老翁。翁胃中有書万餘卷，若輩未到此田地。”諸人皆慚悚，无一語對。"
                },
                {
                    "paragraph": "况乃主客間，古來偪側同。君今下荆楊，",
                    "zhushu": "趙曰：言時之寛舒，則寛舒同；時之偪側，則偪側同。公詩有偪側行。"
                },
                {
                    "paragraph": "獨帆如飛鴻。二州豪俠場，人馬皆自雄。一請甘飢寒，再請甘養蒙。",
                    "zhushu": "洙曰：養蒙，欲其晦迹以自全也。",
                    "type": 2
                },
                {
                    "paragraph": "君不見簡蘇徯",
                    "zhushu": "",
                    "type": 2
                },
                {
                    "paragraph": "君不見，道邊廢弃池？君不見，前者摧折桐？百年死樹中琴瑟，",
                    "zhushu": "洙曰：蔡邕取㸑下桐爲琴。○趙曰：異苑載：“呉平在勾章，州門外怱生一株桐，上有謡歌之声。平𢙣而斫。其後，桐自迁立於故根上。又聞歌声曰：‘死樹今更青，呉平追當帰。’桐材所以爲琴瑟，今言死樹猶可爲之，譬士終有用也。舊注所引者非。”"
                },
                {
                    "paragraph": "一斛舊水藏蛟龍。",
                    "zhushu": "洙曰：積水成淵，蛟龍生焉。○趙曰：以譬士當守所養也。"
                },
                {
                    "paragraph": "丈夫蓋棺事始定，",
                    "zhushu": "洙曰：古詩：“蓋棺事乃已。”言死而後已也。○蘇曰：劉毅：“丈夫兒蹤跡不可㝷常，便混羣小中，蓋棺事方定矣。”"
                },
                {
                    "paragraph": "君今幸未成老翁，",
                    "zhushu": "趙曰：魏文帝与呉質書云：“已成老翁，但未白頭耳。”"
                },
                {
                    "paragraph": "何恨憔悴在山中。深山窮谷不可處，霹靂魍魎兼狂風。",
                    "zhushu": "洙曰：兼，一作“并”，一作“因”。○蘇曰：鮑休清溪賦：“霹靂破石，狂風驚林。”",
                    "type": 2
                },
                {
                    "paragraph": "贈李白",
                    "zhushu": "",
                    "type": 2
                },
                {
                    "paragraph": "二年客東都，所歷猒機巧。",
                    "zhushu": "彦輔曰：東都，洛陽也。前漢地理志：“周人之失，巧僞趍利。”○余曰：葛屦詩：“其民機巧趍利。”"
                },
                {
                    "paragraph": "野人對羶腥，",
                    "zhushu": "彦輔曰：潘岳秋㒷賦序：“僕野人也。”杜亦自謂爲郊野人耳。周礼注：“犬腥羊羶。”離騷九章曰：“腥臊並御，芳得薄兮。”"
                },
                {
                    "paragraph": "蔬食常不飽。",
                    "zhushu": "趙曰：此意似雖日見羶腥之物，而其食猶未厭乎藜藿，所以對之而増媿，則甫之貧困無資可見矣。"
                },
                {
                    "paragraph": "豈無靑精飯，使我顔色好。",
                    "zhushu": "洙曰：梁書安成康王秀傳：“兩韓之孝友純深，庾郭之形骸枯槁。或䂊飯菁羹，惟日不足；或葭牆艾席，樂在其中。”○田曰：陶隱居登眞隠訣載：“太極眞人靑精乾石䭀飯。”注云：“以南燭草煑汁漬米爲之。”彭祖云：“大宛有青精光生淸靈眞人。”眞誥云：“霍山有道士鄧伯元者，受靑精石飯之法。”"
                },
                {
                    "paragraph": "苦乏大藥資，",
                    "zhushu": "脩可曰：丹書怉丹山人大藥證云：“夫大藥者，須錬砂中录，能取鈆裏金黃芽爲根蔕，水火錬功深。”○彦輔曰：洞仙傳：“晉中興以來，名山道士合大藥得仙者甚衆。”"
                },
                {
                    "paragraph": "山林跡如掃。",
                    "zhushu": "洙曰：魏文帝㳺仙詩：“与我一丸藥，光耀有五色。服藥四五日，胷臆生羽翼。”○趙曰：四句通義，離爲兩端，則語意不相接。蓋詩人不以文害辭，以靑精飯可謂之大藥矣。眞誥云：“霍山有道者鄧伯元，受靑精石飯之法，内見五臟，色如嬰孺。豈不謂之大藥乎？而靑精飯法，其所用之物，如以南燭草木葉煑取汁，浸漬稻米炊之。”張君房云：“青稻米如䂊章西山靑米，呉越靑龍稻草是也。”此亦費㝷討，不以謂之大藥資乎？○彦輔曰：北山移文曰：“乍低枝而掃跡。”○師曰：李白將爲梁宋之遊，甫作此詩贈之。東都，洛陽也。唐初都長安，後都洛陽。東都自安史再䧟之後，民物貧窘，故幾巧趍利，風俗浮薄。甫二年客居于此，覩兹機巧之俗，甚厭惡之，傷昔日之不然也。羶腥謂兵後東都居民肝䐉塗地，風揚羶腥之氣。野人，甫自稱也。蔬食不飽謂物踊貴。青精，神仙之所服食，有黄精，有靑精。色黄者爲黄精，色靑者爲靑精，亦若天黄、地黄、人黄也。本只是一種，根浮于上者爲天黄，沉于下者爲地黄，生于中者爲人黄。靑精食之旣乆，能益人顔色，長年却老。藥有大有小，僊亦有小大也。有天仙，有地仙。藥有丹砂，黄金爲藥之上者，故云大藥。甫旣客居東都，無大藥之資，將隱于山林，求靑精食之，亦可以駐顔色。柰何山林人迹如掃，謂兵火之後，絶無人煙故也。蓋歎東都之不可居。"
                },
                {
                    "paragraph": "李侯金閨深，",
                    "zhushu": "鮑曰：白嘗供奉翰林，故云。○洙曰：江文通别賦：“金閨之諸彦，蘭臺之群英。”注：“金閨，金馬門也。”謝玄暉出尚書省詩：“旣通金閨籍。”○彦輔曰：按李陽冰作白集序云：“天子賜金閨。”"
                },
                {
                    "paragraph": "脫身事幽討。",
                    "zhushu": "鮑曰：本傳：“白自知不爲親近所容，求還山，帝賜金帶放還。”○趙曰：李白宜通籍金閨，以不得，遂浮遊四方，此爲事幽討也。○彦輔曰：漢項羽問張良曰：“沛公安在？”曰：“脫身去，間至軍。”白就從祖陳留採訪使彦允，請北海髙天師授道籙。"
                },
                {
                    "paragraph": "亦有梁宋遊，",
                    "zhushu": "洙曰：任彦升令云：“客游梁朝，則聲華籍甚。顔延年北使洛，塗出梁宋郊。”○鮑曰：白時得還，与公同在洛，將適梁宋也。後在梁亦与公同遊，故遣懷詩云：“昔我遊関中，得梁孝王都。憶与髙李輩，論交入酒爐。”○趙曰：梁謂汴州，今之東京；宋謂宋州，今之南京也。○鄭曰：梁，古犬梁，今汴京也。宋，古𣏌國，今應天府是也。"
                },
                {
                    "paragraph": "方期拾瑶草。",
                    "zhushu": "江淹香爐峯詩：“瑶草正翕赩，玉樹信葱靑。”江淹曹植詩：“徙𠋣拾蕙草。”○蘇曰：東方朔与友人書曰：“不可使塵網名韁利鎻，怡然長嘯，脫去十洲三島，相期拾瑶草，呑日月光華，共輕舉爾。”○尹曰：江文通别賦：“惜瑶草之徒芳。”李善注曰：“髙唐賦序云：‘我帝之季女，名曰瑶姫，未行而亡，封于巫山之臺，精神爲草，寔曰靈芝。’山海經曰：‘姑瑶之山，帝女死焉，名曰女尸，化爲瑶草，其葉胥成，其華黄，其實如兎絲，服者媚於人。’”○趙曰：瑶草事雖出於山海經：“姑瑶之山，帝女死焉，化爲瑶草，服之者媚於人。”而瑶草字，江淹登廬山詩：“瑶草正翕赩。”别賦云：“惜瑶草之徒芳。”盖以仙境之物美言之耳。今子美正承江淹而用之也。○彦輔曰：沈佺期詩：“意欲拾靈草。”○師曰：漢時凡待詔者，必於金馬門。美生曰：‘彦’。李白嘗侍詔翰林，故云“金閨彦”。幽討謂窮討幽𧼈。梁宋即今之東京開封府是也。本魏地，號曰大梁。其地有香爐峰，神仙所居之迹。瑶草乃珊瑚樹之𩔖，仙家用以合丹藥服餌。時李白擺脫翰林之職，將以窮討幽𧼈，故爲梁宋之遊，拾瑶草以服食。蓋白之爲人放曠，不樂仕宦，有意於神仙，後以入水捉月，或者以爲戸解。",
                    "type": 2
                },
                {
                    "paragraph": "戲簡鄭廣文",
                    "zhushu": "䖍"
                },
                {
                    "paragraph": "兼呈蘇司業",
                    "zhushu": "源明",
                    "type": 2
                },
                {
                    "paragraph": "廣文到官舎，",
                    "zhushu": "洙曰：廣文事是醉時歌。"
                },
                {
                    "paragraph": "繫馬堂階下。",
                    "zhushu": "洙曰：繫，一作“置”。"
                },
                {
                    "paragraph": "醉即騎馬歸，",
                    "zhushu": "趙曰：山簡傳：“日暮倒載歸，酩酊無所知。時時能騎馬，倒着白接䍦也。”"
                },
                {
                    "paragraph": "頗遭官長罵。才名三十年，坐客寒無氊。",
                    "zhushu": "趙曰：唐史稱鄭䖍在官貧約，澹如也。乃引杜甫嘗贈以詩曰：“才名三十年，坐客寒無氊。”則知公之作眞詩史矣。"
                },
                {
                    "paragraph": "近有蘇司業，時時與酒錢。",
                    "zhushu": "洙曰：與，一作“乞”。○鄭曰：乞，丘旣切，又作“與”。○師曰：䖍始爲廣文館學士，性嗜酒，不治事，數爲官長所訶，怡然不以爲意。禄山反，䧟于賊，受禄山僞署。後竄歸，坐免官，故至貧窶。惟蘇源明重其才，時時給餉之。杜詩云：“得錢即相覔，沽酒不復疑。”盖謂此也。",
                    "type": 2
                },
                {
                    "paragraph": "戲贈友二首",
                    "zhushu": "",
                    "type": 2
                },
                {
                    "paragraph": "元年建巳月，",
                    "zhushu": "洙曰：肅宗去上元三年年號，止稱元年，月以斗建辰爲名也。○師曰：肅宗止稱元年，復以月建之辰稱月，蓋法上古之制也。年號自漢武帝方有之，甫特於此年以元年建巳月爲稱，記肅宗之立上古制，不然，何以謂之詩史乎？"
                },
                {
                    "paragraph": "郎有焦校書。自誇足膂力，能騎生馬駒。一朝被馬踏，脣裂板齒無。壯心不肯已，欲得東擒胡。",
                    "zhushu": "趙曰：公使魏武帝樂府云：“老𩦸伏櫪，志在千里。烈士暮年，壯心不已。”○師曰：胷腸之間曰膂。生馬駒，其馬未調習者。板，大齒也。仲尼嘗譏子路暴虎慿河，死而無悔，謂其好勇故也。此詩雖云諧戲，亦爲好勇者之戒。",
                    "type": 2
                },
                {
                    "paragraph": "元年建巳月，官有王司直。馬驚折左臂，骨折面如墨。",
                    "zhushu": "洙曰：國語：“望之如墨。”"
                },
                {
                    "paragraph": "駑駘漫染泥，何不避雨色。",
                    "zhushu": "師曰：觀此詩有“何不避雨色”之句，盖爲躁進者之戒云。"
                },
                {
                    "paragraph": "勸君休歎恨，未必不爲福。",
                    "zhushu": "洙曰：此詩所諷近白居昜新豊折臂翁。○趙曰：淮南子云：“塞上翁馬亡入胡，人皆弔之，曰：‘何知非福？’居數月，其馬引胡駿馬而歸，人皆賀之，曰：‘何知非禍？’及家冨馬良，其子好騎，墮而折躰，人又弔之，曰：‘何知非福？’居一年，胡人大入，丁壯戰死者十九，其子獨以跛故，父子得獲相保。舊注引居易新豊折臂翁，穿鑿矣。”"
                }
            ]
        },
        {
            "name": "簡寄中",
            "paragraphs": [
                {
                    "paragraph": "簡寄中",
                    "zhushu": "",
                    "type": 1
                },
                {
                    "paragraph": "律詩十三首",
                    "zhushu": "",
                    "type": 2
                },
                {
                    "paragraph": "秋日夔府詠懷奉寄鄭監審李賔客之芳一百韻",
                    "zhushu": "",
                    "type": 2
                },
                {
                    "paragraph": "絶塞烏蠻北，",
                    "zhushu": "洙曰：雋州以西有蛮，號烏白。"
                },
                {
                    "paragraph": "孤城白帝邊。",
                    "zhushu": "洙曰：公孫述更魚復縣爲白帝城。"
                },
                {
                    "paragraph": "飄零仍百里，",
                    "zhushu": "蘇曰：吴靖爲長沙令，一日自嘆曰：“讀五車書，辛勤十年，不得綴鴛鴦班髮白，蹤跡飄零，尚爲百里，陶元亮復何人邪？”○趙曰：公自入中原、入蜀，又自蜀南下，可謂飄零矣。以病住雲安，今又移居於𧃍，故云“仍百里”。"
                },
                {
                    "paragraph": "消渇已三年。",
                    "zhushu": "洙曰：司馬相如有消渇病。"
                },
                {
                    "paragraph": "雄劒鳴開匣，",
                    "zhushu": "洙曰：雷煥得双劒於鄷城，劒有雌雄。"
                },
                {
                    "paragraph": "群書滿繫船。",
                    "zhushu": "洙曰：一云“所向皆窮轍，餘生且繫船”。"
                },
                {
                    "paragraph": "亂離心不展，",
                    "zhushu": "洙曰：詩：“亂離莫矣。不展，謂憂心如結也。”○趙曰：選詩：“所麻心莫展。”"
                },
                {
                    "paragraph": "衰謝日蕭然。",
                    "zhushu": "洙曰：名迹消泯也。"
                },
                {
                    "paragraph": "筋力妻孥問，",
                    "zhushu": "洙曰：一作“斍”。"
                },
                {
                    "paragraph": "菁華歳月遷。",
                    "zhushu": "洙曰：陶徴士誄：“菁華隱没，芳流渇絶。”注：“菁華，猶矣華也。”"
                },
                {
                    "paragraph": "登臨多物色，陶冶頼詩篇。",
                    "zhushu": "洙曰：登髙臨逺，多有景物，所以象其変態者，有詩以陶成之尓。陶，如陶者之𤥻埴。冶，如工冶之鎔鑄。○夢符曰：晉梁鍾嶸詩評曰：“阮嗣宗詩，其源出于小雅，无彫蟲之功，而懷詠之作，可以陶性靈，發幽思。”○趙曰：顔氏家訓言文章曰：“陶冶性靈，從容諷諌。”"
                },
                {
                    "paragraph": "峽束滄江起，巖排石樹圎。",
                    "zhushu": "趙曰：善本作“古”字，舊作“石樹”，非。"
                },
                {
                    "paragraph": "拂雲霾楚氣，",
                    "zhushu": "鄭曰：霾，謨皆切，風雨土。○泰伯曰：此句謂霧瘴之氣拂雲天也。"
                },
                {
                    "paragraph": "潮海蹴吴天。",
                    "zhushu": "趙曰：言江流朝宗于海，其勢蹴踏吴囯之天也。"
                },
                {
                    "paragraph": "煑井爲鹽速，",
                    "zhushu": "洙曰：蜀都賦曰：“濵以塩池。”注：“塩，巴東北新井縣水出也，如涌泉，可煑以爲塩。”"
                },
                {
                    "paragraph": "燒畬度地偏。",
                    "zhushu": "鄭曰：畬，詩遮切。度，逹各切。○洙曰：峽土瘠確，暖氣晚逹，故民燒地而耕，謂之火耕，亦謂之畬田。"
                },
                {
                    "paragraph": "有時驚疊嶂，",
                    "zhushu": "洙曰：沈休文詩：“山嶂逺重疊。”任彦升詩：“疊嶂易成響。”"
                },
                {
                    "paragraph": "何處覔平川。",
                    "zhushu": "洙曰：峽中无川也。"
                },
                {
                    "paragraph": "鸂䳵𩀱𩀱舞，獼猴壘壘懸。",
                    "zhushu": "洙曰：壘壘，重疊貌。○修可曰：孟陽七哀歌：“北芒何疊疊。”"
                },
                {
                    "paragraph": "碧蘿長似帶，錦石小如錢。",
                    "zhushu": "蘇曰：黄牛峽出錦石，圎如錢，上有五綵花紋。隋煬帝時，張异來獻，帝號曰春池叢玉。近丗詩云：“錦石來巫峽，春地開玉叢。”"
                },
                {
                    "paragraph": "春草何曽歇，",
                    "zhushu": "洙曰：謝靈運詩：“芳草亦未歇。”"
                },
                {
                    "paragraph": "寒花亦可憐。",
                    "zhushu": "洙曰：張景陽詩：寒花發黄彩。○師曰：夔地煖，春草寒花，四時不断，故云云。"
                },
                {
                    "paragraph": "獵人吹戍火，",
                    "zhushu": "趙曰：謂之戍火，則有屯戍在白帝城也。獵人至其上。"
                },
                {
                    "paragraph": "野店引山泉。",
                    "zhushu": "洙曰：峽民依山而居，故鮮水，常以竹引山泉而食。○師曰：自峽束滄江起至野店引山泉皆述𧃍風景也。"
                },
                {
                    "paragraph": "喚起搔頭急，",
                    "zhushu": "洙曰：西京雜記：“武帝過李夫人，就取玉簮搔頭。自此後宫搔頭皆用玉，價倍貴。觀此詩，搔頭乃抓頭也。何遜云：‘金粟裹搔頭。’”○趙曰：言寢睡之中，被人喚起，頭方煩痒，以簮搔頭，不停手而頗急。公自注：“何遜云：‘金粟裹搔頭。’以見搔頭字所出。”○師曰：喚起，鳥也。晨鳴之鳥，喚人睡起，因以得名。前輩詩云：“喚起䆫全曙，催㱕日未西。”東坡謂喚起、催帰，二鳥名。古人用事，後丗不知，多作虚字解釋，其失前賢之旨逺矣。"
                },
                {
                    "paragraph": "扶行幾屐穿。",
                    "zhushu": "洙曰：阮孚，字遥集，性好屐。客有詣孚，正見自蠟𡱪，因自嘆曰：“未幾，一生能着幾緉𡱪？”神色自閑暢。○趙曰：言旣睡起，爲人所扶而行，凡穿破幾𡱪，則其行往来之頻矣。公自著云：“諸阮云：‘一生能着幾𡱪？’”以見幾𡱪字所出也。○師曰：扶行，杖也。扶行遍歷，故屐齒穿。"
                },
                {
                    "paragraph": "兩京猶薄産，四海絶隨肩。",
                    "zhushu": "洙曰：公有田在韋、杜。絶隨肩，言无故舊也。"
                },
                {
                    "paragraph": "幕府𥘉交辟，",
                    "zhushu": "洙曰：蔡邕薦邊讓於何進曰：“幕府𥘉開，博選清英。”班固傳：“幕府新開，廣延群英。”"
                },
                {
                    "paragraph": "郎官幸備貟。",
                    "zhushu": "洙曰：公爲郎。俻貟，猶俻数，　　言不事事。○趙曰：嚴武東西川爲節使，辟公爲叅謀，故云交辟。時公爲尚書工部貟外郎。備貟，公自謂也。"
                },
                {
                    "paragraph": "𤓰時猶旅寓，",
                    "zhushu": "洙曰：莊八年：“斉侯使連稱、管至父戍葵丘，𤓰時而往，曰：‘及𤓰而代。’期戍，公問不至。請代，不許，故謀而作亂。”"
                },
                {
                    "paragraph": "萍泛若夤縁。",
                    "zhushu": "洙曰：謝靈運詩：蘋萍泛沉深。"
                },
                {
                    "paragraph": "藥餌虚狼籍，",
                    "zhushu": "洙曰：謝靈運詩：“薬餌情所止，衰疾忽在斯。”陸賈：“名声籍甚。”注：“言狼籍甚盛。”"
                },
                {
                    "paragraph": "秋風洒静便。",
                    "zhushu": "趙曰：便，平声。謝靈運詩：“還得静者便。”"
                },
                {
                    "paragraph": "開襟驅瘴癘，",
                    "zhushu": "洙曰：峽多嵐瘴，氣候蒸𣺯，故多瘴癘。憂愁鬱結者，易為所困，故開襟以驅之。○趙曰：王仲宣登楼賦：“向北風而開襟。”"
                },
                {
                    "paragraph": "明目掃雲煙。",
                    "zhushu": "洙曰：掃，一作“拂”。史：“明目張膽。”延年詩：“城闕生雲煙。”○蘇曰：魯粛：“雲煙掃尽，明目望逺。”"
                },
                {
                    "paragraph": "髙宴諸侯禮，",
                    "zhushu": "趙曰：赴藩侯之宴㑹，而感傷所聞之曲也。諸侯，謂唐之藩鎮。"
                },
                {
                    "paragraph": "佳人上客前。",
                    "zhushu": "洙曰：古詩：“主人爱上客。”"
                },
                {
                    "paragraph": "哀筝傷老大，",
                    "zhushu": "洙曰：魏文帝書：“哀箏順耳。”"
                },
                {
                    "paragraph": "華屋豔神仙。",
                    "zhushu": "洙曰：曹子建箜篌引：“空存華屋処，落落帰丘山。”謝靈運：“華屋非蓬居。”古詩：“金屋羅神仙。”"
                },
                {
                    "paragraph": "南内開元曲，",
                    "zhushu": "鄭曰：明皇所在。"
                },
                {
                    "paragraph": "常時弟子傳。法歌聲變轉，滿坐涕潺湲。",
                    "zhushu": "洙曰：都督栢中丞筵開，梨園弟子李仙奴歌。明皇雜録云：“天宝中，上命宫中女子数百人爲梨園弟子，皆居冝春北院。上素曉音律，時有馬仙期、李龜年、賀懷忠，皆洞知律度。安禄山自范陽入覲，亦獻白玉簫管数百事，皆陳於梨園，自是音響殆不𩔖人間。其後李龜年流廢江南，毎遇良晨勝景，爲人歌闋，座上聞之者，莫不掩泣而罷酒。有梨園法曲及霓裳曲，至今尚有。”"
                },
                {
                    "paragraph": "弔影夔州僻，",
                    "zhushu": "洙曰：言獨客𧃍州，旁无親舊，惟与影相弔而已。李令伯陳情表：“焭焭孑立，形影相弔。”"
                },
                {
                    "paragraph": "回腸杜曲煎。",
                    "zhushu": "洙曰：宋玉髙居賦：“口感心動，且回腸氣。”司馬迁書：“腸一日而九回。”○趙曰：公在長安，家于杜曲，故懷杜曲而回腸煎熬也。"
                },
                {
                    "paragraph": "即今龍廐水，莫帶犬戎羶。",
                    "zhushu": "洙曰：犬戎，吐蕃是也，謂䧟京師。○趙曰：兩京龍廐門，苑馬門也。謂水流苑門内，此公自注也。公不知中原消息，故深憂之，以今龍廐門邊之水，莫也，為犬戎所羶汚乎？"
                },
                {
                    "paragraph": "耿賈扶王室，",
                    "zhushu": "洙曰：耿賈，後漢二十八將耿弇、賈復也。論曰：“賈耿之洪烈，又翼扶王運。”"
                },
                {
                    "paragraph": "蕭曹供御筵。",
                    "zhushu": "洙曰：䔥曹之功，尊拱王室。○趙曰：旣憂吐蕃之羶汚，又思廟堂大臣有耿、賈、䔥、曹焉，可以伐叛而息兵矣。"
                },
                {
                    "paragraph": "乗威滅蜂蠆，",
                    "zhushu": "洙曰：左傳：“公卑邾，不設俻而禦之。”臧文仲曰：“君其无謂邾小，蠭蠆有毒，而况囯乎？”。"
                },
                {
                    "paragraph": "戮力効鷹鸇。",
                    "zhushu": "洙曰：左傳：“季文子使太史克對曰：‘先大夫臧文仲教行父事君之禮，行父奉以周旋，弗敢失墜。’曰：‘見有礼於其君者，事之，如孝子之養父母也；見无礼於其君者，誅之，如鷹鸇之逐鳥雀。’”又：“子産問然明爲政。”對曰：‘見不仁者，誅之，如鷹鸇之逐鳥雀也。’”"
                },
                {
                    "paragraph": "舊物森猶在，",
                    "zhushu": "洙曰：哀元年傳：“祀夏配天，不失舊物。”"
                },
                {
                    "paragraph": "凶徒惡未悛。",
                    "zhushu": "洙曰：左傳：“子家亦无悛志。”注：“悛，改寤。悛，且縁切，止也。”"
                },
                {
                    "paragraph": "國須行戰伐，人憶止戈鋋。",
                    "zhushu": "洙曰：言人厭兵革也。光武紀：“道未方古，亦止戈之武焉。”東都賦：“戈鋋彗雲。”注：“矛矟也。”"
                },
                {
                    "paragraph": "奴僕何知禮，恩榮錯與權。",
                    "zhushu": "洙曰：衛青傳：“青曰：‘人奴之生，得无笞罵即足矣。’”公孫洪傳賛曰：“衛青奮於奴僕。”言以恩而假奴僕以權，任人之失也。○蘇曰：公孫邈叱衛青曰：“尓奴僕庸夫也，焉知礼義。”青神色頓挫。○趙曰：言武夫悍卒有立功而蒙寵者，然公此句无所畏惮，言亦痛悼其弊出於中誠也。"
                },
                {
                    "paragraph": "胡星一彗孛，",
                    "zhushu": "洙曰：前漢天文志：“昂曰：‘旄頭，胡星也。’”張晏曰：‘彗，所以除舊布新也。孛，氣似彗也。’○趙曰：旄頭，胡星也。星妖所𦆑謂之彗，亦謂之孛。○師曰：胡星，指安史之亂。"
                },
                {
                    "paragraph": "黔首遂拘攣。",
                    "zhushu": "洙曰：秦本紀：“更民曰黔。”應劭曰：“黔，亦𥠖黒也。”鄒陽傳：“以其能越挛拘之語。”漢曹褒傳：“療拘挛難与圗始生。拘挛，猶拘束也。”潘安征西賦：“陋吾乆之拘挛。”"
                },
                {
                    "paragraph": "哀痛絲綸切，",
                    "zhushu": "洙曰：前漢西域傳賛：“武帝末年，遂弁輪臺之地，而下哀痛詔。”礼緇衣：“子曰：‘王言如絲，其出如綸。’”"
                },
                {
                    "paragraph": "煩苛法令蠲。",
                    "zhushu": "洙曰：前漢書云：“髙祖約法三章，蠲除煩苛。”"
                },
                {
                    "paragraph": "業成陳始王，",
                    "zhushu": "洙曰：詩七月：“陳王業也。言因時而変，陳王業之艱難，以警時君也。”○歐曰：言粛宗成中興之業。"
                },
                {
                    "paragraph": "兆喜出于畋。",
                    "zhushu": "洙曰：斉丗家：“太公望吕尚以漁釣奸周。西伯將出獵，卜之，曰：‘所獲非熊非驪，非虎非羆，所獲覇王之輔。’於是西伯獵，果遇太公望於渭陽，載与俱帰，立爲師。”"
                },
                {
                    "paragraph": "宫禁經綸密，台階翊戴全。",
                    "zhushu": "洙曰：梁竦傳：“宮省事宻，莫有知者。台堦事。”見建都詩注。"
                },
                {
                    "paragraph": "熊羆載吕望，鴻鴈美周宣。",
                    "zhushu": "洙曰：美其能勞來旋定安集。"
                },
                {
                    "paragraph": "側聽中興主，",
                    "zhushu": "洙曰：烝民：“宣王任賢使能，周室中興焉。”𩔰宗紀：“先帝受命中興。側聽，諦聽也。”"
                },
                {
                    "paragraph": "長吟不丗賢。",
                    "zhushu": "洙曰：王吉云：“欲治之主不丗出。”師古曰：“言有遇之不常出也。”杜延年、蒯通傳並云：“畧不丗出。”曹子建曰：“不丗之賢。”○趙曰：言王室中興，本乎得賢，而鄭、李乃所謂賢者，故吟詠而思之。選有永嘨長吟也。"
                },
                {
                    "paragraph": "音徽一柱數，",
                    "zhushu": "洙曰：梁劉孝綽江津寄劉之徽詩：“經過一柱觀，出入三休臺。”"
                },
                {
                    "paragraph": "道里下牢千。",
                    "zhushu": "洙曰：下牢関，在巫峽之南。○趙曰：公自注：“鄭在江陵，李在夷陵，一柱觀在荆州。”渚宮故事：“宋臨川王於羅公淵上立觀，甚大，而唯一柱，所以言江陵也。下牢関在峽州，所以言夷陵也。数通音問，故言数。相去千里，故云千也。”○師曰：一杜觀：上牢、下牢皆在夔峽。音徽一柱数言得李、鄭音書之頻数也。道里下牢千言鄭在江陵，李在夷陵，与子美相距凢千里，時不絶音問也。"
                },
                {
                    "paragraph": "鄭李光時論，文章並我先。隂何尚淸省，",
                    "zhushu": "梅曰：言其文清新而警省於人。"
                },
                {
                    "paragraph": "沈宋歘聮翩。",
                    "zhushu": "洙曰：隂、何、沈、宋，皆能文者，並見上注。○趙曰：以四子比鄭、李也。隂則隂鏗；何則何遜；沈則沈佺期；宋則宋之問。隂、何前代，而二公比之，彼尚清省，未爲冨艶。沈、宋近代，歘然追逐，与之相䏈翻也。○梅曰：聮翻，文疾速也。"
                },
                {
                    "paragraph": "律比崑崙竹，",
                    "zhushu": "洙曰：前漢律歷志：“黄帝使伶倫去大夏之西，崑崙之隂，取竹之嶰谷，断兩節間而吹之，以爲黄鍾之宫。”"
                },
                {
                    "paragraph": "音知燥濕絃。",
                    "zhushu": "洙曰：伯牙弹琴，意在山。子期曰：“巍巍乎！”志在水。子期曰：“蕩蕩乎。”子期死，伯牙遂絶絃。○修可曰：按劉孝標廣絶交論曰：“抚絃徽音，未逹燥𣺯変響；張羅沮澤，不睹鴻鴈髙飛。”又按韓詩外傳：“趙王曰：‘夫時有燥𣺯，絃有緩急，徽指推移，不可記也。’使者曰：‘臣詩借此以譬之。’故公有燥𣺯之句。”"
                },
                {
                    "paragraph": "風流俱善價，",
                    "zhushu": "洙曰：王衍、楽廣宅心事外，見重於時。天下言風流者，惟王、楽爲首。見晉書。"
                },
                {
                    "paragraph": "愜當乆忘筌。",
                    "zhushu": "趙曰：上四句以言三公之文章也。文賦：“誇目者尚奢，愜心者貴當。”王弼明象曰：“猶筌者所以在魚，得魚而忘筌也。”"
                },
                {
                    "paragraph": "置驛常如此，",
                    "zhushu": "洙曰：鄭當時，孝景時爲太子舎人。毎五日洗沐，常置驛馬長安諸郊，請謝賔客，夜以継日，至明旦，常恐不徧。師古曰：此謂長安城外四靣之郊耳。邑外謂之郊。"
                },
                {
                    "paragraph": "登龍蓋有焉。",
                    "zhushu": "洙曰：李膺獨持風裁，以声名自髙，士有被延接者，名爲登龍門。○趙曰：上句以言鄭監之好客，下句以言李賔客之待士。"
                },
                {
                    "paragraph": "雖云隔禮數，",
                    "zhushu": "洙曰：名位不同，礼亦異数。隔，猶不同也。○趙曰：公自謙，以謂与之位貌隔也。"
                },
                {
                    "paragraph": "不敢墜周旋。",
                    "zhushu": "洙曰：左傳：“奉以周旋，不敢失墜。”"
                },
                {
                    "paragraph": "髙視収人表，",
                    "zhushu": "洙曰：曹子建与楊德祖書曰：“足下髙視於上京。”楊德祖荅牋云：“自周章於省覧，何遑髙視哉！”更信賛髙視當丗。○趙曰：任彦昇撰王文憲集序曰：“經師人表。”"
                },
                {
                    "paragraph": "虚心味道玄。",
                    "zhushu": "洙曰：老子云：“虚其心。”又：“玄之又玄。”"
                },
                {
                    "paragraph": "馬來皆汗血，",
                    "zhushu": "洙曰：見馬詩注。"
                },
                {
                    "paragraph": "鶴唳必靑田。",
                    "zhushu": "洙曰：永嘉記：“靑田有双白鶴，年年生子，長便去。”鮑明逺詩：“獨鶴方朝淚。”○趙曰：以馬比二公，則皆汗血；以鶴比二公，則必青田汗血馬。詳見上注。"
                },
                {
                    "paragraph": "羽翼商山起，",
                    "zhushu": "洙曰：見收京詩注。○趙曰：以言李賔客者，太子官也，故用四皓事。"
                },
                {
                    "paragraph": "蓬萊漢閣連。",
                    "zhushu": "洙曰：西都賦：“脩塗飛閣，自未央而連桂宮。”又云：“瀛州、方壷、蓬萊，皆起于中央。”○趙曰：以言鄭監乃祕書監也，故用蓬萊字。後漢書曰：“斈者稱東觀爲老氏藏室、道家蓬萊山。”唐祕書監掌圗書秘記，即漢之東觀也。"
                },
                {
                    "paragraph": "管寧紗㡌淨，",
                    "zhushu": "洙曰：見嚴中丞杜駕見過詩注。"
                },
                {
                    "paragraph": "江令錦袍鮮。",
                    "zhushu": "洙曰：陳書：“江揔爲尚書令，能属文，於五言、七言尤善，然傷於浮艶，故爲後主所幸。多有側篇，好事者相傳諷翫，于今不絶。日与後主遊宴後亭，共陳暄等十餘人，當時謂之狎客。”○趙曰：江㹅傳不載錦袍事，其文集自有山水納袍賦，其序云：“皇儲監囯餘辰，勞謙終宴，有令以納袍降賜，何以奉揚恩德。”"
                },
                {
                    "paragraph": "東郡時題壁，",
                    "zhushu": "蘇曰：南史：“桞惲詩云：‘亭皐木葉下，壠首秋雲飛。’琅琊王融見而歎賞，因題東壁。”惲，于粉切。"
                },
                {
                    "paragraph": "南湖日扣舷。",
                    "zhushu": "洙曰：舷，船唇也。扣，擊也。郭璞江賦云：“詠採菱以扣舷。”選賦：“鳴榔叩舷。”說文曰：“根，髙木也。以長木叩舷爲声以驚魚，使入網之中。”○趙曰：此專言鄭也。有寄鄭監湖亭三首，又有過鄭湖亭泛舟，又有重泛鄭監前湖是也。○鄭曰：南湖在夷陵。扣，丘候切。舷，胡田切，船舷也。"
                },
                {
                    "paragraph": "逺遊臨絶境，",
                    "zhushu": "洙曰：逺遊，履名。洛神賦云：“踐逺遊之文履。”古詩云：“足下双逺遊。”"
                },
                {
                    "paragraph": "佳句染華牋。",
                    "zhushu": "洙曰：華牋，蜀牋也。○趙曰：丗說：“孫㒷作天台賦以示范榮期，毎至佳句，則曰：‘是我軰語。’”"
                },
                {
                    "paragraph": "毎欲孤飛去，",
                    "zhushu": "洙曰：謝玄暉雪賦：“瞻雲鴈之孤飛。”○趙曰：此已下言二公之遊賞，欲往從之不得，且起故郷之念。江揔南楼詩：“不及孤飛鴈。”"
                },
                {
                    "paragraph": "徒爲百慮牽。",
                    "zhushu": "洙曰：江淹詩：“抚枕懷百慮。”又去：“歳暮百慮交。”"
                },
                {
                    "paragraph": "生涯已寥落，",
                    "zhushu": "洙曰：生涯，言己之生計也。寥落，无成也。"
                },
                {
                    "paragraph": "國歩尚迍邅。",
                    "zhushu": "洙曰：尚，一作乃，一作巧。柔桑詩：“囯歩斯頻，囯歩蔑資。”易迍卦六二：“迍如邅如。難行不進之皃。”"
                },
                {
                    "paragraph": "衾枕成蕪没，范塘作棄捐。",
                    "zhushu": "洙曰：囯乱離，故寢処宴安之地，皆芜没而弃捐也。○蘇曰：江揔池塘荒廢，筆硯弃捐，尓來欲謝人事，抱一守真。○趙口公自注云：“平生多病，卜築遣懷，因乨離，故寢食宴安之地，皆芜没弃捐也。”"
                },
                {
                    "paragraph": "别離憂怛怛，",
                    "zhushu": "鄚曰：當割切。○洙曰：怛怛，傷𢡖不足皃。"
                },
                {
                    "paragraph": "伏臘涕漣漣。",
                    "zhushu": "洙曰：臘，夏曰嘉平，殷曰清祀，周曰大蜡，漢改為臘。伏臘，人所以𥙊祀也。公在殷郷，故於伏臘多有所感。史記：“秦德公始為伏。”○師曰：暦忌。釋曰：“伏者，何也？金氣伏藏之日也。一時代謝，皆以相生。立春木伐水，水生木；立夏火伐木，木生火；立冬水伐金，金生水；立秋金伐火，金畏火，故至庚日必伏。庚者，金也。”隂陽書言：“從夏至第三庚爲𥘉伏，第四庚爲中伏，立秋後𥘉庚爲末伏，故謂之三伏。”髙堂隆魏臺訪議曰：“何以用未祖丑臘？”對曰：“按月令：‘孟冬十月，臘先祖五祀，謂薦田獵所得禽獸，故謂之臘。’”左傳曰：“虞不臘矣。”聞之師曰：“王者各以其行之盛祖，以其終臘。”水始於申，盛於子，終於辰，故水行之君，以子祖辰臘。火始於寅，盛於午，終於戊，故火行之君，以午祖戍臘。木始於亥，盛於卯，終於未，故木行之君，以夘祖未臘。金始於巳，盛於酉，終於丑，故金行之君，以酉祖丑臘。土始於未，盛於戌，終於辰，故士行之君，以戍祖辰臘。魏土德，冝以戌祖、辰臘也。”又風俗通曰：“臘者，獵也。因獵取獸以𥙊先祖。”或曰：“臘，接也。新故交接，大𥙊以報功也。”"
                },
                {
                    "paragraph": "露菊班豐鎬，",
                    "zhushu": "鄭曰：“下老切。”○洙曰：西征付徘徊。豊鎬，秦紀：“豊、鎬之間，帝王之都。”"
                },
                {
                    "paragraph": "秋蔬影澗𤄊。",
                    "zhushu": "洙曰：蔬，一作“菰”。豊鎬在長安，澗𤄊在洛陽，皆公生涯所在之郷也。"
                },
                {
                    "paragraph": "共誰論昔事，",
                    "zhushu": "洙曰：張華：“昔事歷歷記，獨坐共誰論。”"
                },
                {
                    "paragraph": "幾處有新阡。",
                    "zhushu": "洙曰：風俗通：“南北曰阡，又謂之家。”○趙曰：前漢原渉名其母墓曰南陽阡是也。"
                },
                {
                    "paragraph": "富貴空回首，",
                    "zhushu": "洙曰：言冨貴亦外物也。空回首，言倐忽間尓。"
                },
                {
                    "paragraph": "喧爭懶着鞭。",
                    "zhushu": "洙曰：見傷春詩注。○趙曰：劉琨云：“常恐祖生先吾着鞭也。”"
                },
                {
                    "paragraph": "兵戈塵漠漠，江漢月姢姢。",
                    "zhushu": "洙曰：時天下乱離，惟江漢可以避難。鮑明逺翫月詩：姢姢似娥眉。○趙曰：公在夔，於江漢之月爲近，故以月繫之。選詩云：“姢姢新月躰。”"
                },
                {
                    "paragraph": "局促看秋燕，",
                    "zhushu": "洙曰：局促，言不得自肆也。秋燕，言欲帰而未得尓。仲長統云：“人事可遣，何爲促局。”"
                },
                {
                    "paragraph": "䔥踈聽晚蟬。",
                    "zhushu": "洙曰：宋玉九辨：“而翩翩其辝帰𠔃，蟬寂寞而无声。”○蘇曰：張翮渭南詩云：“䔥索渭南客，馬上聞晚蝉。撩我故郷思，攪我心懸懸。”○趙曰：謝靈運：“蕭踈野𧼈生。”"
                },
                {
                    "paragraph": "雕蟲蒙記憶，",
                    "zhushu": "洙曰：揚子曰：“童子雕蟲篆刻。”俄而曰：“壯夫不爲也。”○蘇曰：王武子：“逺蒙雕蟲，知君子記憶。”"
                },
                {
                    "paragraph": "烹鯉問沉綿。",
                    "zhushu": "洙曰：古楽府詞：“呼兒烹鯉魚，中有尺素書。”○趙曰：言二公記憶其䏻賦詩，故致尺書以問其病躰也。沉綿者，若乆病之謂也。"
                },
                {
                    "paragraph": "卜羡君平杖，",
                    "zhushu": "洙曰：嚴君平卜筮於成都市，以爲卜筮者賤業，而可以惠衆人。有邪惡非正之問，則依蓍龜爲言利害，各因勢道之以善，從吾言者已過半矣。裁日閲数人，得百錢足自養，則閉肆下簾而授老子。阮修宣子常歩以百錢掛杖頭，至酒店便獨酣暢，家无儋石之儲也。"
                },
                {
                    "paragraph": "偷存子敬氊。",
                    "zhushu": "洙曰：見舊物森猶在注。"
                },
                {
                    "paragraph": "囊虚把釵釧，米盡拆花鈿。",
                    "zhushu": "趙曰：言皆賣易之也。"
                },
                {
                    "paragraph": "甘子隂凉葉，茅齋八九椽。陣圖沙北岸，",
                    "zhushu": "洙曰：桓温傳：“𥘉，諸葛亮造八陣圗於魚復平沙之上，壘石爲八行，行相去二丈。温見之，謂之常山蛇勢也，文武皆莫能識之。”"
                },
                {
                    "paragraph": "市曁瀼西巔。",
                    "zhushu": "洙曰：公自往市，曁，夔人語也。工水横通山谷処，方人故謂之瀼也。"
                },
                {
                    "paragraph": "覊絆心嘗折，",
                    "zhushu": "洙曰：江淹別賦：“心折骨驚。”"
                },
                {
                    "paragraph": "棲遲病即痊。",
                    "zhushu": "趙曰：每爲事物覊絆，故其唯笋羹瀹笋。干木曰：“家貧山居，唯此一味。”客曰：“清竒雅味。”○趙曰：王羲之傳：“有一味之甘，割而分之。”"
                },
                {
                    "paragraph": "求飽或三鱣。",
                    "zhushu": "洙曰：楊震傳：“冠雀銜三鱣魚，飛集講堂前。”注：“鱣，似蛇。一音善。”"
                },
                {
                    "paragraph": "兒去㸔魚笱，",
                    "zhushu": "洙曰：一云“俗異隣蛟室”。詩：“敝笱在梁也。”○蘇曰：孫林終日溪上，守漁笱獨坐，吟嘯自得，其忘形若此，人皆愛之。"
                },
                {
                    "paragraph": "人來坐馬韉。",
                    "zhushu": "洙曰：一云“朋來坐馬韀”。晉王尼𥘉爲護軍府軍士，胡母輔之等齎羊酒詣護軍門入，遂坐馬廐下，与尼炙羊飲酒，醉飽而去。○定功曰：戰國蘇秦，少与張儀友，秦在趙爲相，儀至趙，使人白秦，秦必激之，令儀於城東門外坐，以破馬韉，進之，粗食。儀憤，乃西入秦。昭王善之，拜爲相。儀歎曰：“馬韉之事，乃至是乎！”“人來坐馬韉”，言貧無席坐也。"
                },
                {
                    "paragraph": "縳柴門窄窄，",
                    "zhushu": "洙曰：一云“柴門窄小小”。"
                },
                {
                    "paragraph": "通竹溜㳙㳙。",
                    "zhushu": "洙曰：縳柴，縳柴爲門也。通竹，引泉以竹也。陶淵明：“泉㳙㳙而始流。”"
                },
                {
                    "paragraph": "塹抵公畦稜，",
                    "zhushu": "鄭曰：魯鄭切。○洙曰：京師農人指田逺近多云幾稜。○耒曰：公畦，官園也。"
                },
                {
                    "paragraph": "村依野廟壖。",
                    "zhushu": "鄭曰：而宣切。○洙曰：晁錯傳：“鑿太湖廟堧垣。”師古曰：“堧者，内垣之外游地也。人縁反。”"
                },
                {
                    "paragraph": "缺籬將𣗥拒，倒石頼藤纒。借問頻朝謁，何如稳晝眠。",
                    "zhushu": "趙曰：言瀬不出仕。"
                },
                {
                    "paragraph": "誰云行不逮，",
                    "zhushu": "洙曰：語古者，言之不出，恥躬之不逮也。"
                },
                {
                    "paragraph": "自覺坐能堅。",
                    "zhushu": "洙曰：馬援曰：“大丈夫窮當益堅，老當益壯。”"
                },
                {
                    "paragraph": "霧雨銀章澁，",
                    "zhushu": "洙曰：前漢：“百官公郷表銀章，印皆龜鈕，其文曰章，謂刻其官之章也。”○趙曰：銀章乆不服之，所以澁也。"
                },
                {
                    "paragraph": "馨香粉署妍。",
                    "zhushu": "洙曰：粉署，郎署也。○趙曰：公時乃工部貟外郎，不生詣省中，徒想其官署之妍美耳。省謂之蘭者，以其諸郎官握蘭含香也，故云馨香。又謂之𦘕省，以粉𦘕之也，故言粉署。"
                },
                {
                    "paragraph": "紫鸞無逺近，黄雀任翩翾。",
                    "zhushu": "鄭曰：許縁切。○趙曰：上句以譬髙才之人，則不論逺近而往。下句則公自謙如黃雀之小，徒任翶翔而己。紫鸞者，亦紫色之鸞也。"
                },
                {
                    "paragraph": "困學違從衆，",
                    "zhushu": "洙曰：与俗俯仰而己。孔子：“拜下違從，麻冕從衆。”"
                },
                {
                    "paragraph": "明公各勉𣃼。",
                    "zhushu": "洙曰：楊惲傳：“方當盛漢之隆，願勉旃，無多談。”師古曰：“𣃼，勉也。言子當自勉勵以立功名，不湏多爲我言也。”○趙曰：言已之𡱈促如黄雀，而勉二公之爲功名也。楊子：“困而不學，斯爲下矣。”"
                },
                {
                    "paragraph": "聲華夾宸極，",
                    "zhushu": "洙曰：言李鄭声華，足以夾輔宸拯。"
                },
                {
                    "paragraph": "早晚到星𨇠。",
                    "zhushu": "洙曰：郎官象列星，諸侯象四七，宰相法三台，皆星𨇠。早晚，言非乆㧞用之也。"
                },
                {
                    "paragraph": "懇諌留匡鼎，",
                    "zhushu": "洙曰：匡衡傳：“諸儒爲語曰：‘無說詩，匡鼎來；匡說詩，解人頥。’”服䖍曰：“鼎，猶言當之也。言匡且來也。”應劭曰：“鼎，方也。”張晏曰：“匡衡時字鼎，長乃易字稚圭。丗傳衡与貢禹上書言衡敬報，下言匡鼎白，知是字也。”師古曰：“服、應二說是也。傳載衡言日食事甚切到。”○鄭曰：西京雜記：“匡鼎，小名鼎。”"
                },
                {
                    "paragraph": "諸儒引服䖍。",
                    "zhushu": "洙曰：後漢儒林傳：“服䖍，字子慎，𥘉名重，又名祗，後改爲䖍。少以清苦建志，入太斈受業，善著文。㪯孝廉。”"
                },
                {
                    "paragraph": "不逢輸鯁直，",
                    "zhushu": "洙曰：逢，一作“過”。"
                },
                {
                    "paragraph": "㑹是正陶甄。宵旰憂虞軫，",
                    "zhushu": "洙曰：宵衣旰食。"
                },
                {
                    "paragraph": "𥠖元疾苦駢。雲臺終日𦘕，",
                    "zhushu": "洙曰：馬援傳：“顯宗圖𦘕建武中名臣列將於雲臺。”劉孝標論：“影組雲臺者，摩看詩獻納雲臺表。”蘇武傳：“丹靑所𦘕者，何以過子卿。”"
                },
                {
                    "paragraph": "靑簡爲誰編？",
                    "zhushu": "洙曰：青簡，殺竹青爲簡也。春秋序：“小事，簡牘而已。齊崔杼亂，大史氏書之死。南史間之，執簡而往。青簡，乃史臣所以記事者。編，編條也。如今之史，亦有編修官。”○趙曰：不過用鯁直以進，當爲正陶甄之化耳。所以然者，上則天子軫宵旰之憂，下則𥠖元駢疾苦之事也。如此則可𦘕像於雲臺，而書名於史𠕋耳。雲臺，詳見上注。○田曰：文選載劉向別録：“治青竹作簡書，謂之青簡。”○余曰：後漢吴祐傳青簡。注：“火炙簡令汗，取其青易書，復不蠧，謂之汗簡。”"
                },
                {
                    "paragraph": "行路難何有，",
                    "zhushu": "洙曰：古有行路難詩。"
                },
                {
                    "paragraph": "招追興已專。由來具飛檝，",
                    "zhushu": "洙曰：木玄虚海賦：“飛迅鼔檝。”"
                },
                {
                    "paragraph": "暫擬控鳴絃。",
                    "zhushu": "洙曰：西域傳：“控弦者十餘萬。”○趙曰：兩句通義，言檝飛之疾，如箭之往也。"
                },
                {
                    "paragraph": "身許𩀱峯寺，",
                    "zhushu": "田曰：釋氏要覧云：“曹溪在韶州𩀱峯寺下，昔晉武帝曹叔良宅也。”"
                },
                {
                    "paragraph": "門求七祖禪。",
                    "zhushu": "洙曰：𩀱峯，寺名也。釋書有六祖，此言七祖，不知其故。○田曰：按佛書：“毗婆尸佛、尸弃佛、毗舎浮佛、拘留孫佛、勾那含牟尼佛、迦葉佛、釋迦牟尼佛，謂之七祖。其所說七偈，乃禪源也。”○趙曰：謂之門求則所求之法。舊注“摸令無法”，田說是。○師曰：又按佛書：毗婆尸佛、尸棄佛、毗舎浮佛、拘留孫佛、勾那含牟尼佛、迦葉佛、釋迦佛、牟尼佛，謂之天望七祖。其所說七偈，乃禪源也。自逹磨至慧能，謂之中華六祖。由五祖而上，盖梁、隋開元以前人。六祖慧能入滅於唐睿宗先天元年，而子美於是年始生。六祖之道，至肅宗上元𥘉方盛，故肅宗自曹溪請其衣鉢，歸内供養，子美於是漂泊在蜀。以此考之，則六祖与子美，盖同時先後人也，故所求禪言七祖而不言六祖也。因是詩注云“不知其故”，乃叙其丗次而辨之。"
                },
                {
                    "paragraph": "落㠶追𪧐昔，衣褐向真詮。",
                    "zhushu": "洙曰：天台賦：“披毛褐之森森。真詮，佛法也。”○趙曰：言於彼處落㠶，乃是宿昔之願，其衣褐之身，專爲依向真詮也。褐者，布衣之謂。"
                },
                {
                    "paragraph": "安石名髙晉，",
                    "zhushu": "洙曰：公自注云：“鄭髙簡得謝太傅之風。”○趙曰：此謝安也。"
                },
                {
                    "paragraph": "昭王客赴燕。",
                    "zhushu": "洙曰：公自注云：“李宗親有燕昭之美。燕昭之裔。”○趙曰：以燕昭北李。"
                },
                {
                    "paragraph": "途中非阮籍，",
                    "zhushu": "洙曰：阮籍時率意獨駕，不由徑路，車迹所窮，輒慟哭而返。"
                },
                {
                    "paragraph": "查上似張騫。",
                    "zhushu": "洙曰：因話録：“漢書載張騫窮河源，言其奉使之逺，實無天河之說。惟張茂先愽物志說：近丗有人居海上，毎年八月見槎來，不違時，齎一年粮，乗之到天。何見婦人織，丈夫飲牛。遣問嚴君平去，某年某月日，客星犯牛斗。即此人也。後人相傳云：‘得織女支機石，持以問君平，都是虚慿河之說。今成都嚴真觀有一石，呼爲支機石，皆云當時君平留之。’宝暦中，余下第還家，於京師途中，逢官差遞夫舁張騫槎。先在東都禁中，今准詔索有司取進，不知是何物也。前軰詩往往有東君槎者，相襲訛謬矣。縱出雜詩，亦不足據也。”"
                },
                {
                    "paragraph": "披拂雲寧在，",
                    "zhushu": "洙曰：拂，一作“晤”。衛瓘見樂廣曰：“瑩然若披雲霧，覩青天。”○趙曰：選云：“歩幽蘭以披拂。”"
                },
                {
                    "paragraph": "淹留景不延。",
                    "zhushu": "洙曰：劉安招隱士詩云：“援桂枝𠔃𦕅淹留。”"
                },
                {
                    "paragraph": "風期終破浪，",
                    "zhushu": "師曰：子美淹留江漢，年已老矣。破浪，謂下峽歸故里，故曰“他日辝神女。"
                },
                {
                    "paragraph": "水怪莫飛涎。",
                    "zhushu": "洙曰：孔子丗家：“水之怪龍、罔象。”韋昭曰：“龍，獸也。非常見，故曰怪。”海賦：“其垠則有天琛水怪，鮫人之室。”江賦：“水物怪錯。”又太：“揚鬐掉尾，濆浪飛涎。”○趙曰：言我之風期必破浪而往，告尓水怪母爲孽也。南史：“宗慤曰：‘願乗長風万里浪。’”選云：“噴沬飛涎。”而義則飢虎垂涎之意。"
                },
                {
                    "paragraph": "他日辭神女，",
                    "zhushu": "洙曰：宋玉有神女賦，廟在巫山。"
                },
                {
                    "paragraph": "傷春怯杜䳌。",
                    "zhushu": "洙曰：蜀都賦：“鳥生杜䳌之魄。”見華陽風俗録。○蘇曰：曹晏遊巴江，聞杜鵑，語友人曰：“吾年來傷春，怯聞此声，使我心索然。”○趙曰：旣離夔，而於巫峽辝別神女之日，當在暮春時也。○師曰：雲安有杜䳌，客情畏聽杜䳌也。"
                },
                {
                    "paragraph": "淡交隨聚散，",
                    "zhushu": "洙曰：礼：“君子之交淡如水。”"
                },
                {
                    "paragraph": "澤國遶廻旋。",
                    "zhushu": "洙曰：言地多陂澤，故言澤囯。"
                },
                {
                    "paragraph": "本自依迦葉，",
                    "zhushu": "洙曰：王簡栖頭陁寺碑：“以法師景行大迦葉，故以頭陁爲稱首。”注：“大迦葉，佛大弟子也。”○師曰：此句言寓居僧舎也。"
                },
                {
                    "paragraph": "何曽藉偓佺。",
                    "zhushu": "鄭曰：藉，去声。偓，音渥。佺，音詮。○洙曰：列仙傳：“偓佺，魏里采藥父也。食松實，形体生毛數寸，能飛行，捷走馬。”揚雄甘泉賦云：“雖方征橋与偓佺𠔃，猶仿佛其若夣。”師古曰：“偓佺，仙人名。”"
                },
                {
                    "paragraph": "鑪峯生轉眄，",
                    "zhushu": "洙曰：廬山東南有香爐山，孤峯起，遊氣籠其上，氛氲若若香煙。○鄭曰：廬山記：“東南有香炉山，孤峯秀起。”"
                },
                {
                    "paragraph": "橘井尚髙褰。",
                    "zhushu": "洙曰：神仙蘇耽種橘鑿井，以救郷里之有病者，以井泉服一橘葉即已。"
                },
                {
                    "paragraph": "東走窮歸鶴，",
                    "zhushu": "洙曰：遼東歸鶴，見卜居詩注。"
                },
                {
                    "paragraph": "南征盡跕鳶。",
                    "zhushu": "鄭曰：跕，的恊切。○洙曰：馬援傳云：“吾在浪泊、西里間，虜未㓕之時，下潦上霧，毒氣薰盛，仰視飛鳶跕跕墮水中，卧念少游平生時語，何可得也。”注：“䲭鳶跕跕堕水。”"
                },
                {
                    "paragraph": "晚聞多妙教，卒踐塞前愆。",
                    "zhushu": "鄭曰：塞，悉則切。○洙曰：妙教，釋教也。釋書云：“能脩其教者，足以追塞前業也。”"
                },
                {
                    "paragraph": "顧凱丹青列，",
                    "zhushu": "洙曰：晉顧凱尤善丹青，圖冩特妙。謝安深重之，以爲有蒼生以來未之有也。凱之毎𦘕人成，或數年不㸃目精。人問其故，荅曰："
                },
                {
                    "paragraph": "“",
                    "zhushu": "言於彫篆，庶髣髴乎衆妙。”琬琰䥴，碑也。"
                },
                {
                    "paragraph": "衆香深黯黯，",
                    "zhushu": "洙曰：法華經云：“曉燒衆名香煙。”天台賦：“衆香馥以楊。”○師曰：如戒香、定香、憲香、解脫香之類。"
                },
                {
                    "paragraph": "幾地肅芊芊。",
                    "zhushu": "洙曰：潘岳籍田賦：“蟬冕熲以灼灼𠔃，碧色肅其芊芊。”○師曰：幾地，謂釋氏自苐一地至第十地修行，言有漸也。"
                },
                {
                    "paragraph": "勇猛爲心極，",
                    "zhushu": "洙曰：經云：猛勇情進。"
                },
                {
                    "paragraph": "清羸任體孱。",
                    "zhushu": "鄭曰：鋤連切，弱也。○洙曰：陳書：“姚察居憂，齋素日乆。後主見察柴瘠，爲之動容。勑曰：‘卿羸瘠如此，齋菲累年，不冝一飯，有乖將攝也。’”"
                },
                {
                    "paragraph": "金箆空刮眼，",
                    "zhushu": "鄭曰：箆，邊迷切。"
                },
                {
                    "paragraph": "鏡象未離銓。",
                    "zhushu": "洙曰：一云“平等未離銓”。釋書𣵀盤經云：如目肓人爲治目，故造詣良醫，即以金箆刮其眼膜。○師曰：鏡象，言鏡中之象，未離乎相迹，要當悟豈逹本，如得魚而忘其筌，乃爲善學道也。",
                    "type": 2
                },
                {
                    "paragraph": "寄岳州賈司馬六丈巴州嚴八使君兩閣老五十韻",
                    "zhushu": "",
                    "type": 2
                },
                {
                    "paragraph": "衡岳啼猿裏，巴州鳥道邊。",
                    "zhushu": "洙曰：言州居山之險絶處也。李白云：“西當太白，有鳥道三，徑微窄，止能容鳥度而已。”○趙曰：南中八志曰：“交趾郡治龍編縣，自古㒷鳥道四百里，以其險絶，獸猶無蹊，人所莫由，特上有飛鳥之道耳。”"
                },
                {
                    "paragraph": "故人俱不利，",
                    "zhushu": "洙曰：一作“別”。"
                },
                {
                    "paragraph": "謫䆠兩悠然。開闢乾坤正，",
                    "zhushu": "趙曰：言収復二京矣。”"
                },
                {
                    "paragraph": "榮枯雨露偏。",
                    "zhushu": "洙曰：言澤不均也。○趙曰：言二子不得受聖㤙而謪去也。”"
                },
                {
                    "paragraph": "長沙才子逺，釣瀬客星懸。",
                    "zhushu": "洙曰：漢賈𧨏，洛陽才子也，黜爲長沙王。傳：“嚴子陵釣瀬，光武徴之，太史奏：‘客星犯于帝座之嚴使君也。’”"
                },
                {
                    "paragraph": "憶昨趨行殿，",
                    "zhushu": "洙曰：天子行幸所止，曰行殿。○趙曰：自此已下，公自言也。肅宗即位靈武，公自賊中竄身至鳯翔見帝。"
                },
                {
                    "paragraph": "殷憂捧御筵。",
                    "zhushu": "彦輔曰：言自賊中赴鳯、朔。"
                },
                {
                    "paragraph": "討胡愁李廣，奉使待張騫。",
                    "zhushu": "洙曰：見焉知李廣不封侯注，又見查上覔張騫注。○趙曰：討強胡未捷，則愁李廣；使之未還，則待張騫。"
                },
                {
                    "paragraph": "無復雲臺仗，虚修水戰船。",
                    "zhushu": "洙曰：見寂寞雲臺伏注。漢武作昆明池以習水戰，中有戈舡、樓舡百般，上建樓橹。○趙曰：言行宮草創，不復嚴整法仗也。便言哀江南賦：“猶有雲臺之仗。”"
                },
                {
                    "paragraph": "蒼茫城七十，",
                    "zhushu": "洙曰：酈食其慿軾下齊七十餘城。"
                },
                {
                    "paragraph": "流落劒三千。",
                    "zhushu": "洙曰：莊子說劒：“昔趙文王喜劒，劒士來門，而客三千餘人，日夜相擊於前。”"
                },
                {
                    "paragraph": "𦘕角吹秦晉，",
                    "zhushu": "洙曰：吹，一作“歌”。晉，一作“塞”。春秋時，秦晉通𡛸，又爲敵囯。"
                },
                {
                    "paragraph": "旄頭俯澗𤄊。",
                    "zhushu": "洙曰：見旄頭𥘉淑擾注：“澗、𤄊，二水也，在伊、洛間。”○趙曰：此言安史。前漢天文志：“昂爲尾頭，胡星也。”"
                },
                {
                    "paragraph": "小儒輕董卓，",
                    "zhushu": "洙曰：董卓廢立，凶暴无道，忍性矯情，擢用羣士，以尚書韓馥䓁爲刺史。馥䓁到官，与𡊮紹之徒十餘人，各㒷義兵，同盟討卓。"
                },
                {
                    "paragraph": "有識𥬇苻堅。",
                    "zhushu": "洙曰：苻堅違衆伐晉，遂至破敗。抚畜鮮卑，苻融諫之不聽，後爲鮮卑所亡，故爲有識者所笑。○趙曰：小儒、有識，公自謂也。董卓、苻堅，指安史也。董卓擢用羣士，以韓馥䓁爲刺史。馥到官，与𡊮紹㒷義兵，同盟討卓。"
                },
                {
                    "paragraph": "浪作禽塡海，",
                    "zhushu": "洙曰：山海經曰：“發鳩之山，有鳥名精衛，本赤帝之女，嬉遊於東海，溺而死，不返，化爲精衛，常取西山木石以塡東海。江淹詩：精衛銜木石，誰能測幽微。”"
                },
                {
                    "paragraph": "那將矢射天。",
                    "zhushu": "洙曰：商本紀：“帝乙无道，爲偶人，謂之天神。与之博，令人爲行。天神不勝，乃僇辱之，爲革囊盛血，仰而射之，命曰射天。武乙獵於河、渭之間，暴雷震死。”○趙曰：皆言安史之不知量也。"
                },
                {
                    "paragraph": "萬方思助順，",
                    "zhushu": "洙曰：助順，助天子也。"
                },
                {
                    "paragraph": "一鼓氣無前。",
                    "zhushu": "洙曰：言得衆助，故所向必破。左傳：“曹劌曰：‘夫戰，氣也。一鼔作氣，再而衰，三而竭。’”"
                },
                {
                    "paragraph": "隂散陳倉北，晴熏太白巓。",
                    "zhushu": "洙曰：陳倉郡，陳寳鳴雞在焉。北近長安也。太白，山名。"
                },
                {
                    "paragraph": "亂麻屍積衛，",
                    "zhushu": "洙曰：武五子賛：“秦始皇即位三十九年，内平六囯，外攘四夷，死人如乱麻，暴骨長城之下。衛地，河北相、衛之間也。”"
                },
                {
                    "paragraph": "破竹勢臨燕。",
                    "zhushu": "洙曰：杜預傳：“今兵威已震，勢如破竹，数節之後，迎刄而解。”燕地，范陽，禄山巢穴也。"
                },
                {
                    "paragraph": "法駕還𩀱闕，",
                    "zhushu": "洙曰：天子還京也。西都賦：“乗鵉輿，備法駕。”"
                },
                {
                    "paragraph": "王師下八川。",
                    "zhushu": "洙曰：見八水散風濤注。"
                },
                {
                    "paragraph": "此時霑奉引，",
                    "zhushu": "洙曰：見奉引濫騎沙苑馬注。○趙曰：公爲拾遺，掌供奉，故云。"
                },
                {
                    "paragraph": "佳氣拂周旋。",
                    "zhushu": "洙曰：光武紀論：“望氣者，蘇伯阿爲王莽使，至南陽，遥望見舂陵郭，唶曰：‘氣佳哉！鬱鬱葱葱然。’”"
                },
                {
                    "paragraph": "𧴀虎開金匣，",
                    "zhushu": "洙曰：書：“如虎如𧴀。”蔡文姻詩：“軍衆來東下，金甲曜日光。”"
                },
                {
                    "paragraph": "麒麟受玉鞭。",
                    "zhushu": "洙曰：凉州記：“咸寕二年，發張駿陵，得鞭，飾以珊瑚。晉明帝以七寳鞭与賣食嫗，即玉鞭，或有之，伹未知所出。”○趙曰：公爲以言御馬。按蘇鴞杜陽編：“代宗甞賜郭子儀九花虬馬并紫玉鞭轡。”舊注模稜矣。"
                },
                {
                    "paragraph": "侍臣諳入仗，廐馬解登仙。",
                    "zhushu": "趙曰：法仗復俻，皆侍臣所舊諳入者矣。○時可曰：淮南子：“乗黄，獸名，龍翼馬身，黄帝乗之而仙。”"
                },
                {
                    "paragraph": "花動朱樓雪，城凝碧樹煙。",
                    "zhushu": "洙曰：江淹詩：“碧樹露阡阡，生煙紛漠漠。”顔延年詩：“空城凝寒雲。”"
                },
                {
                    "paragraph": "衣冠心𢡖愴，",
                    "zhushu": "洙曰：顔延年拜陵廟詩：“衣冠終𡨋漠，陵邑轉葱青。”"
                },
                {
                    "paragraph": "故老淚潺湲。",
                    "zhushu": "洙曰：九辨：“𠋣結軫太息，涕潺湲沾軾。”九歌：“横流涕𠔃潺湲。”"
                },
                {
                    "paragraph": "哭廟悲風急，",
                    "zhushu": "洙曰：見及夫哭廟後注。"
                },
                {
                    "paragraph": "朝正霽景鮮。",
                    "zhushu": "魯曰：朝正，元日朝㑹。○鄭曰：朝，直遥下，諸成切，歳之首月。"
                },
                {
                    "paragraph": "月分梁漢米，",
                    "zhushu": "洙曰：梁漢間所出者，水月分，廪給也。"
                },
                {
                    "paragraph": "春得水衡錢。",
                    "zhushu": "洙曰：宣帝本始二年春，以水衡錢爲平陵徙民起第宅。應劭曰：“水衡与少府，皆天子私藏耳。縣官公作，當仰給司農。今出水衡錢，言宣帝即位爲異政也。”晉灼曰：“食貨志：‘𥘉，大司農管塩鐵，官布多，故置水衡，欲以主塩鐵。及楊可告緡林財物衆，乃令水衡主上林。上林三官主鐵錢也。’”"
                },
                {
                    "paragraph": "内蘂繁於纈，",
                    "zhushu": "鄭曰：奚結切，文繒。○魯曰：内蘂，宫花也。"
                },
                {
                    "paragraph": "宮花軟勝綿。恩榮同拜手，出入最隨肩。",
                    "zhushu": "洙曰：入，一作“処”。書：“皐陶曰：拜手稽首。”礼：“五年之長，則肩隨之。”"
                },
                {
                    "paragraph": "晚著華堂醉，寒重繡被眠。轡齊兼秉燭，",
                    "zhushu": "趙曰：言並轡而行也。"
                },
                {
                    "paragraph": "書枉满懷牋。",
                    "zhushu": "趙曰：言在禁掖時往來書尺也。"
                },
                {
                    "paragraph": "毎覺昇元輔，深期列大賢。",
                    "zhushu": "趙曰：所以極言二公之才器可爲宰輔也。"
                },
                {
                    "paragraph": "秉鈞方咫尺，",
                    "zhushu": "洙曰：詩節南山：“秉囯之鈞。”左傳：“不違顔咫尺。”"
                },
                {
                    "paragraph": "鎩翮再聮翩。",
                    "zhushu": "洙曰：顔延年：“鵉翮有時鎩。”注：“鎩，殘也。”謝靈運：“聮翩何窮也。”○趙曰：言爲宰執不逺，而乃謫去，如鳥之殺翮也。○无已曰：淮南子云：“飛鳥鎩羽。”許愼注云：“鎩，殘羽。”"
                },
                {
                    "paragraph": "禁掖朋從改，",
                    "zhushu": "洙曰：一作“換”。"
                },
                {
                    "paragraph": "微班性命全。靑蒲甘受戮，",
                    "zhushu": "洙曰：受，一作“就”。漢元帝疾，史丹以親宻侍疾，侯上寢，直入卧内，頓首伏青蒲誅。○趙曰：公以拾遺爲職，故使青蒲事。"
                },
                {
                    "paragraph": "白髮竟誰憐？",
                    "zhushu": "洙曰：左太冲：“馮唐豈不傳，白首不見招。”"
                },
                {
                    "paragraph": "弟子貧原憲，",
                    "zhushu": "洙曰：見難甘原憲貧注。"
                },
                {
                    "paragraph": "諸生老伏䖍。",
                    "zhushu": "洙曰：見諸儒引伏䖍注。○趙曰：公自比原憲、㐲䖍也。公本傳云：“入太斈受菐，有雅才。”以其入斈之故，故云“諸生老伏䖍尓”。"
                },
                {
                    "paragraph": "師資謙未達，郷黨敬何先。舊好腸堪斷，",
                    "zhushu": "洙曰：謝靈運：“楚人心者絶，裁容膓今断。”鮑明逺：“行子心腸断。”"
                },
                {
                    "paragraph": "新愁眼欲穿。",
                    "zhushu": "逸曰：穿，破也。○趙曰：公懷二公也。"
                },
                {
                    "paragraph": "翠乾危棧竹，",
                    "zhushu": "鄭曰：乾，居寒切。棧，助諌切，棚也。"
                },
                {
                    "paragraph": "紅膩小湖蓮。",
                    "zhushu": "洙曰：湖，一作“池”。"
                },
                {
                    "paragraph": "賈筆論孤憤，",
                    "zhushu": "洙曰：韓非作“孤憤”，属賈司馬詩。"
                },
                {
                    "paragraph": "嚴君賦幾篇。",
                    "zhushu": "逸曰：属嚴使君。"
                },
                {
                    "paragraph": "定知深意苦，莫使衆人傳。貝錦無停織，",
                    "zhushu": "洙曰：詩：“萋𠔃菲𠔃，成是貝錦。”○趙曰：貝錦，以喻䜛也。"
                },
                {
                    "paragraph": "朱絲有斷絃。",
                    "zhushu": "洙曰：鮑昭直如朱絲繩。○趙曰：鍾子期、伯牙絶絃。公詩歎二子无知音而戒之也。"
                },
                {
                    "paragraph": "浦鷗防碎首，霜鶻不空拳。",
                    "zhushu": "鄭曰：鶻，胡骨切。○蘇曰：王粛、張欽同舟，見野鶻盤旋。欽曰：“浦鷗然間暇，疑防鶻下老拳，碎首沙毛。”○趙曰：兩句通意，謂二子如浦鷗，言官如霜鶻，旣不空拳，期於必中，則鷗當有碎首之防矣。其戒之至也。"
                },
                {
                    "paragraph": "地僻昏炎瘴，",
                    "zhushu": "趙曰：言岳州近南爲有瘴矣。"
                },
                {
                    "paragraph": "山稠隘石泉。",
                    "zhushu": "趙曰：言巴山在乱山間也。"
                },
                {
                    "paragraph": "且將棊度日，應用酒爲年。典郡終微眇，",
                    "zhushu": "洙曰：嚴使君也。"
                },
                {
                    "paragraph": "治中實弃捐。",
                    "zhushu": "洙曰：賈司馬也。晉職官志：“置别駕，治仲從事。”○趙曰：治，從，平聲。二公在禁掖而出，斯爲微眇弃捐矣。"
                },
                {
                    "paragraph": "安排永傲吏，",
                    "zhushu": "洙曰：謝靈運居常以待終処順，故安排。○定功曰：郭景純遊仙詩曰：“漆園有傲吏，菜氏有逸妻。”注：“莊子甞爲漆園吏，楚威王聘之，欲以爲丞相，謂使者曰：‘亟去，无汙我。’故曰傲吏。”"
                },
                {
                    "paragraph": "比興展歸田。",
                    "zhushu": "洙曰：陶渊明：“田園將芜胡不帰。”"
                },
                {
                    "paragraph": "去去才難得，",
                    "zhushu": "洙曰：語：“才難，不其然乎？”○趙曰：去去之語，如去囯之義。古詩：“夫去復去去。”"
                },
                {
                    "paragraph": "蒼蒼理又玄。",
                    "zhushu": "洙曰：蒼蒼，天也。言天理玄妙。莊子：“天之蒼蒼，其正色耶。”○趙曰：謂天理難喻也。老子曰：“玄之又玄。”"
                },
                {
                    "paragraph": "古人稱逝矣，",
                    "zhushu": "洙曰：漢髙祖紀：“吾亦從此逝矣。”"
                },
                {
                    "paragraph": "吾道卜終焉。",
                    "zhushu": "洙曰：終，窮也。吾道窮於此乎。"
                },
                {
                    "paragraph": "隴外翻投跡，漁陽復控弦。",
                    "zhushu": "洙曰：言安慶緒復熾也。"
                },
                {
                    "paragraph": "𥬇爲妻子累，甘與歳時遷。親故行稀少，",
                    "zhushu": "洙曰：時乱而離散，故親故稀少。"
                },
                {
                    "paragraph": "兵戈動接聮。",
                    "zhushu": "洙曰：接跡聮属，言充斥也。"
                },
                {
                    "paragraph": "他郷饒夢寐，失侣自迍邅。",
                    "zhushu": "師曰：言吐蕃復入寇隴外，思明再乱漁陽。甫傷爲妻子所累，是以客居秦州，甘与歳時迁移也。失侣，言与賈、嚴間隔。"
                },
                {
                    "paragraph": "多病加淹泊，長吟阻靜便。",
                    "zhushu": "宋曰：平聲，安貌。"
                },
                {
                    "paragraph": "如公盡雄俊，志在必騰騫。",
                    "zhushu": "洙曰：一云：“公如尽憂患，何事有陶甄。”○趙曰：言二公不乆復用也。",
                    "type": 2
                },
                {
                    "paragraph": "寄劉峽州伯華使君四十韻",
                    "zhushu": "",
                    "type": 2
                },
                {
                    "paragraph": "峽内多雲雨，秋來尚鬱蒸。",
                    "zhushu": "洙曰：髙唐賦：“朝爲行雲，暮爲行雨。”應璩書：“処凉䑓而有鬱蒸之煩。”○趙曰：此言楚地也。"
                },
                {
                    "paragraph": "逺山朝白帝，",
                    "zhushu": "洙曰：見上白帝城詩注。○趙曰：說𧃍州，盖公之所在。"
                },
                {
                    "paragraph": "深水謁夷陵。",
                    "zhushu": "洙曰：謁，一作“出”。峽州有夷陵縣。○趙曰：說峽州，盖言劉使君之所在也。"
                },
                {
                    "paragraph": "遲暮嗟爲客，西南喜得朋。",
                    "zhushu": "洙曰：易：“西南得朋”。"
                },
                {
                    "paragraph": "哀猿更起坐，",
                    "zhushu": "趙曰：聞哀猿之聲，不斍起坐。更，音平聲。"
                },
                {
                    "paragraph": "落鴈失飛騰。",
                    "zhushu": "趙曰：以譬其身如鴈之落而失於飛騰也。"
                },
                {
                    "paragraph": "伏枕思瓊樹，",
                    "zhushu": "洙曰：江淹賦云：“願一見顔色，不異瓊樹枝矣。”○趙曰：李陵贈蘇武詩：“思得瓊樹，以解長渇飢。”公思劉使君亦如之。"
                },
                {
                    "paragraph": "臨軒對玉繩。",
                    "zhushu": "洙曰：星名。謝靈運詩：“玉繩低建章。”○趙曰：思与劉使君臨軒而坐，直至王繩星見時也。"
                },
                {
                    "paragraph": "青松寒不落，",
                    "zhushu": "洙曰：歳寒若青松色。何敬祖詩：“青青陵上松，亭亭髙山栢。光色冬夏茂，根柢无凋落。”○趙曰：言劉使君之𡻕寒。莊子云：“松栢在冬夏青青。”舊引何敬祖詩，在後矣。"
                },
                {
                    "paragraph": "碧海闊逾澄。",
                    "zhushu": "洙曰：器宇若碧海。十洲記：“扶桑在碧海之中。”○趙曰：以言劉使君之寛量。東方朔十洲記：“東有碧海，廣狹浩汗，与東海等，水不鹹苦，正作碧色。”"
                },
                {
                    "paragraph": "昔歳文爲理，群公價盡增。",
                    "zhushu": "洙曰：尚文之丗，群公皆馳譽，得時其價増。○趙曰：言往時尚文爲治，故群公諸儒増價也。○饒曰：言玄宗之丗，以文理天下也。"
                },
                {
                    "paragraph": "家聲同令聞，",
                    "zhushu": "鄭曰：聞，亡運切，名達也。以令聞爲家聲。"
                },
                {
                    "paragraph": "時論以儒稱。",
                    "zhushu": "洙曰：以儒名丗。○趙曰：此言劉使君先丗家聲，与公祖杜審言同沐，當時士論並以儒稱之，帰劉、杜氏。"
                },
                {
                    "paragraph": "太后當朝肅，",
                    "zhushu": "洙曰：當，一作“臨”。"
                },
                {
                    "paragraph": "多才接迹昇。翠虚捎魍魎，",
                    "zhushu": "鄭曰：捎，所交切。○洙曰：甘泉賦：“捎䕫魍魎扶橘征。”羽獵賦：“曳捎星之旗。”捎，拂也。東京賦：“捎魑魅斯獝狂。”"
                },
                {
                    "paragraph": "丹極上鯤鵬。",
                    "zhushu": "洙曰：莊子：“鯤化爲鵬。”○趙曰：太后指則天也。言弃捐不才，如捎魍魎，賢者得君，如上鵾鵬，有九万之翶翔也。東京賦：“捎魍魎而獝狂。”注云：“捎，殺也。”○師曰：翠虚，言山林之間。捎拂魍魎，喻小人逺遁也。下句言賢者奮迅於丹霄也。"
                },
                {
                    "paragraph": "宴引春壷满，",
                    "zhushu": "洙曰：一作“酒”。○趙曰：自此言太后朝所寵賜大臣如此。詩：“春酒百壷。”"
                },
                {
                    "paragraph": "恩分夏簟冰。",
                    "zhushu": "洙曰：錫宣賜冰也。江淹：夏簟清𠔃晝不暮。○蘇曰：魏明帝賜許玩黄藤蚪紋簟、玉井氷，以表優㤙。"
                },
                {
                    "paragraph": "彫章五色筆，",
                    "zhushu": "洙曰：江淹夢得五色筆，由是文藻日進。後有人夢中稱郭璞而取之。○趙曰：彫章之作，在紫殿夜宴之時。○田曰：斉䔥慤秋夜賦詩云：“芙蓉露下落，楊柳月中踈。”髙林以爲斯文彫章間出。"
                },
                {
                    "paragraph": "紫殿九華燈。",
                    "zhushu": "洙曰：西京雜記：“元日燃九華燈於南山上，照見百里。”謝玄暉：“紫殿粛隂隂。”"
                },
                {
                    "paragraph": "學並盧王敏，",
                    "zhushu": "洙曰：唐文苑傳：“盧照隣与楊炯、王勃、駱賔王以文詞斉名，海内稱爲王、楊、盧、駱，號爲四傑。”"
                },
                {
                    "paragraph": "書偕禇薛能。",
                    "zhushu": "洙曰：禇遂良、薛稷也。褚遂良之書，得王逸少之躰。稷外祖魏徴家多禇書，稷銳意模斈，時无及者。"
                },
                {
                    "paragraph": "老兄真不墜，小子獨無承。",
                    "zhushu": "洙曰：言伯華所斈，真不墜古人大躰，惟己無所承於前輩。"
                },
                {
                    "paragraph": "近有風流作，聊從月繼徴。",
                    "zhushu": "蘇曰：庾凱：“聞足下近有風流佳客，不惜寄雲卧野人。”顔延年宋郊祀歌：“月竁來賔，月際奉士。”注云：“竁，窟也。一作‘峽’，又作‘月継’，非。”○趙曰：自此下言劉使君之詩也。言其詩之風流，用對“月継”，則日月相継而徴之。舊作“月竁”。竁，窟也。作“月竁”，則於徴求劉使君之詩全无說矣。"
                },
                {
                    "paragraph": "放蹄知赤𩦸，",
                    "zhushu": "洙曰：列子：“周穆王有赤𩦸。”○晁曰：喻其才馳騁也。"
                },
                {
                    "paragraph": "捩翅服蒼鷹。",
                    "zhushu": "洙曰：捩，一作“校”。鸚鵡賦曰：“蒼鷹鷙而受絀。”此一對皆言文才俊逸。○蘇曰：盧充曰：“赤𩦸失秣，駑駘見欺，放蹄始知俊逸。”馬融語友人曰：“蒼鷹捩翅，百禽咸服。真儒一言，群詞俱挫。”○趙曰：兩句言劉使君詩如馬行鷹飛，駿疾如此。○晁曰：服其豪迈也。"
                },
                {
                    "paragraph": "卷軸來何晚，襟懷庻可慿。",
                    "zhushu": "趙曰：卷軸所寄之晚，所以怪之，而我襟懷所望於詩也。"
                },
                {
                    "paragraph": "㑹期吟諷數，益破旅愁凝。",
                    "zhushu": "洙曰：疑結也。○趙曰：㑹欲數數吟諷之，而用破散旅愁之凝結焉。"
                },
                {
                    "paragraph": "雕刻初誰料，",
                    "zhushu": "洙曰：一作“解”。楊子：“或間彫刻衆形，匪天歟？曰：‘以其不彫刻也。如物刻而彫之，焉得力而給諸？’”○趙曰：言其彫刻之妙，誰能輕料之，此盖以造化言之也。掦子曰：“如物刻而彫之，則天焉得力而給諸？”"
                },
                {
                    "paragraph": "纎毫欲自矜。",
                    "zhushu": "趙曰：言纎毫皆妙而可矜誇也。"
                },
                {
                    "paragraph": "神融躡飛動，",
                    "zhushu": "田曰：列子曰：“心凝形釋，骨肉都融，不斍形之所𠋣，足之所履，隨風東西。”"
                },
                {
                    "paragraph": "戰勝洗侵凌。",
                    "zhushu": "田曰：韓子昔云：‘子夏見曽子何肥？’對曰：‘戰勝故肥。’曽子曰：‘何謂也？’對曰：‘吾入見先王之義則榮之，出見冨貴，又榮之。’兩者戰於胷中，未知勝負，故𦡱。今先王之義勝，故肥也。”"
                },
                {
                    "paragraph": "妙取筌蹄棄，",
                    "zhushu": "洙曰：易：“得魚忘筌，得兎忘蹄。”○趙曰：以詩言之，不拘泥。"
                },
                {
                    "paragraph": "髙冝百萬層。",
                    "zhushu": "洙曰：言格致髙逺也。"
                },
                {
                    "paragraph": "白頭遺恨在，",
                    "zhushu": "趙曰：公之自歎也。"
                },
                {
                    "paragraph": "青竹幾人登。",
                    "zhushu": "洙曰：青竹，青簡也。猶書於青簡者能幾人。"
                },
                {
                    "paragraph": "回首追談𥬇，勞歌跼寢興。",
                    "zhushu": "鄭曰：跼，渠六切，不伸也。○趙曰：以追懷劉使君之談𥬇，故待勞我之歌詠，而跼蹐於一寢一門之興也。"
                },
                {
                    "paragraph": "年華紛已矣，丗故莽相仍。",
                    "zhushu": "洙曰：嵆康書云：“丗故繁其慮七不堪也。”○趙曰：方遭安史之乱，而又有吐蕃之擾，則丗故相仍，如草莽之多矣。"
                },
                {
                    "paragraph": "刺史諸侯貴，",
                    "zhushu": "洙曰：崔方進奏曰：“古選諸侯賢者以爲州伯，今部刺史居牧伯之位，秉一州之統，請罷刺史，置州牧。”○趙曰：今日刺史，乃古諸侯之貴也。"
                },
                {
                    "paragraph": "郎官列𪧐應。",
                    "zhushu": "洙曰：漢明帝，館陶公主爲子求郎，帝不許，賜錢壹千萬，曰：“夫郎官上應列𪧐出宰百里，非其人，民受其殃。”○趙曰：公乃尚書工部貟外郎。漢明帝云“郎官上應列𪧐”故也。"
                },
                {
                    "paragraph": "潘生𩥵閣逺，",
                    "zhushu": "洙曰：一云“潘安雲閣逺”。又，潘安仁賦：“髙閣連雲。”"
                },
                {
                    "paragraph": "黄霸璽書増。",
                    "zhushu": "洙曰：黄霸爲頴川太守，治爲天下第一。天子以霸治行終長者，又下詔稱揚，賜関内侯、黄金百斤。循吏傳云：“二千石有治理效者，輒報璽書勉勵，増秩賜金。”○趙曰：專言劉伯華爲太守有政績，如黄霸之治頴川，以循吏而徴入也。○鄭曰：治行，去聲。"
                },
                {
                    "paragraph": "乳贙號攀石，",
                    "zhushu": "鄭曰：贙，胡畎切。○洙曰：乳虎也。○趙曰：自此而下，公自叙之也，言乳贙號叫而攀石。贙，音畎。○田曰：尔雅：“贙，有力。”注：“出西海大秦國，似狗，多力，獷惡。”又音鉉。舊注謂乳虎，非也。"
                },
                {
                    "paragraph": "饑鼯訴落藤。",
                    "zhushu": "鄭曰：鼯，訛胡切。○洙曰：蕪城賦：“階聞𪊽鼯。”○趙曰：鼯以訴飢而至於落藤，皆道夔州山居事。"
                },
                {
                    "paragraph": "藥囊親道士，",
                    "zhushu": "趙曰：以其病之故，求服食於道七。"
                },
                {
                    "paragraph": "灰劫問胡僧。",
                    "zhushu": "洙曰：武帝穿昆明池，悉是灰墨。有外國胡道人云：“此是天地劫灰之餘。”○趙曰：以丗故之多，形乎憂懼，遂有胡僧之問矣。"
                },
                {
                    "paragraph": "慿乆烏皮綻，",
                    "zhushu": "洙曰：烏皮，几也。○蘇曰：宋明不仕，杜門注黄老書。孫登惠烏羔皮裏几，𡻕乆，慿皆破綻，自號守一先生。"
                },
                {
                    "paragraph": "簪稀白帽稜。",
                    "zhushu": "洙曰：管寜常著曰㡌。○趙曰：言髮少之故。白帽，白紗㡌也。"
                },
                {
                    "paragraph": "林居看蟻穴，",
                    "zhushu": "洙曰：焦，戇。易林曰：“蟻封户穴，大雨將集。”傳物志：“蟻如將雨。”○蘇曰：焦林郊居，終日看蟻穴運壤，怡然自樂，人莫識其意也。○趙曰：閑散之事也。"
                },
                {
                    "paragraph": "野食待魚𦌘。",
                    "zhushu": "洙曰：𦌘，魚網也。"
                },
                {
                    "paragraph": "筋力交彫䘮，飄零免戰兢。",
                    "zhushu": "蘇曰：髙翃致仕，語弟曰：“昔居諫省，日夕如履氷戰氷，今遂飄零幸免，此亦佳事也。”○趙曰：避免而眼中不見戰伐之事，故得免戰戰兢兢之憂懼也。"
                },
                {
                    "paragraph": "皆爲百里宰，",
                    "zhushu": "趙曰：言身爲郎官，當其時，自可以爲百里宰矣。"
                },
                {
                    "paragraph": "正似六安丞。",
                    "zhushu": "夢符曰：右按後漢：“桓譚數言事忤𣅀，出爲六安丞，忽忽不樂，道病卒。”○趙曰：公言房琯無罪忤肅宗，遂弃不省之，正如桓譚之忤𣅀也。"
                },
                {
                    "paragraph": "姹女縈新裏，",
                    "zhushu": "鄭曰：姹，陟駕切。○洙曰：姹，神女也。善燒煉，因而得乗煙仙去。或云能㸃化。○修可曰：漢魏真人參同契曰：“丹砂木精，得金乃并。”漢眞人大丹訣曰：“姹女隱在丹砂中。”注：“姹女，录也。”以二書考之，則姹女非神仙人。"
                },
                {
                    "paragraph": "丹砂冷舊秤。",
                    "zhushu": "洙曰：葛洪求爲勾漏令，就采丹砂而已。"
                },
                {
                    "paragraph": "但求椿壽永，",
                    "zhushu": "洙曰：莊子曰：“古有大椿者，以八千歳爲春，以八千歳爲秋。”"
                },
                {
                    "paragraph": "莫慮𣏌天崩。",
                    "zhushu": "洙曰：𣏌國人憂天崩墜，身无所寄。○趙曰：兩句亦以永長在而已，勿以天尚有崩，而不信無長年之效。"
                },
                {
                    "paragraph": "錬骨調情性，",
                    "zhushu": "洙曰：文子曰：“太上養神，其次養形。”"
                },
                {
                    "paragraph": "張兵撓𣗥矜。",
                    "zhushu": "鄭曰：巨巾切。○洙曰：徐樂傳：“奮𣗥矜。”師古曰：“𣗥，㦸也。矜者，𣗥之杷。時秦銷兵器，故但有㦸之杷耳。”"
                },
                {
                    "paragraph": "養生終自惜，伐數必全懲。",
                    "zhushu": "洙曰：數，一作“叛”。稽康有養生論。七發云：“伐性斧”。○趙曰：言養生終日爱惜，而時之用兵伐叛，必全懲之。"
                },
                {
                    "paragraph": "政術甘踈誕，詞場愧服膺。",
                    "zhushu": "洙曰：顔子拳拳服膺。○趙曰：公自謙而言之也，以爲不若劉使君也。"
                },
                {
                    "paragraph": "展懷詩頌魯，",
                    "zhushu": "洙曰：魯諸侯而有頌德者，以德可歌誦也。○趙曰：指言劉使君之政。"
                },
                {
                    "paragraph": "割愛酒如繩。",
                    "zhushu": "洙曰：平生所好，消渇止之。見汝陽王詩注。○趙曰：公自注云：“左傳：‘有酒如繩。’”"
                },
                {
                    "paragraph": "咄咄寧書字，",
                    "zhushu": "洙曰：丗說：“殷中軍名浩，被廢長安，終日甞畫空作字。楊州吏人㝷議之，竊視，唯作咄咄怪事四字而已。”"
                },
                {
                    "paragraph": "冥冥欲避矰。",
                    "zhushu": "洙曰：楊子：“鴻飛冥冥，戈人何慕焉。”"
                },
                {
                    "paragraph": "江湖多白鳥，天地有青蠅。",
                    "zhushu": "洙曰：青蠅以喻讒。○鮑曰：與白鷗波浩蕩，萬里誰能馴同意，指言自適也。靑蠅，言有讒也。○修可曰：按白鳥有二說：一說謂鷗鷺之𩔖，詩言白鳥鶴是也。喻賢者之㓗白，乃弃置江湖之間。一說白鳥，蛟蚋也，以譬則小人，言賢者居乱丗，欲隱則爲蚊蚋所替，欲出則爲青蠅所汚，是無逃於天地之間矣。○趙曰：此言在江湖之間，天地之内，無所逃蚊蠅之害。又戴記：“白鳥者，謂蚊蚋也。”",
                    "type": 2
                },
                {
                    "paragraph": "贈王二十四侍御契四十韻",
                    "zhushu": "",
                    "type": 2
                },
                {
                    "paragraph": "往往雖相見，",
                    "zhushu": "蘇曰：蘇章曰：“與子相别，往往難得再相見也，萬事努力。”"
                },
                {
                    "paragraph": "飄飄愧此身。不𨵿輕紱冕，",
                    "zhushu": "洙曰：冕，冠冕也。紱，朱紱也。皆朝服。言此身之不仕，非輕禄仕也，不得志而已。"
                },
                {
                    "paragraph": "但是避風塵。",
                    "zhushu": "洙曰：兵氛也。竇融：拔起風塵之中。○趙曰：紱，綬。冕，冠也。公以左拾遺出爲華州功曹，而遂自罷官，若輕紱冕者，但以風塵之警，不得不避亂也。"
                },
                {
                    "paragraph": "一别星橋夜，",
                    "zhushu": "洙曰：華陽記：“李水造七星橋，上應七星。”"
                },
                {
                    "paragraph": "三移斗柄春。",
                    "zhushu": "洙曰：公羊隱元年：“春王正月。”注：“春者，天地開閉之端。昏斗指東曰春。”史記：“攝提者，直斗杓所指，以建時節也。”○趙曰：以志時也。斗杓隨時而指東，則爲春，三移則三年矣。"
                },
                {
                    "paragraph": "敗亡非赤壁，",
                    "zhushu": "洙曰：阮元瑜爲曹公作書與孫權曰：“昔赤壁之役，遭罹疫氣，燒船自還，以避惡也，非周瑜水軍所能抑挫也。江陵之守，物盡榖殫，無所復據，徒民還師，又非瑜之所能敗也。”○馬曰：赤壁近江陵。○尹曰：言潼関之敗，柄京遂䧟，其禍酷烈，殆非赤壁之比。"
                },
                {
                    "paragraph": "奔走爲黄巾。",
                    "zhushu": "洙曰：後漢：“靈帝中平元年春，鉅鹿人張角自稱黄天，其部師有三十六萬，皆着黄巾，同日反叛。安平、甘陵人各執其主以應之。有頴川黄巾，有南陽黄巾張漫成，有汝南黄巾，有葛陂黄巾，有青徐黄巾。”○炎曰：黄巾，以喻禄山者也。"
                },
                {
                    "paragraph": "子去何蕭灑，",
                    "zhushu": "洙曰：孔德璋北山移文：“䔥灑出塵之想。”"
                },
                {
                    "paragraph": "余藏異隱淪。",
                    "zhushu": "洙曰：見行歌非隱淪注。○朋曰：甫因奔走避寇，遂成隱淪，非本志也，故曰“異隱淪”。"
                },
                {
                    "paragraph": "書成無過鴈，",
                    "zhushu": "洙曰：蘇武傳：“昭帝即位數年，匈奴与漢和親。漢求武等，匈奴詭曰：‘武死。’後漢使復至匈奴，常惠請其守者与俱，得夜見漢使，具自陳道。教使者謂單于，言漢天子射上林中，得鴈，足有係帛書，言武等在某澤中。使者大喜，如惠語以責單于。單于視左右而驚，謝漢使曰：‘武等實在。’”范彦龍詩：“寄書雲中鴈，爲我西北飛。”"
                },
                {
                    "paragraph": "衣故有懸鶉。",
                    "zhushu": "洙曰：荀子曰：“子夏貧，衣若懸鶉。”"
                },
                {
                    "paragraph": "恐懼行裝數，",
                    "zhushu": "鄭曰：色角切。○洙曰：孔子歷聘諸侯，席不暇暖也。○蘇曰：王敬恐懼行裝，數煩遷挈，今又避地東南，恐臨老无依止之地而已。"
                },
                {
                    "paragraph": "伶俜卧疾頻。",
                    "zhushu": "洙曰：劉公餘卧疾漳。○蘇曰：賈瞻伶俜万里，不宜風士頻頻疾作，第恐難見太平。○符曰：伶俜，失所皃。"
                },
                {
                    "paragraph": "曉鶯工迸淚，秋月解傷神。",
                    "zhushu": "洙曰：聞鸎而泣，見月而傷，則公之不得志於時可知矣。○蘇曰：王粲觀秋月，懷弟妹故里而傷神。○趙曰：春鶯秋月，人所賞翫，而鸎所工者在於遊人之涙，月所解者在於傷人之神，則以亂離疾病之所感也。○深父曰：鶯月可娱之物，對此而傷，此所以見公之不得志也。"
                },
                {
                    "paragraph": "㑹靣嗟黧黒，",
                    "zhushu": "洙曰：泰誓：“播弃黧老。”○孫炎曰：耉，靣凍黧色，似浮垢也。靣色似黧，故稱黧老。李斯傳：“二丗責問斯曰：‘禹鑿龍門，股無胈，脛無毛，手足胼胝，靣色黧黒。’”○趙曰：列子載楊朱之語曰：“靣色黧黒。”"
                },
                {
                    "paragraph": "含悽話苦辛。",
                    "zhushu": "洙曰：陸機：“慷慨含辛楚。”古詩：“坎軻長苦辛。”"
                },
                {
                    "paragraph": "接輿還入楚，",
                    "zhushu": "洙曰：論語：“楚狂接輿鳯𠔃。”○師曰：言甫自蜀適荆、衡也。"
                },
                {
                    "paragraph": "王粲不歸秦。",
                    "zhushu": "洙曰：謝靈運曰：“王粲家本秦川貴公子孫，遭亂流寓，自傷情多。”詩：“整裝辝秦川，秣馬赴楚壤。”○趙曰：王粲，秦川貴公子也，遭乱流寓。公取其不得帰長安，故又以王粲爲比。○師曰：自喻不得帰故郷也。"
                },
                {
                    "paragraph": "錦里殘丹竈，",
                    "zhushu": "趙曰：以景物明煥，錯雜如錦，故曰錦里。別賦云：“守丹竈而不顧。”"
                },
                {
                    "paragraph": "花溪得釣綸。",
                    "zhushu": "洙曰：浣花溪見上注。詩：“其釣維何，維絲伊緍。”注：“緍，綸也。”○趙曰：以言前此不在浣花，而人往往得之。"
                },
                {
                    "paragraph": "消中祗自惜，",
                    "zhushu": "洙曰：消，一作“霄”。○趙曰：公自言也，取古人以此消中，消渇也。司馬相如常有消渇病。"
                },
                {
                    "paragraph": "晚起索誰親。",
                    "zhushu": "洙曰：嵆康與山濤書：“晝卧喜晚起，而當閞呼之不置，一不堪也。”○趙曰：爲况蕭索，无親之者。又音求索之索，言將求誰親我乎？亦通，以俟明識。"
                },
                {
                    "paragraph": "伏柱聞周史，",
                    "zhushu": "洙曰：史記：“老子，周守藏室之吏也。”而史記：“周太史儋見秦孝公。”或曰：“儋即老子也。”王康琚詩：“伯夷竄首陽，老聃伏柱史。”○師曰：柱史比王公。"
                },
                {
                    "paragraph": "乗槎似漢臣。",
                    "zhushu": "洙曰：見查上憶張騫詩注。○趙曰：兩句指言王侍御。上句以御史之官，故用老子比之。老子爲周柱下史。下句豈王侍御嘗使吐蕃乎？別篇有云：“魂断使臣鞍，查上似張騫。”"
                },
                {
                    "paragraph": "鴛鴻不易狎，龍虎未冝馴。",
                    "zhushu": "趙曰：言王侍御如鴛鴻、龍虎之莫能狎馴也。"
                },
                {
                    "paragraph": "客即挂冠至，",
                    "zhushu": "洙曰：葛洪挂冠不仕。"
                },
                {
                    "paragraph": "交非傾蓋新。",
                    "zhushu": "洙曰：鄒陽傳：“白頭如新，傾蓋如故。”○師曰：時公守漠州，甫往依之。公一見如舊，不以甫貧賤爲耻，故甫嘆丗之勲貴不易親近，比之鴛鴻、龍虎，而有取於公之傾蓋。"
                },
                {
                    "paragraph": "由來意氣合，直取性情真。浪跡同生死，",
                    "zhushu": "洙曰：亡壽夭也。○趙曰：言共遭亂離而爲友，即同生同死也。"
                },
                {
                    "paragraph": "無心耻賤貧。",
                    "zhushu": "洙曰：樂窮通也。"
                },
                {
                    "paragraph": "偶然存蔗芋，",
                    "zhushu": "洙曰：蜀都賦：“𤓰疇芋區，甘蔗辛薑。”"
                },
                {
                    "paragraph": "幸各對松筠。",
                    "zhushu": "洙曰：歳寒之物也。"
                },
                {
                    "paragraph": "麤飯依他日，",
                    "zhushu": "洙曰：公孫洪脫粟飯。"
                },
                {
                    "paragraph": "窮愁怪此辰。",
                    "zhushu": "洙曰：虞𡖖窮愁。"
                },
                {
                    "paragraph": "女長裁褐穩，男大卷書勻。",
                    "zhushu": "洙曰：四句通義，言麤糲之飯依如他日，所以窮愁者，継以女長男大，則昏嫁之事迫矣。"
                },
                {
                    "paragraph": "漰口江如練，",
                    "zhushu": "鄭曰：漰，普崩切，又普氷切。○洙曰：漰口，岷江所經也。謝玄暉詩：澄江靜如練。○趙曰：此已下言王侍御所居也。樂史寰宇記：“李氷擁江作漰口。漰堰，在導江縣。”"
                },
                {
                    "paragraph": "蠶崖雪似銀。",
                    "zhushu": "洙曰：蠶崖，閣名，在西山也。"
                },
                {
                    "paragraph": "名園當翠巘，野棹没靑蘋。",
                    "zhushu": "洙曰：宋玉風賦：“風生於地，起於靑蘋之末。”"
                },
                {
                    "paragraph": "屢喜王侯宅，時邀江海人。",
                    "zhushu": "洙曰：邀，一作“逢”。○趙曰：王侯宅，普言之，而王侍御亦在其中矣。江海人，公自况也。"
                },
                {
                    "paragraph": "追隨不覺晚，",
                    "zhushu": "洙曰：江文通“月出照園中，冠佩相追隨。”"
                },
                {
                    "paragraph": "欵曲動彌旬。但使芝蘭秀，",
                    "zhushu": "洙曰：謝玄暉少爲叔父安所器重，安甞戒約子姪軰曰：“子弟亦何豫人事，而正欲使其佳？”諸人莫有言者。玄荅曰：“譬如芝蘭玉樹，欲使其生於庭堦耳。”安悅。"
                },
                {
                    "paragraph": "何須棟宇鄰。",
                    "zhushu": "趙曰：陶淵明荅龐叅軍四言詩：“歡心孔洽，棟宇惟鄰。”公居在成都浣花注：“侍御在導江，故有此句也。”"
                },
                {
                    "paragraph": "山陽無俗物，",
                    "zhushu": "洙曰：向秀，字子期，与嵆康爲竹林之游，作思舊賦云：“済黄河以泛舟𠔃，經山陽之舊居。”顔延年向常恃：“流連何裏游，惻愴山陽賦。”○師曰：言王門下无俗客也。"
                },
                {
                    "paragraph": "鄭驛正留賔。",
                    "zhushu": "洙曰：見置驛嘗如此注。○趙曰：史記：“鄭莊爲太子舎人，嘗置驛馬於長安諸郊，請謝賔客，夜以継日。”"
                },
                {
                    "paragraph": "出入並鞍馬，光輝參席珎。",
                    "zhushu": "洙曰：參，一作“忝”。儒行：“儒有席上之珎。”○趙曰：鮑明逺云：“鞍馬光照地。”"
                },
                {
                    "paragraph": "重遊先主廟，",
                    "zhushu": "洙曰：見謁先主廟詩注。○師曰：自此句以下，甫又傷嚴武之死，朋舊彫䘮，今幸遇王侍御礼待之隆，可以駐足。"
                },
                {
                    "paragraph": "更歷少城闉。",
                    "zhushu": "洙曰：少城，張儀城。"
                },
                {
                    "paragraph": "石鏡通幽魄，",
                    "zhushu": "洙曰：見石鏡詩注。"
                },
                {
                    "paragraph": "琴臺隱絳唇。",
                    "zhushu": "洙曰：文君桃琴心事。鮑明逺芜城賦：“若夫歌堂舞閣之基，玉貌絳唇，莫不理䰟幽石，委骨窮塵。”○趙曰：蜀王葬其妃，徇以石鏡。琴臺則司馬相如弹琴之所。"
                },
                {
                    "paragraph": "送終惟糞土，結愛獨荆榛。置酒髙林下，",
                    "zhushu": "師曰：自此句以下，叙甫之依王也。"
                },
                {
                    "paragraph": "觀碁積水濵。",
                    "zhushu": "趙曰：此以結上句。初以石鏡送終，今墓中之人已糞土矣。以琴結夫婦之情，今則徒生荆𣗥矣。旣往之事爲可弔，則置酒觀碁以遣懷耳。"
                },
                {
                    "paragraph": "區區甘累趼，",
                    "zhushu": "洙曰：謂奔走避難，故累趼也。○趙曰：趼，足瘡也。莊子云：“百舎重趼而不息。”○鄭曰：趼，古典切，胝也。"
                },
                {
                    "paragraph": "稍稍息勞筋。",
                    "zhushu": "洙曰：孟子曰：“劳其筋骨。”○蘇曰：秦伯犂㱕永嘉十餘年，謝絶人事，杜門著書。人勸其仕，秦曰：“迩來漸斍耳目清爽，勞筋稍息，何再爲耶？”"
                },
                {
                    "paragraph": "網聚粘圎鯽，𢇁繁煑細蓴。",
                    "zhushu": "洙曰：蓴，菜也。陸雲曰：“千里蓴羹。”○趙曰：此又言㱕成都之樂也。網聚，則漁者非一人之網耳。謂之𢇁繁，以言其多。本草云：“鯽魚合蓴作羹食，良。”"
                },
                {
                    "paragraph": "長歌敲栁癭，",
                    "zhushu": "洙曰：栁癭，木之節目如疣。○鄭曰：癭，於郢切，瘤也。"
                },
                {
                    "paragraph": "小睡凭藤輪。",
                    "zhushu": "洙曰：蒲團也，以藤爲之。○蘇曰：魯𪧐有白藤輪，嘗凭坐待曉。"
                },
                {
                    "paragraph": "農月須知課，田家敢忘勤。",
                    "zhushu": "鄭曰：忘，无放切。"
                },
                {
                    "paragraph": "浮生難去食，",
                    "zhushu": "洙曰：洪範：“八政，一曰食。食者，万勿之始，人之所本。”"
                },
                {
                    "paragraph": "良㑹惜清晨。",
                    "zhushu": "洙曰：曹子建名都賦：“雲散還城邑，清晨復來還。”"
                },
                {
                    "paragraph": "列國兵戈暗，今王德教淳。要聞除猰㺄，",
                    "zhushu": "鄭曰：上烏八、下勇主切。獸名。○洙曰：揚子雲長楊賦云：“昔有強秦，封豕其士，窫其民，鑿齒之徒相与磨牙而爭之。”窫，食人之獸。○修可曰：尓雅：“猰㺄，𩔖貙，虎牙，食人，迅走。”山海經曰：“少城山有獸，狀似牛而赤身，人靣，馬足，名曰窫声如嬰兒。”則窫自是一獸。注引窫證猰㺄，非也。”○師曰：猰㺄，北盗賊，當從尓雅說。"
                },
                {
                    "paragraph": "休作畫麒麟。",
                    "zhushu": "洙曰：見今代麒麟閣注。○趙曰：但以除猰㺄爲心，不必志於閣。畫麒麟，閣上也。"
                },
                {
                    "paragraph": "洗眼看輕薄，",
                    "zhushu": "洙曰：崔宏見長安中多豪家輕薄子，曰：“吾當洗眼見尓曹矣。”○輕薄，言交道之不終者，蓋公有激而云。"
                },
                {
                    "paragraph": "虚懷任屈伸。莫令膠漆地，萬古重雷陳。",
                    "zhushu": "洙曰：古詩：“以膠投漆中，誰能别離此。”後漢：“陳重与同郡雷義同爲㪯辟，更相推讓。郷里爲之語曰：‘膠漆自爲堅，不如雷与陳。’”○趙曰：公之望王侍御者至矣。",
                    "type": 2
                },
                {
                    "paragraph": "秋日荆南送石首薛明府辭滿告别奉寄薛尚書頌德叙懷斐然之作三十韻",
                    "zhushu": "",
                    "type": 2
                },
                {
                    "paragraph": "南征爲客乆，西候别君初。",
                    "zhushu": "趙曰：上句言其在江陵也。梁張纉南征賦：“西候屬西之時𠋫，乃秋日也。”"
                },
                {
                    "paragraph": "歳滿歸鳬舄，",
                    "zhushu": "洙曰：見眞賜還冝出尚方注。○趙曰：鳬舄，以薛明府之爲縣令，即王喬之乗鳬。"
                },
                {
                    "paragraph": "秋來把鴈書。",
                    "zhushu": "洙曰：見雖无南去鴈注。○趙曰：應得其兄尚書之書也。鴈書，使蘇武事。"
                },
                {
                    "paragraph": "荆門留美化，",
                    "zhushu": "洙曰：唐蕭銑屯軍荆門，號荆門軍，在夷陵。○鄭曰：荆門，山名。十道志：“荆門，江陵縣、郢城縣東南岸有荆門山。”"
                },
                {
                    "paragraph": "姜被就離居。",
                    "zhushu": "洙曰：續漢書：“姜肱兄弟三人，皆以孝行著名。肱年長，与二弟共被卧，親友如此。”"
                },
                {
                    "paragraph": "聞道和親入，",
                    "zhushu": "洙曰：見肯慮白登圍注。"
                },
                {
                    "paragraph": "垂名報國餘。連枝不日並，八座幾時除。",
                    "zhushu": "洙曰：見起居八座太夫人注。景帝紀注：“凡言除者，除故官就新官。”○趙曰：言尚書与薛石首不日相並，如木之連理枝也。"
                },
                {
                    "paragraph": "往者胡星孛，",
                    "zhushu": "洙曰：胡星，旄頭也。孛星，光芒短，其光四出，逢逢孛孛然。○趙曰：指言禄山也。"
                },
                {
                    "paragraph": "恭惟漢網踈。",
                    "zhushu": "洙曰：漢刑法志：“禁網踈闊。”"
                },
                {
                    "paragraph": "風雲相澒洞，",
                    "zhushu": "鄭曰：澒，胡孔切。○洙曰：洞簫賦：“風洪洞而不絶。”澒，相連貌。○趙曰：凡兵乏地，謂之風塵。淮南：“于曰：‘未有天地之時，鴻濛澒洞，莫知其門。’”"
                },
                {
                    "paragraph": "天地一丘墟。",
                    "zhushu": "洙曰：王粲詩：“崤凾復丘墟。”○趙曰：言人民寡而城郭荒矣。"
                },
                {
                    "paragraph": "殿瓦鴛鴦坼，",
                    "zhushu": "洙曰：鄴都銅雀臺皆鴛鴦瓦。庾信賦：“昔爲一𩀱瓦，飛入魏王宮。”○趙曰：魏文帝問周宣王曰：“吾夢殿屋兩瓦墜地，化爲鴛鴦，何也？”宣對曰：“後宫當有暴死者。”帝曰：“吾詐𡖖耳。”宣曰：“夫夢者，意耳。苟以形言，便占吉凶。”言未卒，黄門令奏宫人相殺。"
                },
                {
                    "paragraph": "宮簾翡翠虚。",
                    "zhushu": "洙曰：西京雜記：“有翡翠簾。”"
                },
                {
                    "paragraph": "鉤陳摧徼道，",
                    "zhushu": "洙曰：西都賦：“周以鉤陳之位，衛以嚴更之署。”又：“周廬千列，徼道綺錯。”"
                },
                {
                    "paragraph": "槍櫐失儲胥。",
                    "zhushu": "鄭曰：櫐，力軓切。○洙曰：長楊賦：“木擁槍櫐，以爲儲胥。”注：“槍櫐，作木槍相櫐爲柵也。”儲胥，銑注：“武帝先作迎風館於甘泉山，後加露寒、儲胥二館。”○趙曰：上四句以言京師之䧟而宮殿之毀也。"
                },
                {
                    "paragraph": "文物陪廵狩，",
                    "zhushu": "趙曰：指言肅宗幸鳯翔也。文物陪，則言衣冠集於此也。"
                },
                {
                    "paragraph": "親賢病拮据。",
                    "zhushu": "鄭曰：拮，吉屑切。据，斤於切。○趙曰：詩云：“予手拮据。”注云：“拮据，撠挶也。”言爲巢之至，苫其手病也。"
                },
                {
                    "paragraph": "公時呵猰㺄，",
                    "zhushu": "洙曰：猰㺄，摩牙而食人。○定功曰：尓雅：“猰㺄，𩔖貙，虎牙，食人。”"
                },
                {
                    "paragraph": "首唱𨚫鯨魚。",
                    "zhushu": "洙曰：見上京觀且僵尸注。○趙曰：鯨魚，大魚。左傳曰：“取其鯨鯢，以爲京觀。”呵猰㺄、𨚫鯨魚，以譬𨚫退巨賊之義。"
                },
                {
                    "paragraph": "勢愜宗蕭相，",
                    "zhushu": "洙曰：蕭相，謂蕭何也，國之宗臣。"
                },
                {
                    "paragraph": "材非一范睢。",
                    "zhushu": "洙曰：史記載：“范睢逃魏、梁之辱，入秦爲相，終復魏、梁之讎。”○趙曰：公自注：“蓋秦拜范睢爲客𡖖，卒聽其謀，使五大夫綰伐魏，抜懷。其相秦也，東伐韓少曲、髙平，拔之。又以其謀縱反間於趙，趙以馬服子代廉頗，大破趙於長平。皆范睢之謀，故以比諸將。”"
                },
                {
                    "paragraph": "屍塡太行道，",
                    "zhushu": "鄭曰：行，胡剛切。"
                },
                {
                    "paragraph": "血走浚儀渠。",
                    "zhushu": "洙曰：太行山在何北。浚儀，汴河也。"
                },
                {
                    "paragraph": "滏口師仍㑹，",
                    "zhushu": "鄭曰：滏，方矩切，水名。"
                },
                {
                    "paragraph": "函𨵿憤已攄。",
                    "zhushu": "趙曰：函谷𨵿是已，於是復京師矣。"
                },
                {
                    "paragraph": "紫微臨大角，",
                    "zhushu": "洙曰：隋天文志：“紫微，天帝之座也。”又：“大角一星，在攝提，天王座也，又名天棟。”○趙曰：言肅宗還長安也。"
                },
                {
                    "paragraph": "皇極正乗輿。",
                    "zhushu": "洙曰：皇極，乗輿。輿子，輦属。○趙曰：洪範曰：“建用皇極。”史曰：“乗輿返正皇極。”"
                },
                {
                    "paragraph": "賞從頻峨冕，",
                    "zhushu": "鄭曰：從，才用切。○洙曰：僖二十四年傳：“晉侯賞從亡者。”"
                },
                {
                    "paragraph": "殊私再直廬。",
                    "zhushu": "洙曰：公自注：“公舊執金吾，新受羽林前後二將軍。”○趙曰：直廬，則直宿殿廬也。"
                },
                {
                    "paragraph": "豈惟髙衛霍，曽是接應徐。",
                    "zhushu": "洙曰：衛青、霍去病、應德璉、徐公幹。"
                },
                {
                    "paragraph": "降集飜翔鳯，",
                    "zhushu": "洙曰：賈𧨏賦：“鳯凰翔于千仞𠔃，覽德輝而下之。”○趙曰：言兄弟如鳯之翺翔也。"
                },
                {
                    "paragraph": "追攀絶衆狙。",
                    "zhushu": "洙曰：莊子：“朝三暮四，衆狙皆怒。”"
                },
                {
                    "paragraph": "侍臣𩀱宋玉，",
                    "zhushu": "洙曰：宋玉，楚襄王大夫。"
                },
                {
                    "paragraph": "戰䇿兩穣苴。",
                    "zhushu": "洙曰：穰苴有司馬兵法。○趙曰：今以文章言之，則文章如𩀱宋玉；以戰䇿言之，則武畧如兩穣茸。乃所以美薛之兄弟也。"
                },
                {
                    "paragraph": "鑒澈勞懸鏡，",
                    "zhushu": "趙曰：公言蒙尚書之鑒照，澄澈如鏡之懸也。"
                },
                {
                    "paragraph": "荒蕪已荷鋤。",
                    "zhushu": "洙曰：見上春言終荷鋤注。○趙曰：公自昔從事於翰墨，今以荒蕪而乃從事於耕耘矣。"
                },
                {
                    "paragraph": "嚮來披述作，",
                    "zhushu": "洙曰：石首處見公新文。"
                },
                {
                    "paragraph": "重此憶吹嘘。",
                    "zhushu": "洙曰：見上只待吹嘘送上天注。"
                },
                {
                    "paragraph": "白髮甘凋䘮，靑雲亦卷舒。經綸功不朽，",
                    "zhushu": "趙曰：又以言薛尚書也。"
                },
                {
                    "paragraph": "跋渉體何如？",
                    "zhushu": "洙曰：公自注：“公頃奉使和吐蕃。已見上。”"
                },
                {
                    "paragraph": "應訝躭湖橘，",
                    "zhushu": "洙曰：潭州有橘洲。"
                },
                {
                    "paragraph": "常餐占野蔬。十年嬰藥餌，",
                    "zhushu": "洙曰：見上藥餌扶吾隨所之注。"
                },
                {
                    "paragraph": "萬里狎樵漁。揚子淹投閣，",
                    "zhushu": "洙曰：見子雲識字終投閣注。"
                },
                {
                    "paragraph": "鄒生惜曵𥚑。",
                    "zhushu": "洙曰：鄒陽書：“何王之問不可曳長𥚑乎？”○趙曰：揚子、鄒生，公以自况也。"
                },
                {
                    "paragraph": "但驚飛熠燿，",
                    "zhushu": "洙曰：東山詩：“熠燿霄行。”注：“熠燿，燐也。燐，螢火。”"
                },
                {
                    "paragraph": "不記改蟾蜍。",
                    "zhushu": "洙曰：謝玄暉詩：“借問下車日，匪直望舒圎。”張景陽：“下車如昨日，蟾蜍四五圎。”古詩：“四五蟾蜍缺，三五明月滿。”○趙曰：兩句皆以記時之變易也。"
                },
                {
                    "paragraph": "煙雨封巫峽，江淮略孟諸。",
                    "zhushu": "洙曰：孟諸，九澤名云。○趙曰：公追言其舊居也。"
                },
                {
                    "paragraph": "湯池雖險固，",
                    "zhushu": "洙曰：金城湯池。○蘇曰：侯本論曰：“金城湯池，雖然險固，亦不可恃。”"
                },
                {
                    "paragraph": "遼海尚闐淤。努力輸肝膽，休煩獨起予。",
                    "zhushu": "洙曰：起予者，商也。○趙曰：時幽燕猶有不順命者矣。前漢溝洫志云：“塡淤反壤之害。”師古曰：“塡淤，謂壅泥也。未句，所以激之也。”○師曰：師古曰：“以木擁搶及櫐繩連結，以爲儲胥，有儲蓄以待所須也。”薛尚書嘗奉使回紇，乞兵以助討，故云。聞道和親入，埀名報國餘。文物陪廵守，言尚書昔隨玄宗幸蜀。親賢病拮据，言皇子皆流離辛苦也。猰㺄，喻盗賊。公時唱大義以討賊，豈特一范睢相秦，但復魏齊之讎乎？滏口師仍㑹，言公督諸節度兵㑹於滏口，收復京師，故曰“函𨵿憒已攄。”皇極正乗與，言天子還京也。豈惟髙衞霍，曽是接應徐。德璉、徐公幹，文士也。天子中興，非特賞武功，且又禮接文儒，而公文倍宋玉，武過穰首，侍帝廟堂，子美但荷鋤躬耕而已，故曰“荒蕪已荷鋤”。遼海尚塡淤，言禄山未平，故子美未章，勉薛尚書爲國立功，不獨爲詩以起予也。",
                    "type": 2
                },
                {
                    "paragraph": "寄彭州髙三十五使君適虢州岑二十七長史叅三十韻",
                    "zhushu": "",
                    "type": 2
                },
                {
                    "paragraph": "故人何寂寞，",
                    "zhushu": "洙曰：故，一作“古”。"
                },
                {
                    "paragraph": "今我獨凄凉。老去才難盡，秋來興甚長。",
                    "zhushu": "洙曰：潘安仁有秋興賦。"
                },
                {
                    "paragraph": "物情尤可見，",
                    "zhushu": "師曰：目有所見，則心有所感，故云云。"
                },
                {
                    "paragraph": "詞客未能忘。",
                    "zhushu": "洙曰：詞客，謂髙、岑也。俱以詩名丗。"
                },
                {
                    "paragraph": "海内知名士，雲端各異方。",
                    "zhushu": "洙曰：彭在蜀，虢在山南。"
                },
                {
                    "paragraph": "髙岑殊緩歩，沈鮑得同行。",
                    "zhushu": "洙曰：沈休文、鮑明逺。言髙、岑可與沈識並驅也。"
                },
                {
                    "paragraph": "意愜𨵿飛動，篇終接混茫。",
                    "zhushu": "趙曰：以言二子之詩，其妙如此。沈佺期𥙊文：“思合飛動，才冠𡖖雲。”"
                },
                {
                    "paragraph": "舉天悲冨駱，",
                    "zhushu": "洙曰：冨嘉謩爲文，皆以經典爲本，時人欽慕，文體爲之一變。駱賔王嘗作帝京篇，當時以爲絶唱。"
                },
                {
                    "paragraph": "近代惜盧王。",
                    "zhushu": "洙曰：盧照隣、王勃也。照隣爲鄧王典籖，王重其文，待以相如。勃六歳能文，與兄勔、助才相𩔖，人謂之王氏三珠樹悲惜各以才不容於丗故也。"
                },
                {
                    "paragraph": "似爾官仍貴，前賢命可傷。",
                    "zhushu": "洙曰：傷上四人。○趙曰：富謂冨嘉謩；駱謂駱賔王；盧謂盧照隣；王謂王勃。盖皆文章之伯，而不容於丗。以言髙、岑二子亦文章而作貴官，則比四子爲得志矣。"
                },
                {
                    "paragraph": "諸侯非弃擲，半刺已翶翔。",
                    "zhushu": "洙曰：刺史，古之諸侯。庾亮與郭游書曰：“别駕與刺史同流王化於萬里，任居刺史之半，安可非其人也。”○趙曰：諸侯，以言髙適爲刺史。半刺，以言岑叅。"
                },
                {
                    "paragraph": "詩好幾時見，書成無使將。",
                    "zhushu": "趙曰：言公在秦州，欲寄書於二公也。"
                },
                {
                    "paragraph": "男兒行處是，客子閫身強。覊旅推賢聖，",
                    "zhushu": "洙曰：孔孟皆覊旅。○趙曰：公自言孔孟皆如此，不獨我也。"
                },
                {
                    "paragraph": "沉綿抵咎殃。三年猶瘧疾，一鬼不銷亡。",
                    "zhushu": "鮑曰：公遇王𠋣詩云：“瘧癘三秋熟可忍，寒𤍠百日交相戰。”與此正合。三秋，謂一在鄜，一在華，一在秦地。○趙曰：公言其病之沉綿也。丗言瘧鬼，故云。"
                },
                {
                    "paragraph": "隔日捜脂髓，増寒抱雪霜。",
                    "zhushu": "洙曰：此言瘧之狀也。"
                },
                {
                    "paragraph": "徒然潜𨻶地，有靦屢鮮粧。",
                    "zhushu": "洙曰：俗言辟瘧鬼，必伏於幽𨻶之地，不爾即𦘕容易貌。○鄭曰：靦，他典切。說文：“靣見也。”"
                },
                {
                    "paragraph": "何太龍鍾極，",
                    "zhushu": "蒼舒曰：按廣韻：“龍鍾，竹名。”丗言龍鍾，取此義也。謂其年老，如竹之枝葉揺曳而不能自禁持也。"
                },
                {
                    "paragraph": "子今出處妨。",
                    "zhushu": "趙曰：言病則龍鍾而妨出入也。"
                },
                {
                    "paragraph": "無錢居帝里，盡室在邊疆。",
                    "zhushu": "洙曰：寓同谷也。"
                },
                {
                    "paragraph": "劉表雖遺恨，龐公至死藏。",
                    "zhushu": "洙曰：見劉表不得取注。○趙曰：後漢：“龐公，襄陽人也。居峴山之南，未嘗入城府。荆州荆史劉表数延請，不能屈，竟隱於鹿門山不反。”"
                },
                {
                    "paragraph": "心微傍魚鳥，",
                    "zhushu": "魯曰：嵆康游山，觀魚鳥而心甚樂之。"
                },
                {
                    "paragraph": "肉痩怯豺狼。",
                    "zhushu": "洙曰：豺狼，𩔖貪暴者。○蘇曰：漢元狩中，盗賊屢起，州邑割據，隱君子往往遭害。申舒隱中條山，行絜德著，謂諸子曰：“吾肉瘦，法衆豺狼。”蓋言兵戈之際，君子不能全其身也。工部值禄山亂，流離悲怨，用此句語，故得其𧼈。不假群書，證一詩一句足矣。"
                },
                {
                    "paragraph": "隴草蕭蕭白，洮雲片片黄。彭門劒閣外，",
                    "zhushu": "洙曰：劒閣，劒関也，在蜀。○定功曰：後漢郡國志湔氏道注：蜀王夲紀曰：“縣前有兩石對如𨵿，號曰彭門。”"
                },
                {
                    "paragraph": "虢略鼎湖傍。",
                    "zhushu": "洙曰：號有朔城，廼鼎湖也。○夢符曰：右按史記：“黃帝採首山之銅，鑄鼎於荆山下。鼎成，乗龍而升天。”虢鼎湖，此近鼎畧，未知孰是。又張平子西京賦：“想乗龍於鼎湖。”"
                },
                {
                    "paragraph": "荆玉簪頭冷，",
                    "zhushu": "趙曰：荆山之王也，爲岑君而言。"
                },
                {
                    "paragraph": "巴牋染翰光。",
                    "zhushu": "洙曰：荆玉，出虢。巴牋，蜀牋也。○趙曰：爲髙君而言。"
                },
                {
                    "paragraph": "烏麻蒸續曬，丹橘露應嘗。豈異神仙宅，俱兼山水郷。竹齋燒藥竈，花嶼讀書床。更得清新否？遥知對屬忙。",
                    "zhushu": "洙曰：言吟詩也。○趙曰：言二子才思清新也。"
                },
                {
                    "paragraph": "舊官寧改漢，淳俗本歸唐。",
                    "zhushu": "師曰：虢本晉地。詩國風曰：“此晉也，而謂之唐，本其風俗，憂深思逺。”乃有堯之遺風焉，故云。"
                },
                {
                    "paragraph": "濟丗宜公等，安貧亦士常。",
                    "zhushu": "趙曰：安貧，公自言也。"
                },
                {
                    "paragraph": "蚩尤終戮辱，胡羯漫猖狂。",
                    "zhushu": "洙曰：史記：“蚩尤最爲暴，黄帝能伐之。胡羯，安史也。”"
                },
                {
                    "paragraph": "㑹待妖氛靜，論文暫裹糧。",
                    "zhushu": "洙曰：孟子曰：“行者裹糧。言往論文也。”○蘇曰：韓□裹糧就揚雄學授太元解。○師曰：甫欲冦平，裹糧就高□共論文章，故有末句。",
                    "type": 2
                },
                {
                    "paragraph": "奉贈蕭二十使君",
                    "zhushu": "",
                    "type": 2
                },
                {
                    "paragraph": "昔在嚴公幕，俱爲蜀使臣。艱危叅大府，前後間清塵。",
                    "zhushu": "洙曰：嚴再鎮成都，今復叅幕。公自注：“嚴再領成都，余復叅幕府。”○趙曰：蕭於嚴公𥘉鎮時入幕，而公在其再來時，遂爲間也。"
                },
                {
                    "paragraph": "起草鳴先路，",
                    "zhushu": "趙曰：言蕭自嚴幕而往爲舎人矣。唐制：“舎人凡詔旨、制勑、璽書、𠕋命，皆起草。”"
                },
                {
                    "paragraph": "乗槎動要津。",
                    "zhushu": "洙曰：見虚乗八月槎注。古詩：“先據要路津。”○趙曰：以言其貴也。"
                },
                {
                    "paragraph": "王鳬聊暫出，",
                    "zhushu": "洙曰：見逺愧尚方曽賜履注。"
                },
                {
                    "paragraph": "蕭雉只相馴。",
                    "zhushu": "洙曰：蕭望之爲郎，有雉隨。魯恭爲中牟令，翟雉馴於桑下。○趙曰：蕭廣齊孝子傳：“蕭芝至孝，除尚書郎。有雉數十頭，飲啄宿止。當上直，送至歧路，下直入門，飛鳴車前。”舊注引蕭望之，惑後學矣。"
                },
                {
                    "paragraph": "終始任安義，",
                    "zhushu": "洙曰：前漢：“任安，字少𡖖，爲益州刺史。司馬遷書責以古賢臣之義也。”○修可曰：前漢：“衛青爲大將軍，霍去病爲驃騎將軍，禄秩與大將軍等。自是青日衰，而去病日益貴。故人門下多去事去病，輒得官爵，惟任安不背去。”子美詩首云：“昔在嚴公幕，俱爲蜀使臣。”及有塤篪金石之語。元注云：“嚴公旣没，老母在堂，使君温清之問，若已之周庭焉。及太夫人傾逝，又撫孤之情，不减骨肉。”以是考之，足以見蕭使君如任安之事衛青，有終始之義。注引司馬遷責以古賢臣之義，非是。"
                },
                {
                    "paragraph": "荒蕪孟母隣。聮翩匍匐禮，",
                    "zhushu": "洙曰：詩：“凡民有䘮，匍匐救之。”"
                },
                {
                    "paragraph": "意氣死生親。",
                    "zhushu": "洙曰：公自注云：“嚴公殁後，老母在堂。使君温清之問，甘脆之禮，名数若己之庭闈焉。大夫人傾逝，䘮事又首諸孫，主典撫孤之。”○趙曰：所謂一死情不减骨肉，則膠𣾰之契，可以見矣。一生乃見交情也。"
                },
                {
                    "paragraph": "張老存家事，",
                    "zhushu": "洙曰：左專：“晉侯以張老爲中軍司馬。”○趙曰：禮記檀弓：“晉獻文子成室，晉大夫發焉。張老曰：‘美哉輪焉，美哉，奐焉。歌於斯，哭於斯，聚國族於斯。’今公以張老比蕭使君，言能存嚴公之家，令諸孫奉太夫人䘮事，哭於斯，聚國族於斯，不失其家也。”"
                },
                {
                    "paragraph": "嵆康有故人。",
                    "zhushu": "洙曰：康臨死，謂子曰：“山公在，汝不孤矣。”"
                },
                {
                    "paragraph": "食恩慙鹵莽，",
                    "zhushu": "趙曰：言蕭使君之心，舊食嚴公之恩，尚慙報之鹵莽。"
                },
                {
                    "paragraph": "鏤骨抱酸辛。",
                    "zhushu": "趙曰：言蕭使君御嚴公之恩，銘鏤肌骨，常抱酸辛。阮嗣宗詩：“悽愴抱酸辛。”"
                },
                {
                    "paragraph": "巢許山林志，",
                    "zhushu": "趙曰：公以巢公、許由自比也。"
                },
                {
                    "paragraph": "𧃍龍廊廟𤤽。",
                    "zhushu": "洙曰：巢父、許由，𧃍與龍也。○趙曰：言蕭使君也。𧃍則典樂之𧃍；龍則納言之龍。如三人之林，當在廟堂也。舊以爲龍逢，誤。"
                },
                {
                    "paragraph": "鵬圖仍矯翼，",
                    "zhushu": "洙曰：見泊岳陽樓詩變化有鵾鵬注。"
                },
                {
                    "paragraph": "熊軾且移輪。",
                    "zhushu": "趙曰：言蕭使君如夫鵬之圖南，仍矯奮其翼，固當遂晉擢矣，而且爲太守，故憑熊車以移輪也。"
                },
                {
                    "paragraph": "磊落衣冠地，蒼忙土木身。",
                    "zhushu": "洙曰：嵆康土木形骸。○趙曰：公自言其身如嵆康，而亦在衣冠之列也。"
                },
                {
                    "paragraph": "塤篪鳴自合，",
                    "zhushu": "洙曰：詩：“天之牖民，如塤如篪。”絶交論：“道恊膠漆，志婉変於塤箎。”"
                },
                {
                    "paragraph": "金石瑩逾新。",
                    "zhushu": "洙曰：文賦：“被金石而德廣，流管絃而日新。”○趙曰：於是再与蕭相見，如塤箎之合，而金石不移，所以塋逾新。"
                },
                {
                    "paragraph": "重憶羅江外，",
                    "zhushu": "鄭曰：寰宇記：“本涪城縣地，天宝元年爲羅江縣。”"
                },
                {
                    "paragraph": "同遊錦水濵。",
                    "zhushu": "趙曰：羅江属綿州。錦水，則成都也。"
                },
                {
                    "paragraph": "結歡隨過𨻶，",
                    "zhushu": "蘇曰：王陽與子結歡，眼隨過𨻶之駒。○趙曰：莊子曰：“人生一丗，如白駒過𨻶。”"
                },
                {
                    "paragraph": "懷舊益霑巾。",
                    "zhushu": "洙曰：陸賈傳：“君何不交歡太尉，深相結。”潘安仁懷舊賦：“涕泣流而霑巾。”"
                },
                {
                    "paragraph": "曠絶含香舎，",
                    "zhushu": "洙曰：見不去非無漢署香注。○趙曰：後漢：“尚書郎口含雞舌香，以其奏事欲使氣芬芳也。”公爲工部貟外郎，而不得坐省所，所以爲曠絶。”"
                },
                {
                    "paragraph": "稽留伏枕辰。",
                    "zhushu": "洙曰：張茂先詩：“伏枕終遥昔，寤言莫予應。”○趙曰：詩：“展轉伏枕。”"
                },
                {
                    "paragraph": "停驂𩀱闕早，",
                    "zhushu": "洙曰：謝玄暉：“停驂我悵望。”○趙曰：言不得朝謁，而思入朝之士。"
                },
                {
                    "paragraph": "廻鴈五湖春。",
                    "zhushu": "洙曰：沈休文：“旅鴈毎廻翔。”○趙曰：言在湘潭之時也。張勃吴録：“五湖者，太湖之別名，以其周行五百里，故名之。”"
                },
                {
                    "paragraph": "不逹長𡖖病，",
                    "zhushu": "洙曰：見長𡖖多病後注。○趙曰：長𡖖有消渴之疾，而公亦同之，故自怪其不省解如此。"
                },
                {
                    "paragraph": "從來原憲貧。",
                    "zhushu": "洙曰：見奉贈韋左丞詩寜甘原憲貧注。"
                },
                {
                    "paragraph": "監河受貸粟，一起轍中鱗。",
                    "zhushu": "洙曰：見莊子轍魚事。",
                    "type": 2
                },
                {
                    "paragraph": "贈李八祕書别三十韻",
                    "zhushu": "",
                    "type": 2
                },
                {
                    "paragraph": "往時中補右，扈蹕上元初。",
                    "zhushu": "洙曰：扈，扈從也。蹕，鳴蹕也。天子之出，鳴蹕以淸道。後漢輿服志：“蘭臺令史皆執蹕以督整專驅，謂之護駕。”"
                },
                {
                    "paragraph": "反氣凌行在，",
                    "zhushu": "洙曰：天子所幸，謂之行在。反氣，謂賊未破也。"
                },
                {
                    "paragraph": "妖星下直廬。",
                    "zhushu": "洙曰：見収京詩注。陸機詩云：“厭直承明廬。”"
                },
                {
                    "paragraph": "六龍瞻漢闕，",
                    "zhushu": "洙曰：易：“時乗六龍。”蕭何作漢宫闕記。"
                },
                {
                    "paragraph": "萬騎略姚墟。",
                    "zhushu": "洙曰：蔡邕獨断曰：“大駕備千乗万騎。”王元長曲水序：“殷殷均乎姚澤。”帝王丗紀曰：“瞽捜之妻曰握登，生舜於姚墟，故得姓氏於姚氏也。”"
                },
                {
                    "paragraph": "玄朔廵天歩，",
                    "zhushu": "洙曰：廵，一作“廻”。詩：“天歩斯頻。”"
                },
                {
                    "paragraph": "神都憶帝車。",
                    "zhushu": "洙曰：武后以東都爲神都，時天子尚在蜀，故言憶。後漢輿服志：“以𢹂龍角爲帝車。”"
                },
                {
                    "paragraph": "一戎𦆵汗馬，",
                    "zhushu": "洙曰：書：“一戎衣，天下大定。”公孫弘：“臣愚駑，無汗馬之勞。”師古曰：“言未嘗從事軍旅也。”"
                },
                {
                    "paragraph": "百姓免爲魚。",
                    "zhushu": "洙曰：昭元年：“劉子曰：‘美哉禹功，明德逺矣。微禹，吾其魚乎？’”○蘇曰：漢中河决，蕭望之塞。定人曰：百姓免此回爲魚。事見塞河碑。"
                },
                {
                    "paragraph": "通籍蟠螭印，",
                    "zhushu": "洙曰：通籍，注籍者，爲二尺竹牒，記其年紀、名字、物色，懸之宫門，案省相應，乃得入。蟠螭，謂印鼻劒上文也。晉陽春秋曰：重光照洞微，上蟠螭文隱起。○夢符曰：右按漢官義：“天子六璽，皆玉螭虎紐也。”"
                },
                {
                    "paragraph": "差肩列鳯輿。事殊迎代邸，",
                    "zhushu": "洙曰：髙帝崩，吕産欲危劉氏。周勃爲丞相，陳平、朱虚矦劉章共誅諸吕，遂奉天子法駕，迎代王於伐邸，立爲孝文皇帝。"
                },
                {
                    "paragraph": "喜異賞朱虚。",
                    "zhushu": "洙曰：齊哀王弟章入宿衞於漢，髙后封爲朱虚侯，以吕禄女妻之。後吕禄、吕産作乱，章與太尉周勃、丞相平等誅之。章乃先斬吕産。文帝益封朱虚侯二千戸、黄金一千斤。"
                },
                {
                    "paragraph": "冦盗方歸順，",
                    "zhushu": "洙曰：歸順，歸降納欵。"
                },
                {
                    "paragraph": "乾坤欲晏如。",
                    "zhushu": "洙曰：寧，静也。"
                },
                {
                    "paragraph": "不才同𥙷衮，",
                    "zhushu": "洙曰：謂作拾遺也。衮職有闕，仲山甫𥙷之。"
                },
                {
                    "paragraph": "奉詔許牽𥚑。",
                    "zhushu": "洙曰：魏辛毗，字佐治。文帝欲徙兾州七家十萬户實河南，毗諌，帝怒，不荅。起入，毗隨而引其𥚑。帝怒，良乆乃出，曰：“佐治，𡖖持我何太急耶？”毗曰：“今徙旣失人心，又已無食。”帝遂徙其半。"
                },
                {
                    "paragraph": "鴛鷺叨雲閣，",
                    "zhushu": "洙曰：古詩：“厠迹鴛鷺行。”謂侍從列也。潘安仁：“髙閣連雲”。"
                },
                {
                    "paragraph": "騏驎滯玉除。",
                    "zhushu": "洙曰：一作“石渠”，属李祕書也。"
                },
                {
                    "paragraph": "文園多病後，",
                    "zhushu": "洙曰：司馬相如傳：“相如嘗有消渇疾，後拜爲孝文園令。”"
                },
                {
                    "paragraph": "中散舊交踈。",
                    "zhushu": "洙曰：嵆康爲中散。"
                },
                {
                    "paragraph": "飄泊哀相見，平生意有餘。風煙巫峽逺，",
                    "zhushu": "洙曰：煙，一作“塵”。"
                },
                {
                    "paragraph": "臺榭楚宮虚。",
                    "zhushu": "洙曰：一作“除”。"
                },
                {
                    "paragraph": "觸目非論故，",
                    "zhushu": "洙曰：阮歩兵詩云：“物固不可論。”"
                },
                {
                    "paragraph": "新文尚起予。",
                    "zhushu": "洙曰：語：“起予者，商也。”"
                },
                {
                    "paragraph": "清秋凋碧桞，别浦落紅蕖。消息多旗幟，",
                    "zhushu": "洙曰：髙紀：“張旗幟於山上爲疑兵。”"
                },
                {
                    "paragraph": "經過歎里閭。",
                    "zhushu": "洙曰：爲䘮乱多凋弊。"
                },
                {
                    "paragraph": "戰連脣齒國，",
                    "zhushu": "洙曰：僖五年傳：“晉侯假道於虞以伐虢。宫之竒諌曰：‘虢，虞之表也。虢亡，虞必從之。此所謂輔車相依，脣亡齒寒者，其虞、虢之謂。’”"
                },
                {
                    "paragraph": "軍急羽毛書。",
                    "zhushu": "洙曰：魏武帝奏事曰：“若有急，則揷羽於檄，謂之羽檄。”"
                },
                {
                    "paragraph": "幕府籌頻問，",
                    "zhushu": "洙曰：李廣幕下省文書。師古曰：“幕府者，以軍幕爲義。”"
                },
                {
                    "paragraph": "山家藥正鋤。",
                    "zhushu": "洙曰：袐書北卧青城山下。"
                },
                {
                    "paragraph": "台星入朝謁，使節有吹嘘。西屬災長弭，南翁憤始攄。對敭抗士卒，",
                    "zhushu": "鄭曰：敭，余章切。○洙曰：益稷曰：“時而颺之。”注：“颺，道。揚，舉也。”畢命：“對揚文武之光命。”又說命：“敢對掦天子之休命。”"
                },
                {
                    "paragraph": "乾没費倉儲。",
                    "zhushu": "鄭曰：乾，居寒切。○洙曰：張湯傳：“湯始爲小吏，乾没，與長安冨賈田甲、魚翁叔之属交私。”服䖍曰：“乾没，謝成敗也。”如淳曰：“豫居物以待之，得利爲乾，失利爲没。”"
                },
                {
                    "paragraph": "勢藉兵須用，功無禮忽諸。御鞍金騕裊，",
                    "zhushu": "洙曰：漢書音義曰：“騕裊者，神馬也。赤喙烏身，與飛兎同，明君有德則至。”"
                },
                {
                    "paragraph": "宮硯玉蟾蜍。",
                    "zhushu": "洙曰：西京雜記：“晉靈公冡甚壞，壯四角，以石爲玃犬捧燭，石人男女四十餘皆立侍，棺器無復形兆，尸猶不壞，孔竅中皆有金玉。其餘器物皆朽爛不可別，惟有玉蟾蜍一枚，大如拳，腹空，容五合水，光潤如新玉，取以盛其書滴。”"
                },
                {
                    "paragraph": "拜舞銀鈎，",
                    "zhushu": "洙曰：銀鈎，字也，猶詔書。"
                },
                {
                    "paragraph": "恩波錦帕舒。",
                    "zhushu": "洙曰：西京雜記言：“袐閣圖書，皆表以牙籖，覆以錦帕。”"
                },
                {
                    "paragraph": "此行非不濟，良友昔相於。去棹依顔色，㳂流想疾徐。沉綿疲井臼，",
                    "zhushu": "洙曰：馮衍傳：“兒女常自操井臼。”"
                },
                {
                    "paragraph": "𠋣薄似樵漁。乞米煩佳客，",
                    "zhushu": "洙曰：乞，去聲。○鄭曰：乞，云旣切，與人物。"
                },
                {
                    "paragraph": "鈔詩聽小胥。",
                    "zhushu": "鄭曰：鈔，楚交切。○洙曰：小胥，小吏也。"
                },
                {
                    "paragraph": "杜陵斜晚照，",
                    "zhushu": "洙曰：漢書曰：“宣帝葬杜陵。”元紀：“杜陵在長安南五十里。張湯爲御史大夫，蕭望之爲前將軍，皆徙杜陵也。”"
                },
                {
                    "paragraph": "潏水帶寒淤。",
                    "zhushu": "鄭曰：潏，以律切。淤，衣居切。○洙曰：潏，水名也。上林賦：“豐鎬潦潏。杜陵、潏水，公之故里。”"
                },
                {
                    "paragraph": "莫話青溪髮，",
                    "zhushu": "鄭曰：在荆州，鬼谷子學仙處。"
                },
                {
                    "paragraph": "蕭蕭白映梳。",
                    "zhushu": "蘇曰：黄休年老多病，素髮映梳燈下不辨蠅頭，丗事䟽也。",
                    "type": 2
                },
                {
                    "paragraph": "奉贈盧五丈叅謀琚",
                    "zhushu": "鄭曰：斤於切。○洙曰：丈人使自江陵，在長沙待恩旨，先支率錢米。",
                    "type": 2
                },
                {
                    "paragraph": "恭惟同自出，",
                    "zhushu": "洙曰：左傳：“我之所自出。謂我甥也。”"
                },
                {
                    "paragraph": "妙選異髙標。入幕知孫楚，",
                    "zhushu": "洙曰：孫楚子，子荆。石苞都督揚州事，孫楚爲叅軍。"
                },
                {
                    "paragraph": "披襟得鄭僑。",
                    "zhushu": "洙曰：鄭僑，子産也。孔子與爲友。○趙曰：左傳：“季札聘於鄭，見子産，如舊相識。”"
                },
                {
                    "paragraph": "丈人藉才地，",
                    "zhushu": "趙曰：丈人，指言廬五叅謀也。"
                },
                {
                    "paragraph": "門閥冠雲霄。老矣逢迎拙，相於契託饒。",
                    "zhushu": "趙曰：言雖衰老，拙於逢迎，而與盧丈相於，所以契託饒縱也。"
                },
                {
                    "paragraph": "賜錢傾府待，爭米駐船遥。",
                    "zhushu": "趙曰：題注所謂支率錢米也。"
                },
                {
                    "paragraph": "鄰好艱難薄，氓心杼軸焦。",
                    "zhushu": "夢符曰：右按揚雄方言：“土作謂之杼，木作謂之軸。大東小東，杼軸其空。”軸，當作“柚”。又後漢劉騊駼書曰：“杼柚空於公私之求。”○趙曰：盧丈使自江陵也。蓋當艱難之際，杼軸空而民心焦敖，則不可多歛以爲隣好之奉也。"
                },
                {
                    "paragraph": "客星空伴使，",
                    "zhushu": "洙曰：嚴光也。見鈞瀬客星懸注。○趙曰：客星，公自謂也。伴使，以言伴盧之爲使星也。舊注引嚴陵事，虽是客星兩字，而惑乱其義矣。"
                },
                {
                    "paragraph": "寒水不成潮。素髮乾埀領，",
                    "zhushu": "鄭曰：乾，居寒切。○洙曰：秋㒷賦：“素髮䬃以垂領。”○師曰：自言其老矣。"
                },
                {
                    "paragraph": "銀章破在腰。",
                    "zhushu": "洙曰：見霧雨銀章濕注。○蘇曰：張嵩清之守莭爲巴西令。官滿，駕柴車，載書數百卷，腰垂破銀章，辝邑人而去。邑人惜其去，懇留於隋文帝，即日擢爲巴西太守，有德政，遺愛碑尚在。余爲兒童，聞先子對客談此。"
                },
                {
                    "paragraph": "說詩能累夜，醉酒或連朝。",
                    "zhushu": "洙曰：中山有酒，一醉千日。○趙曰：公自言也。"
                },
                {
                    "paragraph": "藻翰惟牽率，",
                    "zhushu": "洙曰：左傳：“牽率老夫。”"
                },
                {
                    "paragraph": "湖山合動摇。",
                    "zhushu": "蘇曰：王逸少清氣：壯節揺湖山。"
                },
                {
                    "paragraph": "時清非造次，興盡𨚫蕭條。天子多恩澤，蒼生轉寂寥。休傳鹿是馬，",
                    "zhushu": "洙曰：趙髙指鹿爲馬。"
                },
                {
                    "paragraph": "莫信鵩爲鴞。",
                    "zhushu": "洙曰：見地濕愁飛鵩注，又見留别杜貟外注。"
                },
                {
                    "paragraph": "未解依依袂，還斟汎汎瓢。流年疲蟋蟀，",
                    "zhushu": "洙曰：詩：“蟋蟀在堂，𡻕律云暮。”古詩：“四時更變化，𡻕暮一何速。晨風懷苦心，蟋蟀傷局促。”"
                },
                {
                    "paragraph": "體物幸鷦鷯。",
                    "zhushu": "洙曰：莊子：“鷦鷯巢林，不過一枝。”文賦：“體物而瀏湸。”張茂先作鷦鷯賦。"
                },
                {
                    "paragraph": "辜負滄洲願，",
                    "zhushu": "洙曰：謝玄暉詩：“復叶滄洲趣。”"
                },
                {
                    "paragraph": "誰云晚見招。",
                    "zhushu": "蘇曰：嵆康云：“年來名利汩没，未遂休閑，深負滄洲願心。”○趙曰：此公感激之言，涵蓄深逺。揚雄檄虚賦曰：“丗有黄公者，起於滄洲，精神養性，與道漂游。”太冲詩曰：“馮公豈不偉，白首不見招。”則見招者乃朝廷也。李陵云：“陵雖孤恩，漢亦負德。”孤負，本只是孤獨之孤，舊作辜負，流傳之誤矣。○師曰：前溪朱愽傳：“齎閥閱詣府。”師古注曰：“伐，功勞也；閱，所經歷也。”車千秋傳曰：“千秋無伐閱勞。”注：“伐，積功也；閱，所經也。”唐六典：“以上通用烏頭大門，又曰表掲，又曰閥閱。”義訓云：“表掲，閥閱是也。俗呼爲檽星門。是詩所謂閥閱冠雲霄者，盖言盧氏積日積月立功，而致表掲髙於雲霄。賜錢傾府待，爭米駐船揺謂盧丈待恩旨未到，先支錢米，以民心焦急也。寒水不成潮言水淺也。峽人以春水生乃行船。自素髮以下，乃子美自述。休傳鹿是馬言天子聦明也。莫信鵩如鴞言莫愁迁謫也。滄州，神仙所居之地也。”云云。",
                    "type": 2
                },
                {
                    "paragraph": "贈崔十三評事公輔",
                    "zhushu": "",
                    "type": 2
                },
                {
                    "paragraph": "飄颻西極馬，",
                    "zhushu": "洙曰：漢郊祠歌云：“天馬來西極。”"
                },
                {
                    "paragraph": "來自渥洼池。",
                    "zhushu": "洙曰：見沙苑行注。○趙曰：言崔公有天馬之妙，而所從來之逺也。漢郊祠歌曰：“馬生渥洼水中。”"
                },
                {
                    "paragraph": "颯飁定山桂，",
                    "zhushu": "洙曰：定，一作“寒”。○趙曰：當作“寒山”。楚辝云：“桂樹叢𠔃山之幽。”此其義也。○師曰：定山，當作鄧山。鄧林有桂。西極馬，鄧山桂，比崔公之才。"
                },
                {
                    "paragraph": "低徊風雨枝。",
                    "zhushu": "趙曰：選詩：“桂枝生自直，不冝低徊。”今桂所以低回者，風雨之故也。以譬崔評事之美材，而困於邊徼之水官矣。○彦輔曰：飁，音習。唐韻云：“颯飁，大風也。”"
                },
                {
                    "paragraph": "我聞龍正直，道屈爾何爲？",
                    "zhushu": "趙曰：如龍之直，而屈在僚屬，故公怪而問之。"
                },
                {
                    "paragraph": "且有元戎命，",
                    "zhushu": "洙曰：屈道而起，謂有元戎之命。"
                },
                {
                    "paragraph": "悲歌識者知。",
                    "zhushu": "洙曰：元戎，節度使也。以元戎命之而有行役，不能無悲歌，而惟識者知之。"
                },
                {
                    "paragraph": "官聮辭冗長，",
                    "zhushu": "洙曰：文賦固無取乎沉長。○鄭曰：長，直亮切，多也。○趙曰：崔評事於元戎之僚屬，可辝冗長矣。○師曰：時王思禮爲帥，表請崔爲幕職，故云云。冗長，不急之務也。"
                },
                {
                    "paragraph": "行路洗欹危。",
                    "zhushu": "洙曰：當闢公正之路。○趙曰：以舟行則免欹危之苦也。"
                },
                {
                    "paragraph": "脫劒主人贈，",
                    "zhushu": "洙曰：脫，解也。季札脫劒挂樹以贈徐君。○趙曰：主人，指元戎也。以劒贈人，亦理之常，如伍子胥解劒以贈漁父也。舊注引季札以劒挂徐君墓上，却是贈死者耳，可用證此乎？"
                },
                {
                    "paragraph": "去帆春色隨。隂沉鐵鳯闕，",
                    "zhushu": "洙曰：陸佐公石闕銘：“蒼龍玄武之制，銅爵鐵鳯之工。”"
                },
                {
                    "paragraph": "教練羽林兒。",
                    "zhushu": "洙曰：宣帝紀：“羽林孤兒。”注：“天有羽林星。林，諭若林木之盛。羽有羽翼鷙擊之意，故以名武官焉。”百官表：“取從軍死事者之子，養羽林，官教以五兵，號曰羽林孤兒。”"
                },
                {
                    "paragraph": "天子朝侵早，雲臺仗數移。",
                    "zhushu": "趙曰：言天子多難，其朝侵早。以兵練卒，故所御非一處，而移雲臺之仗矣。"
                },
                {
                    "paragraph": "分軍應供給，百姓日支離。",
                    "zhushu": "洙曰：支離，言不親。"
                },
                {
                    "paragraph": "黠吏因封己，公才或守雌。",
                    "zhushu": "洙曰：老子：“知其雄，守其雌。”○趙曰：封，厚也。言貪吏乗之以封己，廉吏閔之以柔克也。公正美崔公之才，守雌柔之道，不乗勢刻削以嵆於封己，則爲可尚尓。"
                },
                {
                    "paragraph": "燕王買駿骨，",
                    "zhushu": "洙曰：燕昭王以金帛市駿骨，人知好駿馬，不逺千里而來。"
                },
                {
                    "paragraph": "渭老得熊羆。",
                    "zhushu": "洙曰：見田獵舊非熊注。"
                },
                {
                    "paragraph": "活國名公在，拜壇群盗疑。冰壷動瑶碧，",
                    "zhushu": "洙曰：鮑昭：“清如玉壷冰。”"
                },
                {
                    "paragraph": "野水失蛟螭。",
                    "zhushu": "黄曰：謂㓂賊將就擒也。"
                },
                {
                    "paragraph": "入幕諸彦集，",
                    "zhushu": "洙曰：别賦：“捨金閨之諸彦。”"
                },
                {
                    "paragraph": "渇賢髙選冝。騫騰坐可致，九萬起於斯。",
                    "zhushu": "洙曰：見圖南未可料注。○趙曰：方當渇賢，而崔君冝應髙選，必能騫騰如鵬飛之九萬里矣。○黄曰：言崔奮迅，自此始。"
                },
                {
                    "paragraph": "復進出矛㦸，昭然開鼎彞。",
                    "zhushu": "洙曰：銘功於鼎彜。"
                },
                {
                    "paragraph": "㑹看之子貴，歎及老夫衰。豈但江曽决，",
                    "zhushu": "洙曰：孟子：“若决江河。”"
                },
                {
                    "paragraph": "還思霧一披。",
                    "zhushu": "洙曰：衞瓘見樂廣曰：“若披雲霧覩青天。”○趙曰：我豈特平昔與之談論如江河之决，當此之時，又思一披霧以相見也。"
                },
                {
                    "paragraph": "暗塵生古鏡，拂匣照西施。舅氏多人物，",
                    "zhushu": "孫曰：崔乃子美之舅氏，其人物爲丗所重，故曰“多人物”。多，重也。"
                },
                {
                    "paragraph": "無慙困翮垂。",
                    "zhushu": "趙曰：舅氏之家多有好人村，必應如我。上所言騫騰冨貴之事。今日尚尓行役，無慙困苦也。",
                    "type": 2
                },
                {
                    "paragraph": "寄李十四貟外布十二韻",
                    "zhushu": "洙曰：新除司議郎兼萬州别駕，雖尚伏枕。己聞理裝。",
                    "type": 2
                },
                {
                    "paragraph": "名叅漢望苑，",
                    "zhushu": "洙曰：漢愽望苑，武帝爲戾太子置之，使通賔客，從其所好。"
                },
                {
                    "paragraph": "職述景題輿。",
                    "zhushu": "洙曰：周景爲豫州刺史，辟陳蕃爲別駕，蕃不就，景題别駕輿曰：“陳仲舉坐也。”"
                },
                {
                    "paragraph": "巫峽將之郡，荆門好附書。",
                    "zhushu": "趙曰：預囑其不相忘也。"
                },
                {
                    "paragraph": "逺行無自苦，",
                    "zhushu": "蘇曰：王粲：“逺行異域，無勞自苦，事事慎重。”"
                },
                {
                    "paragraph": "内熱比何如。",
                    "zhushu": "洙曰：内熱，言熱中也。莊子：“我其内熱欤。”"
                },
                {
                    "paragraph": "正是炎天闊，那堪野館踈。黄牛平駕浪，",
                    "zhushu": "洙曰：黄牛，峽名。郭景純：“髙浪駕蓬萊。”"
                },
                {
                    "paragraph": "𦘕鷁上凌虚。",
                    "zhushu": "洙曰：謝靈運詩：“鷁首戲清池。”○修可曰：張平子西京賦鷁首注云：船頭𦘕鷁鳥，厭水神。"
                },
                {
                    "paragraph": "試待盤渦歇，",
                    "zhushu": "洙曰：郭璞江賦：“盤渦谷轉，凌濤山頽。”○趙曰：水漲則有盤渦，今勸其且休行，故曰“待盤渦歇”。"
                },
                {
                    "paragraph": "方期解纜𥘉。",
                    "zhushu": "洙曰：江淹：“解䌫候前侣。還望方鬰陶。”"
                },
                {
                    "paragraph": "悶能過小徑，自爲摘嘉蔬。",
                    "zhushu": "洙曰：自，一作“日”。陶淵明：“歡言酌春酒，摘我園中蔬。”○趙曰：自此已下，約李貟外訪其居也。"
                },
                {
                    "paragraph": "渚桞元幽僻，村花不掃除。宿隂繁素㮏，",
                    "zhushu": "洙曰：潘安仁閑居賦云：“㮏曜丹白之色。”"
                },
                {
                    "paragraph": "過雨亂紅蕖。",
                    "zhushu": "趙曰：紅蕖，蓮花。"
                },
                {
                    "paragraph": "寂寂夏先晚，",
                    "zhushu": "趙曰：以處所幽寂，雖夏未晚，而此地先晚，將似秋矣。"
                },
                {
                    "paragraph": "泠泠風有餘。江清心可瑩，",
                    "zhushu": "洙曰：郭景純詩：“前有寒泉井，聊可瑩心神。”"
                },
                {
                    "paragraph": "竹冷髮堪梳。",
                    "zhushu": "洙曰：堪，一作“宜”。"
                },
                {
                    "paragraph": "直作移巾几，秋帆發弊廬。",
                    "zhushu": "夢符曰：右按春秋左氏：“張趯謂太叔曰：‘自子之歸也，小人糞除先人之弊廬。’曰：‘子其將來。’今子皮實來，小人失望。”○師曰：黄牛峽浪髙與峽齊，故云平駕浪。𦘕鷁，船也。上凌虚謂船逆水而上，如凌虚空。盤渦，言水廻伏如碾碓然。甫意欲待峽水稍平穩，即解䌫訪李，故末章云：“直作移巾几，秋帆發弊廬。”",
                    "type": 2
                },
                {
                    "paragraph": "寄董𡖖嘉榮十韻",
                    "zhushu": "",
                    "type": 2
                },
                {
                    "paragraph": "聞道君牙帳，",
                    "zhushu": "洙曰：曹子建𨵿中詩：“髙牙，乃建牙大旗也。”兵家書：“牙旗，將軍之旗，立於元帥帳前，故謂之牙旗。”"
                },
                {
                    "paragraph": "防秋近赤霄。",
                    "zhushu": "洙曰：謂西山三戍也。西山記曰：“東觀成都，若在井底。”"
                },
                {
                    "paragraph": "下臨千雪嶺，",
                    "zhushu": "洙曰：西山記曰：“上有積雪，經夏不消。”"
                },
                {
                    "paragraph": "𨚫背五繩橋。",
                    "zhushu": "洙曰：岷江湍急，不可爲梁，乃以竹䋲爲橋，駕虚而渡。○鄭曰：即岷江笮橋。"
                },
                {
                    "paragraph": "海内乆戎服，",
                    "zhushu": "洙曰：用兵日乆。"
                },
                {
                    "paragraph": "京師今晏朝。",
                    "zhushu": "洙曰：後漢明帝論曰：“明帝善刑理，法令分明，日晏坐朝，幽枉必逹。”○洙曰：以前日用兵之乆，而今日罷兵，則可以晏朝也。"
                },
                {
                    "paragraph": "犬羊曽爛熳，",
                    "zhushu": "洙曰：應劭曰：“鮮卑隔在漠北，犬羊爲群。”"
                },
                {
                    "paragraph": "宫闕尚蕭條。",
                    "zhushu": "洙曰：孫子荆書：“四海蕭條，非復漢有。”顔延年：“宮陛多巢穴，城闕生雲煙。”○趙曰：以吐蕃爲患之乆，故前日嘗䧟京師，今尚蕭條也。"
                },
                {
                    "paragraph": "猛將冝甞膽，",
                    "zhushu": "洙曰：李陵書：“猛將如雲。越王勾踐反國，苦身勞思，置膽於坐，坐卧即仰膽，飲食亦甞膽也。曰：‘汝忘㑹稽之恥耶？’”○趙曰：猛將，謂董嘉榮也。"
                },
                {
                    "paragraph": "龍泉必在腰。",
                    "zhushu": "洙曰：事見奉送蘇州李長史之任詩三尺獻龍泉注。"
                },
                {
                    "paragraph": "黄圖遭汚辱，",
                    "zhushu": "洙曰：天子圖籍也。○趙曰：有三輔黄圖之書，言宫殿名號與京畿地理也。"
                },
                {
                    "paragraph": "月窟可焚燒。",
                    "zhushu": "洙曰：長楊賦：“西壓月窟。”又言：“月窟雖髙，猶可燒之也。”○蘇曰：吴術曰：“大丈夫按劒横行沙塞，取月支之首，焚其竁窟，向區區奔走塵埃中爲掃門兒態耶？”章炳壯其言，薦爲遊擊將軍。○趙曰：指言吐蕃巢穴也。"
                },
                {
                    "paragraph": "㑹取干戈利，",
                    "zhushu": "趙曰：此戒董𡖖之辝。干戈利，則書“敿乃干，榖乃戈”之義。"
                },
                {
                    "paragraph": "無令斥候驕。",
                    "zhushu": "洙曰：西域傳：“斥候百人，五分之，夜擊刀斗自衞。”○趙曰：無令其驕，則號令嚴肅也。候斥，兵家探候也。"
                },
                {
                    "paragraph": "居然𩀱捕虜，",
                    "zhushu": "洙曰：後漢：“丗祖建武四年，拜馬武捕虜將軍。顯宗𥘉，西羗寇隴西，覆軍殺將，朝廷患之，復拜武捕虜將軍。”"
                },
                {
                    "paragraph": "自是一嫖姚。",
                    "zhushu": "洙曰：霍去病爲嫖姚校尉。"
                },
                {
                    "paragraph": "落日思輕騎，",
                    "zhushu": "蘇曰：何斌輕騎數百，轉戰至日暮，斬馘擒酋首。○趙曰：史有云：“輕騎襲之。”"
                },
                {
                    "paragraph": "秋天憶射鵰。",
                    "zhushu": "洙曰：李廣時爲上郡太守，匈奴侵上郡，上使中貴人從廣勒習兵擊匈奴。中貴人者，將十騎從，見匈奴三人，與戰，射傷中貴人，殺其騎且尽。中貴人走廣，廣曰：“是必射鵰者。”廣乃從百騎往馳三人。三人亡馬歩行，行數里，廣令其騎張左右翼，而廣自射彼三人者，殺得二人，生得一人，果匈奴射鵰者。○修可曰：北史：“斛律金子光見一大禽，射之，正中其頸，形如車輪而下，乃鵰也。邢子髙歎曰：‘此射鵰手也。’人號爲落鵰都督。”是詩寄董嘉榮，而元注引李廣傳匈奴射鵰，非是。"
                },
                {
                    "paragraph": "雲臺𦘕形像，",
                    "zhushu": "洙曰：見雲臺終日𦘕往。"
                },
                {
                    "paragraph": "皆爲掃氛妖。",
                    "zhushu": "洙曰：掃氛妖，言能静患乱也。○趙曰：所以激昂董𡖖也。漢雲臺𦘕二十八將之像，以其有功氛妖也。",
                    "type": 2
                },
                {
                    "paragraph": "移居公安敬贈衛大郎",
                    "zhushu": "鈞",
                    "type": 2
                },
                {
                    "paragraph": "衞侯不易得，余病汝知之。雅量涵髙逺，",
                    "zhushu": "魯曰：𡊮宏三國名臣賛：“淵哉大𥘉，宇量髙雅。”"
                },
                {
                    "paragraph": "淸襟照等夷。",
                    "zhushu": "尹曰：𡊮𥺤荅儉詩云：老夫亦何寄，之子照淸襟。清氣溢素襟。○彦輔曰：夷，平也，謂平交也。"
                },
                {
                    "paragraph": "平生感意氣，",
                    "zhushu": "趙曰：言意氣之感也。"
                },
                {
                    "paragraph": "少小愛文辭。",
                    "zhushu": "蘇曰：羊欣少小爱筆研文辝，名公多竒之。"
                },
                {
                    "paragraph": "河海由來合，風雲若有期。",
                    "zhushu": "洙曰：河出崑崙，千里一曲，九曲入海。古詩：“風雲若遇㑹。”"
                },
                {
                    "paragraph": "形容勞宇宙，",
                    "zhushu": "洙曰：陶潜寓形：“宇宙復幾時。”○趙曰：言憔悴而空老於丗。"
                },
                {
                    "paragraph": "質朴謝軒墀。",
                    "zhushu": "趙曰：言無復仕於朝廷。"
                },
                {
                    "paragraph": "自古幽人泣，",
                    "zhushu": "洙曰：易：“幽人貞吉。”"
                },
                {
                    "paragraph": "流年壯士悲。",
                    "zhushu": "蘇曰：文選：“流年苒苒，壯士悲感。”"
                },
                {
                    "paragraph": "水煙通徑草，秋露接園葵。",
                    "zhushu": "洙曰：陸士衡園葵詩：“種葵北園中，零露垂鮮澤。”○趙曰：述其移居於公安之地也。"
                },
                {
                    "paragraph": "入邑豺狼𨷖，",
                    "zhushu": "洙曰：見上豺狼在邑龍在野注。○趙曰：以比盗賊也。言入邑之豺狼，以有所爭而相闘也。"
                },
                {
                    "paragraph": "傷弓鳥雀饑。",
                    "zhushu": "洙曰：何晏似傷弓之鳥，飢亦不敢自喙。○趙曰：言傷弓之鳥，以創病而飢也，以比窮困之民。"
                },
                {
                    "paragraph": "白頭供宴語，",
                    "zhushu": "趙曰：白頭，公自謂也。供宴語，可以供衛公之語也。"
                },
                {
                    "paragraph": "烏几伴棲遲。",
                    "zhushu": "趙曰：烏，皮几也。言迁於公安，唯有烏几爲伴耳。"
                },
                {
                    "paragraph": "交態遭輕薄，",
                    "zhushu": "洙曰：古詩：“五陵輕薄兒。”"
                },
                {
                    "paragraph": "今朝豁所思。",
                    "zhushu": ""
                }
            ]
        },
        {
            "name": "簡寄下",
            "paragraphs": [
                {
                    "paragraph": "簡寄下",
                    "zhushu": "",
                    "type": 1
                },
                {
                    "paragraph": "律詩五十二首",
                    "zhushu": "",
                    "type": 2
                },
                {
                    "paragraph": "奉寄河南韋尹丈人",
                    "zhushu": "洙曰：甫故廬在偃師，承韋公頻有訪問，故有下句。",
                    "type": 2
                },
                {
                    "paragraph": "有客傳河尹，逢人問孔融。",
                    "zhushu": "洙曰：河尹，河南尹也。孔融，公自比也。見本題下注詩。○趙曰：見問者，河南尹也，故得以孔融爲比。盖李膺爲河南尹，而孔融造門爲上客也。"
                },
                {
                    "paragraph": "青囊仍隱逸，",
                    "zhushu": "洙曰：郭璞授業於鄭公，以青囊九書與之，遂開洞五行。後門人切青囊，未及讀，爲火焚之。"
                },
                {
                    "paragraph": "章甫尚西東。",
                    "zhushu": "洙曰：章甫，冠也。孔子生於魯，冠章甫之冠。長於宋，故衣縫披之，衣章甫儒冠。"
                },
                {
                    "paragraph": "鼎食爲門户，",
                    "zhushu": "洙曰：列鼎而食，門尸閥閱也。○趙曰：以言河尹之貴。"
                },
                {
                    "paragraph": "詞場繼國風。",
                    "zhushu": "洙曰：詩之國風。○趙曰：以言河尹之能詩。"
                },
                {
                    "paragraph": "尊榮瞻地絶，",
                    "zhushu": "洙曰：言地望崇重。"
                },
                {
                    "paragraph": "踈放憶途窮。",
                    "zhushu": "洙曰：阮籍詩：“途窮䏻無慟。”○趙曰：踈放，公自謂也。憶途窮，則又言河南憶問之也。"
                },
                {
                    "paragraph": "濁酒㝷陶令，",
                    "zhushu": "洙曰：王弘九月九日送酒與陶潜，潜得之，便飲而歸。○趙曰：陶淵明也。常曰：“偶有名酒，無日不傾。”"
                },
                {
                    "paragraph": "丹砂訪葛洪。",
                    "zhushu": "洙曰：事見爲農詩“不得問丹砂”注。○趙曰：祈心於遐年，故訪葛洪。洪甞於帝乞爲句漏令，以出丹砂而就之。"
                },
                {
                    "paragraph": "江湖漂短褐，",
                    "zhushu": "洙曰：短，當作䄈。淮南子：霜雪凾集，䄈褐不完。褐，毛布。○鄭曰：䄈，臣庾切，敝布襦。褐，胡葛切，短衣。"
                },
                {
                    "paragraph": "霜雪滿飛蓬。",
                    "zhushu": "洙曰：詩：首如飛蓬。○定功曰：班叔皮王命論注：短褐，麄衣也。盖公此詩作於潭州，適當冬時，述其覊旅流落之狀。上句言短褐爲江湖所漂，下句言犯冐霜雪，故飛蓬之髪爲霜雪所蒲。"
                },
                {
                    "paragraph": "牢落乾坤大，",
                    "zhushu": "蘇曰：余絳失意雲霄，覊思牢落，歸栖无巢，始知乾坤之大。"
                },
                {
                    "paragraph": "周流道術空。",
                    "zhushu": "趙曰：言天地廣大，而我獨牢落，雖挾道術，竟於周流之際，成空而无用。"
                },
                {
                    "paragraph": "謬慙知葪子，",
                    "zhushu": "鄭曰：葪，居例切。○洙曰：後漢方術傳：葪子訓有神異之道，到京師，公𡖖以下候之者，坐上常數百人，皆爲設酒脯，終日不匱。"
                },
                {
                    "paragraph": "真怯𥬇揚雄。",
                    "zhushu": "洙曰：揚子解嘲曰：“子迺以鴟梟而𥬇鳯凰，子徒嘆我玄之尚白，吾亦嘆子之病甚，不遭臾跗、扁鵲，悲夫！”○趙曰：揚雄著太玄，人皆𥬇之，至以爲可覆醬瓿。"
                },
                {
                    "paragraph": "盤錯神明懼，",
                    "zhushu": "洙曰：虞詡曰：“不遇盤根錯節，何以知利器？”○趙曰：以言韋、尹爲政之能。"
                },
                {
                    "paragraph": "謳歌德義豐。",
                    "zhushu": "趙曰：如鄭歌子産，漢歌岑君是也。"
                },
                {
                    "paragraph": "尸郷餘土室，難說",
                    "zhushu": "洙曰：一作誰話。"
                },
                {
                    "paragraph": "祝雞翁。",
                    "zhushu": "洙曰：後漢地理志：偃師有尸郷。列仙傳：祝谿翁居尸郷山下，養雞百餘，各有名字，呼名則種别而至。○鄭曰：列仙傳：祝雞公，洛陽人。○師曰：甫以孔融自比。客來傳說韋、尹詣甫動靜如何。甫尚隱居，蹤跡无定，不若韋列鼎而食，猶善詩章，故云“継囯風踈放”，甫自謂也。甫旣不仕，惟以濁酒適懷，丹砂自養，任短褐漂泊，雪蒲白頭，牢落無所成就之義。乾坤雖大，若無所容身。道術空，言無道術也。葪子比韋尹，慚見知於韋。眞怯𥬇揚雄，甫以貧蹇，爲時訕𥬇，有若雄爲當丗所嘲也。盤錯，言事繁劇。韋善决断，人畏其政若神明。呪雞翁，甫以自比。",
                    "type": 2
                },
                {
                    "paragraph": "將赴成都草堂途中有作先寄嚴鄭公",
                    "zhushu": "五首。",
                    "type": 2
                },
                {
                    "paragraph": "得歸茅屋赴成都，",
                    "zhushu": "洙曰：潘安仁秋㒷賦：偃息不過茅屋茂林之下。"
                },
                {
                    "paragraph": "眞",
                    "zhushu": "洙曰：一作直。"
                },
                {
                    "paragraph": "爲文翁再剖符。",
                    "zhushu": "洙曰：謂嚴鄭公再鎮成都也。文翁，見李劒州詩注。剖符，分符也。漢制：符皆有合契，當給符者，止給其半，留一半京師。"
                },
                {
                    "paragraph": "但使閭閻還揖譲，",
                    "zhushu": "洙曰：循吏傳：孝宣興於閭閻。師古曰：閭，里門也。閻，里中門也。"
                },
                {
                    "paragraph": "敢論松竹乆荒蕪。",
                    "zhushu": "洙曰：陶淵明云：“田園將蕪胡不歸？”又云：“三徑就荒，松菊猶存。”○趙曰：兩句通義，公之心在爱人，不私一己矣。"
                },
                {
                    "paragraph": "魚知丙穴猶來美，",
                    "zhushu": "洙曰：“左太冲蜀都賦：“嘉魚出於丙穴。”劉渊林注曰：“丙穴，在漢中沔陽縣北，有魚穴二所，常以三月取之。丙，地名也。”任豫益州記曰：“嘉魚鱗似鰌魚。”○師曰：“水經曰：‘丙穴出嘉魚，常以二月出，十月入，水泉懸注，魚自穴下逺入水，穴口向丙，故曰丙穴。’”又酉陽雜爼曰：“丙穴魚食乳水，食之甚是温。”神農本草亦云：“嘉魚味甘，食之令人肥健俛懌。”此乳穴中小魚，常食浮水，所以益人。子美稱丙穴魚美，其以此欤。”"
                },
                {
                    "paragraph": "酒憶郫筒不用酤。",
                    "zhushu": "鄭曰：“郫，賔弥反。”○洙曰：“成都記曰：‘郫縣因水得名，蜀王杜宇所都。’”華陽風俗録曰：“郫人，郀竹之大者，傾春醸於筒，閉以藕𢇁，苞以焦葉，信宿馨逹於竹外，然後断之以献，俗號爲郫筒酒也。”○修可曰：“郫出大竹，土人截以盛酒，故號郫筒，至今如此，非傾釀於筒，候其香而断之也。故李商隱詩云：“錦石爲棊子，郫筒當酒壷。”則郫筒爲盛酒器可知矣。”○蘇曰：“山濤治蜀之郫城，用筠管釀酴釀作酒，浹旬方開，香聞百歩，故蜀人傳其法效之。”○趙曰：“言酒不須沽，而從嚴公飲耳。”"
                },
                {
                    "paragraph": "五馬舊曽諳小徑，",
                    "zhushu": "蘇曰：古今風俗通曰：王逸少出守永嘉，庭列五馬，繡鞍金勒，出即鞚之，故永嘉有五馬坊焉。"
                },
                {
                    "paragraph": "幾回書札待潜夫。",
                    "zhushu": "洙曰：五馬，見餞䔥遂州詩注。潜夫，見偶題謾作潜夫論注。○趙曰：言嚴公昔曽枉駕之熟，今有書札來相待其歸矣。後漢王符隱居著書，號潜夫論。○詠曰：潜夫，甫自比。",
                    "type": 2
                },
                {
                    "paragraph": "處處靑江帶白蘋，",
                    "zhushu": "洙曰：清江，春流也。白蘋，水草也。左傳“蘋蘩藴藻之菜”是也。○趙曰：尓雅：萍之大者曰蘋。"
                },
                {
                    "paragraph": "故園猶得見殘春。",
                    "zhushu": "趙曰：故園，指成都也。"
                },
                {
                    "paragraph": "雪山斥候無兵馬，",
                    "zhushu": "洙曰：雪山，蜀之西山也。無兵馬，罷三城戍也。○天斍曰：無兵馬，言靖乱也。"
                },
                {
                    "paragraph": "錦里逢迎有主人。",
                    "zhushu": "洙曰：成都記：錦里城，呼爲錦城，以江山明麗，錯雜如錦故也。公与嚴故德，故有主人之說。○蘇曰：王褒歸蜀，謂人曰：“逢迎有賢主人，吾當掛冠投老，爲林下散人耳。”○秦曰：此句言嚴再鎭成都也。"
                },
                {
                    "paragraph": "休怪兒童延俗客，不教鵝鴨惱比鄰。",
                    "zhushu": "鄭曰：比，頻脂切。○蘇曰：魏陸勗居櫟陽，性淡正㓗，甞見童驅鵝鴨出，四頋之曰：“不曾使惱比鄰立町。”客伏其清謹。○趙曰：公於嚴公有故舊之好，而能如此，則公之厚德与夫慎重可見矣。比隣者，比近之鄰也。”"
                },
                {
                    "paragraph": "習池未覺風流盡，况復荆州賞更新。",
                    "zhushu": "洙曰：“晉山簡，字季倫，永嘉三年出爲征南將軍，鎮襄陽。于時四方寇亂，天下分崩，主威不振，朝野危懼。簡優游卒𡻕，惟酒是耽。諸習氏，荆土豪族，有佳園池，簡毎出戯游，多池上，飲輒醉，名之曰髙陽池。”○師曰：“武毎訪草堂，酣飲賦詠，故比之習池之遊。“荆州賞更新”，言武之來，宴賞復无窮也。”",
                    "type": 2
                },
                {
                    "paragraph": "竹寒沙碧浣花溪，",
                    "zhushu": "洙曰：“梁益記：“溪水出湔江，居人多造綵牋，故號浣花。”公之别館，後爲崔寕宅，捨爲寺，今尚在焉。”"
                },
                {
                    "paragraph": "菱",
                    "zhushu": "洙曰：“一作橘。"
                },
                {
                    "paragraph": "刺藤梢咫尺迷。",
                    "zhushu": "趙曰：“公雜草堂之乆，宜其荒芜矣。”"
                },
                {
                    "paragraph": "過客徑須愁出入，居人不自解東西。",
                    "zhushu": "鄭曰：“解，佳買切，曉也。”○趙曰：“以蓬蒿之礙也。”"
                },
                {
                    "paragraph": "書籖藥褁封蛛網，",
                    "zhushu": "洙曰：“沈休文：“網虫𡸁戸。織蜘蟵網也。”○鄭曰：“籖，千庻切，驗也。”"
                },
                {
                    "paragraph": "野店山橋送馬蹄。",
                    "zhushu": "趙曰：“言橋与店空送馬蹄。於道中往來而已，蓋公不在草堂故也。”"
                },
                {
                    "paragraph": "肯藉荒庭春草色，",
                    "zhushu": "洙曰：“一云新月色。天台賦：“藉萋萋之纎草。”别賦：“春草碧色。”。"
                },
                {
                    "paragraph": "先判一飲醉如𭰖。",
                    "zhushu": "鄭曰：“判，普官切。”○洙曰：“後漢：周澤，字稺都，爲太常，清潔循行，尽敬宗廟。嘗臥疾齋宮，其妻哀澤老疾，闚問所苦。澤大怒，以妻子犯齋禁，遂収詔獄謝罪。當丗疑其詭激，時人爲之語曰：‘生丗不諧，作大常妻。一歳三百六十日，三百五十九日，一日不齋醉如𭰖。’”",
                    "type": 2
                },
                {
                    "paragraph": "常苦沙崩損藥欄，也從江檻落風湍。新松恨不髙千尺，",
                    "zhushu": "洙曰：七發云：“髙百尺而无枝。”魯連子：“東方有松，縱髙千仞，无枝也。”○趙曰：公指言所種四松，故欄之新松。"
                },
                {
                    "paragraph": "惡竹應湏斬萬竿。",
                    "zhushu": "洙曰：去其𢙣者，留其善者，洗竹也。"
                },
                {
                    "paragraph": "生理秪慿黃閣老，",
                    "zhushu": "洙曰：黄閣，見贈嚴八閣老詩注。○薖曰：言甫生計皆仰于嚴也。"
                },
                {
                    "paragraph": "衰顔欲付紫金丹。",
                    "zhushu": "洙曰：神仙有金丸，可以延年却老。○蒼舒曰：右按樂府長歌行：“定取金丹作幾服，能今華衰得十年。”○田曰：大藥證云：“紫金大丹，若人服食，化腸爲筋，変髓凝骨，自然不死。”○沈曰：丹陽抱陽山人大藥證曰：“煉鈆爲粉，化緑爲塵，自然伏火，去鉛取丹，更入華池，還源反色，再入神室，更養火六十日，成紫金火丹。若人服食，化腸爲筯，変髓凝骨，自然不死。”。"
                },
                {
                    "paragraph": "三年奔走空皮骨，",
                    "zhushu": "蘇曰：玉翦：“三年奔走邊鄙，老夫但存皮骨，誰敢有勞土事。”"
                },
                {
                    "paragraph": "信有人間行路難。",
                    "zhushu": "洙曰：言爲憂患所迫而癯瘠也。古詩有行路難。",
                    "type": 2
                },
                {
                    "paragraph": "錦宮城西生事微，",
                    "zhushu": "洙曰：宫，一作館。○師曰：言土田薄有也。"
                },
                {
                    "paragraph": "烏皮几在還思歸。",
                    "zhushu": "洙曰：以烏皮褁几也。○趙曰：謝眺詠烏皮隱几詩曰：“蟠木生附枝，刻削豈无施。未句曲躬奉，微用聊承終宴疲。"
                },
                {
                    "paragraph": "昔去爲憂亂兵入，今來已恐隣人非。",
                    "zhushu": "洙曰：恐經乱離而人物改変。"
                },
                {
                    "paragraph": "側身天地更懷古，",
                    "zhushu": "洙曰：側身，言无所容也。○蘇曰：張融：“側身俯仰天地間。”懷古弔今，轉増悽惻。"
                },
                {
                    "paragraph": "回首風塵甘息機。",
                    "zhushu": "洙曰：息，忘也。馬援：“回首往事，甘自息機。”○師曰：甘息機，言甫猒奔走也。"
                },
                {
                    "paragraph": "共說緫戎雲鳥陣，",
                    "zhushu": "洙曰：元帥也。雲鳥，陣名，如鵝鸛之𩔖是也。○夢符曰：右按唐獨孤及風后八陣圖記：天命聖者以廣戰術，俾懸衡於未然，察変於𠋣数，握機制勝，作爲陣圗。夫八官之位正，則数不𠎝，神不忒，故八其陣，所以定位也。衡抗於外，軸布於内，風雲附其四維，所以備物也。虎結翼以進，蛇向敵而蟠，飛龍翔鳥，上下其勢，以致用也。○趙曰：惣戎，以言嚴公。遊子，公自謂也。○田曰：太公六韜，以車騎分爲鳥雲之陣。所謂鳥雲者，鳥散而雲飛，変化无窮者也。"
                },
                {
                    "paragraph": "不妨遊子芰荷衣。",
                    "zhushu": "洙曰：北山移文：焚芰製，裂荷衣。○師曰：欲參軍謀，不妨吾逸態，而衣芰荷之衣也。",
                    "type": 2
                },
                {
                    "paragraph": "弊廬遣興奉寄嚴公",
                    "zhushu": "",
                    "type": 2
                },
                {
                    "paragraph": "野水平橋路，春沙映竹村。風輕粉蝶喜，花暖蜜蜂喧。把酒冝深酌，題詩好細論。府中瞻暇日，江上憶詞源。",
                    "zhushu": "趙曰：隋文藝傳曰：“筆有餘力，詞无竭源。”"
                },
                {
                    "paragraph": "跡忝朝廷舊，",
                    "zhushu": "洙曰：公仕三朝。"
                },
                {
                    "paragraph": "情依節制尊。",
                    "zhushu": "洙曰：公之入蜀，惟依嚴公。節制，持節專制也。"
                },
                {
                    "paragraph": "還思長者轍，恐避席爲門。",
                    "zhushu": "洙曰：見“寕紆長者轍”注。顔延年：林間時晏開，迎回長者轍。○趙曰：欲枉嚴公之駕，故用陳平事以激之也。",
                    "type": 2
                },
                {
                    "paragraph": "奉待嚴大夫",
                    "zhushu": "",
                    "type": 2
                },
                {
                    "paragraph": "殊方又喜故人來，重鎭還須濟丗才。",
                    "zhushu": "鄭曰：重，直隴切，厚也。○洙曰：時武再鎭蜀。"
                },
                {
                    "paragraph": "常怪偏禆終日待，",
                    "zhushu": "洙曰：偏禆，諸將校也。光武令鄧禹自選偏禆以下。"
                },
                {
                    "paragraph": "不知旌節隔年回。",
                    "zhushu": "洙曰：旌節，麾幢也。楊囯忠兼領劒南，毎幸驪山，必以旌旗前引。"
                },
                {
                    "paragraph": "欲辭巴徼啼鸎合，逺下荆門去鷁催。",
                    "zhushu": "洙曰：公自言欲辭蜀而入楚。○趙曰：此言船，盖船首畫鷁，以驚水怪。○師曰：甫与武有丗契，武爲成都尹，甫依之。及武入朝，甫之巴峽。今甫聞嚴再鎭蜀，欲辝巴徼，下荆門迓之。云啼鶯者，春時也。鷁，舟也。已督舟將行。"
                },
                {
                    "paragraph": "身老時危思㑹靣，",
                    "zhushu": "洙曰：古詩：道路阻且長，會靣安可知？"
                },
                {
                    "paragraph": "一生襟",
                    "zhushu": "洙曰：一作懷。"
                },
                {
                    "paragraph": "抱向誰開。",
                    "zhushu": "洙曰：言人不己知。",
                    "type": 2
                },
                {
                    "paragraph": "奉贈嚴八閣老",
                    "zhushu": "鮑曰：嚴武也。至德𥘉，房琯薦爲給事中，收長安，拜京兆尹，稱閣老，時爲給事中。○師曰：臺閣之長，謂之閣老。",
                    "type": 2
                },
                {
                    "paragraph": "扈聖登",
                    "zhushu": "洙曰：一云今日登扈。"
                },
                {
                    "paragraph": "黃閣，",
                    "zhushu": "洙曰：扈，扈從也。宋忠曰：三公黄閣，前史無此義。札記：士𩏂與天子同，公侯大夫則異。鄭玄注云：“士賤，与君同。不嫌夫朱門洞啓，當陽之正色，三公之與天子礼秩相亞，故黄其閣，以示謙，不敢斥天子。”疑是漢舊制，陳三公之制，開黄閣聽事。"
                },
                {
                    "paragraph": "明公獨妙年。",
                    "zhushu": "洙曰：明公，相尊美之稱也。蔡文姫謂曹公曰：“明公廐有万馬。”妙年，少年也。"
                },
                {
                    "paragraph": "蛟龍得雲雨，",
                    "zhushu": "淋曰：吴志周瑜傳：上䟽孫權曰：“劉備以梟雄之姿，而関羽、張飛熊虎之將，猥割上地以資業之，恐蛟龍得雲雨，終非池中物也。”○蘇曰：漢祖入関碑曰：“劉季用蕭、曹、張、韓，如蛟龍得時，雲沛雨飛，揚八紘四維。”"
                },
                {
                    "paragraph": "鵰鶚在秋天。",
                    "zhushu": "洙曰：秋天，鷙鳥擊摶之時也。鵰鶚在秋天，得其時矣。"
                },
                {
                    "paragraph": "客禮容踈放，",
                    "zhushu": "師曰：甫性踈放，雖属官曹，而嚴毎以客礼優之。"
                },
                {
                    "paragraph": "官曹可接聮。",
                    "zhushu": "洙曰：可，一作“許”。○趙曰：閣老尊矣，惟其以客礼待公，而容其踈放，故雖爲官曹而卑，可接聮之。"
                },
                {
                    "paragraph": "新詩句句好，",
                    "zhushu": "蘇曰：王献之帖云：早得新詩，披味，句句皆好，荒拙未敢酬荅。"
                },
                {
                    "paragraph": "應任老夫傳。",
                    "zhushu": "趙曰：欲廣傳嚴公之詩句，自非知音，何以至此？",
                    "type": 2
                },
                {
                    "paragraph": "贈翰林張四學士",
                    "zhushu": "鮑曰：張垍也，張說之子，尚寕親公主，明皇眷之，即禁中置内宅。公詩故云“天上張公子，宫中漢客星”也。",
                    "type": 2
                },
                {
                    "paragraph": "翰林逼華蓋，",
                    "zhushu": "洙曰：蔡邕傳：擁華蓋而奉皇極。逼，言宻迹。帝座。○蒼舒曰：右按唐百官志：乗輿所在，必有文詞經斈之士，下至上醫技術之流，皆直於別院，以俻宴見，而文書詔令則中書舎人掌之。自太宗時，名儒斈士時時召以草制，然猶未有名號。乾封後，封號“北門斈士”。玄宗𥘉，置“翰林待詔”，以張說、陸堅、張九齡等爲之，掌四方表䟽批荅、應和文章。旣而又以中書務劇，文書多壅滯，乃選文斈之士，號“翰林供奉”，與集賢斈七分掌制誥書勑。開元二十六年，又改翰林供奉爲斈士，別置斈士院，專掌内命。凡拜免將相，號令征伐，皆用白麻。其後選用益重，而礼遇益親，至號爲“内相”。又以爲天子私人。凡充其職者，无定貟，自諸曹尚書下至校書郎，皆得与選。入院一𡻕，則遷知制誥，班次各以其宜。内宴則居宰相之下，一品之上。憲宗又置斈士承旨。唐之文宗、洪文、集賢分𨽻中書、門下省，而翰林斈士獨无所屬焉。○趙曰：天文志：華蓋，所以蔽覆天帝之座也。唐止有翰林供奉，明皇𥘉始改爲斈士，置院在禁中。"
                },
                {
                    "paragraph": "鯨力破滄溟。天上張公子，",
                    "zhushu": "洙曰：公子，公侯之子孫，美張翰林也，故稱天上，言非人間人。○趙曰：滄溟，乃游泳寛縱之地，鯨力破之，則如宗慤云“願乗長風破万里浪”之破矣。○夲中曰：凡詩人於姓張者，得曰張公子，如杜牧贈張祐亦曰“誰人得似張公子”是。今言天上，以其在禁中如天上也。"
                },
                {
                    "paragraph": "宮中漢客星。",
                    "zhushu": "洙曰：漢光武引嚴光入論，太史奏客星犯御座甚急。○趙曰：博物志載：後漢人乗槎至天河之側，飲牛者問嚴君平。嚴曰：“客星犯斗牛。”"
                },
                {
                    "paragraph": "賦詩拾翠殿，",
                    "zhushu": "蘇曰：曹子建侍宴拾翠殿，上命賦詩，落筆即成，一座驚服。"
                },
                {
                    "paragraph": "佐酒望雲亭。",
                    "zhushu": "洙曰：賦詩佐酒，言侍從宴賞也。○趙曰：拾翠殿，在東内大福殿之東南。望雲亭，在西内景福臺之西。以其應和文章，且礼遇内亭。"
                },
                {
                    "paragraph": "紫誥乃兼綰，黄麻似“六經”。",
                    "zhushu": "洙曰：翰林斈士掌制誥。紫誥，謂以紫𭰖封誥。黄麻，謂冩誥詞於黃麻紙上。似六經，言訓辝深厚如六經。○昱曰：隴右記：武都紫水有𭰖　毎貢封璽書，故詔誥有紫𭰖　之美。○趙曰：凡拜兔將相，皆用白麻，而馮鑑續事始：貞觀十一年，太宗詔用黄麻𥿄寫詔勑文。"
                },
                {
                    "paragraph": "内分金帶赤，恩與荔枝靑。",
                    "zhushu": "洙曰：翰林拜命日，賜金荔枝帶。○趙曰：楊文公談苑載：自樞宰節度使，賜二十五兩金帶。"
                },
                {
                    "paragraph": "無復隨髙鳯，",
                    "zhushu": "洙曰：鳯，後漢逸民。言張翰林已在𩔰貴，不復与鳯爲偶。"
                },
                {
                    "paragraph": "空餘泣聚螢。",
                    "zhushu": "洙曰：車㣧家貧无灯火，以絹囊盛螢火，以照書讀。○趙曰：此皆公自謂也。舊注謂髙鳯，逸民也。言翰林之貴，不復与鳯爲偶，殊无意義，豈可以人名對聚螢乎？○田曰：謂鳯之飛鳴，必在於髙。詩云：“鳯凰鳴矣，于彼髙岡。”杜所引雖是，而未解其深意。公盖言我不能隨張翰之髙飛，而止餘泣於聚螢尓。車㣧家貧，囊盛螢火以照書也。○師曰：甫謂張飛騰己如髙鳯，无縁追隨之也，故云云。"
                },
                {
                    "paragraph": "此生任春草，垂老獨漂萍。",
                    "zhushu": "洙曰：春草，言不實也。流落漂泛，如萍之在水。○蘇曰：吴淑此生弃擲，如春江野草，任車馬踐踏。○趙曰：意言任春時之草生幾度，更不管年華之去矣。皆感激之言。"
                },
                {
                    "paragraph": "儻憶山陽㑹，悲歌在一聽。",
                    "zhushu": "洙曰：山陽，嵆康所居。㑹，竹林之㑹也。向秀經康山陽舊居，作聞笛賦。○趙曰：預指它日隔闊之事，意謂山陽之㑹爲可憶，則今日悲歌，冝在一聽也。○楊曰：未意兾張无忘舊遊，故云云。",
                    "type": 2
                },
                {
                    "paragraph": "奉留贈集賢院崔于二學士",
                    "zhushu": "囯輔休烈。",
                    "type": 2
                },
                {
                    "paragraph": "昭代將𡸁白，",
                    "zhushu": "洙曰：昭，明出。昭代，猶明時也。謝靈運詩：星星白髪垂。"
                },
                {
                    "paragraph": "途窮乃呌閽。",
                    "zhushu": "洙曰：公因不第，乃獻賦。阮籍哭途窮，思玄賦呌帝閽。"
                },
                {
                    "paragraph": "氣衝星象表，詞感帝王尊。",
                    "zhushu": "洙曰：公甞有詩云：“自怪一日聲輝赫。”又云：“往年文彩動人主。”○修可曰：此言献三大禮賦也。當天寳九載，時公三十九歳，雖窮，真自負其才，献賦而上悅之。"
                },
                {
                    "paragraph": "天老書題目，春官驗討論。",
                    "zhushu": "洙曰：春官，宗伯。○趙曰：言召試文章，所謂“集賢學士如堵墻，觀我落筆中書堂”時也。"
                },
                {
                    "paragraph": "𠋣風遺鶂路，",
                    "zhushu": "鄭曰：鶂，倪歷切。"
                },
                {
                    "paragraph": "隨水到龍門。",
                    "zhushu": "趙曰：左傳云：“鶂退飛，過宋都，風也。”公言𠋣頼風而往矣，反遭廻風，而遺失其所往之程路也。到龍門，則隨水到之而已，不能過也。龍門，在河中府，魚登者化爲龍。○劉敞曰：龍門在封州。三秦記：龍門，魚登者化爲龍。"
                },
                {
                    "paragraph": "竟與蛟螭雜，寧",
                    "zhushu": "洙曰：一作“空”。"
                },
                {
                    "paragraph": "無燕雀喧。",
                    "zhushu": "洙曰：言不能自致霄漢，故雜蛟螭也。燕雀，喻小人。○趙曰：到龍門而不過，則猶雜蛟龍也。遺鶂路而不進，則不免羣雀而受其喧也。"
                },
                {
                    "paragraph": "靑雲猶契闊，陵厲不飛飜。",
                    "zhushu": "趙曰：公以文采動人主矣，意其遂騰踏進用，止授河西尉，不行，改右衛率府兵曹而已。此公所以歎也。公與韋左丞詩云“主上頃見徴，歘然欲求伸。靑𡨋𨚫𡸁翅，蹭蹬無縱鱗”同意。"
                },
                {
                    "paragraph": "儒術誠難起，",
                    "zhushu": "趙曰：乃“儒冠多誤身”之意。"
                },
                {
                    "paragraph": "家聲庶已存。",
                    "zhushu": "洙曰：見“烜赫舊家声”注。"
                },
                {
                    "paragraph": "故山多藥物，",
                    "zhushu": "蘇曰：張楷：“故山幸多藥物，足以度流年，何必塵埃中，踆踆老死乎？”○趙曰：所謂故山，指襄陽也。甫夲襄陽人。"
                },
                {
                    "paragraph": "勝槩憶桃源。",
                    "zhushu": "洙曰：見“欲問桃花𪧐”注。"
                },
                {
                    "paragraph": "欲整還郷斾，長懷禁掖垣。",
                    "zhushu": "洙曰：劉禎贈徐公幹詩：“誰謂相去逺，隔此西掖垣。”拘限清切禁，中情無由宣。思子沈心曲，長嘆不能言。○趙曰：懷崔、于二學士也，盖集賢院在禁中矣。"
                },
                {
                    "paragraph": "謬稱三賦在，難𫐠二公恩。",
                    "zhushu": "洙曰：甫三獻大禮賦出身，二公常謬稱述。○師曰：叫閽，言叫天子之門而愬之。詞感帝王，謂獻三賦而帝恱之也。天老，乃天子之老，指宰相。春官，礼部也。帝命宰相試文章，故天老出題目，而春官考之。𠋣風遺鶂路，隨水到龍門，言不登第也。公旣不第，不免與蛟螭混，而爲燕雀所𥬇。“青冥猶契闊”，言卑棲而逺於天也。“儒術誠難起”，言爲儒冠所誤也。禁中有東西兩掖，掖垣，乃禁墻也。甫旣不用，遂有歸故山采藥怡養之意，故云“欲整還郷斾”。",
                    "type": 2
                },
                {
                    "paragraph": "贈獻納起居田舎人澄",
                    "zhushu": "洙曰：一云贈田起居獻納使。",
                    "type": 2
                },
                {
                    "paragraph": "獻納司存雨露邊，",
                    "zhushu": "洙曰：一作偏。武后𥘉置匭，以受四方之書，謂之理匭使。玄宗改爲献納使。○趙曰：唐制：獻納使掌受封事以献天子。"
                },
                {
                    "paragraph": "地分淸切任才賢。",
                    "zhushu": "洙曰：劉公幹：“拘限清切禁。○趙曰：以田君爲起居舎人，從六品上，𨽻中書省，斯爲禁近矣。"
                },
                {
                    "paragraph": "舎人退食收封事，",
                    "zhushu": "洙曰：唐以舎人給事中知匭事。○趙曰：此言田君之職。"
                },
                {
                    "paragraph": "宮女開凾近",
                    "zhushu": "洙曰：一作捧。"
                },
                {
                    "paragraph": "御筵。",
                    "zhushu": "洙曰：函，爲匭函也。宫女開函，以所投封事奏御。"
                },
                {
                    "paragraph": "曉漏追趨靑𤨏闥，",
                    "zhushu": "洙曰：青𤨏，門也。范彦龍詩：攝官青𤨏闥，遥望鳯凰池。"
                },
                {
                    "paragraph": "晴䆫㸃檢白雲篇。",
                    "zhushu": "夢符曰：右按漢武帝秋風詞曰：“秋風起𠔃白雲飛。”淮南王安傳：武帝毎爲報書及賜，甞召司馬相如等視草乃遣。"
                },
                {
                    "paragraph": "揚雄更有河東賦，唯待吹嘘送上天。",
                    "zhushu": "洙曰：揚雄，成帝時，客有薦雄，文有似相如，還上河東賦。此子美自比雄也，故有“唯待吹嘘”之句也。○趙曰：“漢成帝追觀先代遺跡，思欲齊其德號。上自西岳還，雄上河東賦以爲勸戒。今公自北，於雄欲有諷諫，正頼田君爲獻納使，而有以吹嘘之也。”",
                    "type": 2
                },
                {
                    "paragraph": "奉寄髙常侍",
                    "zhushu": "洙曰：一云寄髙三十五大夫。",
                    "type": 2
                },
                {
                    "paragraph": "汶上相逢年頗多，",
                    "zhushu": "洙曰：地理志：“汶水出泰山萊蕪，西南入濟，在濟南魯北。蜀亦有汶川，出西山，亦有汶川縣。”○修可曰：“魯之汶，今在鄆州，以閔子騫有‘吾必在汶上’之語，非蜀之汶川矣。”"
                },
                {
                    "paragraph": "飛騰無那故人何。",
                    "zhushu": "鄭曰：那，乃箇切。○洙曰：“故人，侍御也。飛騰，言自致於漢霄。”○趙曰：髙適與公皆拜拾遺，其後髙公至爲散騎常侍，則其飛騰明矣。"
                },
                {
                    "paragraph": "揔戎楚蜀應全未，",
                    "zhushu": "洙曰：爲帥也。○趙曰：“揔戎，大將之事。適先除楊州大都督、淮南節度使，以李輔國之毀，出爲彭、蜀二州刺史。盖言雖揔戎於楚與蜀，而猶未焉。”○尹曰：“商代崔光逺節度西川，又守彭州，故云‘揔戎楚蜀應全未’。未者，言年未及老也。”"
                },
                {
                    "paragraph": "方駕",
                    "zhushu": "洙曰：一作價。"
                },
                {
                    "paragraph": "曹劉不啻過。",
                    "zhushu": "洙曰：方，齊也。言文才過於曹丕、劉楨也。家語：“何翅惠哉。”猶過多也。○修可曰：“方駕，並駕也，與方舟之方同。劉孝標廣絶交論曰：“遒文麗藻，方駕曹、王。”注謂曹植、王粲。此言曹、劉，乃曹植、劉楨，非曹丕。"
                },
                {
                    "paragraph": "今日朝廷須汲黯，",
                    "zhushu": "洙曰：漢書：汲黯在朝，淮南寢謀。言黯之材足以折衝千里，爾時寇賊充斥，朝廷須如汲黯者。"
                },
                {
                    "paragraph": "中原將帥憶廉頗。",
                    "zhushu": "洙曰：馮唐傳：文帝輦過郎署，問馮唐曰：“吾居代時，吾尚食監髙祛數爲我言趙李齊之賢，戰於鉅鹿下。吾毎飲食，意未甞不在鉅鹿，父老知之乎？”唐對曰：“齊尚不如廉頗、李牧之爲將。”上曰：“何也？”唐曰：“臣大父在趙時，爲官帥將，善李牧。臣父故爲代相，善李齊，知其爲人也。”上旣聞廉頗、李牧爲人，良說，廼拊髀曰：“嗟乎！吾獨得廉頗、李牧爲將，豈憂匈奴哉！”"
                },
                {
                    "paragraph": "天涯春色催遲暮，别淚遥𣸸錦水波。",
                    "zhushu": "趙曰：時髙常侍在成都起發赴召，故云云。",
                    "type": 2
                },
                {
                    "paragraph": "寄髙三十五詹事",
                    "zhushu": "鮑曰：髙適，肅宗竒之，除楊州大都督。李輔國惡其才，除太子詹事。",
                    "type": 2
                },
                {
                    "paragraph": "安穩髙詹事，兵戈乆索居。",
                    "zhushu": "洙曰：蕭索也。子貢：離群索居。"
                },
                {
                    "paragraph": "時來如",
                    "zhushu": "洙曰：一作知。"
                },
                {
                    "paragraph": "宦達，𡻕晚莫情踈。",
                    "zhushu": "魯曰：言無隨丗態。"
                },
                {
                    "paragraph": "天上多鴻鴈，池中足鯉魚。相看過半百，",
                    "zhushu": "鄭曰：過，古禾切。"
                },
                {
                    "paragraph": "不寄一行書。",
                    "zhushu": "洙曰：蘇武繫書鴈足。古詩：呼童烹鯉魚，中有尺素書。古人言音信，多以此二物，或謂之鱗羽。○趙曰：劉諭故人各在異方，不能寄一行書通関中消息。",
                    "type": 2
                },
                {
                    "paragraph": "奉寄章十侍御",
                    "zhushu": "彦輔曰：時初罷梓州刺史、東川留後，將赴朝廷。一云寄梓州張使君。",
                    "type": 2
                },
                {
                    "paragraph": "淮海惟楊一俊人，",
                    "zhushu": "洙曰：禹貢：淮海惟楊州。注：秋據淮南距海。○趙曰：章侍御必揚州人，故用淮海也。○耒曰：章彛，楊州人。"
                },
                {
                    "paragraph": "金章紫綬照靑春。",
                    "zhushu": "洙曰：百官公𡖖表：侯金印紫綬。師古曰：漢儀云：“銀印皆龜劒，其文曰章，謂刻曰某官之章。”前漢書曰：丞相皆秦官，金印紫綬。○孝祥曰：靑春，言年少也。"
                },
                {
                    "paragraph": "指麾能事回天地，",
                    "zhushu": "洙曰：唐玄素有回天之力，言其能回人主之意也。○趙曰：指麾所能之事，雖天地亦可回，所以重大言之。陸士衡有云：“回天倒日之力。”○歐曰：時段子璋反，章討平之，故云云。"
                },
                {
                    "paragraph": "訓練強兵動鬼神。",
                    "zhushu": "洙曰：公孫瓉劎，𡊮紹所攻，與其子書曰：“𡊮氏之攻，狀若鬼神，梯衝舞吾樓上，鼓角鳴于地中。”○趙曰：言威力所致然。"
                },
                {
                    "paragraph": "湘西不得歸關羽，",
                    "zhushu": "洙曰：蜀將関羽，字雲長。先主收江南諸郡，乃封拜元勲。羽爲㐮陽太守、盪寇將軍，駐江北。先主西走益州，拜羽董荆州事。後孫權斬於臨沮。"
                },
                {
                    "paragraph": "河内猶宜借寇恂。",
                    "zhushu": "洙曰：後漢：寇恂，字子翼。光武取河内，拜恂爲太守，行大將軍。後潁州盗賊群起，帝曰：“潁川迫近京師，當以時定，惟念𡖖獨能平之耳。從九𡖖復出，以憂國可知也。”即日車駕南征，恂從至潁川，盗賊悉降，而竟不拜郡。百姓遮道曰：“願從陛下復借寇君一年。”乃留旬長社，鎮撫吏人，納餘降也。○黄曰：甫意美章善守東川，恐如関羽、寇恂不得去也。"
                },
                {
                    "paragraph": "朝覲從容問幽仄，勿云江漢有",
                    "zhushu": "洙曰：一作“老”。"
                },
                {
                    "paragraph": "垂綸。",
                    "zhushu": "趙曰：公自言其身，而其義甚明。○晁曰：此句甫自言也。",
                    "type": 2
                },
                {
                    "paragraph": "奉酬㓂十侍御錫見寄四韻復寄㓂",
                    "zhushu": "",
                    "type": 2
                },
                {
                    "paragraph": "往别郇瑕地，",
                    "zhushu": "洙曰：見上“懷愴郇殺邑”注。"
                },
                {
                    "paragraph": "于今四十年。來簪御府筆，",
                    "zhushu": "洙曰：魏畧曰：殿中侍御史筆曰筆，側階而直。上問曰：“此何官也？”辛毗對曰：“御史簪筆書過，以記不依法。”"
                },
                {
                    "paragraph": "故泊洞庭船。詩憶傷心處，",
                    "zhushu": "洙曰：楚詞：目極千里傷心處。"
                },
                {
                    "paragraph": "春深把臂前。",
                    "zhushu": "洙曰：廣絶交論：自昔把臂之英，金蘭之友。○趙曰：言在郇瑕相别之時。"
                },
                {
                    "paragraph": "南瞻按百越，黄㡌待君偏。",
                    "zhushu": "趙曰：前漢：鄧通以濯船爲黄頭郎。顔師古注曰：濯船，能授濯行船也。士勝水，其色黄，故刺船之郎皆著黄帽，因號曰黄頭郎也。今㓂君旣按百越，則所在處常艤舟以待，故其㡌偏也。○師曰：郇瑕，晉地。子美與㓂別於晉地，迨今凡四十年。頭簪御史筆，來客荆、衡間，故云“泊洞庭船”，此子美自𫐠也。公爲拾遺，故簮白筆。黄㡌，乃竹籜爲冠。按百越，言寇按察楚、越之郡。",
                    "type": 2
                },
                {
                    "paragraph": "贈陳二𥙷闕",
                    "zhushu": "",
                    "type": 2
                },
                {
                    "paragraph": "丗儒多汩没，",
                    "zhushu": "洙曰：汩没，不振之貌。○耒曰：甫嘗云：“儒冠多誤身”，蓋儒者多不遇，故此又云云。"
                },
                {
                    "paragraph": "夫子獨聲名。獻納開東觀，",
                    "zhushu": "洙曰：謝玄暉獻納雲䑓表，後漢：和帝幸東觀，覧書林，閱篇籍，愽選術藝之士，以充其官。"
                },
                {
                    "paragraph": "君王問長𡖖。",
                    "zhushu": "洙曰：司馬相如，字長𡖖。蜀人。楊得意爲狗監，侍上。上讀子虚賦而喜之，曰：“朕獨不得與此人同時哉！”得意曰：“臣邑人司馬相如自言爲此賦。”上驚，乃召問相如。"
                },
                {
                    "paragraph": "皂鵰寒始急，",
                    "zhushu": "師曰：皂鵰，御史，以比𥙷闕。補闕，諫官也。"
                },
                {
                    "paragraph": "天馬老能行。",
                    "zhushu": "洙曰：所謂窮而益堅，老而益壯。○修可曰：大宛，馬名，以其先乃天馬之種也。"
                },
                {
                    "paragraph": "自到靑冥裏，休看白髪生。",
                    "zhushu": "洙曰：言自可致於靑霄之上，無以老自怠。",
                    "type": 2
                },
                {
                    "paragraph": "寄左省杜拾遺岑參",
                    "zhushu": "新𣸸。",
                    "type": 2
                },
                {
                    "paragraph": "聮歩趨丹陛，分曹限紫微。曉隨天仗入，暮惹御香歸。白髪悲花落，靑雲羡鳥飛。聖朝無闕事，自覺諫書稀。",
                    "zhushu": "",
                    "type": 2
                },
                {
                    "paragraph": "奉荅岑參𥙷闕見贈",
                    "zhushu": "",
                    "type": 2
                },
                {
                    "paragraph": "窈窕淸禁闕，罷朝歸不同。",
                    "zhushu": "師曰：岑爲補闕，屬中書，居右署。甫爲拾遺，屬門下，居左署。左爲東，而右爲西，故云“歸不同”也。"
                },
                {
                    "paragraph": "君隨丞相後，",
                    "zhushu": "洙曰：補闕官有左右，左属門下省，右属中書。○趙曰：豈叅爲補闕，而兼爲諸部中官邪？"
                },
                {
                    "paragraph": "我往",
                    "zhushu": "洙曰：一作“住”。"
                },
                {
                    "paragraph": "日華東。",
                    "zhushu": "蘇曰：郭偲家住日華門東畔。○趙曰：拾遺在百官志，皆𨽻門下省，而門下省在華門之東。杜公爲左拾遺，故云云。"
                },
                {
                    "paragraph": "冉冉栁枝碧，姢姢花蘂紅。故人得佳句，獨贈白頭翁。",
                    "zhushu": "",
                    "type": 2
                },
                {
                    "paragraph": "奉簡髙三十五使君",
                    "zhushu": "新添。",
                    "type": 2
                },
                {
                    "paragraph": "當代論才子，如公復幾人？驊騮開道路，鷹隼岀風塵。行色秋將晚，交情老更親。天涯喜相見，披豁對吾眞。",
                    "zhushu": "",
                    "type": 2
                },
                {
                    "paragraph": "寄楊五桂州",
                    "zhushu": "鮑曰：名譚，因州叅軍段子之任，即廣州段功曹也。楊五長史，盖自桂徙廣，段子從之。",
                    "type": 2
                },
                {
                    "paragraph": "五嶺皆炎熱，",
                    "zhushu": "洙曰：五嶺，見野望詩注。"
                },
                {
                    "paragraph": "冝人獨桂林。梅花萬里外，",
                    "zhushu": "洙曰：五嶺有海嶺，以梅得名。"
                },
                {
                    "paragraph": "雪片一冬深。聞此寛相憶，爲邦復好音。江邊送孫楚，逺附白頭吟。",
                    "zhushu": "洙曰：晉孫楚，字子荆，甞叅石苞驃騎軍事。",
                    "type": 2
                },
                {
                    "paragraph": "將赴荆南寄别李劒州",
                    "zhushu": "",
                    "type": 2
                },
                {
                    "paragraph": "使君髙義驅今古，寥落三年坐劒州。但見文翁能化俗，",
                    "zhushu": "洙曰：前漢循吏傳：文翁，景帝末爲蜀郡太守，仁愛好教化。見蜀地僻陋，有蠻夷風，乃選郡縣小吏開敏有才者張叔等十餘人，親自飭厲，遣詣京師，受業博士，或學律令。數歳，蜀生皆成就歸，文翁以爲右職，用次察舉，官有至郡守、刺史者。又脩起學官於成都市，招下縣子弟以爲學官弟子，爲除更繇，髙者以補郡縣吏，次爲孝弟力田。常選學官僮子，使任便坐受事。毎出行縣，益從學官諸生明經飭行者與俱，使傳教令，出入閨門。縣邑吏民，見而榮之。數年，爭欲爲學官弟子，冨人至出錢以求之。繇是大化，蜀地學於京師者，比齊魯焉。至武帝時，乃令天下郡國皆立學校官，自文翁爲之始云。文翁終於蜀，吏民爲立祠堂，𥙊祀不絶。至今巴蜀好文雅，文翁之化也。"
                },
                {
                    "paragraph": "焉知李廣未封矦。",
                    "zhushu": "洙曰：李廣傳：初，廣與從弟李蔡俱爲郎。文帝、景帝時，蔡積功至二千石。武帝元朔中，封爲樂安侯。廣不得爵邑，官不過九𡖖。廣之軍吏及士卒，或取封矦，常與望氣王朔言之。朔曰：“將軍自念，豈甞有恨者乎？”廣曰：“吾爲隴西守，羗甞反，吾誘降者八百餘人，詐而同日殺之。至今恨獨此耳。”朔曰：“禍莫大於殺已降，此乃將軍所以不得封侯也。”"
                },
                {
                    "paragraph": "路經灔澦𩀱蓬鬢，天入滄浪一釣舟。",
                    "zhushu": "趙曰：灔澦堆，在巫峽之口。滄浪，則楚漁父所謂“滄浪之水”也。公將南下，故言灔澦，以明其所往之處。入滄浪之天，乃我之扁然之釣舟也。"
                },
                {
                    "paragraph": "戎馬相逢更何日，春風回首仲宣樓。",
                    "zhushu": "洙曰：荆州有仲宣樓。魏志：主粲，字仲宣，年十七，司徒辟，詔除黄門侍郎，以西京擾亂，皆不就。乃之荆州依劉表，遂登江陵城樓作賦云。○趙曰：方當戎馬之亂，相逢果何曰乎？仲宣樓，雖起於王𥺤，字仲宣，自長安來依劉表，登荆州之樓，而有登樓賦，故云仲宣樓。舊注遂謂荆州有仲宣樓，非也。",
                    "type": 2
                },
                {
                    "paragraph": "奉寄别馬巴州",
                    "zhushu": "彦輔曰：時甫除京兆功曹，在東川。",
                    "type": 2
                },
                {
                    "paragraph": "勲業終",
                    "zhushu": "洙曰：一作“眞”。"
                },
                {
                    "paragraph": "歸馬伏波，",
                    "zhushu": "洙曰：謂馬巴州也。馬援封伏波將軍，少有大志，以功名自許，甞曰：“男兒要當死，邉以馬革褁尸，何能卧床上在兒女手邪？”"
                },
                {
                    "paragraph": "功曹非復漢蕭何。",
                    "zhushu": "洙曰：功曹，公自謂也。前漢：蕭何爲沛王吏掾，乃髙祖爲沛公，何甞爲丞督事。髙祖爲漢王，遂以何爲丞相。○修可曰：劉貢父作詩話，稱杜甫云“功曹非復漢蕭何”。按，曹參甞爲功曹，非蕭何也。王定國云：髙祖紀：“何爲主吏。”孟康注曰：“主吏，功曹也。”貢父之言誤矣。二說皆非。按吳志：虞翻爲孫䇿功曹，䇿曰：“孤有征討事，未得還府，𡖖復以功曹爲吾蕭何，守㑹稽耳。”"
                },
                {
                    "paragraph": "扁舟繫䌫沙邊乆，南國浮雲水上多。",
                    "zhushu": "趙曰：公欲爲荆楚之行，尚留東川，故繫纜乆而空望南國也。此詩盖公雖除京兆功曹，乃有南往之興而不赴矣。"
                },
                {
                    "paragraph": "獨把漁竿終逺去，難隨鳥翼一相過。知君未愛春湖色，興在驪駒白玉珂。",
                    "zhushu": "洙曰：前漢儒林傳：王式，詔除爲博士。旣至舎中，㑹諸大夫，愽士共持酒肉勞式。博士江公心嫉式，謂歌吹生曰：“歌驪駒。”式曰：“聞之於師，客歌驪駒，主人歌客毋庸歸。今日諸君爲主人。”曰：“尚早，未可也。”驪駒，逸詩，見大戴禮。客欲去，歌之。文潁曰：其辝云：“驪駒在門，僕夫具存。驪駒在路，僕夫整駕。”公言知馬，巴州不似我欲遊江湖，其興在於朝覲見君。“驪駒白王珂”，則早朝騎馬之事。古詩：驪駒在門。珂者，馬口中鳴珂也，以白玉爲之。",
                    "type": 2
                },
                {
                    "paragraph": "寄岑嘉州",
                    "zhushu": "洙曰：州據蜀江外。○趙曰：岑參也。",
                    "type": 2
                },
                {
                    "paragraph": "不見故人十年餘，不道故人無素書。",
                    "zhushu": "洙曰：古詩：中有尺素書。"
                },
                {
                    "paragraph": "願逢顔色𨵿塞逺，",
                    "zhushu": "洙曰：江淹詩：願一見顔色。"
                },
                {
                    "paragraph": "豈意出守江城居。",
                    "zhushu": "洙曰：顔延年一麾乃出守。"
                },
                {
                    "paragraph": "外江三峽且相接，斗酒新詩終自踈。謝眺毎篇堪諷誦，",
                    "zhushu": "洙曰：謝眺，字玄暉。○蘇曰：羊蓋曰：“謝公篇什，俱無塵俗氣韻，自可諷誦，足有開發也。”○趙曰：懷憶其詩也。"
                },
                {
                    "paragraph": "馮唐已老聽吹嘘。",
                    "zhushu": "洙曰：見“白首願爲郎”詩注。○趙曰：公自以馮唐爲比，而聽有吹嘘之者。"
                },
                {
                    "paragraph": "泊船秋夜經春草，",
                    "zhushu": "趙曰：公𥘉至雲安，是去年秋時，故云“泊船秋夜”。今又見春矣，故云“經春色。”"
                },
                {
                    "paragraph": "㐲枕青楓限玉除。",
                    "zhushu": "洙曰：見贈李八祕書詩注。○趙曰：公卧病於此也。青楓，乃言楚地。限玉除，則公猶念還闕見君也。"
                },
                {
                    "paragraph": "眼前所寄選何物，贈子雲安𩀱鯉魚。",
                    "zhushu": "洙曰：古詩：客從逺方来，遺我𩀱鯉魚。",
                    "type": 2
                },
                {
                    "paragraph": "赴靑城縣出成都寄陶王二少尹",
                    "zhushu": "",
                    "type": 2
                },
                {
                    "paragraph": "老被樊籠役，",
                    "zhushu": "洙曰：一云老耻妻孥𥬇。"
                },
                {
                    "paragraph": "貧嗟出入勞。客情投異縣，詩態憶吾曹。",
                    "zhushu": "洙曰：吾，一作君。○師曰：詩云：“樂尔妻孥。”甫晚年不得志，耻爲妻孥所𥬇。“貧嗟出入勞”，言無車馬也。乆客在他郷異縣，其情况可知也。“詩向㑹人吟”，言詩之態度，思憶我曹軰，方知我之志意也。"
                },
                {
                    "paragraph": "東郭滄江",
                    "zhushu": "洙曰：一作浪。"
                },
                {
                    "paragraph": "合，",
                    "zhushu": "洙曰：蜀城之東，二水合流而南下，土人謂之合水。"
                },
                {
                    "paragraph": "西山白雪髙。",
                    "zhushu": "洙曰：西山近接維松，上有積雪，經夏不消。"
                },
                {
                    "paragraph": "文章差底病，",
                    "zhushu": "趙曰：差病，校也。盖公尚投異縣以干戈，雖有文章，可差得病乎？文章不足以療病，亦如蘇東坡所謂“一字不堪煑”之類。"
                },
                {
                    "paragraph": "回首興滔滔。",
                    "zhushu": "",
                    "type": 2
                },
                {
                    "paragraph": "因崔五侍御寄髙彭州一絶",
                    "zhushu": "髙適。",
                    "type": 2
                },
                {
                    "paragraph": "百年已過半，秋至轉飢寒。",
                    "zhushu": "蘇曰：黄旦秋至，人皆實其倉箱，吾見飢寒相逼。"
                },
                {
                    "paragraph": "爲問彭州牧，何時救急難？",
                    "zhushu": "師曰：“此一絶詩，兄弟急難，故云。”",
                    "type": 2
                },
                {
                    "paragraph": "奉寄李十五祕書二首",
                    "zhushu": "文嶷。",
                    "type": 2
                },
                {
                    "paragraph": "避暑雲安縣，秋風早下來。",
                    "zhushu": "蘇曰：阮瑀曰：“乗此秋風，掛㠶，乗此下江南，蓴鱸可喜。”"
                },
                {
                    "paragraph": "暫留魚復浦，",
                    "zhushu": "洙曰：巴東，漢魚復縣。宋曰：寰宇記：“夔州奉節縣，本漢魚復縣。”"
                },
                {
                    "paragraph": "同過楚王臺。",
                    "zhushu": "洙曰：楚襄王与宋玉遊雲夢之䑓。"
                },
                {
                    "paragraph": "猿鳥千崖窄，",
                    "zhushu": "秦曰：謂夔峽之地，多崖嶂而少平地也。"
                },
                {
                    "paragraph": "江湖萬里開。竹枝歌未好，𦘕舸且遲迴。",
                    "zhushu": "洙曰：竹枝歌，巴渝之遺音也，惟峽人善唱。趙曰：速其出峽矣。竹枝歌，惟𧃍峽人歌乏爲未好，則離出夔峽聽好音也。",
                    "type": 2
                },
                {
                    "paragraph": "行李千金贈，",
                    "zhushu": "趙曰：美其行贐之多。○余曰：“左傳云：‘行李之往來。’杜預注云：‘行李，使人也。’今人以裝爲行李，非也。”"
                },
                {
                    "paragraph": "衣冠八尺身。飛騰知有策，意度不無神。班秩兼通貴，",
                    "zhushu": "趙曰：唐制：祕書郎從六品上，所以謂之通貴。"
                },
                {
                    "paragraph": "公侯出異人。",
                    "zhushu": "趙曰：左傳：“公侯之子孫，必復其始。”李祕書必宗室之子矣。”"
                },
                {
                    "paragraph": "玄成負文彩，丗業豈沉淪。",
                    "zhushu": "洙曰：“漢韋賢，其先韋孟，少子玄成，皆以經術名家。”○趙曰：“韋玄成少好斈，修父業，爲相七年，守正持重，不及父賢，而文采過之。”",
                    "type": 2
                },
                {
                    "paragraph": "路逢襄陽少府入城戲呈楊貟外綰",
                    "zhushu": "彦輔曰：“甫赴華州。”曰許。寄貟外茯苓。",
                    "type": 2
                },
                {
                    "paragraph": "寄語楊貟外，山寒少茯苓。",
                    "zhushu": "師曰：“史記龜策傳云：茯苓。在兎絲之下，狀如飛鳥之形。新雨已，天清無風，以夜明兎𢇁去之，即篝燭此地，火滅，記其處，明日乃掘取，入地四尺至七尺，得矣。”"
                },
                {
                    "paragraph": "歸來稍暄暖，",
                    "zhushu": "洙曰：“一云：候和。”"
                },
                {
                    "paragraph": "當爲斸青冥。",
                    "zhushu": "鄭曰：“斸，株玉切，斫也。”師曰：斸，以錐刺地也。"
                },
                {
                    "paragraph": "翻動",
                    "zhushu": "洙曰：作倒。"
                },
                {
                    "paragraph": "神仙窟，",
                    "zhushu": "洙曰：茯苓，松枝所化，斸之乃得。丗言華山多茯苓，神仙所居之地。"
                },
                {
                    "paragraph": "封題鳥獸形。",
                    "zhushu": "唐曰：“茯苓以鳥獸形者爲上。”"
                },
                {
                    "paragraph": "兼將老藤杖，扶汝醉𥘉醒。",
                    "zhushu": "",
                    "type": 2
                },
                {
                    "paragraph": "奉贈王中允維",
                    "zhushu": "鮑曰：王維，字摩詰，累遷給事中。禄山反，爲賊所得。禄山素知其才，迎置洛陽，迫爲給事中。禄山大宴，疑碧地，維間甚悲，作詩悼痛。賊平，下獄，以詩聞行在。肅宗憐之，下迁太子中𠃔。",
                    "type": 2
                },
                {
                    "paragraph": "中允聲名乆，如今契闊深。共傳収庾信，",
                    "zhushu": "洙曰：周書：庾信，字子山，先与徐陵並爲梁杪撰斈士，後仕周，聘於東魏。文章辭令，盛爲鄴下所稱。信雖位望通𩔰，嘗有郷𨵿之思。○趙曰：侯景之乱，梁簡文帝使庾信率宫中文武千餘人，營於朱雀航。及景至，信以兵奔江陵。梁元帝承制，除信御史中丞。以言王維𥘉以禄山之脅授僞命，肅宗憐維，釋其死，下迁中𠃔。"
                },
                {
                    "paragraph": "不比得陳琳。",
                    "zhushu": "洙曰：琳避乱兾州，𡊮紹𥘉使典文章，作檄以告劉備，言曹公失德，不堪依附，反譏曹公父子。後紹敗，曹公得琳，愛其才，不之責。○趙曰：陳琳爲𡊮紹作檄，謗詈曹公。及曹公得之，愛之而不之咎。王維在賊中，禄山大宴𥠖園，樂工皆泣，維賦詩痛悼，則異乎陳琳矣。"
                },
                {
                    "paragraph": "一病縁明主，",
                    "zhushu": "師曰：甫自言得肺疾，只縁思君也。"
                },
                {
                    "paragraph": "三年獨此心。",
                    "zhushu": "師曰：言在寇庭，未嘗少忘於君，身雖困辱，而此心無変。"
                },
                {
                    "paragraph": "窮愁應有作，試誦白頭吟。",
                    "zhushu": "洙曰：虞𡖖窮愁，著書白頭吟，以人情樂新而厭故。○蘇曰：張跋欲娶妾，其妻曰：“子試誦白頭吟，妾當聽之。”跋慙悚而止。此婦人女子善警戒者也。",
                    "type": 2
                },
                {
                    "paragraph": "贈韋七賛善",
                    "zhushu": "",
                    "type": 2
                },
                {
                    "paragraph": "郷里衣冠不乏賢，杜陵韋曲未央前。",
                    "zhushu": "洙曰：未央，殿基在長安。杜陵、韋曲，地名也。○蘇曰：𡊮粲，字景倩，㓜孤，祖哀之，曰：“愍孫少好斈，有清才，叔父淑雅重之，語子弟曰：‘我門不乏賢，愍孫必當復三公。’”古雍曲引云：“杜陵茂樹，韋曲繁花。照未央之宫前，當昆明之他左，風物冨秀。”"
                },
                {
                    "paragraph": "爾家最近魁三象，",
                    "zhushu": "洙曰：公自注云：“斗魁下兩兩相比爲三台。”"
                },
                {
                    "paragraph": "時論同歸",
                    "zhushu": "洙曰：一作因侵。"
                },
                {
                    "paragraph": "尺五天。",
                    "zhushu": "洙曰：公自注云：“俚語曰：“城南韋杜，去天尺五。”"
                },
                {
                    "paragraph": "北走𨵿山",
                    "zhushu": "洙曰：一作河。"
                },
                {
                    "paragraph": "開雨雪，",
                    "zhushu": "洙曰：芜城賦：南馳蒼梧漲海，北走紫塞鴈門。"
                },
                {
                    "paragraph": "南遊花栁塞雲煙。",
                    "zhushu": "鄭曰：塞，悉則切。○洙曰：雲，一作“風”。"
                },
                {
                    "paragraph": "洞庭春色悲公子，蝦菜忘歸范蠡船。",
                    "zhushu": "洙曰：句踐旣滅吴，范蠡乗扁舟泛五湖。○蘇曰：郭林宗：“蝦菜、菰米，足以度歳，使人忘歸。”○趙曰：言韋戀南地之蝦菜而忘歸，如范蠡之遊五湖也。",
                    "type": 2
                },
                {
                    "paragraph": "崔評事弟許相迎不到應慮老夫見泥雨怯出，必愆佳期，走筆戲簡",
                    "zhushu": "",
                    "type": 2
                },
                {
                    "paragraph": "江閣要賔許馬迎，午時起坐自天明。浮雲不負靑春色，細雨何孤白帝城。",
                    "zhushu": "趙曰：“孤負”，字出李陵書：“陵雖孤恩，漢亦負德。”今丗多用辜負字，乃俗子相承耳。"
                },
                {
                    "paragraph": "身過花間霑濕好，醉於馬上往來輕。虚疑皓首衝𭰖怯，實少銀鞍傍險行。",
                    "zhushu": "",
                    "type": 2
                },
                {
                    "paragraph": "寄髙三十五書記",
                    "zhushu": "適。",
                    "type": 2
                },
                {
                    "paragraph": "歎息髙生老，新詩日又多。美名人不及，佳句法如何？",
                    "zhushu": "洙曰：按新唐書：適五十始爲詩，即工，以氣質自髙，毎吟一篇己，好事者輒傳。"
                },
                {
                    "paragraph": "主將收才子，崆峒足凱歌。",
                    "zhushu": "洙曰：前篇有送髙適詩云：“崆峒小麥熟，且願休王師。請公問王將，焉用窮荒爲？”○趙曰：主將，哥舒翰也。翰爲河西節度使，以適爲掌書記。崆峒，隴右山名。足凱歌，以言必勝也。"
                },
                {
                    "paragraph": "聞君已朱紱，",
                    "zhushu": "蘇曰：潘岳：“近聞朱紱，猶慰老夫。”"
                },
                {
                    "paragraph": "且得慰蹉𧿶。",
                    "zhushu": "師曰：主將，指哥舒。収才子，言収選髙適文才之士於幕府，爲掌書記。崆峒山在西，哥舒爲安西都護。凱歌皆適爲之辝。朱紱，言増爵秩也，所以慰甫渇别之情矣。",
                    "type": 2
                },
                {
                    "paragraph": "寄髙適",
                    "zhushu": "新𣸸。",
                    "type": 2
                },
                {
                    "paragraph": "楚隔乾坤逺，難招病客魂。詩名唯我共，丗事與誰論？北闕更新主，南星落故園。定知相見日，爛熳倒芳樽。",
                    "zhushu": "",
                    "type": 2
                },
                {
                    "paragraph": "贈田九判官",
                    "zhushu": "梁丘。",
                    "type": 2
                },
                {
                    "paragraph": "崆峒使節上靑霄，河隴降王欵聖朝。",
                    "zhushu": "鄭曰：降，胡江切。○洙曰：欵，納欵也。○趙曰：乃哥舒翰獻捷之事。何以明之？崆峒，隴右之山名也。翰於天寳八載爲隴右節度使，興吐蕃戰于石堡城，敗之，㧞其城，更號神武軍。上靑霄，言入朝見天子也。盖領吐蕃降王以朝矣。"
                },
                {
                    "paragraph": "宛馬揔肥",
                    "zhushu": "洙曰：一作飛。"
                },
                {
                    "paragraph": "春苜蓿，",
                    "zhushu": "洙曰：上莫六切，下息六切。○洙曰：大宛國，漢時通人嗜蒲萄酒，馬嗜苜蓿。後貳師至宛取善馬，遂採蒲萄、苜蓿種而歸。○趙曰：此言得吐蕃之馬矣。大宛最出良，而吐蕃一帶，馬無不善者。苜蓿所以飼馬耳。"
                },
                {
                    "paragraph": "將軍只數漢",
                    "zhushu": "洙曰：一作霍。"
                },
                {
                    "paragraph": "嫖姚。",
                    "zhushu": "洙曰：霍去病爲嫖姚校尉。注：嫖姚，皆勁疾之貌。今讀音飄颻者，非。○趙曰：指出哥舒也。漢霍去病爲嫖姚校尉，姚在漢書音作去聲，而公作平聲。沈存中筆談常論之矣，以爲無害於義。○鄭曰：漢霍去病爲嫖婔將軍。音義：嫖，頻妙切。姚，羊召切。皆勁疾貌。今杜音飄遥。○余曰：邵氏聞見録：子美詩“霍嫖姚”對“春苜蓿”，嫖姚字如律當讀平聲。退之云：凡爲文辝，宜畧識字，有以也夫。又云：子美以“鄭季”對“文章”，“春苜蓿”對“霍嫖姚”，或以爲病，惟知詩者能辨之。"
                },
                {
                    "paragraph": "陳留阮瑀誰爭長，",
                    "zhushu": "洙曰：王粲傳：始文帝爲五官將，及平原侯植好文斈，粲與北海徐幹字偉長、廣陵陳琳字孔璋、陳留阮瑀字元瑜、汝南應璩字德璉、東平劉楨字公幹，並相友善。曹供欲使瑀掌書記，瑀終不爲屈。太祖辟爲軍謀𥙊酒。○趙曰：以比田九也。以其爲判官，故比之。阮瑀，見上“好在阮元瑜”注。"
                },
                {
                    "paragraph": "京兆田郎早見招。",
                    "zhushu": "洙曰：田鳯爲郎，端正，入奏事，靈帝目送鳯，題柱曰：“堂堂乎京兆田郎。”鳯，字秀宗。○趙曰：又以比田九也。"
                },
                {
                    "paragraph": "麾下頼君才並入，獨能無意向漁樵。",
                    "zhushu": "洙曰：戯下，謂軍之旌麾下也。漁樵，杜公自謂也。○蘇曰：阮瑀語叔曰：“今渉仕路者，如躍駿馬於薄冰，何苦戀戀，獨無意向漁樵乎？”○趙曰：此言主將麾下，頼田君之才，與諸俊並入，可獨能無意而甘心於漁樵乎？”○師曰：哥舒爲安西都䕶，薜田、梁丘爲判官。上靑霄，言爵之髙也。河隴降王，言吐蕃部曲來降者，舉地納𣢾。苜蓿可以飼馬。霍去病爲嫖姚將軍，以北哥舒。阮瑀爲曹洪書記，故以北田漁樵。甫自謂有意。田薦之。",
                    "type": 2
                },
                {
                    "paragraph": "得廣州張判官叔𡖖書使還以詩代意",
                    "zhushu": "",
                    "type": 2
                },
                {
                    "paragraph": "郷𨵿胡騎逺，",
                    "zhushu": "趙曰：郷𨵿以胡騎之阻，故去之逺也。"
                },
                {
                    "paragraph": "宇宙蜀城偏。",
                    "zhushu": "洙曰：蜀城因隨龜行而築，故勢斜紆不正。○趙曰：公言寓居宇宙内，在蜀城之偏僻。"
                },
                {
                    "paragraph": "忽得炎州信，",
                    "zhushu": "洙曰：廣州南，故謂之炎州。"
                },
                {
                    "paragraph": "遥從月峽傳。",
                    "zhushu": "洙曰：夷陵有明月峽。○趙曰：荆州記：“巴蜀有明月峽。”○孫曰：十道志：“渝州有明月峽。”"
                },
                {
                    "paragraph": "雲深驃騎幕，",
                    "zhushu": "洙曰：霍夫病，元狩二年爲驃騎將軍。○趙曰：張公居幕中。"
                },
                {
                    "paragraph": "夜隔孝廉船。",
                    "zhushu": "洙曰：劉恢爲丹陽尹，張慿詣恢，恢留𪧐，　明日乃還船。湏更恢出，傳教，求張孝廉船，召同載時人滎之。"
                },
                {
                    "paragraph": "却寄𩀱愁眼，相思淚㸃懸。",
                    "zhushu": "",
                    "type": 2
                },
                {
                    "paragraph": "投簡梓州幕府兼簡韋郎十官",
                    "zhushu": "",
                    "type": 2
                },
                {
                    "paragraph": "幕下郎官安穩無，",
                    "zhushu": "趙曰：出佛書：問丗尊曰：“丗尊安穩否？”"
                },
                {
                    "paragraph": "從來不奉一行書。因知貧病人須棄，能使韋郎跡也踈。",
                    "zhushu": "",
                    "type": 2
                },
                {
                    "paragraph": "敬簡王明府",
                    "zhushu": "",
                    "type": 2
                },
                {
                    "paragraph": "葉縣郎官宰，",
                    "zhushu": "洙曰：後漢方術傳：王喬，顯宗丗爲葉縣，今有神術，即古仙人王子喬也。明帝云：“郎官上應列𪧐，　出宰百里。○鄭曰：葉，失渉切。唐韻：縣名，在汝州。"
                },
                {
                    "paragraph": "周南太史公。",
                    "zhushu": "洙曰：司馬迁傳：是𡻕天子始建漢室之封，而太史公留滯周南，不得從事，發憤且卒。如淳曰：周南，洛陽也。張晏曰：洛陽而謂周南者，自陜以東，皆周南之地也。顔延年：周南悲昔老，留滯感遺氓。"
                },
                {
                    "paragraph": "神仙才有數，流落意無窮。𩦸病思偏秣，鷹秋怕苦籠。看君用髙義，耻與萬人同。",
                    "zhushu": "",
                    "type": 2
                },
                {
                    "paragraph": "重簡王明府",
                    "zhushu": "",
                    "type": 2
                },
                {
                    "paragraph": "甲子西南異，",
                    "zhushu": "洙曰：言西南寒暑，有異中土。"
                },
                {
                    "paragraph": "冬來只薄寒。江雲何處靜，",
                    "zhushu": "洙曰：一作盡。"
                },
                {
                    "paragraph": "蜀雨幾時乾？",
                    "zhushu": "洙曰：楚詞：𭰖汙后土𠔃何時乾。"
                },
                {
                    "paragraph": "行李湏相問，",
                    "zhushu": "洙曰：襄八年傳：知武子使行人子貟對之曰：“君有楚命，亦不使一介行李告於寡君。”注：行李，行人也。慮諶詩：簡才俻行李。"
                },
                {
                    "paragraph": "窮愁豈有寛？",
                    "zhushu": "洙曰：有，一作自。"
                },
                {
                    "paragraph": "君聽鴻鴈響，恐致稻粱難。",
                    "zhushu": "",
                    "type": 2
                },
                {
                    "paragraph": "寄卬州崔録事",
                    "zhushu": "",
                    "type": 2
                },
                {
                    "paragraph": "卭州崔録事，聞在果園坊。",
                    "zhushu": "洙曰：坊名，在成都。"
                },
                {
                    "paragraph": "乆待無消息，終朝有底忙？應愁江樹逺，",
                    "zhushu": "洙曰：謝玄睴詩：中流辨江樹。"
                },
                {
                    "paragraph": "怯見野亭荒。",
                    "zhushu": "洙曰：謝惠連詩：飲餞野亭館。"
                },
                {
                    "paragraph": "浩蕩風煙外，誰知酒熟香？",
                    "zhushu": "",
                    "type": 2
                },
                {
                    "paragraph": "廣州段功曹到得楊五長史書功曹却歸，𦕅寄此詩",
                    "zhushu": "",
                    "type": 2
                },
                {
                    "paragraph": "衛靑開幕府，",
                    "zhushu": "洙曰：李廣傳注云：衛青伐匈奴，絶大漠，克獲，帝就拜大將軍於幕中，故白幕府。幕府之名，始於此也。"
                },
                {
                    "paragraph": "楊僕將樓船。",
                    "zhushu": "洙曰：漢征南越，以楊僕爲楼船將軍。"
                },
                {
                    "paragraph": "漢節梅花外，春城海水邊。",
                    "zhushu": "趙曰：漢遣使者，必持節。廣州大庾嶺多梅花，故言“梅花外”。州近海，故云海水邊。"
                },
                {
                    "paragraph": "銅梁書逺及，",
                    "zhushu": "洙曰：銅梁、玉壘，皆成都地名。○趙曰：銅梁，蜀地名。言楊公自廣州有書來成都。"
                },
                {
                    "paragraph": "珠浦使將旋。",
                    "zhushu": "洙曰：廣州合浦出珠。使將還，言段功曹將還廣州也。○師曰：甫在蜀，報楊以書附段功曹還，故云云。"
                },
                {
                    "paragraph": "貧病他郷老，煩君萬里傳。",
                    "zhushu": "",
                    "type": 2
                },
                {
                    "paragraph": "逢唐興劉主簿弟",
                    "zhushu": "",
                    "type": 2
                },
                {
                    "paragraph": "分手開元末，",
                    "zhushu": "洙曰：開元二十九年，改爲天寳。十載，禄山反。"
                },
                {
                    "paragraph": "連年絶尺書。",
                    "zhushu": "洙曰：古詩：中有尺素書。"
                },
                {
                    "paragraph": "江山且相見，戎馬未安居。",
                    "zhushu": "洙曰：戎馬之際，方奔走避亂，未安所止。"
                },
                {
                    "paragraph": "劒外官人冷，",
                    "zhushu": "洙曰：蜀在劒外。"
                },
                {
                    "paragraph": "𨵿中驛騎踈。輕舟下吳㑹，",
                    "zhushu": "洙曰：都會之會，謂當全吳都會之地。"
                },
                {
                    "paragraph": "主簿意何如？",
                    "zhushu": "趙曰：公欲往兩浙，而問主簿之意如何？",
                    "type": 2
                },
                {
                    "paragraph": "官亭夕坐戲簡顔十少府",
                    "zhushu": "",
                    "type": 2
                },
                {
                    "paragraph": "南國調寒杵，",
                    "zhushu": "趙曰：庾信夜聽擣衣詩：“調声不用吟。”"
                },
                {
                    "paragraph": "西江浸日車。",
                    "zhushu": "趙曰：淮南子：日乗車，駕以六龍，羲和爲馭。"
                },
                {
                    "paragraph": "客愁連蟋蟀，",
                    "zhushu": "洙曰：詩：蟋蟀在堂。"
                },
                {
                    "paragraph": "亭古帶蒹葭。",
                    "zhushu": "洙曰：詩：蒹葭蒼蒼。"
                },
                {
                    "paragraph": "不反青絲鞚，",
                    "zhushu": "洙曰：見“青絲絡頭爲君老”注。○趙曰：鞚，馬勒也，青𢇁爲之耳。"
                },
                {
                    "paragraph": "虚燒夜燭花。老翁須地主，細細酌流霞。",
                    "zhushu": "洙曰：見“流霞分片片”注。○修可曰：抱朴子載：“項曼都言到天上，仙人以流霞一杯飲之。”",
                    "type": 2
                },
                {
                    "paragraph": "戲寄崔評事表姪蘇五表弟韋大少府諸姪",
                    "zhushu": "",
                    "type": 2
                },
                {
                    "paragraph": "隱豹深愁雨，",
                    "zhushu": "洙曰：謝玄暉：“雖無玄豹姿。終隱南山霧。”○定功曰：劉向列女傳：陶荅妻謂其夫曰：“妾聞南山有玄豹，霧七日不下食，何也？欲以澤其衣毛而成文章，故藏以逺害也。”"
                },
                {
                    "paragraph": "潜龍故起雲。",
                    "zhushu": "洙曰：易：潜龍勿用。𭰖。"
                },
                {
                    "paragraph": "多仍徑曲，心醉阻賢群。",
                    "zhushu": "洙曰：中說：心醉六經。"
                },
                {
                    "paragraph": "忍待江山麗，",
                    "zhushu": "趙曰：言忍以待春景也。"
                },
                {
                    "paragraph": "還披鮑謝文。",
                    "zhushu": "洙曰：鮑昭、謝玄暉。"
                },
                {
                    "paragraph": "髙樓憶踈豁，秋興坐氤氲。",
                    "zhushu": "",
                    "type": 2
                },
                {
                    "paragraph": "寄常徴君",
                    "zhushu": "",
                    "type": 2
                },
                {
                    "paragraph": "白水靑山空復春，",
                    "zhushu": "趙曰：言徴君本在白水青山之間，今以其不在，所以空復春也。"
                },
                {
                    "paragraph": "徴君晚節旁風塵。",
                    "zhushu": "洙曰：徴君，以其曽爲朝廷礼聘而不起，故謂之徴君。○蘇曰：顔延年：“陶徴君晚節弥髙，肯作風塵態。”○趙曰：言其晚節未路，却出爲官也。"
                },
                {
                    "paragraph": "楚妃堂上色殊衆，海鶴堦前鳴向人。",
                    "zhushu": "洙曰：海鶴非堦墀之物，而今鳴向人者，言徴君晚節也。○趙曰：上句言徴君如楚妃之妍，有絶衆之色。下句言徴君如海鶴之髙，非堦墀之物，而今鳴向人，則以其旁風塵也。"
                },
                {
                    "paragraph": "萬事糺紛猶絶粒，",
                    "zhushu": "洙曰：賈𧨏賦：糺錯相紛。"
                },
                {
                    "paragraph": "一官覊絆實藏身。",
                    "zhushu": "趙曰：言徴君也，蓋愁疾病若無不有矣，猶更有絶粮粒之患，則其困可知。一官覊絆，則以成旁風塵之語。舊注云“公自言”，則公已不爲官，不可謂之覊絆也。"
                },
                {
                    "paragraph": "開州入憂知凉冷，不似雲安毒熱新。",
                    "zhushu": "",
                    "type": 2
                },
                {
                    "paragraph": "贈髙式顔",
                    "zhushu": "",
                    "type": 2
                },
                {
                    "paragraph": "昔别是何處，",
                    "zhushu": "洙曰：“是”一作“人”。"
                },
                {
                    "paragraph": "相逢皆老夫。故人還寂寞，削跡共艱虞。",
                    "zhushu": "洙曰：莊子云：子削跡於衛。"
                },
                {
                    "paragraph": "自失論文友，空知賣酒壚。",
                    "zhushu": "洙曰：見“爲覔酒家壚”注。○趙曰：指髙式顔爲論文友。自失髙公，則空知酒壚所在，不復别有人可與共飲，則亦沉滯愧處而已。酒壚，使相如事。"
                },
                {
                    "paragraph": "平生飛動意，見爾不能無。",
                    "zhushu": "趙曰：言一見髙公，則平生飛揚轉動之意，不能自已也。義當如鳥之飛，如物之動。沈佺期李於侍郎𥙊文：“思含飛動。”○師曰：甫少與髙適、李白常入酒壚，論文酣詠。自亂離以來相失。今見式顔，亦髙、李之𩔖，不能無聳動，故有末句。",
                    "type": 2
                },
                {
                    "paragraph": "酬孟雲卿",
                    "zhushu": "",
                    "type": 2
                },
                {
                    "paragraph": "樂極傷頭白，更深愛燭紅。相逢難衮衮，",
                    "zhushu": "師曰：言際㑹不得數也。"
                },
                {
                    "paragraph": "告别莫怱怱。",
                    "zhushu": "趙曰：衮衮，相繼之意，如不盡長江衮衮也。字出晉書：“張華讀史，衮衮可聽。”公言相逢旣難得相繼，故不可怱怱爲別也。○魯曰：張芳云：“怱怱不暇草書。”"
                },
                {
                    "paragraph": "但恐天河落，",
                    "zhushu": "洙曰：鮑明逺：“夜移衡漢落。”○劉曰：寓意禄山之亂，恐朝廷傾䧟也。"
                },
                {
                    "paragraph": "寧辭酒盞空。",
                    "zhushu": "洙曰：孔融：“罇中酒不空。”○趙曰：飲盡而空也，非罇中不空意。"
                },
                {
                    "paragraph": "明朝牽丗務，揮淚各西東。",
                    "zhushu": "",
                    "type": 2
                },
                {
                    "paragraph": "贈畢四",
                    "zhushu": "曜玉臺後集載曜詩二首。",
                    "type": 2
                },
                {
                    "paragraph": "才大今詩伯，",
                    "zhushu": "洙曰：晉有八伯，疑八雋。伯，如侯伯之伯。○趙曰：詩伯，盖亦宗師之稱也。"
                },
                {
                    "paragraph": "家貧苦宦卑。飢寒奴僕賤，顔狀老翁爲。同調嗟誰惜，",
                    "zhushu": "洙曰：謝靈運：“誰謂古今殊，異代可同調。”○師曰：同調，言才調之同。"
                },
                {
                    "paragraph": "論文𥬇自知。流傳江鮑體，",
                    "zhushu": "洙曰：江文通、鮑明逺。"
                },
                {
                    "paragraph": "相顧免無兒。",
                    "zhushu": "洙曰：伯道無兒。免無兒者，言各有子也。○趙曰：唐宗嘗曰：“蘇壞有子，李嶠無兒。”免無兒，言各有子以傳丗業，即非伯道無兒事。",
                    "type": 2
                },
                {
                    "paragraph": "寄賀蘭二銛",
                    "zhushu": "鄭曰：息廉切。",
                    "type": 2
                },
                {
                    "paragraph": "朝野歡娱後，",
                    "zhushu": "洙曰：張景陽詠史詩：“昔在西京時，朝野多歡娛。”"
                },
                {
                    "paragraph": "乾坤震蕩中。相隨萬里日，㧾作白頭翁。",
                    "zhushu": "洙曰：曹丕書：已成老翁，但未白頭耳。"
                },
                {
                    "paragraph": "𡻕晚仍分袂，江邊更轉蓬。勿云俱異域，",
                    "zhushu": "洙曰：古詩：與君俱異域。"
                },
                {
                    "paragraph": "飲啄幾回同。",
                    "zhushu": "",
                    "type": 2
                },
                {
                    "paragraph": "寄杜位",
                    "zhushu": "魯曰：頃者與位同在故嚴尚書幕。",
                    "type": 2
                },
                {
                    "paragraph": "寒日經簷短，窮猿失木悲。",
                    "zhushu": "洙曰：淮南子曰：猿顚蹷而失木。又晉書曰：窮猿奔林，豈暇擇木。○修可曰：謝、鮑如失木之窮猿，但自悲嘯。"
                },
                {
                    "paragraph": "峽中爲客恨，江上憶君時。天地身何往，風塵病敢辭。封書兩行淚，霑洒裛新詩。",
                    "zhushu": "",
                    "type": 2
                },
                {
                    "paragraph": "寄杜位",
                    "zhushu": "洙曰：位，京中宅，近西曲江。詩尾有𫐠。",
                    "type": 2
                },
                {
                    "paragraph": "近聞寛法離新州，想見歸懷尚百憂。逐客雖皆萬里去，",
                    "zhushu": "洙曰：秦議逐客，李斯在逐客中，上書秦王，留斯爲客𡖖。○趙曰：謂之皆萬里，則所逐非止杜耳。"
                },
                {
                    "paragraph": "悲君已是十年流。",
                    "zhushu": "洙曰：流，竄也。"
                },
                {
                    "paragraph": "干戈况復塵",
                    "zhushu": "洙曰：一作“行”。"
                },
                {
                    "paragraph": "隨眼，𩯭髮還應雪",
                    "zhushu": "洙曰：一作“白”。"
                },
                {
                    "paragraph": "滿頭。玉壘題書心緒亂，何時更得曲江遊。",
                    "zhushu": "洙曰：玉壘，蜀之坊名也。○趙曰：玉壘，在靑城縣也。此詩公在青城縣，因書寄之。曲江在唐，其游最盛。",
                    "type": 2
                },
                {
                    "paragraph": "孟氏",
                    "zhushu": "",
                    "type": 2
                },
                {
                    "paragraph": "孟氏好兄弟，養親唯小園。",
                    "zhushu": "洙曰：爲園以養親也。"
                },
                {
                    "paragraph": "承顔胝手足，",
                    "zhushu": "洙曰：禹手足胼胝。○趙曰：勤勞於小園，以養親也。孟子所謂“竭力耕田，以供子職”之意。"
                },
                {
                    "paragraph": "坐客強盤飱。",
                    "zhushu": "洙曰：左氏：盤飱置壁。"
                },
                {
                    "paragraph": "負米力葵外，",
                    "zhushu": "洙曰：子路負米。○趙曰：致力以治葵也。"
                },
                {
                    "paragraph": "讀書秋樹根。卜鄰慙近舎，訓子覺先門。",
                    "zhushu": "洙曰：一作誰門。先門，爲孟母訓子擇隣也。",
                    "type": 2
                },
                {
                    "paragraph": "贈李白",
                    "zhushu": "",
                    "type": 2
                },
                {
                    "paragraph": "秋來相顧尚飄蓬，",
                    "zhushu": "洙曰：潘安仁詩：譬如野田蓬，斡流隨風飄。"
                },
                {
                    "paragraph": "未就丹砂愧葛洪。",
                    "zhushu": "洙曰：見爲農詩注。○趙曰：葛洪以交趾出丹砂，求爲勾漏令。"
                },
                {
                    "paragraph": "痛飲狂歌空度日，飛揚跋扈爲誰雄。",
                    "zhushu": "洙曰：䟦扈，強梁也。質帝以梁兾横當朝，羣臣目兾曰：“此跋扈公。”○趙曰：北史：齊髙祖謂丗子曰：“侯景專制河南十四年，常有跋扈飛揚之心。”○師曰：甫昔與李白有就丹砂之志，今相顧飄蓬，故於葛洪有所愧也。飛揚跋扈，指禄山必爲亂也。",
                    "type": 2
                },
                {
                    "paragraph": "聞惠子過東溪",
                    "zhushu": "新添。蘇曰：右一篇，劉斯立得於管城人家。",
                    "type": 2
                },
                {
                    "paragraph": "惠子白驢痩，歸溪唯病身。皇天無老眼，空谷滯斯人。崖蜜松花熟，",
                    "zhushu": "洙曰：崖，一作嵓。熟，一作“古”。○定功曰：本草：“蜜，一名白蜜，一名崖蜜，在髙山嵓石之間。”圖經云：“近宣州有黄連蜜，色味黄，小苦。維洛間有梨花蜜，如凝脂。亳州太淸宮有檜花蜜，色小赤。並以蜂採其花作之，而性之温良亦相近。崖蜜松花熟，亦有蜂採松花而成蜜也。”"
                },
                {
                    "paragraph": "山杯",
                    "zhushu": "本中曰：一作“村醪”。"
                },
                {
                    "paragraph": "竹葉春。",
                    "zhushu": "修可曰：吴地志曰：“吴興烏程酒有名。”張華輕薄篇曰：“蒼梧竹葉竹青，冝城九醖酒。”故張景陽七命云：“荆南烏程，䂊北竹。”○葉田曰：陳隂鏗竹詩：“葉醖冝城酒。”"
                },
                {
                    "paragraph": "柴門了生事，黄",
                    "zhushu": "洙曰：一作“園。"
                },
                {
                    "paragraph": "綺未稱臣。",
                    "zhushu": "",
                    "type": 2
                },
                {
                    "paragraph": "贈裴南部",
                    "zhushu": "新𣸸。",
                    "type": 2
                },
                {
                    "paragraph": "塵滿萊蕪甑，堂横單父琴。",
                    "zhushu": "蘇曰：范丹，字史雲，爲萊蕪令，清貧。人歌曰：“釡中生魚范萊蕪，甑中生塵范史雲。”宓子賤爲單父宰，彈琴不下堂而治。"
                },
                {
                    "paragraph": "人皆知飲水，公輩不偷金。",
                    "zhushu": "本中曰：鄧攸爲吴郡，載米之郡，惟飲吴水而己。同舎郎誣直不疑偷金，不疑買償之。"
                },
                {
                    "paragraph": "梁獄書應作，",
                    "zhushu": "洙曰：去聲。"
                },
                {
                    "paragraph": "秦臺鏡欲臨。獨醒時所嫉，群小謗能深。即出黄沙在，應須白髮侵。使君傳舊德，已見直繩心。",
                    "zhushu": ""
                }
            ]
        },
        {
            "name": "懷舊",
            "paragraphs": [
                {
                    "paragraph": "懷舊",
                    "zhushu": "",
                    "type": 1
                },
                {
                    "paragraph": "古詩三首、律詩九首",
                    "zhushu": "",
                    "type": 2
                },
                {
                    "paragraph": "昔遊",
                    "zhushu": "",
                    "type": 2
                },
                {
                    "paragraph": "昔者與髙李，",
                    "zhushu": "洙曰：髙適、李白。"
                },
                {
                    "paragraph": "晚登單父臺。",
                    "zhushu": "洙曰：宓子賤甞爲單父宰。○鮑曰：按唐志：單父，屬宋州。"
                },
                {
                    "paragraph": "寒蕪際碣石，萬里風雲來。",
                    "zhushu": "琪曰：言其地廣逺也。○師曰：甫昔與髙適、李白同登是䑓，眺望山東之地，沃野萬里，遂叙其地豐冨如此。自禄山反於山東，風俗彫弊，傷今不如昔也。"
                },
                {
                    "paragraph": "桑柘葉如雨，飛藿共徘徊。",
                    "zhushu": "師曰：桑柘所養蚕，葉潤澤如雨。藿，乃葵藿。人食嘉蔬，以藿爲賤。藿生子，隨風飛。徘佪，盖言蔬菜厭飫有餘故也。"
                },
                {
                    "paragraph": "清霜大澤凍，禽獸有餘哀。是時倉廪實，洞逹寰區",
                    "zhushu": "洙曰：一作“宇”。"
                },
                {
                    "paragraph": "開。",
                    "zhushu": "洙曰：此言開元之際也。時天下冨庶，民俗殷阜，山入河隍之賦税府，一積，不可勝計。"
                },
                {
                    "paragraph": "猛士思㓕胡，",
                    "zhushu": "洙曰：時任蕃將，務邊功。"
                },
                {
                    "paragraph": "將帥望三台。",
                    "zhushu": "洙曰：時邊帥有帶平章事者，安禄山以求宰相不得而遂反。"
                },
                {
                    "paragraph": "君王無所惜，駕馭英雄材。幽燕盛用武，",
                    "zhushu": "洙曰：時禄山擊契丹无寧歳。"
                },
                {
                    "paragraph": "供給亦勞哉。吴門轉粟帛，泛海陵蓬萊。",
                    "zhushu": "洙曰：時韋堅於望春樓下鑿潭以通漕，大置南海珎貨，舟尾相銜，數十里不絶。上御樓觀之。"
                },
                {
                    "paragraph": "肉食三十萬，獵射起黄埃。",
                    "zhushu": "夢符曰：右按春秋左氏傳曰：“肉食者鄙，不能逺謀。”○蘇曰：王起虚養肉　食之士三十餘万，一旦社稷災變，無一夫委身爲朝廷者。"
                },
                {
                    "paragraph": "隔河憶長眺，靑歳已摧頽。",
                    "zhushu": "洙曰：肅宗度河入靈武也。"
                },
                {
                    "paragraph": "不及少年日，",
                    "zhushu": "蘇曰：王導詩：思酒量，猶不及少年日。"
                },
                {
                    "paragraph": "無復故人盃。賦詩獨流涕，亂丗想賢才。有能",
                    "zhushu": "洙曰：一作“君能”。"
                },
                {
                    "paragraph": "市駿骨，莫恨少龍媒。",
                    "zhushu": "洙曰：古有市駿骨而得駿馬者，以喻尊士之似賢者，必得真賢。"
                },
                {
                    "paragraph": "商山議得失，",
                    "zhushu": "洙曰：四皓也。議得失，謂安漢太子也。"
                },
                {
                    "paragraph": "蜀主脫嫌猜。",
                    "zhushu": "洙曰：蜀主，劉備也，爲曹操嫌猜。"
                },
                {
                    "paragraph": "呂尚封國邑，",
                    "zhushu": "洙曰：封於營丘，號齊。"
                },
                {
                    "paragraph": "傅說已鹽梅。",
                    "zhushu": "洙曰：作相也。○師曰：凡此能用賢也，傷今不然。"
                },
                {
                    "paragraph": "景晏楚山深，水鶴去低回。",
                    "zhushu": "師曰：陶潜歸去來辭云：“鳥倦飛而知還。”亦此意也。"
                },
                {
                    "paragraph": "龐公任本性，携子卧蒼苔。",
                    "zhushu": "洙曰：龐德公也，與妻子隱於鹿門山。孟子曰：“窮則獨善其身，逹則兼善天下。”上之數公，皆能乗時以有爲者也。甫自悲不得其時，則莫若俲龐公之㓗己尓。",
                    "type": 2
                },
                {
                    "paragraph": "有懷合州鄭十八司户",
                    "zhushu": "洙曰：䖍時坐汙賊，貶台州司户。",
                    "type": 2
                },
                {
                    "paragraph": "天台隔三江，",
                    "zhushu": "洙曰：天台，山名。三江，一云江海。○師曰：天台山，在台州。三江：一錢塘，二揚子，三吴松。"
                },
                {
                    "paragraph": "風浪無晨暮。鄭公縱得歸，老病不識路。",
                    "zhushu": "洙曰：沈休文：夢中不識路，何以慰相思。○趙曰：暗使韓非子事。六國時，張敏與髙惠爲友，每相思不能得見，敏便於夢中往咨，但行至半道，即迷不知路。"
                },
                {
                    "paragraph": "昔如水上鷗，",
                    "zhushu": "趙曰：何遜詩曰：可怜𩀱白鷗，朝夕水上遊。"
                },
                {
                    "paragraph": "今如𦊨中兎。",
                    "zhushu": "洙曰：詩：肅肅兎𦊨。○蘇曰：王㙖與弟書曰：“我若𦊨中毚兎，遂能跳躑，恐未免死。”"
                },
                {
                    "paragraph": "性命由他人，悲辛但狂顧。",
                    "zhushu": "洙曰：周烋悲辛眩旋，時復狂顧。"
                },
                {
                    "paragraph": "山鬼獨一脚，",
                    "zhushu": "洙曰：一足曰夔，魍魎也。○夢符曰：右按楚詞屈原九歌章句有山鬼。"
                },
                {
                    "paragraph": "蝮蛇長如樹。",
                    "zhushu": "洙曰：招魂：蝮蛇蓁蓁，雄虺九首。"
                },
                {
                    "paragraph": "呼號旁孤城，歳月誰與度。從來禦魑魅，多爲才名悞。",
                    "zhushu": "洙曰：傳：文十八年，舜流四凶族：渾敦、窮竒、檮杌、養餮，投諸四裔，以禦魑魅。山林異氣所生，爲人害者。○趙曰：指言鄭公謫爲台州司户。"
                },
                {
                    "paragraph": "夫子嵆阮流，更被時俗惡。",
                    "zhushu": "洙曰：嵆康、阮藉。嵆康書云：阮嗣宗爲礼法之士所繩，故疾之爲讎。○蘇曰：傳：休奕不才耿介，多被時俗嫌𢙣。"
                },
                {
                    "paragraph": "海隅微小吏，",
                    "zhushu": "趙曰：言鄭公反謫爲小吏也。"
                },
                {
                    "paragraph": "眼暗髪𡸁素。",
                    "zhushu": "洙曰：潘安仁㒷賦：素髪颯以𡸁領。"
                },
                {
                    "paragraph": "黄帽映靑袍，",
                    "zhushu": "洙曰：一云“鳩杖近青袍”。○修可曰：後漢礼儀志：八十、九十賜玉枝，以鳩鳥爲飾，謂之鳩杖。鳩者，不噎之鳥，欲使老人不噎。○師曰：黄㡌乃竹籜冠。"
                },
                {
                    "paragraph": "非供折腰具。",
                    "zhushu": "洙曰：見“凄凉爲折腰”注。陶潜：焉能折腰於閭里小兒。○趙曰：黄㡌非是，當作鳩杖。"
                },
                {
                    "paragraph": "平生一杯酒，",
                    "zhushu": "洙曰：沈休文：“平生少年日，分手易前期。勿言一樽酒，明日難重持。”"
                },
                {
                    "paragraph": "見我故人遇。",
                    "zhushu": "洙曰：古詩：“潚湘逢故人。”○趙曰：暗用謝眺詩：“山川不可夢，况乃故人杯。”"
                },
                {
                    "paragraph": "相望無所成，乾坤莽廻互。",
                    "zhushu": "洙曰：言天地雖大，胡爲其身若无所容乎。",
                    "type": 2
                },
                {
                    "paragraph": "𪧐靑溪驛奉懷張貟外十五兄之緒",
                    "zhushu": "",
                    "type": 2
                },
                {
                    "paragraph": "𣻌舟千山内，",
                    "zhushu": "鄭曰：𣻌，余亮切。"
                },
                {
                    "paragraph": "日入泊荒渚。",
                    "zhushu": "蘇曰：荒，作枉，曲渚也。謝靈運詩：“弭棹帰枉枉渚。”○趙曰：謝靈運西陵遇風詩：“𣻌舟陶嘉月。”莊子：“日入而息。”文選：“通波激枉渚。”"
                },
                {
                    "paragraph": "我生本飄飄，今復在何許？",
                    "zhushu": "洙曰：言未有所定止也。"
                },
                {
                    "paragraph": "石根靑楓林，猿鳥聚儔侶。",
                    "zhushu": "洙曰：言猿鳥猶能聚其儔侶，而人不能致於安適，則甫之覊困可見矣。"
                },
                {
                    "paragraph": "月明遊子靜，畏虎不得語。",
                    "zhushu": "趙曰：古詩：“相望一水間，脉脉不得語。”"
                },
                {
                    "paragraph": "中夜懷友朋，乾坤此深阻。浩蕩前後間，佳期付荆楚。",
                    "zhushu": "趙曰：浩蕩，流放之貌。楚辝：“志浩蕩而傷懷。”非止言水也。○師曰：甫离蜀中，移居夔州，今又自䕫下峽，欲之荆南，夜𪧐青溪驛，而有此作，故末章云：“佳期付荆楚，今復在何許。”言此不知駐足於何所也。猿与鳥尚得以其𩔖相聚，甫今別張貟外，中夜懷之，曽猿鳥之不若乎？虎，喻盗賊也。不得語，恐姦人窺伺之，乱丗匿迹若此。",
                    "type": 2
                },
                {
                    "paragraph": "題鄭十八著作丈",
                    "zhushu": "",
                    "type": 2
                },
                {
                    "paragraph": "台州地闊海冥冥，",
                    "zhushu": "洙曰：闊一作僻。"
                },
                {
                    "paragraph": "雲水長和島嶼靑。",
                    "zhushu": "洙曰：台州，鄭貶所。"
                },
                {
                    "paragraph": "亂後故人𩀱别淚，春深逐客一浮萍。",
                    "zhushu": "洙曰：以䖍貶，故稱逐客。浮萍，言隨流也。秦李斯在逐客中上書云。"
                },
                {
                    "paragraph": "酒酣懶舞誰相拽，詩罷能吟不復聽。第五橋東流恨水，皇陂岸北結愁亭。",
                    "zhushu": "洙曰：苐五橋、皇陂，皆長安郭外送别之地。"
                },
                {
                    "paragraph": "賈生對鵩傷王傳，",
                    "zhushu": "洙曰：見也。𩔰愁飛鵩注。○趙曰：以言䖍迁謫也。"
                },
                {
                    "paragraph": "蘇武看羊䧟賊庭。",
                    "zhushu": "洙曰：見“幄莭漢臣回”注。○趙曰：言䖍爲賊臣所刼，而不附賊也。"
                },
                {
                    "paragraph": "可念此公懷直道，也霑新國用輕刑。",
                    "zhushu": "洙曰：懷，一作常。周礼秋官：大司寇之職，一曰：刑新囯，用輕刑。"
                },
                {
                    "paragraph": "祢衡實恐遭江夏，",
                    "zhushu": "洙曰：見送郭中丞詩。○趙曰：𥘉有告䖍私撰囯史，坐謫十年。其於賊平被囚也，幾死而貶，則䖍常以死為慮矣。"
                },
                {
                    "paragraph": "方朔虚傳是歳星。",
                    "zhushu": "洙曰：夏侯孝若東方朔畫賛云：“神変造化，靈為星辰。”俗謂方朔爲太白星精。○趙曰：神仙傳曰：“傳說上據辰尾爲𪧐，　歳星降為東方朔。”今公所用盖此也。"
                },
                {
                    "paragraph": "窮巷悄然",
                    "zhushu": "洙曰：一云“一朝”。"
                },
                {
                    "paragraph": "車馬絶，案頭乾死讀書螢。",
                    "zhushu": "洙曰：車㣧聚螢讀書。○蘇曰：有人過車㣧居。郭曰：至人不見，茅屋頽圯，當年讀書螢，想乾死几案間。",
                    "type": 2
                },
                {
                    "paragraph": "懷舊",
                    "zhushu": "趙曰：懷蘇原明也。公平生所最善，今已死而追悼之，故曰懷舊。",
                    "type": 2
                },
                {
                    "paragraph": "地下蘇司業，親情獨有君。",
                    "zhushu": "洙曰：司業，即原明也。新史云：雅善杜甫。"
                },
                {
                    "paragraph": "那因䘮亂後，",
                    "zhushu": "洙曰：䘮，一作“衰”。○鄭曰：䘮，息郎切。"
                },
                {
                    "paragraph": "便有死生分。",
                    "zhushu": "洙曰：有，一云“作”。"
                },
                {
                    "paragraph": "老罷知明鏡，悲來望白雲。",
                    "zhushu": "趙曰：仰視浮雲馳，奄忽互相踰。"
                },
                {
                    "paragraph": "自從失詞伯，不復更論文。",
                    "zhushu": "洙曰：蘇前名預，縁与今上同名，後改爲原明。○趙曰：王充論衡有云：“文詞之伯。”○師曰：時原明已死，故云“地下知明鏡”，言覧鏡知其衰老。古有白雲萹，觀蘇之萹詠，則情不勝其悲。",
                    "type": 2
                },
                {
                    "paragraph": "所思",
                    "zhushu": "趙曰：古楽府云：“有所思。”故公𠋣以爲題。䖍以禄山之汚，貶台州司户。",
                    "type": 2
                },
                {
                    "paragraph": "鄭老身仍竄，",
                    "zhushu": "趙曰：言雖免死，而卒不免於貶。"
                },
                {
                    "paragraph": "台州信",
                    "zhushu": "洙曰：一作“始”。"
                },
                {
                    "paragraph": "所傳。",
                    "zhushu": "洙曰：鄭老，䖍也。以汙賊貶台州。趙曰：始得其消息也。"
                },
                {
                    "paragraph": "爲農山澗曲，卧病海雲邊。丗已踈儒素，",
                    "zhushu": "蘇曰：梁珩丗方用兵戈，与儒素相踈。三代典謨，慮後此掃地，其如後丗蒼生何。"
                },
                {
                    "paragraph": "人猶乞酒錢。",
                    "zhushu": "洙曰：公甞贈䖍詩云：“頼得蘇司業，時時与酒錢。”"
                },
                {
                    "paragraph": "徒勞望牛斗，無計𣃁龍泉。",
                    "zhushu": "趙曰：使牛斗之間有紫氣事。龍泉，劒名也。𣃁之爲言掘也。盖以劒北公之在台州，如劔之埋於土中，雖逺望其衝斗牛之氣，而无由掘𩔰之故也。○師曰：台州属吴，吴應牛斗之域。昔雷煥掘劒於豊城獄上，常有紫氣夜衝牛斗。𣃁，謂掘取之也。喻䖍有衝斗氣，朝廷不用，故云“无計𣃁龍泉”。",
                    "type": 2
                },
                {
                    "paragraph": "不見",
                    "zhushu": "魯曰：近无李白消息。",
                    "type": 2
                },
                {
                    "paragraph": "不見李生乆，佯狂眞可哀。",
                    "zhushu": "趙曰：萁子被髮佯狂。唐史載以永王璘之累，流夜郎。"
                },
                {
                    "paragraph": "丗人皆欲殺，",
                    "zhushu": "趙曰：白㑹赦還，追陽，坐事下獄，此衆人欲殺之證也。"
                },
                {
                    "paragraph": "吾意獨憐才。敏捷詩千首，飄零酒一盃。匡山讀書處，",
                    "zhushu": "鄭曰：匡，芦山也。"
                },
                {
                    "paragraph": "頭白好歸來。",
                    "zhushu": "洙曰：新史載白始隱岷山，後客任城，居徂徠山，而並不載匡山也。○修可曰：范傳正李白新墓碑云：白之先客居蜀之彰明，太白生焉。彰明，綿州之属邑，有小、大匡山。白讀書於大匡山，有讀書䑓尚存。其宅在清廉郷，後廢爲僧坊，居隴西院，蓋以太白得名。所謂匡山，乃彰明之大匡山，非匡廬也。○秦曰：“白以永璘王反事坐謫放。”",
                    "type": 2
                },
                {
                    "paragraph": "春日憶李白",
                    "zhushu": "",
                    "type": 2
                },
                {
                    "paragraph": "白也詩無敵，",
                    "zhushu": "洙曰：一作数。"
                },
                {
                    "paragraph": "飄然思不群。清新庾開府，",
                    "zhushu": "洙曰：䔥楊州薦土表：“辝賦淸新。”陸雲別傳：“雲亦善爲文，清新不及機。”○趙曰：“庾信也，在周爲開府。”○鄭曰：“庾信，字子山，爲車騎將軍開府。”"
                },
                {
                    "paragraph": "俊逸鮑叅軍。",
                    "zhushu": "洙曰：“鮑昭，字明逺，爲宋臨海王叅軍。”○蘇曰：鍾榮曰：“鮑叅軍詩如野鶻畨雲，良馬走堤，俊逸奔放。”"
                },
                {
                    "paragraph": "渭北春天樹，江東日暮雲。",
                    "zhushu": "洙曰：“事見昔遊詩。江淹詩曰：“日暮碧雲合。”○蘇曰：王済曰：“雲日暮不成霖雨，空返故山。”此詩微諷，讀者當識意。李泰伯曰：“渭北，甫所居也。江東，白之所在。”"
                },
                {
                    "paragraph": "何時一樽酒，重與細論文。",
                    "zhushu": "洙曰：沈休文：“勿言一樽酒，明日難重持。”○趙曰：“論文而至於細，始尽其妙矣，非李、杜莫造也。亦孟浩然：‘何時一杯酒，重与李膺傾。’”○十朋曰：“王直方詩話亦云。”",
                    "type": 2
                },
                {
                    "paragraph": "冬日有懷李白",
                    "zhushu": "",
                    "type": 2
                },
                {
                    "paragraph": "寂寞書齋裏，終朝獨爾思。更㝷嘉樹傳，不忘角弓詩。",
                    "zhushu": "洙曰：昭二年傳：“晋侯使韓宣來聘，公享之。韓子賦角弓。旣享，宴于季民，有加樹。韓宣子譽之。武子曰：‘𪧐敢不刲殖此樹，以无忘角弓。’遂賦甘棠。宣子曰：‘起不堪也，无以及召公。’”"
                },
                {
                    "paragraph": "䄈褐風霜入，",
                    "zhushu": "鄭曰：䄈，臣庾切，下胡葛切。○洙曰：貢禹：“䄈褐不完。”師古曰：“䄈者，謂僮竪所着布長襦也。褐，毛布也。”"
                },
                {
                    "paragraph": "還丹日月遲。",
                    "zhushu": "洙曰：道經言：“還丹能使人長生不死。”○趙曰：以言白有仙風道骨，其所燒還丹可以遲延日月。賀知章号白謫仙人，在李白使之爲當体。○師曰：嘉樹傳、角弓詩，皆指李白之不可忘也。還丹，九轉丹也。九徧循環，然後成就，服之可使延年，故云“日月遲”。"
                },
                {
                    "paragraph": "未因乗興去，",
                    "zhushu": "洙曰：王子猷乗㒷訪戴安道。"
                },
                {
                    "paragraph": "空有鹿門期。",
                    "zhushu": "洙曰：漢隂有鹿門山，龐徳公所隱地。○趙曰：公自言无因乗㒷，如王子猷訪戴而去，徒与白有效龐德公隱鹿門山之期約也。",
                    "type": 2
                },
                {
                    "paragraph": "天末懷李白",
                    "zhushu": "趙曰：自於至德二載，坐永王璘而謫夜郎，故公在秦州懷之而作。",
                    "type": 2
                },
                {
                    "paragraph": "凉風起天末，君子意如何。",
                    "zhushu": "洙曰：月賦：“雲歛天末。”"
                },
                {
                    "paragraph": "鴻鴈幾時到，江湖秋水多。文章憎命逹，魑魅喜人過。",
                    "zhushu": "鄭曰：上抽知，下明袐切。○趙曰：欲害之矣，譬小人害君子之意。○師曰：自古文章之士，命運多蹇滯。魑魅，言貶所窮僻。"
                },
                {
                    "paragraph": "應共𡨚魂語，投詩贈汨羅。",
                    "zhushu": "琪曰：指屈原也。○馬曰：若原不遇，投汨羅江死，故甫有是句。○鄭曰：汨，迷茟切。",
                    "type": 2
                },
                {
                    "paragraph": "暫如臨邑至㟙山",
                    "zhushu": "鄭曰：㟙，當作“厝”，資昔切。縣在臨卬，今云“如臨邑至㟙山”，故知當。作“庴”。"
                },
                {
                    "paragraph": "湖亭奉懷李貟外率爾成興",
                    "zhushu": "",
                    "type": 2
                },
                {
                    "paragraph": "野亭逼湖水，歇馬髙林間。鼉吼風奔浪，",
                    "zhushu": "洙曰：鼉吼則風起。"
                },
                {
                    "paragraph": "魚跳日映山。",
                    "zhushu": "鄭曰：跳，徒𦕅切，躍也。○洙曰：日暖魚跳戯。○趙曰：鼉吼，則有風而浪起之時。魚以日暖而跳，當日映山之時，皆紀宕事。"
                },
                {
                    "paragraph": "暫遊阻詞伯，却望懷靑𨵿。",
                    "zhushu": "趙曰：詞伯，指李貟外矣。王充論衡，文詞之伯也。李膺在青関，故有回望之句。"
                },
                {
                    "paragraph": "藹藹生雲霧，唯應促駕還。",
                    "zhushu": "洙曰：促駕，猶速駕。○蘇曰：郭玄游漢中，与相如禊飲沙州，甚歡。去曰：唯愁斜陽促還。○趙曰：此言景物之可愁矣，故當速駕而返也。○師曰：詞伯，詞人之長也，指李貟外。靑関，地名，李之所居。生雲霧，謂天將雨，故督車馬速帰也。",
                    "type": 2
                },
                {
                    "paragraph": "所思",
                    "zhushu": "",
                    "type": 2
                },
                {
                    "paragraph": "苦憶荆州醉司馬，",
                    "zhushu": "洙曰：崔吏部，𠋣。"
                },
                {
                    "paragraph": "謫官",
                    "zhushu": "洙曰：一作“居”。"
                },
                {
                    "paragraph": "樽爼",
                    "zhushu": "洙曰：一作“酒”。"
                },
                {
                    "paragraph": "定常開。九江日落醒何處，",
                    "zhushu": "洙曰：禹貢：九江孔殷。地理志：九江，在今芦江、潯陽縣南，皆東合爲大江。然則江以南水无大小，俗呼為江。應劭謂：江自潯陽合爲九道。㝷陽記有九江之名：一曰烏江，二曰蚌江，三曰烏白江，四曰加靡江，五曰畒江，六曰白原江，七曰廪江，八曰提江，九曰菌江。"
                },
                {
                    "paragraph": "一柱觀頭眠幾回。",
                    "zhushu": "洙曰：荆州路畔有一柱觀，在山上，土人呼爲木履觀。梁劉孝綽江津寄劉之遘詩：經過一柱觀，出入三休臺。"
                },
                {
                    "paragraph": "可憐懷抱向人盡，欲問平安無使來。故慿錦水將𩀱淚，好過瞿塘灔澦堆。",
                    "zhushu": "洙曰：瞿唐，峽名。灔澦，石名也，在水中。荆州記云：“灔澦如馬，瞿唐莫下；灔澦如象，瞿唐莫上。”盖人以爲水則也。"
                }
            ]
        },
        {
            "name": "尋訪",
            "paragraphs": [
                {
                    "paragraph": "尋訪",
                    "zhushu": "",
                    "type": 1
                },
                {
                    "paragraph": "古詩三首、律詩十三首",
                    "zhushu": "",
                    "type": 2
                },
                {
                    "paragraph": "晦日尋崔戢李封",
                    "zhushu": "",
                    "type": 2
                },
                {
                    "paragraph": "朝光入甕牖，",
                    "zhushu": "洙曰：朝光，晨光也。漢賈誼過秦論：“陳涉，甕牖繩樞之子。”孟康曰：“以瓦甕爲䆫。”"
                },
                {
                    "paragraph": "尸",
                    "zhushu": "洙曰：一作方。"
                },
                {
                    "paragraph": "寢驚弊裘。",
                    "zhushu": "洙曰：論語郷黨曰：寢不尸。包曰：偃卧四體，布展手足，似死人。"
                },
                {
                    "paragraph": "起行視天宇，",
                    "zhushu": "黃曰：陶淵明詩：“昭昭天宇闊。”"
                },
                {
                    "paragraph": "春氣漸和柔。興來",
                    "zhushu": "洙曰：一云“得興”。"
                },
                {
                    "paragraph": "不暇懶，今晨梳我頭。出門無所待，徒",
                    "zhushu": "洙曰：一作“徙”。"
                },
                {
                    "paragraph": "歩覺自由。杖藜復恣意，",
                    "zhushu": "修可曰：莊子載：“原憲杖藜應門。”○蘇曰：林鳯：“恣意携杖藜。”看竹過南溪。"
                },
                {
                    "paragraph": "免值公與侯。晚定崔李交，會心真罕儔。",
                    "zhushu": "洙曰：薛夢符云：丗說：晉簡文幸華林園，謂左右曰：“㑹心處不在逺，脩然林水，便有濠梁之趣。”○田曰：夢符引此，非也。是時蓋言與崔、李定交，相㑹以心不以跡也。○黄曰：古樂府後周徐謙短歌云：“意氣青雲裏，爽朗煙霞外。不重一囊錢，唯重心襟㑹。”此乃㑹心之意。○薖曰：㑹心，意相契合。"
                },
                {
                    "paragraph": "每過得酒傾，",
                    "zhushu": "洙曰：一作“契”。○鄭曰：過，左禾切。"
                },
                {
                    "paragraph": "二宅可淹留。喜結仁里懽，",
                    "zhushu": "逢原曰：語：“里仁爲美。”○趙曰：張平子思玄賦：“匪仁里其焉宅。”"
                },
                {
                    "paragraph": "况因令節求。李生園欲荒，舊",
                    "zhushu": "洙曰：一作“有”。"
                },
                {
                    "paragraph": "竹頗脩脩。引客看掃除，隨時成獻酬。崔侯初筵色，",
                    "zhushu": "逢原曰：詩：賔之初筵。"
                },
                {
                    "paragraph": "已畏空樽愁。",
                    "zhushu": "洙曰：孔融曰：“坐上客常滿，樽中酒不空。”"
                },
                {
                    "paragraph": "未知天下士，至性有此不？",
                    "zhushu": "洙曰：一“至”作“志”。不，方鳩切。"
                },
                {
                    "paragraph": "草牙旣青出，蜂聲亦煖遊。思見農器陳，",
                    "zhushu": "洙曰：農器，耒耜之𩔖。"
                },
                {
                    "paragraph": "何當甲兵休。上古葛天氏，不貽黃屋憂。",
                    "zhushu": "洙曰：屋，一作“綺”。上林賦：聽葛天氏之歌。范蔚宗：黄屋非堯心。師古曰：黃屋，車上之蓋也，皆天子之儀。○修可曰：漢書：紀信乃乗王車黃屋。李斐曰：天子車以黄繒爲裏也。"
                },
                {
                    "paragraph": "至今阮籍等，熟醉爲身謀。",
                    "zhushu": "洙曰：顔延年詠阮步兵詩：“阮公雖論跡，識宻鍳亦洞。”沈醉似醒，然寓辭𩔖託諷。籍傳云：籍本有濟丗志，屬魏晉之際，天下多故，名士少有全者，籍由是不與丗事，遂酣飲爲常。文帝求婚於籍，醉大十日，不得言而止。鍾㑹數以時事問之，欲因其可否而致之罪，以酣醉獲免。"
                },
                {
                    "paragraph": "威鳯髙其翔，",
                    "zhushu": "洙曰：一云自髙翔。時天下大亂，賢者退處，若威鳯然，髙其翔而不下，全身逺害也。宣帝紀：威鳯爲寳。服䖍曰：威鳯，謂鳥名也。晉約曰：鳯之有威儀者也，與尚書“鳯凰來儀”。"
                },
                {
                    "paragraph": "長鯨吞九州。",
                    "zhushu": "洙曰：謂盗賊縱横，如長鯨之吞并九州也。長鯨，鯨魚也。文選：“長鯨吞航。”"
                },
                {
                    "paragraph": "地軸爲之翻，",
                    "zhushu": "洙曰：海賦：“又似地軸，拔而爭廻。”"
                },
                {
                    "paragraph": "百川皆亂流。當歌欲一放，淚下恐莫收。濁醪有妙理，",
                    "zhushu": "蘇曰：王啇見于存，飲濁酒。啇𥬇曰：“君子何苦好此物耶？”存曰：“自有妙理，非公所知。”"
                },
                {
                    "paragraph": "庶用慰沉浮。",
                    "zhushu": "師曰：“自古賢者不得志，多適意于酒，况濁醪之有妙理乎？”",
                    "type": 2
                },
                {
                    "paragraph": "雨過蘇端",
                    "zhushu": "端置酒。",
                    "type": 2
                },
                {
                    "paragraph": "雞鳴風雨交，",
                    "zhushu": "洙曰：鄭國風：“風雨凄凄，雞鳴喈喈。”○師曰：“雞鳴，思君子之詩，寓意思憶蘇端，故乗雨而過之。”"
                },
                {
                    "paragraph": "乆旱雨亦好。杖藜入春泥，無食起我早。",
                    "zhushu": "蘇曰：“夏侯無食不寐，使我早起。”"
                },
                {
                    "paragraph": "諸家憶所歷，一飯",
                    "zhushu": "洙曰：一作飽。"
                },
                {
                    "paragraph": "跡便掃。",
                    "zhushu": "洙曰：“言交態之薄也。”○蘇曰：邵平曰：“交態浮薄，吾甘自養。或有親知家，得一飯即掃，遂不復再扣門矣。”丗態由此見也。"
                },
                {
                    "paragraph": "蘇侯得數過，",
                    "zhushu": "鄭曰：數，色角切。"
                },
                {
                    "paragraph": "歡喜每傾倒。也復可憐人，呼兒具梨棗。濁醪必在眼，盡醉攄懐抱。紅稠屋角花，",
                    "zhushu": "鄭曰：“稠，直由切。”"
                },
                {
                    "paragraph": "碧委墻隅草。親賔絶談謔，喧閙慰衰老。况蒙霈澤垂，粮粒或自保。妻孥隔軍壘，撥棄不擬道。",
                    "zhushu": "趙曰：阮籍詠懷：“一身不自保，何說戀妻子。”今於“糧粒或自保”之下，言“妻子隔軍壘”，亦使此矣。“撥棄不擬道”，亦自淵明“撥置且莫念”之変也。○師曰：天寳十五年，甫携家三川，是詩未章云“妻孥隔軍壘”，則知此詩之作在至德二載也。是年八月，始許往三川迎家，有北征詩。",
                    "type": 2
                },
                {
                    "paragraph": "夏日李公見訪",
                    "zhushu": "洙曰：一云“李家今見訪”。",
                    "type": 2
                },
                {
                    "paragraph": "逺林暑氣薄，公子過我遊。",
                    "zhushu": "蘇曰：阮元瑜：“公子得暇，可過我菊坡遊。”○師曰：公子，指李白也。"
                },
                {
                    "paragraph": "貧居𩔖村塢，",
                    "zhushu": "洙曰：馬融在陽塢中。"
                },
                {
                    "paragraph": "僻近城南樓。",
                    "zhushu": "趙曰：沈約詩：“逺林響咆獸，近樹聒鳴蟲。”“貧居𩔗林塢，僻近城南樓”，此所謂城南韋杜也。"
                },
                {
                    "paragraph": "傍舎頗淳朴，所願亦易求。",
                    "zhushu": "鄭曰：易，以䜴切。"
                },
                {
                    "paragraph": "隔屋喚西家，借問有酒不？",
                    "zhushu": "鄭曰：方鳩切，弗也。"
                },
                {
                    "paragraph": "牆頭過濁醪，",
                    "zhushu": "洙曰：江淹恨濁醪夕引。○蘇曰：友人見陶侃，侃家貧，無以致誠。其鄰人賢，謂侃曰：“子門有長者軒車，何不延之論當丗事？”侃曰：“貧不能備醴餌。”鄰人密於墻頭度以濁酒隻雞，遂成終日之樂。本朝王兾公過侃廟，有詩云：“九重天閽夢摶翼，黄雞白酒鄰舎恩。”名公謂其詩中題。"
                },
                {
                    "paragraph": "展席俯長流。清風左右至，",
                    "zhushu": "符曰：江淹：“晨飈自逺至，左右芙蓉披。”"
                },
                {
                    "paragraph": "客意已驚秋。巢多衆鳥闘，葉密鳴蟬稠。苦遭此物聒，孰語吾廬幽。",
                    "zhushu": "洙曰：詩：“蟬噪林逾静，鳥鳴山更幽。”陶淵明詩：“衆鳥欣有託，吾亦愛吾廬。”○時可曰：古詩言庭樹曰：“此物何足貴。”"
                },
                {
                    "paragraph": "水花晚色静，庶足充淹留。預恐罇中盡，更起爲君謀。",
                    "zhushu": "洙曰：孔融曰：“坐上客常滿，罇中酒不空。”古今注：蓮花，一名水旦，一名水芝，一名水花。○楊曰：荷花㓗静，猶清人之神思，只恐樂有餘而杯不足，無以延客之歡，故云云。",
                    "type": 2
                },
                {
                    "paragraph": "有客",
                    "zhushu": "",
                    "type": 2
                },
                {
                    "paragraph": "幽棲地僻經過少，",
                    "zhushu": "洙曰：幽棲，所居之地也。經過，往還也。以所居之地幽棲少往還也。謝叔原逰西池詩：“逍遥越城肆，願言屢經過。”謝靈運詩：“恣此永幽棲。”豈伊年歳别。"
                },
                {
                    "paragraph": "老病人扶再拜難。豈有文章驚海内，謾勞車馬駐江干。",
                    "zhushu": "洙曰：詩：“寘之河之干𠔃。”注：干，涯也。梁范雲詩：“江干逺樹浮。”"
                },
                {
                    "paragraph": "竟日淹留佳客坐，",
                    "zhushu": "洙曰：劉安招隱詩云：“攀援桂枝𠔃聊淹留。”又詩：“於焉嘉客。”又：“我有嘉客。”"
                },
                {
                    "paragraph": "百年麄糲腐儒飡。",
                    "zhushu": "洙曰：麄糲，麄衣糲食也。腐儒，見題省中壁詩注。○趙曰：戰國䇿：嚴仲子進百金於聶政，曰：“以爲夫人麤糲之費。”"
                },
                {
                    "paragraph": "莫嫌野外無供給，乗興還來看藥攔。",
                    "zhushu": "洙曰：見“山隂野雪興難乗”注。",
                    "type": 2
                },
                {
                    "paragraph": "客至",
                    "zhushu": "魯曰：喜崔明府相過。",
                    "type": 2
                },
                {
                    "paragraph": "舎南舎北皆春水，但見",
                    "zhushu": "洙曰：一作“有”。"
                },
                {
                    "paragraph": "群鷗日日來。花徑不曽縁客掃，",
                    "zhushu": "蘇曰：王武仲隱居，羊欣相訪。武仲曰：“君子冝去，吾不可啓関，恐踏碎滿徑落花。”欣嗟賞乆之而歸。"
                },
                {
                    "paragraph": "蓬門今始爲君開。",
                    "zhushu": "洙曰：言尋常爲鷗鳥往來，未甞有客至，今也方除剪蓬蒿，以待君子。"
                },
                {
                    "paragraph": "盤飡市逺無兼味，",
                    "zhushu": "趙曰：潘岳作夏侯湛誄有云：“重珍兼味。”"
                },
                {
                    "paragraph": "樽酒家貧只舊醅。肯與隣翁相對飲，隔籬呼取盡餘盃。",
                    "zhushu": "",
                    "type": 2
                },
                {
                    "paragraph": "嚴中丞枉駕見過",
                    "zhushu": "洙曰：嚴自東川除西川，勑令兩川都節制。一本云“嚴黄門枉駕見過”。",
                    "type": 2
                },
                {
                    "paragraph": "元戎小隊出郊埛，",
                    "zhushu": "洙曰：詩六月：“元戎十乗，以先啓行。”注：“元，大也。夏后曰鈎車，先正也。殷曰寅車，先疾也。周曰元戎，先良也。”爾雅曰：“邑外謂之郊，林外謂之埛。”"
                },
                {
                    "paragraph": "問柳尋花到野亭。川合東西瞻使節，",
                    "zhushu": "洙曰：玄宗在蜀，合東、西兩川爲一道，以武爲尹。○趙曰：公自注云：“嚴自東川除西川，勑令西川都節制。”"
                },
                {
                    "paragraph": "地分南北任流",
                    "zhushu": "洙曰：一作“孤”。"
                },
                {
                    "paragraph": "萍。",
                    "zhushu": "洙曰：謂長安有南杜、北杜也。○趙曰：公自言也。自蜀望長安，則長安爲北，而蜀爲南也。"
                },
                {
                    "paragraph": "扁舟不獨如張翰，",
                    "zhushu": "洙曰：晉文苑傳：張翰，字季膺。㑹稽賀循赴命入洛，經吴閭門，於船中彈琴。翰𥘉不相識，乃就循言談，便大相欽悅。問循，知其入洛。翰曰：“吾亦有事北京。”便同載即去，而不告家人。後爲齊王曹囧曹掾，因見秋風起，思蓴鱸，遂命駕南歸。○趙曰：晉文苑有張翰傳，傳中别無“扁舟”之文，唯云“爲掾於齊王囧幕，見秋風起，思菰蓴鱸鱠，遂命駕歸吴”而已。"
                },
                {
                    "paragraph": "白帽應兼似管寧。",
                    "zhushu": "洙曰：魏青龍中，徴命管寧，寧不至。常著白帽，布𥜗袴。○趙曰：魏管寧傳：青龍中，徴命不至，居海上，常着皂帽。社佑通興所載亦然。今云着白㡌，公必有據也。"
                },
                {
                    "paragraph": "寂寞",
                    "zhushu": "洙曰：一作“今日”。"
                },
                {
                    "paragraph": "江天雲霧裏，何人道有少微星。",
                    "zhushu": "洙曰：隋天文志：少微四星，在太微西，士大夫之位也。一名處士，明黄則賢士舉矣。晉書隱逸謝敷傳：初，月犯少徴，一名處士星，占者以隱士當之，俄而敷死。",
                    "type": 2
                },
                {
                    "paragraph": "嚴公仲夏枉駕草堂兼携酒饌",
                    "zhushu": "魯曰：得寒字。一云“鄭公枉駕携饌訪水亭”。",
                    "type": 2
                },
                {
                    "paragraph": "竹裏行厨洗玉盤，花邊立馬簇金鞍。",
                    "zhushu": "蒼舒曰：右按古樂府對酒行：金樽清俊滯，玉盤亟來親。又白馬行：白馬黄金鞍，蹀𨇾㧕城前。又輕薄篇：象牀沓繡被，玉盤傳騎食。"
                },
                {
                    "paragraph": "非𨵿使者徴求急，",
                    "zhushu": "洙曰：見前“白帽應兼似管寧”注。○趙曰：莊子載：顔闔守陋閭，魯君之使者至。闔對曰：“恐聽者謬，而遺使者罪，不若審之。”使者還，反審之，復求之，不得矣。”舊注所引，殊無“使者求之”之文，非是。"
                },
                {
                    "paragraph": "自識將軍禮數寛。",
                    "zhushu": "洙曰：嵇康書云：阮籍爲禮法之士所繩，頼大將軍保持之耳。"
                },
                {
                    "paragraph": "百年地闢柴門逈，五月江深草閣寒。看弄漁舟移白日，老農何有罄交歡。",
                    "zhushu": "趙曰：弄漁舟，則則以言蔽公也。移白日，言盡日也。老農，公自言也。",
                    "type": 2
                },
                {
                    "paragraph": "王十七侍御掄許携酒至草堂奉寄此詩便請邀髙三十五使君同到",
                    "zhushu": "",
                    "type": 2
                },
                {
                    "paragraph": "老夫卧穩朝慵起，白屋寒多暖始開。江鸛",
                    "zhushu": "洙曰：一作鶴。"
                },
                {
                    "paragraph": "巧當幽徑浴，鄰雞還過短牆來。繡衣屢許携家醖，",
                    "zhushu": "洙曰：漢侍御有繍衣直指，出討姦滑，治大獄。劉恢每一見，令人欲倒家釀。○趙曰：故公指言王侍御也。"
                },
                {
                    "paragraph": "皂蓋能忘折野梅。",
                    "zhushu": "洙曰：續漢志：二千石，皂蓋，朱兩轓。陸凱詩：折梅逢驛使，寄與隴頭人。"
                },
                {
                    "paragraph": "戲假霜威促山簡，須成一醉",
                    "zhushu": "洙曰：一云“醉裏”。"
                },
                {
                    "paragraph": "習池廻。",
                    "zhushu": "洙曰：謂侍御邀髙使君，故言“假霜威”。山簡、習池，乃襄陽山公醉習家池。○趙曰：霜威，言王侍御，謂御史風霜之任。山簡，指髙公。山簡傳無“習池”字，惟出㐮陽記曰：峴山南習郁大池，山季倫毎臨此池，大醉而歸。",
                    "type": 2
                },
                {
                    "paragraph": "王竟携酒髙亦同過",
                    "zhushu": "共用“寒”字。",
                    "type": 2
                },
                {
                    "paragraph": "卧病荒郊逺，通行小徑難。故人能領客，携酒重相看。自愧無鮭菜，",
                    "zhushu": "蘇曰：梁受友人至，曰：“家貧，愧无鮭菜，以待君子。”蜀人重鮭菜。○趙曰：鮭，户皆切。晉人以魚爲鮭菜也。又南史：庾杲之清貧自業，食惟生韮雜菜。任防戲之曰：“誰謂庾郎貧，食鮭。”"
                },
                {
                    "paragraph": "空煩缷馬鞍。移時勸山簡，頭白恐風寒。",
                    "zhushu": "洙曰：髙毎云：“汝年幾，且不必小於我。”此句戲之。",
                    "type": 2
                },
                {
                    "paragraph": "徐九少尹見過",
                    "zhushu": "魯曰：唐以少尹爲行軍長史，有節度使，即謂之行軍司馬也。",
                    "type": 2
                },
                {
                    "paragraph": "晚景孤村僻，行軍數騎來。交新徒有喜，禮厚愧無才。賞靜怜雲竹，忘歸歩月臺。",
                    "zhushu": "趙曰：蓋公所居有臺焉。"
                },
                {
                    "paragraph": "何當看花蘂，欲發照江梅。",
                    "zhushu": "",
                    "type": 2
                },
                {
                    "paragraph": "范二貟外",
                    "zhushu": "邈。"
                },
                {
                    "paragraph": "吴十侍御",
                    "zhushu": "郁。"
                },
                {
                    "paragraph": "特枉駕闕展待，聊寄此作",
                    "zhushu": "",
                    "type": 2
                },
                {
                    "paragraph": "蹔往比鄰去，",
                    "zhushu": "洙曰：比，近也，音毗。"
                },
                {
                    "paragraph": "空聞二妙歸。",
                    "zhushu": "洙曰：衛瓘與尚書郎索靖俱善草書，時人號爲一臺二妙。"
                },
                {
                    "paragraph": "幽棲誠簡略，衰白已光輝。野外貧家逺，村中好客稀。",
                    "zhushu": "蘇曰：柳下惠、莊周好客稀少。"
                },
                {
                    "paragraph": "論文或不愧，重肯𣢾柴扉。",
                    "zhushu": "洙曰：范彦龍贈張徐州詩：田家樵採去，薄暮方來歸。還聞稚子說，有客欵柴扉。輕蓋照墟落，傳瑞生光輝。傳，陟戀切。",
                    "type": 2
                },
                {
                    "paragraph": "九月一日過孟十二倉曹十四主簿",
                    "zhushu": "",
                    "type": 2
                },
                {
                    "paragraph": "藜杖侵雲露，蓬門啓𥌓煙。力稀經樹歇，老困撥書眠。秋覺追隨盡，來因孝友偏。",
                    "zhushu": "趙曰：言今來孟氏家，因重其兄弟孝友偏篤也。"
                },
                {
                    "paragraph": "清談見滋味，爾軰可忘年。",
                    "zhushu": "洙曰：爲忘年之契也。○趙曰：禰衡始弱冠，孔融年四十，爲忘年交。",
                    "type": 2
                },
                {
                    "paragraph": "過客相尋",
                    "zhushu": "",
                    "type": 2
                },
                {
                    "paragraph": "窮老真無事，江山已定居。地幽忘盥櫛，",
                    "zhushu": "洙曰：地幽，故得遂踈慵也。"
                },
                {
                    "paragraph": "客至罷琴書。",
                    "zhushu": "洙曰：惟以琴書自樂也。"
                },
                {
                    "paragraph": "挂壁移筐果，呼兒問煑魚。",
                    "zhushu": "洙曰：樂府：呼兒烹鯉魚。"
                },
                {
                    "paragraph": "時聞繫舟檝，及此問吾廬。",
                    "zhushu": "洙曰：陶潜：“吾亦愛吾廬。”○趙曰：公自言，凢有舟楫過往，必來見之也。",
                    "type": 2
                },
                {
                    "paragraph": "賔至",
                    "zhushu": "",
                    "type": 2
                },
                {
                    "paragraph": "患氣經時乆，",
                    "zhushu": "師曰：甫有肺疾，故云云。”"
                },
                {
                    "paragraph": "臨江卜宅新。",
                    "zhushu": "洙曰：舊史所謂結廬枕江也。"
                },
                {
                    "paragraph": "喧卑方避俗，踈快頗冝人。有客過茅宇，呼兒正葛巾。",
                    "zhushu": "洙曰：諸葛亮葛巾毛扇，指麾三軍。司馬宣王聞之，歎曰：“名士也。”"
                },
                {
                    "paragraph": "自鋤稀菜甲，",
                    "zhushu": "蘇曰：張騫有客至，自鋤菜甲作羮。"
                },
                {
                    "paragraph": "小摘爲情親。",
                    "zhushu": "師曰：物雖薄，出於力之所致。",
                    "type": 2
                },
                {
                    "paragraph": "王十五司馬弟出郭相訪兼遺營茅堂貲",
                    "zhushu": "",
                    "type": 2
                },
                {
                    "paragraph": "客裏何遷次，江邊正寂寥。",
                    "zhushu": "修可曰：陳樂昌公主詩：“今日何遷次，新官對舊官。”"
                },
                {
                    "paragraph": "肯來尋一老，",
                    "zhushu": "趙曰：詩：“不憗遺一老。”"
                },
                {
                    "paragraph": "愁破是今朝。",
                    "zhushu": "蘇曰：阮簡乆寓西山，一日，友人携酒炙雞往見，阮大𥬇曰：“今朝愁膓破矣。”其曠放如此。"
                },
                {
                    "paragraph": "憂我營茅棟，携錢過野橋。他郷唯表弟，還往莫辭遥。",
                    "zhushu": "師曰：漢𥘉，應曜隱於淮陽山中，與四皓俱徴，曜獨不至。時人語曰：“南山四皓，不如淮陽一老。”曜即應劭八代祖。又管寧書曰：“唯陛下聽野人山藪之願，使一老得盡微命。”次，乃次舎。遷次，謂遷卜比居。愁破，言客來破吾之愁。",
                    "type": 2
                },
                {
                    "paragraph": "聞斛斯六官未歸",
                    "zhushu": "",
                    "type": 2
                },
                {
                    "paragraph": "故人南郡去，去索作碑錢。本賣文爲活，",
                    "zhushu": "洙曰：唐書言：以文獲財，未有如李邕者。○蘇曰：段湛家貧，賣文爲活，後子弟多歷𩔰要。○趙曰：夫爲人作碑，以至逺去索錢，爲可傷矣。其求碑之人，亦可鄙矣。"
                },
                {
                    "paragraph": "飜令室倒懸。",
                    "zhushu": "洙曰：左傳：室如懸磬。孟子：由解倒懸。○趙曰：孟子云：“如解倒懸。”言其室中飢餓，不啻倒懸。"
                },
                {
                    "paragraph": "荆扉深蔓草，土銼冷踈煙。",
                    "zhushu": "洙曰：蜀人呼釡爲銼。○蘇曰：王褒家貧，土銼，經日無煙。土銼，瓦錭也。○鄭曰：銼，粗卧切。唐韻：蜀呼鈷䥈。"
                },
                {
                    "paragraph": "老罷休無頼，",
                    "zhushu": "趙曰：言老而罷也。"
                },
                {
                    "paragraph": "歸來省醉眠。",
                    "zhushu": "師曰：唐史拾遺：斛斯子明尤工碑銘，四方以金帛求其文者，嵗不减十萬，隨得隨費，家人至貧窶不給，子明不以介意。故甫末章有“老罷休無頼，歸來省醉眠”之語，深以爲戒也。"
                }
            ]
        },
        {
            "name": "酬荅",
            "paragraphs": [
                {
                    "paragraph": "酬荅",
                    "zhushu": "",
                    "type": 1
                },
                {
                    "paragraph": "律詩九首",
                    "zhushu": "",
                    "type": 2
                },
                {
                    "paragraph": "寄題杜二錦江野亭",
                    "zhushu": "洙曰：成都尹嚴武作。",
                    "type": 2
                },
                {
                    "paragraph": "謾向江頭把釣竿，懶眠沙草愛風湍。莫𠋣善題鸚鵡賦，",
                    "zhushu": "洙曰：禰衡爲黄祖作鸚鵡賦，筆不停綴，丈不加㸃。"
                },
                {
                    "paragraph": "何須不着鵕䴊冠。",
                    "zhushu": "洙曰：佞倖傳：孝惠時，皆冠鵕䴊冠，具帯，傅脂粉，化閎、籍之屬也。漢書音義曰：鵕䴊，鳥名也。以羽飾於冠焉。○趙曰：盖嚴公以子美之才如禰衡矣，而剛直隱淪，不喜仕䆠，决不肯爲侍中，而冠鵕䴊，厠迹佞臣之側也。"
                },
                {
                    "paragraph": "腹中書籍幽時曬，",
                    "zhushu": "洙曰：郝隆七月七日曬腹於庭中，人問之，曰：“我𦢊腹中書。”"
                },
                {
                    "paragraph": "肘後醫方静處看。",
                    "zhushu": "洙曰：葛洪傳：洪自號抱朴子，抄金匱藥方一百卷，肘後要急方四卷。"
                },
                {
                    "paragraph": "興發㑹能馳駿",
                    "zhushu": "洙曰：一作“五”。"
                },
                {
                    "paragraph": "馬，終須重到使君灘。",
                    "zhushu": "",
                    "type": 2
                },
                {
                    "paragraph": "奉酬嚴公寄題野亭之作",
                    "zhushu": "",
                    "type": 2
                },
                {
                    "paragraph": "拾遺曽奏數行書，",
                    "zhushu": "洙曰：公曽任左拾遺。"
                },
                {
                    "paragraph": "懶性從來水竹居。奉引濫騎沙苑馬，",
                    "zhushu": "洙曰：公詩中頻言奉引及侍祠事，而本傳不載。○趙曰：拾遺掌供奉，則騎馬以奉引。後漢劉聖公傳：李松奉引馬驚奔，觸北宫鐡柱。則奉引有馬之證矣。"
                },
                {
                    "paragraph": "幽棲真釣錦江魚。",
                    "zhushu": "洙曰：赭白馬賦：弭雄姿以奉引。公有沙苑馬詩。"
                },
                {
                    "paragraph": "謝安不倦登臨費，",
                    "zhushu": "洙曰：以謝安比嚴公也。安寓居會稽，與王羲之、髙陽許詢、桑門支遁游處，出則漁弋山水，毎往臨安山中，坐石室，臨濟谷，放情丘壑，然毎游賞處，必以妓女從之。○趙曰：安於土山營墅，樓館林竹甚盛，子姪往來遊集，肴膳亦屢費百金。公言“費”，則以嚴公有遺厨載酒之費也。"
                },
                {
                    "paragraph": "阮籍焉知禮法踈。",
                    "zhushu": "洙曰：阮籍性踈懶，至爲礼法之士，疾之如讎焉。○師曰：唐於沙苑置坊監養馬。甫爲拾遺，侍肅宗收復京師。奉引者，導駕也。武數過子美草堂，携酒餽遺頗厚，故云：“謝安不倦登臨費，阮籍焉知礼法踈。”子美自釋不著鵕䴊冠之罪也。"
                },
                {
                    "paragraph": "枉沭",
                    "zhushu": "洙曰：一作“今日。"
                },
                {
                    "paragraph": "旌麾出城府，草茅無逕",
                    "zhushu": "洙曰：無，一作“荒”。"
                },
                {
                    "paragraph": "欲教鋤。",
                    "zhushu": "洙曰：卜居賦：寕誅鋤草茅以力耕乎？",
                    "type": 2
                },
                {
                    "paragraph": "贈杜二拾遺",
                    "zhushu": "趙曰：題云贈二拾遺，其官云蜀州刺史髙適。",
                    "type": 2
                },
                {
                    "paragraph": "傳道招提客，",
                    "zhushu": "洙曰：招提，佛寺。"
                },
                {
                    "paragraph": "詩書自討論。佛香時入院，僧飯屢過門。聽法還應難，",
                    "zhushu": "洙曰：支遁与許詢同講維摩經，互爲設難。"
                },
                {
                    "paragraph": "尋經剰欲飜。",
                    "zhushu": "洙曰：飜，譯也。莊子：飜十二部經。○趙曰：舊注誤引莊子“繙十二經”爲“飜十二部經”，非也。莊子言“繙十二經以說老子”，其云“繙”者，委曲敷衍之謂，非飜譯爾。十二經，解者以爲六經、六緯，非佛十二部經也。"
                },
                {
                    "paragraph": "草玄今已畢，此後更何言。",
                    "zhushu": "洙曰：揚子雲作太玄經。解嘲曰：時方草太玄。○師曰：維摩經云：“如入薝蔔林，唯齅薝蔔，不嗅餘香。若入此室，但聞佛功德之香，不楽聞辟文佛功德香也。”此詩乃髙適作，以贈子美，故後篇子美用以酬髙適。",
                    "type": 2
                },
                {
                    "paragraph": "酬髙使君相贈",
                    "zhushu": "",
                    "type": 2
                },
                {
                    "paragraph": "古寺僧牢落，空房客寓居。故人供禄米，",
                    "zhushu": "洙曰：禄米，俸廪。"
                },
                {
                    "paragraph": "鄰舎與園蔬。",
                    "zhushu": "洙曰：陶淵明：摘我園中蔬。"
                },
                {
                    "paragraph": "𩀱樹容聽法，",
                    "zhushu": "洙曰：釋書言：佛說法於祗園樹下。"
                },
                {
                    "paragraph": "三車肯載書。",
                    "zhushu": "洙曰：法華經：火宅喻三車：牛車、羊車、鹿車也。"
                },
                {
                    "paragraph": "草玄吾豈敢，賦或似相如。",
                    "zhushu": "洙曰：司馬相如善爲賦。○夢符曰：司馬相如上林賦、子虚賦，意思蕭散，不復与外事相関，揔引天地，錯綜古今，忽然如睡，渙然而興，幾百日而從其盛。長道甞作賦，相如荅曰：“合綦組以成丈，列錦繡而爲質。一經一緯，一宫一啇，此賦家之迹，賦家之心，包括宇宙，揔質人物，斯乃得之於心，不可得而傳之也。”○趙曰：揚雄傳：“孝成帝時，有薦雄文似相如者。”今公詩意，姑以著書則不敢，爲賦則能之耳。",
                    "type": 2
                },
                {
                    "paragraph": "早發湘潭寄杜貟外院長",
                    "zhushu": "韋迢作。",
                    "type": 2
                },
                {
                    "paragraph": "北風昨夜雨，江上早來凉。楚岫千峯翠，",
                    "zhushu": "蘇曰：景差蘭臺春望：“千峯楚岫碧，萬木郢城隂。”"
                },
                {
                    "paragraph": "湘潭一葉黃。故人湖外客，白首尚爲郎。",
                    "zhushu": "洙曰：見“名慙白首郎”注。趙曰：杜公晚爲貟外郎也。馮唐顔駟：“白首爲郎。”"
                },
                {
                    "paragraph": "相憶無來鴈，何時有報章？",
                    "zhushu": "蒼舒曰：右按文選顔延年和謝監詩：“盡言非報章，聊用布所懷。”",
                    "type": 2
                },
                {
                    "paragraph": "酬韋韶州見寄",
                    "zhushu": "",
                    "type": 2
                },
                {
                    "paragraph": "養拙江湖外，朝廷記憶踈。深慙長者轍，",
                    "zhushu": "洙曰：長者轍，見前漢陳平傳。○趙曰：言見過之無人也。"
                },
                {
                    "paragraph": "重得故人書。",
                    "zhushu": "洙曰：古詩：“客從逺方來，遺我一札書。”又，“相去萬里餘，故人心尚爾。”○趙曰：言書問之不至也。"
                },
                {
                    "paragraph": "白髮絲難理，",
                    "zhushu": "蘇曰：張企：“素髮如絲，無計料理，幾煩梳鏡，時起咨嗟。”"
                },
                {
                    "paragraph": "新詩錦不如。雖無南過鴈，",
                    "zhushu": "洙曰：見“書成無過鴈”注。"
                },
                {
                    "paragraph": "看取北來魚。",
                    "zhushu": "洙曰：漢使謂單于曰：“天子於上林射鴈，足有書。”故知蘇武所在也。又，古詩：呼童烹鯉魚，中有尺素書。○趙曰：今公荅韋迢，無南鴈之語，故以北來魚戯之也。",
                    "type": 2
                },
                {
                    "paragraph": "杜貟外兄垂示詩因作此寄上郭受判官",
                    "zhushu": "",
                    "type": 2
                },
                {
                    "paragraph": "新詩海内流傳困，舊德朝中屬望勞。郡邑地卑饒霧雨，",
                    "zhushu": "洙曰：見“亦可變携卑濕地”注。"
                },
                {
                    "paragraph": "江湖天闊足風濤。",
                    "zhushu": "洙曰：顔延年：“春江壯風濤。”"
                },
                {
                    "paragraph": "松醪酒熟旁看醉，",
                    "zhushu": "蘇曰：謝敷曰：“山家松醪酒熟，吾不能飲，傍坐看子醉。”"
                },
                {
                    "paragraph": "蓮葉舟輕自學操。",
                    "zhushu": "洙曰：莊子：顔回問仲尼曰：“吾甞濟乎觴深之泉，津人操舟若神。吾問曰：‘操可學乎？’曰：‘可。善游者數習而後能。’”○蘇曰：吴宫美人毎侍宴姑蘇，回輕舟蘭棹，載酒唱採蓮詞，其舟皆宫婢操。"
                },
                {
                    "paragraph": "春興不知凡幾首，衡陽𥿄價頓能髙。",
                    "zhushu": "洙曰：出武家紙，又云：出五里𥿄。邢子才苟一文出，京師爲之𥿄貴。庾闡造楊都賦成，偉麗，時人相傳爭寫，爲之紙貴。",
                    "type": 2
                },
                {
                    "paragraph": "酬郭十五判官",
                    "zhushu": "",
                    "type": 2
                },
                {
                    "paragraph": "才微𡻕老尚虚名，卧病江湖春復生。藥裏𨵿心詩揔廢，花枝照眼句還成。只同燕石能星隕，",
                    "zhushu": "洙曰：左傳：隕石于宋五，隕星也。又：星隕如雨。荀𡖖曰：宋之愚人，得燕石於梧臺之東。"
                },
                {
                    "paragraph": "自得隋珠覺夜明。",
                    "zhushu": "洙曰：隋侯之珠，夜光之璧。"
                },
                {
                    "paragraph": "喬口橘洲風浪促，繫㠶何惜片時程。",
                    "zhushu": "洙曰：橘洲，見橘州“田土仍膏腴”注。○師曰：宋之愚人得燕石于梧臺之惻，藏之以爲大寳。周客聞而觀焉。主人齋七日，端冕元服以發寳，革櫃十重。客見，俛而掩口，胡盧而𥬇曰：“此燕石也，其與瓦甓不殊。”主人大怒曰：“盲瞽之言。”藏愈固，守愈謹。藥褁関心，言治病也，無暇於詩篇。隋珠，喻郭判官詩。“喬口橘洲”，乃荆衡之地。“繫㠶何惜片時程”，欲郭來訪已也。",
                    "type": 2
                },
                {
                    "paragraph": "酬别杜二嚴武",
                    "zhushu": "新添。",
                    "type": 2
                },
                {
                    "paragraph": "獨逢堯典日，再覩漢官時。未効風霜勁，空慙雨露私。夜鍾清萬户，曙漏拂千旗。並向斜亭謁，俱承别館追。斗城怜舊路，鍋水惜歸期。峯樹還相伴，江雲更對垂。試回滄海棹，更妬敬亭詩。秪是書應寄，無忘酒共持。但令心事在，未肯𩯭毛衰。最悵巴山裏，清猿惱夢思。",
                    "zhushu": ""
                }
            ]
        },
        {
            "name": "恵貺",
            "paragraphs": [
                {
                    "paragraph": "恵貺",
                    "zhushu": "",
                    "type": 1
                },
                {
                    "paragraph": "古詩一首、律詩三首",
                    "zhushu": "",
                    "type": 2
                },
                {
                    "paragraph": "太子張舎人遺織成縟段",
                    "zhushu": "",
                    "type": 2
                },
                {
                    "paragraph": "客從西北來，遺我翠織成。",
                    "zhushu": "洙曰：古詩：客從逺方來，遺我一端綺。"
                },
                {
                    "paragraph": "開緘風濤湧，",
                    "zhushu": "蘇曰：吴翰開緘，詞采璀璨，筆勢若風動濤湧。"
                },
                {
                    "paragraph": "中有掉尾鯨。",
                    "zhushu": "洙曰：江賦：揚鬐掉尾。又：介鯨乗濤以出入。海賦：其魚則横海之鯨，偃髙濤，巨鱗挿雲。○鄭曰：掉，徒弔切，摇也。"
                },
                {
                    "paragraph": "逶迤羅水族，",
                    "zhushu": "何曰：逶迤，委曲貌。"
                },
                {
                    "paragraph": "𤨏細不足名。",
                    "zhushu": "洙曰：皆言織紋也。○師曰：自“開緘風濤湧”至此句，皆叙織段之文。"
                },
                {
                    "paragraph": "客云充君褥，承君終宴榮。",
                    "zhushu": "修可曰：曹子建詩：終宴不知疲。○安石曰：宴榮，乃安榮也。"
                },
                {
                    "paragraph": "空堂魑魅走，",
                    "zhushu": "師曰：空堂，言堂上無所有，四壁徒立而已。魑魅走，言鬼神驚駭此物也。"
                },
                {
                    "paragraph": "髙枕形神清。",
                    "zhushu": "梅曰：謂爽人神思。"
                },
                {
                    "paragraph": "領客珍重意，顧我非公郷。留之懼不祥，",
                    "zhushu": "洙曰：左傳：“服之不𠂻，身之災。”○蘇曰：王剪留之，懼不祥生其間，去之可也。"
                },
                {
                    "paragraph": "施之混柴荆。服飾定尊卑，大哉萬古程。",
                    "zhushu": "洙曰：書：“車服以庸。”○韓曰：程，謂法度。"
                },
                {
                    "paragraph": "今我一賤老，短褐更無營。",
                    "zhushu": "洙曰：見“短褐霜風入”注。○趙曰：短褐者，蓋短窄之褐也。"
                },
                {
                    "paragraph": "煌煌珠宫物，寢處禍所嬰。",
                    "zhushu": "洙曰：書：“臣有作福作威玉食，害于而家，凶于而國。”○蘇曰：段植有送九華戰袍、碾玉腰帶。植曰：“珠宫，貴物，非武人所服之辝。”○趙曰：珠宫，指言龍宫也。楚辭云：“貝闕𠔃珠宫。”蓋言以此物而寢處，非卑賤所冝，懼嬰於禍。"
                },
                {
                    "paragraph": "歎息當路子，干戈尚縱横。掌握有權柄，衣馬自肥輕。",
                    "zhushu": "洙曰：語：“乗肥馬，衣輕裘。”"
                },
                {
                    "paragraph": "李鼎死𡵨陽，實以驕貴盈。來瑱賜自盡，",
                    "zhushu": "鄭曰：瑱，陟刃切，襄州節度使。"
                },
                {
                    "paragraph": "氣豪直阻兵。",
                    "zhushu": "洙曰：上元三年，肅宗追瑱入京，裴茙稱瑱屈強難制，冝早除之。代宗潜令裴茙圖之。瑱擒茙妻子於江漢。瑱入朝謝罪，代宗含怒。寳應二年，貶瑱播州縣尉。翌日，賜死於鄠縣，籍没其家。瑱先爲襄陽節度使。左傳：“阻兵安忍。”"
                },
                {
                    "paragraph": "昔聞黃金多，",
                    "zhushu": "洙曰：蘇季子：“位髙金多。”老子曰：“多藏則厚亡。”"
                },
                {
                    "paragraph": "坐見悔吝生。奈何田舎翁，",
                    "zhushu": "洙曰：“漢祖起田舎翁。”"
                },
                {
                    "paragraph": "受此厚貺情。錦鯨卷還客，",
                    "zhushu": "鄭曰：“卷，古轉切。”"
                },
                {
                    "paragraph": "始覺心和平。振我麤席塵，",
                    "zhushu": "蘇曰：“胡𧨏家貧，讀書不憚寒暑，所卧床上，唯麤席、布衾、木枕而已。”"
                },
                {
                    "paragraph": "媿客茹藜羮。",
                    "zhushu": "洙曰：王子淵頌：“羮藜含糗者，不足論太牢之滋味。”○趙曰：莊子云：“藜羹不糝。”舊注所引王子淵頌“羹藜含糗”，非徒在後，又字倒矣。○師曰：“甫傷兵革之際，生民有不得其食，不得其居處者，我何忍獨安于此。又自以卷還客，始覺心和平，足知甫之所養於中者宏深，雖伯夷目不視惡色，耳不聽惡声，何以加此。”",
                    "type": 2
                },
                {
                    "paragraph": "孟倉曹歩趾領酒醬二物滿器見遺老夫",
                    "zhushu": "趙曰：夏侯湛賦：“詰朝之暇，歩趾前廡。”",
                    "type": 2
                },
                {
                    "paragraph": "楚岸通秋𡲆，胡床面夕畦。藉糟分汁滓，",
                    "zhushu": "洙曰：酒德頌：“枕麯藉糟。”後漢樊鯈傳：“𡻕献甘醪膏餳。”注：“醪，醇酉，汁滓相將也。”○趙曰：“劉伶酒德頌言枕麴藉糟”也。周禮：“正二曰醴齊。”云：醴由躰也，成而汁滓相將，如今恬酒矣。”"
                },
                {
                    "paragraph": "甕醬落提携。飯糲添香味，",
                    "zhushu": "趙曰：“麄糲之飯也。”"
                },
                {
                    "paragraph": "朋來有醉泥。理生郍免俗，",
                    "zhushu": "洙曰：竹林七賢傳：“阮咸曰：‘未能免俗。’”"
                },
                {
                    "paragraph": "方法報山妻。",
                    "zhushu": "師曰：酒醬乃生計日用之物，不免求所造之方法，以告其家人也，故云“方法報山妻”。",
                    "type": 2
                },
                {
                    "paragraph": "寄韋有夏郎中",
                    "zhushu": "",
                    "type": 2
                },
                {
                    "paragraph": "省郎憂病士，",
                    "zhushu": "蘇曰：潘安仁荷省郎常來慰問，知有憂病士之誠。"
                },
                {
                    "paragraph": "書信有柴胡。",
                    "zhushu": "洙曰：藥名也。郭璞聞景情病，作書令童送柴胡及眞茶數兩。"
                },
                {
                    "paragraph": "飮子頻通汗，懷君想報珠。",
                    "zhushu": "洙曰：四愁詩：何以報之明月珠。○蘇曰：沈佺期回波辭云：姓名雖蒙齒録，袍笏未復牙緋。子美用“飲子”對“懷君”，亦“齒録”“牙緋”之比也。"
                },
                {
                    "paragraph": "親知天畔少，藥餌峽中無。",
                    "zhushu": "洙曰：峽俗信鬼，病則禱祠而不服藥，故峽中藥最少。"
                },
                {
                    "paragraph": "歸楫生衣卧，",
                    "zhushu": "趙曰：以上水更不湏楫，所以生衣而卧。生衣者，生水衣於其上也。"
                },
                {
                    "paragraph": "春鷗洗翅呼。猶聞上急水，早作取平塗。萬里皇華使，爲僚記腐儒。",
                    "zhushu": "洙白：皇皇者華，君遣使臣也。文七年傳：荀林父曰：“同官爲僚，吾常同僚，敢不盡心乎？”漢髙祖詈酈食其曰：“腐儒，幾敗廼公事。”○師曰：古今詩話云：古之文章，自應律度，未以音韻爲主。自沈約增崇韻學之後，巧其辭語，體製漸多，始有蹉對、假對、𩀱聲、疊韻之𩔖。如“自朱邪之狼狽，致赤子之流離”，不惟“赤”對“朱”，“邪”對“子”，兼“狼狽”“流離”乃獸名對鳥名。又如“厨人具雞黍，雉子，摘楊梅”，以“雞”對“楊”之𩔖，皆爲假對。子美以“飲子”對“懷君”，及惡樹詩“枸𣏌因吾有，雞棲奈尓何。”殆亦所謂假對也。柴胡可煎爲飲子，喫之通汗。夔峽間多險阻，唯州稍平，故子美云：“林中纔有地，峽外更無天。”此言“早作取平塗”，欲其來就此平地相見也。",
                    "type": 2
                },
                {
                    "paragraph": "謝嚴中丞送青城山道士乳酒一瓶",
                    "zhushu": "",
                    "type": 2
                },
                {
                    "paragraph": "山瓶乳酒下青雲，氣味濃香幸見分。鳴鞭走送憐漁父，",
                    "zhushu": "趙曰：謝靈運詩：“鳴鞭適大阿。”漁父，公自謂也。公前篇有云：“強擬晴天理鈞絲”，是。"
                },
                {
                    "paragraph": "洗盞開甞對馬軍。",
                    "zhushu": "洙曰：軍州謂馬軍，蓋以騎兵送酒。○趙曰：公自注：“軍州謂駈使騎爲馬軍。”以“漁父”對“馬軍”，字爲工矣。○師曰：屈原逢漁父於江畔，漁父憐其憔悴。原曰：“舉丗皆醉，惟我獨醒。”漁父曰：“何不哺其糟，啜其醨，鳴鞭走送憐漁父。”盖憐其獨醒，故遣馬軍走送乳酒。"
                }
            ]
        },
        {
            "name": "送别上",
            "paragraphs": [
                {
                    "paragraph": "送别上",
                    "zhushu": "",
                    "type": 1
                },
                {
                    "paragraph": "古詩十九首",
                    "zhushu": "",
                    "type": 2
                },
                {
                    "paragraph": "送殿中楊監赴蜀見相公",
                    "zhushu": "趙曰：相公，杜鴻漸也，大曆元年受劒南節度使。",
                    "type": 2
                },
                {
                    "paragraph": "去水絶還波，",
                    "zhushu": "洙曰：古詩：“長江無迴浪。”"
                },
                {
                    "paragraph": "洩雲無定姿。",
                    "zhushu": "洙曰：陸機賦曰：“有輕盈之艶狀，無實體之眞形。”"
                },
                {
                    "paragraph": "人生在丗間，聚散亦暫時。離别重相逢，偶然豈定期。",
                    "zhushu": "趙曰：莊子曰：“人生丗間，如白駒之過隙。”"
                },
                {
                    "paragraph": "送子清秋暮，風物長年悲。",
                    "zhushu": "趙曰：淮南子云：“木葉落，長年悲。”"
                },
                {
                    "paragraph": "豪俊貴勲業，邦家頻出師。相公鎮梁益，軍事無孑遺。解榻再見今，",
                    "zhushu": "洙曰：陳蕃禮周璆，别置一榻，去則懸之，來則解。"
                },
                {
                    "paragraph": "用才復擇誰。况子已髙位，爲郡得固辭。難拒供給費，愼哀漁奪私。",
                    "zhushu": "洙曰：言不以道取也，如漁人之漁焉。○蘇曰：張曙秉權勢，漁奪貧民私帑。"
                },
                {
                    "paragraph": "干戈未甚息，紀綱正所持。汎舟巨石横，登陸草露滋。山門日易乆，當念居者思。",
                    "zhushu": "趙曰：此公自言也。左傳有“居行者”之語。○師曰：甫意謂已能逐姦邪，苟能用之，則亦軒然而𡚒矣。”",
                    "type": 2
                },
                {
                    "paragraph": "湘江宴餞裴二端公赴道州",
                    "zhushu": "",
                    "type": 2
                },
                {
                    "paragraph": "白日照舟師，朱旗散廣川。",
                    "zhushu": "趙曰：楚詞云：“青春受謝，白日照。”"
                },
                {
                    "paragraph": "羣公餞南伯，肅肅秩初筵。",
                    "zhushu": "洙曰：餞，謂羣公相餞也。南伯，謂道州南邦也。詩：賔之𥘉筵，左右秩秩。亦整粛粛皃。"
                },
                {
                    "paragraph": "鄙人奉末眷，佩服自早年。",
                    "zhushu": "洙曰：末眷，謂於裴有親也。早年，少年也。自少已佩服其德矣。"
                },
                {
                    "paragraph": "義均骨肉地，懷抱罄所宣。盛名富事業，無取愧髙賢。不以䘮亂嬰，保愛金石堅。",
                    "zhushu": "洙曰：言宜以功業著盛名，使無愧於髙賢也。無嬰於䘮乱以変乱名節，冝保之若金石之固。此子美以骨肉之義，故其所言及此也。○趙曰：髙賢，指裴端公也。保愛，謂保身之意。故子美以骨肉之義，故所言及此。舊注非。"
                },
                {
                    "paragraph": "計拙百寮下，氣蘇君子前。會合苦",
                    "zhushu": "洙曰：又作共。"
                },
                {
                    "paragraph": "不乆，哀樂本相纒。交遊颯向盡，𪧐昔浩茫然。促觴激百慮，",
                    "zhushu": "洙曰：促觴，言行觴急促也。"
                },
                {
                    "paragraph": "掩抑涙潺湲。",
                    "zhushu": "洙曰：重别有所感也。"
                },
                {
                    "paragraph": "𤍠雲集曛黒，闕月未生天。",
                    "zhushu": "洙曰：九歌：“横流涕𠔃潺湲。”謝靈運：“朝游窮曛黒。”古詩：“三五明月滿，四五蟾兎闕。”"
                },
                {
                    "paragraph": "白團爲我破，華燭蟠長煙。",
                    "zhushu": "夢符曰：右按梁元帝燭賦：“長䄂留賔待華燭。”燭燼落，燭華明。花抽珠漸落，珠懸花更生。”又古樂府三婦豔詩：“大婦留芳縟，中婦對華燭。”"
                },
                {
                    "paragraph": "鴰鶡催明星，",
                    "zhushu": "鄭曰：鴰，古活切。鶡，何葛切。○蘇曰：魏文帝早起戒途至新林：聞鴰鶡催天明，明星落林表。今江湖水邊有。"
                },
                {
                    "paragraph": "解袂從此旋。上請減兵甲，下請安井田。永念病渇老，附書逺山巔。",
                    "zhushu": "師曰：道州，南邦也。州長曰伯粛。粛，敬也。鄙人，甫自稱，於裴有末親，是以欲其盡懷抱以告之。自“盛名冨事業”以下，皆戒之之辝。冝以功業著盛名，使无愧於髙賢，无以䘮乱嬰懷抱，保全節操，如金石之堅。甫之自爲計則拙，其爲道州謀則氣　義宏矣，故云“氣蘇君子前，合㑹苦不乆”，言欲别去，樂極而哀継之也。颯，衰颯也。交遊之中，衰替向尽，平昔契舊，回首茫然，况今促觴行遽，寧不感激万慮而淚落潺湲乎？日入日曛，别筵夜𤍠，團扇爲之摇破，鴰鶡催曙之鳥，夜已䦨矣，始分袂旋歸，故甫又以兵甲井田爲戒。古人謂“贈之以言”者，此也。",
                    "type": 2
                },
                {
                    "paragraph": "陪章留後惠義寺餞嘉州崔都督赴州",
                    "zhushu": "",
                    "type": 2
                },
                {
                    "paragraph": "中軍待上客，",
                    "zhushu": "洙曰：晋以郤縠將中軍。孔融謂李膺爲登龍之上客。○趙曰：中軍，指章留。上客，指崔都督。左傳：凡言某人中軍，則以言主將也。"
                },
                {
                    "paragraph": "令肅事有𢘆。前驅入寳地，",
                    "zhushu": "洙曰：縣令負弩前驅。"
                },
                {
                    "paragraph": "祖帳飄金繩。",
                    "zhushu": "洙曰：法華經：囯名離垢，琉璃爲地，有八交道，黃金爲繩。○趙曰：前漢：踈廣故人邑子，爲名祖道供帳。盖摘用之耳。言佛寺、佛居，以七寳爲地。"
                },
                {
                    "paragraph": "南陌",
                    "zhushu": "洙曰：一云：伯。"
                },
                {
                    "paragraph": "旣留歡，兹山亦深登。清聞樹杪磬，逺謁雲端僧。",
                    "zhushu": "洙曰：鮑明：雲端楚山見。"
                },
                {
                    "paragraph": "迴䇿匪新岸，所攀仍舊藤。耳激洞門飈，目存寒谷冰。出塵閟軌躅，畢景遺炎蒸。",
                    "zhushu": "洙曰：鮑明逺：侵星赴早路，畢景遂前儔。"
                },
                {
                    "paragraph": "永願坐長夏，將衰棲大乗。",
                    "zhushu": "洙曰：法華經：决定說大乗文，佛自住大乗。"
                },
                {
                    "paragraph": "覊旅惜宴會，艱難懷友朋。",
                    "zhushu": "蘇曰：曹修客南都，見劉損曰：“艱難之際，頗懐朋友，何時相与，抵掌一𥬇，滌我塵冗？”"
                },
                {
                    "paragraph": "勞生共幾何，",
                    "zhushu": "蘇曰：魏文帝：對酒當歌，人生幾何？"
                },
                {
                    "paragraph": "離恨兼相仍。",
                    "zhushu": "蘇曰：鮑昭：何慙宿昔意，猜恨坐相仍。○師曰：章彛權東川節度，故云中軍，中軍，大將也。上客，指崔都督。指如詩云“𢘆之祖”，徧也，周也。言章彛持軍令嚴，今待上客，礼樂无所不用其周至。宝地，寺也。佛囯以琉璃爲地，黄金爲繩。祖，餞也。祖餞之地，陳設帳幕，故云祖帳。南陌旣留歡，先㑹干城南，継送之于惠義。兹山，即寺也。回䇿，回鞭也。新岸，即新脩路，以備章使君車馬也。甫旣送崔都督回，復從舊路攀縁藤蘿，盖樂山水之㒷也。出塵閟軌躅，言居山間，蹤跡幽門，非若塵市應接煩劇。畢景遺炎蒸，謂盡夏景欵留此寺，遺却炎蒸之氣，　故下文有“永願坐長夏”之句。釋氏有大乗，有小乗。如來謂之大乗教，羅漢謂之小乗教。甫以衰老之年，欲棲心於大乗。惜宴會，謂愔别也。",
                    "type": 2
                },
                {
                    "paragraph": "别蔡十四著作",
                    "zhushu": "",
                    "type": 2
                },
                {
                    "paragraph": "賈生慟哭後，寥落無其人。",
                    "zhushu": "洙曰：賈𧨏上書言時事云“可爲慟哭”。"
                },
                {
                    "paragraph": "安知蔡夫子，髙義邁等倫。",
                    "zhushu": "蘇曰：朱雲意氣超邁等倫，映絶今古。"
                },
                {
                    "paragraph": "獻書謁皇帝，志已清風塵。流涕灑丹極，萬乗爲酸辛。天地則創痍，朝廷當",
                    "zhushu": "洙曰：一云多。"
                },
                {
                    "paragraph": "正臣。異才復間出，",
                    "zhushu": "洙曰：間出，猶間生也。"
                },
                {
                    "paragraph": "周道日惟新。使蜀見知己，别顔始一伸。主人薨城府，扶櫬歸咸秦。",
                    "zhushu": "鄭曰：櫬，𥘉僅切。○洙曰：言主人薨謝，蔡扶櫬歸秦也。○趙曰：史記云：“士伸於知己。”主人，指郭英人，於㤗天元年爲崔旰所殺，故言薨。"
                },
                {
                    "paragraph": "巴道此相逢，",
                    "zhushu": "洙曰：巴道，蜀道也。相如論蜀文：巴蜀之士。"
                },
                {
                    "paragraph": "會我病江濵。憶念鳯翔都，聚散俄十春。我衰不足道，但願子意陳。稍令社稷安，自契魚水親。",
                    "zhushu": "洙曰：蜀先主得孔明，猶於魚之得水也。○趙曰：以孔明待蔡君矣。"
                },
                {
                    "paragraph": "我雖消渇甚，敢忘帝力勤？尚思未朽骨，復覩耕桑民。",
                    "zhushu": "洙曰：民安於耕桑，則至治之丗然也。"
                },
                {
                    "paragraph": "積水駕三峽，浮龍𠋣長津。",
                    "zhushu": "趙曰：郭景純遊仙詩云：“髙浪駕蓬萊，浮龍𠋣長津。”亦實道三峡中有如此事。"
                },
                {
                    "paragraph": "楊舲洪濤間，",
                    "zhushu": "蘇曰：馬藻：“楊舲槮檛，語𥬇於洪濤之間。”"
                },
                {
                    "paragraph": "仗子濟物身。鞍馬下秦塞，王城通北辰。",
                    "zhushu": "洙曰：北辰，北極也，象於帝居。○趙曰：秦塞，則出陸矣。北辰，言帝居也。"
                },
                {
                    "paragraph": "𤣥甲聚不散，兵乆食恐貧。",
                    "zhushu": "洙曰：兵聚而食貧也。"
                },
                {
                    "paragraph": "窮谷無粟帛，使者來相因。若馮南轅使，",
                    "zhushu": "洙曰：又作南轅史。"
                },
                {
                    "paragraph": "書扎到天垠。",
                    "zhushu": "洙曰：使者，徴歛之使也。相因，言來相継。漢書：“陳陳相因之北而南轅。”古詩云：“遺我一書扎。”垠，岸也。甘泉賦有云：“漂龍淵而還九垠。”○趙曰：班固燕山銘曰：“玄甲曜日。”注：“鐡甲也。”窮谷，指夔州也。來，相因不断也。此言方用兵湏食，而頻遣使者來至窮谷，如此則南轅之使可馮其史而附書也。",
                    "type": 2
                },
                {
                    "paragraph": "送髙三十五書記",
                    "zhushu": "鮑曰：髙書記，適也，字逹夫，渤海人。少落𩲸，客梁、宋間。宋州刺史張九臯竒之，舉有道，調封丘尉。不得志，去客河西。河西莭度使哥舒翰表爲左驍衛兵曹叅軍掌書記。○師曰：適爲武威郡鎮帥哥舒翰府掌書記，故甫送以此詩。",
                    "type": 2
                },
                {
                    "paragraph": "崆峒小麥熟，",
                    "zhushu": "鄭曰：崆，苦紅切。峒，徒紅切。○夏竦曰：寰宇記：“肅州，昔月支之地，漢武時爲武威酒泉郡，崆峒山在郡東。”"
                },
                {
                    "paragraph": "且",
                    "zhushu": "洙曰：一作“吾”。"
                },
                {
                    "paragraph": "願休王師。",
                    "zhushu": "洙曰：尓雅：“四極：北載斗極，爲崆峒之山。”家語曰：宓子賤爲單父宰，百姓化之。斉人攻魯，道由單父。單父父老請曰：“麥已熟矣，今斉㓂至，不及人人自收其麥。請放民皆使出，穫麥，可以益粮，且不資㓂。”三請而宓子賤不聽。俄而斉㓂逮乎麥。季孫聞之，怒，使人譲之。宓子蹙然曰：“今兹無麥，明年可種。若使不耕者得穫，是使民樂有㓂也。”季孫聞之，𧹞然媿曰：“地若可入，吾豈忍見宓子哉！”賈𧨏書同。續漢書曰：栢帝時，童謡曰：“小麥青青大麥枯，誰當穫者婦与姑，丈夫何在擊西胡。”○蘇曰：武帝欲討西戎，耿遜諌曰：“今崆峒小麥方熟，陛下冝休王師，使割麥實其備。”帝從之。○修可曰：崆峒，西方山也。按史記云：“黄帝西至于崆峒。”韋昭注曰：“在隴右。”九域圖志云：“岷州和政郡有崆峒山。”皆非尔雅所載。按尔雅乃作空桐字。”"
                },
                {
                    "paragraph": "請公問主將，焉用窮荒爲？",
                    "zhushu": "彦輔曰：“窮荒，謂窮兵武，貪土地也。”○師曰：“西北地寒時晚，小麥熟是五月之時。𤣥宗開元𥘉，用張九齡爲相，天下安平，遂貪邊功，開拓土地，致有吐蕃之憂。榖麥者，民之司命。今麥正熟，願休兵，使邊民得収穫小麥，是爲生民之本。請髙適問主將哥舒翰，何用窮荒之地，俾民不得穫麥乎？且夷狄之地，乃窮荒所在，譬如石田，不可以耕，雖得其地，果何益哉！此以忠言諷之。”"
                },
                {
                    "paragraph": "饑鷹未飽肉，側翅隨人飛。",
                    "zhushu": "洙曰：魏志：吕布因陳登求徐州牧不得，布怒。登喻之曰：“登見曹公，言待將軍譬如養虎，當飽其肉，　不則噬人。”公曰：“不如𡖖言，譬如養鷹，饑則爲用，飽則揚去。”布乃解。載記：“慕容垂猶鷹也，飢則附人，飽則髙飛。”○李希声曰：杜言此以喻髙也。"
                },
                {
                    "paragraph": "髙生跨鞍馬，",
                    "zhushu": "彦輔曰：古詩云：“鞍馬光照地。”"
                },
                {
                    "paragraph": "有似幽并兒。",
                    "zhushu": "洙曰：曹子建白馬篇：“白馬飾金覊，連翩西北池。借問誰家子，幽并游俠兒。”鮑明逺擬古詩：“幽并重騎射，少年好騎逐。”山簡：“㪯鞭問葛強，何如并州兒。”○鄭曰：洪水旣平，舜分兾州爲幽州、并州，二州爲游俠之士。○師曰：鷹之爲用，可飢不可飽，飽則飛去。得一兎，飼一鼠，得一禽，飼一雛，飢而後可用也。譬若髙適，豪傑之士，其肯爲哥舒翰用？是故卑微其官，使之發激立功，而後加以髙爵重禄。鷹不飢，不肯側翅以隨人；髙適官不薄，亦不肯隨哥舒翰往武威，此必然之理也。幽、并二州逼近羗戎，其俗皆習鞍馬馳射。髙適本儒生，今能跨馬，有似幽并之兒，以其文武兼資故也。"
                },
                {
                    "paragraph": "脫身簿尉中，",
                    "zhushu": "鮑曰：適以封丘尉不得志去，故云。"
                },
                {
                    "paragraph": "始與捶楚辭。",
                    "zhushu": "鄭曰：捶，主蘂切。○洙曰：北山移文云：“敲扑諠嚻犯其慮。”韓愈云：“判司卑官不堪說，未免捶楚塵埃間。”司馬遷書：以稍陵遟，至於鞭捶之間。○鮑曰：謂唐時叅軍簿尉受杖，非也。今詳杜所言，捶有罪者也。退之江陵途中云：“栖栖法曹掾，何處事卑陬。何况親犴獄，敲榜發姦偷。”此豈身受杖如漢諸署郎耶？○余曰：邵氏聞見録云：子美贈髙適詩云云。杜牧之寄姪阿冝詩云：“一語不中治，鞭捶身滿瘡。”盖唐叅軍簿尉有罪加撻罰，如今之胥吏也。髙子勉見山谷云尓。予初疑其不然，因讀史，代宗命劉晏考所部官善惡，刺史有罪者，五品以上刻治，六品以上杖訖奏，參軍、簿、尉，不足道也。"
                },
                {
                    "paragraph": "借問今何官？",
                    "zhushu": "鄭曰：借，資昔切。"
                },
                {
                    "paragraph": "觸𤍠向武威。",
                    "zhushu": "洙曰：前漢武威郡，故匈奴休屠王地。武帝太𥘉四年開。隋志：舊置凉州，後周置揔管府，大業𥘉府廢。○李㤗伯曰：程曉詩：觸𤍠到人家。"
                },
                {
                    "paragraph": "荅云",
                    "zhushu": "洙曰：一作“言”。"
                },
                {
                    "paragraph": "一書記，所媿國士知。",
                    "zhushu": "洙曰：陳琳，𡊮本祕書記之士。又，阮瑀管書記之任。賈𧨏傳：豫子曰：“中行以衆人畜我，我故衆人亊之；智伯以國士遇我，我故國士報之。”"
                },
                {
                    "paragraph": "人實不易知，",
                    "zhushu": "鄭曰：易，以豉反。"
                },
                {
                    "paragraph": "更",
                    "zhushu": "洙曰：一作“尤”。"
                },
                {
                    "paragraph": "須愼其儀。",
                    "zhushu": "洙曰：一作“冝”。范睢傳：侯陵請信陵君曰：“人固未易知，知人亦未易。”○昱曰：抑詩：敬慎威儀。”"
                },
                {
                    "paragraph": "十年出幕府，自可持旌麾。",
                    "zhushu": "洙曰：一作旗。李廣傳：幕府省文書。晉灼曰：將軍職在征行，无常処，所在爲治，故言幕俯、幕，大也。或曰：衛青征匈奴，絶大漠，大克獲，帝就拜大將軍於幕中府，故曰幕府。幕府之名始於此。師古曰：二說皆非也。幕府者，以軍幕爲義，古字通用。軍旅无常居止，故以張幕言之。廉頗、李牧市租，皆入幕府，此則非因衛青始有其號。又幕大於義乖。○彦輔曰：旌麾，謂旌旗麾盖，將兵者所建。丗說曰：掘尾盖。"
                },
                {
                    "paragraph": "此行旣特逹，足以慰所思。",
                    "zhushu": "洙曰：一云“亦足慰逺思”。"
                },
                {
                    "paragraph": "男兒功名遂，亦在老大時。",
                    "zhushu": "鄭曰：大，唐佐切，巨也，又徒盖切。○師曰：今髙適脫身於簿尉中，已免捶楚之憂矣。武威，即凉州。觸𤍠，謂小麥熟，正當五月之時。書記，掌撰兵符、軍檄、露布之𩔖。甫問髙適：“今已辤捶楚，而爲何官？”蓋適之行期，觸冒暑𤍠，向武威郡爲掌書記而已。然媿荷哥舒翰以國士禮與之結知。甫因戒之曰：“人相結知，不爲易得，當小心謹慎其儀，無待才髙驕傲於主將，則爲失已失人也。古云：‘相識徧天下，知心能幾人。’”故曰人實不易知。古人於别離，有財則贈之以財，無財則贈之以言。今甫戒以“慎其儀”，乃古人贈言之意也。適甞與李白酒酣登吹臺，爲人豪放不檢，甫恐彼踈脫於哥舒翰，故戒以“慎其儀”。大將行兵，無宫室可居，惟以青油幕爲府，以避風雨，故云“幕府”。唐制：從軍𡻕乆者，始得大郡。髙適今在幕府爲書記，十年間出，須得大郡，故云“自可持旌麾”。析羽爲旌，所恃以指麾也，故曰“旌摩”。適之此行，已辭捶楚，他日立功，復持旌麾，豈非特逹乎？足以慰甫懷思之情，而无所恨也。自古大丈夫功名成遂，亦在晚年，不必皆少逹也。文選云：“嘉榖不早熟，大器當晚成。”甫旣勉以十年出幕府，恐嫌於遲暮，故有下句爾。"
                },
                {
                    "paragraph": "常恨結驩淺，",
                    "zhushu": "李希聲曰：左傳云：“願結歡於二三君。”。"
                },
                {
                    "paragraph": "各在天一涯。",
                    "zhushu": "洙曰：古詩：相去万餘里，各在天一涯。"
                },
                {
                    "paragraph": "又如參與商，",
                    "zhushu": "洙曰：蘇武詩：昔爲鴛與鴦，今爲參與辰。王正長雜詩云：王事離我老，殊隔過參啇。陸士衡詩：形聲參商乖。“音息曠不逺”，昭元年傳：子産曰：“昔髙辛氏有二子，伯曰閼伯，季曰實沈，居于曠林，不相能也。日尋干戈，以相征討。后帝不臧，遷閼伯于啇丘，主辰。啇人是因，故辰爲商星。遷實沈于大夏，主參。唐人是因，以服事夏商，故參爲晉星。”"
                },
                {
                    "paragraph": "驚風吹",
                    "zhushu": "洙曰：一作“飄”。"
                },
                {
                    "paragraph": "鴻鵠，不得相追隨。",
                    "zhushu": "余曰：張良傳：“鴻鵠髙飛，一舉千里。羽翼以就，横絶四海。”"
                },
                {
                    "paragraph": "黃塵翳沙漠，",
                    "zhushu": "潘大觀曰：曹植賦：“揚黄塵之𡨋㝠。”"
                },
                {
                    "paragraph": "念子何當歸。",
                    "zhushu": "洙曰：前漢匈奴傳：“隔以山谷，壅以沙漠。”盧諶贈崔温詩：“北眺沙漠垂。”曹子建樂府：“少小去郷邑，揚聲沙漠垂。”蘇武：“欲展清商曲，念子不能歸。”江淹詩：“飲馬出城濠，北望沙漠路。”陳湯傳：“匈奴不敢南郷沙漠。”前書音義：“沙土曰漠，即今磧也。”"
                },
                {
                    "paragraph": "邊城有餘力，早寄從軍詩。",
                    "zhushu": "洙曰：王仲宣云：“從軍佂遐路，討彼東南夷。”陸士衡樂府詩有從軍行。苦哉逺征人，北戍長城阿。○師曰：古云：“歌驩希遇，愁别多逢。”盖人生天地間，爾東我西，是以結驩淺，故云“各在夫一涯”。辰、參二星不相得，各居一方，人之離别，不獲㑹聚者似之。生平旣与適少相驩㑹，今又執别如參与商，中腸安得不悲慘也。驚風者，回飈也。鴻鵠一舉千里。漢書：陳勝云：“燕雀安知鴻鵠之志？”然鴻鵠得疾風吹嘘，其勢髙舉逺引，彼燕雀之徒，豈得相追隨也。鳲鵠喻適。甫以燕雀自譬，恨不得追隨於適而去也。沙磧曰漠。武威乃邊郡，與沙漠相連，風揚黄塵，障翳人目，豈冝乆居？不知歸期當在何日？或邊城無㓂，綽有餘暇，早寄詩什，庶知適之安否。昔王粲有從軍詩，適本文墨之士，不以軍事廢擲篇章，甫之所囑者以此。",
                    "type": 2
                },
                {
                    "paragraph": "送長孫九侍御赴武威判官",
                    "zhushu": "",
                    "type": 2
                },
                {
                    "paragraph": "騘馬新鑿蹄，",
                    "zhushu": "師曰：後漢桓典爲御史，常乗騘馬，時人語曰：“行行且止，避騘馬御史。”"
                },
                {
                    "paragraph": "銀鞍被來好。",
                    "zhushu": "洙曰：東祖孫登詩：落涙灑銀鞍。徐敬業：汗馬躍銀鞍。"
                },
                {
                    "paragraph": "繡衣黃白郎，",
                    "zhushu": "洙曰：漢侍御史有綉衣直指，持斧捕盗。"
                },
                {
                    "paragraph": "騎向交河道。",
                    "zhushu": "洙曰：漢侯應上書車而前。國王治交河城，河水分流繞城下，故號交河。唐安西去交河郡七百里。"
                },
                {
                    "paragraph": "問君適萬里，取别何草草！天子憂凉州，嚴程到須早。",
                    "zhushu": "蘇曰：嚴顔謂左校曰：“乆不得江左信息，尔冝嚴程，勉力早到，甚妙。”"
                },
                {
                    "paragraph": "去秋羣胡反，不得無電掃。",
                    "zhushu": "馬曰：風激電掃。"
                },
                {
                    "paragraph": "此行牧遺甿，風俗方再造。",
                    "zhushu": "洙曰：唐書：王室再造。"
                },
                {
                    "paragraph": "族父領元戎，",
                    "zhushu": "洙曰：元戎，元帥也。"
                },
                {
                    "paragraph": "名聲閣中老。奪我同官良，飄飄按城堡。使我不能餐，令我惡懷抱。若人才思闊，",
                    "zhushu": "饒曰：若人，羡孫侍御也。"
                },
                {
                    "paragraph": "溟漲浸絶島。罇前失詩流，",
                    "zhushu": "蘇曰：房炳見嵆康，歸山隂曰：“今日樽前失我詩流。”"
                },
                {
                    "paragraph": "塞上得",
                    "zhushu": "洙曰：一作多。"
                },
                {
                    "paragraph": "國寳。皇天悲送逺，雲雨白浩浩。",
                    "zhushu": "洙曰：楚辭曰：天自顥。說文曰：“顥，白貌。”九辨：“皇天平分四時，竊獨悲此凛秋。”又：“悲秋若逺行，登山臨水送將歸。”"
                },
                {
                    "paragraph": "東郊尚烽火，朝野色枯槁。西極柱亦傾，如何正穹昊！",
                    "zhushu": "洙曰：列子湯問篇：“折天柱。”又云：“常怒流於西極。”○蘇曰：徐貞曰：“慿君寄語數執事，方今天柱傾，反穹昊，何計以正？”",
                    "type": 2
                },
                {
                    "paragraph": "送樊二十三侍御赴漢中判官",
                    "zhushu": "",
                    "type": 2
                },
                {
                    "paragraph": "威弧不能弦，",
                    "zhushu": "蘇曰：司馬遷：刳木爲弧，以威四方。然弧不能自弦，自發其威，安弦者人也。君子有道，不能自彰，使彰名者亦人也。此言安父子爲亂，而乗輿播遷，肅宗駐蹕鳯翔也。威弧，出揚雄河東賦，曰：“玃天狼之威弧。”張平子思玄賦又云：“弯威弧之拔刺。”"
                },
                {
                    "paragraph": "自爾無寧𡻕。",
                    "zhushu": "易：“弦木爲弧，剡木爲矢，弧矢之利，以威天下，蓋取諸睽。”鮑明逺：寕歳猶亡奔。國語：姜氏告於公子曰：“自子之行，晉無寕𡻕。”○師曰：易曰：“弧矢之利，以威天下。”玄宗開元初，天下冨實，自謂四方無虞，偃然荒縱酒色，寵愛貴妃。禄山以胡種居髙位，揔兵從事夷狄，中國武備皆弛，是不能以弧矢之利威天下也。禄山一旦乗隙而叛，自此紛亂，略無寕嵗。故曰“威弧不能弦，自尔無寕𡻕。"
                },
                {
                    "paragraph": "川谷血横流，",
                    "zhushu": "洙曰：楊子：“川谷流人之血。”"
                },
                {
                    "paragraph": "豺狼沸相噬。",
                    "zhushu": "蘇曰：崔甫：“干戈未止，狼虎相噬。”○黄曰：豺狼，喻盗賊也。"
                },
                {
                    "paragraph": "天子從北來，",
                    "zhushu": "黄曰：言肅宗即位於靈武也。"
                },
                {
                    "paragraph": "長驅振凋敝。頓兵𡵨梁下，",
                    "zhushu": "洙曰：肅宗理兵鳯翔。○唐曰：肅宗爲中興恢復之計，故云“長駈振凋敝”。"
                },
                {
                    "paragraph": "却跨沙溟裔。",
                    "zhushu": "帥曰：沙溟裔，捐漢中郡，謂跨歷楚漢諸州，並皆整兵從帝東討。"
                },
                {
                    "paragraph": "二京䧟未収，四極我得制。",
                    "zhushu": "修可曰：尔雅釋地：“東至於秦逺，西至於邠國，南至於濮㳂，北至於祝栗，謂之四極。”注：此四方逺極之國名。○歐陽曰：肅宗以太子稱尊號，雖云偏據一方，而四極之廣，皆爲緫制，何命而不從乎？"
                },
                {
                    "paragraph": "蕭索",
                    "zhushu": "洙曰：作瑟。"
                },
                {
                    "paragraph": "漢水清，緬通淮湖稅。使者紛星散，",
                    "zhushu": "洙曰：古詩：星使日夜馳。"
                },
                {
                    "paragraph": "王綱尚旒綴。",
                    "zhushu": "洙曰：詩長發：爲下國綴旒。又公羊傳：君若贅旒然。○㤗伯曰：言其危而欲絶也。"
                },
                {
                    "paragraph": "南伯從事賢，君行立談際。",
                    "zhushu": "洙曰：揚雄或立談間而封侯。○趙曰：南伯，指言漢中主將也。從，指言樊爲判官也。言南伯與從俱賢，相投在立談間耳。"
                },
                {
                    "paragraph": "生知七曜曆，",
                    "zhushu": "洙曰：月令：命大史司天，曆候日月星辰，七曜爲經，二十八宿爲紀。○修可曰：漢志注：日月五星，謂之七曜。北史：劉焯愽學治聞，如九章筭術、周髀、七曜書，莫不覈其本根，窮其秘要。"
                },
                {
                    "paragraph": "手畫三軍勢。",
                    "zhushu": "洙曰：馬援於帝前聚米爲山谷，指畫形勢，開示衆軍所從道徑，往來曲折，昭然可曉。帝曰：“虜在吾目中矣。”○定功曰：前漢：張安丗子千秋與霍光子禹俱度潦。將軍范明友擊烏桓還，詔大將軍光問千秋闘戰方略，山川形勢。千𢼄口對兵事，畫地成圖，无所忘失。光復問禹，禹不能記，曰：“皆有文書。”光歎曰：“霍氏出衰，張氏興矣。”○師曰：漢中，係荆湖南路。南伯，言南方諸侯之長。從事，乃幕府属内官也。“南伯從事賢”，謂樊侍御之賢，爲漢中判官，謀事有成功，只在立談之間，可收其效。七曜，日月五星也。昔馬援聚米爲山谷，指畫形勢。光武曰：“虜在吾目中矣。”生知七曜，手畫三軍，蓋知天文與地理也。"
                },
                {
                    "paragraph": "冰雪净聦明，雷霆走精𨦣。幕府輟諌官，朝廷無此例。至尊方旰食，",
                    "zhushu": "洙曰：左傳曰：伍奢曰：“楚君大夫其旰食乎？”旰，晏。"
                },
                {
                    "paragraph": "仗爾布嘉惠。𥙷闕暮徴入，柱史晨征憇。",
                    "zhushu": "洙曰：老聃爲柱下史。"
                },
                {
                    "paragraph": "正當艱難時，",
                    "zhushu": "洙曰：天歩艱難。○蘇曰：吴起正當艱難之際，舉兵深入，唯慮粮不継，䧟彼逆計，更冝度而行之。"
                },
                {
                    "paragraph": "實藉長乆",
                    "zhushu": "洙曰：一作大。"
                },
                {
                    "paragraph": "計。回風吹獨樹，",
                    "zhushu": "趙曰：周王褒送葬詩：“平原看獨樹，臯亭望列亭。”又庾信詩：“冋風郎送師。”"
                },
                {
                    "paragraph": "白日照執袂。慟哭蒼煙根，山門萬里閉。居人莽牢落，遊子方迢遰。",
                    "zhushu": "鄭曰：音第。"
                },
                {
                    "paragraph": "徘徊悲生離，",
                    "zhushu": "洙曰：九章：悲莫悲𠔃生别離。"
                },
                {
                    "paragraph": "𡱈促老一丗。",
                    "zhushu": "洙曰：古詩：蟋蟀相𡱈促。𡱈促轅下駒，○夢符曰：右前漢書灌夫傳：上怒内史曰：“公平生數言魏其、武安長短，今日廷論，𡱈促，効轅下駒。”"
                },
                {
                    "paragraph": "陶唐歌遺民，",
                    "zhushu": "洙曰：左傳：吴季札聞唐之歌，曰：“思深哉！其有陶唐氏之遺民乎？”"
                },
                {
                    "paragraph": "後漢更列",
                    "zhushu": "洙曰：一作別。"
                },
                {
                    "paragraph": "帝。恨無匡復姿，",
                    "zhushu": "洙曰：一作“資”。"
                },
                {
                    "paragraph": "聊欲從此逝。",
                    "zhushu": "洙曰：吾亦從此逝矣。○師曰：“慟哭蒼煙恨，山門萬里閉”，甫旣與樊生有萬里之别，從此消息閉絶，妻子間隔，朋友别離，是以慟哭于蒼煙之根。居人，甫自謂。牢落，辛苦之皃。遊子，指樊生。迢逓，言逺行也。“𡱈促老一丗”，甫自痛拘迫。當今之丗，謂所至亂離，竄匿林谷而不獲騁。左傳云：“其有陶唐氏之遺民乎？”唐継堯之後，德祚長逺，未能遽絶，故云“有陶唐之遺民”。亦若孟子云：“其故家遺俗，流風善政，猶有存者。”漢承文、景之餘澤，遭王莽篡奪，不失其天下。光武因民謳吟思漢，遂建中興之業。肅宗亦然，故云“後漢更列帝”。甫自恨當艱難日，無匡復之才以佐天子，但從此長往山林，因勉樊生，當努力以賛中興云。",
                    "type": 2
                },
                {
                    "paragraph": "送從弟亞赴安西判官",
                    "zhushu": "洙曰：一云河西。○鮑曰：亞，字次公。肅宗在靈武，上書論當丗事，擢校書郎。杜鴻漸節度河西，奏署幕，故詩云：“令弟草中來，蒼然請論事。”",
                    "type": 2
                },
                {
                    "paragraph": "南風作秋聲，",
                    "zhushu": "蘇曰：王澄：“曉來，南風漸作秋聲，故山𣏌、菊苗，吾當從事於斯矣。”○師曰：南風，生養之風，今作秋聲，敷氣盛也。時禄山反，河北二十四郡皆䧟没于賊，安得隂陽調和，南風作秋聲，盖有由也。"
                },
                {
                    "paragraph": "殺氣薄炎熾。",
                    "zhushu": "洙曰：南風作秋聲，言當生育而有肅殺聲。"
                },
                {
                    "paragraph": "盛夏鷹隼擊，",
                    "zhushu": "洙曰：月令：“立秋之日，鷹隼乃擊。”選：“常恐鷹隼擊。”"
                },
                {
                    "paragraph": "時危異人至。令弟草中來，蒼然請論事。詔書引上殿，𡚒舌動天意。",
                    "zhushu": "洙曰：動天意，言君意爲之囬動也。解嘲：“伸其舌而𡚒其筆。”○蘇曰：李斯𡚒三寸舌取冨貴。"
                },
                {
                    "paragraph": "兵法五十家，爾腹爲篋笥。",
                    "zhushu": "洙曰：兵法，見前漢藝文志：“邊韶腹便便，五經笥。”○蘇曰：張敞聽郝焜說書，從容語左右曰：“萬卷書，郝腹爲篋笥収貯乎？”"
                },
                {
                    "paragraph": "應對如轉丸，",
                    "zhushu": "洙曰：漢祖從諌若轉圜。○修可曰：開元遺事：“張九齡每與賔客議論，滔滔不竭，如下坂走丸，時人服其俊辯。”"
                },
                {
                    "paragraph": "踈略通文字。經綸",
                    "zhushu": "洙曰：易屯：“君子以經綸。”"
                },
                {
                    "paragraph": "皆新語，",
                    "zhushu": "洙曰：陸賈有新語。"
                },
                {
                    "paragraph": "足以正神器。",
                    "zhushu": "洙曰：老子：“天下神器。”○蘇曰：李斯扶正神器，四海歡心。"
                },
                {
                    "paragraph": "宗廟尚爲灰，君臣俱",
                    "zhushu": "洙曰：一作“皆”。"
                },
                {
                    "paragraph": "下淚。",
                    "zhushu": "洙曰：九廟爲賊所焚也。"
                },
                {
                    "paragraph": "崆峒地無軸，清海天軒輊。",
                    "zhushu": "洙曰：言天地未安也。○夢符曰：按詩：“戎車旣安，如輕如軒。”又後漢：“馬援：‘夫居前不能令人䡖，居後不能令人軒。’”主軒輊，輕車也。○鄭曰：“䡖，乍利切。車後頓曰軒，前曰䡖。”"
                },
                {
                    "paragraph": "西極最瘡痍，",
                    "zhushu": "趙曰：前漢季布傳：“瘡痍未瘳。”"
                },
                {
                    "paragraph": "連山暗熢燧。",
                    "zhushu": "彦輔曰：害六典云：“唐鎮戍烽候所至，大率相夫三十里，其逼邊者，築城以致之。其放煙有一炬、二炬、三炬、四炬者。毎日初夜舉一炬，謂之平安火，餘則隨賊多少而爲差。”○程曰：漢光武紀：“修烽炬。”注云：前書音義曰：“邊方備警急，作土臺，臺上作桔槹，頭上有兠笭，以薪草置其中，常低之，有㓂即然火，㪯之以相告，曰烽。”又多積薪，㓂至即燔之，望其煙，曰燧。書則“燔燧”，夜則㪯烽。○俯曰：廣雅言：“兠笭，籠也。”○竦曰：相如諭蜀文曰：“㪯烽燧。”"
                },
                {
                    "paragraph": "帝曰大布衣，",
                    "zhushu": "洙曰：布衣，韋帶之士。○魯曰：左傳：衛文公大布之衣，大帛之冠。"
                },
                {
                    "paragraph": "藉𡖖佐元帥。坐看清流沙，",
                    "zhushu": "洙曰：書曰：被于流沙。䟽：流沙，當境最逺者也。而地理志：“流沙爲張掖居延澤”是也。計三危在居延之西，大逺矣。志言非也。"
                },
                {
                    "paragraph": "所以子奉使。歸當再前席，",
                    "zhushu": "洙曰：文帝前席，賈生漸促，近聽說。"
                },
                {
                    "paragraph": "適逺非歷試。",
                    "zhushu": "馬曰：舜歷試諸難。"
                },
                {
                    "paragraph": "須存武威郡，爲書長乆利。孤峯石戴驛，快馬金纒轡。黃羊飫不羶，蘆酒多還醉。踴躍常人情，𢡖澹苦士志。安邊敵何有？反正",
                    "zhushu": "洙曰：唐書：天子反正。"
                },
                {
                    "paragraph": "計始遂。吾聞駕鼔車，",
                    "zhushu": "洙曰：漢文以千里馬駕鼔車。○修可曰：後漢循吏傳曰：建武十三年，異囯有献名馬者，日行千里。又進寳劒，價兼百金。詔以馬駕鼔車，劒賜騎士。建武乃光武年號，非孝文。止郤千里馬，无駕鼔車之說。"
                },
                {
                    "paragraph": "不合用騏𩦸。龍吟廻其頭，夾輔待所致。",
                    "zhushu": "洙曰：左傳：夾輔周室。○黄曰：漢文帝以千里金馬駕鼔車，騏𩦸非駕鼔之用，大才不冝岀爲判官，異日功成，回頭夾輔天子，正有待杜亞。是時龍吟而雲從，雲龍之㑹，始爲得志。然則暫屈判官之任，烏足道哉！",
                    "type": 2
                },
                {
                    "paragraph": "送韋十六評事充同谷郡防禦判官",
                    "zhushu": "洙曰：安禄山大乱，甫与韋宙同䧟賊，後皆遁歸行在所。○鮑曰：注以爲宙。宙乃丹之子，仕宣宗時，非此所送人也。",
                    "type": 2
                },
                {
                    "paragraph": "昔没賊中時，潜與子同遊。今歸行在所，",
                    "zhushu": "洙曰：天子行幸所在曰行在。"
                },
                {
                    "paragraph": "王事有去留。",
                    "zhushu": "洙曰：詩：王事靡盬。"
                },
                {
                    "paragraph": "偪側兵馬間，",
                    "zhushu": "洙曰：偪側，見上。○鄭曰：偪，彼側切，迫也，亦作逼。"
                },
                {
                    "paragraph": "主憂急良籌。",
                    "zhushu": "洙曰：史：范睢主憂臣辱，主辱臣死。"
                },
                {
                    "paragraph": "子雖軀幹小，",
                    "zhushu": "趙曰：書曰：劉曜詩：陳安於隴城。安死，人謡曰：“壠城健兒有陳安，軀幹雖小腹中寛。”愛養將士同心肝。"
                },
                {
                    "paragraph": "老",
                    "zhushu": "洙曰：一作志。"
                },
                {
                    "paragraph": "氣横九州。挺身艱難際，張目視㓂讎。",
                    "zhushu": "修可曰：摘用孟子：“臣視君如㓂讎。”"
                },
                {
                    "paragraph": "朝廷壯其節，奉詔令叅謀。鑾輿駐鳯翔，同谷爲咽喉。",
                    "zhushu": "洙曰：西都賦：乗鑾輿。鳯翔府扶風郡，隋置鳯棲，尋改爲麟遊郡。同谷郡，今成州，晉仇池郡，漢下辨縣，舊名武街城。"
                },
                {
                    "paragraph": "西扼弱水道，",
                    "zhushu": "鄭曰：扼，從革切。○洙曰：禹貢：弱水旣西。○孝祥曰：十州記云：鳯麟洲在西海之中，四面有弱水遶之，鴻毛不浮，不可越也。"
                },
                {
                    "paragraph": "南鎮枹罕陬。",
                    "zhushu": "洙曰：一作“氏羗陬害”。安郷郡河州，理枹罕縣。枹罕，故羗侯邑。枹，音孚，本枹鼓字也。"
                },
                {
                    "paragraph": "此邦承平日，剽劫吏所羞。",
                    "zhushu": "洙曰：前漢地理志：推剽掘冢。師古曰：推殺人而剽切之。剽，匹妙切，急也。"
                },
                {
                    "paragraph": "况乃胡未滅，控帶莽悠悠。府中韋使君，道足示懷柔。",
                    "zhushu": "秦曰：“詩：懷柔百神。”"
                },
                {
                    "paragraph": "令姪才俊茂，二美又何求？受詞太白脚，",
                    "zhushu": "洙曰：太白山，在武功縣南，去長安三百里。○十朋曰：“録異記：金星之精，墜於終南，號爲太白。其精化爲白石，狀如美玉，常有紫氣覆之。𤣥宗立玄元廟，取其石𤥨爲像焉。”○㤗伯曰：“地圖記曰：太白山甚髙，上常積雪，無草木，半山有雲如瀑布，則澍雨，人常候驗，如離畢焉。故語曰：南山瀑布，不朝則暮。”"
                },
                {
                    "paragraph": "走馬仇池頭。",
                    "zhushu": "洙曰：成州上禄縣有仇池也。晉永嘉末，爲氐羗丈茂所據。太白，山名。○歐陽曰：“三秦記曰：仇池山上廣百頃，地平如砥，其南北有山路，東西懸絶百仞，一夫守道，萬夫莫向，山勢自然，有樓櫓却敵之狀，上有崗阜泉源。史記謂秦得百二之固也。”○馬曰：“南史：武興國本仇池，楊難當自立爲秦王，本朝同州河池乃故地。”○俯曰：太白，事見喜逹行“在所猶太白”注。仇池事見秦州雜詩“萬古仇池穴，讀記憶仇池”注。"
                },
                {
                    "paragraph": "古色沙土裂，",
                    "zhushu": "洙曰：色，一作邑。前書音義曰：沙土曰漠，即今磧也。"
                },
                {
                    "paragraph": "積隂霜雪稠。",
                    "zhushu": "洙曰：一作“積雪隂雲稠”。"
                },
                {
                    "paragraph": "羗父豪猪靴，羗兒青兕裘。",
                    "zhushu": "趙曰：朱公招魂曰：君王親發𠔃憚青兕。○大臨曰：說文曰：兕如野牛，靑皮堅厚。"
                },
                {
                    "paragraph": "吹角向月窟，",
                    "zhushu": "洙曰：顔延年歌“月毳來賔”。毳，窟也。月窟，西極。長楊賦：西壓月窟。○㤗伯曰：樂録曰：“蚩尤率魑魅與黄帝戰于𣵠鹿，帝乃命吹角爲龍鳴以禦之。其後魏武北征烏丸，越沙漠，而軍士思歸，於是減爲中鳴，而声更悲矣。胡角者，本以應胡笳之声，後漸用之。”"
                },
                {
                    "paragraph": "蒼山旌斾愁。鳥驚出死樹，",
                    "zhushu": "趙曰：吴平爲句章州，門前忽生一株青桐樹，上有歌謡之声，平惡而斫之。平隨軍北虜，首尾三年，死樹歘自還，立於故根上，樹巓空中歌曰：“死樹今更青，吴平尋當歸。”故公詩又曰“君不見前者摧折桐，百年死樹中琴瑟”也。"
                },
                {
                    "paragraph": "龍怒拔老湫。",
                    "zhushu": "鄭曰：湫，七由切。○洙曰：郊祀志：湫澗，祠朝郍。湫，音子由反。湫水在涇州界，興雲雨，土俗亢旱，毎於此求之。相傳云龍之所居也。天下山川隈曲有之。"
                },
                {
                    "paragraph": "古來無人境，今代横戈矛。",
                    "zhushu": "修可曰：孫興公遊天台山賦序云：踐入无人之境。○蘇曰：范蠡今日横戈簇矛，相持之場，皆古來无人之境。"
                },
                {
                    "paragraph": "傷哉文儒士，憤激馳林丘。中原正格闘，",
                    "zhushu": "洙曰：相抱而殺之曰格。○蘇曰：宋玉見襄王曰：“方今強秦恣横，六邦鼎沸，韓魏蜂起，中原格闕不息，願王駕御英雄，練兵訓士，待其不虞，免其危削。”王善之。○趙曰：格闘字，祖出前漢，而陳林飲馬長城窟行云：“男兒寧當格闘死，何能拂𣡡長城道。”"
                },
                {
                    "paragraph": "後會何縁由。百年賦命定，",
                    "zhushu": "定功曰：古詩：“人生不滿百。”"
                },
                {
                    "paragraph": "豈料沉與浮。且復戀良友，握手歩道周。",
                    "zhushu": "洙曰：謝玄暉：“桑榆隂道周。”○魯曰：詩有枤之杜：“生于道周。”釋文：“周，曲也。”韓詩：“右也。”○師曰：道周，即道邊也。"
                },
                {
                    "paragraph": "論兵逺壑浄，亦可縱𡨋搜。",
                    "zhushu": "洙曰：天台賦序。○師曰：㝠搜，即搜吟也。"
                },
                {
                    "paragraph": "題詩得秀句，",
                    "zhushu": "蘇曰：陸士龍題詩對南山：“日晚得秀句。”"
                },
                {
                    "paragraph": "扎翰時相投。",
                    "zhushu": "",
                    "type": 2
                },
                {
                    "paragraph": "送髙司直尋封閬州",
                    "zhushu": "",
                    "type": 2
                },
                {
                    "paragraph": "丹雀銜書來，",
                    "zhushu": "洙曰：文王之時，赤雀銜書集于周社也。"
                },
                {
                    "paragraph": "暮棲何郷樹？驊騮事天子，辛苦在道路。",
                    "zhushu": "洙曰：丹雀，異也。驊騮，駿也。言駿異処非其位。○趙曰：尚書中候曰：“赤雀丹書入豊，止于昌前，昌拜稽首受之。”舊注模稜，所引非是。驊騮事，列子：周穆王駕八駿之乗，有曰右服驊騮。此言髙司直通籍事主，故以丹雀之於文王，驊騮之於穆王比之。"
                },
                {
                    "paragraph": "司直非冗官，荒山甚無趣。",
                    "zhushu": "洙曰：司直，華選也，而在荒山，此所以无趣。"
                },
                {
                    "paragraph": "借問泛舟人，胡爲入雲霧？與子姻婭間，旣親亦有故。",
                    "zhushu": "洙曰：姻婭，猶言姻聮也。詩：𤨏𤨏姻婭。非特親也，又有故舊。"
                },
                {
                    "paragraph": "萬里長江邊，邂逅一相遇。",
                    "zhushu": "洙曰：邂逅，言不期而遇也。"
                },
                {
                    "paragraph": "長𡖖消渇再，公幹沉綿屢。",
                    "zhushu": "洙曰：長𡖖，相如也，病渇。劉公幹詩：余嬰沉痼疾，竄身清瘴濵。○趙曰：公自言其病與相如、公幹同。"
                },
                {
                    "paragraph": "清談慰老夫，開卷得佳句。時見文章士，",
                    "zhushu": "蘇曰：枚叔見司馬犬子逺寄詩，喜而謂室家曰：“示意開卷得此佳句，瓊瑰、南金不足貴也。”"
                },
                {
                    "paragraph": "欣然淡情素。伏枕聞别離，疇能忍漂寓。良會苦短促，溪行水奔注。熊羆咆空林，",
                    "zhushu": "蘇曰：古詩：“熊羆呼林寒。”言小人得志自肆之意也。"
                },
                {
                    "paragraph": "游子愼馳騖。",
                    "zhushu": "鄭曰：亡遇切。"
                },
                {
                    "paragraph": "西謁巴中侯，",
                    "zhushu": "洙曰：閬爲巴中。○趙曰：巴中侯，則封閬州也。官難險則髙。君之不憚逺如此。"
                },
                {
                    "paragraph": "艱險如跬歩。主人不丗才，先帝常特顧。",
                    "zhushu": "洙曰：主人，巴中侯也。"
                },
                {
                    "paragraph": "拔爲天軍佐，",
                    "zhushu": "洙曰：天軍，禁軍也。○趙曰：必甞佐禁旅之任。"
                },
                {
                    "paragraph": "崇大王法度。淮海生清風，南翁尚思慕。",
                    "zhushu": "趙曰：言淮海，則必爲楊州等處官。南公者，南方之老人也。"
                },
                {
                    "paragraph": "公宮造廣厦，木石乃無數。",
                    "zhushu": "洙曰：言幕府方須才也。○趙曰：建廣厦於官府者也。凡官府貴處，謂之公宫。左傳：“構其公宫。舊注謂幕府乃湏才，不知此乃述封閬州事，非指髙使者也。”"
                },
                {
                    "paragraph": "初聞伐松栢，猶卧天一柱。",
                    "zhushu": "趙曰：此言廊廟之具矣，非封閬州不足以當之。神異經云：崑崙有銅柱焉，其髙入天，所謂天柱也。"
                },
                {
                    "paragraph": "我瘦",
                    "zhushu": "洙曰：一作“病”。"
                },
                {
                    "paragraph": "書不成，",
                    "zhushu": "蘇曰：郭贄乆疾，書不成，欹傾倒側，今月自讀，亦不能識，何况兒童搭耶？"
                },
                {
                    "paragraph": "成字讀亦誤。爲我問故人，勞心練征戍。",
                    "zhushu": "洙曰：此詩觀末章，則閬州是房琯也。○趙曰：故人，指封閬州也。○師曰：文王時丹雀來歧岳。驊騮，穆王之駿。二物皆王者瑞，喻司直冝瑞聖丗，不冝在荒山也。今入雲霧，尋封閬州，故云“甚無趣”。姻婭，連襟也。非惟親戚，亦與甫有故。甫病肺乆卧，故比之長𡖖、公幹。熊羆，喻盗賊。巴中侯，即閬州。半歩曰跬。巴蜀路險難行，故云如跬歩。主人，指巴中侯。玄宗常擢之爲禁軍副將，持軍整肅，故云“崇大王法度”。南翁，甫自稱，以流滯於南州也。“公宫造廣厦”，言天子正再造王室，人材雖多，一柱尚未用。盖言房琯見貶閬州，訓練征戍之兵，故甫託司直以勞問之。",
                    "type": 2
                },
                {
                    "paragraph": "奉送魏六丈佑少府之交廣",
                    "zhushu": "鄭曰：海南郡。",
                    "type": 2
                },
                {
                    "paragraph": "賢豪賛經綸，功成空名垂。子孫不振耀，",
                    "zhushu": "洙曰：一云“子孫没不振。”"
                },
                {
                    "paragraph": "歷代皆有之。鄭公四葉孫，",
                    "zhushu": "洙曰：鄭公，鄭公徴也。"
                },
                {
                    "paragraph": "長大常苦飢。",
                    "zhushu": "蘇曰：安諒長大，常苦飢寒，負薪拾黍，未甞不帶書，暇即誦習，後以三傳馳名。"
                },
                {
                    "paragraph": "衆中見毛骨，猶是麒麟兒。",
                    "zhushu": "洙曰：見徐𡖖二子歌注。○趙曰：嵆紹謂其友曰：“琅邪王毛骨非常，殆非人臣之相。”寳誌見徐陵，謂曰：“此兒天上石麒麟也。”"
                },
                {
                    "paragraph": "磊落正觀事，致君樸直詞。",
                    "zhushu": "洙曰：鄭公在正觀時，多所獻替。新史言：犯顔正諌，議者謂雖賁育不能過。"
                },
                {
                    "paragraph": "家聲蓋六合，行色何其微。",
                    "zhushu": "洙曰：謂佑行色不稱家聲也。之子，孔子說盗跖歸，遇柳下季，曰：“今者車馬有行色。”"
                },
                {
                    "paragraph": "遇我蒼梧隂，",
                    "zhushu": "鄭曰：舜葬處。"
                },
                {
                    "paragraph": "忽驚㑹面稀。議論有餘地，公侯來未遲。",
                    "zhushu": "洙曰：左傳：公疾，必復其始。○趙曰：蒼梧，桂州之地。古詩：主稱㑹靣難。莊子曰：刃有餘地。"
                },
                {
                    "paragraph": "虚思黃金貴，",
                    "zhushu": "洙曰：一作“遺”。"
                },
                {
                    "paragraph": "自𥬇青雲期。",
                    "zhushu": "趙曰：貴，當作遺。方在貧困之中，故思以黄金饋之。青雲期，言貴逹如在青雲之上，自𥬇其期之逺也。"
                },
                {
                    "paragraph": "長𡖖乆病渇，武帝元同時。",
                    "zhushu": "洙曰：蜀人楊得意爲狗監，侍上。上讀子虚賦而善之，曰：“朕獨不得與此人同時哉！”得意曰：“臣邑人司馬相如自言爲此賦。”上驚，乃召問相如。○趙曰：此魏侑病而能文，不如相如之遇也。"
                },
                {
                    "paragraph": "季子黒貂弊，得無妻嫂欺。",
                    "zhushu": "洙曰：蘇季子未用，黒貂裘弊，又出遊數歳，大困而歸，兄弟嫂姝妻妾皆𥨸𥬇之。○趙曰：季子，蘇秦也。借以比魏佑之有才而困厄也。"
                },
                {
                    "paragraph": "尚爲諸侯客，獨屈州縣卑。南遊炎海甸，",
                    "zhushu": "趙曰：言其爲少府也。"
                },
                {
                    "paragraph": "浩蕩從此辭。",
                    "zhushu": "洙曰：之交廣也。"
                },
                {
                    "paragraph": "窮途仗神道，",
                    "zhushu": "洙曰：正也。"
                },
                {
                    "paragraph": "丗亂輕土冝。",
                    "zhushu": "洙曰：不可安於上也。"
                },
                {
                    "paragraph": "解㠶𡻕云暮，可與春風歸。出入朱門家，華屋刻蛟螭。玉食亞王者，",
                    "zhushu": "洙曰：供範惟辟玉食。"
                },
                {
                    "paragraph": "樂張游子悲。",
                    "zhushu": "趙曰：以其爲客也。"
                },
                {
                    "paragraph": "侍婢豔傾城，綃綺輕",
                    "zhushu": "洙曰：一作煙。"
                },
                {
                    "paragraph": "霧霏。掌中琥珀鍾，行酒𩀱逶迤。新歡繼明燭，梁棟星辰飛。兩情顧眄合，珠碧贈於斯。",
                    "zhushu": "洙曰：言交廣繁冨如斯也。○夢符曰：右按愽雅：碧瓐，玉也。司馬相如子虚賦曰：錫碧金銀。○趙曰：言珠碧，則交、廣之所有。"
                },
                {
                    "paragraph": "上貴見肝膽，下貴不相",
                    "zhushu": "洙曰：一作見。"
                },
                {
                    "paragraph": "疑。心事披冩間，氣酣逹",
                    "zhushu": "洙曰。"
                },
                {
                    "paragraph": "所爲。錯揮鐡如意，莫避珊瑚枝。",
                    "zhushu": "洙曰：石崇傳：崇與王愷爭豪，武帝每助愷。甞以珊瑚樹賜之，髙二尺許，枝柯扶踈，丗所罕比。愷亦示崇，崇便以鐵如意擊之，應手而碎。愷旣惋惜，崇曰：“不足恨。”乃命左右悉取珊瑚樹，髙三四尺者六七株。"
                },
                {
                    "paragraph": "始兼",
                    "zhushu": "洙曰：一作無。"
                },
                {
                    "paragraph": "逸邁興，終愼賔主儀。",
                    "zhushu": "趙曰：雖氣之豪邁，而賔主之儀不可不愼也。"
                },
                {
                    "paragraph": "戎馬闇天宇，嗚呼生别離。",
                    "zhushu": "師曰：自古賢者之後多不振。魏徴封鄭公，而魏乃徴四葉孫，困於飢寒。昔徐陵見宝誌上人，上人曰：“天上石麒麟。”六合，天地四方也。佑以少府之交、廣，故云“行色何其㣲”。蒼梧，乃梧州。“㑹面稀”，言少相見也。“公侯來未遟”，言爲𡖖相未晚也。“虚思黄金貴”，言黄金不足羡也。“自𥬇青雲期”，以卑宦爲可哂也。甫有渇疾，故自比相如。相如雖遇武帝，官亦不甚𩔰。甫詩云：“甫也諸侯老賔客。”炎海，即南海。甸，謂郊甸。浩蕩，逺貌。輕土冝，言避乱而輕去郷土也。王者屑玉而食，然侯門奢侈，亞於王者，足見綱紀乱矣。逶迤，匝貌。交、廣多珠翠，儻與侯門投合，必蒙珠翠之惠。然人相知，貴相知心，是以所爲無疑忌也。雖珊瑚宝，擊碎不吝，况其它乎？雖然，負此逸興，要在慎賔主之儀，斯能全其交。如甫之於嚴武，不慎其儀，幾爲武所殺，故甫以是戒之。",
                    "type": 2
                },
                {
                    "paragraph": "别張十三封建",
                    "zhushu": "",
                    "type": 2
                },
                {
                    "paragraph": "甞讀唐實録，國家草昧初。",
                    "zhushu": "洙曰：未治之𥘉也。"
                },
                {
                    "paragraph": "劉裴建首義，龍見尚躊躇。",
                    "zhushu": "洙曰：劉丈静、裴寂。文静，大業爲晉陽令，寂爲晉陽宫監。時唐祖鎮太原，二人察上有大志，又見太宗器度非常，乃與决大計。將發，髙祖不從。丈静因裴寂開說，又介寂交於太宗，遂得進議也。"
                },
                {
                    "paragraph": "秦王撥亂姿，一劒揔兵符。",
                    "zhushu": "洙曰：撥乱，謂撥開其乱也。漢書：“撥乱反正。”漢髙祖曰：“提三尺劒取天下者，朕也。”"
                },
                {
                    "paragraph": "汾晉爲豐沛，",
                    "zhushu": "洙曰：汾晉，唐公故郷，喻若漢祖之豐沛也。"
                },
                {
                    "paragraph": "暴隋竟滌除。宗臣則廟食，",
                    "zhushu": "洙曰：傼以蕭、曹爲宗臣。子羙以裴、劉比蕭、曹，故曰宗臣。廟食，配享於廟也。"
                },
                {
                    "paragraph": "後祀何踈蕪。",
                    "zhushu": "趙曰：以子孫之不𩔰逹也。"
                },
                {
                    "paragraph": "彭城英雄種，冝膺將相圖。爾惟外曾孫，倜儻汗血駒。",
                    "zhushu": "洙曰：建封，劉文静外孫也。汗血駒，天馬種。倜儻，言其不覊之才。"
                },
                {
                    "paragraph": "眼中萬少年，用意盡﨑嶇。",
                    "zhushu": "洙曰：少年雖衆，用意無若建封者。"
                },
                {
                    "paragraph": "相逢長沙亭，",
                    "zhushu": "洙曰：長沙，潭州。"
                },
                {
                    "paragraph": "乍問緒業餘。",
                    "zhushu": "洙曰：緒業，丗緒所業也。"
                },
                {
                    "paragraph": "乃吾故人子，童丱聮居諸。",
                    "zhushu": "趙曰：詩：“日居月諸。”"
                },
                {
                    "paragraph": "揮手灑衰淚，仰看八尺軀。内外名家流，風神蕩江湖。范雲堪結交，",
                    "zhushu": "洙曰：梁書：范雲𥘉與髙祖遇於齊境陵王子良邸，又甞接里閈。髙祖受禪，雲甞侍讌。髙祖謂臨川王宏等曰：“我與范尚書少親善，申四海之敬。今爲天下主，此禮旣革，汝冝代我呼范爲兄。”二王下席拜，與雲同車還尚書省，時人榮之。雲好節尚竒，專趣人之急。少時與領軍長史王駭善，駭亡於官舎，貧無宅居，雲乃迎䘮還家，躬營唅歛。"
                },
                {
                    "paragraph": "嵆紹自不孤。",
                    "zhushu": "洙曰：嵇康與山儔結神交，康臨誅，謂其子紹曰：“山公在，汝不孤矣。”○趙曰：必如山濤，而後孤爲可託。"
                },
                {
                    "paragraph": "擇材征南幕，",
                    "zhushu": "洙曰：杜預爲征南將軍。"
                },
                {
                    "paragraph": "湖落回鯨魚。載感賈生慟，",
                    "zhushu": "洙曰：賈𧨏弔屈文：“彼尋常之汙瀆𠔃，豈能容吞舟之巨魚。横江湖之鱏鯨𠔃，固將制於螻蟻。”"
                },
                {
                    "paragraph": "復聞樂毅書。",
                    "zhushu": "洙曰：樂毅爲燕伐齊，燕惠王疑之，使騎劫代毅。毅畏誅，遂降趙。惠王遺毅書，且謝之，毅亦報書焉。夏侯玄見其書，以爲知機合道，以禮終始。○趙曰：旣爲幕客，而主人不礼之，故如鯨魚之去落潮矣。得無激昂慟哭，欲有陳於朝廷，而又與主人絶之書乎？"
                },
                {
                    "paragraph": "主憂急盗賊，師老荒京都。",
                    "zhushu": "洙曰：人君方以盗賊爲急憂，師乆無功，故曰老。"
                },
                {
                    "paragraph": "舊丘復稅駕，",
                    "zhushu": "洙曰：稅駕，言得止息也。舊丘，故郷也。○趙曰：言主憂臣辱之時，勉建封之必往，無止息於舊丘也。"
                },
                {
                    "paragraph": "大厦傾冝扶。君臣各有分，管葛本時須。",
                    "zhushu": "洙曰：管仲、諸葛亮時所須也。○趙曰：管仲於齊，諸葛亮於先主，君臣相契，皆定分也。又勉封建之行矣。"
                },
                {
                    "paragraph": "雖當霰雪嚴，未覺栝栢枯。",
                    "zhushu": "洙曰：言不以歳寒變易也。禹貢：杶、幹、栝、栢也。"
                },
                {
                    "paragraph": "髙義在雲臺，",
                    "zhushu": "洙曰：見“圖𦘕在雲臺”注。"
                },
                {
                    "paragraph": "嘶鳴望天衢。",
                    "zhushu": "洙曰：有志於功名也。○趙曰：以駿馬比之，可以致逺也。"
                },
                {
                    "paragraph": "羽人掃碧海，功業竟何如？",
                    "zhushu": "洙曰：十洲記言：蓬萊山在碧海之中，水皆碧，故曰碧海。言當此之際，建功業者，如羽人掃碧海，難爲功爾。○趙曰：羽人，神仙也，以其飛騰如有羽毛焉。楚辝：仰羽人於丹丘。掃碧海，以言其無一塵一芥之汙也，盖澄清天下之譬乎？以封建爲羽人，其所望之深矣。○師曰：實録，國史也。𥘉，髙祖鎮太原，劉文静、裴寂首建議，勸帝舉大事，帝猶未允，頼秦王賛之，遂起兵，故曰“龍見尚躊躇”。昔漢髙起於豐沛，今髙祖興于汾晉，是以汾晉爲豐沛宗尊也。漢以蕭何、曹叅爲宗臣，今子美以劉、裴比之。廟食，謂配饗于廟。“後祀何踈蕪”，言子孫衰寂也。“彭城”，指劉文静。建封乃文静之外孫，爲人倜儻如汗血駒，有千里之才。“八尺軀”，指建封堂堂一人也。時甫老大，建封年少，故云“堪晚交”。甫得建封，可以囑託其子，故曰“嵇紹自不孤”。然公冝大用，今備幕府之佐，如鯨魚淹回於湖落也。“賈生慟”，言時危也。“樂毅書”，言帝猜疑諸將，不能推誠任下也。“師老荒京師”，言兵乆無功也。“舊兵復稅駕”，言建封罷權還故里也。“管葛”以比張，惜乎時不見用，譬之栝栢，不以𡻕寒而變易也。十洲記：“蓬萊山在碧海中，當此時，賢臣欲建功業，如羽人之掃碧海，其事茫昧而難爲功耳。”",
                    "type": 2
                },
                {
                    "paragraph": "别唐十五誡因寄禮部侍郎賈",
                    "zhushu": "鮑曰：賈至本傳：寳應𥘉，轉禮部侍郎。",
                    "type": 2
                },
                {
                    "paragraph": "九載一相逢，百年能幾何？",
                    "zhushu": "洙曰：古詩：百年能幾何？㑹少别還多。○蘇曰：隂騭：百年相逢，花朝月夕，髙歌酣飲，流宦南北，能得幾何？"
                },
                {
                    "paragraph": "復爲萬里别，送子山之阿。白鶴乆同林，潜魚本同河。未知棲集期，",
                    "zhushu": "蒼舒曰：右按文選謝靈運擬鄴中詩：“末塗幸休明，棲集建薄質。”○蘇曰：劉據送蕭𣢾曰：與君衰老又作別，未知後㑹棲集何地。"
                },
                {
                    "paragraph": "衰老強髙歌。歌罷兩悽惻，",
                    "zhushu": "洙曰：燕丹送荆軻入秦，别於易水之上。髙漸離擊𦈢，軻歌，髮上衝冠，士皆淚垂。"
                },
                {
                    "paragraph": "六龍忽蹉𧿶。",
                    "zhushu": "洙曰：羲和以六龍御日。蹉𧿶，言遲暮也。○師曰：謂衰老也。"
                },
                {
                    "paragraph": "相視髮皓白，况難駐羲和。",
                    "zhushu": "師曰：謂日月逝矣，𡻕不我與。"
                },
                {
                    "paragraph": "胡星墜燕地，",
                    "zhushu": "鄭曰：燕，烏前切。○師曰：旄頭星主胡云云，謂禄山亂。"
                },
                {
                    "paragraph": "漢將仍横戈。",
                    "zhushu": "師曰：漢將，即唐將。唐承漢，因謂之漢，猶今承唐，亦謂之唐朝。"
                },
                {
                    "paragraph": "蕭條四海内，人少豺虎多。",
                    "zhushu": "趙曰：胡星墜，言今𡻕上元元年，史朝義弑其父思明也。仍横戈，言史朝義襲僞位，復爲亂。戰國策：衛行人燭過免胄横戈而進。"
                },
                {
                    "paragraph": "少人愼莫投，多虎信所過。饑有易子食，",
                    "zhushu": "洙曰：宋子罕夜登子反床而告病，曰：“易子而食，析骸而爨。”"
                },
                {
                    "paragraph": "獸猶畏虞羅。",
                    "zhushu": "洙曰：虞羅，可避之物，而獸猶畏之。至於父子之親而不能相保，則時可知矣。○余曰：古今詩話云：梅聖俞愛杜詩“蕭條九州内，人少虎狼多。少人愼莫投，多虎信所過。飢有易食子，獸猶畏虞羅。”如此等句，含蓄深矣，殆不可模倣。"
                },
                {
                    "paragraph": "子負經濟才，",
                    "zhushu": "蘇曰：戴逵送王卞曰：“子負經濟之才，幸遇明時，胡爲把犂鉏老於嵓谷乎？”"
                },
                {
                    "paragraph": "天門鬱嵯峩。",
                    "zhushu": "趙曰：晉石苞傳：“天門，㤗山之稱。”記云：“㤗山，盤道屈曲而上，凡五十餘盤，經小天門、大天門。”又漢官儀曰：“㤗山東上七十里至天門，所以稱嵯峩也。”"
                },
                {
                    "paragraph": "飄颻適東周，",
                    "zhushu": "洙曰：周平王東遷于洛，故謂之東周。"
                },
                {
                    "paragraph": "來往若崩波。南宮吾故人，",
                    "zhushu": "洙曰：南宫，禮部也。○定功曰：按天官書：南宫、朱鳥，權衡、太微，三光之庭，藩臣將相，執法郎位，衆星咸在。漢建尚書百官府，名曰南宫，蓋取象也。蓋南宫猶南省，非止稱禮部而已。○趙曰：南宫，蓋指言賈侍郎也，故此篇末云云。舊注以南宫爲禮部，非也。"
                },
                {
                    "paragraph": "白馬金盤陀。雄筆映千古，",
                    "zhushu": "蘇曰：羲獻筆𦘕雄勁，映絶千古，非羊欣軰比也。○師曰：謂賈公大手筆也。"
                },
                {
                    "paragraph": "見賢心靡他。",
                    "zhushu": "洙曰：詩：之子矢靡他。言見賢之心出於誠一也。"
                },
                {
                    "paragraph": "念子善師事，𡻕寒守舊柯。",
                    "zhushu": "洙曰：𡻕寒然後知松栢之後凋，以其不易柯葉也。○蘇曰：班及歳寒雪苦，松栢不易舊柯，雖艱險萬端，君子不易節行矣。○師曰：欲唐生無變節於賈公。"
                },
                {
                    "paragraph": "爲吾謝賈公，病肺卧江沲。",
                    "zhushu": "鄭曰：徒河切。○師曰：甫有脾疾，不及與賈公㑹集，徒緬想而已。託唐生以謝罪。",
                    "type": 2
                },
                {
                    "paragraph": "送韋諷上閬州録事叅軍",
                    "zhushu": "",
                    "type": 2
                },
                {
                    "paragraph": "國歩猶艱難，",
                    "zhushu": "洙曰：詩：天歩難難。○趙曰：此篇憂國愛民之意切矣。"
                },
                {
                    "paragraph": "兵革未衰息。萬方哀嗷嗷，",
                    "zhushu": "洙曰：民困于役而無許，故哀嗷嗷。○修可曰：鴻鴈詩：哀鳴嗷嗷。"
                },
                {
                    "paragraph": "十載供軍食。",
                    "zhushu": "饒曰：自天寳十四年至寳應間，凡十年。"
                },
                {
                    "paragraph": "庶官務割剥，不暇憂反側。誅求何多門，",
                    "zhushu": "晁曰：謂歛取非一端也。"
                },
                {
                    "paragraph": "賢者貴爲德。",
                    "zhushu": "洙曰：哀，一作“尚”。載，一作“年”。一云“賢俊愧爲力”。"
                },
                {
                    "paragraph": "韋生富春秋，",
                    "zhushu": "洙曰：髙五王傳：皇帝春秋冨。師古曰：言年㓜也，比之於財，方未匱竭，故謂之冨。"
                },
                {
                    "paragraph": "洞徹有清識。操持紀綱地，喜見朱絲直。",
                    "zhushu": "洙曰：鮑昭白頭吟：“直如朱絲繩。”"
                },
                {
                    "paragraph": "當令豪奪吏，",
                    "zhushu": "洙曰：大吏豪奪。○趙曰：管子曰：“凡輕重散歛，以時平凖，故大賈冨家，不得豪奪吾人也。”"
                },
                {
                    "paragraph": "自此無顔色。必若救瘡痍，",
                    "zhushu": "何曰：喻民困傷也。"
                },
                {
                    "paragraph": "先應去蝥賊。",
                    "zhushu": "鄭曰：蟊，莫交切。○洙曰：詩：去其螟𧑞，及其蝥賊。○蘇曰：吴起：“善治田者，先去蟊賊，然後獲實。善治國者，先屏姦佞，然後進賢。”○覺範曰：爾雅釋虫：“食心曰蝥。”○何曰：喻害民之吏。"
                },
                {
                    "paragraph": "揮淚臨大江，髙天意悽惻。行行樹佳政，",
                    "zhushu": "馬曰：樹，立也。"
                },
                {
                    "paragraph": "慰我深相憶。",
                    "zhushu": "洙曰：此詩欲韋抑暴斂也。",
                    "type": 2
                },
                {
                    "paragraph": "送率府程録事還郷",
                    "zhushu": "",
                    "type": 2
                },
                {
                    "paragraph": "鄙夫行衰謝，",
                    "zhushu": "洙曰：鄙，賤也。自稱，故曰鄙夫。"
                },
                {
                    "paragraph": "抱病昏妄集。常時往還人，記一不識十。程侯晚相遇，與語才傑立。",
                    "zhushu": "洙曰：徐稺角立傑出。"
                },
                {
                    "paragraph": "薫然耳目開，頗覺聦明入。千載得鮑叔，末契有所及。",
                    "zhushu": "洙曰：管仲與鮑叔爲友。"
                },
                {
                    "paragraph": "意鍾",
                    "zhushu": "鄭曰：一作中。"
                },
                {
                    "paragraph": "老栢青，義動脩虵蟄。",
                    "zhushu": "洙曰：易：龍蛇之蟄。○師曰：言陳公辭官歸郷，如龍虵之蟄以藏身，故其髙義可以聳動於吾。"
                },
                {
                    "paragraph": "若人可數見，",
                    "zhushu": "洙曰：謝靈運：“平生疑若人，通蔽互相妨。”潘安仁詩：若人○饒曰語：“君子哉若人，尚德哉若人。”"
                },
                {
                    "paragraph": "慰我垂白泣。",
                    "zhushu": "洙曰：謝靈運：“戚戚感物態，星星白髮垂。”○趙曰：杜欽傳：紀陽侯與欽子業書曰：“誠哀老姊垂白。”師古曰：“垂白者，言白髮下垂也。”"
                },
                {
                    "paragraph": "告别無淹晷，百憂復相襲。",
                    "zhushu": "見“登髙翻百憂”注。"
                },
                {
                    "paragraph": "内愧突不黔，",
                    "zhushu": "洙曰：文子曰：“墨子無黔突，孔子無煖席。”揚雄曰：“孔席不煖，墨突不黔。”巨炎反。"
                },
                {
                    "paragraph": "庶羞",
                    "zhushu": "洙曰：一云明似。"
                },
                {
                    "paragraph": "以賙給。素絲挈長魚，碧酒隨玉粒。",
                    "zhushu": "蒼舒曰：右按歷城北有使君林，魏正始中，鄭公慤三伏之際，率賔僚避暑于此。取大蓮葉盛酒，以簮刺葉，令與大柄通，屈莖輪囷如象鼻，傳噏之，名碧筒酒。又戰國䇿：粒米如玉。○修可曰：碧筒酒，以蓮莖得名。此言碧酒，乃酒之色，非碧筒也。酒譜曰：安期先生與神女會於圜丘，酣玄碧之酒。"
                },
                {
                    "paragraph": "途窮見交態，",
                    "zhushu": "洙曰：阮籍詩：“途窮能無慟。”鄭當時：“一貧一富，迺見交態。”○蘇曰：潘遜至漢中，見姪英曰：“今日窮途失適，舉目添愁，其丗態交情可見，楊朱之悲使然也。”"
                },
                {
                    "paragraph": "丗梗悲路澁。",
                    "zhushu": "洙曰：潘正叔詩：“丗故尚未夷，崤丞方險澁。”"
                },
                {
                    "paragraph": "東風吹春冰，泱莽后土濕。",
                    "zhushu": "洙曰：謝玄暉：“晨光復泱漭。”月今：“東風解凍魚上冰。”宋玉九辨：“皇天淫溢而秋霖，后土何時𠔃得乾。”泱漭，澹泞也。○師曰：禄山反，范陽在東，故云“東風吹春冰”。冰有兵革之象。“泱漭后土濕”，言率土之民，皆䧟於塗泥也。"
                },
                {
                    "paragraph": "念君惜羽翮，旣飽更思戢。莫作翻雲鶻，聞呼向禽急。",
                    "zhushu": "",
                    "type": 2
                },
                {
                    "paragraph": "送孔巢父謝病歸遊江東兼呈李白",
                    "zhushu": "洙曰：按唐書：孔巢父，冀州人，字弱翁。早勤文史，少與韓凖、李白、張叔明、陶沔隱於徂萊山，時號竹溪六逸。永王璘赴江淮，聞其賢，以從事辟之。巢父察其必敗，側身潜遁，由是知名。後爲潭州刺史、湖南觀察使，未行，曽德宗幸奉天，遷給事中、御史大夫。興元元年，使李懷光於河中，巢父遇害。",
                    "type": 2
                },
                {
                    "paragraph": "巢父掉頭不肯住，東將入海隨煙霧。",
                    "zhushu": "洙曰：不肯住，謂謝病歸江東也。莊子在宥篇：鴻蒙拊髀爵躍，掉頭曰：“吾弗知也。”○趙曰：掉頭者，於事不可之狀。莊子：鴻濛掉頭曰：“吾不知也。”東將入海，則如擊磬襄入于海，之海入耳。舊注引此“東入于海”，却是水也。"
                },
                {
                    "paragraph": "詩卷長留天地間，",
                    "zhushu": "蘇曰：吴璿投劉楨詩，楨曰：“斈海深淵，非璿敢量。將此卷長留天地間。”後知音者賞之。"
                },
                {
                    "paragraph": "釣竿欲拂珊瑚樹。",
                    "zhushu": "洙曰：一云三株樹。西都雜記：積草也，中有珊瑚樹，髙一丈二尺，一本三柯，上有四百六十二條，是南越王趙他所献，號爲烽火樹。至夜，光景常欲然。丗說：王愷常以一珊瑚，髙二尺許，枝柯扶踈，以示石崇。崇以鐡如意擊碎，乃令取珊瑚樹髙三尺，條幹絶丗者六七示愷。南州志曰：珊瑚出大秦國海中，生海底石上。○趙曰：珊瑚樹生海底石上，見晉書。大秦國事，以其在海底，故以拂言之也。言巢父歸江東之後，遂可入海，有此興也。"
                },
                {
                    "paragraph": "深山大澤龍虵逺，",
                    "zhushu": "洙曰：㐮二十年傳：叔向之母妬叔虎之母美，而不使有子，謂其子曰：“深山大澤，實生龍蛇。彼美，吾懼其生龍虵以禍女。”注：龍虵喻竒怪，言非常之地，多生非常之物。"
                },
                {
                    "paragraph": "春寒野隂風景暮。",
                    "zhushu": "洙曰：一云“花繁草青春日暮”。○趙曰：“顔延年贈王太常詩：“庭昏見野隂。”"
                },
                {
                    "paragraph": "蓬萊織女囬雲車，",
                    "zhushu": "洙曰：“陸士衡：“牽牛西北四，織女東南顧。”○彦輔曰：“蓬萊，三山名。”小雅：“跂彼織女，終日七㐮。”陶隱居真誥：“朱関内真以雲車虚轅相適。”沈約遊仙詩：“雲車委輕霰。”"
                },
                {
                    "paragraph": "指㸃虚無引歸路。",
                    "zhushu": "定功曰：曹子建：“虚無求列仙。”○余曰：按原叔、彦輔師等本，並云“虚無是征路”。○彦輔曰：相如大人賦：“乗虚無而上假。”"
                },
                {
                    "paragraph": "自是君身有仙骨，",
                    "zhushu": "蘇曰：栖嵓老人見孫登曰：“君非丗俗人，身有伸仙玉骨。”○趙曰：以巢父常隱於徂徠，則仙風道骨矣。神仙傳：“有神謂黒翟曰：‘子有仙骨也。’”○彦輔曰：神仙傳：“嚴青居貧，忽有人以一卷素書與青曰：‘汝有仙骨，應得長生。’”"
                },
                {
                    "paragraph": "丗人那得知其故。惜君只欲苦死留，富貴何如草頭露。",
                    "zhushu": "洙曰：一云“我欲苦留君冨貴，何如草頭易晞露”。古詩：“薤上朝露何易晞。”詩：“湛湛露斯，在彼豐草。”○趙曰：“巢父旣謝病而歸，則爲輕冨貴矣，孰能留之惜之者，雖苦死相留，豈知冨貴如草露之易滅哉！”○彦輔曰：李嶠詩曰：“冨貴榮華能幾時。”陸機歎逝賦曰：“草無朝而遺露。”李善曰：“露之在草，無一朝而有餘，喻人之居丗，無一時而能故。”蘇武傳曰：“人生如朝露。”○師曰：巢父與李白友善，李白時在江東，巢父欲尋之，問斈神仙之術，遂以病辭朝廷，游江東，故云“掉頭不肯住”“東將入海隨煙霧”。珊瑚，似琉璃，有五色，青者可入藥爲上，生海底，漁人常以網掛得之。巢父亦善屬文吟詩，有文集行丗，號徂徠集。今游江東，以魚釣爲樂，故“釣竿欲拂珊瑚樹，惟餘詩集留人間”，與天地相爲長乆而已。昔叔向之母曰：“深山大澤，實生龍虵。”彼叔虎之母美，恐生龍虵以禍其族。巢父棄絶房色，頥養精氣，故云“深山大澤龍虵逺”。風景暮，謂晚春時。此叙執别之時。虚無，謂神仙之境，樓臺殿閣皆変化而成。巢父此行，蓬萊仙人与織女各回轉雲車以迎之，必將指㸃於神仙之境。盖以素有仙骨，何患功不成乎？征路，即所往之路也。草頭露，言不乆日出即乾。人生冨貴不能長享，譬如草頭之露。朝廷重惜巢父名節，諸公欲乆留之，柰巢父輕視冨貴如草頭露，是以謝病告歸也。"
                },
                {
                    "paragraph": "蔡侯静者意有餘，清夜置酒臨前除。",
                    "zhushu": "洙曰：陸士衡擬古詩：閑夜命懽友，置酒迎風館。江丈通詩：置酒坐飛閣，逍遥臨華池。曹子建詩：清夜遊西園。除，階除也。○彦輔曰：魏文詩：清夜延賔客。漢書云：“置酒髙㑹。”又江淹詩曰：“置酒坐飛閣。”"
                },
                {
                    "paragraph": "罷琴惆悵月照席，幾𡻕寄我空中書。",
                    "zhushu": "彦輔曰：“空書中”，未詳，或曰：蓋鴈書耳。應瑒詩云：“鴈鳴雲中。”王褒亦曰：“豈若雲中鴈，秋時塞外歸。”梁簡文鴈詩：“相思不得反，且寄別書歸。”虞丗南詩：“爲有傳書意，聮翩入上林。”則杜意殆謂是欤？"
                },
                {
                    "paragraph": "南尋禹穴見李白，",
                    "zhushu": "洙曰：一云“若逢李白騎鯨魚”。太史公自序：“司馬迁年二十，南遊江淮，上㑹稽，探禹穴。”張宴曰：“禹廵狩至㑹稽而崩，因葬焉。上有孔穴，或云禹入此穴。”江淹詩：“幸遊建德郷，觀竒經禹穴。”○修可曰：御覧載括略曰：“會稽山有一石委曲，黄帝所藏書於此，禹得之。”又吴越春秋：“禹藏之，所謂之禹穴也。”○趙曰：禹穴在㑹稽山上。史記曰：“太史公登㑹稽，探禹穴。”白時在㑹稽矣，乃巢父欲入海之路也。又注云：“若逢李白騎鯨魚”，蓋賀知章以白爲謫仙人，其與巢父皆有斈仙之質，則可以騎鯨矣。揚雄羽獵賦：“乗鉅鱗，騎鯨魚。”注：“鯨，大魚也。”○彦輔曰：時白遊㑹稽，故其詩：“㑹稽無賀老，却掉酒船回。”"
                },
                {
                    "paragraph": "道甫問信今何如？",
                    "zhushu": "洙曰：一云：“深山大澤龍虵逺，華繁草青風景暮。仙人玉女囬雲車，指㸃虚無引歸路。”若逢李白騎鯨魚，道甫問信今何如。揚雄羽獵賦：乗鉅鱗，騎鯨魚。一本作“云”。巢父掉頭不肯住，東將入海隨煙霧。書卷長携天地間，釣竿欲拂珊瑚樹。我擬把袂苦留君，冨貴何如草頭露。深山大澤龍虵逺，花繁草青風景暮。仙人玉女回雲車，指㸃虚無引歸路。若逢李白騎鯨魚，道甫問信今何如。○師曰：静，乃蔡侯名。意有餘，謂懃意有餘也。除，庭除也。空中書，謂鴈傳書。琴中有別鶴操。蔡侯罷琴惆悵，盖惜别也。因謂巢父：此别幾年，得有書相逹。禹葬于會稽，上有孔穴，因名禹穴。今巢父遊江東，尋見李白，煩道甫問其安否。此致意之辭。禹治水至此，㑹計其人功多寡之数，因號其山曰㑹稽。或云：穴即壙穴，禹所葬之墓穴在此山，故云禹穴。說者謂上有孔穴，禹入此穴而化，其說謬矣。",
                    "type": 2
                },
                {
                    "paragraph": "贈李十五丈别",
                    "zhushu": "",
                    "type": 2
                },
                {
                    "paragraph": "峽人鳥獸居，其室附層巔。",
                    "zhushu": "洙曰：魏都賦：嵓崗淵潭，帳蠻隔夷，瓊危之覈也。蠻陬夷落，度導而通者，鳥獸之氓也。"
                },
                {
                    "paragraph": "下臨不測江，中有萬里船。多病紛𠋣薄，",
                    "zhushu": "趙曰：謝霊運：拙疾相𠋣薄。"
                },
                {
                    "paragraph": "少留改𡻕年。絶域誰慰懷，開顔喜名賢。孤陋忝末親，等級敢比肩。人生意頗",
                    "zhushu": "洙曰：一作“氣”。"
                },
                {
                    "paragraph": "合，相與襟袂連。一日兩遣僕，三日一共筵。揚論展寸心，壯筆過飛泉。",
                    "zhushu": "修可曰：曹子建作王仲宣詩曰：“發言可詠，下筆成篇。文若春華，思若湧泉。”又，李廣利拔刃刺山，飛泉湧出。“壯筆過飛泉”，言其快利也。"
                },
                {
                    "paragraph": "玄成美價存，",
                    "zhushu": "洙曰：韋賢四子，少子𤣥成復以明經歷位至丞相。故鄒魯諺曰：“遺子黄金滿籝，不如教子一經。”"
                },
                {
                    "paragraph": "子山舊業傳。",
                    "zhushu": "洙曰：東信，字子山。父肩吾，爲梁太子中庶子，掌書記。徐陵及信並爲抄撰斈士。信父子在東宫，岀入禁闥，文並綺麗，丗號徐庾躰。"
                },
                {
                    "paragraph": "不聞八尺軀，常受衆目憐。且爲苦辛行，蓋被生事牽。北廻白帝棹，南入黔陽天。",
                    "zhushu": "鄭曰：黔陽，屬武陽郡，今辰州三亭縣，而黔陽故城即漢故事縣。"
                },
                {
                    "paragraph": "汧公制方隅，",
                    "zhushu": "鄭曰：汧，輕煙切。○洙曰：汧，李之所封。○定功曰：汧公，李勉也。按舊史：上元𥘉，爲梁之刺史、山南道防禦使。李十五丈在峽中，往謁之，故公作詩以别之，以李之所封也。"
                },
                {
                    "paragraph": "逈出諸侯先。封内如太古，時危獨蕭然。淸髙金莖露，",
                    "zhushu": "洙曰：一作金掌露。"
                },
                {
                    "paragraph": "正直朱絲絃。",
                    "zhushu": "洙曰：西都賦：抗仙掌以承露，擢𩀱立之金莖。軼埃𨍰之混濁，鮮顥氣　之清英。鮑明逺詩：清如玉壷冰，直如朱絲䋲。黨錮傳：“直如絃，死道邊。”"
                },
                {
                    "paragraph": "昔在堯四岳，今之黄頴川。",
                    "zhushu": "洙曰：四岳，分掌四岳之諸侯。黃霸爲頴川太守，有治狀。此皆美李汧公也。"
                },
                {
                    "paragraph": "于邁恨不同，所思無由宣。",
                    "zhushu": "洙曰：所行不同，故所思難宣也。"
                },
                {
                    "paragraph": "山深水増波，解榻秋露懸。客遊雖云乆，亦思月再圎。",
                    "zhushu": "師曰：李丈待甫正當秋月，甫以客遊旣乆爲辝，主人更要月再圓，言挽留之誠意也。"
                },
                {
                    "paragraph": "晨集風渚亭，",
                    "zhushu": "師白謂李丈餞别也。"
                },
                {
                    "paragraph": "醉操雲嶠篇。",
                    "zhushu": "鄭曰：“操，七到反。”○蘇曰：“徐陵醉中作白雲出渚嶠篇，明日酒醒讀之，自驚，以爲神助。陳統見而心降。”○師曰：“此句謂送之以詩也。”"
                },
                {
                    "paragraph": "丈夫貴知己，",
                    "zhushu": "趙曰：史記：“士伸於知己，而屈於不知。”"
                },
                {
                    "paragraph": "歡罷念歸旋。",
                    "zhushu": "師曰：“謂酒罷將歸，念念不忘，盖惜別之意也。”",
                    "type": 2
                },
                {
                    "paragraph": "贈别賀蘭銛",
                    "zhushu": "鄭曰：“思廉切。”",
                    "type": 2
                },
                {
                    "paragraph": "黃雀飽野粟，羣飛動荆榛。",
                    "zhushu": "趙曰：“此比時人之蹇淺也。”"
                },
                {
                    "paragraph": "今吾抱何恨？寂寞向時人。",
                    "zhushu": "趙曰：“此傷賀蘭而問之。”"
                },
                {
                    "paragraph": "老𩦸倦驤首，",
                    "zhushu": "洙曰：“騏𩦸逢伯樂之知，驤首長鳴。”○趙曰：暗使戰囯䇿汗明見春申君曰：“夫𩦸之齒至矣，服塩車而上太行，漉汗灑地，白汗交流，而不能上。伯樂遭之，下車攀而哭之，解紵衣以幕之。𩦸於是俛而噴，仰而鳴，聲造於天，仰見伯樂之知已也。”今云“倦”，則以無伯樂而倦也。"
                },
                {
                    "paragraph": "蒼鷹愁易馴。",
                    "zhushu": "趙曰：“權翼、慕容垂，由鷹飢則附人，飽則髙飛。今云‘愁’，則以苟於食養而愁。”"
                },
                {
                    "paragraph": "髙賢丗未識，固合嬰飢貧。國歩𥘉返正，",
                    "zhushu": "洙曰：“時𥘉復京師。”"
                },
                {
                    "paragraph": "乾坤尚風塵。",
                    "zhushu": "洙曰：“史思明猶鴟張河朔。”"
                },
                {
                    "paragraph": "悲歌𩯭髮白，逺赴湘吴春。我戀岷下芋，君思千里蓴。生離與死别，自古鼻酸辛。",
                    "zhushu": "洙曰：“岷山之下沃懋，下有踆鴟，至死不飢。”師古曰：“踆鴟，羊也。千里蓴羹，未下塩䜴。”楚詞：“悲於生别離。”髙唐賦：“孤子寡婦，寒心酸鼻。”○師曰：黃雀，物之微者，一饱之外，則無所求。蒼鷹飢則隨人，飽則揚去。馴，狎也。甫自喻如“老𩦸倦舉首”以求人知。賀蘭如飢鷹，側翅隨人，故云“易馴”。自古賢士，君不見知，未免嬰累乎飢貧，何獨賀蘭乎。“國歩𥘉反正”，謂肅宗收復京師。“乾坤尚風塵”，謂史思明尚吞噬相衛。“悲歌𩯭髮白”，爲國家憂也。“逺赴湘吴春”，謂甫移居䕫州，旣而下峽適荆吴。岷山，蜀中之山，地産芋魁，可以充糧，凶年不能飢。甫旣去蜀，故戀岷山之芋。吴地出蓴菜、鱸魚。昔張翰，吴人也，在洛守官，忽思蓴菜，遂去官而歸。賀蘭在蜀，故思吴中之蓴。舉其物則思其人，相思故也。",
                    "type": 2
                },
                {
                    "paragraph": "别董頲",
                    "zhushu": "鄭曰：他預切。",
                    "type": 2
                },
                {
                    "paragraph": "窮冬急風水，逆浪開㠶難。士子甘㫖闕，不知道里寒。",
                    "zhushu": "洙曰：急於養父母，故不知道里寒。"
                },
                {
                    "paragraph": "有求彼樂土，",
                    "zhushu": "洙曰：詩：適彼樂土。"
                },
                {
                    "paragraph": "南適小長安。",
                    "zhushu": "趙曰：光武紀注曰：小長安，故城在今鄧州。公今詩言“逆浪開㠶”，若在潭州言之，逆浪則往衡州而南矣。"
                },
                {
                    "paragraph": "别我舟檝去，覺君衣裳單。素聞趙公節，兼盡賔主歡。已結門廬望，無令霜雪殘。",
                    "zhushu": "趙曰：趙公必知鄧州也。董以甘旨之闕，離母而往鄧，故用母主事。齊王孫賈之母。謂賈曰：“汝朝出而晚來，則吾𠋣門而望。”無令霜雪殘，則囑其早歸也。"
                },
                {
                    "paragraph": "老夫䌫亦解，",
                    "zhushu": "鄭曰：䌫，盧瞰切。○蘇曰：山濤帖曰：“子幾日掛席東下，老夫得風亦解䌫矣。乍别冝㥀重。”"
                },
                {
                    "paragraph": "脫粟朝未餐。",
                    "zhushu": "洙曰：脫粟，言脫其榖而已，未至於精細也。○夢符曰：右按前漢公孫洪傳：“洪食一肉脫粟飯。”顔師古曰：“才脫粟而已，不精鑿也。”"
                },
                {
                    "paragraph": "飄蕩兵甲際，幾時懷抱寛。",
                    "zhushu": "蘇曰：王逸少曰：“懷祖不來，寒食俯至，天氣晴明，不見容貌，使吾幾時寛此懷抱。”○蘇曰：閤下有此帖。"
                },
                {
                    "paragraph": "漢陽頗寧静，",
                    "zhushu": "洙曰：漢陽，軍也，在岳陽。○鄭曰：漢水之陽也。"
                },
                {
                    "paragraph": "峴首試考槃。",
                    "zhushu": "鄭曰：峴，胡典切，山名，在㐮陽縣東十里。○洙曰：詩：“考槃在澗。”峴首山也。○趙曰：峴首在㐮州，與鄧州相近。公因董君之往鄧，故語及之。"
                },
                {
                    "paragraph": "當念著白帽，采薇青雲端。",
                    "zhushu": "洙曰：管寧不應州郡之辟，常着白帽。○趙曰：公甞使云：“白㡌應須似管寧。”考之本傳云：“常着皂帽。”而杜佑通典作“白帽”，豈今國志誤耶？采薇，則四皓之事也。○師曰：孝子薦其甘㫖。董以甘㫖有闕，急於奉親，故不知道里之寒。小長安，乃成都也。明皇幸蜀後改爲西京，故云小長安。或曰：胤陽縣有小長安故城，在今鄧州南陽郡西。趙公守此，故董適此以謁之。已結門廬望，言親老𠋣門望之也。漢陽軍在岳陽，甫以此地寕静，欲寄居之，故云試考槃。考槃，成其樂也。峴首，山名。昔管寕不應辟命，甞著白帽，甫欲効之。"
                }
            ]
        },
        {
            "name": "送别下",
            "paragraphs": [
                {
                    "paragraph": "送别下　",
                    "zhushu": "",
                    "type": 1
                },
                {
                    "paragraph": "律詩八十首",
                    "zhushu": "",
                    "type": 2
                },
                {
                    "paragraph": "奉送郭中丞兼太僕𡖖充隴右節度使三十韻",
                    "zhushu": "鮑曰：郭英乂也。至德三載，加隴右節度使。傳與詩合。",
                    "type": 2
                },
                {
                    "paragraph": "詔發西山將，",
                    "zhushu": "洙曰：辛慶忌賛曰：秦漢已來，山東出相，山西出將。"
                },
                {
                    "paragraph": "秋屯隴右兵。",
                    "zhushu": "洙曰：屯，一作營。唐書郭英乂傳：英乂，知運之季子。至德𥘉，肅宗興師朔野，英乂以將門子特見任用，遷隴右節度使。○趙曰：英乂先爲秦州都督，乃加隴右節度使，故公詩云：即非山西之出將事。○鄭曰：屯，越渾反，聚也。"
                },
                {
                    "paragraph": "凄凉餘部曲，",
                    "zhushu": "趙曰：秦州部曲也。"
                },
                {
                    "paragraph": "燀赫舊家聲。",
                    "zhushu": "洙曰：燀，一作烜，齒善切。謂知運先朝亦爲隴右節度使也。宋鮑昭東武吟：將軍旣即丗，部曲亦空存。漢光武紀註：大將軍營有五部，部有三校尉，部下有曲，曲有軍候一人。李廣行無部曲。行軍司馬子長報任少𡖖書曰：李陵旣生降，頽其家聲。"
                },
                {
                    "paragraph": "鵰鶚乗時去，",
                    "zhushu": "洙曰：見“鵰鶚在秋天”註。○師曰：言得時則駕也。"
                },
                {
                    "paragraph": "驊騮顧主鳴。",
                    "zhushu": "趙曰：鵰鶚、驊騮，所以美英乂也。○師曰：言戀王室也。忠臣之志，不忘於君。"
                },
                {
                    "paragraph": "艱難須上策，容易即前程。",
                    "zhushu": "鄭曰：易，以䜴切。○洙曰：策，策略也。容易，猶無難也。言其功名策略，足以自取，冨貴無難。"
                },
                {
                    "paragraph": "斜日當軒蓋，髙",
                    "zhushu": "洙曰：一作歸。"
                },
                {
                    "paragraph": "風卷斾旌。",
                    "zhushu": "修可曰：蓋用夏侯湛禊賦“㣲雲承軒，清風捲斾”也。○師曰：髙風，八月也。"
                },
                {
                    "paragraph": "松悲天水冷，",
                    "zhushu": "洙曰：天水郡，漢武元鼎三年置。秦州地記云：“郡前湖水，冬夏無増，因以名焉。”"
                },
                {
                    "paragraph": "沙亂雪山淸。",
                    "zhushu": "洙曰：後漢明帝紀：祁連，山名也，即天山也。一名雪小，今名折羅漢山，在伊州北。○沈曰：其山至髙，冬夏有雪，故亦曰雪山。"
                },
                {
                    "paragraph": "和虜猶懷恵，",
                    "zhushu": "洙曰：和，知好也。惠，恩惠也。"
                },
                {
                    "paragraph": "防邊不敢驚。",
                    "zhushu": "趙曰：指言吐蕃也。至德二載，使使來請賦，且修好，後又請和。"
                },
                {
                    "paragraph": "古來於異域，鎮靜示專征。",
                    "zhushu": "洙曰：專征，請受斧龯之賜，得專征討。○趙曰：言待之以靜，不時撓之，示之以有，必征其侵叛之理也。"
                },
                {
                    "paragraph": "燕葪奔封豕，",
                    "zhushu": "洙曰：葪縣，燕之所都。前志云：秦舉兵㓕燕葪。左傳：昭王在隨，申句胥如秦乞師，曰：“呉爲封豕長蛇，以荐食上國。”言呉貪害如虵豕。封，大也。豕之性善突，故取喻禄山。"
                },
                {
                    "paragraph": "周秦觸駭鯨。",
                    "zhushu": "洙曰：按新史：禄山之亂，英乂授蔡州都督、隴右棌訪使。賊將髙嵩擁兵入汧隴，英乂僞勞之，旣而伏兵發，盡虜其衆。駭鯨，言若鯨魚之駭難禦也。陳琳撽云：“若駭鯨觸細網。”言易決也。○趙曰：天寳十四載，禄山反幽州，䧟河北。十二月，䧟東京，明年，䧟京師。此所謂奔突幽葪，而觸冐周秦也。"
                },
                {
                    "paragraph": "中原何慘黷，餘孽尚縱横。",
                    "zhushu": "洙曰：文選：“上慘下黷。”注：慘，不登貌也。哀江南賦：“茫茫慘黷。”殘孽，餘㓂也。餘作遺。○趙曰：禄山旣弑，慶緒爲㓂，此所謂“尚縱横”也。"
                },
                {
                    "paragraph": "箭入昭陽殿，",
                    "zhushu": "洙曰：箭，檄書箭也。○趙曰：言禍亂及於宫中也。"
                },
                {
                    "paragraph": "笳吟細柳營。",
                    "zhushu": "洙曰：笳者，胡人捲蘆葉吹之以作樂也，故曰胡笳。張愽望入西域，傳其法於西京。李延年更造新聲二十八解，以爲武樂，有出塞、入塞、柳楊等十曲。細柳營，周亞夫軍營也。○趙曰：細柳，周亞夫之營。任長安笳哈細柳，言胡人之笳，乃在漢營也。"
                },
                {
                    "paragraph": "内人紅䄂泣，王子白衣行。",
                    "zhushu": "趙曰：言是王子以避亂之故，隱迹爲白衣而行也。非是天子行幸。"
                },
                {
                    "paragraph": "宸極妖星動，",
                    "zhushu": "洙曰：虞翻别傳：日仰瞻宸極。劉越石表：宸極失御。○趙曰：妖星凡二十一見晉天之志。"
                },
                {
                    "paragraph": "園陵殺氣平。",
                    "zhushu": "洙曰：陵，一作林。○趙曰：言殺氣與園陵平也。"
                },
                {
                    "paragraph": "空餘金椀出，",
                    "zhushu": "洙曰：椀，一作盌。光武紀：赤眉焚西京宫室，發掘園陵。注：園，謂山墳。金枕出，見“早時金椀出人間”註。○趙曰：漢武事：“有持金椀賣於市。”"
                },
                {
                    "paragraph": "無復繐帷輕。",
                    "zhushu": "時曰：繐，須𨦣切。○洙曰：魏武帝遺令云：“吾婕妤數人，著於銅雀臺，堂上施六尺床，張繐帷。”謝玄暉詩：繐惟飄井幹。此言賊凌暴園陵也。"
                },
                {
                    "paragraph": "毀廟天飛雨，焚宫火徹明。",
                    "zhushu": "洙曰：項羽入咸陽，殺秦降王子嬰，燒其宫室，火二月不㓕。○蘇曰：周盤龍焚紫翠宫，綺羅經火，徹明不滅。"
                },
                {
                    "paragraph": "罘罳朝共落，",
                    "zhushu": "鄭曰：罘，旁尤切。罳，新兹切。朝，陟遥切，旦也。"
                },
                {
                    "paragraph": "棆桷夜同傾。",
                    "zhushu": "洙曰：言賊焚毀宗廟及宫室。漢書註：師古曰：“罘罳，謂連闕曲閤也，以覆重列垣墉之處，其形罘罳。一曰屏也。”東觀：元壽二年，盜賊並起，潘燒茂陵都邑。火見未央宫。○蒼舒曰：右按詩：“方斵是䖍。”註：“椹謂之䖍。”升景山棆林木，取松栢易直者，斵而遷之，正於椹上，以爲桷也。"
                },
                {
                    "paragraph": "三月師逾整，群胡勢就烹。瘡痍親接戰，勇决冠垂成。",
                    "zhushu": "鄭曰：冠，古玩切。○洙曰：此言英乂躬冒矢石，功冠垂成。垂成，猶欲成也。○趙曰：此㣲言英乂之敗，而激其再立功也。是年二月，李光弼敗安慶緒于太原，而是時英乂戰于武功，敗績，故有瘡痍之譬，且言其功垂成也。"
                },
                {
                    "paragraph": "妙譽期元宰，",
                    "zhushu": "趙曰：美其可爲相。"
                },
                {
                    "paragraph": "殊恩且列𡖖。",
                    "zhushu": "趙曰：言其兼太僕𡖖也。"
                },
                {
                    "paragraph": "幾時回節龯，戮力掃攙搶。",
                    "zhushu": "鄭曰：上初街，下楚耕切。○洙曰：成十三年傳：“戮力同心。”釋文云：“攙搶，妖星也。”前漢天文志：“石氏見攙雲如生，甘氏：“不出三月，乃生天搶。”石氏見搶雲如馬，甘氏：“不出三月，乃生天攙。”謝宣逺子房詩：“鴻門銷薄蝕，垓下隕攙搶。”○蘇曰：言與諸公戮力掃攙搶。社稷一日重，正我輩光前冠後。"
                },
                {
                    "paragraph": "圭竇三千士，",
                    "zhushu": "洙曰：儒行：“儒有篳門圭竇。”註：“門旁窬穿牆爲竇，如圭。”僖二十四年：“秦伯送衞於晉三千人，實紀綱之僕。”○修可曰：左傳襄十年：“王叔之宰曰：“篳門圭竇之人，而皆陵其上。”杜預註云：“篳門，柴門。圭竇，小戸，穿壁爲戸，上𨦣下方，狀如圭焉。”禮記儒行之語義同。"
                },
                {
                    "paragraph": "雲梯七十城。",
                    "zhushu": "洙曰：雲梯，攻城具，髙長上與雲齊，可依雲而立，所以攻敵之城中。宋王令公輸作雲梯以攻宋。墨子設守宋之備，九攻而墨子九却之。○趙曰：公輸狂，作雲梯以攻宋。公詩有云：“蒼芒城七十，流落劒三千。”"
                },
                {
                    "paragraph": "恥非齊說客，",
                    "zhushu": "鄭曰：說，輸芮切。○洙曰：酈生甞爲說客，馳使諸侯。漢王使說齊王田廣，廣罷歷下兵守，與漢通和，與生日縱酒。淮隂侯乃夜謀度兵襲齊，齊以酈生賣己，遂烹之。"
                },
                {
                    "paragraph": "甘似魯諸生。",
                    "zhushu": "洙曰：漢叔孫通傳：臣願徴魯諸生，與臣弟子共起朝儀。○趙曰：公自言也。盖以謂圭竇之貧士，尚有三千，而下七十城，亦有爲雲梯之具者，如我曽無說客之談，時爲諸生之事而已。盖自責其無𥙷於戰也。齊說客，謂酈食其，下齊七十城。魯諸生，出叔孫通傳，通所願徴者也。"
                },
                {
                    "paragraph": "通籍㣲班忝，",
                    "zhushu": "洙曰：此公自言得通朝籍也。㣲班，言位下也。前漢元帝紀：令從官給事宫司馬中者，得爲大父母、父母、兄弟通籍。籍者爲三尺竹牒，記其年紀、名字、物色，縣之宫門，案省相應，乃得入也。謝玄暉詩：旣通金閨籍。"
                },
                {
                    "paragraph": "周行獨坐榮。",
                    "zhushu": "鄭曰：行，胡岡切。○洙曰：詩：寘彼周行。箋云：周之列位也。後漢：宣秉拜御史中丞，光武特詔御史中丞與司𨽻校尉、尚書令會同，並專席而坐，故京師號曰“三獨坐”。時英乂爲中丞。"
                },
                {
                    "paragraph": "隨肩趨漏刻，",
                    "zhushu": "蘇曰：漢宣帝置行刻漏，賜十郡列𡖖。"
                },
                {
                    "paragraph": "短髮寄簮纓。",
                    "zhushu": "洙曰：寄，一作愧。"
                },
                {
                    "paragraph": "徑欲依劉表，",
                    "zhushu": "洙曰：魏志王粲傳：粲以西京擾亂，皆不就辟，乃之荆州依劉表。"
                },
                {
                    "paragraph": "還疑厭禰衡。",
                    "zhushu": "洙曰：還疑，一云能無。後漢文苑傳：禰衡，字正平。孔融愛衡材，數稱述於曹操。操欲見之，而衡素相輕疾，不肯往。操懷忿，而以其材名，不欲殺之，送與劉表。表及荆士大夫先服其才名，甚賔禮之，後復侮慢表，表恥不能容，以江夏太守黃祖性急躁，故送衡與之，卒爲祖所殺。"
                },
                {
                    "paragraph": "漸衰那此别，忍淚獨含情。",
                    "zhushu": "蘇曰：劉機含情忍淚，夜起薊門。"
                },
                {
                    "paragraph": "廢邑狐狸語，",
                    "zhushu": "洙曰：襄十四年傳：“南鄙之田，狐狸所居，豺狼所噑。”"
                },
                {
                    "paragraph": "空村虎豹爭。",
                    "zhushu": "洙曰：空村，言無居人。虎豹爭，盗賊縱横故也。"
                },
                {
                    "paragraph": "人頻墜塗炭，",
                    "zhushu": "洙曰：仲虺之詰：“有夏昏德，民墜塗炭。”言民之危險，若蹈𭰖　墜火。"
                },
                {
                    "paragraph": "公豈忘精誠。",
                    "zhushu": "鄭曰：忘，無放切。"
                },
                {
                    "paragraph": "元帥調新律，前軍厭舊京。",
                    "zhushu": "鮑曰：謂廣平王將復京師也。"
                },
                {
                    "paragraph": "安邊仍扈從，",
                    "zhushu": "鄭曰：才用切。"
                },
                {
                    "paragraph": "莫作後功名。",
                    "zhushu": "洙曰：莫作，一云無使。時伐宗爲元帥，期於收復，公勉郭令立功名，無後衆人也。○趙曰：時代宗以廣平王𥘉爲元帥，張子儀副之。新律，是師律之律。舊京，指言長安。更云“仍扈從”，則望長安收復而車駕復還也。○師曰：前軍壓舊京，言前軍已收京而鎮壓之，尚頼諸將安邊扈駕。此勉郭公之辭。",
                    "type": 2
                },
                {
                    "paragraph": "奉送嚴公入朝十韻",
                    "zhushu": "",
                    "type": 2
                },
                {
                    "paragraph": "鼎湖瞻望逺，",
                    "zhushu": "洙曰：見“先帝弓劒逺”註。○趙曰：前漢郊祀志：黃帝采首山銅，鑄鼎於荆山下。鼎旣成，龍有垂胡𩓿下迎。後由因名其處曰鼎湖。"
                },
                {
                    "paragraph": "象闕憲章新。",
                    "zhushu": "洙曰：陸佐公石闕銘以爲象闕之制，其來已遠。春秋設舊章之教，經禮垂布憲之文。"
                },
                {
                    "paragraph": "四海猶多難，中原憶舊臣。與時安反側，自昔有經綸。感激張天歩，",
                    "zhushu": "洙曰：劉越石詩：鄧生何感激，千里來相求。"
                },
                {
                    "paragraph": "從容靜塞塵。南圖回羽翮，",
                    "zhushu": "洙曰：莊子：大鵬九萬里而圖南。○趙曰：言嚴公入朝，如鵬之圖南也。"
                },
                {
                    "paragraph": "北極捧星辰。漏鼔還思晝，宫鸎罷囀春。空留玉帳術，",
                    "zhushu": "趙曰：唐藝文志有玉帳經一卷，盖兵書也。"
                },
                {
                    "paragraph": "愁殺錦城人。",
                    "zhushu": "趙曰：人思戀之也。"
                },
                {
                    "paragraph": "閣道通丹地，",
                    "zhushu": "洙曰：禁中謂之彤庭，言丹地也。張正見艶歌：執戟趨丹地，豐貂入建章。"
                },
                {
                    "paragraph": "江潭隱白蘋。",
                    "zhushu": "洙曰：柳渾詩：汀洲採白蘋。○趙曰：公自言也。草堂近百花潭，故曰江潭。爾雅曰：萍之大者曰蘋也。"
                },
                {
                    "paragraph": "此生那老蜀，不死㑹歸秦。公若登台輔，臨危莫愛身。",
                    "zhushu": "洙曰：言當殺身以成仁。○趙曰：所謂贈人以言也。",
                    "type": 2
                },
                {
                    "paragraph": "奉濟驛重送嚴公四韻",
                    "zhushu": "",
                    "type": 2
                },
                {
                    "paragraph": "逺送從此别，靑山空復情。幾時盃重把，昨夜月同行。列郡謳謌惜，三朝出入榮。",
                    "zhushu": "洙曰：三朝，武仕、明皇、肅伐也。"
                },
                {
                    "paragraph": "江村獨歸處，",
                    "zhushu": "洙曰：一作“去”。"
                },
                {
                    "paragraph": "寂寞養殘生。",
                    "zhushu": "",
                    "type": 2
                },
                {
                    "paragraph": "奉送韋中丞之晉赴湖南",
                    "zhushu": "",
                    "type": 2
                },
                {
                    "paragraph": "寵渥徴黃漸，",
                    "zhushu": "洙曰：前漢循吏傳：黃霸爲頴川太守，戸口歳増，治爲天下第一，徴守京兆尹。"
                },
                {
                    "paragraph": "權冝借㓂頻。",
                    "zhushu": "洙曰：見“河内猶冝借㓂侚”註。"
                },
                {
                    "paragraph": "湖南安背水，",
                    "zhushu": "洙曰：韓信破趙，反背水陣。"
                },
                {
                    "paragraph": "峽内憶行春。",
                    "zhushu": "洙曰：後漢鄭弘傳：太守行春。任彦升詩：涿令行春返，冠盖溢川坻。謝夷吾傳：行春乗柴事。○趙曰：言公離此，而公有所懷恨也。"
                },
                {
                    "paragraph": "王室仍多故，蒼生𠋣大臣。",
                    "zhushu": "蘇曰：晁錯云：“天下蒼生，全𠋣大臣安養。”鼎鼐調羹手，不可容易錯動。"
                },
                {
                    "paragraph": "還將徐孺榻，處處待髙人。",
                    "zhushu": "洙曰：陳蕃爲徐稚下榻。",
                    "type": 2
                },
                {
                    "paragraph": "留别賈嚴二閣老兩院𥙷闕",
                    "zhushu": "洙曰：得聞字。嚴武、賈至。按新書：公家寓鄜，彌年囏窶，詔許公自往視。",
                    "type": 2
                },
                {
                    "paragraph": "田園須暫往，",
                    "zhushu": "魯曰：陶淵明歸去來：田園將蕪胡不歸？○師曰：甫家在鄜，詔許公視之，故云須暫往。"
                },
                {
                    "paragraph": "戎馬惜離群。",
                    "zhushu": "洙曰：老子：戎馬生於郊。礼記：一羣索居。○師曰：惜離羣，言惜别也。"
                },
                {
                    "paragraph": "去逺留詩别，愁多任酒醺。一秋常苦雨，今日始無雲。",
                    "zhushu": "沈曰：言雨歇也。"
                },
                {
                    "paragraph": "山路晴吹角，那堪處處聞。",
                    "zhushu": "洙曰：處處聞，言所在有兵。",
                    "type": 2
                },
                {
                    "paragraph": "送賈閣老出汝州",
                    "zhushu": "鮑曰：按紀：二年，九節度師潰汝州，刺史賈至奔干襄、鄧，而傳不書，隱之也。紀與詩合。",
                    "type": 2
                },
                {
                    "paragraph": "西掖梧桐樹，空留一院隂。",
                    "zhushu": "洙曰：喻賈之德，猶足庇覆一院也。○趙曰：賈至歷中書舎人，而中書省在月華門西，故曰西掖。"
                },
                {
                    "paragraph": "艱難歸故里，去住損春心。",
                    "zhushu": "師曰：言奔走之勞，而减少年之心也。"
                },
                {
                    "paragraph": "宫殿靑門隔，",
                    "zhushu": "洙曰：靑門，長安東城門也。邵平：種𤓰靑門外。隔靑門，謂賈出汝州。"
                },
                {
                    "paragraph": "雲山紫邏深。",
                    "zhushu": "洙曰：邏，塞也。取廵羅之義。○趙曰：王立之云：九域圖：汝州有紫邏山，故云。○鄭曰：邏，郎佐切。寰宇記：汝州廢臨汝縣紫邏川，以邑城南臨汝水，兼以名爲邑。"
                },
                {
                    "paragraph": "人生五馬貴，",
                    "zhushu": "洙曰：見“五馬有光輝”註。○趙曰：漢官儀：太守五馬。盖天子六馬，而諸侯五馬也。"
                },
                {
                    "paragraph": "莫受二毛侵。",
                    "zhushu": "彦輔曰：潘岳秋興賦：予生三十有二，始見二毛班白也。○師曰：昔王羲之出守永嘉，夜别五馬，後人皆援爲太守故事。人生五馬之貴，亦在少年衰老，不足貴也。",
                    "type": 2
                },
                {
                    "paragraph": "暮春江陵送馬大𡖖公恩命追赴闕下",
                    "zhushu": "",
                    "type": 2
                },
                {
                    "paragraph": "自古求忠孝，名家信有之。",
                    "zhushu": "洙曰：後漢：韋彪議曰：“求忠臣必於孝子之門。”註：孝經緯之文也。晉卞壼拒蘇峻，力疾戰死。三子見父没，相隨赴賊，同時見害。徴士翟湯聞之，歎曰：“臣死於君，子死於父，忠孝之道，萃於一門。”"
                },
                {
                    "paragraph": "吾賢冨才術，此道未磷緇。",
                    "zhushu": "洙曰：論語：“磨而不磷，𣵀而不緇。”"
                },
                {
                    "paragraph": "玉府標孤映，",
                    "zhushu": "洙曰：北山移文：“髙霞孤映。”"
                },
                {
                    "paragraph": "霜蹄去不疑。",
                    "zhushu": "趙曰：使莊子馬蹄可以踐霜雪。"
                },
                {
                    "paragraph": "激揚音韻徹，",
                    "zhushu": "洙曰：文選：“神氣激揚。”又：“音声悽以儌揚也。”"
                },
                {
                    "paragraph": "籍甚衆多推。",
                    "zhushu": "洙曰：陸賈游漢庭，名声藉甚。註：言狼籍甚。梁彦升云：“客游梁朝，則声華籍甚。”"
                },
                {
                    "paragraph": "潘陸應同調，",
                    "zhushu": "洙曰：謝霊運詩：“誰謂古今殊，異代可同調。”晉陽秋曰：潘、陸之徒，有文質而宗師不異。○趙曰：潘則潘岳，陸則陸機。"
                },
                {
                    "paragraph": "孫呉亦異時。",
                    "zhushu": "洙曰：孫武、呉起。○趙曰：言時異時而已，又相同也。"
                },
                {
                    "paragraph": "北宸徴事業，南紀赴恩私。",
                    "zhushu": "洙曰：詩：“滔滔江漢，南國之紀。”"
                },
                {
                    "paragraph": "𡖖月昇金掌，",
                    "zhushu": "洙曰：洪範：“𡖖士惟月。”註：𡖖士各有所掌，如月之有别。上官儀詩：“班籍始燕歸，金掌露𥘉晞。”○趙曰：𡖖月，指馬大𡖖也。昇金掌，譬近於𩔰要。金掌者，金錮仙人捧露盤之掌也。"
                },
                {
                    "paragraph": "王春度玉墀。",
                    "zhushu": "洙曰：春秋之文王次春。○趙曰：言馬大𡖖，春時在天子之玉墀也。"
                },
                {
                    "paragraph": "薫風行應律，",
                    "zhushu": "洙曰：詩：“南風之薰兮。”禮：八風從律。”"
                },
                {
                    "paragraph": "湛露即歌詩。",
                    "zhushu": "趙曰：湛露，天子燕諸侯之詩。言方夏𥘉，即有殊恩之命矣。"
                },
                {
                    "paragraph": "天意髙難問，人情老易悲。樽前江漢闊，後會且深期。",
                    "zhushu": "",
                    "type": 2
                },
                {
                    "paragraph": "季夏送郷弟韶陪黃門從叔朝謁",
                    "zhushu": "鄭曰：從，才用切。",
                    "type": 2
                },
                {
                    "paragraph": "令弟尚爲蒼水使，",
                    "zhushu": "趙曰：呉越春秋：禹登衡岳，血白馬以𥙊。夢見赤綉衣男子，稱玄夷蒼水使者，曰：“聞帝使文命于斯，故求候之。”"
                },
                {
                    "paragraph": "名家莫出杜陵人。",
                    "zhushu": "洙曰：杜陵有南、北杜，最爲名家。"
                },
                {
                    "paragraph": "比來相國兼安蜀，",
                    "zhushu": "洙曰：杜鴻漸以相國入蜀，平崔旰之乱，尋表旰爲節度使，還朝。"
                },
                {
                    "paragraph": "歸赴朝廷已入秦。捨舟策馬論兵地，",
                    "zhushu": "趙曰：以同行二人，所以可論兵矣。"
                },
                {
                    "paragraph": "拖玉腰金報主身。",
                    "zhushu": "洙曰：西征賦：“拖鳴玉以出入禁門。”腰金，帶也。○鄭曰：拖，託何切，曵也。○趙曰：專言叔父黃金也。"
                },
                {
                    "paragraph": "莫度淸秋吟蟋蟀，",
                    "zhushu": "洙曰：潘安爲黃門，作秋興賦云：“蟋蟀鳴乎軒屏。”"
                },
                {
                    "paragraph": "早聞黃閣𦘕麒麟。",
                    "zhushu": "洙曰：見扈聖登黃閣，并今代麒麟閣註。○趙曰：漢武帝盡功臣於麒麟閣上也。○師曰：時崔旰成都作乱，杜鴻漸以黃門侍郎領相職，入蜀平其亂，遂還朝，故有相國安蜀、歸朝入秦之語。子美勉鴻漸，莫空度時節，淹留於蜀皂，歸論功，𦘕象于麒麟閣也。",
                    "type": 2
                },
                {
                    "paragraph": "送梓州李使君之任",
                    "zhushu": "魯曰：故陳拾遺，射洪人也。篇末有云。",
                    "type": 2
                },
                {
                    "paragraph": "籍甚黃丞相，能名自潁川。",
                    "zhushu": "洙曰：前漢循吏傳：黃覇，字次公。宣帝下詔曰：“制御史其以賢良髙第楊州刺史霸爲潁川太守，咸稱神明，治爲天下第一。前後今年，郡中愈治，声名籍甚，後爲丞相。”"
                },
                {
                    "paragraph": "近㸔除刺史，",
                    "zhushu": "洙曰：前漢景帝紀註：凡言除，除故官，就新官也。"
                },
                {
                    "paragraph": "還喜得吾賢。五馬何時到？",
                    "zhushu": "洙曰：古陌上桑羅敷行：“使君從南來，五馬立踟蹰。”"
                },
                {
                    "paragraph": "𩀱魚會早傳。",
                    "zhushu": "趙曰：嘱李使君早寄書也。古樂府：“客從逺方來，遺我𩀱鯉魚。呼兒烹鯉魚，中有尺素書。”○師曰：昔王羲之守永嘉，庭列五馬。此二句言使君幾時到任，早寄書逹甫。"
                },
                {
                    "paragraph": "老思笻竹杖，",
                    "zhushu": "洙曰：一云笻杖拄。漢張騫在大夏時，見笻竹杖，云：“賈人市之於身毒國。”"
                },
                {
                    "paragraph": "冬要錦衾眠。",
                    "zhushu": "洙曰：漢朱寵爲太尉，家貧，布佊。帝聞之，賜錦被。○趙曰：公從李使君要此二物也。笻竹，蜀中所出。蜀都賦：天笻竹縁嶺。註云：中實而髙節，可以作杖。錦衾，雖是錦被，而字出詩“錦衾爛兮。”蜀中有錦，故公及之。"
                },
                {
                    "paragraph": "不作臨岐恨，",
                    "zhushu": "洙曰：陳隂鏗送始興王詩：“背飛傷客念，臨歧憫聖情。”"
                },
                {
                    "paragraph": "唯聽舉最先。",
                    "zhushu": "洙曰：京房㪯最當迁。註：以課最被㪯。"
                },
                {
                    "paragraph": "火雲揮汗日，",
                    "zhushu": "洙曰：潘安仁詩：朝想慶雲㒷，夕遟白日移。揮汗辝中宇，登城臨清池。淮南子：旱雲煙火生。○趙曰：隋盧思道納凉詩：火雲赫而四㪯。史記云：臨溜揮汗如雨。"
                },
                {
                    "paragraph": "山驛醒心泉。遇害陳公殞，",
                    "zhushu": "洙曰：子昻後爲縣令叚簡收繫，憂憤死獄中。"
                },
                {
                    "paragraph": "于今蜀道憐。君行射洪縣，爲我一澘然。",
                    "zhushu": "洙曰：射洪，属梓州。○鄭曰：澘，師姦切，涕流皃。",
                    "type": 2
                },
                {
                    "paragraph": "送陵州路使君赴任",
                    "zhushu": "",
                    "type": 2
                },
                {
                    "paragraph": "王室比多難，",
                    "zhushu": "鄭曰：比，毗至切。"
                },
                {
                    "paragraph": "髙官皆武臣。",
                    "zhushu": "洙曰：時方急於賞功，故武臣在髙位。○蘇曰：宋鍼：“近丗兵戈擾擾，而髙爵厚禄皆武官，髙牙大斾，金紫煌煌，駭人耳目。我輩頭白作呤局官，復何益哉！”"
                },
                {
                    "paragraph": "幽燕通使者，",
                    "zhushu": "洙曰：時安史之乱平，而幽燕路通矣。"
                },
                {
                    "paragraph": "岳牧用詞人。國待賢良急，君當拔擢新。佩刀成氣象，",
                    "zhushu": "洙曰：晉書：吕䖍爲刺史，有佩刀。相者曰：“以三公可服。”䖍乃贈别駕王洋曰：“苟非其人，刀或爲害。𡖖有公輔之量，故相与也。”"
                },
                {
                    "paragraph": "行盖出風塵。",
                    "zhushu": "趙曰：時方吐蕃之乱，而刺史之盖出風塵以往也。○程曰：早盖行春，指路使君也。"
                },
                {
                    "paragraph": "戰伐乾坤破，",
                    "zhushu": "洙曰：所在殘敝也。"
                },
                {
                    "paragraph": "瘡痍府庫貧。",
                    "zhushu": "洙曰：軍用匱乏急也。○鄭曰：瘡，𥘉莊反，傷也。下延知切。"
                },
                {
                    "paragraph": "衆寮冝潔白，萬役但平均。",
                    "zhushu": "蘇曰：元興曰：“今丗事若此，諸公冝絜正廉，自不可斈日前貪饕。”又，“王子敬万民徭役，冝利使平均，自无怨謗。”○趙曰：四句以戒其爲政，可謂贈人以言矣。"
                },
                {
                    "paragraph": "霄漢瞻佳士，",
                    "zhushu": "蘇曰：張景陽近数佳士，致身在於霄漢之上，可謂當丗表儀。○趙曰：指路君其爲太守，自此而迁擢，當在霄漢矣。"
                },
                {
                    "paragraph": "泥塗任此身。",
                    "zhushu": "趙曰：公自言也。"
                },
                {
                    "paragraph": "秋天正揺落，回首大江濵。",
                    "zhushu": "",
                    "type": 2
                },
                {
                    "paragraph": "江亭王閬州筵餞蕭遂州",
                    "zhushu": "洙曰：一云閬州王使君江亭餞䔥遂州。",
                    "type": 2
                },
                {
                    "paragraph": "離亭非舊國，",
                    "zhushu": "洙曰：莊子：舊囯舊都，望之悵然。"
                },
                {
                    "paragraph": "春色是他郷。老畏歌聲断，",
                    "zhushu": "洙曰：一作短。"
                },
                {
                    "paragraph": "愁從舞曲長。二天開",
                    "zhushu": "洙曰：一作悲。"
                },
                {
                    "paragraph": "寵餞，",
                    "zhushu": "洙曰：後漢：蘇章，順帝時迁冀州刺史。故人爲清河太守，章行郡，按其姦𧷢，乃請太守爲設酒殽，陳平生之好甚歡。太守喜曰：“人皆有一天，我獨有二天。”章曰：“今夕蘇孺文与故人飲，私恩也；明日冀州刺史案事，公法也。”遂㪯正其罪。"
                },
                {
                    "paragraph": "五馬爛生光。",
                    "zhushu": "洙曰：古陌上桑羅敷行：使君從南來，五馬立踟蹰。使君自有婦，羅敷自有夫。"
                },
                {
                    "paragraph": "川路風煙接，",
                    "zhushu": "洙曰：謝玄暉詩：馳驛不可接，何况隔兩郷。風煙有鳥路，江漢无限梁。○趙曰：閬州与𨔵州相接也。"
                },
                {
                    "paragraph": "俱冝下鳯凰。",
                    "zhushu": "洙曰：黄霸爲頴川太守，是時鳯凰、神爵数集郡國。潁川○師曰：閬与遂皆属蜀道，故云“川路風煙接”。昔䔥史、王喬皆神仙人也。䔥与秦女跨鳯而去，喬亦飛乗𩀱鳬。今云“俱冝下鳯凰”，豈非皆不凡欤？",
                    "type": 2
                },
                {
                    "paragraph": "送鮮于萬州遷巴川",
                    "zhushu": "趙曰：鮮于，名炅，仲通之子也。廣德中，爲尚書都官，即自將相公𡖖，无不相厚，皆稱交友。",
                    "type": 2
                },
                {
                    "paragraph": "京兆先時傑，",
                    "zhushu": "趙曰：京兆者，炅父仲通，天宝末爲京兆尹。弟叔明，乾元中亦爲之。長安歌曰：前尹赫赫，具瞻允若。後尹熈熈，具瞻允斯。"
                },
                {
                    "paragraph": "琳琅照一門。",
                    "zhushu": "洙曰：甫有贈鮮于京兆詩。晉史：忠孝萃一門。○安石曰：丗說：有人詣王太尉，遇王安豐、大將軍、丞相在坐，别屋見季胤、平子逺，語人曰：“今日之行，觸目見琳琅珠玉。”"
                },
                {
                    "paragraph": "朝廷偏注意，",
                    "zhushu": "洙曰：天下安，注意於相。"
                },
                {
                    "paragraph": "接近與名藩。",
                    "zhushu": "趙曰：自万迁巴，故云接近。"
                },
                {
                    "paragraph": "祖帳維舟数，",
                    "zhushu": "洙曰：䟽廣傳：設祖道供帳。"
                },
                {
                    "paragraph": "寒江觸石喧。㸔君妙爲政，他日有殊恩。",
                    "zhushu": "洙曰：蜀都賦：觸石吐雲。",
                    "type": 2
                },
                {
                    "paragraph": "潭州送韋貟外牧韶州",
                    "zhushu": "洙曰：迢，或云韋適。",
                    "type": 2
                },
                {
                    "paragraph": "炎海韶州牧，風流漢署郎。分符先令望，",
                    "zhushu": "洙曰：鮑明逺：“將以分符竹。”"
                },
                {
                    "paragraph": "同舎有輝光。",
                    "zhushu": "洙曰：直不疑爲郎，爲同舎郎，疑取金。○趙曰：公亦是貟外郎，故於韋貟外可謂之同舎矣。"
                },
                {
                    "paragraph": "白首多年疾，秋天昨夜凉。洞庭無過鴈，書䟽莫相忘。",
                    "zhushu": "趙曰：言自洞庭而往，被雖无過鴈以寄書去，而彼中書音信，却不可忘也。",
                    "type": 2
                },
                {
                    "paragraph": "潭州留别杜貟外院長",
                    "zhushu": "洙曰：韶州刺史韋迢。",
                    "type": 2
                },
                {
                    "paragraph": "江畔長沙澤，",
                    "zhushu": "洙曰：作驛。"
                },
                {
                    "paragraph": "相逢䌫客舡。大名詩獨歩，小郡海西偏。",
                    "zhushu": "趙曰：言子美獨歩。曹子建与楊德祖書曰：仲宣獨歩於漢南。小郡者，韋君自謂韶州也。"
                },
                {
                    "paragraph": "地濕愁飛鵩，",
                    "zhushu": "洙曰：賈𧨏爲長沙王太傳，以長沙卑濕，但自傷悼，以爲壽不得長，迺爲鵬賦。有鵩飛入𧨏舎，止於坐隅。鵩似鴞，不祥鳥。"
                },
                {
                    "paragraph": "天炎畏跕鳶。",
                    "zhushu": "洙曰：馬援曰：吾在浪泊西里，聞虜未㓕時，下僚上霧，毒氣董蒸，仰視飛鳶，跕跕墮水中。"
                },
                {
                    "paragraph": "去留俱失意，把臂共澘然。",
                    "zhushu": "蘇曰：徐璿至固陵，下馬把臂，兩意澘然，乆之，乃揮涕分首。",
                    "type": 2
                },
                {
                    "paragraph": "奉送王信州崟北歸",
                    "zhushu": "",
                    "type": 2
                },
                {
                    "paragraph": "朝廷防盗賊，供給愍誅求。下詔選郎署，傳聲典信",
                    "zhushu": "洙曰：一作能典。"
                },
                {
                    "paragraph": "州。",
                    "zhushu": "趙曰：信州，乃䕫州，見唐志。"
                },
                {
                    "paragraph": "蒼生今日困，天子嚮時憂。井屋有煙起，瘡痍無血流。",
                    "zhushu": "趙曰：追言天子前時，以蒼生之困，而選王君爲守，其效見於井邑有煙，則逃亡復業矣；瘡痍無血，則誅求不再矣。"
                },
                {
                    "paragraph": "壤歌唯海甸，",
                    "zhushu": "趙曰：擊壌之歌也。唯海甸，則時淮海無虞也。"
                },
                {
                    "paragraph": "𦘕角自山樓。白髪寐常早，",
                    "zhushu": "趙曰：公自言也。"
                },
                {
                    "paragraph": "荒榛農復秋。",
                    "zhushu": "趙曰：言荒年之後，又復有秋矣。"
                },
                {
                    "paragraph": "解龜踰卧轍，",
                    "zhushu": "洙曰：謝靈運𥘉去郡，牽絲及元興，解龜在景平。侯霸爲臨淮太守，被徴，百姓攀轅卧轍，不許去。○趙曰：以徐孺子自比，而指王崟爲陳蕃也。言崟相待如陳蕃之見孺子，則潁川將何以酬之乎？潁川，陳氏郡號也。"
                },
                {
                    "paragraph": "遣騎覔扁舟。",
                    "zhushu": "洙曰：劉眞長遣騎覔張孝廉舡。見晉書。扁舟，小舟也。"
                },
                {
                    "paragraph": "徐榻不知倦，",
                    "zhushu": "洙曰：陳蕃爲徐孺子下榻，去則懸之。"
                },
                {
                    "paragraph": "潁川何以酬？塵生",
                    "zhushu": "洙曰：一作生塵。"
                },
                {
                    "paragraph": "彤管筆，",
                    "zhushu": "洙曰：詩：彤管有煒。"
                },
                {
                    "paragraph": "寒膩黒貂裘。",
                    "zhushu": "洙曰：蘇秦有黒貂裘。"
                },
                {
                    "paragraph": "髙義終焉在，斯文夫矣休。別離同雨散，",
                    "zhushu": "洙曰：曹子建：“風流雲散，一别如雨。”劉孝標：“煙飛雨散。”"
                },
                {
                    "paragraph": "行止各雲浮。",
                    "zhushu": "洙曰：劉越石詩：“功業未及建，夕陽忽西流。時哉不我與，去矣若雲浮。”"
                },
                {
                    "paragraph": "林熱鳥開口，江渾魚掉頭。",
                    "zhushu": "鄭曰：掉，徒弔切。○趙曰：此言離别之景。"
                },
                {
                    "paragraph": "尉佗雖北拜，",
                    "zhushu": "鄭曰：尉，紆勿切。○洙曰：陸賈傳：時中囯𥘉定，尉佗平南越，因王之。髙祖使賈賜佗印，爲南越王。尉佗魋髻箕踞見賈。賈因說佗：“君王且郊迎，北面稱臣。”於是佗廼蹶然起坐謝賈，卒拜佗南越王，今稱臣，奉漢約。歸報，髙祖大恱，廼拜賈爲太中大夫。”"
                },
                {
                    "paragraph": "太史尚南留。",
                    "zhushu": "洙曰：見“周南大史公”註。"
                },
                {
                    "paragraph": "軍旅應都息，寰區要盡收。九重思諌諍，八極念懷柔。徙𠋣瞻王室，從容仰廟謀。故人持雅論，絶塞豁窮愁。",
                    "zhushu": "趙曰：故人，指王信州也。言聞王信之論，則可以豁其旅寓之愁也。"
                },
                {
                    "paragraph": "復見陶唐理，甘爲汗漫遊。",
                    "zhushu": "洙曰：神仙傳：“盧敖見一士曰：‘吾與汗漫期於九垓之外。’”○趙曰：言旣復唐堯之化，則無心從官，而甘爲方外之士也。汗漫遊，祖出淮南子載若士謂盧敖曰：“吾將与汗漫遊於九垓之上。”舉臂竦身，而遂入雲中也。○師曰：張景陽七命曰：“爾乃踰天垠，越地隔，過汗漫之不遊，躡張亥之末跡。”注：“汗漫，能遊天者也。”李善曰：淮南子云：“若士曰：‘吾汗漫遊於九垓之上。’若士舉臂竦身，而遂入雲中。”并屋有煙起，言民獲安居飽食也。瘡痍無血流，無賦歛以横索也。解龜，言任滿解龜印也。子美爲拾遺，今見斥逐，故云“塵生彤管筆”。",
                    "type": 2
                },
                {
                    "paragraph": "奉送蘇州李二十五長史丈之任",
                    "zhushu": "",
                    "type": 2
                },
                {
                    "paragraph": "星拆台衡地，",
                    "zhushu": "趙曰：中台星拆，張華見誅。而今云“星拆”，則李二十五丈父，必是台輔貴人，而有此事，惜乎無所考。"
                },
                {
                    "paragraph": "曾爲人所憐。",
                    "zhushu": "洙曰：前漢五行志：成帝時歌謡曰：“邪徑敗良田，䜛口亂善人。桂樹花不實，黃爵巢其顚。故爲人所羡，今爲人所憐。”桂，赤色，漢家象。華不實，無継嗣也。王莽自謂黃家。黃爵巢其顚。"
                },
                {
                    "paragraph": "公侯終必復，",
                    "zhushu": "洙曰：閔元年傳：畢萬筮仕於晉，遇屯之比。辛廖占之，曰：吉。屯固比入，吉孰大焉，其必蕃昌。震爲士，車從馬，足居之，兄長之，母覆之，衆歸之。六躰不易，合而能固，安而能殺，公侯之卦也。公侯之子孫，必復其始。"
                },
                {
                    "paragraph": "經術竟相傳。",
                    "zhushu": "洙曰：韋賢少子玄成，復以明經歷位至丞相。"
                },
                {
                    "paragraph": "食德見從事，",
                    "zhushu": "洙曰：易：食舊德，或從王事，無成。"
                },
                {
                    "paragraph": "克家何妙年。",
                    "zhushu": "洙曰：蒙九二：子克家。曹植表曰：終軍以妙年使越。潘岳楊中武誄：子以妙年之秀。○趙曰：言李公自妙年已克家矣。"
                },
                {
                    "paragraph": "一毛生鳯穴，",
                    "zhushu": "夢符曰：右按南史：謝起宗父鳯超宗，好斈有文辭，盛傳名譽。新安王子鵉母殷淑儀卒，超宗作誄奏之，帝大嗟賞，謂謝莊曰：“超宗殊有鳯毛，靈運復出。”"
                },
                {
                    "paragraph": "三尺獻龍泉。",
                    "zhushu": "洙曰：漢髙祖提三尺取天下。師古曰：三尺，劒也。越絶書：楚王召風湖子，令之吴越，見歐治子、干將，使之鑄劒三枚，一曰龍泉。楚王問：“何謂龍泉？”對曰：“龍泉狀如登髙山，臨深淵。晉、鄭聞此劒，求之不得。”後漢肅宗賜諸尚書劒，特以寳劒自爲名，以尚書韓稜淵深有謀，故得楚龍泉。"
                },
                {
                    "paragraph": "赤壁浮春暮，",
                    "zhushu": "洙曰：孫權將周瑜敗曹操於烏林赤壁。○趙曰：言赤壁，以形容其所經之地也。"
                },
                {
                    "paragraph": "姑蘇落海邊。",
                    "zhushu": "洙曰：越絶書曰：闔廬起姑蘇臺，三年聚材，五年乃成，髙見三百里。○趙曰：言李丈往任蘇州矣。有姑蘇臺，故州以得名。"
                },
                {
                    "paragraph": "客間頭最白，惆悵此離筵。",
                    "zhushu": "",
                    "type": 2
                },
                {
                    "paragraph": "湖中送敬十一使君適廣陵",
                    "zhushu": "",
                    "type": 2
                },
                {
                    "paragraph": "相見各頭白，其如離别何。幾年一㑹面，今日復悲歌。少壯樂難得，",
                    "zhushu": "蘇曰：梁瑝在囚，歎曰：“少壯唯難得樂事。”坡又云：“此言真可書紳。”"
                },
                {
                    "paragraph": "歳寒心匪他。氣纒霜匣滿，",
                    "zhushu": "趙曰：言在匣中而氣騰矣。"
                },
                {
                    "paragraph": "氷置玉壷多。",
                    "zhushu": "洙曰：樂府：清如玉壷氷。○趙曰：言心之清也。"
                },
                {
                    "paragraph": "遭亂實漂泊，濟時曽𤥨磨。形容吾校老，膽力爾誰過？秋晚岳增翠，風髙湖湧波。",
                    "zhushu": "趙曰：魏文帝浮淮賦云：驚風泛湧波。"
                },
                {
                    "paragraph": "騫騰訪知己，淮海莫蹉𧿶。",
                    "zhushu": "",
                    "type": 2
                },
                {
                    "paragraph": "巫山縣汾州唐使君十八弟宴别，兼諸公携酒樂相送，率題小詩留于屋壁",
                    "zhushu": "",
                    "type": 2
                },
                {
                    "paragraph": "卧病巴東乆，",
                    "zhushu": "洙曰：郭璞江賦：巴東之峽。"
                },
                {
                    "paragraph": "今年強作歸。故人猶逺謫，",
                    "zhushu": "趙曰：故人，指唐使君也。"
                },
                {
                    "paragraph": "兹日倍多違。接宴身兼杖，聽歌涙滿衣。諸公不相棄，擁别借光輝。",
                    "zhushu": "",
                    "type": 2
                },
                {
                    "paragraph": "章梓州橘亭餞成都竇少尹",
                    "zhushu": "得凉字　新添。",
                    "type": 2
                },
                {
                    "paragraph": "秋日野亭千橘香，玉柸錦席髙雲凉。主人送客何所作？",
                    "zhushu": "鄭曰：音佐。"
                },
                {
                    "paragraph": "行酒賦詩殊未央。衰老應爲難離別，賢聲此去有輝光。預傳籍籍新京兆，靑史無勞數趙張。",
                    "zhushu": "",
                    "type": 2
                },
                {
                    "paragraph": "江亭送眉州辛别駕昇之",
                    "zhushu": "得蕪字。",
                    "type": 2
                },
                {
                    "paragraph": "柳影含雲幕，",
                    "zhushu": "洙曰：一作重。○趙曰：言幕之如雲也。"
                },
                {
                    "paragraph": "江波近酒壷。異方驚會面，終宴惜征途。",
                    "zhushu": "趙曰：曹子建詩：終宴不知疲。"
                },
                {
                    "paragraph": "沙暖低風蝶，天晴喜浴鳬。别離傷老大，意緒日荒蕪。",
                    "zhushu": "蘇曰：孔孟傷别離情悰，惟傷老大。",
                    "type": 2
                },
                {
                    "paragraph": "奉送蜀州栢二别駕將中丞命赴江陵起居衞尚書太夫人，因示從弟行軍司馬位",
                    "zhushu": "",
                    "type": 2
                },
                {
                    "paragraph": "中丞問俗𦘕熊頻，",
                    "zhushu": "洙曰：漢制：刺史車𦘕熊於軾。"
                },
                {
                    "paragraph": "愛弟傳書綵鷁新。",
                    "zhushu": "洙曰：見上“紱即朱”，當隨“綵鷁”注。"
                },
                {
                    "paragraph": "遷轉五州防禦使，起居八座太夫人。",
                    "zhushu": "洙曰：後漢以六曹尚書并令、僕二人，謂之八座。魏以五曹尚書、二僕射合爲八座。宋与魏同。隋以六尚書、左右僕射合爲八座。唐与同。漢文紀注：列侯妻稱夫人。列侯死，子復爲列侯，乃得稱太夫人。子不爲列侯則否。"
                },
                {
                    "paragraph": "楚宫臘送荆門水，白帝雲偷碧海春。與報恵連詩不惜，",
                    "zhushu": "洙曰：謝惠連，乃霊運之弟。"
                },
                {
                    "paragraph": "知吾班𩯭㧾如銀。",
                    "zhushu": "洙曰：秋興賦：班𩯭彪以承弁，素髪䬃以垂領。",
                    "type": 2
                },
                {
                    "paragraph": "送田四弟將軍將䕫州栢中丞命起居江陵節度陽城郡王衞公幕",
                    "zhushu": "洙曰：一云蘷府送田將軍赴江陵。",
                    "type": 2
                },
                {
                    "paragraph": "離筵罷多酒，起地發寒塘。回首中丞座，",
                    "zhushu": "洙曰：見“周行獨座榮”注。○趙曰：言田公所起發之地，在䕫州寒塘也。辭中丞而行，猶回首顧恋也。御史中丞謂之獨座。"
                },
                {
                    "paragraph": "馳牋異姓王。",
                    "zhushu": "洙曰：見八哀臨淮王詩注。○趙曰：漢有異姓諸侯王也。"
                },
                {
                    "paragraph": "燕辭楓樹日，",
                    "zhushu": "趙曰：楚地多楓也。辭以言燕之去。"
                },
                {
                    "paragraph": "鴈度麥城霜。空醉山翁酒，遥憐似葛強。",
                    "zhushu": "洙曰：葛強，山簡爱將也。㐮陽童謡曰“㪯鞭向葛強，何如并州兒”是也。",
                    "type": 2
                },
                {
                    "paragraph": "送蔡希魯都尉還隴右寄髙三十五書記",
                    "zhushu": "洙曰：時哥舒翰入奏，勒蔡子先歸。",
                    "type": 2
                },
                {
                    "paragraph": "蔡子勇成癖，",
                    "zhushu": "洙曰：癖，好著也。如王濟馬癖、和嶠錢癖、杜預左傳癖之義。○蘇曰：張遼養勇銳成癖，恃才業成癡。"
                },
                {
                    "paragraph": "彎弓西射胡。",
                    "zhushu": "鄭曰：射，食亦切。○洙曰：曹子建白馬篇：“宿昔秉良弓，楛矢何參差。”控弦破左的，右發摧月支。○趙曰：如前漢：“士不敢弯弓而報怨。”"
                },
                {
                    "paragraph": "健",
                    "zhushu": "洙曰：一作“男”。"
                },
                {
                    "paragraph": "兒寧闘死，",
                    "zhushu": "洙曰：丗說：桓車騎使健兒鼔行劫鈔。○趙曰：強健之兒也，故對壯士。盖自是今日以黥面者爲健兒，故斈者致疑耳。"
                },
                {
                    "paragraph": "壯士恥爲儒。",
                    "zhushu": "洙曰：曹子建詩：名在壯士籍，不得中顧私。酈食其傳：沛公不喜儒，諸客冠儒冠來者，沛公輒溺其中。○趙曰：如項羽目樊噲曰：“壯士也，耻爲儒者。”義甚明。如“治天下，當用長槍大劒，何用毛錐子”之𩔖。舊注引沛公溺冠事，非矣。"
                },
                {
                    "paragraph": "官是先鋒得，材縁挑戰須。",
                    "zhushu": "鄭曰：挑，徒了切。○洙曰：先鋒，謂先師衆而行也。鋒，取鋒銳之義。挑戰，挑之使戰也。如左氏之“致師”也。漢髙祖紀：項羽謂曹咎曰：“謹守成臯，即漢王欲挑戰，慎勿与戰。”臣瓉曰：“挑戰，擿嬈敵求戰也。古謂之致師。"
                },
                {
                    "paragraph": "身輕一鳥過，",
                    "zhushu": "余曰：歐公詩話云：𥘉，陳舎人從易，偶得杜集舊本，文多脫誤，至送蔡都尉詩“身輕一鳥”，其下脫一字。陳公与數客各用一字𥙷之，或云“疾”云“落”，或云“下”，莫能定。後得一善本，乃是“過”字。陳公嘆服，以爲雖一字，諸君亦不能到。"
                },
                {
                    "paragraph": "槍急萬人呼。",
                    "zhushu": "洙曰：言輕健如飛鳥也。季廣趫健，人目爲飛將。呼，驚呼也。"
                },
                {
                    "paragraph": "雲幕隨開府，",
                    "zhushu": "洙曰：幕府，以幕爲府。西京雜記：“成帝設雲幕於甘泉。”"
                },
                {
                    "paragraph": "春城赴",
                    "zhushu": "洙曰：一作入。"
                },
                {
                    "paragraph": "上都。",
                    "zhushu": "趙曰：此言哥舒之入奏也。天宝十一載冬入朝，今言春城赴上都，豈由冬末而渉春乎？凡大將則有幕府，蓋以幕爲府也。"
                },
                {
                    "paragraph": "馬頭金匼匝，",
                    "zhushu": "鄭曰：上口荅，下作荅切。○洙曰：右詩：“白馬黃金羈，騘馬金絡頭。”"
                },
                {
                    "paragraph": "駞背錦模糊。",
                    "zhushu": "洙曰：以駞負錦。○趙曰：駞之背負物矣，而以錦帕蒙之，此之謂模糊。"
                },
                {
                    "paragraph": "咫尺雪山路，",
                    "zhushu": "洙曰：郭義㳟志廣曰：“西域有白山，通歳有雪，亦名雪山。”班超賛曰：“定逺慷慨，專功西域。坦歩葱雪，咫尺龍沙。”注：八寸曰咫。咫尺者，言不以爲逺。”"
                },
                {
                    "paragraph": "歸飛西",
                    "zhushu": "洙曰：一作靑。"
                },
                {
                    "paragraph": "海隅。",
                    "zhushu": "洙曰：言歸隴右。○趙曰：謂希魯先勒還隴右也。言視雪山路如咫尺，不以爲逺，故歸飛西海隅也。"
                },
                {
                    "paragraph": "上公猶寵錫，",
                    "zhushu": "洙曰：上公，哥舒翰。"
                },
                {
                    "paragraph": "突將且前驅。",
                    "zhushu": "趙曰：上公，指哥舒。猶有錫命未已，固當少留，則蔡子突將當往爲前駈，以先歸也。"
                },
                {
                    "paragraph": "漢使黃河逺，",
                    "zhushu": "洙曰：漢使張騫窮河源。○趙曰：翰爲河西節度使，故云黃河逺。"
                },
                {
                    "paragraph": "凉州白麥枯。",
                    "zhushu": "洙曰：漢桓帝童謡曰：“小麥青靑大麥枯，誰當穫者婦與姑，丈夫何在西擊胡。”○趙曰：言其地，言其時也。"
                },
                {
                    "paragraph": "因君問消息，",
                    "zhushu": "洙曰：問髙消息。"
                },
                {
                    "paragraph": "好在阮元瑜。",
                    "zhushu": "洙曰：王粲傳：陳留阮瑀，字元瑜，少受斈於蔡邕。建安中，都護曹洪欲使管記室，瑀不爲屈。○師曰：哥舒翰開府儀同三司，得自選幕府士。希魯爲都尉，𨽻其麾下。赴上都，言隨哥舒入奏。“金匼匝”，乃金絡頭也。“駞背錦模糊”，言以駞載錦入貢也。“咫尺雪山路”，不以路逺爲憚也。“西海隅”，謂還隴右。唐陳藏器本草云：小麥秋種夏熟，受四時氣足，兼有寒温，麫熱麩冷，冝其然也。河渭以西，白麥麪凉，以其春種，闕二時之氣故也。以地理志考之，凉州正在河渭之西，其出白麥，盖土地所冝。時哥舒翰在凉，遣子先歸，歸期正白麥之熟。甫因問髙適消息，適隨哥舒爲掌書記，故比之阮元瑜。在，乃存問之辭。",
                    "type": 2
                },
                {
                    "paragraph": "送路六侍御入朝",
                    "zhushu": "",
                    "type": 2
                },
                {
                    "paragraph": "童稚情親四十年，",
                    "zhushu": "洙曰：言相得於緫角。"
                },
                {
                    "paragraph": "中間消息兩茫然。更爲後㑹知何地，忽漫相逢是别筵。不分桃花紅勝錦，",
                    "zhushu": "蘇曰：李夫人病起，南園桃花盛開，李不恱。武帝問其故，李曰：“不分桃花如錦，惱人病眼。”帝感其言，遂去其花，爲一囯𥬇。"
                },
                {
                    "paragraph": "生憎柳絮白於綿。劒南春色還無頼，觸忤愁人到酒邊。",
                    "zhushu": "趙曰：不分、生憎，所以深言其紅白也，皆俗語中字。惟桃花之深紅，絮之釅白，正是春色放蕩，無所𠋣頼者也。如此，故翻是觸忤愁人，断送令到酒邊，以散其愁。○師曰：甫与路侍御相得於緫角之時，中間不得消息，未知後㑹在何處。言今春色使人愁悶，不若以酒消遣之。",
                    "type": 2
                },
                {
                    "paragraph": "送何侍御歸朝",
                    "zhushu": "彦輔曰：李梓州泛舟筵上作。",
                    "type": 2
                },
                {
                    "paragraph": "舟楫諸侯餞，",
                    "zhushu": "趙曰：言章梓州作泛舟之筵也。"
                },
                {
                    "paragraph": "車輿使者歸。",
                    "zhushu": "洙曰：御史乃使者。○趙曰：言何公歸朝也。"
                },
                {
                    "paragraph": "山花相映發，水鳥自孤飛。春日垂霜𩯭，天隅把繡衣。",
                    "zhushu": "洙曰：漢御史繡衣持斧。"
                },
                {
                    "paragraph": "故人從此去，",
                    "zhushu": "洙曰：一作逺。"
                },
                {
                    "paragraph": "寥落寸心違。",
                    "zhushu": "",
                    "type": 2
                },
                {
                    "paragraph": "魏十四侍御就弊廬相别",
                    "zhushu": "",
                    "type": 2
                },
                {
                    "paragraph": "有客騎騘馬，",
                    "zhushu": "洙曰：見“憲府舊乗騘”注。○趙曰：桓典爲御史，常乗騘馬，人爲之語曰：“行行且止，避騘馬御史。”故公用以比魏侍御也。"
                },
                {
                    "paragraph": "江邊問草堂。",
                    "zhushu": "洙曰：公所築也。"
                },
                {
                    "paragraph": "逺尋留藥價，",
                    "zhushu": "趙曰：言逺來見尋，因留買藥之貲。"
                },
                {
                    "paragraph": "惜别到文塲。",
                    "zhushu": "趙曰：公自以其居爲文塲矣。杜預賛：元凱文塲，稱爲武庫。○師曰：留藥價，言有所餽也。到文塲，言傾冩詩章也。"
                },
                {
                    "paragraph": "入幕旌旗動，",
                    "zhushu": "洙曰：入王儉幕，爲蓮花池。"
                },
                {
                    "paragraph": "歸軒錦繡香。時應念衰疾，書跡及滄浪。",
                    "zhushu": "洙曰：跡，一作䟽。○趙曰：公便自以其居爲漁父之滄浪也。",
                    "type": 2
                },
                {
                    "paragraph": "送許八拾遺歸江寧覲省甫昔時甞客遊此縣，於許生處乞瓦棺寺維摩圖様，志諸篇末",
                    "zhushu": "",
                    "type": 2
                },
                {
                    "paragraph": "詔許辭中禁，慈顔到北堂。",
                    "zhushu": "洙曰：詩：焉得萱草，言樹之背。注：背，北堂也。北堂，母氏也。一云：“天語辭中禁，家榮赴北堂。”"
                },
                {
                    "paragraph": "聖朝新孝理，",
                    "zhushu": "洙曰：以孝理天下。"
                },
                {
                    "paragraph": "祖席倍輝光。",
                    "zhushu": "洙曰：祖席，飲餞也。漢祖二踈，一云：行子倍恩光。"
                },
                {
                    "paragraph": "内",
                    "zhushu": "洙曰：一作贈。"
                },
                {
                    "paragraph": "帛擎偏重，宫衣着更香。淮隂淸夜驛，京口渡江航。",
                    "zhushu": "洙曰：淮隂、京口，皆江南地名。○鄭曰：淮隂，楚州。京口，潤州。"
                },
                {
                    "paragraph": "春隔雞人晝，",
                    "zhushu": "洙曰：雞人，宫中司曉者。言許方歸寕，當隔雞人報曉爾。"
                },
                {
                    "paragraph": "秋期鷰子涼。",
                    "zhushu": "洙曰：秋期，還也。"
                },
                {
                    "paragraph": "賜書誇父老，壽酒樂城隍。",
                    "zhushu": "洙曰：一云“竹引趨庭曙，山添扇枕凉。十年過父老，幾日賽城隍。”○薛曰：右按，古樂府：“前有一樽酒，主人行壽。今日合來者，皆令冨且貴。欲令主人三萬歳，終歳不知老。爲吏當髙遷，賈市得萬倍。桑蠶當大得，主人冝子孫。”"
                },
                {
                    "paragraph": "㸔𦘕曽飢渴，追縱限",
                    "zhushu": "洙曰：一作恨。"
                },
                {
                    "paragraph": "淼茫。",
                    "zhushu": "鄭曰：淼，弭沼切，大水。"
                },
                {
                    "paragraph": "虎頭金粟影，䄂妙獨難忘。",
                    "zhushu": "洙曰：虎頭，維摩相也。金粟，釋有金粟也。○修可曰：愷之，字長康，小字虎頭，晉陵無錫人。多才氣，尤工丹靑，傳冩形勢，莫不絶妙。曽於瓦棺寺北殿𦘕維摩詰，𦘕訖，光耀月餘日。○師曰：王洙注以虎頭爲維摩相，大誤矣。○薛曰：右按王簡栖頭陁寺碑：金粟如來儀，文殊戾止。發迹經曰：“净明大士，是往古金粟如來。”",
                    "type": 2
                },
                {
                    "paragraph": "惠義寺園送辛貟外",
                    "zhushu": "新添。",
                    "type": 2
                },
                {
                    "paragraph": "朱櫻此日垂朱實，郭外誰家負郭田。萬里相逢貪握手，髙才仰望足離筵。",
                    "zhushu": "",
                    "type": 2
                },
                {
                    "paragraph": "又送",
                    "zhushu": "新添。",
                    "type": 2
                },
                {
                    "paragraph": "雙峯寂寂對春臺，萬竹青靑照",
                    "zhushu": "洙曰：一作“送”。"
                },
                {
                    "paragraph": "客盃。細草留連侵坐軟，殘花悵望近人開。同舟昨日何由得，並馬今朝未擬迴。直到綿州始分首，江邊樹裏共誰來。",
                    "zhushu": "",
                    "type": 2
                },
                {
                    "paragraph": "惠義寺送王少尹赴成都",
                    "zhushu": "分得峯字。　新添。",
                    "type": 2
                },
                {
                    "paragraph": "苒苒谷中寺，姢姢林表峯。欄竿上處逺，結構坐來重。騎馬行春徑，衣冠起暮鍾。雲門靑寂寞，此别惜相從。",
                    "zhushu": "",
                    "type": 2
                },
                {
                    "paragraph": "送翰林張司馬南海勒碑",
                    "zhushu": "",
                    "type": 2
                },
                {
                    "paragraph": "冠冕通南極，",
                    "zhushu": "洙曰：通，猶通西南夷。○趙曰：冠冕，指言張司馬。南極，指言南海之地。"
                },
                {
                    "paragraph": "文章落上台。",
                    "zhushu": "洙曰：謂相、囯製文。"
                },
                {
                    "paragraph": "詔從三殿去，",
                    "zhushu": "洙曰：唐有三殿斈士。○趙曰：李翰林院在麟德殿西廂束廊之後，故曰三殿。出者，言詔自翰林院經三殿而出也。舊註云：唐有三殿斈士，何所據而亂立名字邪？○師曰：三殿，謂蓬萊、拾翠、紫微是也。斈士直殿，故詔從三殿去。"
                },
                {
                    "paragraph": "碑到百蠻開。野館濃花發，春帆細雨來。",
                    "zhushu": "師曰：二句皆言春時之别。"
                },
                {
                    "paragraph": "不知滄海上，天遣幾時迴？",
                    "zhushu": "",
                    "type": 2
                },
                {
                    "paragraph": "贈韋贊善别",
                    "zhushu": "",
                    "type": 2
                },
                {
                    "paragraph": "扶病送君發，自怜猶不歸。秪應盡客淚，復作掩荆扉。江漢故人少，音書從此稀。往還二十載，歳晚寸心違。",
                    "zhushu": "蘇曰：張季鷹秋日北園詩云：“旅途驚歳晚，歸興與心違。”工部用語補綴，尤有工巧，了不見痕迹，後進可爲師範。○趙曰：陸士衡文賦：吐滂沛乎寸心。",
                    "type": 2
                },
                {
                    "paragraph": "送韋郎司直歸成都",
                    "zhushu": "",
                    "type": 2
                },
                {
                    "paragraph": "竄身來蜀地，同病得韋郎。",
                    "zhushu": "洙曰：以避難奔走入蜀，故言竄身。韋亦避難者，故言同病。"
                },
                {
                    "paragraph": "天下兵戈滿，江邊歳月長。别筵花欲暮，春曰𩯭俱蒼。",
                    "zhushu": "洙曰：一云“春𩯭色俱蒼”。"
                },
                {
                    "paragraph": "爲問南溪竹，",
                    "zhushu": "洙曰：一云笋。"
                },
                {
                    "paragraph": "抽梢合過牆。",
                    "zhushu": "趙曰：公自註：余草堂在成都西郭。則南溪者，又草堂傍近之名。",
                    "type": 2
                },
                {
                    "paragraph": "送魏二十四司直充嶺南掌選崔郎中判官兼韋韶州",
                    "zhushu": "",
                    "type": 2
                },
                {
                    "paragraph": "選曹分五嶺，",
                    "zhushu": "洙曰：見前“雲山兼五嶺”註。○趙曰：言崔郎中充嶺南掌選也。"
                },
                {
                    "paragraph": "使者歷三湘。",
                    "zhushu": "洙曰：顔延年：三湘，謂洞庭。七澤，藹荆牧。注：江、湘、沅水，皆會巴陵洞庭陂，號爲三湘。蓋謂三江。○趙曰：言崔郎中出使歷三湘也。三湘之名，按樂史寰宇記云：湘潭、湘郷、湘源。"
                },
                {
                    "paragraph": "才美膺推薦，",
                    "zhushu": "趙曰：言魏爲人所薦而爲判官也。"
                },
                {
                    "paragraph": "君行佐紀綱。",
                    "zhushu": "洙曰：左傳：紀綱之僕。○趙曰：言魏君之行，崔佐君之紀綱也。"
                },
                {
                    "paragraph": "佳聲期",
                    "zhushu": "洙曰：一作斯。"
                },
                {
                    "paragraph": "共逺，",
                    "zhushu": "趙曰：魏、崔皆著佳聲，而共逺矣。"
                },
                {
                    "paragraph": "雅節在周防。明白山濤鑒，",
                    "zhushu": "洙曰：山濤典選吏部，並得其才，再居十餘年，一官闕，輒啓數人，甄拔人物，各爲題目，稱爲山公啓事。○趙曰：戒魏公之佐選事，當以公也。"
                },
                {
                    "paragraph": "嫌疑陸賈裝。",
                    "zhushu": "洙曰：陸賈說尉佗，佗賜賈槖中裝直千金，佗送亦千金。○趙曰：又戒之以廉也。今魏君往嶺南充掌選判官，苟有千金之裝如陸賈，則爲嫌疑矣。"
                },
                {
                    "paragraph": "故人湖外少，",
                    "zhushu": "趙曰：“故人湖外客”，此是韋迢詩金句，公改一字，而精神健矣。"
                },
                {
                    "paragraph": "春日嶺南長。",
                    "zhushu": "蘇曰：謝孚竄嶺外，春日語客曰：“昔年洛下長歌痛飲，唯嫌日短。今窮居嶺南，偏覺日長。要黒不能，吾其柰何？”予因有感，書示翟夫子。"
                },
                {
                    "paragraph": "慿報韶州牧，新詩昨寄",
                    "zhushu": "洙曰：一作夜。"
                },
                {
                    "paragraph": "將。",
                    "zhushu": "",
                    "type": 2
                },
                {
                    "paragraph": "送楊六判官使西蕃",
                    "zhushu": "",
                    "type": 2
                },
                {
                    "paragraph": "送逺秋風落，",
                    "zhushu": "師曰：八月風髙，九月風梢帖落。"
                },
                {
                    "paragraph": "西征海氣寒。帝京氛祲滿，",
                    "zhushu": "洙曰：氛祲，不祥之氣。言胡塵汚染帝室。○趙曰：往吐蕃，渡青海，故云“海氣寒”也。此乃至德二年九月已前詩，盖京師猶未復，故云“氛祲滿”也。○鄭曰：祲，子鴆切，精氣感祥。"
                },
                {
                    "paragraph": "人丗别離難。",
                    "zhushu": "蘇曰：季珪人丗萬事，惟别離最難。"
                },
                {
                    "paragraph": "絶域遥懷怒，和親願結歡。",
                    "zhushu": "趙曰：中囯以其懷怒侵叛，而與之和親。"
                },
                {
                    "paragraph": "勑書憐贊普，",
                    "zhushu": "洙曰：賛普，吐蕃王名。"
                },
                {
                    "paragraph": "兵甲望長安。",
                    "zhushu": "馬曰：望長安，言欲入㓂。"
                },
                {
                    "paragraph": "宣命前程急，惟良待士寛。子雲清自守，今日起爲官。",
                    "zhushu": "洙曰：揚子雲仕宦不逹，寂寞自守。起爲官，以子雲比楊判官也，亦美之而已。"
                },
                {
                    "paragraph": "垂淚方投筆，",
                    "zhushu": "洙曰：言以戎事爲憂，故垂淚投筆，如班超投筆而起，志在功名。"
                },
                {
                    "paragraph": "傷時即據鞍。",
                    "zhushu": "洙曰：劉尚深入五溪，軍没，馬援因復請行，時年六十二。帝愍其老，未許之。援自請曰：“臣尚能被甲上馬。”帝令試之，援據鞍顧盻，以示可用。"
                },
                {
                    "paragraph": "儒衣山鳥怪，",
                    "zhushu": "蘇曰：桑聞再歸中條，時春鳥嘐戞，聞嘆曰：“山鳥亦怪我儒衣歸。”"
                },
                {
                    "paragraph": "漢節野童㸔。",
                    "zhushu": "趙曰：蘇武仗漢節牧羊。"
                },
                {
                    "paragraph": "邊酒排金盞，",
                    "zhushu": "洙曰：一作盌。"
                },
                {
                    "paragraph": "夷歌捧玉盤。草肥蕃",
                    "zhushu": "洙曰：一作輕。"
                },
                {
                    "paragraph": "馬健，",
                    "zhushu": "洙曰：胡人至秋則草肥馬健，思入㓂。"
                },
                {
                    "paragraph": "雪重拂廬乾。",
                    "zhushu": "脩可曰：拂廬，蕃帳名。○趙曰：吐蕃䏈毳帳以居，號大小拂廬也。"
                },
                {
                    "paragraph": "愼爾參籌畫，從兹正羽翰。",
                    "zhushu": "鄭曰：何于切，羽也。"
                },
                {
                    "paragraph": "歸來權可取，九萬一朝摶。",
                    "zhushu": "晁曰：言當以功名自致逺大。○趙曰：莊子言：“鵬之飛也，摶扶揺而上者九萬里。”○黃曰：言刷整羽翼，飛騰之兆在此時也。",
                    "type": 2
                },
                {
                    "paragraph": "送李公祕書赴杜相公幕",
                    "zhushu": "新添。",
                    "type": 2
                },
                {
                    "paragraph": "青簾白舫益州來，",
                    "zhushu": "蘇曰：劉濬自益州歸荆渚，白舫百棹，皆繡帆青簾，多載妓女，峽人呼爲天上樓舡。"
                },
                {
                    "paragraph": "巫峽秋濤天地迴。石出倒聽楓葉下，",
                    "zhushu": "洙曰：灧澦堆。"
                },
                {
                    "paragraph": "櫓揺皆指菊花開。貪趍相府今晨發，恐失佳期後命催。南極一星朝北斗，",
                    "zhushu": "洙曰：晉天文志：“北極，北而最尊者也。天運無窮，三光迭曜，而星辰不移，故曰：‘居其所而衆星拱之，人君之象也。’”○趙曰：南極，以言李公。在楚而往，是爲南極之星。北斗，指長安，盖上直北斗，而號北斗城也。"
                },
                {
                    "paragraph": "五雲多處是三台。",
                    "zhushu": "洙曰：五雲，五色雲也。三台，上台、中台、下台、台也。○趙曰：晉天文志：“三台六星，兩兩而居，三公之位也。”三台，指杜相矣。",
                    "type": 2
                },
                {
                    "paragraph": "送王十五判官扶侍還黔中",
                    "zhushu": "得開字。",
                    "type": 2
                },
                {
                    "paragraph": "大家東征逐子回，",
                    "zhushu": "洙曰：後漢：扶風曹丗叔妻者，同郡班彪之女，名昭，字恵姬。和帝數召入宫，令皇后、貴人師事焉，號曰大家。子殻爲陳留長垣縣長，大家隨至官，作東征賦以叙行李。○趙曰：大家，指言王判官母，以班氏比之也。"
                },
                {
                    "paragraph": "風生洲渚錦帆開。",
                    "zhushu": "洙曰：煬帝以錦爲帆。"
                },
                {
                    "paragraph": "靑靑竹笋迎舡出，白白江魚入饌來。",
                    "zhushu": "修可曰：楚國先賢傳：孟宗，字恭武，至孝。母好食笋，冬月無之，宗入林中哀號，笋爲之生。後漢烈女傳：姜詩及妻龐氏並至孝。母好飮江水，嗜魚膾，又不能獨食。夫婦嘗力作鱠，呼鄰母共之。舎側忽有泉湧，味如江水，毎旦輒出雙鯉，常供二母之膳。王判官侍母回黔中，故有此句。○余曰：邵氏聞見錄云：子美“日日江魚入饌來”，後得古本，“日日”作“白白”，不但撿句甚偶，其思致亦不同。"
                },
                {
                    "paragraph": "離别不堪無限意，艱危深仗濟時才。黔陽信使應稀少，",
                    "zhushu": "鄭曰：寰宇記：黔州黔陽郡。"
                },
                {
                    "paragraph": "莫怪頻頻勸酒盃。",
                    "zhushu": "洙曰：頻頻，一云頻煩。○蘇曰：蕭鳯使玉門闗：弟肅勸酒頻頻，謂兄曰：“醉中庶使分袂不悲。”",
                    "type": 2
                },
                {
                    "paragraph": "送韋書記赴安西",
                    "zhushu": "",
                    "type": 2
                },
                {
                    "paragraph": "夫子歘通貴，",
                    "zhushu": "趙曰：歘，音許勿切，有所吹起皃。歘通貴，忽然而貴也。"
                },
                {
                    "paragraph": "雲泥相望懸。",
                    "zhushu": "洙曰：雲泥，猶貴賤之懸逺，如雲之與𭰖。○余曰：後漢逸民傳：吴倉與矯仲彦書云：“乗雲行，𭰖　棲宿不同。”"
                },
                {
                    "paragraph": "白頭無籍在，",
                    "zhushu": "洙曰：無籍，在朝列也。籍，如“通籍”之籍。"
                },
                {
                    "paragraph": "朱紱有",
                    "zhushu": "洙曰：一作“即”。"
                },
                {
                    "paragraph": "哀怜。",
                    "zhushu": "洙曰：曹子建：“俯愧朱紱。”○趙曰：韋君爲書記，則賜緋矣。有哀怜，則言朱紱之人有哀怜於我。"
                },
                {
                    "paragraph": "書記赴三捷，",
                    "zhushu": "洙曰：一作接采薇。豈敢定居。一月三捷生。捷，勝也。三勝，謂侵、伐、戰。○趙曰：指安西主將也，又以言韋君矣。"
                },
                {
                    "paragraph": "公車留二年。",
                    "zhushu": "洙曰：東方朔待詔公車。師古曰：公軍，今屬衞尉，上書者所詣。"
                },
                {
                    "paragraph": "欲浮江海去，此别意滄",
                    "zhushu": "洙曰：一作“蒼”。"
                },
                {
                    "paragraph": "然。",
                    "zhushu": "洙曰：公以道不偶時，欲放跡於江海也。論語：道不行，乗桴浮于海。○趙曰：公自謂也。公自負其才，旣見韋之通貴，而身留公車，不能無觖望於欲去而之江海矣。",
                    "type": 2
                },
                {
                    "paragraph": "郪城西原送李判官兄武判官弟赴成都府",
                    "zhushu": "鄭曰：郪，七稽切，縣名，在梓州。",
                    "type": 2
                },
                {
                    "paragraph": "慿髙送所親，乆坐惜芳辰。逺水非無浪，",
                    "zhushu": "趙曰：以言其行路之辛苦。"
                },
                {
                    "paragraph": "他山自有春。",
                    "zhushu": "蘇曰：阮咸歸陳留，衆俱留。咸曰：“㸔洛中春罷去。”王尚曰：“他山春色，甚可人意，清泉白石，清人耳目。此洛中無塵土氣味。”"
                },
                {
                    "paragraph": "野花隨處發，官",
                    "zhushu": "洙曰：一作“妖”。"
                },
                {
                    "paragraph": "柳着行新。",
                    "zhushu": "鄭曰：行，胡岡切。"
                },
                {
                    "paragraph": "天際傷愁别，",
                    "zhushu": "洙曰：謝玄暉詩：天際識歸舟。"
                },
                {
                    "paragraph": "離筵何太頻。",
                    "zhushu": "師曰：甫與二判官於情最親，臨此送别，言其此去如逺水，不能無風浪。它山雖有春，兄弟不得同賞，以至野花官柳觸目，使人不能無傷感也。",
                    "type": 2
                },
                {
                    "paragraph": "别崔潩因寄薛據孟雲𡖖",
                    "zhushu": "鄭曰：潩，夷記切。",
                    "type": 2
                },
                {
                    "paragraph": "志士惜妄動，",
                    "zhushu": "蘇曰：謝安石：“志士之心如石，豈可妄動？”"
                },
                {
                    "paragraph": "知深難固辭。",
                    "zhushu": "趙曰：志士本惜妄動，而受知之深，則難固辭。此以言漫赴幕職於湖南也。"
                },
                {
                    "paragraph": "如何乆磨礪，但取不磷緇。",
                    "zhushu": "鄭曰：磷，力珍切。○洙曰：語：“不曰堅乎？磨而不磷。不曰白乎？𣵀而不緇。”喻君子雖在濁亂，不能汙也。謝靈運：“緇磷謝清曠，疲薾慙貞堅。○趙曰：言如以乆磨礲淬礪，便以爲利乎？所貴尚者，取磨不磷、𣵀不緇而己。"
                },
                {
                    "paragraph": "夙夜聽憂主，飛騰急濟時。荆州遇薛孟，爲報欲論詩。",
                    "zhushu": "蘇曰：阮瞻行程劇曰：“煩子寄語友人，欲與子共竹林諸公論詩耳。”",
                    "type": 2
                },
                {
                    "paragraph": "送王十六判官",
                    "zhushu": "",
                    "type": 2
                },
                {
                    "paragraph": "客下荆南盡，君今復入舟。買薪猶白帝，",
                    "zhushu": "孫曰：䕫州沽酒買薪。"
                },
                {
                    "paragraph": "鳴櫓少沙頭。",
                    "zhushu": "洙曰：江陵舟舡至，泊於郭外沙頭。"
                },
                {
                    "paragraph": "衡霍生春早，瀟湘共海浮。荒林庾信宅，爲仗主人留。",
                    "zhushu": "",
                    "type": 2
                },
                {
                    "paragraph": "送覃二判官",
                    "zhushu": "",
                    "type": 2
                },
                {
                    "paragraph": "先皇弓劒逺，小臣餘此生。",
                    "zhushu": "洙曰：皇帝葬於嬌山南，空棺無尸，唯劒舄在。前漢郊祀志：黄帝采首山銅，鑄鼎於荆山下。鼎旣成，有龍垂胡髯下迎黃帝。帝上騎，羣臣後宫從上龍七十餘人，龍乃上去。餘小臣不得上，廼悉持龍髯，龍髯抜墮，墮黃帝之弓。百姓仰望黃帝旣上天，乃抱其弓與龍髯，故後丗因名其處曰鼎湖，其弓曰烏號。於是天子曰：“嗟乎！誠得如黃帝，吾視棄妻子如脫敝屐耳。”○趙曰：先帝，指肅宗也。"
                },
                {
                    "paragraph": "蹉𧿶病江漢，不復謁承明。",
                    "zhushu": "洙曰：選云：鯨魚失流而蹉𧿶。前漢嚴𦔳傳：上問所欲，對願爲會稽太守。於是拜爲㑹稽太守，数年不聞問。賜書曰：“制詔會稽太守，君厭承明之廬。”張晏曰：“承明之廬，在石渠閣外。直宿所止曰廬。”曹子建贈白馬王彪詩曰：謁帝承明廬，逝將歸舊疆。應休璉百一詩：問我何功德，三入承明廬。江文通書曰：升承明之卧闕。○蘇曰：謝宗出守仇池，語友人曰：“吾此行當不復謁承明廬，擇山水秀媚處，吾歛翼卑棲，無意人間丗也。”○趙曰：公於肅宗時爲拾遺，則常謁帝矣。"
                },
                {
                    "paragraph": "餞爾白頭日，",
                    "zhushu": "洙曰：鄒陽白頭如新。"
                },
                {
                    "paragraph": "永懷丹鳯城。",
                    "zhushu": "趙曰：指言長安帝城也。秦穆女弄玉吹簫，鳯集其城，因號丹鳯城。"
                },
                {
                    "paragraph": "遲遲戀屈宋，渺渺卧荆衡。",
                    "zhushu": "洙曰：屈原、宋玉。○趙曰：言在楚地也。荆，則荆渚；衡，則衡山也。"
                },
                {
                    "paragraph": "䰟斷航舸失，",
                    "zhushu": "趙曰：望覃判官之去航，黯然作别而䰟断也。"
                },
                {
                    "paragraph": "天寒沙水淸。肺肝若稍愈，亦上赤霄行。",
                    "zhushu": "洙曰：七命：“掛歸翮於赤霄之表。○趙曰：亦有意於長安帝京矣。",
                    "type": 2
                },
                {
                    "paragraph": "重送劉十弟判官",
                    "zhushu": "",
                    "type": 2
                },
                {
                    "paragraph": "分源豕韋𣲖，",
                    "zhushu": "洙曰：韋賢傳：詩曰：“肅肅我祖，國自豕韋。”應劭曰：“在商爲豕韋氏。”○趙曰：言劉與杜同出也。漢髙祖紀賛曰：春秋晉史蔡墨有言：“陶唐氏旣衰，其後有劉累，學擾龍，事孔甲，范氏其後也。”而大夫范宣子亦曰：“祖自虞以上爲陶唐氏，在夏爲御龍氏，在啇爲豕韋氏，在周爲唐杜氏，晉主夏盟爲范氏。”"
                },
                {
                    "paragraph": "别浦鴈賔秋。",
                    "zhushu": "洙曰：月令：秋月鴻鴈來賔。○蘇曰：張衡云：“賔鴈别浦，蘆葦將秋。”"
                },
                {
                    "paragraph": "年事推兄忝，",
                    "zhushu": "洙曰：張釋之兄事𡊮盎。○趙曰：劉孝標荅郭峙書云：“頃年亊道盡，容髪衰謝。”年事，盖言年歳之事也。舊引張檡之兄事𡊮盎，非是。才有字相犯，便取爲證也。"
                },
                {
                    "paragraph": "人才覺弟優。經過辨酆劒，",
                    "zhushu": "洙曰：晉書曰：“斗牛之間有紫氣。”雷煥曰：“寳劒之精，上徹於天耳。在豫章，酆城，令掘獄屋基，入地四丈，得石函，中有雙劒，一曰龍泉，一曰太阿。”"
                },
                {
                    "paragraph": "意氣逐呉鈎。",
                    "zhushu": "修可曰：呉鈎，見後出塞詩“含𥬇入呉鈎”注。○趙曰：舊引鮑明逺詩“錦帶佩吳鈎”，而不講其物。沈存中云：唐人詩用呉鈎。呉鈎者，刀名也。刀彎，今南蠻用之，謂之葛黨刀也。"
                },
                {
                    "paragraph": "垂翅徒衰老，",
                    "zhushu": "洙曰：馮異傳：“始雖垂翅回谿，終能奮翼澠池，可謂失之東隅，收之桑榆。”"
                },
                {
                    "paragraph": "先鞭不滯留。",
                    "zhushu": "趙曰：劉琨與親舅書曰：“梟枕戈待旦，志梟逆虜，常恐祖生先吾著鞭耳。”"
                },
                {
                    "paragraph": "本枝凌𡻕晚，髙義豁窮愁。他日臨江待，長沙舊驛樓。",
                    "zhushu": "",
                    "type": 2
                },
                {
                    "paragraph": "别蘇溪",
                    "zhushu": "洙曰：赴湖南幕。",
                    "type": 2
                },
                {
                    "paragraph": "故人有遊子，棄擲傍天隅。",
                    "zhushu": "洙曰：李陵詩：“游子暮何之？”又：“各在天一涯。”"
                },
                {
                    "paragraph": "他日憐才命，居然屈壯圖。",
                    "zhushu": "趙曰：他日，前日也。甞愛憐蘇之才命，以爲必超騰矣，而今居然，猶壯圖之屈也。"
                },
                {
                    "paragraph": "十年猶塌翼，",
                    "zhushu": "洙曰：陳琳檄：“忠義之佐，垂頭塌翼。”"
                },
                {
                    "paragraph": "絶倒爲驚呼。",
                    "zhushu": "洙曰：昔琅邪王澄，每聞衞玠言，輒歎息絶倒，故時人謂之語曰：“衞玠談道，平子絶倒。”"
                },
                {
                    "paragraph": "消渴今如在，",
                    "zhushu": "洙曰：司馬相如常有消渴病。"
                },
                {
                    "paragraph": "提携愧老夫。",
                    "zhushu": "洙曰：禮：長者與之提携，則兩手奉長者之手。注謂牽將行。又自稱曰老夫。○趙曰：公自言有消渴之病，不能提携蘇徯爲愧也。"
                },
                {
                    "paragraph": "豈知臺閣舊，洗拂鳯凰雛。",
                    "zhushu": "洙曰：蜀龐統號鳯雛。易林：鸞者，鳯之雛。"
                },
                {
                    "paragraph": "得實翻蒼竹，棲枝把翠梧。",
                    "zhushu": "洙曰：鳯非梧相不棲，非竹實不食。"
                },
                {
                    "paragraph": "北辰當宇宙，南岳據江湖。國帶煙塵色，",
                    "zhushu": "趙曰：據者，盤據之據。以蘇徯往爲幕客，故指其地而言。時干戈未息，故云風塵。"
                },
                {
                    "paragraph": "兵張虎豹符。",
                    "zhushu": "洙曰：杜詩傳：“發兵皆以虎符。”"
                },
                {
                    "paragraph": "數論封内事，揮發府中趨。",
                    "zhushu": "趙曰：言蘇徯爲幕客，則数論其湖南封内之事，而能發揮之也。府趨之人，非一人也。古樂府：“冉冉府中趍。”"
                },
                {
                    "paragraph": "贈爾秦人䇿，",
                    "zhushu": "洙曰：文十三年傳：“秦伯使士㑹行繞朝，贈之以䇿，曰：“子無謂秦無人，吾謀適不用也。”注：“䇿，馬撾。臨别授之馬撾，並示己所䇿。所䇿以展情。繞朝，秦大夫。"
                },
                {
                    "paragraph": "莫鞭轅下駒。",
                    "zhushu": "洙曰：灌夫傳：上怒内史曰：“公平生数言魏其、武安長短，今日廷論局促，效轅下駒。”應劭曰：“駒者，駕著轅下。”張晏曰：“俛頭於車轅下，隨母而已。”",
                    "type": 2
                },
                {
                    "paragraph": "暮秋將歸秦留别湖南幕府親友",
                    "zhushu": "",
                    "type": 2
                },
                {
                    "paragraph": "水闊蒼梧野，",
                    "zhushu": "洙曰：謝𤣥暉詩：“雲去蒼梧野，水還江漢流。”○蘇曰：劉表：渺迹水空濶，蒼梧雲煙外。”"
                },
                {
                    "paragraph": "天高白帝秋。途窮那免哭，",
                    "zhushu": "洙曰：顔延年：途窮能無動。”"
                },
                {
                    "paragraph": "身老不禁愁。",
                    "zhushu": "蘇曰：孔神年老失意，不禁愁恨喘息，邦不可乆延歳月爾。”"
                },
                {
                    "paragraph": "大府才能會，諸公德業優。北歸衝雨雪，誰憫弊貂裘。",
                    "zhushu": "洙曰：一云俱愍。弊貂裘，見前“季子貂裘弊”注。○趙曰：公以蘇秦自比也。",
                    "type": 2
                },
                {
                    "paragraph": "送李功曹之荆州充鄭侍御判官重贈",
                    "zhushu": "",
                    "type": 2
                },
                {
                    "paragraph": "曾聞宋玉宅，毎欲到荆州。",
                    "zhushu": "洙曰：韓愈爲江陵法曹，亦云：“宋玉亭邊不得見。”哀江南賦：“誅茅宋玉之宅。”○師曰：按余知古諸宫故亊曰：庾信因侯景之乱，自建康遁歸江陵，居宋玉故宅。宅在城北三里，故其賦云：“誅茅宋玉之宅，穿逕臨江之府。”子美在夔詠懷古跡云：“揺揺深知宋玉悲，江山故宅空文藻。”又移居䕫州入宅詩云：“宋玉歸州宅，雲通白帝城。”疑歸州亦有宋玉宅，非止於荆州。”"
                },
                {
                    "paragraph": "此地生涯晚，遥悲水國秋。孤城一柱觀，落日九江流。",
                    "zhushu": "洙曰：見九江落日醒何處，一柱觀頭眠幾回。"
                },
                {
                    "paragraph": "使者雖光彩，青楓逺自愁。",
                    "zhushu": "洙曰：阮籍詩：“上有楓樹林，逺望令人悲。”。",
                    "type": 2
                },
                {
                    "paragraph": "東津送韋諷攝閬州録事",
                    "zhushu": "新添。",
                    "type": 2
                },
                {
                    "paragraph": "聞說江山好，怜君吏𨼆兼。寵行舟逺泛，惜别酒頻添。推薦非承乏，操持必去嫌。它時如按縣，不得慢陶潜。",
                    "zhushu": "",
                    "type": 2
                },
                {
                    "paragraph": "送趙十七明府之縣",
                    "zhushu": "",
                    "type": 2
                },
                {
                    "paragraph": "連城爲寳重，",
                    "zhushu": "洙曰：虞子京：“連城旣僞往，荆玉得眞還。”○趙曰：“此言秦王以十五城易趙和氏之璧也。”"
                },
                {
                    "paragraph": "茂宰得才新。",
                    "zhushu": "洙曰：“卓茂爲宻令，人服其徳，吏懷其恩。”○蘇曰：謝玄暉和伏武昌登孫權故城詩：“雄圖悵若茲，茂宰深遐睠。”太白贈義興宰亦云：“天子思茂宰，天枝得英材。”○趙曰：舊注輒指爲卓茂，誤矣。"
                },
                {
                    "paragraph": "山雉迎舟楫，",
                    "zhushu": "洙曰：語：山梁雌雉。"
                },
                {
                    "paragraph": "江花報邑人。",
                    "zhushu": "趙曰：上句則禽鳥知所馴，下句則草木知所喜，皆美言之。"
                },
                {
                    "paragraph": "論交飜恨晚，",
                    "zhushu": "趙曰：公與趙君晚方論交也。"
                },
                {
                    "paragraph": "卧病却愁春。恵愛南翁恱，餘波及老身。",
                    "zhushu": "趙曰：言施惠爱而南人喜悅，公自謂老身，亦霑其餘波。",
                    "type": 2
                },
                {
                    "paragraph": "送鄭十八䖍貶台州司户傷其臨老䧟賊之故闕爲面别，情見于詩",
                    "zhushu": "趙曰：按唐史：䖍以禄山反，䧟賊，僞授䖍水部郎中，潜以宻章逹虚武。賊平，與王維等並囚宣陽。然皆善𦘕，崔圎使繪齋壁，䖍等即祈解於圓，卒免死，貶台州。",
                    "type": 2
                },
                {
                    "paragraph": "鄭公樗散𩯭如絲，",
                    "zhushu": "洙曰：莊子：有樗散之材。言不合丗用。"
                },
                {
                    "paragraph": "酒後常稱老𦘕師。",
                    "zhushu": "洙曰：䖍善盡，常献詩、𦘕，又書于明皇，御批，號爲三絶。"
                },
                {
                    "paragraph": "萬里傷心嚴譴日，百年垂死中興時。",
                    "zhushu": "洙曰：時初復京師，𧆛以汙賊貶。"
                },
                {
                    "paragraph": "蒼惶已就長途往，邂逅無端出餞遲。便與先生應永訣，九重泉路盡交期。",
                    "zhushu": "洙曰：言交契之期，死生不替。",
                    "type": 2
                },
                {
                    "paragraph": "暮冬送蘇四郎徯兵曹適桂州",
                    "zhushu": "",
                    "type": 2
                },
                {
                    "paragraph": "飄飄蘇季子，六印佩何遲。",
                    "zhushu": "洙曰：蘇季子言：“吾若有雒陽負郭三頃田，安能佩六囯相印乎？”"
                },
                {
                    "paragraph": "早作諸侯客，兼工古體詩。",
                    "zhushu": "洙曰：見“諸侯老賔客”注：陸士衡有擬古詩。"
                },
                {
                    "paragraph": "爾賢埋照乆，",
                    "zhushu": "洙曰：阮歩兵詩：沉醉似埋照。"
                },
                {
                    "paragraph": "余病長年悲。盧綰須征日，",
                    "zhushu": "洙曰：盧綰傳：上使使召綰，稱病不行。上怒曰：“綰果反。”使樊噲擊綰。髙祖崩，綰遂將其衆亡入匈奴，以爲東胡盧王。爲蠻夷所侵奪，居歳餘，死。"
                },
                {
                    "paragraph": "樓蘭要斬時。",
                    "zhushu": "洙曰：見“楼蘭斬未還”註。"
                },
                {
                    "paragraph": "歳陽𥘉盛動，",
                    "zhushu": "趙曰：十二月二陽生矣。"
                },
                {
                    "paragraph": "王化乆磷淄。",
                    "zhushu": "洙曰：見“此道未磷緇”注。"
                },
                {
                    "paragraph": "爲入蒼梧廟，㸔雲哭九疑。",
                    "zhushu": "趙曰：因送蘇徯適桂州而思舜。舜南廵狩，崩於蒼梧之野，而葬於九疑之山耳。○師曰：傳：介子持刃欲斬楼蘭王以立功。山海經云：九疑山，帝舜所葬，在長沙零陵界。又云：南方蒼梧之淵，舜之所葬。湘中記曰：九疑山在營道縣，九山相似，行者疑惑。荆州記曰：“九疑山盤基數郡之界，連峯接岫，競遠爭髙，含霞卷霧，分隔天日。”郡囯志曰：“九疑山有九峯：一曰丹朱；二曰石城；三曰樓溪，形如樓；四曰娥皇，下有舜妃；五曰舜源；六曰女英，舜墓在此峯下；七曰簫韻，八曰紀峯，九曰紀林，有九水。",
                    "type": 2
                },
                {
                    "paragraph": "送叚功曹歸廣州",
                    "zhushu": "",
                    "type": 2
                },
                {
                    "paragraph": "南海春天外，功曹幾月程。峽雲籠樹小，湖日落",
                    "zhushu": "洙曰：一作“蕩”。"
                },
                {
                    "paragraph": "江明。交趾丹砂重，",
                    "zhushu": "洙曰：見“朱就丹砂”。魏葛洪注。○趙曰：交州丹砂，音切。稚川求爲勾漏令。同上。"
                },
                {
                    "paragraph": "韶州白葛輕。",
                    "zhushu": "洙曰：白葛，葛布。○蘇曰：胡歗寄王稽：韶陽白葛巾一匹，稽製爲凉帔，王逸少與銘其紳，丗號三表衣。"
                },
                {
                    "paragraph": "幸君依旅",
                    "zhushu": "洙曰：一作估。"
                },
                {
                    "paragraph": "客，時寄錦宫城。",
                    "zhushu": "饒曰：錦宫城，即蜀也。",
                    "type": 2
                },
                {
                    "paragraph": "送孟十二倉曹赴東京選",
                    "zhushu": "",
                    "type": 2
                },
                {
                    "paragraph": "君行别老親，此去苦家貧。藻鏡留連客，",
                    "zhushu": "夢符曰：右按晉太康四年制曰：藻鏡銓衡。又李重選曹尚書咸序曰：童忝曹郎，銓管九流，品藻清濁，雖抵慎，莫知所寄。○尹曰：藻鏡，猶藻鑒也，故子美王韋左相詩又有“持衡留藻鑒”之句。晉太康四年制曰：藻鑒銓衡。又唐舊史：許子儒，長壽中爲天官侍郎。子儒居選部，不以藻鏡爲意，委令史句直以心腹注官之次，子儒髙枕而卧，時云“句直平配”，道路，以爲口實。"
                },
                {
                    "paragraph": "江山憔悴人。",
                    "zhushu": "蘇曰：張淇“長江逺山供愁眼具，兄解作憔悴與遷人。”"
                },
                {
                    "paragraph": "秋風楚竹冷，夜雪鞏梅春。朝夕髙堂念，應冝綵服新。",
                    "zhushu": "洙曰：見“休見綵衣輕”註。",
                    "type": 2
                },
                {
                    "paragraph": "晚秋長沙蔡五侍御飲筵送殷六參軍歸澧州覲省詩",
                    "zhushu": "",
                    "type": 2
                },
                {
                    "paragraph": "佳士欣相識，",
                    "zhushu": "蘇曰：祖逖遇梁劭曰：“乆聞佳士聲名，今日欣識風来。”"
                },
                {
                    "paragraph": "慈顔望逺遊。",
                    "zhushu": "洙曰：潘安賦：壽觴舉，慈顔和。論語：父母在，不逺遊。○趙曰：“佳士，指殷六也；慈顔，則殷之母也。言望其逺遊而歸也。”"
                },
                {
                    "paragraph": "甘從投轄飲，",
                    "zhushu": "洙曰：“陳遵嗜酒，每大飲，賔客滿座，輒𨵿門，取客車轄投井中，雖有急，終不得去。”師古曰：“坐閤閉門，又投車轄於井中也。”○趙曰：“言甘從蔡五之飲也。”"
                },
                {
                    "paragraph": "肯作置書郵。",
                    "zhushu": "洙曰：殷羡供喬爲豫章太守，都下士人因羡致書者百餘函。行次石頭，皆棄水中，曰：“沉者自沉，俘者自浮，殷羡不爲致書郵。”○趙曰：“言殷不苟爲人携書也。”"
                },
                {
                    "paragraph": "髙鳥黃雲暮，",
                    "zhushu": "蘇曰：古樂府云：“黄雲莫四合，髙鳥各分飛。寄語逺遊子，月明胡不歸？”○趙曰：祖出淮南子云：“黃泉之埃，上爲黃雲。”"
                },
                {
                    "paragraph": "寒蟬碧樹秋。",
                    "zhushu": "趙曰：江淹：“碧樹先秋落。”"
                },
                {
                    "paragraph": "湖南冬不雪，吾病得淹留。",
                    "zhushu": "",
                    "type": 2
                },
                {
                    "paragraph": "送司馬入京",
                    "zhushu": "新添。",
                    "type": 2
                },
                {
                    "paragraph": "群盗至今日，先朝忝從臣。歎君能戀主，乆客羡歸秦。黃閣長司諌，丹墀有故人。向來論社稷，爲詁涕霑巾。",
                    "zhushu": "",
                    "type": 2
                },
                {
                    "paragraph": "送張二十參軍赴蜀州因呈楊五侍御",
                    "zhushu": "",
                    "type": 2
                },
                {
                    "paragraph": "好去張公子，通家别恨添。",
                    "zhushu": "洙曰：“兩家相通往來，言至契熟也。此别恨所以添。”"
                },
                {
                    "paragraph": "兩行秦樹直，萬點蜀山尖。御史新騘馬，",
                    "zhushu": "洙曰：爲呈楊侍御。桓典拜侍御史，常乗騘馬，京師畏憚，爲語曰：“行行且止，避騘馬御史。”"
                },
                {
                    "paragraph": "參軍舊紫髯。",
                    "zhushu": "洙曰：爲張赴參軍郗超髯，府中語曰：髯參軍。"
                },
                {
                    "paragraph": "皇華吾善處，於汝定無嫌。",
                    "zhushu": "禹偁曰：皇華，遣使臣之詩，言張有吏才。○趙曰：正以言楊侍御爲皇華之使，乃吾所厚善之人，則於張二十亦必無嫌，所以薦之也。舊註非。",
                    "type": 2
                },
                {
                    "paragraph": "泛江送魏十八倉曹還京因寄岑中允參范郎中季明",
                    "zhushu": "",
                    "type": 2
                },
                {
                    "paragraph": "遲日深春",
                    "zhushu": "洙曰：一作“江。"
                },
                {
                    "paragraph": "水，",
                    "zhushu": "洙曰：詩：春日遲遲。"
                },
                {
                    "paragraph": "輕舟送别筵。帝鄉愁緒外，春色淚痕邊。見酒須相憶，將詩莫浪傳。",
                    "zhushu": "趙曰：言公自負其詩如此。"
                },
                {
                    "paragraph": "若逢岑與范，爲報各衰年。",
                    "zhushu": "",
                    "type": 2
                },
                {
                    "paragraph": "送裴二虬作尉永嘉",
                    "zhushu": "",
                    "type": 2
                },
                {
                    "paragraph": "孤嶼亭何處？天涯水氣中。故人官就此，絶境與誰同？",
                    "zhushu": "趙曰：故人，則指裴二矣。絶境，則指孤嶼亭矣。"
                },
                {
                    "paragraph": "隠吏逢梅福，",
                    "zhushu": "洙曰：漢梅福，九江人，𥙷南昌尉。居家甞讀書養性爲事。至元始中，王莽專政，梅福一朝棄妻子，去九江，至今傳以爲仙。其後見福於會稽者，更名爲吴市門卒，所謂隱於吏也。"
                },
                {
                    "paragraph": "遊山憶謝公。",
                    "zhushu": "洙曰：謝安石寓居㑹稽，與羲之游處，出則漁弋山水。常往臨安山中，坐石室，臨濬谷，悠然歎曰：“此亦伯夷何逺。”安雖放情丘壑，然毎游賞，必以妓女從也。○趙曰：謂謝靈運也。爲永嘉守，好遊山水，時號云謝公。今積榖山南有謝公巖焉。舊注妄引謝安，非是。"
                },
                {
                    "paragraph": "扁舟吾已就，",
                    "zhushu": "洙曰：一作具。"
                },
                {
                    "paragraph": "把釣待秋風。",
                    "zhushu": "洙曰：張翰見秋風起，乃思呉中蓴羮、鱸魚鱠，遂命駕東歸。○蘇曰：杜預書曰：“吾本麋鹿心性，強拘名利，欲脫不能。漢水澄明，鯿魚正肥，待得秋風凉冷，吾當把釣，盡此林泉之志。”",
                    "type": 2
                },
                {
                    "paragraph": "公安送韋二少府匡贊",
                    "zhushu": "",
                    "type": 2
                },
                {
                    "paragraph": "逍遥公後丗多賢，",
                    "zhushu": "洙曰：韋嗣立封逍遥公，所隱谷曰逍遥谷。○田曰：北史：韋夐，字敬逺，孝寛之兄。志尚夷簡，淡於榮利，號曰趙遥公。故丗系表謂韋氏九房，以瓊之後爲逍遥公房，嗣立之後爲小逍遥公房以别之。○師曰：子美稱逍遥公，乃韋夐，非嗣立也。"
                },
                {
                    "paragraph": "送爾維舟惜此筵。念我能書",
                    "zhushu": "洙曰：一作常能。"
                },
                {
                    "paragraph": "數字至，將詩不必萬人傳。",
                    "zhushu": "趙曰：言思念我，則寄將我之詩，去則不必傳之萬人也。"
                },
                {
                    "paragraph": "時危兵甲黃塵裏，日短江湖白髪前。",
                    "zhushu": "趙曰：言髪已白矣，而短景中之江湖在其前。"
                },
                {
                    "paragraph": "古往今來皆涕淚，斷腸分手各風煙。",
                    "zhushu": "洙曰：别賦：造分手而衘涕。又：分手易前期。",
                    "type": 2
                },
                {
                    "paragraph": "冬晚送長孫漸舎人歸州",
                    "zhushu": "",
                    "type": 2
                },
                {
                    "paragraph": "參𡖖休坐幄，蕩子不歸郷。",
                    "zhushu": "洙曰：古詩：蕩子行不㱕。○蘇曰：顔延年古樂府：“嫁得遊蕩子，一去未還郷。秋夜不肯明，教妾卧幽房。”○趙曰：公自言也。公爲劒南節度參謀，謂之參𡖖。公前爲之而今罷，此所謂休坐幄。列子曰：人有去郷土遊於四方而不㱕者，丗謂爲任蕩之人也。"
                },
                {
                    "paragraph": "南客瀟湘外，",
                    "zhushu": "趙曰：公北人也，而在湘潭，是爲南客。"
                },
                {
                    "paragraph": "西戎鄠杜傍。",
                    "zhushu": "洙曰：宣帝尤樂杜、鄠之間。杜属京兆，鄠属扶風。○蘇曰：漢明帝曰：“今西戎猖獗，若不禦備，恐犯鄠、杜。”鄠縣、杜陵，俱属京兆。○趙曰：吐蕃之兵未息也。○師曰：參𡖖，言長孫。坐於帷幄，爲參謀也。蕩子，子美自稱。鄠杜，乃京城，吐蕃䧟之，故云“西戎鄠杜傍”。"
                },
                {
                    "paragraph": "衰年傾盖晚，",
                    "zhushu": "洙曰：鄒陽：“傾盖如故。”"
                },
                {
                    "paragraph": "費日繫舟長。",
                    "zhushu": "趙曰：言舟留滯而未行也。"
                },
                {
                    "paragraph": "會面思來扎，",
                    "zhushu": "洙曰：古詩：“㑹靣安可知。”又：“客從逺方來，遺我一扎書。”○趙曰：言欲會面，則毎思來扎，所以預嘱其寄書也。"
                },
                {
                    "paragraph": "銷䰟逐去檣。",
                    "zhushu": "洙曰：别賦：“黯然銷䰟。”"
                },
                {
                    "paragraph": "雲晴鷗更舞，風逆鴈無行。",
                    "zhushu": "趙曰：言别時景也。列子云：“鷗鳥舞而不下。”詩云：“兩驂鴈行。”"
                },
                {
                    "paragraph": "匣裏雌雄劒，吹毛任選將。",
                    "zhushu": "",
                    "type": 2
                },
                {
                    "paragraph": "奉送𡖖二翁統節度鎮軍還江陵",
                    "zhushu": "",
                    "type": 2
                },
                {
                    "paragraph": "火旗還錦䌫，",
                    "zhushu": "洙曰：龍旂九旒，以象大火，諸侯所建。鳥𣄣七旒，旒以象鶉火，州里所建。呉甘寕以錦維舟。○趙曰：火旗，宋旗也。還錦䌫，則軍從舟中㱕矣。甘寕以錦維舟。"
                },
                {
                    "paragraph": "白馬出江城。",
                    "zhushu": "趙曰：指言𡖖二翁也。龐德好騎白馬，號白馬將軍，故使“白馬”字。"
                },
                {
                    "paragraph": "嘹唳吟笳發，",
                    "zhushu": "蘇曰：戴享塞管吟笳，嘹唳晚風，迁客聞之，心驚意愀。"
                },
                {
                    "paragraph": "蕭條别浦淸。寒空巫峽曙，落日渭陽情。",
                    "zhushu": "洙曰：一作明。○趙曰：巫峽，言䕫州；渭陽，言長安。所以懷𡖖也。"
                },
                {
                    "paragraph": "留滯嗟衰疾，何時見息兵？",
                    "zhushu": "洙曰：太史公留滯周南。○蘇曰：馮約曰：“盗賊蜂起，江淮秦楚，民不奠枕，何時息兵，㱕養殘喘？”○趙曰：歎其留滯於䕫。",
                    "type": 2
                },
                {
                    "paragraph": "送韓十四江東省覲",
                    "zhushu": "",
                    "type": 2
                },
                {
                    "paragraph": "兵戈不見老萊衣，",
                    "zhushu": "洙曰：見“休覔綵衣輕”注。"
                },
                {
                    "paragraph": "歎息人間萬事非。我已無家尋弟妹，君今何處訪庭闈。黃牛峽靜灘聲轉，",
                    "zhushu": "洙曰：盛𢎞之荆州記：冝都四陵峽中有黄牛山，山上有黄牛形，江湍縈𢌞。"
                },
                {
                    "paragraph": "白馬江寒樹影稀。",
                    "zhushu": "洙曰：江陵縣有白馬州。"
                },
                {
                    "paragraph": "此别還湏各努力，",
                    "zhushu": "魯曰：古詩：少壯不努力，老大徒傷悲。"
                },
                {
                    "paragraph": "故郷猶恐未成",
                    "zhushu": "洙曰：一作堪。"
                },
                {
                    "paragraph": "歸。",
                    "zhushu": "師曰：峽与江皆險阻，甫因戒之，欲其慎重也。",
                    "type": 2
                },
                {
                    "paragraph": "長沙送李十一銜",
                    "zhushu": "",
                    "type": 2
                },
                {
                    "paragraph": "與子避地西康州，洞庭相逢十二秋。",
                    "zhushu": "趙曰：𥘉同避地於西康州，凡十二年，秋，而復相逢於洞庭也。"
                },
                {
                    "paragraph": "逺媿尚方曾賜履，",
                    "zhushu": "趙曰：公甞爲左拾遺，則蒙尚方賜履矣。"
                },
                {
                    "paragraph": "境非吾土倦登樓。",
                    "zhushu": "洙曰：王粲登楼賦：雖信美而非吾土𠔃，曾何足以少留。"
                },
                {
                    "paragraph": "乆存膠𣾰應難並，",
                    "zhushu": "趙曰：言雖有膠𣾰之好，而才器相逺爲難。此盖公自謙也。"
                },
                {
                    "paragraph": "一辱𭰖塗遂晚收。",
                    "zhushu": "趙曰：言流落而汩𣳚也。左傳：使吾子辱在𭰖塗。○師曰：廣東有康州，故别蜀康州爲西康。尚方，主造御器用。昔王子喬甞飛雙履爲鳬，及捕得鳬，乃尚方所賜履。“一辱𭰖塗遂晚收”，言李𥘉得罪，及晚年稍見録用。"
                },
                {
                    "paragraph": "李杜齊名眞忝竊，",
                    "zhushu": "洙曰：後漢杜宻傳：黨事旣起，宻免㱕本郡，与李膺俱坐，而名行相次，故時人亦稱李杜焉。前有李固、杜喬，故亦言也。范滂傳：滂詣獄，与母訣曰：“汝今得与李、杜斉名，死亦无恨。”謂李膺与杜宻。"
                },
                {
                    "paragraph": "朔雲寒菊倍離憂。",
                    "zhushu": "",
                    "type": 2
                },
                {
                    "paragraph": "别常徴君",
                    "zhushu": "",
                    "type": 2
                },
                {
                    "paragraph": "兒扶猶杖策，卧病一秋強。白髪少新洗，寒衣寛揔長。",
                    "zhushu": "蘇曰：曹子建：“痩斍衣寛長，愁知酒淺淡。”○趙曰：以病痩之後，故衣寛而揔長大矣。"
                },
                {
                    "paragraph": "故人憂見及，",
                    "zhushu": "革曰：見及，猶云訪及也。"
                },
                {
                    "paragraph": "此别涙相忘。",
                    "zhushu": "趙曰：雖别而俱不能淚，所以成相忘也。"
                },
                {
                    "paragraph": "各逐萍流轉，來書細作行。",
                    "zhushu": "",
                    "type": 2
                },
                {
                    "paragraph": "涪江泛舟送韋班歸京",
                    "zhushu": "得山字。",
                    "type": 2
                },
                {
                    "paragraph": "追餞同舟日，傷春",
                    "zhushu": "洙曰：一作“心”。"
                },
                {
                    "paragraph": "一水間。",
                    "zhushu": "趙曰：一作傷春”，非但不若傷心之快。古詩云：相望一水間。"
                },
                {
                    "paragraph": "飄零爲客乆，衰老羡君還。花逺",
                    "zhushu": "洙曰：一作“雜”。"
                },
                {
                    "paragraph": "重重樹，雲輕處處山。",
                    "zhushu": "趙曰：一作花逺，非。盖“重重樹”則已有逺意，不可疊用也。"
                },
                {
                    "paragraph": "天涯故人少，更益𩯭毛斑。",
                    "zhushu": "",
                    "type": 2
                },
                {
                    "paragraph": "公安送二十九弟晉肅入蜀余下沔鄂",
                    "zhushu": "",
                    "type": 2
                },
                {
                    "paragraph": "正解柴桑䌫，",
                    "zhushu": "洙曰：謝詩：“解䌫候前侣。”柴桑，屬潯陽郡。○趙曰：公將下沔鄂也。○鄭曰：柴桑，地名，在江州。"
                },
                {
                    "paragraph": "仍㸔蜀道行。",
                    "zhushu": "趙曰：送晉肅入蜀也。"
                },
                {
                    "paragraph": "檣烏相背發，",
                    "zhushu": "趙曰：船檣上刻爲烏形。"
                },
                {
                    "paragraph": "塞鴈一行鳴。",
                    "zhushu": "鄭曰：行，胡郎切。○趙曰：言其別之時。"
                },
                {
                    "paragraph": "南紀連銅柱，",
                    "zhushu": "洙曰：見上“南紀標銅柱”註。"
                },
                {
                    "paragraph": "西江接錦城。",
                    "zhushu": "洙曰：丗說：“成都州城皆種芙蕖，至秋盛開，望之若錦，故號錦城。”"
                },
                {
                    "paragraph": "慿將百錢卜，飄泊問君平。",
                    "zhushu": "趙曰：嚴君平上筮於成都，日閱數人，得百錢乃止。",
                    "type": 2
                },
                {
                    "paragraph": "送元二適江左",
                    "zhushu": "",
                    "type": 2
                },
                {
                    "paragraph": "亂後今相見，秋深復逺行。風塵爲客日，",
                    "zhushu": "趙曰：公言其遭戰闘之時，旅泊於外。"
                },
                {
                    "paragraph": "江海送君情。",
                    "zhushu": "趙曰：言元適江左也。"
                },
                {
                    "paragraph": "晉室丹陽尹，",
                    "zhushu": "洙曰：温嶠爲丹陽尹。"
                },
                {
                    "paragraph": "公孫白帝城。",
                    "zhushu": "洙曰：公孫據白帝城。○趙曰：元旣往爲丹陽尹，則舟行而去，經白帝城而下也。○師曰：丹陽尹，指元二適丹陽也。白帝城，甫自言客居䕫州也。"
                },
                {
                    "paragraph": "經過自愛惜，取次莫論兵。",
                    "zhushu": "洙曰：元甞應孫呉科舉。",
                    "type": 2
                },
                {
                    "paragraph": "送裴五赴東川",
                    "zhushu": "",
                    "type": 2
                },
                {
                    "paragraph": "故人亦流落，髙義動乾坤。何日通燕塞，相㸔老蜀門。東行應暫别，北望若銷䰟。",
                    "zhushu": "昱曰：選江淹賦：“黯然銷䰟者，唯别而已。”"
                },
                {
                    "paragraph": "凛凛悲秋意，",
                    "zhushu": "昱曰：宋五九辯云：“悲哉，秋之爲氣也。”"
                },
                {
                    "paragraph": "非君誰與論。",
                    "zhushu": "",
                    "type": 2
                },
                {
                    "paragraph": "贈别何邕",
                    "zhushu": "",
                    "type": 2
                },
                {
                    "paragraph": "生死論交地，何由見一人。",
                    "zhushu": "洙曰：鄭當時傳：“一死一生，乃見交情。”"
                },
                {
                    "paragraph": "悲君隨鷰雀，",
                    "zhushu": "洙曰：公孫洪傳：“鴻漸之翼，困於鷰雀。”"
                },
                {
                    "paragraph": "薄宦走風塵。",
                    "zhushu": "洙曰：陸士龍：“飄鷂冒風塵。”○余曰：邵氏聞見録：“少陵此二句，本陳勝與人傭耕之語也。”或以此論少陵之妙，予謂少陵所以獨立千載之上者，不但有所本也。三百篇之作，果何所本哉？"
                },
                {
                    "paragraph": "緜谷无通漢，",
                    "zhushu": "趙曰：緜谷，縣名，屬利州。言何公所往利州而去，得歸漢上也。"
                },
                {
                    "paragraph": "沱江不向秦。",
                    "zhushu": "洙曰：沱江在蜀城北三十里，水不大秦。"
                },
                {
                    "paragraph": "五陵花滿眠，傳語故郷春。",
                    "zhushu": "蘇曰：張翃送友人入関曰：“慿君傳語，故園春色，來歳相期。”友人𥬇而去。○趙曰：沱江在蜀城。言不尚秦，尚留蜀中，勢不能去，則有懷故郷之念。馮小憐春日詩云：“傳語春光道，先歸何處邊。”",
                    "type": 2
                },
                {
                    "paragraph": "贈別鄭錬赴襄陽",
                    "zhushu": "",
                    "type": 2
                },
                {
                    "paragraph": "戎馬交馳際，柴門老病身。",
                    "zhushu": "蘇曰：王子敬見戴文，文曰：“公子意厚，時過柴門，來慰病身，所謂歳寒知松栢之操也。”"
                },
                {
                    "paragraph": "把君詩過日，",
                    "zhushu": "蘇曰：晉索靖語魏玄同曰：“弊居謝絶人事，病中無以慰牢落，把君詩軸過日，足有發益。”"
                },
                {
                    "paragraph": "念此别驚神。",
                    "zhushu": "洙曰：别賦：使人意奪神駭，心折骨驚。"
                },
                {
                    "paragraph": "地闊峨眉晚，",
                    "zhushu": "洙曰：一作曉。峨眉山在蜀地。○趙曰：公自言在蜀也。"
                },
                {
                    "paragraph": "天髙峴首春。",
                    "zhushu": "趙曰：言鄭之赴襄陽也。峴首，在襄陽，羊叔子墮淚碑所在也。"
                },
                {
                    "paragraph": "爲於𦒿舊内，試覔姓龐人。",
                    "zhushu": "洙曰：龍德公隱於鹿門，屬襄陽。○黃曰：甫意以龐與鍊一革人，故有末句。",
                    "type": 2
                },
                {
                    "paragraph": "重贈鄭錬絕句",
                    "zhushu": "",
                    "type": 2
                },
                {
                    "paragraph": "鄭子將行罷使臣，囊無一物獻尊親。江山路逺羈離日，裘馬誰爲感激人。",
                    "zhushu": "洙曰：言雖清潔，不爲人所知。○蘇曰：江揔曰：“今出入無馬，禦寒無䘮，誰是感激之士？憫此遷客。”○趙曰：言乗肥衣輕之人，誰感激而憐鄭之貧也。○師曰：鄭鍊出監蜀，今任罷，故云罷使臣。然身居皇華之貴，以至囊無一物，雖清㓗如此，不能爲人所知，故甫欲朋友輟裘馬以資之。",
                    "type": 2
                },
                {
                    "paragraph": "送人從軍",
                    "zhushu": "",
                    "type": 2
                },
                {
                    "paragraph": "弱水應無地，",
                    "zhushu": "洙曰：弱水，水也。以其力不能載物，故謂之弱水。○趙曰：無地，言水多也。"
                },
                {
                    "paragraph": "陽𨵿已近天。",
                    "zhushu": "洙曰：陽𨵿，地名。○趙曰：近天，言山髙也。○余曰：唐王維詩：“勸君更盡一盃酒，西出陽𨵿無故人。”後人以爲陽𨵿曲唱之。”"
                },
                {
                    "paragraph": "今君渡沙磧，累月斷人煙。好武寧論命，",
                    "zhushu": "洙曰：志於功名故也。"
                },
                {
                    "paragraph": "封侯不計年。",
                    "zhushu": "洙曰：有功即封。○趙曰：言其從軍，乃縁好武，於是用命之秋，故不論命。有功封侯，漢制也。不計年，所以激發之。"
                },
                {
                    "paragraph": "馬寒防失道，",
                    "zhushu": "師曰：李廣征匈奴，失道，當斬，贖爲庶人。此戒之之辭也。"
                },
                {
                    "paragraph": "雪没錦鞍韉。",
                    "zhushu": "",
                    "type": 2
                },
                {
                    "paragraph": "送逺",
                    "zhushu": "",
                    "type": 2
                },
                {
                    "paragraph": "帶甲滿天地，",
                    "zhushu": "洙曰：盗賊充斥，時方用兵。"
                },
                {
                    "paragraph": "胡爲君逺行。親朋盡一哭，",
                    "zhushu": "洙曰：楚辭：“悲莫悲於生别離。”"
                },
                {
                    "paragraph": "鞍馬去孤城。草木歳月晚，關河霜雪清。别離已昨日，因見古人情。",
                    "zhushu": "蘇曰：張翰命駕歸呉，一丗髙其節。阮攸歎曰：“讀留侯、范蠡遺史，因此知季鷹見古人情矣。”○趙曰：楚辭曰：“悲莫悲於生別離。”則古人之情可見矣。",
                    "type": 2
                },
                {
                    "paragraph": "泛江送客",
                    "zhushu": "",
                    "type": 2
                },
                {
                    "paragraph": "二月頻送客，東津江欲平。烟花山際重，舟楫浪前輕。淚逐勸盃落，",
                    "zhushu": "洙曰：李陵别蘇武詩：“對酒不能酬。”○趙曰：以其行而勸之，旣别矣，涙所以落。舊註所引非。"
                },
                {
                    "paragraph": "愁連吹笛生。",
                    "zhushu": "洙曰：馬融去京踰年，有洛客逆旅吹笛，暫聞之，甚悲感。"
                },
                {
                    "paragraph": "離筵不隔日，那得易爲情。",
                    "zhushu": "洙曰：離筵，祖席也。",
                    "type": 2
                },
                {
                    "paragraph": "夏夜李尚書筵送宇文石首赴縣聮句",
                    "zhushu": "洙曰：石首，縣名。",
                    "type": 2
                },
                {
                    "paragraph": "愛客尚書重，之官宅相賢。",
                    "zhushu": "子美。○洙曰：晉魏舒少孤，爲外家𡩋氏所養。𡩋氏起宅，相者云：“當出貴甥。”外祖母以盛氏甥小而慧，意謂應之。舒曰：“當爲外氏成此宅相。”"
                },
                {
                    "paragraph": "酒香傾坐側，帆影駐江邊。",
                    "zhushu": "之方。"
                },
                {
                    "paragraph": "翟表郎官瑞，鳬㸔令宰仙。",
                    "zhushu": "彧。洙曰：江淮之南，謂雉青質，五彩皆備曰翟。蕭望之爲郎，有雉數十，常度草翔飛。王喬爲葉令，有仙術，以舄爲鳬，東南飛至臺。"
                },
                {
                    "paragraph": "雨稀雲葉斷，夜乆燭花偏。",
                    "zhushu": "子美。"
                },
                {
                    "paragraph": "數語欹",
                    "zhushu": "洙曰：一作敲。"
                },
                {
                    "paragraph": "紗帽，髙文擲綵牋。",
                    "zhushu": "之芳。"
                },
                {
                    "paragraph": "興饒行處樂，離惜醉中眠。",
                    "zhushu": "彧。"
                },
                {
                    "paragraph": "單父長多暇，",
                    "zhushu": "鄭曰：單，時戰切。父，方矩切。"
                },
                {
                    "paragraph": "河陽實少年。",
                    "zhushu": "子美。○洙曰：單父，宓子賤所治；河陽，潘岳所治。"
                },
                {
                    "paragraph": "客居逢自出，爲别幾凄然。",
                    "zhushu": "之芳。○洙曰：宇文，乃外甥也，故云自出。",
                    "type": 2
                },
                {
                    "paragraph": "宇文晁，尚書之甥；崔彧，",
                    "zhushu": "乙六切。"
                },
                {
                    "paragraph": "司業之孫，尚書之子。重汎鄭監前湖審",
                    "zhushu": "",
                    "type": 2
                },
                {
                    "paragraph": "郊扉俗逺長幽寂，野水春來更接連。錦席淹留還出浦，葛巾欹側未廻船。",
                    "zhushu": "蘇曰：羊枯酒中廻船，葛巾欹側。"
                },
                {
                    "paragraph": "樽當霞綺輕𥘉散，",
                    "zhushu": "洙曰：謝玄暉詩：“餘霞散成綺。”"
                },
                {
                    "paragraph": "棹拂荷珠碎却圎。",
                    "zhushu": "趙曰：梁元帝詩：“荷珠𣻌水銀。”"
                },
                {
                    "paragraph": "不但習池歸酩酊，",
                    "zhushu": "洙曰：習池事，見玉腕騮詩“欲伴習池遊”註。歸酩酊，無所如。○趙曰：“山季倫至髙陽也，輒大醉而歸。”"
                },
                {
                    "paragraph": "君㸔鄭谷去夤縁。",
                    "zhushu": "洙曰：鄭子眞耕於谷口。",
                    "type": 2
                },
                {
                    "paragraph": "隨章留後新亭會送諸君",
                    "zhushu": "新添。",
                    "type": 2
                },
                {
                    "paragraph": "新亭有髙會，行子得良時。日動映江幕，風鳴排檻旗。絶葷終不改，勸酒欲無詞。已墮峴山涙，",
                    "zhushu": "鄭曰：在襄陽，羊祜作鎮，曰：立碑記功於此。"
                },
                {
                    "paragraph": "因題零雨詩。",
                    "zhushu": "",
                    "type": 2
                },
                {
                    "paragraph": "夏日楊長寕宅送崔侍御常正字入京",
                    "zhushu": "探韻得罙字。",
                    "type": 2
                },
                {
                    "paragraph": "醉酒楊雄宅，",
                    "zhushu": "洙曰：“楊雄有宅一區，雄家素貧，嗜酒，人稀至門。時有好事者，載酒肴從游學。”"
                },
                {
                    "paragraph": "升堂子賤琴。",
                    "zhushu": "洙曰：“宓子賤治單父，彈琴不下堂而自治。”"
                },
                {
                    "paragraph": "不堪垂老𩯭，還對欲分襟。",
                    "zhushu": "蘇曰：“黃歇秋天索寞，愁對分襟。”"
                },
                {
                    "paragraph": "天地西江逺，",
                    "zhushu": "趙曰：“言江陵送别之處。”"
                },
                {
                    "paragraph": "星辰北斗深。烏臺俯麟閣，",
                    "zhushu": "洙曰：“御史府中有栢樹，常有野鳥棲𪧐其上。麟閣，正字所居。陳子昂為麟臺正字。”"
                },
                {
                    "paragraph": "長夏白頭吟。",
                    "zhushu": "洙曰：“古樂府白頭吟，疾人以新間舊，不能至於白首，故以爲名。”",
                    "type": 2
                },
                {
                    "paragraph": "送靈州李判官",
                    "zhushu": "新添。",
                    "type": 2
                },
                {
                    "paragraph": "羯胡腥四海，回首一茫茫。血戰乾坤赤，氛迷日月黃。將軍專䇿略，幕府盛才良。近賀中興主，神兵動朔方。",
                    "zhushu": "",
                    "type": 2
                },
                {
                    "paragraph": "與嚴二歸奉禮别",
                    "zhushu": "新添。",
                    "type": 2
                },
                {
                    "paragraph": "别君誰暖眼，將老病纒身。出涕同斜日，臨風㸔去塵。商歌還入夜，巴俗自爲隣。尚媿微軀在，遥聞盛禮新。山東群盗散，闕下受降頻。諸將歸應盡，題書報旅人。",
                    "zhushu": "",
                    "type": 2
                },
                {
                    "paragraph": "巴西聞收京送班司馬入京",
                    "zhushu": "新添。",
                    "type": 2
                },
                {
                    "paragraph": "聞道收宗廟，鳴鑾自陜歸。傾都㸔黃屋，正殿引朱衣。",
                    "zhushu": "本中曰：“黃屋，車蓋也。”"
                },
                {
                    "paragraph": "劒外春天逺，巴西勑使稀。念君經丗亂，疋馬向王畿。",
                    "zhushu": "",
                    "type": 2
                },
                {
                    "paragraph": "奉送崔都水翁下峽",
                    "zhushu": "新添。",
                    "type": 2
                },
                {
                    "paragraph": "無數涪江筏，鳴橈揔發時。别離終不乆，宗族忍相遺。白狗黃牛峽，朝雲暮雨祠。所過慿問訊，到日自題詩。",
                    "zhushu": ""
                }
            ]
        },
        {
            "name": "慶賀",
            "paragraphs": [
                {
                    "paragraph": "慶賀",
                    "zhushu": "",
                    "type": 1
                },
                {
                    "paragraph": "古詩一首、律詩四首",
                    "zhushu": "",
                    "type": 2
                },
                {
                    "paragraph": "覽栢中允兼子姪數人除官制詞，因述父子兄弟四美，載歌絲綸",
                    "zhushu": "洙曰：按唐書：栢氏無顯人，惟栢耆傳云：將軍良器之子，元和中人，不顯州郡。甫又有詩寄栢學士林居。○趙曰：此詩有“戮力自元昆”，意其栢正節也。然竊有疑焉，公詩又有桓學士林居、栢大兄弟詩、栢二别駕詩，豈可指言栢正節之家乎？俟明識辨之。",
                    "type": 2
                },
                {
                    "paragraph": "紛然喪亂際，見此忠孝門。",
                    "zhushu": "洙曰：晉卞壼傳：翟湯歎曰：“父死於君，子死於父，忠孝之道，萃於一門。”"
                },
                {
                    "paragraph": "蜀中㓂亦甚，栢氏功彌存。深誠𥙷王室，戮力見元昆。",
                    "zhushu": "洙曰：魏書：“重以王室多故。”爾雅：“先生爲昆。”漢髙紀：“勠力。”注：“并力也。”○趙曰：父子兄弟，有功於行陣，則詩人宜以忠孝稱之。"
                },
                {
                    "paragraph": "三止錦江沸，獨清玉壘昏。",
                    "zhushu": "洙曰：左太冲蜀都賦：“廓霊𨵿而爲門，包玉壘而爲宇。”註：“玉壘，山名。”華陽國志：“錦江，言蜀人織錦濯其中，則色鮮明，他江則不好，故命曰錦江也。”成都記：“玉壘山，導江縣西北三十里。”○趙曰：傳所謂以湯止沸也。寰宇記曰：“濯錦江，係之華陽懸。公自入蜀，見成都之亂，蓋寳應元年，徐知道反；永嘉元年，崔肝反，殺郭英乂。大曆三年七，則楊子琳以瀘州刺史反。此錦江之三沸也。蜀都賦：包玉壘而爲宇。李善注：玉壘，山名，前水岀焉。以今考之，永康軍是也。"
                },
                {
                    "paragraph": "髙名入竹帛，",
                    "zhushu": "洙曰：鄧禹曰：垂功名於竹帛。"
                },
                {
                    "paragraph": "新渥照乾坤。",
                    "zhushu": "洙曰：渥，恩也。"
                },
                {
                    "paragraph": "子弟先卒伍，芝蘭疊與璠。",
                    "zhushu": "洙曰：謝玄與從兄㓪爲叔父安所器重，曰：“譬如芝蘭玉樹，生於階庭。”"
                },
                {
                    "paragraph": "同心注師律，",
                    "zhushu": "洙曰：易：師出以律。"
                },
                {
                    "paragraph": "灑血在戎軒。",
                    "zhushu": "洙曰：後漢賛二十八將：有來羣后，捷我戎軒。梁呉均䄂間血灑地。"
                },
                {
                    "paragraph": "絲綸實具載，",
                    "zhushu": "洙曰：禮緇衣：子曰：“王言如絲，其出如綸。王言如綸，其出如綍。言岀彌大者也。”"
                },
                {
                    "paragraph": "紱冕已殊恩。",
                    "zhushu": "洙曰：班固西都賦：紱冕所興。"
                },
                {
                    "paragraph": "奉公舉骨肉，誅叛經寒温。金甲雪猶凍，朱旗塵不翻。",
                    "zhushu": "洙曰：陸佐公石闕銘：朱旗萬里。"
                },
                {
                    "paragraph": "每聞戰塲說，歘激懦氣奔。聖主國多盗，賢臣官則尊。方當節鉞用，",
                    "zhushu": "蘇曰：蔡邕謂董卓曰：“子氣勢方當節鉞之用，何故兢兢耶？”"
                },
                {
                    "paragraph": "必絶祲沴根。",
                    "zhushu": "鄭曰：沴，音戾。○趙曰：以其有功，必使之膺節鉞之用，必絶泠根以報朝廷也。"
                },
                {
                    "paragraph": "吾病日迴首，雲臺誰再論？",
                    "zhushu": "洙曰：後漢馬武等傳二十八將論云：永平中，顕宗追感前丗功臣，乃圗畫二十八將於南宫雲臺上。"
                },
                {
                    "paragraph": "作歌挹盛事，",
                    "zhushu": "蘇曰：張茂先作歌告萬方，推挹盛事。"
                },
                {
                    "paragraph": "推轂期孤騫。",
                    "zhushu": "鄭曰：惟，通回切。○洙曰：前漢：“鄭當特推轂士及官属丞吏。”誠有味其言也。注：言薦㪯人如車轂之輪轉也。馮唐傳：王者遣將，跪而推轂。此詩注栢中𠃔爲栢耆。按新、舊二史所載，耆止入鎮州說王承宗，諭承元移鎮，及使李同捷，以擅殺同捷流放至賜死。而詩中乃言“俲力於成都”，又云“三止錦江沸”，即非耆矣。切疑爲栢貞節。崔旰之殺郭英乂也，貞節與瀘州楊子琳帥師以討之。杜鴻漸鎮蜀，表授卭州刺史。二史皆於傳無所考信，故未能修去，闕之以俟有聞者。○趙曰：舊注引馮唐事，非是。○師曰：求忠臣於孝子之門。勠力，并力也。元昆，長兄也。錦江，蜀有濯錦江。銅梁、玉壘，蜀中二山名。時崔旰殺郭英乂，栢正節與楊子琳討平之。然正節父子兄弟，皆盡忠孝之節，率先士卒，注意師律，流血於兵，重其英聲義氣，載之絲綸，天子褒以紱冕，其皇恩已優渥矣，故云“新渥照乾坤”。芝蘭，香草；與璠，美玉。芝蘭與璵璠相疊，謂㪯族皆賢也。“誅叛經寒温”，謂討賊歷涉𡻕時。“金甲雪猶凍”，言威嚴可畏，賊不寒而慄。“朱旗塵不翻”，謂靈旗所指，煙塵遂息也。故聞栢氏之風者，懦夫亦爲之激昂，故曰“歘激懦氣奔”。聖人因多難而典，國家多盗而能解紛治劇，此其所以爲聖人，故云“聖主囯多盗”。置官本以待賢士，惟臣之賢，始尊之以官，故云“賢臣官則尊”。祲沴，不祥之氣。苟朝廷用栢氏秉節鉞，　必能止不祥之禍。甫以多病，甘自退縮，惟回首属望栢氏，畫像雲臺，再論其功，故云“雲臺誰再論”。栢氏孝萃于一門，此亦唐家之盛事也。故甫作詩以歌其事，庶幾天子命之爲師，推轂而遣，其勢騫揚，特出衆人之表，故曰“期孤騫”也。說者皆以栢耆止於入鎮說王承宗，非也。",
                    "type": 2
                },
                {
                    "paragraph": "奉賀陽城郡王太夫人恩命加鄧國太夫人",
                    "zhushu": "",
                    "type": 2
                },
                {
                    "paragraph": "衞幕衘恩重，",
                    "zhushu": "洙曰：左傳：呉公子札自衞如晉，宿於戚，聞鍾聲，曰：“異哉！夫子之於此也，如燕之巢於幕上也。”戚，衞地。○夢符曰：右按前漢書𣈆灼注曰：衛靑征匈奴，絶大幕，大克獲，帝就拜大將軍於幕中，故曰幕府。幕府之名，始於此也。○趙曰：衛幕，衞靑之幕也。一本題下注云：陽城王，衞伯王也。以其姓衛，則用之尤切。"
                },
                {
                    "paragraph": "潘輿送喜頻。",
                    "zhushu": "洙曰：潘安閑居賦：太夫人乃御板輿，升輕軒，逺覽王畿，近周家園。"
                },
                {
                    "paragraph": "濟時瞻上將，",
                    "zhushu": "趙曰：申言郡主，節度江陵，爲上將。"
                },
                {
                    "paragraph": "錫號戴慈親。冨貴當如此，",
                    "zhushu": "蘇曰：五侯出，人嘆曰：“冨貴勢要，正當如此。”"
                },
                {
                    "paragraph": "尊榮邁等倫。郡依封土舊，國與太名新。",
                    "zhushu": "趙曰：言郡封雖仍是陽城郡，而夫人之囯，加爲鄧囯，是爲新矣。"
                },
                {
                    "paragraph": "紫誥鸞回紙，",
                    "zhushu": "夢符曰：右按晉載記：“石季龍五色紙，在木鳯之口，鹿盧迴轉，快若飛翔焉。”又古樂府半溪度曲：“制賜文犀節，驛報紫泥書。”○趙曰：紫誥，紫錦之誥也。鵉回紙，則紙上之字，有回鵉之勢也。"
                },
                {
                    "paragraph": "淸朝燕賀人。",
                    "zhushu": "洙曰：大厦成而燕雀相賀。"
                },
                {
                    "paragraph": "逺傳冬笋味，",
                    "zhushu": "洙曰：孟宗後母好笋，令宗冬月求之。宗入竹林慟哭，笋爲之生。"
                },
                {
                    "paragraph": "更覺綵衣春。弈葉班姑史，",
                    "zhushu": "洙曰：班姑，扶風曹丗叔妻，班彪之女，名昭，字惠姫，一名姬。博斈髙才。丗叔早卒，有節行法度。兄固著漢書，其八表及天文志未及竟而卒。和帝詔昭就東觀藏書閣踵而成之。昭所著賦、頌、銘、誄、問、注、哀辝、書、論、上䟽、遺令，凡十六卷。子婦王氏爲撰集之，又作大家讃焉。"
                },
                {
                    "paragraph": "芬芳孟母隣。",
                    "zhushu": "洙曰：潘安仁閑居賦此，里仁以爲美，孟母所以三徙。"
                },
                {
                    "paragraph": "義方兼有訓，",
                    "zhushu": "洙曰：左傳：教子以義方。"
                },
                {
                    "paragraph": "詞翰兩如神。",
                    "zhushu": "蘇曰：王献之詞語秀麗，筆畫雄勁。兩如神，江左爲獨歩。"
                },
                {
                    "paragraph": "委曲承顔體，騫飛報主身。可憐忠與孝，𩀱羙畫麒麟。",
                    "zhushu": "洙曰：麒麟，閣名也。上畫忠目像。",
                    "type": 2
                },
                {
                    "paragraph": "秦州見勑",
                    "zhushu": "洙曰：一作除。"
                },
                {
                    "paragraph": "目，薛三璩授司議郎，畢四曜除監察，與二子有故，逺喜遷官，兼述索居三十韻",
                    "zhushu": "",
                    "type": 2
                },
                {
                    "paragraph": "大雅何寥闊，",
                    "zhushu": "蘇曰：邵平大雅寥邈，後丗幾無所聞。"
                },
                {
                    "paragraph": "斯人尚典刑。",
                    "zhushu": "洙曰：雖無老成人，尚有典刑。"
                },
                {
                    "paragraph": "交期余潦倒，材力爾精靈。",
                    "zhushu": "洙曰：嵇康書：足下舊知吾潦倒麄踈，不切事情。精霊，猶精明也。○蘇曰：梁靖見顧秀，私謂同列曰：“秀之風標，太華鍾其霊；秀之文章，奎星降其精。使賈、馬、嚴、楊聽其談論，當北面而拱，誰可拒敵耶？”"
                },
                {
                    "paragraph": "二子身同日，諸生困一經。文章開突奥，",
                    "zhushu": "洙曰：突，又作㝔，東北隅也。一云窟也。突奥，深遂貌。荀子：突奥之内，枕簟之上。○鄭曰：施没切。爾雅：傳謂之𥬇。下，方到切。室之西南隅曰奥。"
                },
                {
                    "paragraph": "遷擢潤朝廷。",
                    "zhushu": "蘇曰：王罕擢翰苑，潤色朝廷典誥。○趙曰：潤，如德潤身之潤。"
                },
                {
                    "paragraph": "舊好何由展？新詩更憶聽。别來頭併白，",
                    "zhushu": "秦曰：古詩：相看俱白頭。"
                },
                {
                    "paragraph": "相見眼終靑。",
                    "zhushu": "洙曰：阮籍善爲青白眼，見佳客則爲青眼，見俗客即爲白眼。"
                },
                {
                    "paragraph": "伊昔貧皆甚，同憂心不寧。",
                    "zhushu": "洙曰：心，一作𡻕。"
                },
                {
                    "paragraph": "栖遑分半菽，浩蕩逐流萍。",
                    "zhushu": "洙曰：劉孝標絶交論：莫肯廢其半菽，罕有落其一毛。流萍，喻流落如萍之在水也。○趙曰：祖出漢書：項羽，歳飢人貧，卒食半菽。"
                },
                {
                    "paragraph": "俗態猶猜忌，",
                    "zhushu": "洙曰：一云猜忍。○蘇曰：張華過洛汭，俗士皆有猜忌之態。"
                },
                {
                    "paragraph": "妖氛忽杳冥。獨慙投漢閣，",
                    "zhushu": "洙曰：見子雲“識字終投閣”注。"
                },
                {
                    "paragraph": "俱議哭秦庭。",
                    "zhushu": "洙曰：吴入郢，申胥求救於秦。秦兵未出，包胥哭於秦庭者七日，勺水不入於口。"
                },
                {
                    "paragraph": "還蜀祗無𥙷，囚梁亦固扄。",
                    "zhushu": "洙曰：司馬相如還蜀，梁孝王怒鄒陽，下獄吏，將殺之。陽從獄中上書，王立出之。"
                },
                {
                    "paragraph": "華夷相混合，宇宙一羶腥。",
                    "zhushu": "洙曰：言胡兵亂華也。○蘇曰：馬湘駡劑武曰：“今宇宙姬孔之道喪，爲爾軰一変犬戎羶腥。”"
                },
                {
                    "paragraph": "帝力收三統，",
                    "zhushu": "夢符曰：右桉前漢書：三統，謂天統、地統、人統，爲夏、商、周之三正也。○趙曰：周得天統，商得地統，夏得人統，言天、地、人皆歸之也。"
                },
                {
                    "paragraph": "天威揔四溟。",
                    "zhushu": "洙曰：天威，見秦州雜詩注。"
                },
                {
                    "paragraph": "舊都俄望幸，",
                    "zhushu": "洙曰：顔延年車駕幸京口詩：“春方動宸駕，望幸傾五州。”張平子南都賦歌白：“望翠華之威蕤，建太常𠔃排排。”豈不思天子南廵者哉？遂作頌曰：“眞人南廵，覩舊里焉。”○趙曰：舊都，指言長安。望幸，言車駕還也。"
                },
                {
                    "paragraph": "淸廟肅惟馨。",
                    "zhushu": "洙曰：詩淸廟注：“清廟，謂有清明之德者之宫也。天有清明之德，而文王象之，故以名。”詩。書：“明德惟馨。”○趙曰：言再見宗廟也。"
                },
                {
                    "paragraph": "雜種雖髙壁，",
                    "zhushu": "洙曰：雖，一作難。漢書：“羌胡雜種，𩔖不一也。”髙壁，言壁壘尚髙深也。"
                },
                {
                    "paragraph": "長驅甚建瓴。",
                    "zhushu": "洙曰：髙祖紀：“若髙屋之上建瓴水。”言其勢順而易爲力也。○鄭曰：盧經切。罌似鉼。"
                },
                {
                    "paragraph": "焚香淑景殿，",
                    "zhushu": "鄭曰：長安志：“殿在西内絲綵院西。”"
                },
                {
                    "paragraph": "漲水望雲亭。法駕𥘉還日，群公若會星。",
                    "zhushu": "洙曰：言帝初收復還宫日，百宫之輳於朝者，若聚星焉。"
                },
                {
                    "paragraph": "古臣仍點染，",
                    "zhushu": "洙曰：宫臣，謂薛受司議也，屬東宫。○蘇曰：徐牧云：“下明詔洗滌，赦其餘罪也。”○趙曰：司議，即東宫之官。㸃染，爲文字也，以言薛璩。"
                },
                {
                    "paragraph": "柱史正零丁。",
                    "zhushu": "洙曰：畢受御史，老聃爲柱下史。㸃染零丁，言未盡其半也。○趙曰：老子爲柱下史，而畢擢除監察，故以柱下言之。零丁，介獨之貌。"
                },
                {
                    "paragraph": "官忝趨栖鳯，朝回歎聚螢。",
                    "zhushu": "洙曰：歎，一作欲。早胤聚螢。"
                },
                {
                    "paragraph": "喚人靑騕裊，不嫁惜娉婷。",
                    "zhushu": "鄭曰：上普丁，下唐丁切。○洙曰：張易之出塞行：“騕裊青緑騎，娉婷紅粉粧。”○趙曰：“言二公𥘉不自眩鬻，以駿馬、佳人爲喻。”○師曰：“凡此皆甫自喻，不見用於丗。”"
                },
                {
                    "paragraph": "掘劒知埋獄，提刀見發硎。",
                    "zhushu": "洙曰：劒埋於豐城獄，張華夜見其氣在斗牛間，使人掘之。庖丁解牛十九年，而刀刃若新發硎。○鄭曰：硎，音刑，砥石。○梅曰：“此二句喻薛、畢二子。子幾年埋没，今始奮發，殆見遇事剸裁也。”"
                },
                {
                    "paragraph": "侏儒應共飽，",
                    "zhushu": "洙曰：東方朔傳：方待詔公車，俸禄薄，未得省見。乆之，朔給侏儒曰：“上以若曹無益於縣官，欲盡殺若曹。”侏儒大恐，啼泣。朔教曰：“上即過，叩頭請罪。”居有頃，聞上過，侏儒皆號泣頓首。上問：“何爲？”對曰：“東方朔言上欲盡誅臣等。”上知朔多端，召問朔：“何恐侏儒爲？”對曰：“臣朔生亦言，死亦言。侏儒長三尺餘，俸一囊粟，錢二百四十。臣朔長九尺餘，亦俸一囊粟，錢二百四十。侏儒飽欲死，臣朔飢欲死。臣言可用，幸異其禮；不用，罷之，無令但索長安米。”上大𥬇，因使待詔金馬門，遂稍稍得進用焉。○趙曰：以言二公猶未甚𩔰拔，與侏儒共飽耳。東方朔云：“臣朔飢欲，死，侏儒飽欲死。"
                },
                {
                    "paragraph": "漁父忌偏醒。",
                    "zhushu": "洙曰：屈原旣放，行吟澤畔，顔色憔悴。漁父曰：“子非三閭大夫與？何故至此？”屈原曰：“衆人皆醉，惟我獨醒。”漁父曰：“何不哺其糟而啜其醨？”○趙曰：公自比屈原之放逐，以漁父忌其獨醒也。楚辭載屈原曰：衆人皆醉，惟我獨醒。"
                },
                {
                    "paragraph": "旅泊窮淸渭，長吟望濁涇。",
                    "zhushu": "趙曰：公在秦州而憶長安故也。"
                },
                {
                    "paragraph": "羽書還似急，",
                    "zhushu": "洙曰：以鳥羽挿檄書上，馳告四方，故云羽書。髙祖曰：“吾以羽檄徴天下兵。”"
                },
                {
                    "paragraph": "烽火未全停。",
                    "zhushu": "洙曰：烽，燧也。未全停，尚有餘烽也。○趙曰：舉烽以報警急。"
                },
                {
                    "paragraph": "師者資殘寇，戎生及近垌。忠臣辭憤激，烈士涕飄零。上將盈邊鄙，元勲溢鼎銘。",
                    "zhushu": "洙曰：銘功鍾鼎也。"
                },
                {
                    "paragraph": "仰思調玉燭，誰定握靑萍。",
                    "zhushu": "洙曰：握，一作淬。爾雅曰：四時調謂之玉燭。玉燭調，猶爕理也。靑萍，劒名也。陳孔章荅東阿王牋：君侯躰髙俗之才，秉靑萍干將之器，拂鍾無聲，應機立斷。"
                },
                {
                    "paragraph": "隴俗輕鸚鵡，",
                    "zhushu": "洙曰：鸚鵡賦：命虞人於壠坻，閉以彫籠，剪其羽翅。○趙曰：公自况也。"
                },
                {
                    "paragraph": "原情𩔖鶺鴒。",
                    "zhushu": "洙曰：詩：鶺鴒在原，兄弟急難。○趙曰：指與二公，如兄弟之急難也。"
                },
                {
                    "paragraph": "秋風動𨵿塞，髙卧想儀形。",
                    "zhushu": "",
                    "type": 2
                },
                {
                    "paragraph": "承沈八丈東美除膳部貟外阻雨未遂馳賀奉寄此詩",
                    "zhushu": "",
                    "type": 2
                },
                {
                    "paragraph": "今日西京掾，多除南省郎。",
                    "zhushu": "洙曰：府掾四人，同日拜郎。"
                },
                {
                    "paragraph": "通家惟沈氏，謁帝似馮唐。",
                    "zhushu": "洙曰：見名慙白首。郎注。文選：謁帝承明廬。○趙曰：公自比也。馮唐以白首而見文帝。公四十𡻕始以献賦召試，見明皇也。"
                },
                {
                    "paragraph": "詩律群公問，",
                    "zhushu": "蘇曰：王仲宣流落荆南，多有名士，日問詩律。"
                },
                {
                    "paragraph": "儒門舊史長。",
                    "zhushu": "趙曰：却言沈東美也。謂之舊史，則東美者，史官沈旣濟之胄也。"
                },
                {
                    "paragraph": "淸秋便寓直，",
                    "zhushu": "洙曰：寓，寄也。晉潘岳兼虎賁中郎將，寄直於散騎省中，故云寓直也。○趙曰：言沈受命之時也。便，音平声。"
                },
                {
                    "paragraph": "列𪧐頓輝光。",
                    "zhushu": "鄭曰：𪧐，息救切。○洙曰：謂郎官上應列宿也。"
                },
                {
                    "paragraph": "未暇申安慰，含情空激揚。司存何所比，",
                    "zhushu": "洙曰：比，屬也。言司之所在何屬。○逢原曰：語則有司存。"
                },
                {
                    "paragraph": "膳部黙悽傷。",
                    "zhushu": "趙曰：言沈丈所存之司，何所比擬乎？公直以比其大父也。蓋公之大父審嘗爲此官，故因沈丈而追感矣。"
                },
                {
                    "paragraph": "貧賤人事略，經過霖潦妨。禮同諸父長，",
                    "zhushu": "洙曰：父長，猶父兄之行也。相尊爾。天子謂同姓諸侯，諸侯謂同姓大夫，皆曰父。○趙曰：以見尊沈丈之年。"
                },
                {
                    "paragraph": "恩豈布衣忘。",
                    "zhushu": "趙曰：公新召試入官，前此蓋布衣耳。"
                },
                {
                    "paragraph": "天路牽騏𩦸，雲臺引棟梁。",
                    "zhushu": "趙曰：𡊮彦伯三國名臣賛曰：“整轡髙衢，驤首雲路。”此牽騏𩦸之謂也。○馬曰：淮南子云：“雲臺之髙髙。”注曰：髙際於雲，故曰雲臺。即非漢之臺名。"
                },
                {
                    "paragraph": "徒懷貢公喜，䬃䬃𩯭毛蒼。",
                    "zhushu": "洙曰：見切効“貢公喜”注。王陽入仕，貢禹弹冠。○師曰：漢制，以曹官爲掾，如屋之掾，言有所負荷也。時府禄四人，同日拜郎。西京，漢也。除，擢也。言除舊而寘新。甫與沈家相通往來，馮唐老年爲郎，今東美亦然，故以比之。“詩律群公問”，言沈長於詩，群公皆就質疑。便，音駢，謂安間也。直，謂直舎也。貧賤無車馬，阻於霖潦，故人事簡略。布衣，甫自稱也。甫末章有意於沈汲引，故云“牽騏𩦸”“引棟梁”也。",
                    "type": 2
                },
                {
                    "paragraph": "虢國夫人",
                    "zhushu": "新添鮑曰：唐后妃傳：楊貴妃有姊三人，長曰大姨，封虢國，並承恩出入宫掖。",
                    "type": 2
                },
                {
                    "paragraph": "虢國夫人承主恩，平明上馬入宫門。",
                    "zhushu": "修可曰：明皇雜錄云：號國毎入禁中，乗騘馬，使小黃門爲御，皆俊健端秀，才冠一時。”"
                },
                {
                    "paragraph": "却嫌脂粉涴顔色，淡掃蛾眉朝至尊。",
                    "zhushu": "鮑曰：楊妃外傳：“虢國夫人不施朱粉，自有艶態。”"
                }
            ]
        },
        {
            "name": "傷悼",
            "paragraphs": [
                {
                    "paragraph": "傷悼",
                    "zhushu": "",
                    "type": 1
                },
                {
                    "paragraph": "古詩八首、律詩二十二首",
                    "zhushu": "",
                    "type": 2
                },
                {
                    "paragraph": "八哀詩",
                    "zhushu": "并序。",
                    "type": 2
                },
                {
                    "paragraph": "傷時盗賊未息，興起王公、李公，歎舊懷賢，終于張相國。八公前後存没，遂不詮次焉。",
                    "zhushu": "洙曰：王仲宣、張景陽皆作七哀詩，黃鳥哀三良，亦其義也。",
                    "type": 2
                },
                {
                    "paragraph": "贈司空王公思禮",
                    "zhushu": "彦輔曰：桉思禮傳：“加守司空，上元二年，以疾薨，贈太尉，謚曰武烈。”",
                    "type": 2
                },
                {
                    "paragraph": "司空出東夷，童稚刷勁翮。",
                    "zhushu": "端本曰：“謂修整其儀矩。”"
                },
                {
                    "paragraph": "追隨燕葪兒，頴𨦣物不隔。",
                    "zhushu": "洙曰：“𨦣，一云脫。王思禮，營州城傍髙麗人也。少習戎旅，隨節度使王忠嗣至河西，與哥舒翰對爲押衙。髙麗，東夷也。”○修可曰：張景陽七命有云：“落勁翮。”平原傳：毛遂曰：“使遂早得處囊中，乃頴脫而出。”"
                },
                {
                    "paragraph": "服事哥舒翰，意無流沙磧。",
                    "zhushu": "洙曰：“及翰爲隴右節度使，思禮爲翰押衙。無流沙，言其輕視夷狄，不以爲意也。”○端本曰：“沙石曰磧，言必掃蕩之也。”"
                },
                {
                    "paragraph": "未甚拔行間，犬戎大充斥。",
                    "zhushu": "敏公曰：“充斥，言盛大也。”"
                },
                {
                    "paragraph": "短小精悍姿，屹然強㓂敵。",
                    "zhushu": "定功曰：前漢：“嚴延年爲人短小精悍，敏捷於事，雖子貢、冉有通於政事，不能絶也。”○趙曰：言屹如山，而爲強㓂之敵也。按史：“加思禮金城大守。安禄山反，翰爲元帥，奏思禮赴軍。玄宗曰：‘吐蕃有釁，唯𠋣思禮。’”且觀玄宗之言，則思禮。在金城時，能敵吐蕃可知矣。"
                },
                {
                    "paragraph": "貫穿百萬衆，出入由咫尺。馬鞍懸將首，",
                    "zhushu": "蘇曰：“辛𠋣破匈奴，常懸蕃將首於鞍前，齊太祖見而賞愛。𠋣能騎射，尤妙文墨。”"
                },
                {
                    "paragraph": "甲外控鳴鏑。",
                    "zhushu": "夢符曰：右按前漢書：“冒頓作鳴鏑，習勒其騎射。”應劭曰：“髐箭也。”○趙曰：倣蔡琰詩：“馬鞍懸虜頭。”"
                },
                {
                    "paragraph": "洗劒靑海水，",
                    "zhushu": "孫曰：“靑海在山東。”"
                },
                {
                    "paragraph": "刻銘天山石。",
                    "zhushu": "洙曰：思禮以技石堡城，功在行間，除右金吾衛將軍，充𨵿西兵馬使。左傳：“盗賊充斥。”蔡琰詩：“馬鞍懸虜頭。”鳴鏑，匈奴以射頭曼者。班固爲竇憲刻燕然銘也。”○趙曰：“皆戰勝而深入也。班固爲竇憲刻燕山銘。”○敏修曰：“唐薛仁貴傳云：三箭定天山。”"
                },
                {
                    "paragraph": "九曲非外蕃，其王轉深壁。",
                    "zhushu": "夢符曰：右按唐㑹要：景龍四年，賛普請昏，以左衛大將軍楊矩爲送金城公主使。後矩爲鄯州都督，吐蕃厚賂之，因請河西九曲之地，以爲公主湯沐之邑，矩遂奏與之。吐蕃旣得九曲，其地肥良，尤與唐地接近，自是復叛。矩懼，飮藥而死。唐王思禮傳：“事哥舒翰，以功授右衛將軍、𨵿西兵馬使，從其討九曲也。”○趙曰：“則九曲非外蕃。”"
                },
                {
                    "paragraph": "飛兎不近駕，",
                    "zhushu": "修可曰：“飛兎，古之神馬也。”淮南子曰：“夫待腰䮍飛兎而駕之，則丗莫乗車矣。”○晁曰：“馬名飛兎，善走躍而復能飛，以名馬，其駿抉可知矣。”"
                },
                {
                    "paragraph": "鷙鳥資逺擊。",
                    "zhushu": "洙曰：十二𡻕，翰征九曲，思禮後期，欲引斬之，續命使釋之。思禮徐言曰：“斬則斬，却喚作何物？”諸將皆以是壯之。○趙曰：飛兎，古之神馬。陳孔璋荅東阿王牋曰：“飛兎流星，超越山海。”傳曰：“擊鳥之擊。”"
                },
                {
                    "paragraph": "曉逹兵家流，飽聞春秋癖。",
                    "zhushu": "修可曰：漢藝文志云：“兵家者流，凡百八十二家也。晉杜預雖爲將軍，而有左傳廦。”"
                },
                {
                    "paragraph": "𦙄襟日沉静，肅肅自有適。",
                    "zhushu": "洙曰：前漢蓺文志：兵權謀十三家，兵形勢十一家，隂陽十六家，兵技巧十三家。兵家者，蓋出於古司馬之職。自春秋至於戰國，岀竒設伏，變詐之兵並存。漢興，張良、韓信序次兵法，凡百八十二家。晉杜預有左氏傳癖。裴楷自夏侯玄云：“肅肅如入宗廟中，俱見禮樂器。”○師曰：自“短小精悍姿”至此句，皆美思禮之辭。"
                },
                {
                    "paragraph": "潼𨵿𥘉潰散，萬乗猶辟易。",
                    "zhushu": "饒曰：“辟易，退却奔走之貌。”"
                },
                {
                    "paragraph": "偏禆無所施，元帥見手格。",
                    "zhushu": "洙曰：“禄山之反也，思禮從翰守潼𨵿，密語翰誅國忠，又欲以三千騎劫之，翰不從，遂至於敗。思禮爲偏禆，而謀不見從，翰遂被擒。元帥，翰也。萬秉，天子也。辟易，播遷也。”○饒曰：“格，𨷖也。”"
                },
                {
                    "paragraph": "太子入朔方，至尊狩梁益。",
                    "zhushu": "鄭曰：“劒南。”"
                },
                {
                    "paragraph": "胡馬𦆑伊洛，中原氣甚逆。",
                    "zhushu": "蘇曰：蒙將軍一日謂扶蘇曰：“今天色黯淡，回視中原，其氣甚逆。吾慮者恐不測之禍在其中。”後果如所言。"
                },
                {
                    "paragraph": "肅宗登寳位，塞望勢敦迫。",
                    "zhushu": "鄭曰：塞，入聲。○洙曰：翰旣敗，潼𨵿不守，玄宗幸蜀，太子從百姓之請，遂入靈武，圗興復，而羣臣勸進，遂即位於靈武，以從人望。思禮奔行在。○趙曰：勢出於裴冕等所迫也。知肅宗以皇太子爲天下兵馬元帥，北收兵至靈武，裴冕等奉皇太子即皇帝位。"
                },
                {
                    "paragraph": "公時徒歩至，請罪將厚責。際會清河公，間道傳玉𠕋。天王拜跪畢，讜議果氷釋。",
                    "zhushu": "洙曰：思禮至行在，上責其不堅守，坐畢，下將斬之。會房琯在蜀，奉太上皇𠕋命至，諌上，以爲可收後効，遂釋之。○蘇曰：徐倜數上書，明劉向事，讜議䛕論，即日冰釋。"
                },
                {
                    "paragraph": "翠華卷飛雪，熊虎豆阡陌。",
                    "zhushu": "洙曰：書：“如熊如羆，如虎如𧴀。”○趙曰：翠華，天子之旗。上林賦：“建翠華之萎蕤。”卷飛，則言其時在冬。周禮：熊虎爲旗，所謂亘阡，言兵旗之多也。舊注引“如虎如𧴀”，却是言兵旅，非是。"
                },
                {
                    "paragraph": "屯兵鳯凰山，帳殿涇渭闢。",
                    "zhushu": "洙曰：天子所在，以帳爲殿，象宫闕臺殿也。○趙曰：行宫殿帳以爲殿。庾肩吾云：“回川入帳殿。”鳯凰山，鳯翔山名。涇渭，則在平凉，乃渭州。"
                },
                {
                    "paragraph": "金城賊咽喉，詔鎭雄所搤。",
                    "zhushu": "鄭曰：乙革切。○洙曰：思禮旣釋，尋副房琯戰便橋，不利，更爲𨵿内行營節度，河西、隴右、伊西行營兵馬使，守武功以控賊。及廣平王收復，思禮入淸宫。"
                },
                {
                    "paragraph": "禁暴靖無𩀱，爽氣春淅瀝。",
                    "zhushu": "師曰：和爽之氣，如春風然。"
                },
                {
                    "paragraph": "巷有從公歌，",
                    "zhushu": "洙曰：詩：無小無大，從公于邁。"
                },
                {
                    "paragraph": "野多靑靑麥。",
                    "zhushu": "洙曰：言賊不敢犯境土也。"
                },
                {
                    "paragraph": "及夫哭廟後，復領大原役。",
                    "zhushu": "洙曰：郭子儀收復兩京時，太廟爲賊所焚，權移神主於大内長安殿，上皇謁廟請罪。及光弼鎭河陽，制以思禮爲太原而北京留守、河東節度使兼御史大夫，貯軍糧百萬，器械精𨦣。尋加守司空。自武德以來，三公不居於宰輔，唯思禮而已。"
                },
                {
                    "paragraph": "恐懼禄位髙，悵望王土窄。",
                    "zhushu": "洙曰：昔也，日闢國百里；今也，日蹙國百里。○趙曰：在我之禄位，則恐其髙；本朝之土地，則恨其窄。又以美其謙忠。"
                },
                {
                    "paragraph": "不得見清時，嗚呼就窀穸。",
                    "zhushu": "洙曰：左傳：唯是窀穸之事。"
                },
                {
                    "paragraph": "永繫五湖舟，",
                    "zhushu": "洙曰：范蠡事勾踐，旣㓕呉，乗扁舟泛五湖，有功成身退之忠，而不能遂。"
                },
                {
                    "paragraph": "悲甚田橫客。",
                    "zhushu": "洙曰：田橫死，賔客聞之，從死者五人。言思禮賔客，尤甚於横也。"
                },
                {
                    "paragraph": "千秋汾晉間，事與雲水白。",
                    "zhushu": "趙曰：前云“復領太原役”，則兩在太原矣。宜有顯績，歷千年如雲水之白矣。"
                },
                {
                    "paragraph": "昔觀文苑傳，豈述廉藺績。",
                    "zhushu": "洙曰：言思禮撫御積畜之才，在汾晉之間者，與雲水無晦也。廉頗、藺相如，古名將也。言有武功者，不必責之以文德矣。○趙曰：以形容思禮，文不足而武有餘也。廉頗、藺相如，古之名將，豈必書其文采於文苑傳乎？末句正譏文勝者徒以取禍。"
                },
                {
                    "paragraph": "嗟嗟鄧大夫，士卒終倒㦸。",
                    "zhushu": "洙曰：鄧景山，曹州人，以文吏見稱，亦爲太原尹、北京留守。至太原，以鎮撫紀綱爲己任，檢覆軍吏隱没者，衆懼。有一偏將抵罪當死，諸將各請贖其罪，景山不許。其弟請以身代其兄，又不許。其弟請納馬一匹，以贖兄罪，景山許其咸死。衆咸怒，謂景山曰：“我等人命輕如一馬乎？”軍衆憤怒，遂殺景山。上以景山撫御失所，以故不復驗其罪。",
                    "type": 2
                },
                {
                    "paragraph": "故司徒李公光弼",
                    "zhushu": "",
                    "type": 2
                },
                {
                    "paragraph": "司徒天寳末，北收晉陽甲。",
                    "zhushu": "洙曰：按唐書李光弼傳：光弼，營州人，㓜持節行，善騎射，能讀班氏漢書。少從戎，嚴毅有大畧。天寳十三年，郭子儀薦之，堪當閫寄。禄山之亂，玄宗幸蜀，肅宗理兵靈武，授光弼戸部尚書，兼太原尹。晉陽，太原也。○趙曰：光弼加撿校司徒，在至德二載，尋遷司空矣。今上云“司徒”，則據爲司徒已前事而稱其官耳。按史云：安禄山反，郭子儀薦其能持節何東節度副大使。晉陽，則河東之太原也。"
                },
                {
                    "paragraph": "胡騎攻吾城，愁寂意不惬。人安若泰山，葪北斷右脅。朔方氣乃蘇，黎首見帝業。",
                    "zhushu": "洙曰：賊將史思明等四僞帥來攻城，光弼麾下衆不滿萬，皆烏合之人。賊以太原屈指可取，光弼伺其怠，出擊，大破之，斬首十餘萬級。又破思明于嘉山，而河北歸順者十餘郡。朔方，河北也。○趙曰：光弼屢戰屢勝，所以斷葪北之脅，蘇朔方之氣，使萬民得見帝業。觀公爲華州子儀進㓕殘㓂形勢圖狀云：“平盧兵馬在賊左脅。”正此義。"
                },
                {
                    "paragraph": "二宫泣西郊，",
                    "zhushu": "師曰：二宫，謂肅宗與皇后。"
                },
                {
                    "paragraph": "九廟起頽壓。",
                    "zhushu": "洙曰：見及夫哭廟後注。"
                },
                {
                    "paragraph": "未散河陽卒，思明僞臣妾。復自碣石來，火焚乾坤獵。髙視𥬇禄山，公又大獻捷。",
                    "zhushu": "洙曰：乾元二年，爲天下兵馬元帥，與九節度兵圍安慶緒於相州，拔有日矣。史思明自范陽來救，屢絶糧道。光弼身先士卒，苦戰勝之。思明因殺慶緒，即僞位，縱兵河南，賊勢甚熾。光弼識洛不足抗賊，遂檄官吏令避㓂，引兵入三城。賊憚光弼，頓兵白馬祠，不敢西犯宫闕。遂戰於中潭西，大破逆黨，賊走保懷州。○趙曰：唐史思明乗勝西嚮，光弼敦陣徐行，趍東京，謂留守韋陟曰：“公計將安出？”陟曰：“不如移軍河陽，表裏相應，此猨臂勢也。”遂悉軍趍河陽。光弼禽周摯等，思明未知，光弼駈所俘示之，思明大懼，築壘以拒官軍。髙視𥬇禄山，言思明𥬇禄山而自矜也。獻大捷，則傳所謂“獻俘太廟”。"
                },
                {
                    "paragraph": "異王𠕋崇勲，小敵信所怯。",
                    "zhushu": "定功日，光弼以功封臨淮王，非謂非劉氏而王也。小敵信所怯，謂北邙之敗也。光武與王鳯等戰，自將歩騎千餘前去，諸部喜曰：“劉將軍平生見小敵怯，今見大敵勇，甚可畏也。”"
                },
                {
                    "paragraph": "擁兵鎭河汴，千里初妥帖。",
                    "zhushu": "鄭曰：妥，吐火切，安也。○洙曰：光弼以功進封臨淮王。鎮何汴，謂鎭臨淮。漢光武見小敵則快。○蘇曰：張遜上隋文帝表云：“幅貟暫寕，千里安帖，民瘵未痊，冝寛恤蒼生，羅寵英俊。”"
                },
                {
                    "paragraph": "靑蠅紛營營，風雨秋一葉。内省未入朝，死淚終映睫。",
                    "zhushu": "洙曰：靑蠅，喻魚朝恩、程元振等也。初，北邙之戰，光弼屢表賊未可破，爲僕固懷恩譛害，遂至於敗。及吐蕃犯京師，代宗幸陜，徴天下兵，光弼與程元振不叶，遷延不至，後遂不敢入朝。及卒，諸將問後事，曰：“吾乆在軍，不得就養，旣爲不孝子，夫復何言。”時母在河中，所謂“風雨秋一葉”者也。○修可日按唐史：北邙之敗，魚朝恩羞其䇿謬，深忌光弼功髙，而程元振尤嫉之。及來瑱爲元振䜛死，光弼愈恐。吐蕃㓂京師，代宗詔入援，光弼畏禍，遷延不敢行。帝逺長安，因拜東都留守，察其去就。光弼以乆須詔，不至。二年，光弼疾篤，薨。"
                },
                {
                    "paragraph": "大屋去髙棟，",
                    "zhushu": "洙曰：髙棟大屋，所恃而安，喻光弼朝廷之所𠋣頼也。"
                },
                {
                    "paragraph": "長城掃遺堞。",
                    "zhushu": "洙曰：𠋣光弼如長城，今其死矣，是掃遺堞也。"
                },
                {
                    "paragraph": "平生白羽扇，",
                    "zhushu": "洙曰：裴啓語林曰：諸葛武侯持白羽扇，指麾三軍，言人亡而所用之物存爾。"
                },
                {
                    "paragraph": "零落蛟龍匣。",
                    "zhushu": "洙曰：蛟龍匣，劒匣也。言人亡不復見用，故云零落爾。"
                },
                {
                    "paragraph": "雅望與英姿，",
                    "zhushu": "洙曰：二十八將論：至使英姿茂績，委而不用也。"
                },
                {
                    "paragraph": "惻愴槐里接。",
                    "zhushu": "洙曰：命京兆尹第五倫監護喪事，葬於三原，詔宰臣百官祖送於延平門外。前漢：槐里屬右扶風，武帝茂陵、昭帝平陵在。○趙曰：槐里豈葬地乎？以詔百官送葬延平門外。按長安志：延年門乃在郭西，而前漢槐里屬右扶風，今之鳯翔府，正在長安之西矣。"
                },
                {
                    "paragraph": "三軍晦光彩，烈士痛稠曡。直筆在史臣，將來洗箱篋。",
                    "zhushu": "洙曰：言平生功名書在史冊也。○趙曰：言史以直筆書光弼之功業，不幸遭䜛，致公恐懼之事，將來先濯箱篋之汙辱矣。"
                },
                {
                    "paragraph": "吾思哭孤冡，南紀阻歸楫。",
                    "zhushu": "洙曰：時甫避亂荆、衡，故云“南紀”。○趙曰：南紀，楚之分。公自南紀往歸長安，則可以弔光弼之英䰟。今阻而不能，故云。"
                },
                {
                    "paragraph": "扶顚永蕭條，",
                    "zhushu": "洙曰：言光弼有扶顚之力也。"
                },
                {
                    "paragraph": "未濟失利渉。",
                    "zhushu": "洙曰：時未至大治而光弼亡，如未濟而失舟也。"
                },
                {
                    "paragraph": "疲薾竟何人，",
                    "zhushu": "鄚曰：薾，乃結切，疲皃。"
                },
                {
                    "paragraph": "灑涕巴東峽。",
                    "zhushu": "洙曰：巴東峽，在荆州。○趙曰：巴東峽，指言巙州，而舊注指爲荆州，非是。",
                    "type": 2
                },
                {
                    "paragraph": "贈左僕射鄭國公嚴公武",
                    "zhushu": "",
                    "type": 2
                },
                {
                    "paragraph": "鄭公瑚璉器，",
                    "zhushu": "洙曰：鄭，嚴武所封。瑚璉，宗廟器。"
                },
                {
                    "paragraph": "華岳金天晶。",
                    "zhushu": "鄭曰：晶，子盈切。○洙曰：以其得山岳之孕精也。○趙曰：武，挺之之子，華州華隂人。爾雅曰：華爲西岳。古有帝王之號，曰“金天氏”。"
                },
                {
                    "paragraph": "昔在童子日，已聞老成名。",
                    "zhushu": "趙曰：本傳：武㓜豪爽，母不爲挺之所荅，獨厚其妾。武始八𡷫，恠問其母。母語之故。武奮然以鐵鎚碎其妾首。"
                },
                {
                    "paragraph": "嶷然大賢後，",
                    "zhushu": "鄭曰：嶷，鶚力反。"
                },
                {
                    "paragraph": "復見秀骨清。",
                    "zhushu": "洙曰：嚴武傳：武，中書侍郎挺之子。神氣雋爽，敏於聞見，㓜有成人風，讀書不究精義，渉獵而已。大賢，謂嚴子陵歟？○趙曰：大賢，指嚴挺之。舊注謂嚴子陵，非是。"
                },
                {
                    "paragraph": "開口取將相，小心事友生。",
                    "zhushu": "洙曰：甫與武丗契也。嘗醉登武床，呼斥其父名，而武不忤。○趙曰：凡開口只欲爲將相。傳云：“與元載厚相結，求宰相而事不遂”，是已。“小心事友生”，蓋普言其實。舊注引甫嘗醉登武床，武不之忤，其說拘矣。"
                },
                {
                    "paragraph": "閱書百紙盡，",
                    "zhushu": "洙曰：紙，一作氏。"
                },
                {
                    "paragraph": "落筆四座驚。歷職匪父任，嫉邪常力爭。",
                    "zhushu": "洙曰：武弱冠以門䕃䇿名，哥舒翰奏充判官。至德初，粛宗初靖難，大收才傑，武仗節赴行在，宰相房琯素重之。及是，首薦才畧可稱，累遷給事中。○趙曰：言武初離𥙷䕃，其後自致身，累遷殿中侍御史。所謂嫉邪者，乃御史之職，而嘗力爭，乃武之能矣。舊注以武爲給事中，乃在粛宗時，而與嫉邪有何相干？"
                },
                {
                    "paragraph": "漢儀尚整肅，",
                    "zhushu": "洙曰：時武爲侍御史。"
                },
                {
                    "paragraph": "胡騎忽縱橫。",
                    "zhushu": "洙曰：禄山之乱也。"
                },
                {
                    "paragraph": "飛傳自河隴，逢人問公卿。",
                    "zhushu": "趙曰：史云：“玄宗入蜀，擢爲諌議大夫。”則天寳末，武在蜀中矣。飛傳，則傳遽之報也。傳，張恋反。河隴，西來蜀中之道。肅宗即位靈武，而前路梗澁，有飛傳自河隴來，武必詢問公卿爲誰。"
                },
                {
                    "paragraph": "不知萬乗出，雪涕風悲鳴。受詞劒閣道，謁帝蕭𨵿城。",
                    "zhushu": "洙曰：河隴、劒閣、蕭関城事，新、舊二史皆不載。○趙曰：武在蜀之逺，亦不知万乗所岀之的，所以雪涕悲鳴，其忠義之情如此。於是請於玄宗，乞往行在也。○鄭曰：渭州清原縣，乃武州舊治。蕭関縣，按其地即漢朝那縣，在原州西一百八十里。龍朔中，故於白草軍城置蕭関。"
                },
                {
                    "paragraph": "寂寞雲臺仗，",
                    "zhushu": "洙曰：庾信哀江南：“非無北闕之兵，猶有雲臺之仗。”○修可曰：言行宫儀衛之草創也。"
                },
                {
                    "paragraph": "飄颻沙塞旌。江山少使者，笳鼔凝皇情。",
                    "zhushu": "洙曰：顔延年：“窮逺凝聖情。”又：“笳鼔震溟洲。”"
                },
                {
                    "paragraph": "壯士血相視，",
                    "zhushu": "洙曰：別賊刎血相視也。"
                },
                {
                    "paragraph": "忠臣氣不平。",
                    "zhushu": "趙曰：指嚴武也。"
                },
                {
                    "paragraph": "密論正觀體，",
                    "zhushu": "洙曰：正觀，太宗撥乱反正時。"
                },
                {
                    "paragraph": "揮發岐陽征。",
                    "zhushu": "洙曰：時粛宗理兵鳳翔。"
                },
                {
                    "paragraph": "感激動四極，聮翩收二京。",
                    "zhushu": "洙曰：二京，長安、東都也。二史皆不載武收復功。○定功曰：史云：“至德初，武赴肅宗行在，房琯薦爲給事中。已收長安，拜京兆尹。”則固有建議收復者矣。"
                },
                {
                    "paragraph": "西郊牛酒再，",
                    "zhushu": "洙曰：沈休文碑：“牛酒日至，壷漿塞陌。”西郊，謂文王也。牛酒，謂擊牛釃酒饗士也。"
                },
                {
                    "paragraph": "原廟丹靑明。",
                    "zhushu": "洙曰：叔孫通：“願爲原廟。”注：“原，重也。先以有廟，今更立之也。脩張良廟教云：“可改構棟宇，而修丹青也。"
                },
                {
                    "paragraph": "匡汲俄寵辱，",
                    "zhushu": "洙曰：匡衡、汲黯。○趙曰：以武之諌諍，如匡、汲也。旣拜京兆尹矣，而坐房琯事，貶巴州，此則寵之所辱也。"
                },
                {
                    "paragraph": "衞霍竟哀榮。",
                    "zhushu": "洙曰：衞青、霍去病。○趙曰：武爲東川及劒南節度，則遷謫之中，雖可哀而復榮也。"
                },
                {
                    "paragraph": "四登會府地，",
                    "zhushu": "洙曰：旣收長安，以武爲京兆少尹，兼御史中丞，時年三十二。後又遷京兆尹，兼御史大夫。"
                },
                {
                    "paragraph": "三掌華陽兵。",
                    "zhushu": "洙曰：華陽，成都也。武以史思明阻兵，不之官，優游京師，頗自矜大，出爲緜州刺史，迁劒南東川節度使。登發上皇誥，以劒南兩川合爲一道，拜武成都尹，充劒南節度使。入復求爲方面，拜成都尹。在蜀累年，肆志逞欲，恣行猛政，威震一方。○趙曰：武爲京兆少尹，又爲京兆尹，爲成都尹、劒南節度，又復節度劒南，此爲四登㑹府。書曰：華陽黒水惟梁州。則東川、西川皆華陽也。"
                },
                {
                    "paragraph": "京兆空柳色，",
                    "zhushu": "洙曰：色，一云市。張敝爲京兆尹，走馬章臺街。唐詩有“章臺柳”是也。"
                },
                {
                    "paragraph": "尚書無履聲。",
                    "zhushu": "洙曰：前漢：哀帝擢鄭崇爲尚書僕射，數求見諌諍，上初納用之。每見曳革，上𥬇曰：“我識鄭尚書履声。”注：生曰革。"
                },
                {
                    "paragraph": "群烏自朝夕，",
                    "zhushu": "洙曰：成帝時，御史府中列栢株，常有野烏數千栖宿其上，晨去暮來，號曰朝夕烏。烏去不來者數月，長者異之。後果廢御史大夫爲司空，是其徴也。"
                },
                {
                    "paragraph": "白馬休横行。",
                    "zhushu": "趙曰：漢張湛爲光禄大夫，常乗白馬。光武每有異政，輒曰：“白馬生且復諫矣。”"
                },
                {
                    "paragraph": "諸葛蜀人愛，",
                    "zhushu": "洙曰：陳壽言：“蜀人愛亮，雖甘棠之詠召公，鄭人歌子産，曰：“未足爲過也。”"
                },
                {
                    "paragraph": "文翁儒化成。",
                    "zhushu": "洙曰：西漢文翁之守蜀，召下縣子弟以爲學官弟子，爲除更繇髙者補郡吏，以爲孝弟力田，由是大化。蜀之學於京師者比齊、魯。"
                },
                {
                    "paragraph": "公來雪山重，公去雪山輕。",
                    "zhushu": "洙曰：雪山，西山也。言輕重在公，而不在山。"
                },
                {
                    "paragraph": "記室得何遜，",
                    "zhushu": "洙曰：梁書：何遜爲建安王記室。王爱文學之士，日與遊宴。又爲虜陵王記室，復隨府於江州。"
                },
                {
                    "paragraph": "韜鈐延子荆。",
                    "zhushu": "洙曰：晉孫楚，字子荆，叅石苞驃騎軍事。"
                },
                {
                    "paragraph": "四郊失壁壘，",
                    "zhushu": "洙曰：失壁壘，言無屯戍也。此美武能鎭静也。○趙曰：鎭静，無事也。記曰：“四郊多壘，𡖖大夫之辱也。”"
                },
                {
                    "paragraph": "虚館開逢迎。",
                    "zhushu": "洙曰：開閤以禮士也。"
                },
                {
                    "paragraph": "堂上指圖畫，軍中吹玉笙。",
                    "zhushu": "師曰：言公鎭静蜀中，惟以宴樂圖畫與衆共樂，無寇盗之憂也。"
                },
                {
                    "paragraph": "豈無成都酒，憂國只細傾。時觀錦水釣，問俗終相并。",
                    "zhushu": "趙曰：上句雖成都有醇酒難，而不敢盛爲宴飲也。下句言車騎之出，非專爲間遊，終以問俗爲事也。"
                },
                {
                    "paragraph": "意待犬戎滅，人藏紅粟盈。",
                    "zhushu": "洙曰：見“近聞犬戎逺遁逃”注。漢太倉之粟，紅腐不可食。○趙曰：犬戎，指吐蕃也。武再節度劒南日，破吐蕃七万衆于當狗城，然其意終待尽㓕，而人免誅求，使粟至於紅腐也。"
                },
                {
                    "paragraph": "以兹報主願，庶或禆丗程。",
                    "zhushu": "洙曰：或，一云獲。"
                },
                {
                    "paragraph": "炯炯一心在，",
                    "zhushu": "洙曰：見“此心炯炯應君識”注。馬曰：炯炯，明皃。"
                },
                {
                    "paragraph": "沉沉二豎嬰。",
                    "zhushu": "洙曰：晉侯疾，求醫于秦。秦伯使醫緩爲之。未至，公夢疾爲二豎子，曰：“彼良醫也，懼傷我，焉逃之？”其一曰：“我居肓之上，尓居膏之下，若我何？”醫至，曰：“不可爲也。在肓之上，膏之下，攻之不可，逹之不及，藥不至焉，不可爲也。”公曰：“良醫也。”"
                },
                {
                    "paragraph": "顔回竟短折，",
                    "zhushu": "洙曰：顔回年二十九蚤死。武終時年四十。洪範注：短，未六十；折，未三十也。"
                },
                {
                    "paragraph": "賈𧨏徒忠貞。",
                    "zhushu": "洙曰：禇淵碑：忠貞允亮也。○師曰：“公之意在於報主，不幸疾化，故比之回、誼，謂年少而殂也。”"
                },
                {
                    "paragraph": "飛旐出江漢，",
                    "zhushu": "洙曰：潘安賦：“飛旐翩以啓路。”○趙曰：武卒於蜀，舟行而歸，故今云云。"
                },
                {
                    "paragraph": "孤舟轉荆衡。",
                    "zhushu": "洙曰：荆、衡，乃楚地也。"
                },
                {
                    "paragraph": "虚無馬融笛，",
                    "zhushu": "洙曰：見“如聞馬融笛”注。○蘇曰：後漢：馬融精覈術數，性好音律，能吹笛。爲督郵，無留事，獨卧郡平陽鄔中。有洛客舎送旅吹笛，融去京師踰年，暫聞，悲甚而樂之，作長笛賦。"
                },
                {
                    "paragraph": "悵望龍驤塋。",
                    "zhushu": "洙曰：王濬以龍驤將軍平陳，及卒，以“龍驤”名墓。○田曰：武帝以謡言拜王濬爲龍驤將軍，至太康六年卒，葬栢谷。小大營塋城。舊注以龍驤名墓，非是。"
                },
                {
                    "paragraph": "空餘老賔客，身上媿簪纓。",
                    "zhushu": "洙曰：武在蜀，辟甫爲叅謀。",
                    "type": 2
                },
                {
                    "paragraph": "贈太子太師汝陽郡王璡",
                    "zhushu": "鄭曰：資辛切。",
                    "type": 2
                },
                {
                    "paragraph": "汝陽讓帝子，",
                    "zhushu": "洙曰：譲皇帝憲，本名成器，睿宗長子，立爲皇太子。以𤣥宗有討平韋氏之功，成器懇讓儲位，封爲寧王。薨，謚曰譲皇帝。長子，汝陽郡王璡也。"
                },
                {
                    "paragraph": "眉宇眞天人。虬𩰄似太宗，",
                    "zhushu": "洙曰：書生相太宗曰：“龍鳯之姿，天日之表，又有虬𩰄也。”○趙曰：讓帝，睿宗子也。以其譲爲皇嗣，玄宗以其有髙丗之行，非大號不稱，故追謚讓皇帝。汝南郡王璡，讓帝長子。枚乗七發：陽氣見於眉宇之間。鄧禹傳注：衆皆切。言劉公真天人也。餘見上。"
                },
                {
                    "paragraph": "色映塞外春。",
                    "zhushu": "師曰：謂貌和雅也。"
                },
                {
                    "paragraph": "往者開元中，主恩視遇頻。出入獨非時，禮異見羣臣。",
                    "zhushu": "師曰：玄宗以璡父讓位于己，故眷遇之恩異於諸王，出入宫禁，不以時也。"
                },
                {
                    "paragraph": "愛其謹㓗極，",
                    "zhushu": "洙曰：此史採此語。"
                },
                {
                    "paragraph": "倍此骨肉親。從容聽朝後，或在風雪晨。忽思格猛獸，",
                    "zhushu": "洙曰：江都王力格猛獸。"
                },
                {
                    "paragraph": "苑囿騰清塵。",
                    "zhushu": "洙曰：司馬相如諫獵書云：今陛下好陵阻險，射猛獸，卒然遇逸材之獸，駭不測之地，犯属車之淸塵，豈不殆哉。"
                },
                {
                    "paragraph": "羽旗動若一，萬馬肅駪駪。",
                    "zhushu": "洙曰：三礼圖：全羽爲旞，析羽爲旗。全羽、析羽皆五采，繫之於旞旌之上，所謂注旄於竿首也。詩：駪駪征夫。注：衆多之貌。○鄭曰：駪，踈臻切，馬衆多也。"
                },
                {
                    "paragraph": "詔王來射鴈，拜命已挺身。箭出飛鞚内，",
                    "zhushu": "洙曰：言王從帝獵苑中，帝詔王射鴈也。"
                },
                {
                    "paragraph": "上又回翠麟。",
                    "zhushu": "洙曰：“又”一作“入”。"
                },
                {
                    "paragraph": "翻然紫塞翮，",
                    "zhushu": "修可曰：崔豹。古今注曰：秦所築長城，土色皆紫，漢亦然，故云“紫塞”者，塞也。"
                },
                {
                    "paragraph": "下拂明月輪。",
                    "zhushu": "趙曰：言鴈下而拂弓也。皆言王射獵之精絶。"
                },
                {
                    "paragraph": "胡人雖獲多，天𥬇不爲新。",
                    "zhushu": "洙曰：長楊賦：“上將大誇胡人以多禽獸，令胡人手搏之，自取其獲，上親臨觀焉。”天𥬇，天子之𥬇也。○夢符曰：右按仙傳拾遺：“木公與一玉女投壷，設有不入者，天爲之𡄵嘘。”注：𡄵嘘，開口而𥬇也。𡄵，呼監切。"
                },
                {
                    "paragraph": "王每中一物，手自與金銀。袖中諌獵書，扣馬乆上陳。",
                    "zhushu": "洙曰：漢武帝方自擊熊逐獸，相如因上書諌之。伯夷、叔齊叩武王馬而諌。○趙曰：言王雖隨獵矣，而有書諫獵也。諌獵書，暗以司馬相如比之。"
                },
                {
                    "paragraph": "竟無衘橜虞，",
                    "zhushu": "洙曰：相如書曰：“且夫清道而後行，終路而馳，猶時有御橜之變。”橜，音掘。"
                },
                {
                    "paragraph": "聖聦矧多仁。官免供給費，水有在藻鱗。",
                    "zhushu": "洙曰：以其諌獵而罷，故官免供給之費，而物亦得所。○趙曰：非特止獵，且不漁也。"
                },
                {
                    "paragraph": "匪唯帝老大，皆是王忠勤。",
                    "zhushu": "趙曰：皆王諌之之効也。"
                },
                {
                    "paragraph": "晚年務置醴，門引申白賔。",
                    "zhushu": "洙曰：璡歷大僕𡖖，与賀知章、褚庭誨爲詩酒之交。天寳初，終又加特進。楚元王交。好書，多材藝。少時甞與魯穆生、白生、申公俱受詩於浮丘伯。元王卽至楚，以穆生、白生、申公爲中大夫。初，元王敬禮申公等，穆生不嗜洒，元王毎置酒，甞爲穆生設醴。師古曰：醴，甘酒也。少麴多米，一𪧐　而熟，不齊之矣。"
                },
                {
                    "paragraph": "道大容無能，永懷侍芳茵。",
                    "zhushu": "洙曰：言己無能，而惟王之所容。侍芳茵，言侍王也。○趙曰：家語：道大不容。莊子：無能者無所求。"
                },
                {
                    "paragraph": "好學尚貞烈，義形必霑巾。",
                    "zhushu": "洙曰：義形於色。"
                },
                {
                    "paragraph": "揮翰綺繡揚，篇什若有神。川廣不可泝，",
                    "zhushu": "趙曰：言自別之後，流落於蜀，欲泝而上見王，則川廣不可泝也。倣詩“漢之廣矣，不可泳思”。"
                },
                {
                    "paragraph": "墓乆狐兎隣。",
                    "zhushu": "洙曰：張孟陽七哀詩：借問誰家墳？皆云漢丗主。狐兎窟其中，蕪穢不復掃。"
                },
                {
                    "paragraph": "宛彼漢中郡，",
                    "zhushu": "洙曰：王弟瑀，早有才望，偉儀表。天寳十五載，從玄宗幸蜀，至漢中，因封漢中王。"
                },
                {
                    "paragraph": "文雅見天倫。",
                    "zhushu": "洙曰：見“天倫恨莫俱”注。○趙曰：劉公幹贈五官中郎將討云：“君侯多壯思，文雅縱横飛。”"
                },
                {
                    "paragraph": "何以開我悲，泛舟俱逺津。温温昔風味，少壯已書紳。",
                    "zhushu": "洙曰：書之紳，𢃄也。語子張：“書諸紳。”"
                },
                {
                    "paragraph": "舊遊易磨滅，衰謝多酸辛。",
                    "zhushu": "",
                    "type": 2
                },
                {
                    "paragraph": "贈袐書監江夏李公邕",
                    "zhushu": "",
                    "type": 2
                },
                {
                    "paragraph": "長嘯宇宙間，髙才日陵替。",
                    "zhushu": "蘇曰：王粲曰：“小人日覺得志，髙才日覺陵替。夫造物者，其意於賢愚何如哉！”○趙曰：長咲，嘆之長也。左傳云：上陵下替。"
                },
                {
                    "paragraph": "古人不可見，前輩復誰繼？憶昔李公存，詞林有根柢。",
                    "zhushu": "洙曰：唐文苑傳：李邕，廣陵江都人。父善，甞注文選六十卷，行於時。邕少知名，在長安𥘉，李嶠、張廷珪並薦邕詞髙行真，堪爲諫諍官。○蘇曰：潘安仁文章瑰瑋，友人謂璠詞林繁茂，根扺衍密，不然，何妙秀美發如斯？"
                },
                {
                    "paragraph": "聲華當健筆，灑落富清製。風流散金石，追𤥨山岳𨦣。",
                    "zhushu": "鄭曰：追，都回切，治玉也。○洙曰：邕早擅才名，尤長碑頌，中朝衣冠、天下寺觀，多出其手。○趙曰：金石以言碑。追𤥨山岳，則若磨崖碑之謂。○師曰：言得山岳英𨦣之氣。"
                },
                {
                    "paragraph": "情窮造化理，學貫天人際。",
                    "zhushu": "洙曰：董仲舒言：“天人相與之際。”"
                },
                {
                    "paragraph": "干謁走其門，",
                    "zhushu": "蘇曰：羊叔子：“吾非干謁走人門。”"
                },
                {
                    "paragraph": "碑版照四裔。各滿深望還，森然起凡例。",
                    "zhushu": "洙曰：杜預左氏傳序：“發凡以言倒。”邕雖貶黜在外，人亦多齎金帛往求其文也。"
                },
                {
                    "paragraph": "蕭蕭白楊路，洞徹寳珠恵。",
                    "zhushu": "趙曰：墳墓也。墳墓之路幽昏，而得邕之文，如寳珠之洞徹以照之，所以爲惠。"
                },
                {
                    "paragraph": "龍宮塔廟湧，浩劫浮雲衛。",
                    "zhushu": "洙曰：雲，一作空。○夢符曰：右按南史：阿育王佛滅度後，一日一夜造八萬四千塔。𣑽言塔，華言廟也。又王簡棲頭陀寺碑：功濟塵刼。法華經曰：如人以力磨三千大千，上復未盡爲一塵，一塵爲刼。唐書：辛替否曰：“窮金三修塔廟。”仙傳拾遺：昆明池龍宫有仙方三十六首。又廣異記：丁約謂韋子威曰：“郎君終當弃俗，尚隔兩塵。”丁曰：“儒謂之丗，釋謂之刼，道謂之塵。”○趙曰：浩刼，無窮之刼也。度人經曰：“唯有元始浩刼之家，部制我界，統乗玄都也。”龍宫之塔廟，得邕之文，亘歷浩刼，而浮雲衛護之也。"
                },
                {
                    "paragraph": "宗儒爼豆事，故吏去思計。",
                    "zhushu": "洙曰：李玄盛爲酒泉太守，百姓思之，請勒銘，許之。羊祜爲荆州刺史，立碑峴山，百姓見而悲感，號爲墮淚碑。○趙曰：爼豆事，言作修學校記、文宣王廟記之属也。去思計，言使者、太守、縣令替罷，而作頌政碑之屬。"
                },
                {
                    "paragraph": "眄睞已皆虚，",
                    "zhushu": "鄭曰：睞，洛代切。"
                },
                {
                    "paragraph": "跋渉曽不泥。向來映當時，豈獨勸後丗。",
                    "zhushu": "洙曰：自“蕭蕭白楊路”至此，皆邕所造碑事意也。沈休文論：辭人才子，並標能擅美，獨映當丗，是以一時之士，各相慕習也。○趙曰：言其文之光熖，已自輝映當時，而歆慕之，非止勸率後人。"
                },
                {
                    "paragraph": "豐屋珊瑚鈎，騏驎織成𦋺。紫騮隨劒几，",
                    "zhushu": "洙曰：髙紀：“賈人母得衣𦋺。”師古曰：“𦋺，織毛，若今毼及氍覦。”○鄭曰：說文曰：“西湖毳布也。”"
                },
                {
                    "paragraph": "義取無虚𡻕。",
                    "zhushu": "洙曰：傳言自古鬻文獲財者，未有如邕之盛也。○趙曰：豐屋，大屋也。珊瑚鈎，屋中之簾鈎。織成𦋺，則𦋺上所織者麒麟也。𦋺，居例切。旣以紫騮馬，而又隨之以寳劒与慿几，此数者皆冨貴家物，不惜以饋邕矣。義取無虚𡻕，則以文得財矣。新史云：奉金帛請其丈，前後所受鉅萬計。"
                },
                {
                    "paragraph": "分宅脫𩥵間，感激懐未濟。",
                    "zhushu": "洙曰：吴志：周瑜推道南大宅以舎孫策，与䇿爲友，升堂拜母，有無通共。史記：越石父賢，在縲紲中。晏子出，遭之塗，解左𩥵贖之，延入爲上客。急於養士如此。○趙曰：以邕雖以文受人之財，而氣義好與，思古人分宅，或脫𩥵之事，其所感慨，常以未濟爲懷。"
                },
                {
                    "paragraph": "衆歸賙給美，擺落多藏穢。",
                    "zhushu": "洙曰：邕素負美名，頻被貶斥，皆以邕能文養士，而賈生、信陵之流，執事忌勝，剥落在外。○趙曰：在衆人則㱕其能賙給；在邕之身，則雖多藏而能擺落其穢也。"
                },
                {
                    "paragraph": "獨歩四十年，風聽九臯唳。",
                    "zhushu": "洙曰：邕知名長安中，死天寳𥘉，四十年間，可謂獨歩矣。累献詞賦，甚稱玄宗旨。後因上許中使臨索其新文，以文章徹天𦗟，故有“九臯唳”云。○趙曰：傳言帝封大山還，邕見帝汴州，詔献詞賦，帝恱。上許京師中人索所爲新文以進上，則聲聞于天，可比鶴矣。"
                },
                {
                    "paragraph": "嗚呼江夏姿，",
                    "zhushu": "趙曰：此黃香也。漢人語云：“天下無𩀱，江夏黄童。”"
                },
                {
                    "paragraph": "竟掩宣尼袂。",
                    "zhushu": "洙曰：孔子獲麟，反袂拭面，稱吾道窮。"
                },
                {
                    "paragraph": "往者武后朝，引用多寵嬖。否臧太常議，",
                    "zhushu": "洙曰：邕有批韋巨源謚議，文士推重之。"
                },
                {
                    "paragraph": "面折二張勢。",
                    "zhushu": "洙曰：初，邕爲左拾遺，俄而御史中丞宋璟奏侍臣張昌宗兄弟有不順之言，請付法斷。則天𥘉不應。邕在陛下進曰：“璟言事𨵿社稷，望陛下可其奏。”則天色解，始允。朱璟旣出，或謂邕曰：“子名位尚卑，若不稱旨，禍福將不測，何爲造次如是？”邕曰：“不顚不狂，其名不彰。”"
                },
                {
                    "paragraph": "衰俗凛生風，排蕩秋旻霽。忠貞負𡨚恨，",
                    "zhushu": "趙曰：以邕忠正，爲人所䧟。"
                },
                {
                    "paragraph": "宫闕深流綴。",
                    "zhushu": "趙曰：此言天子深居九重，不加省察也。"
                },
                {
                    "paragraph": "放逐早聮翩，低垂困炎厲。",
                    "zhushu": "洙曰：邕始以與張柬之善，貶雷州。𤣥宗初，又貶崖州。後召還，爲姚崇所嫉，貶柞州，㣲爲陳州。玄宗東封回，邕謁見於汴，獻辭賦稱旨，頗自矜衒。爲張說所惡，發陳州贓事，抵死。許州人孔璋上䟽救之，會赦免，貶欽州。後於嶺南從中官楊思朂討賊有功，轉括、渭、淄三州刺史，上計京師。邕少有名，累被貶逐，後進不識。京洛阡陌聚觀，以爲古人。或將眉目有異，衣冠望風，尋訪門巷。又中使臨問，索其新文，復爲人隂中，竟不得進用也。"
                },
                {
                    "paragraph": "日斜鵩鳥入，䰟斷蒼梧帝。",
                    "zhushu": "洙曰：賈𧨏賦：“鵩集予舎。”又：“野鳥入室，主人將去。”𤣥暉：“雲去蒼梧野。”○趙曰：言其悲愁如賈𧨏。鵩鳥賦云：“庚子日斜，鵩集余舎。帝舜之狩，至蒼梧而死。”今之梧州也。"
                },
                {
                    "paragraph": "榮",
                    "zhushu": "洙曰：一作䇿。"
                },
                {
                    "paragraph": "枯走不暇，星駕無安稅。",
                    "zhushu": "洙曰：李斯未知稅駕也。○趙曰：榮枯之不常，故奔走不暇，所以無安息稅駕之地。詩：星言夙駕。"
                },
                {
                    "paragraph": "幾分漢庭竹，",
                    "zhushu": "洙曰：漢制以竹使符分給郡守。邕累爲刺史，故曰幾分也。"
                },
                {
                    "paragraph": "夙擁文侯篲。",
                    "zhushu": "洙曰：魏文侯擁篲以迎朋友。"
                },
                {
                    "paragraph": "終悲洛陽獄，事近小臣敝。禍階初負謗，易力何深嚌。",
                    "zhushu": "洙曰：邕與柳勣馬一疋，及勣下嶽，吉温令勣引邕，議及休咎事，遂誅。○趙曰：天寳初，栁勣有罪天獄。邕甞遺勣馬，故吉温使引邕，甞以休咎相語，隂賂遺，竟杖死北海郡。"
                },
                {
                    "paragraph": "伊昔臨淄亭，酒酣託末契。",
                    "zhushu": "洙曰：甫有陪李北海宴歷下亭詩是也。"
                },
                {
                    "paragraph": "重叙東都别，朝隂改軒砌。",
                    "zhushu": "鄭曰：朝，陟遥切。"
                },
                {
                    "paragraph": "論文到崔蘇，",
                    "zhushu": "洙曰：崔信明、蘇源明二人，皆以文章擅丗。"
                },
                {
                    "paragraph": "指盡流水逝。近伏盈川雄，",
                    "zhushu": "洙曰：唐文苑傳：楊炯爲盈川令，卒。張說曰：“楊盈川文思如懸河。”注：酌之不竭，旣優於盧照隣，亦不減王勃。"
                },
                {
                    "paragraph": "未甘特進麗。",
                    "zhushu": "洙曰：張說曰：“李嶠之文，如良金美玉，無施不可。”特進，李嶠爲特進故也。"
                },
                {
                    "paragraph": "是非張相國，相振一危脆。",
                    "zhushu": "洙曰：玄宗東封回，邕於汴州謁見，累獻詞賦，甚稱上㫖。由是頗自矜衒，自云當居相位。又素輕張說，與相惡。時說爲中書令，甚惡之。○趙曰：指張說也。邕素輕與張說相惡。公詩言張說以國相勢力所能勝邕，特邕身危脆，易於一扼耳。"
                },
                {
                    "paragraph": "爭名古豈然，",
                    "zhushu": "洙曰：魏文帝典論云：“文人相輕，自古而然。”"
                },
                {
                    "paragraph": "鍵捷欻不閉。",
                    "zhushu": "洙曰：老子：善閉者不用𨵿鍵。○趙曰：邕於𨵿鍵則捷急，而欻然不閉，所以召禍。○鄭曰：鍵，巨展切。鑰，牝犍，其献切，門限也。"
                },
                {
                    "paragraph": "倒及吾家詩，曠懷掃氛翳。慷慨嗣眞作，",
                    "zhushu": "洙曰：和李大夫。○趙曰：公以詩自負如此，言例則邕与公比肩，以詩爲常例也。氛翳，言䜛謗之人也。"
                },
                {
                    "paragraph": "咨嗟玉山桂。",
                    "zhushu": "洙曰：郄說云：“崑山片玉，桂林一枝。”"
                },
                {
                    "paragraph": "鍾律儼髙懸，鯤鯨噴迢遰。",
                    "zhushu": "師曰：鍾律，喻詩有法度。鯤鯨，喻其雄健。"
                },
                {
                    "paragraph": "坡陁青州血，",
                    "zhushu": "趙曰：言杖死之也。○師曰：坡陁，髙聚皃。青州血，謂死所。"
                },
                {
                    "paragraph": "蕪没汶陽瘞。",
                    "zhushu": "洙曰：邕葬所也。"
                },
                {
                    "paragraph": "哀贈竟蕭條，恩波延揭厲。",
                    "zhushu": "洙曰：代宗時，國恩例得贈秘書監。"
                },
                {
                    "paragraph": "子孫在如綫，舊客舟凝滯。",
                    "zhushu": "洙曰：不絶如綫。江淹別賦：舟凝滯於水濵。○趙曰：存如綫，傷李其無後也。舊客，則公自傷其流落於外，未能乗扁舟以往也。"
                },
                {
                    "paragraph": "君臣尚論兵，將帥接燕葪。朗詠六公篇，",
                    "zhushu": "洙曰：邕有張、桓等五玉，洎狄相六公詩。"
                },
                {
                    "paragraph": "憂來豁蒙蔽。",
                    "zhushu": "洙曰：盧藏用甞謂：“邕如干將、莫邪，難与争鋒，但虞傷缺耳。”後卒如其言。○趙曰：嘆時之多艱，當後如邕者，慷慨有所陳說，故詠其所作六公詩以解憂也。公自注云：桓彦範、敬暉、崔玄暉、張柬之、𡊮恕已也。洎狄相六公，六公篇詠，其載邕傳。",
                    "type": 2
                },
                {
                    "paragraph": "故祕書少監武功蘇公源明",
                    "zhushu": "",
                    "type": 2
                },
                {
                    "paragraph": "武功少也孤，",
                    "zhushu": "趙曰：源明，京兆武功人，故直以此名之。"
                },
                {
                    "paragraph": "徒歩客徐兖。讀書東岳中，十載考墳典。",
                    "zhushu": "洙曰：按新史：源明初名預，字弱夫，少孤，寓居徐兖，工文辭，有名。"
                },
                {
                    "paragraph": "時下菜蕪郭，忍飢浮雲巘。",
                    "zhushu": "鄭曰：語蹇切。"
                },
                {
                    "paragraph": "負米晚爲身，毎食臉必泫。",
                    "zhushu": "洙曰：子路爲親百里負米。源明養不及親，負米自爲而己，故每食必泫。"
                },
                {
                    "paragraph": "夜字照𤑔薪，",
                    "zhushu": "夢符曰：右按文士傳：侯瑾，字子瑜，家貧傭賃，暮輙燒柴薪以讀書，獨處一室，如對尊賔。"
                },
                {
                    "paragraph": "垢衣生碧蘚。庻以勤苦志，報兹劬勞願。",
                    "zhushu": "洙曰：以己勤苦之志，報父母劬勞也。"
                },
                {
                    "paragraph": "學蔚醇儒姿，",
                    "zhushu": "洙曰：賈山渉獵書記，不能爲醇儒。"
                },
                {
                    "paragraph": "文包舊史善。",
                    "zhushu": "洙曰：左傳序：仲尼因魯史䇿書成文，其餘皆即用舊史。○師曰：源明甞私著國史，後史館采其語，故云云。"
                },
                {
                    "paragraph": "灑落辭幽人，歸來潛京輦。射䇿君東堂，宗匠集精選。制可題未乾，乙科已大闡。",
                    "zhushu": "洙曰：源明天寳中及進士第，更試集賢院。漢書：顔師古曰：“射䇿者，謂爲難問疑義，書之於䇿，量其大小，署爲甲乙之科，列而置之，不使彰𩔰。有欲射者，隨其所取得而釋之，以知優劣。”"
                },
                {
                    "paragraph": "文章日自負，掾吏亦累踐。",
                    "zhushu": "趙曰：累遷太子諭徳。"
                },
                {
                    "paragraph": "晨趨閶闔内，足踏宿昔趼。",
                    "zhushu": "鄭曰：古典切，胝也。"
                },
                {
                    "paragraph": "一麾出守還，",
                    "zhushu": "洙曰：源明累遷太子諭德，出爲東平太守，故召爲囯子司業也。○夢符曰：右按文選：“屢薦不入官，一麾乃出守。”○趙曰：宿昔趼，言其由貧賤中也。足胝曰趼。莊子云“百舎重趼”是已。出守，謂出爲東平太守。"
                },
                {
                    "paragraph": "黃屋朔風卷。不暇陪八駿，虜庭悲所遣。",
                    "zhushu": "趙曰：朔風卷，則明皇乗輿以禄山反而出狩，源明不得扈從而留虜庭，毎悲恨以遣懷耳。八駿事，周穆王乗八駿以出遊也。"
                },
                {
                    "paragraph": "平生滿樽酒，",
                    "zhushu": "蘇曰：阮述愛詩好飲，足不跡公𡖖大夫之門，水邊林下，放懷自若。張翰相顧遇，問其所欲。述曰：“平生滿樽酒，活計一張琴。”翰歎伏曰：“眞傲逸竒士，非我輩比也。”"
                },
                {
                    "paragraph": "斷此朋知展。憂憤病二秋，有恨石可轉。",
                    "zhushu": "洙曰：安禄山䧟京師，源明以病不受僞官。○趙曰：詩曰：我心匪石，不可轉也。其二秋憂憤，則石可轉，而吾心不轉焉。此言源明不汙賊也。"
                },
                {
                    "paragraph": "肅宗復社稷，得無逆順辨。",
                    "zhushu": "洙曰：肅宗復兩京，權考功郎中知制誥。"
                },
                {
                    "paragraph": "范曄顧其兒，",
                    "zhushu": "洙曰：沈休文宋書云：范曄，字蔚宗，爲髙祖相國掾，稍遷太子詹事，坐謀反誅。范泰之子。○趙曰：范曄坐謀反誅。臨刑醉，其子藹亦醉，取地土及果皮以擲曄。曄問曰：“汝瞋我耶？”藹曰：“今日何縁瞋，但父子同死，不能不悲。”"
                },
                {
                    "paragraph": "李斯憶黃犬。",
                    "zhushu": "洙曰：李斯傳：二丗，二年七月，具斯五刑，論腰斬咸陽市。顧謂其子曰：“吾欲與若復牽黄犬，俱出上蔡東門逐狡兎，豈可得？”言受僞官之人，如范、李之顧戀也。"
                },
                {
                    "paragraph": "袐書茂松意，",
                    "zhushu": "洙曰：源明後以袐書少監卒。茂松意，以不變節於姦危，如松栢不爲風霜所奪也。"
                },
                {
                    "paragraph": "載從祠壇墠。前後百卷文，枕藉皆禁臠。",
                    "zhushu": "趙曰：禁臠，言其文之美也。出晉元帝始鎮建業，每得二豚，以爲珎膳，項上一臠尤美，輙以薦帝，呼爲禁臠。"
                },
                {
                    "paragraph": "篆刻揚雄流，溟漲木末淺。",
                    "zhushu": "趙曰：揚雄以賦爲童子雕蟲篆刻，然竟爲長揚羽賦，見稱於時。溟漲，謂其文波瀾浩汗，雖溟海之張，其本末，比之猶爲淺。"
                },
                {
                    "paragraph": "青熒芙蓉劒，",
                    "zhushu": "師曰：言能斷决也。"
                },
                {
                    "paragraph": "犀兕豈獨剸。",
                    "zhushu": "洙曰：吴越王允常取純鈎劒示薛燭曰：“先乎如屈陽之華，沉沉如芙蓉始生於湖。”王子淵頌：巧冶鑄干將之樸，水斷蛟龍，陸剸犀兕。○鄭曰：剸，止兖切，截也。"
                },
                {
                    "paragraph": "反爲後輩䙝，予實苦懷緬。煌煌齋房芝，事絶萬手搴。",
                    "zhushu": "洙曰：漢武帝大興祠，齋房生芝而作歌。肅宗時，宰相王璵以祈禬進，勸上興祠禱，禁中稍崇淫祀。源明数進時政得失。○鄭曰：搴，九輦切，取也。"
                },
                {
                    "paragraph": "垂之俟來者，正始徴勸勉。",
                    "zhushu": "趙曰：源明所言，可以垂後丗法，乃正始之道也。"
                },
                {
                    "paragraph": "不要懸黄金，胡爲投亂贙。",
                    "zhushu": "洙曰：獸名，似犬。○修可曰：按爾雅：贙，有力。注云：出西海大秦國，似狗，多力，獷惡。炙轂子載贙銘曰：爰有獷獸，厥形似犬。飢則馴服，飽則反眼。出于西海，名之曰畎。○趙曰：所以美之且危之也。乳贙，謂乳虎也。蓋言安媚則黄金可惡，而切直犯上之怒，不啻“投飢贙”也。贙，乎大反。"
                },
                {
                    "paragraph": "結交三十載，",
                    "zhushu": "洙曰：任彦升哭雲僕射：“結懽三十載，生死一交情。”"
                },
                {
                    "paragraph": "吾與誰遊衍。",
                    "zhushu": "洙曰：新史亦言源明雅善杜甫、鄭䖍。"
                },
                {
                    "paragraph": "滎陽復𡨋寞，衆𦊙以横骨。",
                    "zhushu": "鄭曰：上户孟切，下音畎。洙曰：謂鄭䖍也。"
                },
                {
                    "paragraph": "嗚呼子逝日，始㤗則終蹇。長安米萬錢，凋䘮盡餘湍。",
                    "zhushu": "趙曰：言源明未死間，猶及肅宗反正之後，時已向㤗矣。而源明死後，時復屯蹇，所以有米萬錢而至凋䘮也。舊注所引非。"
                },
                {
                    "paragraph": "戰伐何當解，歸㠶阻清沔。尚纒漳水疾，",
                    "zhushu": "洙曰：劉公幹：“余嬰沉痼疾，竄身清濵漳。”○趙曰：公言在雲安，不得沂汚以㱕。"
                },
                {
                    "paragraph": "永負蒿里餞。",
                    "zhushu": "洙曰：蒿里，送士大夫庻人挽歌。○蘇曰：徐翔之姪陵泣曰：“永負蒿里之哀，東門相餞。”○趙曰：傷其不得一弔酹之。",
                    "type": 2
                },
                {
                    "paragraph": "故著作郎貶台州司户滎陽鄭公䖍",
                    "zhushu": "",
                    "type": 2
                },
                {
                    "paragraph": "鶢鶋至魯門，",
                    "zhushu": "鄭曰：鶢，干元切。鶋，斤求切。"
                },
                {
                    "paragraph": "不識鍾鼔饗。",
                    "zhushu": "洙曰：莊子至樂篇：“昔者海烏止於魯郊，魯侯御而觴之于廟，奏九韶以爲樂，具太牢以爲膳。鳥乃眩視憂悲，不敢食一臠，不敢飲一杯，三日而死。”此以己養養鳥也，非以烏養養烏也。海烏，鶢鶋也。孔子謂臧文仲不智者三，而祀鶢鶋一也。注：鶢鶋止於魯東門，文仲使國人祀也。"
                },
                {
                    "paragraph": "孔翠望赤霄，愁思彫籠養。",
                    "zhushu": "洙曰：孔翠，翡翠、孔雀也。其志在丹霄，然終不免籠樊之愁者，以其質之異於衆离也。故鷦鷯賦：“彼鷲鴞鵾鴻，孔雀蓊翠。或陵赤霄之際，或託絶垠之外。”翰羽足以冲天，觜距足以自衞，然皆負繒纓繳，羽毛入貢，何者？用於人者然也。○趙曰：言鄭公如鶢鶋，如孔翠，非鍾鼓所能樂之，雕籠所能拘之也。○師曰：䖍嗜酒放誕，不樂檢束，更置廣文館，以䖍爲愽士。䖍聞命，訴宰相，何異饗鶢鶋以鍾鼓，養孔雀以雕籠乎？"
                },
                {
                    "paragraph": "滎陽冠衆儒，早聞名公賞。地崇士大夫，况乃氣清爽。",
                    "zhushu": "洙曰：文藝傳：鄭䖍，鄭州滎陽人，天寳初爲恊律郎。"
                },
                {
                    "paragraph": "天然生知姿，學立游夏上。神農或闕漏，黄石愧師長。",
                    "zhushu": "洙曰：黄石，古書也。○夢符曰：右按前漢張良傳：父出一編書，曰：“讀是則爲王者師。後十年㒷十三年，孺子見我濟北，榖城山下，黄石即我矣。”遂去不見。丗之所謂三畧者，即其書也。此言“黄石愧師長”，名其人耳，非書也。公著薈蕞等諸書之外，又撰胡本草七卷。○趙曰：鄭䖍自著書外，又選胡本草七卷，故公所言𥙷闕，乃神農本草之所不載也。張良遇黄石公爲師，今公言愧者，愧則不敢爲䖍之師長也。"
                },
                {
                    "paragraph": "藥纂西極名，兵流指諸掌。貫穿無遺恨，薈蕞何技痒。",
                    "zhushu": "鄭曰：薈，烏外切。蕞，祖外切，小皃。痒，以兩切，本作癢。"
                },
                {
                    "paragraph": "圭臬星經奥，蟲篆丹青廣。",
                    "zhushu": "洙曰：按新史：䖍集撰當丗事，著書八十餘篇。有窺其藁者，上書告䖍私傳撰囯史，䖍蒼黄焚之，坐謫十年，名其書爲㑹粹。孔子作春秋，游、夏不能賛皇猷，䖍私撰國史，是出其上也。神農、黄石、藥繤、兵流，皆古書也。言䖍無不貫穿，復通游藝、星經、丹青之𩔖。○趙曰：圭泉，言其善地理也。選言：“陳圭置臬。”圭者，土圭，所以側日影。臬者，表臬，所以度廣狹。虫篆，言能書。丹青，又言能𦘕。"
                },
                {
                    "paragraph": "子雲窺未遍，",
                    "zhushu": "洙曰：揚雄，字子雲，少好學愽覧，無所不見。○蘇曰：劉薦語陳貞曰：“吾腹中書，皆揚子雲窺未徧者。”"
                },
                {
                    "paragraph": "方朔諧太枉。",
                    "zhushu": "洙曰：東方朔上書曰：“臣年十三斈，三冬，文史足用。十五學擊劒，十六學詩書，誦二十二萬言。十九學孫吴兵法，戰陣之具，征鼓之教，亦誦二十二萬言。凡臣朔已誦四十四萬餘言。”○趙曰：言䖍能知荒逺之所在也。東方朔每言其所指，皆神仙之處，故云諧枉。尤大迃。"
                },
                {
                    "paragraph": "神翰顧不一，體變鍾兼兩。",
                    "zhushu": "洙曰：䖍好書及𦘕，恨無𥿄。慈恩寺貯杮葉數屋，䖍取𨽻書，𡻕乆皆遍。○修可曰：書苑曰：“䖍善草𨽻。”吕揔云：“䖍書如風送雲收，霞催月上。”鍾兼兩，鍾繇、鍾會也。父子善𨽻書，皆盡其妙。或云兼兩車也。漢吴恢爲南海太守，欲殺青冩書，子祐諫曰：“此書若成，則載之兼兩。”注：車有兩輪，故稱。"
                },
                {
                    "paragraph": "文傳天下口，",
                    "zhushu": "蘇曰：相如片文蒦字，朝出而暮傳天下。古詩云：髙文滿天下，籍籍喧萬口。"
                },
                {
                    "paragraph": "大字猶在牓。昔獻書𦘕圗，新詩亦俱往。滄洲動玉陛，寡鶴誤一響。三絶自御題，四方尤所仰。",
                    "zhushu": "洙曰：䖍自冩其詩并𦘕以獻，帝大署其尾曰：“鄭䖍三絶，宣一作寡也。”"
                },
                {
                    "paragraph": "嗜酒益踈放，",
                    "zhushu": "洙曰：䖍嗜酒踈放，故杜甫贈詩云：“頼得蘇司業，時時与酒錢。”蘇司業，源明也。○蘇曰：陶潜、阮籍軰嗜酒踈放，逸山野，終免其禍，當丗莫及其髙見自全之機。"
                },
                {
                    "paragraph": "彈琴視天壤。",
                    "zhushu": "洙曰：嵆康曰：“目送歸鴻，手彈五絃。”"
                },
                {
                    "paragraph": "形骸實土木，親近唯几杖。",
                    "zhushu": "趙曰：言親近於天子，今以言几杖，則未甞暫離之意。"
                },
                {
                    "paragraph": "未曽寄官曹，",
                    "zhushu": "梅曰：謂不寓意於官職。"
                },
                {
                    "paragraph": "突兀𠋣書幌。",
                    "zhushu": "洙曰：䖍𥘉坐謫還京師，上爱其材，欲置左右，以不事事，更爲置廣文館，以䖍爲博士。䖍間命，不知廣文曹司何在，訴宰相曰：“上増國斈，置廣文館，以居賢者，令後丗言廣文博士自君始，不亦美乎？”"
                },
                {
                    "paragraph": "晚就芸香閣，",
                    "zhushu": "洙曰：遷著作郎。魚豢典畧云：芸香辟紙魚蠧，故藏書臺稱芸臺。"
                },
                {
                    "paragraph": "胡塵昏坱莽。",
                    "zhushu": "曾曰：映莽，廣皃。"
                },
                {
                    "paragraph": "反覆歸聖朝，㸃染無滌盪。",
                    "zhushu": "趙曰：䖍值禄山反，爲受䖍水部郎中，因稱風緩求市令，潛以密章逹靈武，故言無一㸃所染，不煩澆蕩之。"
                },
                {
                    "paragraph": "老蒙台州掾，泛泛浙江槳。",
                    "zhushu": "洙曰：禄山反，遣張通儒劫百官置東都，僞授䖍水部郎中，因稱風緩，求攝市令，潛以密章逹靈武。賊平，免死，貶台州司户叅車。"
                },
                {
                    "paragraph": "履穿四明雪，",
                    "zhushu": "洙曰：東郭先生乆待詔公車，貧困，其履行雪中，有上足跡踐也。"
                },
                {
                    "paragraph": "飢拾楢溪橡。",
                    "zhushu": "洙曰：四明、楢溪，皆浙江地名。言䖍貧困，拾橡而食之。○定功曰：按唐史：䖍以汚禄山僞官，貶台州司户。四明及楢溪，皆属台州。孫綽賦云：登陸則有四明、天台。○趙曰：暗使莊子“冬日食橡栗”。"
                },
                {
                    "paragraph": "空聞紫芝歌，不見杏壇仗。",
                    "zhushu": "洙曰：莊子魚父篇：孔子遊乎緇帷之林，休坐乎杏壇之上。弟子讀書，孔子絃歌，鼔琴奏曲。"
                },
                {
                    "paragraph": "天長眺東南，秋色餘魍魎。",
                    "zhushu": "洙曰：天台賦：始經魑魅之塗，卒踐無人之境。○師曰：言荒僻也。"
                },
                {
                    "paragraph": "别離𢡖至今，班白徒懷曩。",
                    "zhushu": "洙曰：曩，昔時也。"
                },
                {
                    "paragraph": "春深㤗山秀，葉墜清渭㓪。劇談王侯門，野稅林下鞅。",
                    "zhushu": "洙曰：鮑明逺無田稅歸鞅。"
                },
                {
                    "paragraph": "操𥿄終夕酣，時物集遐想。",
                    "zhushu": "師曰：自“春深㤗山秀”至此，追憶昔時與䖍聚會于𨵿中，春和秋凉之日，或劇談，或解鞅，操紙賦詩，把酒酣飲，今詞場踈闊，故傷之。"
                },
                {
                    "paragraph": "詞塲竟踈闊，平昔濫吹奬。",
                    "zhushu": "洙曰：甫自言甞爲䖍濫吹奬也。廬諶濫吹乗名實。○趙曰：指言昔與鄭遊於詞翰之塲，而今竟踈逺間闊，仍憶鄭之平昔，濫有推奬扵己也。"
                },
                {
                    "paragraph": "百年見存没，",
                    "zhushu": "洙曰：百年交情，見於存没之際。䖍至台州，後數年卒。"
                },
                {
                    "paragraph": "牢落吾安放？",
                    "zhushu": "洙曰：一云放。○趙曰：孔子將死，子貢曰：“㤗山其頽，吾將安仰？梁木將壞，吾將安放？”"
                },
                {
                    "paragraph": "蕭條阮咸在，岀處同丗網。",
                    "zhushu": "洙曰：阮咸，阮照子也。任逹不拘，雖處丗不交人事。"
                },
                {
                    "paragraph": "他日訪江樓，含悽述飄蕩。",
                    "zhushu": "洙曰：著作與今祕書監鄭君審篇翰齊價，謫江陵，故有“阮咸江樓”之句。○趙曰：阮籍與其姪共爲竹林之遊，今以阮咸比鄭審，故云空餘跡咸在也。",
                    "type": 2
                },
                {
                    "paragraph": "故右僕射國相張公九齡",
                    "zhushu": "",
                    "type": 2
                },
                {
                    "paragraph": "相國生南紀，",
                    "zhushu": "師曰：滔滔江漢，南國之紀。說者援是詩，以江漢爲南紀，非也。蓋南紀乃分野名。唐天文志云：東循嶺徼，逹甌閩中，是謂南紀，所以限蠻夷也。張相國，曲江人。曲江𨽻韶州，正嶺徼甌粤之地。大抵自江漢以南，皆謂之南紀，非特江漢而已。"
                },
                {
                    "paragraph": "金璞無留礦。",
                    "zhushu": "洙曰：張九齡父爲韶州别駕，因家于始興，今爲曲江人。九齡㓜聦敏，善屬文，以書于廣州刺史王方慶，方慶大嗟賞之，曰：“此子必䏻致逺。”金玉未成器曰礦，言九齡成器早，故不留礦也。○田曰：圎覺經云：“譬如銷金礦，金非銷故有。雖復本來金，皆以銷成就。一成真金體，無復重爲礦。”○趙曰：言已爲金，而不復留在鑛，以譬張曲江出而應用，不復退縮也。"
                },
                {
                    "paragraph": "仙鶴下人間，獨立霜毛整。",
                    "zhushu": "洙曰：言九齡之出也，如仙鶴然，㓗白修整。"
                },
                {
                    "paragraph": "矯然江海思，",
                    "zhushu": "蘇曰：阮熈年來，浩然起江海之思。"
                },
                {
                    "paragraph": "復與雲路永。",
                    "zhushu": "趙曰：矯然有江海之思，而復思𡚒飛，與雲路齊永。○師曰：言其志趣髙逺，前程亦不淺也。"
                },
                {
                    "paragraph": "寂寞想上階，未遑等箕頴。",
                    "zhushu": "洙曰：堯土階三尺，想士階有致君堯舜之心也。有致君之心，故未遑於箕頴。箕，山也；頴，水也。巢父、許由所隱之也。"
                },
                {
                    "paragraph": "上君白玉堂，𠋣君金華省。",
                    "zhushu": "洙曰：九齡登進士第，應拔萃，登乙科，拜校書郎。玄宗在東宫，舉天下文藻之士，親加䇿問。九齡對䇿髙第，遷右拾遺。由玉堂、金華省，言直登清華之地。○趙曰：此言張曲江爲秘書郎，爲左拾遺，爲左𥙷闕，爲中書舎人，爲集賢院學士是也。"
                },
                {
                    "paragraph": "碣石𡻕崢嶸，天地日蛙黽。",
                    "zhushu": "師曰：碣石山在東，禄山所據之方。崢嶸，髙大皃。禄山有叛志，嘗自髙大，視天地間如蛙黽然。全無忌禪相國，判其有反意，屢請于帝。"
                },
                {
                    "paragraph": "退食吟大庭，何心記榛梗。",
                    "zhushu": "洙曰：大庭，古至治之國也。言九齡雖退食之間，未甞忘致治也。榛梗，言不以嫌猜爲心也。"
                },
                {
                    "paragraph": "骨驚畏曩哲，",
                    "zhushu": "洙曰：曩哲，昔賢也。謂其不若故骨驚。"
                },
                {
                    "paragraph": "鬒變負人境。",
                    "zhushu": "洙曰：鬒，黒髮也。變而爲白，以負人事而已。謝玄暉：“誰能鬒不変。”○趙曰：上句言畏其不逮，故前人，下句憂其髮白而將老，皆傷功名之不立也。江淹賦云：“心折骨驚。”"
                },
                {
                    "paragraph": "雖蒙換蟬冠，右地恧多幸。",
                    "zhushu": "洙曰：侍中冠加貂蟬。九齡爲相，以文雅爲上知。右相李林甫惡之，引牛仙客以傾之，遂罷。○趙曰：此乃侍中事，而史不載。漢官儀：侍中冠武帝大冠，加金璫，附蟬爲文，貂尾爲飾，謂之貂蟬也。下句則以九齡以尚書右丞相罷，言在右地，已慚恧爲多幸。何者？有林甫之嫉，仙客之憾，則得此爲幸矣。"
                },
                {
                    "paragraph": "敢志二踈歸，",
                    "zhushu": "洙曰：踈廣爲漢太子太傅，謂兄子受曰：“吾聞知足不辱，知止不殆，豈如父子相隨，出𨵿歸老，不亦善乎？”遂上䟽乞骸骨。上言之，公𡖖設祖道供帳東都門外。"
                },
                {
                    "paragraph": "痛迫蘇耽井。",
                    "zhushu": "蘇曰：神山蘇耽，種橘鑿泉，以救時疫。病者食橘葉、飲泉即愈。○趙曰：神仙傳：蘇仙翁名眈，忽辭母去。母曰：“使我如何存活仙翁？明年天降疫疾，庭中水簷邊橘樹，可以代養。”"
                },
                {
                    "paragraph": "紫綬映暮年，荆州謝所領。",
                    "zhushu": "洙曰：𥘉，九齡爲相，薦長安尉周子諒爲監察御史。至是，子諒以妄陳休咎，上親加請問，令於朝堂决殺之。九齡坐引非其人，左遷荆州大都督府長史。"
                },
                {
                    "paragraph": "庾公興不淺，",
                    "zhushu": "洙曰：庾亮鎮武昌，諸佐吏殷浩之徒，乗月登南樓，俄而不覺亮至，將起避之。亮徐曰：“諸公少住，老子於此興不淺。”便據胡床，與浩等談詠。其坦率如此。"
                },
                {
                    "paragraph": "黃霸鎮每静。",
                    "zhushu": "洙曰：循吏傳：黃霸與用寛和爲治，擢爲楊州刺史、潁川太守，治爲天下第一。自漢興，言治民吏，以覇爲首。"
                },
                {
                    "paragraph": "賔客引調同，",
                    "zhushu": "洙曰：謝靈運：“異代可同調。”"
                },
                {
                    "paragraph": "諷詠在務屏。詩罷地有餘，篇終語清省。一陽發隂管，",
                    "zhushu": "趙曰：謂如黃鍾之律也，言其詩之和而可聽耳。"
                },
                {
                    "paragraph": "淑氣含公鼎。",
                    "zhushu": "趙曰：謂如大烹之和也，言其詩之美而可味於口。"
                },
                {
                    "paragraph": "乃知君子心，用才文章境。",
                    "zhushu": "洙曰：九齡善屬文，有集二十卷。"
                },
                {
                    "paragraph": "散帙起翠螭，𠋣薄巫廬並。",
                    "zhushu": "洙曰：謝霊運：“散帙問所知。”巫、廬，二山名。○趙曰：言開散曲江文帙，神物歘起，其髙至並巫、廬之山也。廣雅云：龍有角曰螭。○師曰：公有集二十卷，荆人刻之碑。螭，即碑頭刻螭文也。“𠋣薄巫廬並”，巫、廬二山，其才氣能与二山之氣相𠋣迫也。"
                },
                {
                    "paragraph": "綺麗玄暉擁，",
                    "zhushu": "洙曰：謝眺，字玄暉，少有美名，爲文綺麗。"
                },
                {
                    "paragraph": "牋誄任昉騁。",
                    "zhushu": "洙曰：任昉，字彦升，長於牋誄。"
                },
                {
                    "paragraph": "自我一家則，未闕𨾏字警。",
                    "zhushu": "洙曰：史記序：勒成一家。傳序：隻字之褒。"
                },
                {
                    "paragraph": "千秋滄海南，名繫朱鳥影。",
                    "zhushu": "趙曰：韶州即滄海之南。朱鳥，南方之𪧐。當時謂九齡爲滄海遺珠，則有名稱矣。"
                },
                {
                    "paragraph": "歸老守故林，戀闕悄延頸。",
                    "zhushu": "趙曰：九齡在荆州之乆，封始興縣伯，諸還展墓也。戀闕，言其心不忘君也。"
                },
                {
                    "paragraph": "波濤良史筆，",
                    "zhushu": "蘇曰：班孟堅：“信知一代良史，下筆善惡瀾翻而昭著。”"
                },
                {
                    "paragraph": "無絶大庾嶺。",
                    "zhushu": "洙曰：恨賦：“終蕪絶於異域。”九齡自荆州請㱕拜墓，因遇疾卒，年六十八，謚曰文憲。至德𥘉，上皇在蜀，思九齡，先斍安禄山面有反相，乃下詔褒贈司徒，仍遣使就韶州致𥙊。○趙曰：意謂九齡之文，如波濤之翻，可充良史之筆，惜乎蕪没隔絶於大庾嶺之外也。"
                },
                {
                    "paragraph": "向時禮數隔，制作難上請。",
                    "zhushu": "趙曰：此言帝眷已衰，難以制作上請於朝也。"
                },
                {
                    "paragraph": "再讀徐孺碑，猶思理煙艇。",
                    "zhushu": "蘇曰：謝安石理五湖煙艇。○趙曰：後漢：徐孺，漢之髙士也，曲江爲之墓碣。公之句意謂今再讀之，而“猶思理煙艇”，則以慕徐孺髙風，而不忘江漢之念。",
                    "type": 2
                },
                {
                    "paragraph": "别房太尉墓",
                    "zhushu": "彦輔曰：閬州太尉名琯，常与嚴武等交結，貶邠州刺史。上元元年，爲漢州刺史。寳應二年，拜刑部尚書，在路遇疾。廣徳六年，卒於閬州僧舎，年六十七。",
                    "type": 2
                },
                {
                    "paragraph": "他郷復行役，駐馬别孤墳。近淚無乾土，",
                    "zhushu": "趙曰：言淚多而濕之也。"
                },
                {
                    "paragraph": "低空有斷雲。對碁陪謝傅，",
                    "zhushu": "洙曰：晉謝安傳：安贈太傅。𥘉，苻堅入㓂，諸將退敗，相継次于淮肥，京師震恐。加安征討大都督。妷謝玄入問計，安夷然无懼色，玄不敢言。乃令張玄重請問，遂命駕出墅，親朋畢集。至夜還，指受帥將，各當其任。玄等旣破堅，有驛書至，安方對客圍碁，看書旣竟，便攝於床上，了無喜色，碁如故。客問之，徐啓云：“小兒遂已破賊。”旣罷，還内，過户限，心喜甚，不斍展齒折。其矯情鎮物如此。"
                },
                {
                    "paragraph": "把劒覔徐君。",
                    "zhushu": "洙曰：新序曰：延陵季子將西聘晉，帶寳劒以過徐君。徐君不言而色欲之。季子爲有上國之事，未献也，然心許之矣。使於晉，顧返，則徐君死，於是以劒帶徐君墓樹而去。江淹詩：“延陵輕寳劒。”謝霊運詩：“延陵協心許，解劒非所惜。”○逢原曰：“謝傳：徐君，指房太尉也。”"
                },
                {
                    "paragraph": "唯見林花落，鶯啼送客聞。",
                    "zhushu": "",
                    "type": 2
                },
                {
                    "paragraph": "承聞故房相公靈櫬自閬州啓𣩵歸葬東都有作二首",
                    "zhushu": "楷曰：房琯，字治律，河南人。",
                    "type": 2
                },
                {
                    "paragraph": "逺聞房太守，歸葬陸渾山。",
                    "zhushu": "洙曰：伊洛間有陸渾山。昔辛有適伊川，見被髮而𥙊者，言此地當夷，後爲陸渾之戎所有，山因而得名。○鄭曰：十道志：山在洛陽。○趙曰：舊本作太守，非。善本作太尉，盖琯謫漢州刺史，召拜刑部尚書，道病卒，贈太尉，不應呼之爲太守也。"
                },
                {
                    "paragraph": "一德興王後，",
                    "zhushu": "洙曰：周德以興王業也。伊尹：咸有一徳。○趙曰：琯爲相，廟堂，固以一德興王矣。"
                },
                {
                    "paragraph": "孤魂乆客間。",
                    "zhushu": "洙曰：房公客死閬州。"
                },
                {
                    "paragraph": "孔明多故事，",
                    "zhushu": "洙曰：蜀志：陳壽上言：“臣壽等言：前有著作郎侍中領中書監濟北侯臣荀朂、中書令𨵿内侯臣和嶠奏，使臣定故蜀丞相諸葛亮故事。亮佐危國，負阻不賔，然由存錄其言，恥善有遺，誠是大晉光明至德，澤被无疆，自古以來，未之有倫也。輙刪除復重，隨𩔖相從，凡爲二十四篇，篇名如右。”"
                },
                {
                    "paragraph": "安石竟崇班。",
                    "zhushu": "洙曰：謝安薨時六十六。帝三日臨於朝堂，賜東園祕器、朝服，贈太傳，謚曰文靖。以无下舎，詔府中備凶儀。及葬，加殊禮，依大司馬亘温故事。○師曰：孔明多故事，喻房公奏議可爲朝廷典故。安石竟崇班，喻房公死後，竟追贈，褒崇之也。嘉陵縣，屬閬州。"
                },
                {
                    "paragraph": "他日嘉陵涕，",
                    "zhushu": "鄭曰：嘉陵，江名。"
                },
                {
                    "paragraph": "仍霑楚水還。",
                    "zhushu": "趙曰：霊櫬自閬州起發，則由嘉陵江而下，故云。",
                    "type": 2
                },
                {
                    "paragraph": "丹旐飛飛日，",
                    "zhushu": "洙曰：丹旐，銘旌也。寡婦賦：龍轜儼以星駕，飛旐翩以啓路。"
                },
                {
                    "paragraph": "初傳發閬州。風塵終不解，",
                    "zhushu": "趙曰：時吐蕃未息也。"
                },
                {
                    "paragraph": "江漢忽同流。",
                    "zhushu": "趙曰：霊櫬所經者，江与漢也。○師曰：風塵終不解，言盗賊未息，而房公忽与江漢同遊，故嘆惜之。"
                },
                {
                    "paragraph": "劒動新身匣，",
                    "zhushu": "趙曰：善本作親身，方有義。"
                },
                {
                    "paragraph": "書歸故國樓。",
                    "zhushu": "蘇曰：陳惇放㱕故囯，載書一千卷，㱕家起楼，今西歧觀風楼是也。"
                },
                {
                    "paragraph": "盡哀知有處，爲客恐長休。",
                    "zhushu": "趙曰：此因逺送霊櫬之㱕，有感而言也。",
                    "type": 2
                },
                {
                    "paragraph": "哭嚴僕射歸櫬",
                    "zhushu": "",
                    "type": 2
                },
                {
                    "paragraph": "素幔隨流水，歸舟返舊京。",
                    "zhushu": "洙曰：舊京，故國。○修可曰：盧子諒詩：南望舊京路。"
                },
                {
                    "paragraph": "老親知",
                    "zhushu": "洙曰：知，一作如。"
                },
                {
                    "paragraph": "宿昔，",
                    "zhushu": "按新史：武卒，母哭且曰：“今而後，吾知免爲官婢矣。”○趙曰：言嚴公之母尚健，如宿昔耳。舊注所引新史非是，不知何自得之。"
                },
                {
                    "paragraph": "部曲異平生。",
                    "zhushu": "洙曰：言部曲有異於存日也。宋鮑昭東武吟：將軍旣即丗，部曲亦罕存。後漢光武紀注：大將軍營有五部三校尉。部下有曲，曲有軍候一人。"
                },
                {
                    "paragraph": "風送蛟龍雨，",
                    "zhushu": "洙曰：見蛟龍雲雨注。○趙曰：以嚴公若蛟龍，則風之所送者，乃蛟龍雨也。○師曰：子美詩云“蛟龍得雲雨”，言賢者之得勢。今云“風送蛟龍雨”，雨被風吹断，則蛟龍失勢可知。"
                },
                {
                    "paragraph": "天長驃騎營。",
                    "zhushu": "洙曰：晉書：齊献王攸遷驃騎將軍，時驃騎當罷營，兵士數千人，戀攸恩德，不肯去。"
                },
                {
                    "paragraph": "一哀三峽暮，遺後見君情。",
                    "zhushu": "趙曰：言所以遺傳於後世，見君有恩德於公之情如此也。○師曰：遺後者，謂恩德遺与後人，使人哀思之不忘，則君之情可見也。",
                    "type": 2
                },
                {
                    "paragraph": "哭李尚書",
                    "zhushu": "之芳。",
                    "type": 2
                },
                {
                    "paragraph": "漳濵與蒿里，逝水竟同年。",
                    "zhushu": "洙曰：劉公幹：“余嬰沉痼疾，竄身清漳濵。”又云：“逝者如流水，哀此遂離分。”李延年分送䘮歌爲二等：薤露送王公大人，蒿里送士大夫庻人，使挽柩者歌之爲挽歌。"
                },
                {
                    "paragraph": "欲掛留徐劒，",
                    "zhushu": "洙曰：見上“把劒覔徐君”注。"
                },
                {
                    "paragraph": "猶廻憶載船。",
                    "zhushu": "洙曰：見上“應尋戴安道”注。"
                },
                {
                    "paragraph": "相知成白首，",
                    "zhushu": "洙曰：潘安仁：“投分寄石友，白首同所㱕。”"
                },
                {
                    "paragraph": "此别間黃泉。",
                    "zhushu": "洙曰：左傳：“不及黄泉。”"
                },
                {
                    "paragraph": "風雨嗟何及，江湖涕泫然。",
                    "zhushu": "鄭曰：泫，胡畎切。○洙曰：詩：何嗟及矣。文中于：泫然流涕。"
                },
                {
                    "paragraph": "修文將管輅，",
                    "zhushu": "洙曰：見上“修文地下郎”注。○趙曰：言李尚書之有竒才，應如魏之管輅也。"
                },
                {
                    "paragraph": "奉使失張騫。",
                    "zhushu": "洙曰：見上“查上覔張騫”注。"
                },
                {
                    "paragraph": "史閣行人在，",
                    "zhushu": "洙曰：周禮：大行人、小行人。○趙曰：史閣，言其書之史𠕋也。"
                },
                {
                    "paragraph": "詩家秀句傳。",
                    "zhushu": "蘇曰：陸士龍題詩對“南山日晚得秀句”。"
                },
                {
                    "paragraph": "客亭鞍馬絶，",
                    "zhushu": "趙曰：言其死於道路也。○彭曰：此句言子美爲客停留於此，李公无復鞍馬來相尋矣。"
                },
                {
                    "paragraph": "旅襯網蟲懸。",
                    "zhushu": "洙曰：沈休文詩：“髙車塵未成，珠履故无声。賔階緑錢滿，客位紫苔生。”又：“網蟲垂户織，夕鳥旁簷飛。”"
                },
                {
                    "paragraph": "復塊昭丘逺，",
                    "zhushu": "洙曰：登楼賦：“西接昭丘。”楚昭王墓。○鄭曰：荆州記：“當陽東南七十里有昭王墓，故云云。”"
                },
                {
                    "paragraph": "歸魂素滻偏。",
                    "zhushu": "洙曰：宋玉：“魂𠔃㱕來。”○鄭曰：“滻，所簡切，水名，在京兆。”○趙曰：素滻，長安之水也。言李尚書乃長安人也。潘安仁西征賦：“地有玄灞素滻。”○大臨曰：“此二句言李葬於此。”"
                },
                {
                    "paragraph": "樵蘇封葬地，喉舌罷朝天。",
                    "zhushu": "洙曰：李固云：“陛下之有尚書，猶天之有北斗。斗爲天之喉舌，尚書亦猶陛下喉舌。”"
                },
                {
                    "paragraph": "秋色凋春草，王孫若箇邊。",
                    "zhushu": "洙曰：招隱：“芳草𠔃萋萋，王孫𠔃不歸。”○大臨曰：“此句言李即与春草爲鄰矣。”",
                    "type": 2
                },
                {
                    "paragraph": "重題",
                    "zhushu": "",
                    "type": 2
                },
                {
                    "paragraph": "涕灑不能收，哭君餘白頭。兒童相顧盡，",
                    "zhushu": "竦曰：“言少時相顧，今盡於此矣。”"
                },
                {
                    "paragraph": "宇宙此生浮。江雨銘旌濕，",
                    "zhushu": "洙曰：記曰：“銘明旌。”"
                },
                {
                    "paragraph": "湖風井逕秋。",
                    "zhushu": "洙曰：蕪城賦歌曰：“邊風起𠔃城上寒，井逕戚𠔃丘隴殘。”"
                },
                {
                    "paragraph": "還瞻魏太子，賔客減應劉。",
                    "zhushu": "洙曰：曹丕書曰：“應、徐、陳、劉，一時俱逝矣。”○趙曰：公自注云：“公歴禮部尚書，薨于太子賔客。應，則應瑒；劉，則劉焯。”",
                    "type": 2
                },
                {
                    "paragraph": "送盧十四弟侍御護韋尚書靈櫬歸上都二十韻",
                    "zhushu": "",
                    "type": 2
                },
                {
                    "paragraph": "素幕渡江逺，朱幡登陸微。",
                    "zhushu": "洙曰：“漢二千石朱幡兩輪。”○趙曰：“朱幡，丹旐也。舊引漢二千石朱兩轓，誤矣。轓字從車，幡字從巾，義不同也。”"
                },
                {
                    "paragraph": "悲鳴駟馬顧，",
                    "zhushu": "趙曰：有戀主之意。"
                },
                {
                    "paragraph": "失涕萬人揮。",
                    "zhushu": "洙曰：陸士衡詩：“揮淚廣川隂。”又：“得與故人揮。”"
                },
                {
                    "paragraph": "叅佐哭辭畢，門䦨誰送歸。",
                    "zhushu": "洙曰：見“門闌多喜色”注。"
                },
                {
                    "paragraph": "從公伏事乆，之子俊才稀。長路更執紼，此心猶倒衣。",
                    "zhushu": "洙曰：詩：自公召之，顛倒裳衣。"
                },
                {
                    "paragraph": "感恩義不小，",
                    "zhushu": "蘇曰：夏侯勝：“感恩戀德，義實不小。”"
                },
                {
                    "paragraph": "懷舊禮無違。墓待龍驤詔，",
                    "zhushu": "洙曰：漢献加魏武九錫，曰：“龍驤虎視，旁眺八方。”○修可曰：唐史遺事：武后幸洛陽，至閿郷縣東，騎不進，召巫問之。巫曰：“晉龍將軍王濬云：臣墓在道南，每爲樵採所苦。聞大駕至，故哀求。”后遂詔云：“墓百步不得樵採。”子美八哀詩亦云：虚無馬融笛，悵望龍驤塋。○趙曰：晉王濬爲龍驤將軍，卒，葬栢谷中，大營塋域。待龍驤詔，則言盧尚書之墓如王濬者也。"
                },
                {
                    "paragraph": "臺迎獬豸威。",
                    "zhushu": "鄭曰：豸，宅買切。○趙曰：獬豸，侍御史冠也。獬豸，獸名，一角，知人曲真而觸不直者。此言韋尚書霊櫬至上都，而送之者，盧侍御如此。"
                },
                {
                    "paragraph": "深𠂻見士則，雅論在兵機。",
                    "zhushu": "趙曰：丗說：鄧艾年十二，至頴川，讀陳太丘碑。丈曰：“言爲丗範，行爲士則。”遂自名範，字士則。"
                },
                {
                    "paragraph": "戎狄乗妖氣，塵沙落禁闈。",
                    "zhushu": "趙曰：禁闈，天子之内也。此言吐蕃䧟京師也。"
                },
                {
                    "paragraph": "往年朝謁斷，",
                    "zhushu": "修可曰：言去上都之乆，而断朝謁也。"
                },
                {
                    "paragraph": "佗日掃除非。",
                    "zhushu": "趙曰：言除掃吐蕃不得上䇿，所以爲非也。"
                },
                {
                    "paragraph": "但促銅壷箭，",
                    "zhushu": "洙曰：漏刻銘：筮筩方圎之制。注：金謂壷。又云：銅史司刻，金徒抱箭。○趙曰：欲上之未明，求衣而早朝也。"
                },
                {
                    "paragraph": "休添玉帳旂。",
                    "zhushu": "洙曰：見“空留玉帳旂”注。○趙曰：言不必添兵也。玉帳，將軍之帳也。"
                },
                {
                    "paragraph": "動詢黄閣老，",
                    "zhushu": "洙曰：見“扈聖登黄閣”注。"
                },
                {
                    "paragraph": "肯慮白登圍。",
                    "zhushu": "洙曰：前漢匈奴傳：髙帝至平城，歩兵未盡到。冒頓緃精兵三十餘萬，圍於白登七日，漢兵中外不得相救。䬲匈奴騎，其西方盡白，東方盡䭾，北方盡驪，南方盡騂。髙帝乃使間厚遺閼氏，迺謂冒頓曰：“兩主不相困。今得漢地，單于終不能居之。且漢主有神，單干察之。”冒頓亦與韓信將王黄、趙利期，而兵乆不來，疑其與漢有謀，亦取閼氏之言，廼爲開一角。於是髙皇帝令士皆持滿傅矢外郷，從解角直出，得與大軍合。而冒頓遂引兵罷，使劉敬結和親之約。師古曰：白登在平城東南，去平城十餘里。○趙曰：言天子雖屢詢大臣，而莫知以白登之圍爲慮者，此豈勸親征之徒歟？黄閣者，三公也。宋忠曰：“三公黃閣。”○鄭曰：白登，地名，在平城東南十餘里。"
                },
                {
                    "paragraph": "萬姓瘡痍合，",
                    "zhushu": "蘇曰：邪元云：“萬姓瘡痍始合，兵甲尚未全息，恐西北乗勢再爲患也。”○趙曰：言其困扵誅求役使也。"
                },
                {
                    "paragraph": "羣兇",
                    "zhushu": "洙曰：一云雄。"
                },
                {
                    "paragraph": "嗜慾肥。",
                    "zhushu": "趙曰：言將帥乗此爲驕也。"
                },
                {
                    "paragraph": "刺規多諌淨，",
                    "zhushu": "趙曰：所望於盧侍御也。"
                },
                {
                    "paragraph": "端拱自光輝。儉約前王體，風流後代希。",
                    "zhushu": "趙曰：言盧侍御之登對，所論之事如此。"
                },
                {
                    "paragraph": "對敭期特逹，",
                    "zhushu": "鄭曰：敭，與揚同。"
                },
                {
                    "paragraph": "衰朽再芳菲。",
                    "zhushu": "趙曰：言對敭天子之前，當在特逹而勿委靡，則衰朽之人再獲芳菲，言同受其業也。"
                },
                {
                    "paragraph": "空裏愁書字，",
                    "zhushu": "洙曰：見“咄咄正書空”注。"
                },
                {
                    "paragraph": "山中疾採薇。",
                    "zhushu": "洙曰：伯夷傳：登彼首陽，采其薇矣。"
                },
                {
                    "paragraph": "撥盃要忽罷，抱被宿何依。",
                    "zhushu": "蘇曰：聶授抱被隨王肅棺宿。○趙曰：撥盃者，揮盃也。卽别矣，撥盃之相要忽罷。平昔抱被就宿，今又何依也？"
                },
                {
                    "paragraph": "眼冷看征蓋，兒扶立釣磯。清霜洞庭葉，故就别時飛。",
                    "zhushu": "洙曰：楚辭湘夫人：洞庭波𠔃木葉下。",
                    "type": 2
                },
                {
                    "paragraph": "哭李常侍嶧二首",
                    "zhushu": "鄭曰：嶧，夷益切。",
                    "type": 2
                },
                {
                    "paragraph": "一代風流盡，",
                    "zhushu": "蘇曰：曹桴曰：子建没，陳、劉俱逝，一代風流，從此盡矣。後丗誰氏可繼髙名？○趙曰：南史：張緒死，其從弟融於緒靈前酌飲，慟哭曰：“阿兄風流頓盡。”"
                },
                {
                    "paragraph": "修文地下深。",
                    "zhushu": "洙曰：見“修文地下郎”。注：顔淵爲地下修文郎。"
                },
                {
                    "paragraph": "斯人不重見，",
                    "zhushu": "蘇曰：山巨源哭嵆原曰：“中散死，埋玉重泉，沉珠滄海，不重見斯人矣。”○趙曰：孔子言伯牛之疾，曰：“斯人也，而有斯疾也。”蓋嗟其人之賢也。"
                },
                {
                    "paragraph": "將老失知音。",
                    "zhushu": "洙曰：伯牙以鍾子期爲知音，子期死而牙絶絃。○蘇曰：鮑叔云：“將老矣，遽失知音。”○趙曰：指李常侍如鍾子期也。曹丕與吴李質書曰：“昔伯牙絶絃於鍾子期，仲尼覆醢於子路，痛知音之難遇，傷門人之莫逮也。”"
                },
                {
                    "paragraph": "短日行梅嶺，",
                    "zhushu": "鄭曰：大庾嶺。"
                },
                {
                    "paragraph": "寒山落桂林。",
                    "zhushu": "洙曰：山，一作江。○趙曰：言李常侍之櫬自廣南來也。大庾嶺多梅，故謂之梅嶺。廣志曰：桂生於髙山之嶺，其類自爲林。"
                },
                {
                    "paragraph": "長安若箇畔，猶想映貂金。",
                    "zhushu": "洙曰：侍中冠貂蟬。阮脩以貂蟬換酒。",
                    "type": 2
                },
                {
                    "paragraph": "青𤨏陪𩀱入，銅梁阻一辭。",
                    "zhushu": "洙曰：見“通籍踰青𤨏”注。蜀有銅梁縣。"
                },
                {
                    "paragraph": "風塵逢我地，江漢哭君時。",
                    "zhushu": "趙曰：言當風塵之際，相逢於江漢，而今在江漢聞其䘮而哭也。"
                },
                {
                    "paragraph": "次第尋書札，呼兒檢贈詩。",
                    "zhushu": "洙曰：古詩：遺我一書札。又：呼兒烹鯉魚。文選有贈荅詩。"
                },
                {
                    "paragraph": "發揮王子表，不愧史臣詞。",
                    "zhushu": "定功曰：常侍者，宗室之子也，故用“王子表”字。前漢書有王子侯表。",
                    "type": 2
                },
                {
                    "paragraph": "哭韋大夫之晉",
                    "zhushu": "",
                    "type": 2
                },
                {
                    "paragraph": "悽愴郇瑕邑，",
                    "zhushu": "洙曰：左傳：晉謀去故絳，諸大夫曰：“必居郇瑕氏之地。”○鄭曰：郇，湏倫切，國名。"
                },
                {
                    "paragraph": "差池弱冠年。",
                    "zhushu": "洙曰：曲禮：二十曰弱冠。○蘇曰：蘇代云：“弱冠之年，差池文采。”"
                },
                {
                    "paragraph": "士人叨禮數，文律早周旋。",
                    "zhushu": "洙曰：左傳：與君周旋。"
                },
                {
                    "paragraph": "臺閣黃圖裏，",
                    "zhushu": "洙曰：三輔黄圖。又漢宫闕詔。"
                },
                {
                    "paragraph": "簪裾紫蓋邊。",
                    "zhushu": "洙曰：沈沐文碑：陪龍駕於伊洛，待紫蓋於咸陽。"
                },
                {
                    "paragraph": "尊榮真不忝，端雅獨翛然。貢喜音容間，",
                    "zhushu": "洙曰：見“竊効貢公喜”注。"
                },
                {
                    "paragraph": "馮招病疾纒。",
                    "zhushu": "洙曰：左太冲：馮公豈不偉，白首不見招。○鄭曰：馮招，馮唐。"
                },
                {
                    "paragraph": "南過駭蒼卒，",
                    "zhushu": "鄭曰：上采莽，下七没切。"
                },
                {
                    "paragraph": "北思悄聮綿。",
                    "zhushu": "洙曰：洞簫賦：吟氣遺往，聮綿飄𢠵。又云：翩綿聮以牢落。"
                },
                {
                    "paragraph": "鵩鳥長沙諱，",
                    "zhushu": "洙曰：見“冶濕愁飛鵩”注。"
                },
                {
                    "paragraph": "犀牛蜀郡憐。",
                    "zhushu": "洙曰：見石犀牛行。"
                },
                {
                    "paragraph": "素車猶慟哭，寶劒欲髙懸。",
                    "zhushu": "洙曰：見“把劒覔徐君”注。"
                },
                {
                    "paragraph": "漢道中興盛，韋經亞相傳。",
                    "zhushu": "洙曰：建武、永平，未盡中興之美，韋賢不如教子一經。"
                },
                {
                    "paragraph": "冲融標丗業，磊落映時賢。城府深朱夏，江湖眇霽天。𠋣樓𨵿樹頂，",
                    "zhushu": "洙曰：古詩：西北有髙樓，交䟽結綺䆫。"
                },
                {
                    "paragraph": "飛旐泛堂前。",
                    "zhushu": "洙曰：寡婦賦：飛旐翩以啓路。"
                },
                {
                    "paragraph": "弈幕欵風鷰，",
                    "zhushu": "洙曰：弈幕霄懸。謝玄暉詩：風簾入𩀱鷰。"
                },
                {
                    "paragraph": "笳簫急暮蟬。興殘虚白室，",
                    "zhushu": "鄭曰：興，許應切。○洙曰：莊子：虚室生白。"
                },
                {
                    "paragraph": "跡斷孝廉船。",
                    "zhushu": "洙曰：丗說：張慿舉孝廉，負其才，自謂必叅時彦。𥘉欲詣劉真長，郷里及同舉者共𥬇之。張遂往詣，真長延之上座，凊言彌日，因留宿至曉。張退，劉曰：“𡖖且前去，當取𡖖共詣撫軍。”張還船，同旅問何處宿，張𥬇而不荅。須臾，真長遣傳教覔張孝簾船，同旅宛愕，即同載詣撫軍。至門，劉進曰：“下官今日與公得一太常愽士。”撫軍與之言，咨嗟稱善，即用爲太常愽士。"
                },
                {
                    "paragraph": "童孺交遊盡，喧卑俗事牽。老來多涕淚，情在強詩篇。誰繼方隅理，朝難將帥權。春秋褒貶例，名器重𩀱全。",
                    "zhushu": "師曰：郇瑕，晉地。韋大夫靈櫬歸晉，故子美悽愴以傷之。子美少與公結交，故云“差池弱冠年”。王陽在位，貢禹喜而彈冠。子美上韋左丞詩云：“𥨸効貢公喜。”今已死，故曰“貢喜音容間”。子美擬効馮公之招隱，柰爲疾病所纒而已。“鵩鳥長沙諱”，子羡，自言斥逐困於此地也。“犀牛蜀郡憐”，言蜀人思韋之德也。“綺樓𨵿樹頂”，言奠樓之髙也。“帟幕欵風鷰”，言子羙之失韋，無所棲託，如燕之巢于風幕也。惟名與器，不可以假人。韋之化去，朝廷慎難，不輕以帥權授人，故云。誰繼方隅理。",
                    "type": 2
                },
                {
                    "paragraph": "聞髙常侍亡",
                    "zhushu": "忠州作。○鮑曰：髙適也。本傳：“繼廣德元年後言召爲刑部侍郎、左散騎常侍。”",
                    "type": 2
                },
                {
                    "paragraph": "歸朝不相見，蜀使忽傳亡。虚歷金華省，",
                    "zhushu": "洙曰：江淹上建平王書：“升降承明之闕，出入金華之殿。”班固傳：“王鳯薦班伯，召見宴昭殿，誦說有法，拜爲中常侍。時上方嚮學，鄭寛中、張禹朝夕入說尚書、論語於金華殿中，詔伯受焉。數年，金華之業絶，出。”注：金華殿在末央宫。"
                },
                {
                    "paragraph": "何殊地下郎。",
                    "zhushu": "洙曰：丗說：“顔回爲地下修文郎。”"
                },
                {
                    "paragraph": "致君丹檻折，",
                    "zhushu": "洙曰：見折檻詩注。"
                },
                {
                    "paragraph": "哭友白雲長。",
                    "zhushu": "蘇曰：山巨源哭嵆中散曰：“白雲央央，我心悲傷。揮哭望雲，雲路阻長。”○趙曰：自渝州望長安而哭，爲白雲長矣。"
                },
                {
                    "paragraph": "獨歩詩名在，",
                    "zhushu": "趙曰：曹子建與楊德祖書曰：“昔仲宣獨歩於漢南。”○田曰：南史：“沈約謂王荺，文章之美，可謂後來獨步。”"
                },
                {
                    "paragraph": "秪令故舊傷。",
                    "zhushu": "洙曰：適有詩名於時。",
                    "type": 2
                },
                {
                    "paragraph": "哭長孫侍御",
                    "zhushu": "",
                    "type": 2
                },
                {
                    "paragraph": "道爲詩書重，",
                    "zhushu": "孝祥曰：“人誰不讀書？但誦其章句而不明其道，不足重也。長孫之學，獨爲可重，以其逹道故也。”"
                },
                {
                    "paragraph": "名因賦頌雄。",
                    "zhushu": "逸曰：子雲賦頌，名重漢朝。"
                },
                {
                    "paragraph": "禮闈曽擢桂，",
                    "zhushu": "洙曰：禮闈，禮部所設，以取士也。郄詵對武帝云：“臣舉賢良對䇿，爲天下第一，猶桂林一枝。”"
                },
                {
                    "paragraph": "憲府舊乗騘。",
                    "zhushu": "洙曰：御史所居之署，漢謂之御史府，亦謂之憲臺。唐龍朔中爲東宫憲府。後漢桓典拜侍御史，是時宦官秉權，典執政無所回避。常乗騘馬，京師畏憚，爲之語曰：“行行且止，避騘馬御史。”"
                },
                {
                    "paragraph": "流水生涯盡，",
                    "zhushu": "趙曰：子在川上曰：“逝者如斯夫，不舎晝夜。”○宋曰：生涯盡，言其清貧也。"
                },
                {
                    "paragraph": "浮雲丗事空。",
                    "zhushu": "趙曰：浮雲，易散之物，故以比丗事，所以悼之也。"
                },
                {
                    "paragraph": "唯餘舊臺栢，蕭瑟九原中。",
                    "zhushu": "洙曰：成帝時，御史府中列栢樹。檀弓曰：文子曰：“從大夫於九京也。”注：晉𡖖大夫之墓地在九原。京，當作原。○趙曰：亦御史事。漢朱愽爲御史大夫，其府列栢樹，常有野烏數千棲宿其上。古注云：檀弓注：“𡖖大夫之墓地在九原。”",
                    "type": 2
                },
                {
                    "paragraph": "哭王彭州掄",
                    "zhushu": "",
                    "type": 2
                },
                {
                    "paragraph": "執友驚淪没，",
                    "zhushu": "趙曰：禮記：執友，稱其仁也。"
                },
                {
                    "paragraph": "斯人已寂寥。新文生沈謝，",
                    "zhushu": "洙曰：沈約、謝靈運也。○趙曰：以沈、謝比之，則王君必能文矣。"
                },
                {
                    "paragraph": "異骨降松喬。",
                    "zhushu": "洙曰：王君平謂茅盈曰：“子有異骨，可學仙。”漢文帝：“壽命非松喬得。”神仙，赤松子、王喬也。"
                },
                {
                    "paragraph": "北部初髙選，",
                    "zhushu": "洙曰：漢有北部太守。○趙曰：言其初官得京畿尉也，故用北部事。曹操年二十，除洛陽北部尉。舊注謂北部太守，豈有才起身而遂爲太守者乎？"
                },
                {
                    "paragraph": "東堂早見招。",
                    "zhushu": "洙曰：晉郄詵還，遷雍州刺史。武帝於東堂會，問詵曰：“𡖖自以爲何如？”詵對曰：“臣舉賢良對䇿爲天下第一，猶桂林之一枝，崑山之片玉。”帝𥬇。侍中奏免詵官。帝曰：“吾與之戲耳，不足爾。”"
                },
                {
                    "paragraph": "蛟龍纒𠋣劒，",
                    "zhushu": "趙曰：言禁從之地，變化者如蛟龍纒繞其所𠋣之劒。"
                },
                {
                    "paragraph": "鸞鳳夾吹簫。",
                    "zhushu": "洙曰：王子晉。○趙曰：鸞與鳯夾其所吹之簫也。秦有簫史，教弄玉以吹簫，而鳯凰降。舊注於此句下注王子晉，誤惑學者。子晉乃是吹笙，非簫也。"
                },
                {
                    "paragraph": "歷職漢庭乆，",
                    "zhushu": "洙曰：職，任也。"
                },
                {
                    "paragraph": "中年胡馬驕。",
                    "zhushu": "洙曰：謂安史亂。"
                },
                {
                    "paragraph": "兵戈聞兩觀，",
                    "zhushu": "洙曰：東京賦：“建象魏之兩觀。”"
                },
                {
                    "paragraph": "寵辱事三朝。",
                    "zhushu": "洙曰：随國之寵辱。○趙曰：謂明皇、肅宗與當日代宗也。"
                },
                {
                    "paragraph": "蜀路江干窄，",
                    "zhushu": "洙曰：見“謾勞車馬駐江干”注。"
                },
                {
                    "paragraph": "彭門地里遥。",
                    "zhushu": "洙曰：彭門，地名，屬彭州。○鄭曰：即彭州，即兩峯相對曰天彭。"
                },
                {
                    "paragraph": "解龜生碧草，",
                    "zhushu": "洙曰：謝靈運：“解龜在景平。”謂解去所佩龜郎。"
                },
                {
                    "paragraph": "諌獵阻清霄。",
                    "zhushu": "洙曰：司馬長𡖖上書諌獵。○趙曰：王君必彭州替罷，而有封事，於雖朝上而不報也。"
                },
                {
                    "paragraph": "頃壯戎麾出，叨陪幕府要。",
                    "zhushu": "趙曰：言王在彭州，而叅成都節度軍謀矣。"
                },
                {
                    "paragraph": "將軍臨氣候，",
                    "zhushu": "趙曰：指言揔戎之人。"
                },
                {
                    "paragraph": "壯士塞風飈。",
                    "zhushu": "趙曰：指言戰闘之士。"
                },
                {
                    "paragraph": "井渫",
                    "zhushu": "洙曰：又作滿。○鄭曰：渫，悉列切。"
                },
                {
                    "paragraph": "泉誰汲？",
                    "zhushu": "洙曰：易井之九三：“井渫不食，爲我心惻，可用汲。”注：言㓗已而不見用也。"
                },
                {
                    "paragraph": "烽踈火不燒。",
                    "zhushu": "趙曰：凡軍旅所在，必先論井泉。凡有警，必頻舉烽燧。今井泉不汲，而烽火不燒，則無事矣。皆以王君參謀所致而然也。"
                },
                {
                    "paragraph": "前籌多自暇，",
                    "zhushu": "洙曰：張良借筯前籌。"
                },
                {
                    "paragraph": "隱几接終朝。",
                    "zhushu": "鄭曰：隱，去聲。○洙曰：孟子：“隱几而卧。”"
                },
                {
                    "paragraph": "翠石俄𩀱表，",
                    "zhushu": "洙曰：蔡伯喈樹碑表墓。"
                },
                {
                    "paragraph": "寒松竟後凋。",
                    "zhushu": "洙曰：語：“𡻕寒，然後知松栢之後凋。”"
                },
                {
                    "paragraph": "贈詩焉敢墜，染翰欲無聊。",
                    "zhushu": "蘇曰：晁建中僻居山林，經年不識車馬，養成嬾散。或荅親友書，亦無聊染翰，誰復著書者耶？○趙曰：謂不敢以其死而廢詩篇之贈，然染翰之間，自痛悼，而其情無聊矣。"
                },
                {
                    "paragraph": "再哭經過罷，",
                    "zhushu": "洙曰：橋玄見曹植曰：“天下將亂，安生民者，其在君乎？”後玄死，操經過玄墓，輙愴悽致𥙊，感其知己也。○趙曰：聞其死，已哭矣。靈櫬從舟中經過䕫州，則公又再哭焉。"
                },
                {
                    "paragraph": "離魂去住銷。",
                    "zhushu": "洙曰：言去者有思念之心，住者有思念之意，故皆銷魂也。○趙曰：離别之魂，或去自蘷州，或住䕫州，皆自銷矣。"
                },
                {
                    "paragraph": "之官方玉折，",
                    "zhushu": "洙曰：蕭望之便道之官，王褒死，如玉折也。"
                },
                {
                    "paragraph": "寄葬與萍漂。",
                    "zhushu": "洙曰：寄葬，莽也。○趙曰：追悼其才赴任，而遂如玉折，又傷念其寄𣩵，若萍泛未安也。"
                },
                {
                    "paragraph": "曠望渥洼道，",
                    "zhushu": "洙曰：渥洼水出龍馬，謂王之如龍馬，不可復見矣。"
                },
                {
                    "paragraph": "霏㣲河漢橋。",
                    "zhushu": "洙曰：烏鵲填河爲橋，以渡牛、女，謂王之魂當在仙境矣。○趙曰：言王君之䘮，未能歸郷，言其所出陸馬所經之塗，與夫渡橋而往，方其曠望之間，霏微之眇矣。天馬篇：天馬徠，循東道。此所謂道也。河漢橋，如丗傳織女渡河，而烏鵲爲橋也。舊所引王之魂當在仙境，非是。"
                },
                {
                    "paragraph": "夫人先即丗，令子各清標。",
                    "zhushu": "趙曰：歎王君没後如此。"
                },
                {
                    "paragraph": "巫峽長雲雨，",
                    "zhushu": "洙曰：見“峽内多雲雨”注。○趙曰：言公身之在䕫。"
                },
                {
                    "paragraph": "秦城近斗杓。",
                    "zhushu": "洙曰：斗杓，斗極也。○趙曰：公懷長安之逺。○鄭曰：“杓，卑遥切，柄也。”"
                },
                {
                    "paragraph": "馮唐毛髮白，歸興日蕭蕭。",
                    "zhushu": "洙曰：見“白首恨爲郎”詩注。○趙曰：公自嘆其留滯空老，又因王君之䘮，不即還郷而感傷也。",
                    "type": 2
                },
                {
                    "paragraph": "奉漢中王手札報韋侍御蕭尊師亡",
                    "zhushu": "",
                    "type": 2
                },
                {
                    "paragraph": "秋日蕭韋逝，淮王報峽中。",
                    "zhushu": "洙曰：漢有淮南王、賢王。"
                },
                {
                    "paragraph": "少年疑柱史，",
                    "zhushu": "洙曰：王康琚詩：“老聃伏柱史。”老子傳：考子百有六十餘𡻕，以其脩道而養壽。"
                },
                {
                    "paragraph": "多術恠仙公。",
                    "zhushu": "趙曰：淮王，則漢南王安，其人賢，以比漢中王也。柱史，以言韋侍御。老子爲周柱下史，而韋以少年爲之，疑其不似也。仙公，以言蕭尊師。仙公冝有多術以延生，而死故怪之也。"
                },
                {
                    "paragraph": "不但時人惜，祗應吾道窮。",
                    "zhushu": "洙曰：左傳：反袂拭面，稱吾道窮。"
                },
                {
                    "paragraph": "一哀侵疾病，相識自兒童。處處隣家笛，",
                    "zhushu": "洙曰：向子期思舊賦序：于時日薄虞淵，寒木凄然。鄰人有吹笛者，後發聲寥亮，追想暴昔遊讌之好，感音而嘆，作賦。"
                },
                {
                    "paragraph": "飄飄客子蓬。",
                    "zhushu": "洙曰：曹子建：“轉蓬離本根，飄飄随長風。𩔖此遊客子，捐軀逺從戎。”○趙曰：公自嘆其飄零也。"
                },
                {
                    "paragraph": "強吟懷舊賦，",
                    "zhushu": "洙曰：潘安仁作懷舊賦。"
                },
                {
                    "paragraph": "已作白頭翁。",
                    "zhushu": "洙曰：魏文帝已成老翁，但未白頭耳。",
                    "type": 2
                },
                {
                    "paragraph": "哭台州鄭司户蘇少監",
                    "zhushu": "新添。",
                    "type": 2
                },
                {
                    "paragraph": "故舊誰憐我，平生鄭與蘇。存亡不重見，䘮亂獨前途。豪俊人誰在？文章掃地無。覉遊萬里闊，凶問一年俱。白日中原上，清秋大海隅。夜臺當北斗，泉路著東吴。得罪台州去，時危棄碩儒。移官蓬閣後，榖貴殁潜夫。流慟嗟何及，銜𡨚有是夫。道消詩發興，心息酒爲徒。許與才雖薄，追隨跡未拘。班揚名甚盛，嵇阮逸相須。會取君臣合，寧詮品命殊。賢良不必展，廊廟偶然趨。勝決風塵際，功安造化鑪。從容詢舊學，𢡖淡閟隂符。擺落嫌疑乆，哀傷志力輸。俗依綿谷異，客對雪山孤。童稚思諸子，交期列友于。情乖清酒送，望絶撫墳呼。虐痢飱巴水，瘡痍老蜀都。飄零迷哭處，天地日榛蕪。",
                    "zhushu": "",
                    "type": 2
                },
                {
                    "paragraph": "過故斛斯校書莊二首",
                    "zhushu": "",
                    "type": 2
                },
                {
                    "paragraph": "此去已云殁，鄰人嗟亦休。竟無宣室召，",
                    "zhushu": "洙曰：漢文帝召賈𧨏於宣室。”"
                },
                {
                    "paragraph": "徒有茂陵求。",
                    "zhushu": "洙曰：謝玄暉詩：“廣平聽方藉，茂陵將見求。”前漢：司馬相如旣病免，家居茂陵。天子曰：“司馬相如病甚，可往從悉取其書；若不然，後失之矣。”所忠往，而相如已死，无遺書。問妻，對曰：“長𡖖未甞有書也。時時著書，人又取去。”長𡖖未死時，爲一卷書，曰：“有使來求書，奏之。”其遺札書言封禪事，所忠奏焉，天子異之。"
                },
                {
                    "paragraph": "妻子寄他食，園林非昔遊。空餘繐帷在，",
                    "zhushu": "洙曰：謝玄暉詩：“繐帷飄井幹。”陸士衡注：“繐，細布而踈者爲靈帳。裙繐，帳之冥漠也。”"
                },
                {
                    "paragraph": "淅淅野風秋。",
                    "zhushu": "",
                    "type": 2
                },
                {
                    "paragraph": "鷰入非傍舎，",
                    "zhushu": "趙曰：“鷰仍入其舎。”"
                },
                {
                    "paragraph": "鷗歸秪故池。斷橋無復板，卧柳自生枝。",
                    "zhushu": "洙曰：“池館依舊，而人不可見也。”○趙曰：梁孝威詩：“卧柳尚還生。”"
                },
                {
                    "paragraph": "遂有山陽作，",
                    "zhushu": "洙曰：見贈王侍御契詩注。"
                },
                {
                    "paragraph": "多慙鮑叔知。",
                    "zhushu": "洙曰：鮑叔與管仲交，貧則知其困而容之，逹則知其賢而舉之。管仲曰：“生我者父母，知我者鮑叔。”"
                },
                {
                    "paragraph": "素交零落盡，",
                    "zhushu": "洙曰：劉孝標絶交論：斯賢逹之素交，歷萬古而一遇。素交盡，利文興。謝靈運：万事俱零落。"
                },
                {
                    "paragraph": "白首淚𩀱垂。",
                    "zhushu": "",
                    "type": 2
                },
                {
                    "paragraph": "不歸",
                    "zhushu": "",
                    "type": 2
                },
                {
                    "paragraph": "河間尚征伐，",
                    "zhushu": "宋曰：河間，郡名。此詩甫從弟經亂離未歸也。"
                },
                {
                    "paragraph": "汝骨在空城。",
                    "zhushu": "趙曰：此言公之從弟有死而寄骨於其處。"
                },
                {
                    "paragraph": "從弟人皆有，終身恨不平。數金怜俊邁，",
                    "zhushu": "師曰：數金，謂初時知錢數也。"
                },
                {
                    "paragraph": "緫角愛聦明。",
                    "zhushu": "洙曰：見“緫角草書又神速”注。"
                },
                {
                    "paragraph": "面上三年土，春風草又生。",
                    "zhushu": "師曰：言三年飄蕩風埃之中，今春草又生也。",
                    "type": 2
                },
                {
                    "paragraph": "故武衛將軍挽詞三首",
                    "zhushu": "",
                    "type": 2
                },
                {
                    "paragraph": "嚴警當寒夜，前軍落大星。",
                    "zhushu": "洙曰：晉陽春秋曰：有星赤而芒角，自東北西南流，投于諸葛亮營，三投再還，往大還小，而亮薨。○趙曰：軍事以嚴終破，軍中謂之嚴警。○安石曰：三國志注載晉陽春秋：有星投于亮營，而亮卒。"
                },
                {
                    "paragraph": "壯夫思敢决，哀詔惜精靈。",
                    "zhushu": "趙曰：思其敢决邁往之氣也。"
                },
                {
                    "paragraph": "王者今無戰，",
                    "zhushu": "洙曰：鍾士季檄蜀丈：“王者之師，有征無戰。”"
                },
                {
                    "paragraph": "書生已勒銘。",
                    "zhushu": "洙曰：班孟堅爲竇憲作勒燕然山銘。○秦曰：書生，甫自謂也。當爲之勒銘。"
                },
                {
                    "paragraph": "封侯意踈闊，編簡爲誰靑。",
                    "zhushu": "洙曰：李廣不封侯。餘見“青簡爲誰編”注。",
                    "type": 2
                },
                {
                    "paragraph": "舞劒過人絶，",
                    "zhushu": "洙曰：髙祖紀：“項莊請以劒舞，因擊沛公。項伯亦起舞，常以身蔽翼沛公。”"
                },
                {
                    "paragraph": "鳴弓射獸能。",
                    "zhushu": "洙曰：曹子建詩：“攬弓健鳴鏑，驅上彼南山。左挽因右發，一縱兩禽連。”"
                },
                {
                    "paragraph": "銛鋒行惬順，",
                    "zhushu": "趙曰：言舞劒之絶也。"
                },
                {
                    "paragraph": "猛噬失蹻騰。",
                    "zhushu": "鄭曰：蹻，音橋。○趙曰：言射獸之能也。"
                },
                {
                    "paragraph": "赤羽千夫膳，",
                    "zhushu": "修可曰：家語：“赤羽若日，白羽若月。”千夫膳，言所膳者千兵也。○師曰：赤雨千夫膳，古詩云：“桃花乱落如紅雨。”赤雨，言落葉也。"
                },
                {
                    "paragraph": "黃河十月冰。横行沙漠外，",
                    "zhushu": "洙曰：所向無前，故曰横行。"
                },
                {
                    "paragraph": "神速至今稱。",
                    "zhushu": "洙曰：岑彭兵至蜀，公孫述以技擊地，曰：“是何神也？”",
                    "type": 2
                },
                {
                    "paragraph": "哀挽青門去，",
                    "zhushu": "洙曰：哀挽，哀歌也。漢書：“霸城門，民間所謂青門。”"
                },
                {
                    "paragraph": "新阡絳水遥。路人紛雨泣，",
                    "zhushu": "洙曰：諸葛亮亡，人皆野哭。○時可曰：出曹子建作王仲宣誄曰：“延首歎息，雨泣交頸。”○趙曰：詩：“涕泣如雨。”○師曰：路人猶泣，况親知乎？"
                },
                {
                    "paragraph": "天意颯風飈。部曲精仍𨦣，",
                    "zhushu": "洙曰：見“部曲異平生”注。"
                },
                {
                    "paragraph": "匈奴氣不驕。",
                    "zhushu": "趙曰：此言將軍之餘烈如此。○孫曰：氣不驕，言畏其威也。"
                },
                {
                    "paragraph": "無由覩雄略，大樹日蕭蕭。",
                    "zhushu": "洙曰：馮異傳：諸將並坐論功，異常獨屏樹下，軍中號曰大樹將軍。",
                    "type": 2
                },
                {
                    "paragraph": "存殁口號二首",
                    "zhushu": "",
                    "type": 2
                },
                {
                    "paragraph": "席謙不見近彈碁，",
                    "zhushu": "洙曰：席謙，吴人，善弹碁。○黄曰：漢梁兾傳注：藝經曰：“彈碁，兩人對𡱈，白黒碁各六枚，先列碁相當，更先彈也。”○余曰：酉陽雜俎謂丗說言“彈棊起自魏室粧奩戯也。今彈棊用棊二十四，以色别貴賤。”又魏戯法：先立一棊，立於𡱈中，餘中間白黒圍繞之。十八籌成都計。"
                },
                {
                    "paragraph": "畢耀仍傳舊小詩。",
                    "zhushu": "洙曰：畢耀善爲小詩，見玉臺集。"
                },
                {
                    "paragraph": "玉𡱈他年無限𥬇，",
                    "zhushu": "薛曰：右按道藏：成都地神踴岀，扶一玉𡱈。"
                },
                {
                    "paragraph": "白楊今日幾人悲。",
                    "zhushu": "洙曰：陶潜挽歌云：蔓草何茫茫，白楊亦蕭蕭。○趙曰：言幾人爲之悲，特有我而已。",
                    "type": 2
                },
                {
                    "paragraph": "鄭公粉繪隨長夜，曹霸丹靑已白頭。天下何曽有山水，人間不解重驊騮。",
                    "zhushu": "洙曰：髙士滎陽鄭䖍，善𦘕山水。曹覇，魏曹髦之後，善𦘕馬。○趙曰：言無人珍重而藏其𦘕也。"
                }
            ]
        },
        {
            "name": "鳥",
            "paragraphs": [
                {
                    "paragraph": "鳥",
                    "zhushu": "",
                    "type": 1
                },
                {
                    "paragraph": "古詩七首、律詩二十五首",
                    "zhushu": "",
                    "type": 2
                },
                {
                    "paragraph": "鳯凰臺",
                    "zhushu": "魯曰：此詩思見太平之君子也。○鄭曰：酈道元水經云：水南逕槃頭郡東，而南合鳯溪水。水上乗蜀水於廣業郡，南逕鳯溪中有二石雙髙，其形若闕。漢時有鳯凰止其上，故謂之鳯凰臺。北去郡三里。",
                    "type": 2
                },
                {
                    "paragraph": "亭亭鳯凰臺，",
                    "zhushu": "洙曰：謝惠連：亭亭映江月。西京賦：干雲霧以上逹，狀亭亭以迢迢。劉公幹：亭亭山上松。○師曰：乃秦弄玉與蕭史吹簫于此，所謂“鳯凰臺上憶吹簫”是也。○端本曰：亭亭，高貌。"
                },
                {
                    "paragraph": "北對西康州。",
                    "zhushu": "鄭曰：地理志：河池郡，後周改曰鳯州，領同谷，舊曰白石，置廣業郡。西魏改曰同谷。後周置康州，大業𥘉廢。唐地理：成州同谷郡，武徳元年，以同谷置西康州。貞觀元年，州廢。西魏槃頭郡，亦唐興州之長舉縣也。"
                },
                {
                    "paragraph": "西伯",
                    "zhushu": "洙曰：西伯，文王也。"
                },
                {
                    "paragraph": "今寂寞，鳯聲亦悠悠。",
                    "zhushu": "洙曰：西伯時，鳯鳴于歧陽。○師曰：文王七年受天命，鳯鳴于歧岳而興王道。自文王旣没，鳯聲亦息而不聞。是詩寓意傷當丗賢者不進。蓋鳯之爲物，有道則見，無道則隱，喻賢者岀處之道。"
                },
                {
                    "paragraph": "山峻路絶蹤，石林氣髙浮。安得萬丈梯，爲君上上頭。恐有無母雛，飢寒日啾啾。我能剖心出，",
                    "zhushu": "蘇曰：孔郁諫靈帝，帝不納。郁曰：臣能剖出此心，後丗名。莊子：比干剖心。"
                },
                {
                    "paragraph": "飲啄慰孤愁。心以當竹實，烱然忘外求。血以當醴泉，豈徒比清流。所重王者瑞，敢辭微命休。",
                    "zhushu": "夢符曰：春秋元命苞：周成王時大治，鳯皇來舞於庭。成王乃授琴而歌：鳯凰翔𠔃於紫庭，余何徳𠔃以感靈。又，瑞應圖曰：鳯，王者之嘉瑞。"
                },
                {
                    "paragraph": "坐看綵翮長，",
                    "zhushu": "鄭曰：如字。"
                },
                {
                    "paragraph": "舉意八極周。自天䘖瑞",
                    "zhushu": "洙曰：一云圖䜟。"
                },
                {
                    "paragraph": "圖，飛下十二樓。",
                    "zhushu": "洙曰：十洲記曰：崑崙山有十二玉樓。"
                },
                {
                    "paragraph": "圖以奉",
                    "zhushu": "洙曰：一作獻。"
                },
                {
                    "paragraph": "至尊，",
                    "zhushu": "修可曰：春秋元命苞：皇帝遊元扈洛水之上。注：元扈，石室也。與大司馬容光等臨觀鳯凰圖置帝前，帝再拜受圖。"
                },
                {
                    "paragraph": "鳯以垂鴻猷。",
                    "zhushu": "蒼舒曰：右按山海經：鳯首文曰徳，翼文曰禮，背文曰義，膺文曰仁，腸文曰信。○邁曰：鴻猷，大道也。鳯乗鴻猷，所以表大道。"
                },
                {
                    "paragraph": "再光中興業，一洗蒼生憂。深𠂻正爲此，羣盗何淹留。",
                    "zhushu": "洙曰：鳯非梧桐不棲，非竹實不食，非醴泉不飲。五靈，王者之嘉瑞。○師曰：此甫所以感鳯而思見賢人，以致治平之効也。",
                    "type": 2
                },
                {
                    "paragraph": "朱鳯行",
                    "zhushu": "",
                    "type": 2
                },
                {
                    "paragraph": "君不見瀟湘之山衡山髙，山巔朱鳯聲嗷嗷。",
                    "zhushu": "趙曰：此篇是託興君子小人甚明。朱鳯乃衡山上之物也，因其物而有作，乃以爲興矣。韻書云：嗷嗷，衆口愁也。詩：哀鳴嗷嗷。"
                },
                {
                    "paragraph": "側身長顧求其羣，翅垂口噤心甚勞。下愍百鳥在羅網，黄雀最小猶難逃。願分竹實及螻蟻，盡使䲭梟相怒號。",
                    "zhushu": "洙曰：時亂離日乆，賢者思引其𩔖有爲而不可得者也。○師曰：鳯以喻君子，時甫困於荆衡，不得其志，故云“趐垂口噤心甚勞”。黄雀，喻細民也。時兵興之際，小民尤困於征役，甫欲引其𩔖以進，澤及下民，而爲小人之所疾，故鴟梟相怒號。",
                    "type": 2
                },
                {
                    "paragraph": "杜鵑",
                    "zhushu": "華陽風俗錄：鳥有杜鵑者，其大如鵲而羽烏，聲哀而吻有血。土人云：春至則鳴，聞其初聲者，則有别離之苦，人皆惡聞之，惟田家𠉀其鳴，則興農事。識者謂此詩上四句非詩，乃題下甫自注爾，後人誤冩。○蘇曰：或者謂前四句非詩也，盖甫於題下自記杜鵑事，後人誤冩之耳。或曰：正古之謡語，豈復以韻爲限耶？按博物志：杜鵑生子，寄之它巢，百鳥爲飼之。且禽鳥之微，猶知有尊，故子美云“重是古帝魂”。文云“禮若奉至尊”。子美盖譏當時之刺史有不禽烏若也。唐自明皇天寳已後，天歩多棘，刺史不能致節於君者，可得而考。嚴武在蜀，雖横斂刻薄，而實致職以資中原，是“西川有杜鵑”耳。其不度王命，特固以自玩，擅軍旅、絶貢賦以自固者，如杜克讓之在梓州，爲朝廷西顧之憂，是“東川無杜鵑”耳。涪、萬、雲安刺史微不可考，其尊君者爲有也，懷貳自固者爲無也，不在夫杜鵑真有無也。",
                    "type": 2
                },
                {
                    "paragraph": "西川有杜䳌，東川無杜鵑。涪萬無杜鵑，雲安有杜鵑。我昔遊錦城，結廬錦水邊。",
                    "zhushu": "洙曰：子美結廬在浣花里。"
                },
                {
                    "paragraph": "有竹一頃餘，喬木上叅天。",
                    "zhushu": "蘇曰：上林苑喬木參天，松篁隂合，珎禽奇獸，自然駢集。○趙曰：曹子建云：“荆棘上叅天。”"
                },
                {
                    "paragraph": "杜鵑暮春至，哀哀呌其間。我見常再拜，重是古帝魂。",
                    "zhushu": "趙曰：鮑昭行路難云：“中有一鳥名杜鵑，云是古時蜀帝魂。”公所用蓋出於此也。至若此篇常再拜而重之，不能拜而淚下，則尊君之意，前人所不到。"
                },
                {
                    "paragraph": "生子百鳥巢，百鳥不敢嗔。",
                    "zhushu": "洙曰一作喧。"
                },
                {
                    "paragraph": "仍爲餧其子，",
                    "zhushu": "洙曰：丗說：杜鵑餋子於百鳥巢，百鳥共餋其子而不敢犯。"
                },
                {
                    "paragraph": "禮若奉至尊。",
                    "zhushu": "洙曰：成都記曰：杜宇亦曰杜主，自天而降，稱望帝。好稼穡，教人務農，治郫城，亦曰望帝。至今蜀人将農者，必先祀杜主。時荊州人鼈靈死，其尸泝流而上，至文山下復生，見望帝。望帝因以爲相，號曰開明。會巫山壅江，人遭洪水，開明爲鑿通流，有大功，望帝因以其位禪焉。後望帝死，其䰟化爲鳥，名曰杜鵑，亦曰子規。又云：子規深春乃有聲，低且怨，與比之思歸樂都不同也。洛京東西多此鳥，人以爲子規者，誠妄矣。又云：宇禪位于開明，升西山隱焉。時適三月，子規鳥鳴，故蜀人悲子規鳥。"
                },
                {
                    "paragraph": "鴻鴈及羔羊，有禮太古前。行飛與跪乳，識序又知恩。",
                    "zhushu": "洙曰：晉羊祜鴈賦：“鳴則相和，行則接武。前不絶貫，後不越序。”春秋繁露曰：“凡䞇𡖖用羔，羔有角而不用，如好仁者執之不鳴，殺之不謗，𩔖死義者。羔飲其母必跪，類知禮者。故羊之爲言猶詳，故以爲䞇。”○趙曰：“謂成行列而飛，所以謂之鴈序也。”"
                },
                {
                    "paragraph": "聖賢吾法則，付與後丗傳。君看禽鳥情，猶解事杜鵑。今忽暮春間，值我病經年。身病不能拜，淚下如迸泉。",
                    "zhushu": "洙曰：“古詩譏丗亂而不能明臣之義者，禽鳥之不若也。”○修可曰：劉越石扶風歌：“據按長歎息，下淚如流泉。”○余曰：百斛明珠云：南都王𧨏伯書江濵驛垣，謂子美詩歷五季兵火，多舛缺竒異，雖經其祖父公所理，尚有疑闕者。誼伯謂“西川有杜鵑，東川無杜鵑，倍南無杜鵑，雲安有杜鵑”，盖是題下注，断自“我昔遊錦城”爲首句，𧨏伯誤矣。蓋子美詩備諸家躰，非必率合程度，偘偘者然也。且篇句處凡五杜鵑，豈可以文害辭、辭害意耶？原子美之意，𩔖有所感，託物以發者也，亦六義之比興，離騷之法歟？按博物志：杜鵑生子，寄之他巢，百鳥飼之。胡江東所謂“杜宇曽爲蜀帝王，化禽飛去舊城荒”是也。且禽鳥之微，知有尊，故子美詩云：重是古帝魂。又“礼若奉至尊”。子美蓋譏當時之刺史有不禽鳥若也。自唐明皇已後，天歩多𣗥，刺史不能致節於君者，可得而考。嚴武在蜀，雖横歛刻薄，而實資中原，是“西川有杜鵑”耳。其不受王命，負固以自抗，擅軍旅，絶貢賦，如杜克遜在梓州，爲朝廷西顧憂，是“東川無杜䳌”耳。至於涪、万、雲安刺史，微不可考。凡其尊君者爲有也，懐貳者爲無也，不在夫杜鵑真有無也。𧨏伯以爲來東川，聞杜鵑聲煩而急，乃始疑子美詩跋㚄𥿄上語。又云：子美不應疊用韻。子美自我作古，疊用韻無害於爲詩。僕所見如此。誼伯博學強辨，殆必有以折𠂻之。",
                    "type": 2
                },
                {
                    "paragraph": "杜鵑行",
                    "zhushu": "",
                    "type": 2
                },
                {
                    "paragraph": "君不見昔日蜀天子，化作杜鵑似老烏。",
                    "zhushu": "趙曰：按蜀記者，有姓名宇，號望帝。宇死，俗傳化爲子規鳥，一名鵑。蜀人聞子規鳥，皆曰望帝，逐於鵑字加杜姓，謂之杜鵑，又直謂之杜宇。"
                },
                {
                    "paragraph": "寄巢生子不自啄，羣鳥至今與哺鶵。雖同君臣有舊禮，骨肉满眼身覊孤。業工竄伏深樹裏，四月五月偏號呼。其聲哀痛口流血，所訴何事常區區。爾豈摧殘始發憤，羞帶羽翮傷形愚。蒼天變化誰料得，萬事反覆何所無。萬事反覆何所無，豈憶當殿羣臣趨。",
                    "zhushu": "洙曰：此詩注並在杜䳌詩内。○趙曰：鮑昭行路難云：“中有一鳥名杜䳌，言是古時蜀帝䰟。聲音哀苦鳴不息，羽毛憔悴似人髠。飛走樹間逐蟲蟻，豈憶往月天子尊。念此死生變化非常理，心中惻愴不能言。”今公所謂“哀痛口流血”，又有“摧殘”之語，及末句“憶羣臣趨”，且云“萬事反覆”，盖岀於此也。○師曰：時禄山反䧟兩京，明皇西走幸蜀，旣失帝位，奈何又弃骨肉　而孤寓他邦。是時諸王公主皆爲賊所翦滅，豈非杜鵑化而似老烏之比乎？觀此詩有“雖同君臣有舊禮，骨肉　满眼身覉孤。萬事反覆何所無，豈憶當殿羣臣趍”之語，詳味其旨，蓋爲明皇感嘆者也。杜鵑，蜀帝也。國云身死怨而化爲杜鵑鳥。毎生子，寄居百鳥之巢。百鳥之巢，百鳥爲之哺飼其子。帝以四五月悲鳴流血，血染山花，其色殷紅，號爲杜鵑花。然其聲哀怨者，豈非若訴國云而身摧残變而爲禽耶？肅宗即位靈武，不能即遣迎還明皇，而使之爵孤在蜀。明皇由是悒怏不得意，至於化去，其亦不免於怨傷乎？甫之言頗有深意。",
                    "type": 2
                },
                {
                    "paragraph": "杜鵑",
                    "zhushu": "新添。",
                    "type": 2
                },
                {
                    "paragraph": "古時杜宇稱望帝，魂作杜鵑何微細。跳枝竄葉樹木中，搶佯瞥捩雌随雄。",
                    "zhushu": "鄭曰：搶，七羊切。佯，音羊。瞥，匹烈切。捩，力計切。"
                },
                {
                    "paragraph": "毛衣慘黒貌憔悴，衆鳥安肯相尊崇。隳形不敢栖華屋，短翮唯願巢深叢。穿皮啄朽觜欲秃，苦饑始得食一䖝。誰言養鶵不自哺，此語亦足爲愚䝉。聲音咽咽如有謂，號啼略與嬰兒同。口乾垂血轉迫促，以欲上訴於蒼穹。蜀人聞之皆起立，至今斆學傳遺風。廼知變化不可窮，豈思苦日居深宫，𡣕嬙左右如花紅。",
                    "zhushu": "洙曰：此詩注並在杜鵑詩内。",
                    "type": 2
                },
                {
                    "paragraph": "義鶻行",
                    "zhushu": "彦輔曰：感鳥獸，猶見義而動也。",
                    "type": 2
                },
                {
                    "paragraph": "隂崖有蒼",
                    "zhushu": "洙曰：一作“二”。"
                },
                {
                    "paragraph": "鷹，養子黒栢巔。白蛇登其巢，吞噬恣朝餐。",
                    "zhushu": "洙曰：噬，一作“之”。"
                },
                {
                    "paragraph": "雄飛遠求食，雌者鳴辛酸。力強不可制，黃口無半存。",
                    "zhushu": "蘇曰：定遠侯過隍中至門，燉煌氐羗掃殄殆盡，黄口亦無存者。○趙曰：隂崖，出長笛賦：惟鍾籠之竒生𠔃，于終南之隂崖。朝飡，出楚辭“胥瓊以朝飡”也。黄口，出家語：孔子見羅者，所得雀皆黄口也。"
                },
                {
                    "paragraph": "其父從西歸，",
                    "zhushu": "洙曰：一作“來”。"
                },
                {
                    "paragraph": "飜身入長煙。斯須領健鶻，痛憤寄所宣。斗上捩孤影，",
                    "zhushu": "鄭曰：捩，練結切，拗捩也。"
                },
                {
                    "paragraph": "噭哮來九天。",
                    "zhushu": "鄭曰：上古弔切，深聲也。下許交切。"
                },
                {
                    "paragraph": "脩鱗脫逺枝，巨顙拆老拳。",
                    "zhushu": "時可曰：石勒與李陽隣居，爭漚麻池，日相敺擊。及貴，乃召陽與酣謔，引陽臂𥬇曰：孤往日厭𡖖老拳，𡖖亦飽孤毒手。"
                },
                {
                    "paragraph": "髙空得蹭蹬，",
                    "zhushu": "洙曰：海賦：蹭蹬，波失勢貌。"
                },
                {
                    "paragraph": "短草辭蜿蜒。折尾能一掉，",
                    "zhushu": "洙曰：江賦：揚鬐掉尾。左傳：尾大不掉。"
                },
                {
                    "paragraph": "飽膓已皆穿。生雖减衆雛，死亦垂千年。物情有報復，快意貴目前。兹實鷙鳥最，急難心惘然。",
                    "zhushu": "洙曰：孔融云：鷙鳥累百。棠棣兄弟急難。"
                },
                {
                    "paragraph": "功成失所往，用捨何其賢。近經潏水湄，此事樵夫傳。飄蕭覺素髪，",
                    "zhushu": "洙曰：潘安仁：班𩯭彪以以承弁，素髪飄以垂領。"
                },
                {
                    "paragraph": "凛欲衝儒冠。",
                    "zhushu": "洙曰：欲，一作“烈”。盧子諒詩：怒髪上衝冠。"
                },
                {
                    "paragraph": "人生許與分，亦在顧眄間。聊爲義鶻行，永激壯士肝。",
                    "zhushu": "蘇曰：陸遜時政論曰：不以典刑善惡，焉能激壯士之肝膽耶？",
                    "type": 2
                },
                {
                    "paragraph": "呀鶻行",
                    "zhushu": "新添。○鄭曰：呀，虚加切，張口也。",
                    "type": 2
                },
                {
                    "paragraph": "病鶻卑飛俗眼醜，每夜江邊𪧐衰柳。淸秋落日已側身，過鴈歸鵶錯迴首。緊腦雄姿迷所向，踈翮稀毛不可狀。強神迷復皂鵰前，俊材早在蒼鷹上。風濤䬃䬃寒山隂，熊羆欲蟄龍蛇深。念爾此時有一擲，失聲濺血非其心。",
                    "zhushu": "",
                    "type": 2
                },
                {
                    "paragraph": "王兵馬使二角鷹",
                    "zhushu": "",
                    "type": 2
                },
                {
                    "paragraph": "悲臺蕭瑟石巃嵸，",
                    "zhushu": "洙曰：潘岳西征賦：巃從逼迫。注：巃嵸，髙大貌也。○鄭曰：巃，力空切。嵸，即空切。嵯峨貌。"
                },
                {
                    "paragraph": "哀壑𭩚枒浩呼洶。",
                    "zhushu": "鄭曰：杈，初牙切，枝也。枒，五加切。"
                },
                {
                    "paragraph": "中有萬里之長江，",
                    "zhushu": "夢符曰：右按丗說：有人譏周僕射與親友言戯穢雜無檢節，周曰：“吾若万里長江，何能千里一曲。”即周頻也。"
                },
                {
                    "paragraph": "廻風䧟日孤光動。角鷹翻倒壯士臂，將軍玉帳軒勇氣。",
                    "zhushu": "修可曰：揚子雲甘泉賦：曳虹采之流離𠔃，颺翠氣之宛延。師古曰：宫室廣大，自然存紅紫之壯氣。"
                },
                {
                    "paragraph": "二鷹猛腦絛徐墜，",
                    "zhushu": "洙曰：見黒白二鷹詩注。荆公、蘇公本並同。○趙曰：舊本作徐侯鐩，殊無理義。○王介甫曰：善本作“絛徐墜”，於理或然。晉潘尼雨行賦有云：始蒙瀎而徐墜。"
                },
                {
                    "paragraph": "目如怒胡視天地。杉雞竹兔不自惜，孩虎野羊俱辟易。",
                    "zhushu": "鄭曰：上音壁，下音亦。○洙曰：新唐書：裴旻射虎，一日疊三十六頭。見一老人，曰：“此彪也。前有眞虎，将軍遇之，殆矣。”旻怒馬赴之，果有一小虎伏地而吼，旻馬辟易，弓天墜地。○趙曰：辟易字，祖出項羽傳：“楊喜追羽，羽叱之，喜人馬俱驚，辟易。”師古注曰：“辟易，謂開張而易其本處。”舊注引張旻射虎事，誤矣。"
                },
                {
                    "paragraph": "鞲上鋒稜十二翮，",
                    "zhushu": "鄭曰：鞲，古侯、苦侯二切。○洙曰：鮑明逺：“昔如鞲上鷹。”"
                },
                {
                    "paragraph": "將軍勇𨦣與之敵。將軍樹勳起安西，崑崙虞泉入馬蹄。",
                    "zhushu": "夢符曰：右按楚辭：“囚靈元於虞淵。”注：“虞淵，日所入也。”淵與泉同。"
                },
                {
                    "paragraph": "白羽曽肉三狻猊，",
                    "zhushu": "洙曰：白羽，箭。○趙曰：白羽，箭也。猊，師子也。○鄭曰：狻，先丸切。猊，五𠔃切。師子一走五百里。"
                },
                {
                    "paragraph": "敢决豈不與之齊。荆南芮公得將軍，亦如角鷹下翔",
                    "zhushu": "洙曰：一云入翔。"
                },
                {
                    "paragraph": "雲。惡鳥飛飛啄金屋，",
                    "zhushu": "洙曰：謂賊䧟長安。○蘇曰：蒙恬云：“鵂鶹惡鳥，下啄金屋，乆栖琪樹。”"
                },
                {
                    "paragraph": "安得爾軰開其羣，驅出六合梟鸞分。",
                    "zhushu": "洙曰：使君子小人各得其所也。○趙曰：啄金屋，言可憎之惡鳥喙。富貴家之屋，當得角鷹開破之。江揔曰：“黃鳥飛飛有時度。”漢武帝曰：“河嬌當以黄金屋貯。”今公取其貴而用之耳。○師曰：悲臺、哀壑、長江，先言荆楚風景，故述角鷹之所由出也。巃嵸，髙大貌。𭩚　枒，不齊貌。鷹有角，亦若馬有肉餕也，始爲竒特。楊子雲甘泉賦：乗雲閣而上下𠔃，紛蒙籠以混成。曳虹彩之流離兮，颺翠氣之宛延。顔師古曰：宫室曠大，自然有紅紫之氣。此云“軒翠氣”，亦謂靑油幕下軒揚其翠氣也。杜田公軒昂氣，恐理或不然。王兵馬與徐侯穟皆趙芮公猛将，故子美以二鷹猛腦况之。愁胡，謂思胡地。辟易，退却皃。不自惜，言不保其性命。韝以皮，謂其臂也。安西都護府，崑崙、虞泉皆在西。白羽，乃箭名。三狻猊，喻西域三部。王公起于安西，甞擒西域胡酋，其敢决頗似是鷹，故美之。金屋，謂天子黄金闕也。惡鳥，喻史思明殘黨猶䧟長安，故子美欲得王公驅其羣以清六合，使君子小人各得其所而不雜糅，故曰梟鵉。分梟，食母之鳥。",
                    "type": 2
                },
                {
                    "paragraph": "見王監兵馬使說近山有白黒二鷹，羅者乆取，竟未能得，王以爲毛骨有異它鷹，恐臘後春生，騫飛避暖，勁翮思秋之甚，眇不可見，請余賦詩二首",
                    "zhushu": "",
                    "type": 2
                },
                {
                    "paragraph": "雲飛玉立盡淸秋，",
                    "zhushu": "趙曰：此專詠鷹。如雲之飛，如玉之立，皆言其白。至清秋之尽，則序所謂臘後春生，騫能避暖是也。"
                },
                {
                    "paragraph": "不惜竒毛恣遠遊。在野只教心力破，千人何事綱羅求。",
                    "zhushu": "趙曰：序云羅者，竟未能得也。"
                },
                {
                    "paragraph": "一生自獵知無敵，",
                    "zhushu": "趙曰：鷹所以用獵也，謂其野鷹，故云自獵。庾信詩云：野鷹能自獵，江鷗解獨漁。"
                },
                {
                    "paragraph": "百中争能耻下鞲。",
                    "zhushu": "洙曰：史滑稽傳注：鞲，臂捍也。東觀記：太守桓虞署趙勒爲督郵，貪令自去。虞歎曰：“善吏如使良鷹，下鞲命中。”"
                },
                {
                    "paragraph": "鵬礙九天須却避，",
                    "zhushu": "趙曰：孔氏志曰：楚文王雅好田獵，有一人献一鷹，曰：“非王鷹之疇。”俄而雲際有一物，疑翔，飄颻鮮白而不辨其形。鷹見之，於是竦翮而升，矗苦飛電。須臾，物墮如雪，血灑如雨。良乆，有一大烏墜地而死。度其兩翅，廣数十里，衆莫能知。時有博物君子曰：“此大鵬雛也。始飛焉，故爲鷹所制。”又，王乃厚賔献者。"
                },
                {
                    "paragraph": "兎經三窟莫深憂。",
                    "zhushu": "洙曰：鵬事，見莊子：馮諼曰：“狡兎所以免於死者，有三窟，今爲君一窟矣。”",
                    "type": 2
                },
                {
                    "paragraph": "黒鷹不省人間有，度海疑從北極來。",
                    "zhushu": "洙曰：元命苞：瑗光爲鷹。○趙曰：北方之極也。北方肅殺之氣，故鷹多生於此。"
                },
                {
                    "paragraph": "正翮摶風超紫塞，",
                    "zhushu": "趙曰：崔豹古今注曰：秦所築長城，土色皆紫，漢塞亦然。"
                },
                {
                    "paragraph": "玄冬幾夜𪧐陽臺。",
                    "zhushu": "趙曰：善本作玄。舊作立冬，非也。字出梁元帝纂要：冬日，玄冬。"
                },
                {
                    "paragraph": "虞羅自各虚施巧，",
                    "zhushu": "洙曰：隋魏彦深鷹賦：“可虞者之多端，運横羅以羈束。”"
                },
                {
                    "paragraph": "春鴈同歸必見猜。",
                    "zhushu": "趙曰：此序所謂“獵後春生，騫飛避暖”，故云與鴈同歸。"
                },
                {
                    "paragraph": "萬里寒空秪一日，金眸玉爪不凡材。",
                    "zhushu": "洙曰：鴈門有紫壃城，草皆紫色，故曰紫塞。",
                    "type": 2
                },
                {
                    "paragraph": "催宗文樹雞柵",
                    "zhushu": "",
                    "type": 2
                },
                {
                    "paragraph": "吾衰怯行邁，",
                    "zhushu": "耒曰：遠行曰邁。"
                },
                {
                    "paragraph": "旅次展崩迫。",
                    "zhushu": "趙曰：易旅卦有旅即次。任彦昇辝奪礼啓云：“不任崩迫之情。”"
                },
                {
                    "paragraph": "愈風傳烏雞，",
                    "zhushu": "洙曰：本草：以烏雌雞治風。"
                },
                {
                    "paragraph": "秋𡖉方漫喫。",
                    "zhushu": "趙曰：春如可以抱育，而秋夘充食而已。"
                },
                {
                    "paragraph": "自春生成者，隨母向百翮。駈趂製不禁，喧呼山腰宅。課奴殺靑竹，",
                    "zhushu": "洙曰：楚人以火炙竹，去其汗，謂之殺青，欲其兩乆也。"
                },
                {
                    "paragraph": "終日憎赤幘。",
                    "zhushu": "洙曰：赤幘，雞之有冠。○趙曰：小說載：空宅有怪，或居之。中夜有赤幘而來，問其怪𩔖，荅曰：“老雄雞也。”"
                },
                {
                    "paragraph": "踏藉盤桉翻，塞蹊使之隔。墻東有隙地，可以樹髙柵。避熱時來歸，問兒所爲跡。織籠曹其内，令入不得擲。稀閒可突過，觜爪還汚席。我寛螻蟻遭，彼免狐貉厄。應冝各長㓜，自此均勍敵。籠柵念有脩，近身見",
                    "zhushu": "洙曰：一作知。"
                },
                {
                    "paragraph": "損益。",
                    "zhushu": "洙曰：言非特制難而己，於近身之事，亦可知損益也。"
                },
                {
                    "paragraph": "明明領處分，一一當剖析。不昧風雨晨，",
                    "zhushu": "洙曰：風雨晦明，不乱其鳴也。"
                },
                {
                    "paragraph": "亂離减憂慼。",
                    "zhushu": "洙曰：雞鳴之詩，亭詩者以爲乱丗則思君子。子美之减憂慼，其可見矣。"
                },
                {
                    "paragraph": "其流則凡鳥，其氣心匪石。",
                    "zhushu": "洙曰：以不改其度也。"
                },
                {
                    "paragraph": "倚頼窮𡻕晏，撥煩去",
                    "zhushu": "洙曰：一作皮。"
                },
                {
                    "paragraph": "冰釋。",
                    "zhushu": "趙曰：莊子：渙若氷將釋。"
                },
                {
                    "paragraph": "未似尸郷翁，拘留蓋阡陌。",
                    "zhushu": "洙曰：柷雞翁居尸郷山下，餋雞百餘軰，有名字，呼名則種别而至。販雞及賣子，見列仙傳。",
                    "type": 2
                },
                {
                    "paragraph": "縳雞行",
                    "zhushu": "鄭曰：縛，伏約切。",
                    "type": 2
                },
                {
                    "paragraph": "小奴縛雞向市賣，雞被縛急相喧爭。家中厭雞食蟲蟻，不知雞賣還遭烹。蟲雞於人何厚薄，吾叱奴人解其縛。雞蟲得失無了時，注目寒江𠋣山閣。",
                    "zhushu": "蘇曰：杜悰注目寒水，搔首思歸。梁歇終日𠋣小閣，望逺水，悠然自楽。後隱天台山，不知所之。○趙曰：人之得失，如雞如䖝，又且相仍，何時而了乎？至於注目寒江倚山閣，則所思深矣。近丗惟黄魯直逹此詩之旨，其書酺池寺書堂云：小黠大癡，螗蜋捕蟬，有餘不足䕫怜蚿。退食歸來北䆫夢，一江風月趂漁舡。可與言詩者，當自解也。○師曰：爱䖝則害雞，爱雞則害䖝，利害得失，要在權其輕重而爲之。除㓂則勞民，愛民則餋寇，其理亦猶是也。與其養寇，孰若勞民？與其食䖝，孰芳存雞。",
                    "type": 2
                },
                {
                    "paragraph": "雞",
                    "zhushu": "",
                    "type": 2
                },
                {
                    "paragraph": "紀徳名標五，",
                    "zhushu": "洙曰：田饒曰：“夫雞戴冠，文也；足持距，武也；見敵而𨷖，勇也；得食而相呼，義也；鳴不失時，信也。雞有五徳，君猶烹而食之，其所由來近矣。”"
                },
                {
                    "paragraph": "𥘉鳴度必三。",
                    "zhushu": "洙曰：禮：文王出子，雞𥘉鳴，衣服至寝門。○蘇曰：雞經未曉而必三唱。古詩云：三唱逺村雞。"
                },
                {
                    "paragraph": "殊方聽有異，",
                    "zhushu": "洙曰：晉祖逖與劉琨同寢，中夜間雞鳴，蹴琨曰：“此非惡声。”因起舞。"
                },
                {
                    "paragraph": "失次曉無慙。",
                    "zhushu": "洙曰：詩雞鳴：匪雞則鳴，蒼蠅之声。後漢：應門失守，閞雎刺世。○趙曰：公在䕫爲殊方，於殊方而聽雞鳴，有異於中原之它日，則以雞失鳴之次，而天旣曉矣，殊無慙𧹞也。此陳壽国志所謂失旦之雞者矣。"
                },
                {
                    "paragraph": "問俗人情似，充庖爾軰堪。",
                    "zhushu": "洙曰：禮：充君之庖。○蘇曰：梁繪兒羣雞而語曰：“爾軰堪充吾席之上庖。”"
                },
                {
                    "paragraph": "氣交亭育際，",
                    "zhushu": "趙曰：梁劉孝綽啓曰：一物之微，遂留亭育。"
                },
                {
                    "paragraph": "巫峽漏司南。",
                    "zhushu": "",
                    "type": 2
                },
                {
                    "paragraph": "歸燕",
                    "zhushu": "洙曰：此詩公託意以自喻也。自東楼下，皆有所感而作，然以前賢措意，皆起一時之興，故不敢妄生意思，曲爲穿鑿也。",
                    "type": 2
                },
                {
                    "paragraph": "不獨避霜雪，其如儔侣稀。四時無失序，八月自知歸。",
                    "zhushu": "洙曰：言四時迭運，自得其序，而以炎凉往來者，乃燕之自知爾。"
                },
                {
                    "paragraph": "春色豈相訪，衆鶵還識機。故巢儻未毁，會傍主人飛。",
                    "zhushu": "鄭曰：傍，去声。○師曰：此詩公託意以自况也。避霜雪，言避亂也。四時迭運，自有炎凉，公之去就，非若俗熊之奔競也。故巢，喻故郷。",
                    "type": 2
                },
                {
                    "paragraph": "燕子來舟中作",
                    "zhushu": "",
                    "type": 2
                },
                {
                    "paragraph": "湖南爲客動經春，燕子衘泥兩度新。",
                    "zhushu": "洙曰：見“䘖泥附炎𤍠”注。"
                },
                {
                    "paragraph": "舊入故園甞識主，如今社日逺看人。可憐處處巢居",
                    "zhushu": "洙曰：一作“君”。"
                },
                {
                    "paragraph": "室，",
                    "zhushu": "洙曰：古詩：思爲双飛燕，㗸泥巢君室。"
                },
                {
                    "paragraph": "何異飄飄託此身。暫語船檣還起去，穿花落水益霑巾。",
                    "zhushu": "",
                    "type": 2
                },
                {
                    "paragraph": "𩀱燕",
                    "zhushu": "",
                    "type": 2
                },
                {
                    "paragraph": "旅食驚𩀱燕，",
                    "zhushu": "洙曰：一作双飛燕。"
                },
                {
                    "paragraph": "㗸𭰖入此堂。",
                    "zhushu": "洙曰：魏文帝書：旅食南館。古詩：思爲双飛燕，㗸浞巢君堂。"
                },
                {
                    "paragraph": "應同避燥濕，",
                    "zhushu": "夢符曰：右按春秋左氏傳：子罕曰：“吾儕小人，皆有闔廬以避燥濕寒暑。”"
                },
                {
                    "paragraph": "且復過炎凉。養子風塵際，來時道路長。",
                    "zhushu": "趙曰：梁呉均燕詩：問余來何遲，山川幾紆直。"
                },
                {
                    "paragraph": "今秋天地在，吾亦離殊方。",
                    "zhushu": "趙曰：言當秋而身於天地之間存在，亦如燕捨此而去。○禹稱曰：“此詩子美托物以見己意。”",
                    "type": 2
                },
                {
                    "paragraph": "子規",
                    "zhushu": "",
                    "type": 2
                },
                {
                    "paragraph": "峽裹雲安縣，江樓翼瓦齊。兩邊山木合，終日子規啼。",
                    "zhushu": "洙曰：子規，杜䳌也。公有杜鵑行云：“涪万無杜鵑，雲安有杜鵑。”此可見矣。○蘇曰：非親到其処，不知此詩之主也。"
                },
                {
                    "paragraph": "眇眇春風見，蕭蕭夜色凄。",
                    "zhushu": "趙曰：於春風之中，眇眇見之也。"
                },
                {
                    "paragraph": "客愁那聽此，故作傍人低。",
                    "zhushu": "趙曰：一作故傍旅人低，非是。蓋已言愁，不應更言旅人也。",
                    "type": 2
                },
                {
                    "paragraph": "百舌",
                    "zhushu": "",
                    "type": 2
                },
                {
                    "paragraph": "百舌來何處，重重秖報春。知音兼衆語，整翮豈多身。花密藏難見，",
                    "zhushu": "洙曰：一云難相見。"
                },
                {
                    "paragraph": "枝髙聽轉新。過時如發口，君側有讒人。",
                    "zhushu": "鮑曰：王直方詩話：山谷云：余讀周書月令“反舌有声，讒人在側”，乃解老杜“過時如發口，君側有䜛人”之句。按周書月令乃周公時訓也。百舌之爲反舌，見“㵼烈時則訓仲夏”注。朝野僉載：百舌春轉夏止，唯食蚯蚓。正月蝀開蚓出而來，十月蚓藏而往。○蒼舒曰：右按吕氏春秋：“反舌有声，佞人在仄。”○十朋曰：“反舌鳥能反復其舌，隨百鳥之鳴。”",
                    "type": 2
                },
                {
                    "paragraph": "白鳬行",
                    "zhushu": "",
                    "type": 2
                },
                {
                    "paragraph": "君不見黃鵠高於五尺童，化爲白鳬似",
                    "zhushu": "洙曰：一作象。"
                },
                {
                    "paragraph": "老翁。故畦遺穗已蕩盡，天寒歳",
                    "zhushu": "洙曰：一作日。"
                },
                {
                    "paragraph": "暮波濤中。",
                    "zhushu": "洙曰：此杜公自喻也。"
                },
                {
                    "paragraph": "鱗介腥膻素不食，終日忍飢西復東。魯門鶢鶋亦蹭蹬，聞道如今猶避風。",
                    "zhushu": "洙曰：見八哀詩鄭䖍詩注。○師曰：黄鵠髙於五尺童，追思少年時也。化爲白鳬似老翁，傷衰暮也。故畦遺穗已蕩盡，傷家郷爲冦焚蕩也。波濤，以喻患難。鱗介腥膻素不食，言已不食不義之禄也。鶢鶋，海鳥，止於魯東門，爲避風也。喻甫亂依䕫州。",
                    "type": 2
                },
                {
                    "paragraph": "歸鴈二首",
                    "zhushu": "",
                    "type": 2
                },
                {
                    "paragraph": "萬里衡陽鴈，今年又北歸。",
                    "zhushu": "洙曰：應德璉詩：朝鴈鳴雲中，音響一何哀。問子遊何郷，戢翼正徘徊。言我塞門來，將就衡陽棲。往春翔北土，今冬客南淮。"
                },
                {
                    "paragraph": "𩀱𩀱瞻客上，一一背人飛。",
                    "zhushu": "",
                    "type": 2
                },
                {
                    "paragraph": "雲裏相呼疾，沙邊自𪧐稀。繫書無浪語，",
                    "zhushu": "洙曰：見“雖無南過鴈”注。○蘇曰：孔琛：“慿鴈繫書，真浪語耳，其迷過於刻劔守株者。”"
                },
                {
                    "paragraph": "愁寂故山薇。",
                    "zhushu": "",
                    "type": 2
                },
                {
                    "paragraph": "再吟",
                    "zhushu": "",
                    "type": 2
                },
                {
                    "paragraph": "欲雪違胡地，",
                    "zhushu": "洙曰：謝靈運詩：季秋邊朔苦，旅鴈違霜雪。又：嗷嗷雲中鴈，鳴舉自委羽。求凉弱水湄，違寒長沙渚。"
                },
                {
                    "paragraph": "先花别楚雲。",
                    "zhushu": "洙曰：月令：鴈北郷。管子曰：鴈秋北春南，言其避寒也。楚，南也，故曰“先花别楚雲”。"
                },
                {
                    "paragraph": "却過清渭影，高起洞庭羣。塞北春隂暮，江南日色曛。",
                    "zhushu": "洙曰：謝靈運：朝忌曛日馳。又：朝游竆曛黒。"
                },
                {
                    "paragraph": "傷弓流落羽，",
                    "zhushu": "洙曰：史：盈引虛弓而鴈落，人問之，曰：“此鴈傷弓也。”"
                },
                {
                    "paragraph": "行斷不堪聞。",
                    "zhushu": "洙曰：鮑明遠詩：傷禽惡弦驚，倦客惡離声。○蘇曰：嚴僅囚於土蔡，自嘆曰：“縲絏憂覊，不忍聞㫁行旅鴈。”傖然乆之，獄吏惻然。",
                    "type": 2
                },
                {
                    "paragraph": "歸鴈",
                    "zhushu": "",
                    "type": 2
                },
                {
                    "paragraph": "聞道今春鴈，南歸自廣州。見花辭漲海，",
                    "zhushu": "趙曰：漲海，海名也。"
                },
                {
                    "paragraph": "避雪到羅浮。是物關兵氣，何時免客愁。年年霜露隔，不過五湖秋。",
                    "zhushu": "趙曰：五湖霜雪之多，鴈之不冝，故隔而秋不過也。",
                    "type": 2
                },
                {
                    "paragraph": "孤鴈",
                    "zhushu": "彦輔曰：一云“後飛鴈”。公值䘮亂，覊旅南土，而見於詩者，志甞在於郷井，故託意於孤鴈也。末章譏不知我而譊譊者。",
                    "type": 2
                },
                {
                    "paragraph": "孤鴈不飲啄，飛鳴聲念羣。",
                    "zhushu": "洙曰：一作“声声飛念羣”。"
                },
                {
                    "paragraph": "誰憐一片影，相失萬重雲。",
                    "zhushu": "師曰：鮑當孤鴈詩云：更無声接緒，空有影相隨。孤則孤矣，豈若子美有不飲啄念羣之語，孤之中乃有不孤之念，而“誰憐一片影，相失万重雲”，又有不尽之意乎？"
                },
                {
                    "paragraph": "望盡似猶見，哀多如更聞。野鵶無意緒，鳴噪自紛紛。",
                    "zhushu": "",
                    "type": 2
                },
                {
                    "paragraph": "歸鴈",
                    "zhushu": "",
                    "type": 2
                },
                {
                    "paragraph": "春",
                    "zhushu": "洙曰：一作東。"
                },
                {
                    "paragraph": "來萬里客，亂定幾年歸。腸斷江城鴈，髙髙向",
                    "zhushu": "洙曰：一作“正”。"
                },
                {
                    "paragraph": "北飛。",
                    "zhushu": "師曰：甫客居万里外，覩鴈北飛，傷己未有歸期，曽鴈之不若也。",
                    "type": 2
                },
                {
                    "paragraph": "官池春鴈二首",
                    "zhushu": "",
                    "type": 2
                },
                {
                    "paragraph": "自古稻粱多不足，至今鸂䳵亂爲羣。且休悵望看春水，更恐歸飛隔暮雲。",
                    "zhushu": "師曰：鴈有序，喻兄弟。冦亂，諸弟離散，有阻隔，故云“歸飛隔暮雲”。",
                    "type": 2
                },
                {
                    "paragraph": "青春欲盡急還郷，紫塞寜論尚有霜。",
                    "zhushu": "洙曰：蕪城賦：北走紫塞鴈門。謝靈運詩：季秋邊朔苦，旅鴈違霜雪。"
                },
                {
                    "paragraph": "翅在雲天終不遠，力微矰繳絶須防。",
                    "zhushu": "夢符曰：右按文選班固兩都賦：撫鴻罿，御矰繳。○師曰：矰繳，言以繩繫矢而射之。",
                    "type": 2
                },
                {
                    "paragraph": "舟前小鵝兒",
                    "zhushu": "洙曰：漢州城西北角官池作。",
                    "type": 2
                },
                {
                    "paragraph": "鵝兒黄似酒，對酒愛新鵝。引頸嗔船逼，無行亂眼多。翅開遭𪧐雨，力小困滄波。客散曽城暮，狐狸奈若何。",
                    "zhushu": "",
                    "type": 2
                },
                {
                    "paragraph": "得房公池鵝",
                    "zhushu": "",
                    "type": 2
                },
                {
                    "paragraph": "房相西亭鵝一羣，眠沙泛浦白於雲。鳯凰池上應迴首，",
                    "zhushu": "洙曰：見“鳯沼接亨衢”注。○趙曰：公以自㒷也。荀勗罷中書令，爲尚書。人賀之，乃曰：“奪我鳯凰池，何賀我耶？”"
                },
                {
                    "paragraph": "爲報籠隨王右軍。",
                    "zhushu": "洙曰：見鵝費羲之墨注。○師曰：房琯相肅宗，以兵敗陳陶，責爲房州刺史。今漢州城西池乃琯所鑿。王羲之性爱鵝，道士常以鵝易其字。",
                    "type": 2
                },
                {
                    "paragraph": "鸂䳵",
                    "zhushu": "彦輔曰：臨海異物志：鸂鶆，水鳥，毛有五色，食短狐。其在溪中無毒氣。",
                    "type": 2
                },
                {
                    "paragraph": "故使籠寛織，須知動損毛。看雲莫悵望，失水任呼號。六翮曽經剪，",
                    "zhushu": "夢符曰：右按韓詩处傳曰：鴻舉千里，特六翮耳。背上之毛，腹下之毳，益一把，飛不爲加髙，損一握，飛不爲加下。"
                },
                {
                    "paragraph": "孤飛卒未高。且無鷹隼慮，留滞莫辭澇。",
                    "zhushu": "洙曰：宋謝惠連：鸂䳵摧羽翮翩翻。又云：宛覉畜於籠樊。",
                    "type": 2
                },
                {
                    "paragraph": "花鴨",
                    "zhushu": "",
                    "type": 2
                },
                {
                    "paragraph": "花鴨無泥滓，堦前",
                    "zhushu": "洙曰一作中庭。"
                },
                {
                    "paragraph": "每緩行。羽毛知獨立，黒白太分明。",
                    "zhushu": "洙曰：諸葛謂張温：“其人於淸濁太明，善惡太分。”"
                },
                {
                    "paragraph": "不覺羣心妬，休牽衆眼驚。稻粱霑",
                    "zhushu": "洙曰一作知。"
                },
                {
                    "paragraph": "汝在，作意莫先鳴。",
                    "zhushu": "",
                    "type": 2
                },
                {
                    "paragraph": "鷗",
                    "zhushu": "",
                    "type": 2
                },
                {
                    "paragraph": "江甫寒鷗戲，無它亦自饒。却思翻玉羽，隨意㸃春苗。雪暗還須落，",
                    "zhushu": "洙曰，一作浴。"
                },
                {
                    "paragraph": "風生一任飄。",
                    "zhushu": "趙曰：鷗性耐寒。南越志曰：常以三月風至，乃還洲嶼。"
                },
                {
                    "paragraph": "幾羣滄海上，淸影日蕭蕭。",
                    "zhushu": ""
                }
            ]
        },
        {
            "name": "獸",
            "paragraphs": [
                {
                    "paragraph": "獸",
                    "zhushu": "",
                    "type": 1
                },
                {
                    "paragraph": "古詩八首、律詩七首",
                    "zhushu": "",
                    "type": 2
                },
                {
                    "paragraph": "遣興二首",
                    "zhushu": "同作五首、三首見懷古門。",
                    "type": 2
                },
                {
                    "paragraph": "夭用莫如龍，",
                    "zhushu": "洙曰：漢食貨志：“天用莫如龍，地用莫如馬，人用莫如龜。”"
                },
                {
                    "paragraph": "有時繫扶桑。",
                    "zhushu": "洙曰：淮南子曰：“日出於暘谷，浴於咸池，拂於扶桑，是謂晨明。經于隅泉，是謂髙舂。頓于連石，是謂下舂。爰止羲和，爰息六螭，是謂懸車。薄於虞泉，是謂黄昏。”注：扶桑，東方之野。六螭，即六龍也。"
                },
                {
                    "paragraph": "頓轡海徒涌，",
                    "zhushu": "洙曰：郭璞：“六龍安可頓，運流有代謝。”○蘇曰：李膺：“六鼇頓轡，滄海怒湧，魚鱉漂蕩。”"
                },
                {
                    "paragraph": "神人身更長。",
                    "zhushu": "蘇曰：元狩中，海岸有神人，身巨而長，持戟行於淡煙中。"
                },
                {
                    "paragraph": "性命苟不存，英雄徒自强。",
                    "zhushu": "蘇曰：樊又：“中原已有眞主，此外英雄徒自爭強。”"
                },
                {
                    "paragraph": "呑聲勿復道，",
                    "zhushu": "洙曰：王育往事：吞聲拊膺不復道。"
                },
                {
                    "paragraph": "真宰意茫茫。",
                    "zhushu": "洙曰：老子：有眞宰，足以制萬物。○趙曰：鮑照詩：吞聲躑躅不敢言。○莊子：若有眞宰存焉，而不得其朕也。",
                    "type": 2
                },
                {
                    "paragraph": "地用莫如馬，無良復誰記。",
                    "zhushu": "趙曰：易曰：“牝馬地𩔖，行地無疆。”故云“地用”。良者，良馬也。苟無良馬，何以記取之乎？"
                },
                {
                    "paragraph": "此日千里鳴，追風可君意。君看渥洼種，",
                    "zhushu": "洙曰：渥洼，見前注。○趙曰：追風，秦始皇七馬之一名。渥洼種，見漢武帝元鼎四年“有神馬岀於渥洼之中”。"
                },
                {
                    "paragraph": "態與駑駘異。",
                    "zhushu": "蘇曰：毛邵見衛玠曰：“是兒乃渥洼種，其骨白，與駑駘不羣，風神自異。”"
                },
                {
                    "paragraph": "不雜蹄齧間，逍遥有能事。",
                    "zhushu": "洙曰：荘子馬蹄篇。",
                    "type": 2
                },
                {
                    "paragraph": "沙苑行",
                    "zhushu": "",
                    "type": 2
                },
                {
                    "paragraph": "君不見左輔白沙白如水，繚以周牆百餘里。",
                    "zhushu": "鄭曰：繚，力鳥切。○洙曰：前漢：京兆尹，左馮翊，右扶風，謂之三輔。潘岳𨵿中記曰：三輔舊治長安城中，長吏各在其縣治民。光武東都之後，扶風出治槐里，馮翊岀治髙陵。班固西都賦：西郊有上囿禁苑，繚以周牆，四百餘里，其中乃有大宛之馬。百官公𡖖表注：馮，輔也。翊，左也。三輔故事曰：上林連綿四百餘里。張平子西京賦：繚垣綿聮，四百餘里矣。"
                },
                {
                    "paragraph": "龍媒昔是渥洼生，汗血今稱獻於此。",
                    "zhushu": "洙曰：前漢禮樂志：天馬，騋龍之媒。元狩三年，馬生渥洼水中，作天馬歌。本紀不載，惟元鼎四年秋，馬生渥洼水中，作寳鼎天馬之歌。注：李斐曰：“南陽新野有暴利長，當武帝時遭刑，屯田燉煌界，數於此水旁見羣野馬，中有竒者，與凡馬異，來飲此水。利長先作土人持勒靽於水，後馬玩習乆之，代土人持靽，収得其馬，獻之。欲神異此馬，云從水中出。”蘇林曰：“洼，音窪曲之窪。”師古曰：“渥，音握。洼，音於佳反。”西域傳：宛别邑七十餘城，多善馬。馬汗血，言其先天馬子也。天馬歌曰：“霑赤汗，沬流赭。”神異經：大宛馬蹄如汗，腕可握，日行千里，至日中汗血。乗者當以綿絮𦆑頭。"
                },
                {
                    "paragraph": "苑中騋牝三千匹，",
                    "zhushu": "洙曰：定之方中：“騋牝三千。”毛氏：“馬七尺曰騋。騋馬，牝馬也。”西域傳：“張騫爲漢武言宛多善馬。天子遣貳師将軍李廣利將兵前後十餘萬人伐宛，連四年，宛斬其王母寡首，獻馬三千四。”唐貞觀初，僅有牧牝三千匹，從赤岸澤徙之隴右。十五年，始令太僕𡖖張萬𡻕勾當羣牧。麟徳間，至七十萬六千匹。風俗通曰：馬一匹，俗說相馬及君子，與人相匹。或曰：“馬夜行，目明照前四丈，故曰一匹。”或曰：“度馬縱横，適得一匹。”或說：“馬死，賣得一匹帛。”或云：春秋左氏說：“諸侯相贈，乗馬束帛。”帛爲疋，與馬之相匹耳。韓詩外傳：呉門馬如一疋練。"
                },
                {
                    "paragraph": "豐草青青寒不死。",
                    "zhushu": "洙曰：湛湛露斯，在彼豐草。古詩：青青河畔草。漢童謡：千里草，何靑青。"
                },
                {
                    "paragraph": "食之豪健西域無，",
                    "zhushu": "鄭曰：食，音嗣。○洙曰：西域大宛國，馬嗜苜蓿。周王褒謝馬啓：邊城無草。○趙曰：“寒時草當死，而沙苑之地冝草，雖寒而不死，以之食馬則豪徤，雖西域出馬之地，亦無此豪健也。舊注非。”"
                },
                {
                    "paragraph": "每歳攻駒冠邊鄙。",
                    "zhushu": "洙曰：攻，一作“牧”。周禮夏官庾人：“掌十有二閑之政教，以阜馬佚，持教駣攻駒。”注：“攻駒，乗其蹄齧者閑之。”又校人：“春執駒。”鄭司農云：“執駒，無令近母，猶攻駒也。二歳曰駒，三歳曰駣。”玄謂：“執，猶拘也。春通滛之時，駒弱，血氣未定，爲其乗匹傷之也。”月令：“仲夏頒馬政。”注：“教駣、攻駒之𩔖也。”"
                },
                {
                    "paragraph": "王有虎臣司苑門，入門天廐皆雲屯。",
                    "zhushu": "洙曰：“矯矯虎臣。”西都賦：“披飛廉，入苑門。”西域傳：“蒲梢、龍文、魚目、汗血之馬，盈於黄門。”漢有閑駒、橐泉、駒駼、丞華五監，各有長、丞文。又有未央、承華、駒駼、龍馬、輅軨、大廐，六廐皆有令。漢苑三十六所，在邊。劉表傳：“雲屯冀馬。”虞子陽：“雲屯七萃士。”陸機：“胡馬如雲屯。”"
                },
                {
                    "paragraph": "驌驦一骨獨當御，",
                    "zhushu": "鄭曰：“上息逐，下色莊切。”○洙曰：左傳定三年：“唐成公如楚，有兩驌驦馬，子常欲之，不與。三年止之。唐人竊馬而獻子常，子常歸唐侯。”馬融曰：“驌驦，鳥也，馬似之。”選張景陽七命云：“驂唐公之驌驦。”"
                },
                {
                    "paragraph": "春秋二時歸至尊。",
                    "zhushu": "洙曰：“魯莊公新作延廐，凡馬日中而出，日中而入。”注：“中，分也。春分出之，秋分内之。”○趙曰：“虎臣所掌之馬雖多，而其中唯驌驦一種之骨充御，故一年之中，春秋兩次進之。舊注引周禮日中而出，日中而入注：春分出之，秋分入之。”非是。"
                },
                {
                    "paragraph": "至尊内外馬盈億，伏櫪在埛空大存。",
                    "zhushu": "洙曰：開元初，牧馬二十四萬匹。十三年，加至四十五萬匹。魏武：“老𩦸伏櫪，志在千里。”詩魯頌：“䮐䮐牡馬，在埛之野。”○趙曰：“言櫪中埛外空大存之，而不如驌驦之駿異也。”"
                },
                {
                    "paragraph": "逸羣絶足信殊傑，",
                    "zhushu": "洙曰：顔延年賦：“伊逸倫之妙足。”又：“別軰越羣。”蜀志𨵿羽傳：諸葛謂羽曰：“馬超未及髯之絶倫逸羣也。”魏文帝與孫權馬書曰：“此馬善，中國雖饒馬，其如此絶足亦少。”曹毗馳馬射賊：“何逸羣之竒駿。”"
                },
                {
                    "paragraph": "倜儻權竒難具論。",
                    "zhushu": "鄭曰：“上他，○下他朗反，不覊也。”○洙曰：禮樂志：“俶儻精權竒。”顔延年賦：“雄志倜儻精權竒。”"
                },
                {
                    "paragraph": "纍纍塠阜藏奔突，",
                    "zhushu": "鄭曰：“塠，都回切。”"
                },
                {
                    "paragraph": "往往坡陁縱超越。",
                    "zhushu": "洙曰：列仙傳：蘇躭騎鹿，遇險絶處，能超越，語人曰：“龍也。”謝靈運詩：“虚丹有超越。”○趙曰：言沙苑之地，其高者塠阜，則馬之奔突可藏，其稍峻處坡陁，則馬能超越，以美馬之適性且材健也。文選：“凌邁超越。”"
                },
                {
                    "paragraph": "角壯翻同麋鹿遊，",
                    "zhushu": "洙曰：顔延年賦：“分馳逈塲，角壯永埒。”韓子曰：“如耳說衛嗣君，君悅之。”左右曰：“公何爲不相也？”公曰：“夫馬似鹿者，有千金百金之馬，而無一金之鹿，何也？馬爲人用，而鹿不爲人用。今如子雖辨智，亦不爲寡人用，吾是以不相也。”梁肩吾語：“以鹿將含𥬇。”孟子曰：“與鹿豕遊。”伍被傳：“見麋鹿遊姑蘇臺。”。"
                },
                {
                    "paragraph": "浮深簸蕩黿鼉窟。",
                    "zhushu": "洙曰：龐公傳：“栖黿鼉穴於深淵之下。”○師曰：此篇甫寓意於禄山而爲之，若曰唐家諸將爲不少，玄宗皆以凡材視之，獨以兵權委之禄山，甚見寵貴，故云“驌驦一骨獨見御”。終使禄山難制，奔突超越，一旦反於范陽，河北爲之震蕩，豈非“簸蕩黿鼉窟”乎？"
                },
                {
                    "paragraph": "泉出巨魚長比人，丹砂作尾黃金鱗。",
                    "zhushu": "師曰：甫旣以馬比禄山，又以魚北史思明，蓋思明乃禄山将，相繼而叛，故甫託意焉。"
                },
                {
                    "paragraph": "豈知異物同精氣，雖未成龍亦有神。",
                    "zhushu": "洙曰：夏官：馬質：禁原蠶者。注：原，再也。天文：辰爲馬。蠶書：蠶爲龍精，月直大火，則俗其種。是蠶與馬同氣。物莫能兩大，禁再蠶者，爲傷馬歟？顔延年賦：禀靈月駟，祖雲螭也。○趙曰：龍或魚所化，或馬所爲，故異物同精氣也。岀易：“精氣爲物。”舊注引屈原蠶事，非是。",
                    "type": 2
                },
                {
                    "paragraph": "瘦馬行",
                    "zhushu": "",
                    "type": 2
                },
                {
                    "paragraph": "東郊瘦馬使我傷，骨骼",
                    "zhushu": "洙曰：一作骸。○鄭曰：各額切。禽獸之骨。"
                },
                {
                    "paragraph": "硉兀如堵墻。",
                    "zhushu": "洙曰：郭璞江賦：巨石硉矻以前却。禮：觀者如堵墻。”○鄭曰：硉，郎兀切，危石也。○沈曰：骨髙皃。"
                },
                {
                    "paragraph": "絆之欲動轉欹側，此豈有意仍騰驤。",
                    "zhushu": "洙曰：東京賦：六玄蚪之奕奕，齊騰驤之沛艾。西京賦：仍奮翅而騰驤。"
                },
                {
                    "paragraph": "細看六印帶官字，",
                    "zhushu": "洙曰：唐令：諸掌牧馬，以小“官”字印印右膊，以年辰印印右髀，以監名依左右廂印印尾側。至二𡻕起春，量強弱，漸以“飛”字印左廂髀膊，細馬俱以龍形印印項左。官馬賜人者，以“賜”字印。配諸軍及充傳送驛者，以“出”字印，並印右頰。"
                },
                {
                    "paragraph": "衆道三軍遺路傍。皮乾剥落雜泥滓，",
                    "zhushu": "鄭曰：乾，居寒切。滓，阻史切。○洙曰：雜卦：剥，爛也。物熟則剥落也。"
                },
                {
                    "paragraph": "毛暗蕭條連雪霜。去歳奔波逐餘寇，驊騮不慣不得将。士卒多騎内廐馬，惆悵恐是病乗黃。",
                    "zhushu": "洙曰：乗黄署，後漢太僕有未央廐令，魏改爲乗黃廐。乗黄，古之神馬，因以爲名。乗黃，亦名飛黃，背有角，日行萬里。淮南子云：天下有道，飛黃伏皁。一云：神黄，獸名，龍翼馬身，黄帝乗而登仙。"
                },
                {
                    "paragraph": "當時歷塊誤一蹶，",
                    "zhushu": "鄭曰：音厥。"
                },
                {
                    "paragraph": "委弃非汝能周防。",
                    "zhushu": "蒭曰：王褒聖主得賢臣頌：過都越國，蹶如歷塊。"
                },
                {
                    "paragraph": "見人慘澹若哀訴，失主錯莫無晶光。天寒逺放鴈爲絆，",
                    "zhushu": "洙曰一作“侣”。"
                },
                {
                    "paragraph": "日暮不收烏啄瘡。",
                    "zhushu": "洙曰：不，一作“未”。收，一作“衣”。"
                },
                {
                    "paragraph": "誰家且養願終惠，",
                    "zhushu": "洙曰：顔延年頳白馬賦：願終惠餋，䕃本枝𠔃。"
                },
                {
                    "paragraph": "更試明年春草長。",
                    "zhushu": "師曰：按唐史：房琯有幸相器，其才亦長於戰。時帝命琯将兵與賊戰陳濤斜。琯儒者不知兵，用春秋車戰法，爲賊所敗。帝怒，斥琯爲邠州刺史。夫人之材，各有所長，琯長於輔，今用違所長，是以兵敗，奈何一跌不復，故唐史爲之歎惜。甫此詩寓意於琯之見弃，而朝廷寡恩，莫之終惠。甫欲再試用之，以盡其所長，斯可矣。故未章有“誰家且餋願終惠，更試明年春草長”之句。",
                    "type": 2
                },
                {
                    "paragraph": "騘馬行",
                    "zhushu": "彦輔曰：太常梁𡖖勑賜馬也。李鄧公爱而有之，命甫製詩。",
                    "type": 2
                },
                {
                    "paragraph": "鄧公馬癖人共知，",
                    "zhushu": "洙曰：晉杜預耽思經籍，爲春秋傳解。時王濟解相馬，又甚爱之，而和嶠頗聚斂。預常稱濟有馬癖，嶠有錢癖。武帝聞之，謂預曰：“𡖖有何癖？”曰：“臣有左傳癖。”又王済傳：字武子，性豪侈。時洛京地甚貴，済買地爲埓，編錢满之，時人謂爲金埒。済善觧馬性，甞乗一馬，著連軋鄣泥，前有水，終不肯渡。済云：“此必是惜鄣泥。”使人解去，便渡。故杜預謂済有馬癖也。○趙曰：馬乃梁𡖖受賜於君，不可以予人。鄧公爱而取之，非是。故公詩以鄧公馬癖譏之也。"
                },
                {
                    "paragraph": "初得花騘大宛種。",
                    "zhushu": "鄭曰：宛，於袁切。○洙曰：西域傳：大宛囯多善馬，嶠山上有馬，不可得，因取五色牝馬置其下，与集生駒，號天馬子。"
                },
                {
                    "paragraph": "夙昔傳聞思一見，",
                    "zhushu": "希声曰：南史：“䔥摩訶千聞不如一見。”"
                },
                {
                    "paragraph": "牽來左右神皆竦。雄姿逸態何崷崪，",
                    "zhushu": "鄭曰：上自秋，下昨没切。○洙曰：顔延年賦：“弭雄姿以奉引。”西都賦：“岩峻崷崪。”傅玄鷹賦：“雄姿邈世，逸氣橫生。”"
                },
                {
                    "paragraph": "顧影驕嘶自矜寵。",
                    "zhushu": "鄭曰：嘶，先斉切。○趙曰：在人有顧影自憐者矣，在馬亦冝然，故使自矜寵也。"
                },
                {
                    "paragraph": "隅目靑熒夾鏡懸，",
                    "zhushu": "洙曰：顔延年賦：“徒觀其附筋樹骨，𡸁梢植髪，双瞳夾鏡，兩權恊月。”又：“睨影髙鳴，將超中折。”西都賦：“琳珉靑熒。”○趙曰：張平子西京賦：“猛毅髤髵，隅目高匡。”注云：“隔目，謂目有角也。”"
                },
                {
                    "paragraph": "肉𩦲碨礧連錢動。",
                    "zhushu": "鄭曰：“碨，烏罪切。礧，力罪切。”○洙曰：尔雅：“青驎鄰驒。”今連錢騘也。梁元帝紫騮馬詩：“金絡飾連錢。”○蘇曰：余在𡵨下，見秦州進一馬，𩦲如生，項下重胡側立，倒毛生肉端。蕃人云：“此肉𩦲也。”乃知鄧公騘馬行“肉駿碨礧連錢動”，當作“肉𩦲”。"
                },
                {
                    "paragraph": "朝來乆試華軒下，未覺千金满髙價。",
                    "zhushu": "洙曰：韓子：“馬似鹿者，直千金。”又，漢使壯士持千金請宛善馬。潘岳：“珥筆華軒。”王景玄“長想馮華軒。江淹：“許史乗華軒。”"
                },
                {
                    "paragraph": "赤汗微生白雪毛，",
                    "zhushu": "洙曰：漢書：“霑赤汗。”東觀漢記曰：“漢武帝欹天馬，霑赤汗。今親見其然，血從前髆上小孔中出。”"
                },
                {
                    "paragraph": "銀鞍却覆香羅帕。",
                    "zhushu": "洙曰：陳相孫登詩：“落淚洒銀鞍。”徐敬業：“汗馬羅銀鞍。”周弘正詩：“銀鞍耀紫韁。”"
                },
                {
                    "paragraph": "𡖖家舊賜公能取，",
                    "zhushu": "洙曰：“一作有之。”"
                },
                {
                    "paragraph": "天廐眞龍此其亞。",
                    "zhushu": "洙曰：周礼：“凡馬八尺以上爲龍。”礼記：“孟春之月，天子乗蒼龍。”○趙曰：“天廐眞龍，乃天子所御之馬也。非天子所賜，不得而有之。以𡖖家舊物而能取，盖非以勢迫之，則以利誘之，百計中之矣。”"
                },
                {
                    "paragraph": "晝洗須騰涇渭深，朝趨可刷幽并夜。",
                    "zhushu": "洙曰：顔延年賦：“簡偉塞門，献狀絳闕。旦刷幽燕，晝𥝰荊楚。”"
                },
                {
                    "paragraph": "吾聞良𩦸老始成，此馬數年人更驚。豈有四蹄疾於鳥，",
                    "zhushu": "洙曰：“晉曹毗馬射逸羽，不能企其足。”顔延年云：“天馬狀：水軼驚鳬。”七命曰：“驚紅陽之飛燕，𩥵唐公之驌驦。”馬融曰：“驌驦，烏也。”"
                },
                {
                    "paragraph": "不與八駿俱先鳴。",
                    "zhushu": "洙曰：“穆天子傳曰：“天子之八駿：赤𩦸、盗驪、白義、渠黄、華聊緑耳。”"
                },
                {
                    "paragraph": "時俗造次那得致，雲霧晦𡨋方降霜。",
                    "zhushu": "洙曰：春秋考異記曰：“地生月精爲馬，月数十二，故馬十二月而生。”○修可曰：“有雲雨而降精，此所以爲神異。”瑞應啚曰：“龍馬者，河水之精。”"
                },
                {
                    "paragraph": "近聞下詔喧都邑，肯使騏驎地上行。",
                    "zhushu": "彦輔曰：“肯使，一作知有。”○趙曰：“将下詔取之，爲天子之御矣。”○希声曰：“未章帰功于鄧公，以此馬喻鄧公，非塵世所能容，只恐天詔将下，騰踏帝庭，故云云。”",
                    "type": 2
                },
                {
                    "paragraph": "髙都護騘馬行",
                    "zhushu": "師曰：髙適爲哥舒翰掌書記，甫甞送以詩云：“十年出幕府，自可持旌麾。”至是爲安西都獲，其言豈不有徴。",
                    "type": 2
                },
                {
                    "paragraph": "安西都護胡青騘，",
                    "zhushu": "洙曰：前漢鄭吉傳：吉爲衛司馬，使護鄯善以西南道。吉旣破車師，降日逐，威震西域，遂并護車師以西北道，故號“都護”。都護之置，自吉始焉。師古曰：“並護南北二道，故謂之都。都，猶大也。”唐安西郡，東至烏蓍鎮，去交河郡七万里；西隣吐蕃；西連䟽勒，去葱嶺七百里；北拒突厥。貞觀中，𥘉置西都護府於西州；𩔰慶中，移於亀兹城。"
                },
                {
                    "paragraph": "聲價歘然來向東。",
                    "zhushu": "洙曰：顔延年赭白馬賦：声價隆振。又曰：歘聳躍以鴻驚。漢礼楽志：太初四年，亦穴馬欹，曰：“天馬來，歴无草，徑千里，循東道。注：馬從西而來東也。○趙曰：歘，音許勿反，有所以吹起皃。言馬致用之地在西，而傳譽於東，若吹而來也。"
                },
                {
                    "paragraph": "此馬臨陣乆無敵，與人一心成大功。",
                    "zhushu": "趙曰：臨陣成功，指言高都護所御也。"
                },
                {
                    "paragraph": "功成惠養隨所致，",
                    "zhushu": "洙曰：顔延年賦：“願終惠養隂本枝。”弓。"
                },
                {
                    "paragraph": "飄飄",
                    "zhushu": "洙曰：一作“風”。"
                },
                {
                    "paragraph": "逺自流沙至。",
                    "zhushu": "劉曰：天馬歌：“天馬徠，從西極。渉流沙，九夷服。”○趙曰：其至也，逺自流沙，眞天馬之種也。"
                },
                {
                    "paragraph": "雄姿未受伏櫪恩，",
                    "zhushu": "洙曰：顔延年賦：“弭雄姿以奉引，婉柔姿而侍御。”魏武樂府曰：“老𩦸㐲櫪，志在千里。烈士暮年，壯心不已。”梁元帝謝馬啓：“矧伊伏櫪，弥結懷恩。”傅玄鷹賦：“雄姿邈代，逸氣横生。”。"
                },
                {
                    "paragraph": "猛氣猶思戰塲利。",
                    "zhushu": "洙曰：傅玄鷹賦：“六離猛氣。”又隋魏彦深賦：“資五方之猛氣。”○趙曰：言雖之皁棧，而非馬之本心，故思奮於戰塲以爲利目。○師曰：適年五十爲書記，十年出爲都護。甫常送以詩云：“男兒功名遂，亦在老大時。”則知適之罷都護，年已老矣，猶欲爲囯家立功，故甫有是句也。"
                },
                {
                    "paragraph": "腕促蹄髙如踣鐡，",
                    "zhushu": "趙曰：“腕欲促，蹄欲髙，丈穩如踣鐡，皆馬之竒也。”"
                },
                {
                    "paragraph": "交河幾蹴曾冰裂。",
                    "zhushu": "洙曰：唐安西去交河郡七百里。顔延年賦：“經玄蹄而雹散，歷素支而氷裂。”神異經：“蹄之如汗腕可握。”○趙曰：曽氷，是氷名。東方朔神異記曰：“北方有曽氷万里，厚百丈。”今公言交河西邊之地，有曽積之氷，馬幾度蹴踏之而破裂。舊引顔賦“經玄蹄而雹散，歷素支而氷裂”，非是。蓋賦謂騎射耳。“玄蹄”“素皮”，皆射帖名，而“雹散”“氷裂”，皆射帖之声，与馬踏氷裂之義，豈相干乎？"
                },
                {
                    "paragraph": "五花散作雲滿身，",
                    "zhushu": "孝祥曰：西域傳：“大宛国多善馬，嶠山上有馬，不可得，因取五色牝馬置其下，与集生騎，号天馬子。”○趙曰：此言馬之貴，如曰“个个五花文”是也。"
                },
                {
                    "paragraph": "萬里方看汗流血。",
                    "zhushu": "洙曰：“天馬歌：“躰容与，迣万里。”又曰：“霑赤汗，沫流赭。”顔延年賦曰：“膺門沫赭，汗溝走血。”應劭曰：“大宛馬汗血霑濡也。”戰国䇿：“白汗交流。”白馬篇：“剱騎何翩翩，長安王陵間。”○時可曰：周穆王傳：“驊騮、騄耳，日馳三万里。”○趙曰：汗血之姿，非万里无以見。"
                },
                {
                    "paragraph": "長安壯兒不敢騎，",
                    "zhushu": "趙曰：以善髙都護之獨能騎也。"
                },
                {
                    "paragraph": "走過掣電傾城知。",
                    "zhushu": "鄭曰：掣，尺列切。○洙曰：沈休文詩曰：“長安輕薄兒。”晉傅玄詩：“童女掣電策，童兒挽雷車。”李延年詩：“一顧傾人城。”○趙曰：言馬之行如電，㪯囯皆知。舊引傅玄詩“童女掣電䇿，童兒挽雷車”，非其義。○來曰：馬善行者，追風逐電，走過如掣電，蓋言疾也。不敢騎，畏其太疾。"
                },
                {
                    "paragraph": "青絲絡頭爲君老，何由却出横門道。",
                    "zhushu": "鄭曰：横，音光。○洙曰：梁簡文帝紫騮馬詩：“青絲縣玉𩍐。”又云：“宛轉青絲鞚。”莊子：“穿牛鼻，絡馬首。”○馬曰：方粛宗中興，安史之難已平，吐蕃不敢入㓂，故此馬老於絡頭，无縁再出横門。甫厭乱願治之心可見。横，音光。",
                    "type": 2
                },
                {
                    "paragraph": "李鄠縣丈人胡馬行",
                    "zhushu": "鄭曰：鄠，扶古切。扶風，縣名。",
                    "type": 2
                },
                {
                    "paragraph": "丈人駿馬名胡騮，前年避胡過金牛。",
                    "zhushu": "洙曰：金牛，地名。○余曰：昔秦欲伐蜀，无路通，遣人告蜀王曰：“秦有金牛，其糞成金，使蜀迎与之。”蜀王命五丁力士開山取金牛，路纔通。秦伐蜀，取其囯，因号所開之山曰金牛。"
                },
                {
                    "paragraph": "迴鞭𨚫走見天子，朝飮漢水",
                    "zhushu": "洙曰：漢水，漢江水也，在楚地。方城。"
                },
                {
                    "paragraph": "暮靈州。",
                    "zhushu": "洙曰：“靈州，靈武郡，唐理廻樂縣，秦始皇属北地郡。”趙曰：“粛宗即位靈武，故迴鞭見天子，則自漢水而來靈州也。”"
                },
                {
                    "paragraph": "自矜胡騮竒絶代，乗出千人萬人愛。一聞說盡急難材，",
                    "zhushu": "趙曰：“急難材，如劉備之的驢，一躍三丈過檀溪，以免劉表之追。劉牢之馬跳五丈澗，以脫慕容垂之逼也。”"
                },
                {
                    "paragraph": "轉益愁向駑駘輩。頭上𨦣耳批秋竹，脚下高蹄削寒玉。",
                    "zhushu": "梅曰：黄伯仁龍馬頌曰：“耳如剡筩，目象明星。”"
                },
                {
                    "paragraph": "始知神龍别有種，不比俗馬空多肉。洛陽大道時再淸，",
                    "zhushu": "趙曰：“已收復東京矣。”"
                },
                {
                    "paragraph": "累日喜得俱東行。鳳臆龍鬐",
                    "zhushu": "洙曰：“一作麟鬐。”○鄭曰：“渠伊切，馬鬛也。”○沈曰：伯樂相馬經云：“鳯臆龍鬐”，言馬胷如鳯，馬鬛如龍，真良馬也。"
                },
                {
                    "paragraph": "未易識，側身注目長風生。",
                    "zhushu": "師曰：言馬有精神也。良馬不怕寒，踏雪嘶風而力愈健。",
                    "type": 2
                },
                {
                    "paragraph": "惜别行送劉僕射判官",
                    "zhushu": "新添。",
                    "type": 2
                },
                {
                    "paragraph": "聞道南行市駿馬，不限疋數軍中須。襄陽幕府天下異，主將儉省憂艱虞。祗収壯健勝鐡甲，豈因格闘求龍駒。而今西北自反胡，騏驎蕩盡一疋無。龍媒真種在帝都，子孫未落西南隅。向非戎事備征伐，君肯辛苦越江湖。江湖凡馬多顦顇，衣冠徃徃乗蹇驢。梁公富貴於身踈，號令明白人安居。俸錢時散七子盡，府庫不爲驕豪虛。以兹報主寸心赤，氣却西戎迴北狄。羅綱羣馬藉馬多，氣用驅除出金帛。劉矦奉使光推擇，滔滔才略滄溟窄。杜陵老翁秋繫船，扶病相識長沙驛。强梳白髪提胡盧，手兼菊花路傍摘。九州兵革浩茫茫，三歎聚散臨重陽。當杯對客忍涕淚，君不覺老夫神内傷。",
                    "zhushu": "",
                    "type": 2
                },
                {
                    "paragraph": "秦州雜詩一首",
                    "zhushu": "同作二十首，二首見寺觀門，餘見都邑門。",
                    "type": 2
                },
                {
                    "paragraph": "南使冝天馬，由來萬匹强。",
                    "zhushu": "洙曰：阮藉詩：天馬出西北，由來從東道。○趙曰：此篇專賦天馬也。岀漢書：初，天子發易卜之，曰：“神馬當從西北來。”得烏孫馬好，名天馬。"
                },
                {
                    "paragraph": "浮雲連陣没，秋草徧",
                    "zhushu": "洙曰：一作“满。"
                },
                {
                    "paragraph": "山長。聞說眞龍種，",
                    "zhushu": "洙曰：天馬徠，龍種也。"
                },
                {
                    "paragraph": "仍殘",
                    "zhushu": "洙曰：二云空餘。"
                },
                {
                    "paragraph": "老驌驦。",
                    "zhushu": "洙曰：見“驌驦一骨獨當御”注。○趙曰：左傳：唐成公如楚，有兩驌驦。唐人語以“余”爲“殘”，盖言所余驌驦遺而不用於戰，故哀鳴思戰闘也。豈非公自况耶？"
                },
                {
                    "paragraph": "哀鳴思戰𨷖，逈立向蒼蒼。",
                    "zhushu": "",
                    "type": 2
                },
                {
                    "paragraph": "玉腕騮",
                    "zhushu": "洙曰：江陵節度衛公馬也。",
                    "type": 2
                },
                {
                    "paragraph": "聞說荆南馬，尚書玉腕騮。頓𩥵飄赤汗，",
                    "zhushu": "洙曰：漢歌：天馬下霑赤汗。"
                },
                {
                    "paragraph": "跼蹐顧長楸。",
                    "zhushu": "洙曰：詩正月注：跼，曲也。蹐，累足也。曹子建名都篇：走馬長楸間。"
                },
                {
                    "paragraph": "胡虜三年入，乾坤一戰收。",
                    "zhushu": "趙曰：“禄山、慶緒之亂，三年之際，遂仍收復，斯爲一戰收矣。衛公之馬，豈正於此時得用乎？”"
                },
                {
                    "paragraph": "舉鞭如有問，欲伴習池遊。",
                    "zhushu": "洙曰：襄陽記：峴山南習郁大魚池，山季倫每臨此池飲，輒大醉而歸，常曰：“此我髙陽池也。”城中小兒歌之曰：“山公去何逺，來至髙陽也。”日夕倒載歸，酩酊無所知。",
                    "type": 2
                },
                {
                    "paragraph": "房兵曹胡馬詩",
                    "zhushu": "",
                    "type": 2
                },
                {
                    "paragraph": "胡馬大宛名，",
                    "zhushu": "鄭曰：“宛，於爰切。”○洙曰：“漢伐大宛，獲汗血馬，作西極天馬之歌。”"
                },
                {
                    "paragraph": "鋒稜瘦骨成。",
                    "zhushu": "張耒曰：“馬以神氣清勁爲佳，不在多肉，故云云。”"
                },
                {
                    "paragraph": "竹批雙耳峻，",
                    "zhushu": "鄭曰：“批，篇迷切。”○趙曰：後魏賈思勰載相馬経：“耳欲𨦣而小如削筒。”"
                },
                {
                    "paragraph": "風入四蹄輕。所向無空闊，",
                    "zhushu": "秦觀曰：“空闊，謂遠也。”"
                },
                {
                    "paragraph": "眞堪託死生。",
                    "zhushu": "洙曰：“如髙歡之的盧，是可託死生。鄭之小駟，則異於此。”○蘇曰：齊繆叔見張儀論議之乆，回語子姪曰：“張儀忼慨，真君子人雖死生堪託，非有中道之意也。”○趙曰：“如劉寂之爲慕容垂所逼，䇿馬跳五丈澗而脫也。”"
                },
                {
                    "paragraph": "驍騰有如此，",
                    "zhushu": "洙曰：顔延年赭白馬賦：“藝品驍驣。”"
                },
                {
                    "paragraph": "萬里可横行。",
                    "zhushu": "蘇曰：劉章曰：“使我得三尺快刃，立止靜兩川兵甲，萬里亦可横行。”",
                    "type": 2
                },
                {
                    "paragraph": "病馬",
                    "zhushu": "",
                    "type": 2
                },
                {
                    "paragraph": "乗爾亦已乆，天寒關塞深。塵中老盡力，𡻕晚病傷心。",
                    "zhushu": "趙曰：此暗使田子方事。田子方出野，見病馬，問御者，對曰：“此故公家畜也，罷而不能爲用，故岀放之。”曰：“少盡其力，老弃其身，仁者不爲也。”命束帛贖之。"
                },
                {
                    "paragraph": "毛骨豈殊衆，馴良猶至今。物微意不淺，感動一沉吟。",
                    "zhushu": "師曰：此詩託意人君始用其才，終乎捐弃而失之，寡恩也。",
                    "type": 2
                },
                {
                    "paragraph": "麂",
                    "zhushu": "鄭曰：“居履切。”",
                    "type": 2
                },
                {
                    "paragraph": "永與淸溪别，",
                    "zhushu": "蘇曰：夷陵風俗記曰：清溪山多麂麝。"
                },
                {
                    "paragraph": "䝉將玉饌俱。",
                    "zhushu": "洙曰：爾雅曰：麂，大𪊽，旄毛狗尾。梁王筠四言詩：玉饌駢羅。○秦曰：左太冲呉都賦：競其區宇，則并疆兼巷；矜其宴居，則珠服玉饌也。"
                },
                {
                    "paragraph": "無才逐仙隱，",
                    "zhushu": "蘇曰：九華隱翁，不知何許人，常驅一白麂往來，人莫識其姓名、年紀。漢武多召不起，後與麂同隱山不出。○趙曰：仙家甞乗鹿車也。"
                },
                {
                    "paragraph": "不敢恨庖厨。亂世輕全物，微聲及禍樞。",
                    "zhushu": "蘇曰：王元行求安路，聞有物鳴林中，問樵者曰：“何聲？”曰：“鹿也，鳴即死。”少頃，果爲獵人大獲。元歎曰：“爲爾之微聲已彰，禍機不可免。”○趙曰：言亂世輕全生之物，才聞鹿鳴之微聲，則禍隨之矣。"
                },
                {
                    "paragraph": "衣冠兼盗賊，饕餮用斯須。",
                    "zhushu": "洙曰：文十八年傳：縉雲氏有不才子，天下之民以比三凶，謂之饕餮。注：“貪財爲饕，貪食爲餮。”○趙曰：“言衣冠之人，行如盗賊，唯知饕餮而已，故使人多害生物以充庖，止在所須之間焉。”○鄭曰：“饕，吐刀；餮，他結切，貪飲食也。”",
                    "type": 2
                },
                {
                    "paragraph": "猿",
                    "zhushu": "",
                    "type": 2
                },
                {
                    "paragraph": "裊裊啼虚壁，蕭蕭掛冷枝。艱難人不免，隱見爾如知。",
                    "zhushu": "趙曰：人生不免艱難矣，然不知隱見之機，若猿則知之也。蓋猿之便捷，甞隱𫇮　林之中。"
                },
                {
                    "paragraph": "慣習元從衆，",
                    "zhushu": "趙曰：言便捷之慣，衆猿皆如此。"
                },
                {
                    "paragraph": "全生或用竒。",
                    "zhushu": "趙曰：得以全生，如搏矢避弓之事。"
                },
                {
                    "paragraph": "前林騰每及，父子莫相離。",
                    "zhushu": "",
                    "type": 2
                },
                {
                    "paragraph": "從人覔小胡孫許寄",
                    "zhushu": "",
                    "type": 2
                },
                {
                    "paragraph": "人說南州路，山猨樹樹懸。舉家聞若欬，",
                    "zhushu": "洙曰：又作挽，一云共愛。"
                },
                {
                    "paragraph": "爲寄小如拳。預哂愁胡靣，初調見馬鞭。許求聦惠者，童稚捧應癲。",
                    "zhushu": "師曰：小如拳，言胡孫至小者爲竒也。𥘉謂見馬鞭，言始調狎之，則用笞撻，如馬之見鞭而後行也。"
                }
            ]
        },
        {
            "name": "虫",
            "paragraphs": [
                {
                    "paragraph": "虫",
                    "zhushu": "",
                    "type": 1
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "促織",
                    "zhushu": "",
                    "type": 2
                },
                {
                    "paragraph": "促織甚微細，",
                    "zhushu": "洙曰：促織，秋䖝也。"
                },
                {
                    "paragraph": "哀音何動人。草根吟不穩，牀下夜相親。",
                    "zhushu": "趙曰：人多置牀下也。"
                },
                {
                    "paragraph": "乆客得無淚，",
                    "zhushu": "蘇曰：王粲乆客避地，對比景物，豈得無淚。"
                },
                {
                    "paragraph": "故妻難及晨。",
                    "zhushu": "洙曰：乆客故妻，皆覊苦易感者。"
                },
                {
                    "paragraph": "悲絲",
                    "zhushu": "洙曰：一作絃。"
                },
                {
                    "paragraph": "與急管，感激異天眞。",
                    "zhushu": "洙曰：絲管之感人，不若虫声之自然也。○師曰：促織，秋虫也。常夜鳴，其哀切，故動人。此虫常吟於草根，夜入人床下，使乆客故妻皆覊苦易傷感者也。雖有悲絲急管，不若此虫声也。",
                    "type": 2
                },
                {
                    "paragraph": "螢火",
                    "zhushu": "",
                    "type": 2
                },
                {
                    "paragraph": "幸因腐草出，",
                    "zhushu": "洙曰：月令：腐草化爲螢。"
                },
                {
                    "paragraph": "敢近太陽飛。",
                    "zhushu": "洙曰：太陽之光，固非螢火之可近，喻小有才而侵侮大徳者。"
                },
                {
                    "paragraph": "未足臨書卷，時能㸃客衣。隨風隔幔小，帶雨傍林微。十月淸霜重，飄零何處歸。",
                    "zhushu": "師曰：螢出於腐草，喻小人起於微賤，而侵陵大德之士。一旦時清，必蒙擯斥，故云“飄零何處歸”。",
                    "type": 2
                },
                {
                    "paragraph": "見螢火",
                    "zhushu": "",
                    "type": 2
                },
                {
                    "paragraph": "巫山秋夜螢火飛，簾踈巧入坐人衣。",
                    "zhushu": "趙曰：言入於坐人之衣也。"
                },
                {
                    "paragraph": "忽驚屋裏琴書冷，復亂簷前星𪧐稀。却繞井欄添箇箇，偶經花蘂弄輝輝。滄江白髪愁看汝，來歳如今歸未歸。",
                    "zhushu": ""
                }
            ]
        },
        {
            "name": "魚",
            "paragraphs": [
                {
                    "paragraph": "魚",
                    "zhushu": "",
                    "type": 1
                },
                {
                    "paragraph": "律詩二首",
                    "zhushu": "",
                    "type": 2
                },
                {
                    "paragraph": "黄魚",
                    "zhushu": "",
                    "type": 2
                },
                {
                    "paragraph": "日見巴東峽，",
                    "zhushu": "洙曰：荆州記：巴東三峽巫峽長。"
                },
                {
                    "paragraph": "黄魚出浪新。脂膏兼飼犬，",
                    "zhushu": "洙曰：韓愈叉魚詩：飼犬驗今朝。○蒼舒曰：右按鹽鐵論：江陵之人，以魚飼犬。○逸曰：王充論衡云：彭蠡之濵，以魚飼犬。"
                },
                {
                    "paragraph": "長大不容身。筒筩相㳂乆，",
                    "zhushu": "洙曰：筒筩，捕魚器也。○趙曰：筒筩，散布水中以繫餌，觀其沒以爲驗，而隨其用以取之也。"
                },
                {
                    "paragraph": "風雷肯爲神。泥沙卷涎沫，回首怪龍鱗。",
                    "zhushu": "",
                    "type": 2
                },
                {
                    "paragraph": "白小",
                    "zhushu": "",
                    "type": 2
                },
                {
                    "paragraph": "白小羣分命，",
                    "zhushu": "洙曰：物以羣分。"
                },
                {
                    "paragraph": "天然二寸魚。細微霑水族，風俗當園蔬。入肆銀花亂，傾箱雪片虚。生成猶拾卵，盡取義何如。",
                    "zhushu": "洙曰：西京賦：“獲胎拾𡖉，蚳蝝盡取。”○趙曰：㣲細所當有也。"
                }
            ]
        },
        {
            "name": "花",
            "paragraphs": [
                {
                    "paragraph": "花草竹木",
                    "zhushu": "",
                    "type": 1
                },
                {
                    "paragraph": "花",
                    "zhushu": "",
                    "type": 2
                },
                {
                    "paragraph": "古詩律詩共十六首",
                    "zhushu": "",
                    "type": 2
                },
                {
                    "paragraph": "早花",
                    "zhushu": "新添。",
                    "type": 2
                },
                {
                    "paragraph": "西京安穩未，不見一人來。臘月巴江曲，山花已自開。盈盈當雪杏，艷艷待香梅。直若風塵暗，誰憂客𩯭催。花底",
                    "zhushu": "新添。",
                    "type": 2
                },
                {
                    "paragraph": "紫萼扶千蘂，黄𩰄照萬花。忽疑行暮雨，何事入朝霞。恐是潘安縣，堪留衛玠車。",
                    "zhushu": "蘇曰：潘岳爲河陽令，植桃李花，人號曰河陽一縣花。衛玠在群伍中有異，所至看者如堵，號爲璧人。常乗白羊車。"
                },
                {
                    "paragraph": "深知好顔色，莫作委泥沙。",
                    "zhushu": "",
                    "type": 2
                },
                {
                    "paragraph": "風雨看舟前落花戲爲新句",
                    "zhushu": "趙曰：此全篇言落花。",
                    "type": 2
                },
                {
                    "paragraph": "江上人家桃李枝，春寒細雨出踈籬。影遭碧水潜勾引，",
                    "zhushu": "鄭曰：勾，古侯切。○趙曰：古樂府薄命篇云：“艶花勾引落。”。"
                },
                {
                    "paragraph": "風妬紅花𨚫倒吹。吹花困癲旁舟楫，水光風力俱相怯。",
                    "zhushu": "趙曰：庾信𦘕屏風詩：水光連岸動。劉孝儀渡吉陽州詩曰：“噪鼓揚風力。”。"
                },
                {
                    "paragraph": "赤憎輕薄遮入懷，",
                    "zhushu": "趙曰：赤憎，方言也。公甞云：“輕薄桃花逐水流”是已。遮之爲言輒也，如“遮莫鄰雞下五更”之遮。"
                },
                {
                    "paragraph": "珍重分明不來接。",
                    "zhushu": "洙曰：一作折。○蘇曰：劉公幹居鄴下，一日桃花爛熳，值諸公子進賞，乆之遂去。公幹問僕曰：“損花乎？”僕曰：“无，但愛賞而已。”公幹曰：“珍重輕薄子，不來損折，使老夫酒興不空也。”遂飲花下，作放歌行。見玉堂别集。"
                },
                {
                    "paragraph": "濕乆飛遲半欲髙，縈沙惹草細如毛。蜜蜂胡蝶生情住，偷眼蜻蜓避百勞。",
                    "zhushu": "師曰：是時甫在舟中，覩江上佳景，春風細雨，碧水紅花相映帶，不勝喜樂，因戲爲新句以歌詠之。雖眼前之事皆可樂，然猶有輕薄可憎者，但惟珎重謝之，分明不來相接，以至從物猶能縈沙惹草，蜂蝶尚生情性，况人而不能無動情乎？“蜻蜓避百勞”，百勞惡鳥，恐爲所害，言人豈不如蜻蜓，尚能全身遠害乎？",
                    "type": 2
                },
                {
                    "paragraph": "江梅",
                    "zhushu": "趙曰：江邊之梅也，如在嶺曰嶺梅，在野曰野梅，官中所種曰官梅。而後之斈者，凡見梅便謂之江梅。",
                    "type": 2
                },
                {
                    "paragraph": "梅蘂臘前破，梅花年後多。絶知春意早，最柰客愁何。雪樹元同色，江風亦自波。故園不可見，巫岫鬱嵯峨。",
                    "zhushu": "洙曰：陸幾樂府云：“山欝嵯峨。”潘安仁：“崇崗欝嵯峨。”陸又云：“崇山欎嵯峨”。",
                    "type": 2
                },
                {
                    "paragraph": "和裴迪登蜀州東亭送客逢早梅相憶見寄",
                    "zhushu": "",
                    "type": 2
                },
                {
                    "paragraph": "東閣官梅動詩興，還如何遜在楊州。",
                    "zhushu": "洙曰：梁書何遜傳不見楊州事。○蘇曰：梁何遜作揚州法曹，廨舎有梅花一株，花盛開，遜吟詠其下。後居洛，思梅花，再請其往，從之。抵揚州，花方盛，遜對花彷徨終日。"
                },
                {
                    "paragraph": "此時對雪遥相憶，送客逢春可自由。",
                    "zhushu": "洙曰：春，一作花。"
                },
                {
                    "paragraph": "幸不折來傷歳暮，若爲看去亂郷愁。",
                    "zhushu": "洙曰：郷，一作春。"
                },
                {
                    "paragraph": "江邊一樹垂垂發，",
                    "zhushu": "蘇曰：吴防雪梅賦：“照寒溪之艶艶，帶冷雪之垂垂”。想子美雪中見梅作也。今梅花中用垂垂字，但可雪中梅花即用之。"
                },
                {
                    "paragraph": "朝夕催人自白頭。",
                    "zhushu": "",
                    "type": 2
                },
                {
                    "paragraph": "江頭五詠",
                    "zhushu": "彦輔曰：王筠有才名，沈約重之。約於郊居作齋閭，請筠爲草木十詠，書之於壁，皆直。寫之辝，不加篇題。約曰：“此詩指物呈形，無假題署。”。",
                    "type": 2
                },
                {
                    "paragraph": "丁香",
                    "zhushu": "",
                    "type": 2
                },
                {
                    "paragraph": "丁香躰柔弱，乱結枝猶墊。",
                    "zhushu": "鄭曰：都念切，下也。○洙曰：尚書注：墊，溺也。"
                },
                {
                    "paragraph": "細葉带浮毛，踈花披素艶。深栽小齋後，庶近幽人占。晚墮蘭麝中，休懷粉身念。",
                    "zhushu": "洙曰：言丁香結實，則墮於蘭麝間，而有粉身之患也。",
                    "type": 2
                },
                {
                    "paragraph": "麗春",
                    "zhushu": "",
                    "type": 2
                },
                {
                    "paragraph": "百草競春華，麗春應最勝。少須好顔色，多漫枝條剰。紛紛桃李枝，處處惣能移。如何貴此重，",
                    "zhushu": "洙曰：一作“稀如何貴重”。"
                },
                {
                    "paragraph": "却怕有人知。",
                    "zhushu": "",
                    "type": 2
                },
                {
                    "paragraph": "梔子",
                    "zhushu": "魯曰：漢書曰：“梔茜園。”注：梔，支子也。本草曰：“支子，一名木丹。”晉宫閣名曰：“華林囿者，梔子五株。”名山志曰：“樓石山多梔子”。斉謝眺有墻花梔子樹詩，梁簡文帝有詠梔子花詩。",
                    "type": 2
                },
                {
                    "paragraph": "梔子比衆木，人間誠未多。於身色有用，",
                    "zhushu": "洙曰：蜀人取梔子色以染帛。"
                },
                {
                    "paragraph": "與道氣傷和。",
                    "zhushu": "洙曰：梔性絶令。"
                },
                {
                    "paragraph": "紅取風霜實，",
                    "zhushu": "洙曰：實經霜則紅。"
                },
                {
                    "paragraph": "青㸔雨露柯。無情移得汝，貴在映江波。",
                    "zhushu": "",
                    "type": 2
                },
                {
                    "paragraph": "江畔獨歩㝷花七絶句",
                    "zhushu": "",
                    "type": 2
                },
                {
                    "paragraph": "江上被花惱不徹，無處告訴只顛狂。走覔南鄰愛酒伴，經旬出飮獨空牀。",
                    "zhushu": "洙曰：斛斯融，吾酒徒。",
                    "type": 2
                },
                {
                    "paragraph": "稠花乱蘂畏江濵，",
                    "zhushu": "洙曰：“畏”，一作“褁”。"
                },
                {
                    "paragraph": "行歩欹危實怕春。詩酒尚堪驅使在，未須料理白頭人。",
                    "zhushu": "",
                    "type": 2
                },
                {
                    "paragraph": "江深竹靜兩三家，多事紅花映白花。報荅春光知有處，應須美酒送生涯。",
                    "zhushu": "",
                    "type": 2
                },
                {
                    "paragraph": "東望少城花满煙，",
                    "zhushu": "洙曰：梁益記云：少城，張儀城。○蒼舒曰：右按，左太冲蜀都賦：“亞以少城，接乎其西。市㕓所舎，賈商之渊。則遂百里，羅肆巨千。賄貨山積，纎麗星繁。”注：少城，小城也。在城西，市在其中。"
                },
                {
                    "paragraph": "百花髙樓更可憐。誰能載酒開金盞，",
                    "zhushu": "洙曰：“盞”，一作“鎻”。揚雄以免，復召大夫。家素貧，嗜酒，人希至其門。時有好事者，載酒從遊斈。"
                },
                {
                    "paragraph": "喚取佳人舞繡筵。",
                    "zhushu": "",
                    "type": 2
                },
                {
                    "paragraph": "黄師塔前江水東，春光懶困倚微風。桃花一簇開无主，可愛深紅愛淺紅。",
                    "zhushu": "洙曰：下“愛”字，一作“映”。",
                    "type": 2
                },
                {
                    "paragraph": "黄四娘家花满蹊，千朶萬朶壓枝低。留連戯蝶時時舞，自在嬌鶯恰恰啼。",
                    "zhushu": "蘇曰：斉魯大臣，史失其名。黄四娘者，獨何人哉？因託是詩以不朽。",
                    "type": 2
                },
                {
                    "paragraph": "不是愛花即欲死，只恐花盡老相催。繁枝容易紛紛落，嫰葉商量細細開。",
                    "zhushu": "洙曰：“葉”，一作“蘂”。",
                    "type": 2
                },
                {
                    "paragraph": "歎庭前甘菊花",
                    "zhushu": "洙曰：此詩譏小人在位，賢人失所也。",
                    "type": 2
                },
                {
                    "paragraph": "簷前甘菊移時晚，",
                    "zhushu": "洙曰：“簷”，一作“堦”。趙曰：菊以移晚而花遲，故爲失所尔。"
                },
                {
                    "paragraph": "青蘂重陽不堪摘。明日蕭條盡醉醒，殘花爛熳開何益。籬邊野外多衆芳，采擷細𤨏𦫵中堂。",
                    "zhushu": "鄭曰：擷，突結切，捋取也。○洙曰：芣莒：“薄言采之，薄言擷之。”○趙曰：此詩盖刺餘子碌碌，皆得貴近。言芳，則非不謂之才也，特細𤨏而己。言升中堂，則貴近之意。公之言傷時，細碎微𤨏者用，而出𩔖者廢也。"
                },
                {
                    "paragraph": "念兹空長大枝葉，結根失所𦆑風霜",
                    "zhushu": "洙曰：古詩：結根太山阿。○薖曰：南史：劉彦節子㑨詩城上草：“植根非不髙，所恨風霜早。”○趙曰：言枝葉長大，如人文采之秀發，而託根不得地，反爲風霜所埋也。○師曰：甘，谷名。漢武帝西置甘、涼、𤓰、沙等州，其谷産菊，可以入藥。移晚，謂失其時也。尽醉醒者，人尽泛菊而醉，唯我無菊可泛，但醒而已。殘花雖開，已無况味，夫復何益。此正与屈原不遇其時，而云“㪯出皆醉，唯我獨醒”同意。甘菊喻君子，衆芳細𤨏，以喻小人。君子不遇時，不見采擢，小人反獲起升登于廟堂之上。此与隰桑詩“小人在位，君子在野”無異也。然賢者所𣶬飬雖大，柰何結托不得其人，故至於失所，而尽没乎風霜。甫作此詩，觀其辝意含蓄，其情可知矣。"
                }
            ]
        },
        {
            "name": "草",
            "paragraphs": [
                {
                    "paragraph": "草",
                    "zhushu": "",
                    "type": 1
                },
                {
                    "paragraph": "古詩律詩共三首",
                    "zhushu": "",
                    "type": 2
                },
                {
                    "paragraph": "除草",
                    "zhushu": "洙曰：去𦼓也。○蘇曰：𦼓草，蜀中謂之毛𦼓。毛芒可畏，觸之如蜂蠆。治風疹，以此草點之，一身失去葉。背紫者入葉。𦼓，山韮也。",
                    "type": 2
                },
                {
                    "paragraph": "草有害於人，曽何人阻脩。",
                    "zhushu": "洙曰：言草之毒者，不必生於阻脩之処，雖平夷之地，亦有之也。○髙曰：阻脩，謂脩逺險阻之地。"
                },
                {
                    "paragraph": "其毒甚蜂蠆，",
                    "zhushu": "洙曰：左傳：“猶蜂蠆有毒。”○蘇曰：梁凖：“小人之言，行甚於蜂蠆。蜂蠆尚可去，小人不可去故也。”○趙曰：蓋𦼓之上皆芒刺，觸之能螫人也。"
                },
                {
                    "paragraph": "其多弥道周。",
                    "zhushu": "洙曰：道周，道兩傍也。"
                },
                {
                    "paragraph": "淸晨歩前林，江色未散憂。芒刺在我眼，",
                    "zhushu": "朱曰：霍光𩥵乗，上内嚴憚之，若有芒刺在背。○蘇曰：馬援見謟佞輩，如芒刺在眼中。○師曰：草喻小人，彌道周，喻居王之左右。君子疾之，如芒刺在眼，求其去之之術。"
                },
                {
                    "paragraph": "焉能待髙秋。霜雪一霑凝，",
                    "zhushu": "洙曰：“一”作“衣”。"
                },
                {
                    "paragraph": "蕙葉亦難留。",
                    "zhushu": "師曰：春以喻賞，秋以喻罰。焉能待髙秋，急於去小人也。蘭蕙香草，以此君子，今與蘋草同殺，喻政刑無辨，善惡莫分。"
                },
                {
                    "paragraph": "荷鋤先童穉，",
                    "zhushu": "洙曰：陶徴君：“荷鋤，稚有倦。”○劉曰：先者，以身率。"
                },
                {
                    "paragraph": "日入仍討求。",
                    "zhushu": "修可曰：荘子：日入而息。"
                },
                {
                    "paragraph": "轉致水中央，",
                    "zhushu": "晏曰：禮：“薙人掌殺草，有水火之化，以釣舟載而致之水，此水化也。”"
                },
                {
                    "paragraph": "豈無𩀱釣舟。頑根易滋蔓，",
                    "zhushu": "洙曰：左傳：無使滋蔓。"
                },
                {
                    "paragraph": "敢使依舊丘。",
                    "zhushu": "洙曰：鮑明逺復得還舊丘。○師曰：小人立黨，其黨滋盛。“敢使依舊丘”謂小人不可近也。"
                },
                {
                    "paragraph": "自兹藩籬曠，更覺松竹幽。",
                    "zhushu": "洙曰：草去則幽芳之物伸矣。此詩有所傷而云。"
                },
                {
                    "paragraph": "芟荑不可闕，疾惡信如讎。",
                    "zhushu": "洙曰：隱六年傳：周任有言曰：“爲囯家者，見惡，如農夫之務去草焉，芟荑藴崇之，絶其本根，勿使能殖，則善者使信之矣。”○師曰：松竹有操，君子自守之象。小人旣去，則君子道長，而松竹得遂其生飬之性也。此篇大有含蓄，詳玩之，頗有味矣。",
                    "type": 2
                },
                {
                    "paragraph": "庭草",
                    "zhushu": "",
                    "type": 2
                },
                {
                    "paragraph": "楚草經寒碧，庭春入眼濃。舊低收葉舉，",
                    "zhushu": "趙曰：言舊低㪯附而收斂之，葉以春而㪯也。"
                },
                {
                    "paragraph": "新掩捲牙重。",
                    "zhushu": "趙曰：言新掩蔽而韜卷之，牙以春而重也。"
                },
                {
                    "paragraph": "歩履冝輕過，開筵得屢供。看花隨節序，不敢強爲容。",
                    "zhushu": "",
                    "type": 2
                },
                {
                    "paragraph": "蒹葭",
                    "zhushu": "",
                    "type": 2
                },
                {
                    "paragraph": "摧折不自守，",
                    "zhushu": "洙曰：生質衰脆，不能自守。"
                },
                {
                    "paragraph": "秋風吹若何。暫時花載雪，墮木葉沉波。",
                    "zhushu": "洙曰：言非𡻕寒之質也。"
                },
                {
                    "paragraph": "體弱春苗草，叢長夜露多。江湖後揺落，亦恐𡻕蹉𧿶。",
                    "zhushu": "洙曰：“亦”，一作“只”。"
                }
            ]
        },
        {
            "name": "竹",
            "paragraphs": [
                {
                    "paragraph": "竹",
                    "zhushu": "",
                    "type": 1
                },
                {
                    "paragraph": "律詩三首",
                    "zhushu": "",
                    "type": 2
                },
                {
                    "paragraph": "嚴鄭公宅同詠竹",
                    "zhushu": "得“香”字爲韵。",
                    "type": 2
                },
                {
                    "paragraph": "緑竹半含籜，",
                    "zhushu": "洙曰：謝靈運詩：𥘉篁包緑籜。"
                },
                {
                    "paragraph": "新梢纔岀墻。色侵書帙晚，隂過酒樽凉。雨洗娟娟靜，風吹細細香。但令无翦伐，㑹見拂雲長。",
                    "zhushu": "洙曰：此詩公之措意極爲深逺，以意逆志，觀者當自知矣。",
                    "type": 2
                },
                {
                    "paragraph": "從韋二明府續處覔錦竹三數叢",
                    "zhushu": "",
                    "type": 2
                },
                {
                    "paragraph": "華軒藹藹它年到，錦竹亭亭出縣髙。江上舎前无此物，幸分蒼翠拂波濤。",
                    "zhushu": "蘇曰：阮籍居家有竹，欲分蒼翠，但数箇而已，粗欲𥙷闕也。○師曰：華軒，則言韋明府下車來，種錦竹已成矣，故就韋乞。",
                    "type": 2
                },
                {
                    "paragraph": "苦竹",
                    "zhushu": "",
                    "type": 2
                },
                {
                    "paragraph": "青冥亦自守，軟弱強扶持。",
                    "zhushu": "鄭曰：強，其兩切。○洙曰：猶強自振立也。"
                },
                {
                    "paragraph": "味苦夏蟲避，叢卑春鳥疑。軒墀曽不重，剪伐欲无辝。",
                    "zhushu": "洙曰：“欲”，一作“亦”。"
                },
                {
                    "paragraph": "幸近幽人屋，",
                    "zhushu": "蘇曰：崔浩菜賦：種近幽人之屋，藏當野客之䆫。"
                },
                {
                    "paragraph": "霜根結在兹。",
                    "zhushu": "洙曰：言此竹質雖疲軟，然得其所託，亦足以保其生矣。○趙曰：言在幽人之家，方有保護結根之理。"
                }
            ]
        },
        {
            "name": "木",
            "paragraphs": [
                {
                    "paragraph": "木",
                    "zhushu": "",
                    "type": 1
                },
                {
                    "paragraph": "古詩七首、律詩八首",
                    "zhushu": "",
                    "type": 2
                },
                {
                    "paragraph": "古栢行",
                    "zhushu": "洙曰：傷有其才而不得用也。",
                    "type": 2
                },
                {
                    "paragraph": "孔明廟前有老栢，",
                    "zhushu": "洙曰：見武矦廟注。“前”，一作“階”。廟在成都先主廟西院。"
                },
                {
                    "paragraph": "柯如青銅根如石。霜皮溜雨四七圍，黛色參天二千尺。",
                    "zhushu": "洙曰：曹子建：“荆𣗥上參天。”○蘇曰：古制以圍三徑，即一圍者三尺也。沈存中謂：“霜姿溜雨四十圍，黛色參天二千尺。”四十圍乃是徑七尺，元乃太細長也。黄朝英謂：若以古制論之，當有百二十尺。圍有百二十尺，即徑四十尺，安得云“七尺”也？若以人兩手大指頭相合爲一圍，則一圍是一小尺，即徑一丈三尺三寸，又安得云“七尺”也？孔明廟前栢，當以古制爲定。○趙曰：孔明爲蜀相，成都則先主廟，而武矦祠堂附焉。䕫州則先主廟、武侯廟各别令詠栢，專是孔明廟而已，豈非䕫州栢乎？公詩集中，其在䕫也，屢有孔明廟詩，於䕫州十絶云：“武侯祠堂不可忘，中有松栢參天長。”以絶句證之，則此乃夔州之詩明矣。○正敏曰：沈内翰譏子美此句，以謂“四十圍”配“二千尺”爲太細長。不知子美之意，但言其色事已，猶言其翠色蒼然，仰視髙逺，有至於二千尺而幾於參天也。若如此求疵，則二千尺固未足以參天，而詩人謂“駿極于天”者，更爲妄語。善論詩者，正不應尓。"
                },
                {
                    "paragraph": "君臣已與時際㑹，",
                    "zhushu": "洙曰：蜀先主：“孤之有孔明，如魚之有水也。”。"
                },
                {
                    "paragraph": "樹木猶爲人愛惜。",
                    "zhushu": "洙曰：宣九年，思其人，猶愛其樹，况用其道而不恤其人乎？劉歆曰：思其人，猶愛其樹，况宗其道而毁其廟乎？"
                },
                {
                    "paragraph": "雲來氣接巫峽長，",
                    "zhushu": "洙曰：冝都山川記曰：巴東三峽，巫峽長。"
                },
                {
                    "paragraph": "月出寒通宣山白。",
                    "zhushu": "尹曰：范元實云：“形似之言，盖若詩人之賦，‘䔥䔥馬鳴，悠悠斾旌’是也。激昂之言，盖若詩人之興，‘周餘𥠖民，靡有子遺’是也。古人形似之言，必實録是事，决不可易，故老杜所題詩，往往親到其處，益知其工。激昂之言，孟子所謂‘不以文害辝，不以辝害志’，𥘉不可以形迹考，然如此乃見一時之意。如古栢詩“柯如青銅根如石”，視之信然，雖聖人復生，不可改此形似之語。霜皮溜雨四十圍，黛色參天二千尺。雲來氣接巫峽長，月出寒通雪山白。此激昂之語。不如此，則不見古栢之大也。文章故多端，然警䇿處往往是此兩躰尓。”范蜀公云：“武侯廟栢才十丈，而杜云‘二千尺’，以謂詩人好大其事。”沈存中又云：“蒼皮四十圍，乃是七尺徑，而長二百丈，無乃大細長乎？”王立之云：“論詩正不當尔，二公之言皆非也。”○趙曰：“巫峽，在䕫之下。巫峽之雲來，而栢之氣與接。雲山在夔之西，雪山之月出，而栢之寒與通。”皆言其高大者也。"
                },
                {
                    "paragraph": "憶昨路繞錦亭東，先主武侯同閟宫。",
                    "zhushu": "洙曰：詩：悶宫有侐。○趙曰：此乃追言成都先主廟之栢，盖杜公近方離成都而來䕫，故止可言憶昨也。"
                },
                {
                    "paragraph": "崔嵬枝榦郊原古，窈窕丹青戸牖空。",
                    "zhushu": "趙曰：上句又以言成都栢之亦老也。盧獻𡖖夢人贈詩曰：十築郊原古。"
                },
                {
                    "paragraph": "落落盤踞雖得地，冥冥孤高多烈風。",
                    "zhushu": "洙曰：七發：冬則烈風之所激。○趙曰：杜篤首陽山賦曰：“長松落落。”沈約高松賦曰：鬱彼髙松，栖根得地。"
                },
                {
                    "paragraph": "扶持自是神明力，",
                    "zhushu": "夢符曰：右按孫興公天台賦：嗟台岳之所異挺，實神明之扶持。○蘇曰：劉禪：“自是神明扶持，非人力能致。”。"
                },
                {
                    "paragraph": "正直元因造化功。大厦如傾要梁棟，",
                    "zhushu": "洙曰：大厦將㒹。○尹曰：耿恭謂岑彭曰：“方今漢基頽圯，英雄寒餓，如大厦傾，求天下之義士，要爲梁棟。子何如此寒餓，不乗時取萬戸侯，復俟何時邪？”"
                },
                {
                    "paragraph": "萬年廻首丘山重。",
                    "zhushu": "鄭曰：重，去聲。"
                },
                {
                    "paragraph": "不露文章世已驚，未辭翦伐誰能送。",
                    "zhushu": "洙曰：甘棠勿翦勿伐。"
                },
                {
                    "paragraph": "苦心豈免容螻蟻，香葉終經𪧐鸞鳯。",
                    "zhushu": "趙曰：謝靈運後漢書曰：“方儲遭母憂，種松栢，鸞棲其上。”。"
                },
                {
                    "paragraph": "志士幽人莫怨嗟，古來才大難爲用。",
                    "zhushu": "洙曰：莊子：吾有大樹，人謂之樗。其大本擁腫而不中繩墨，立之塗，匠者不顧。今子之言，大而無用，衆所同去也。○蘇曰：張華：“志士蓄怨，幽人含嗟。朝廷雖下哀詔，誰肯出松蘿？嵓穴。”",
                    "type": 2
                },
                {
                    "paragraph": "四松",
                    "zhushu": "",
                    "type": 2
                },
                {
                    "paragraph": "四松𥘉移時，大抵三尺強。别來忽三歳，離立如人長。",
                    "zhushu": "趙曰：禮記：“離坐離立。”○師曰：甫詩云：“賤子且奔走，二年望東吳。”則知甫去草堂及歸時，凡涉三歳。"
                },
                {
                    "paragraph": "㑹㸔根不拔，莫計枝凋傷。幽色幸秀發，",
                    "zhushu": "趙曰：王褒：“曄曄而秀發。”。"
                },
                {
                    "paragraph": "踈柯亦昂藏。所挿小藩籬，本亦有隄防。終然掁撥損，",
                    "zhushu": "鄭曰：上直庚，下比末切。○洙曰：謂有所觸動也。○師曰：道曰：“掁廢觸撼兒。”。"
                },
                {
                    "paragraph": "得愧千葉黄。敢爲故林主，",
                    "zhushu": "師曰：甫傷兵亂，民尙不保其故居，况吾敢爲故林之主，而欲保四松之無損乎？"
                },
                {
                    "paragraph": "𥠖庶猶未康。避賊今始歸，春草满空堂。",
                    "zhushu": "蘇曰：嵆紹一日復一日篇云：“去日𦘕樓歌管沸，歸來春草满空堂。”詩語因即借句。今杜工部往往全用古人語，斯亦不害詩人之工也。"
                },
                {
                    "paragraph": "覽物歎衰謝，及兹慰凄凉。",
                    "zhushu": "洙曰：前詩有入門四松在。"
                },
                {
                    "paragraph": "清風爲我起，洒靣若微霜。",
                    "zhushu": "趙曰：張茂言：“穆如洒淸風。”陸機連珠云：“秋風夕洒。”。"
                },
                {
                    "paragraph": "足以送老姿，",
                    "zhushu": "洙曰：一云足爲送老姿。"
                },
                {
                    "paragraph": "𦕅待偃蓋張。",
                    "zhushu": "趙曰：抱朴子云：“天陵偃蓋之松。”。"
                },
                {
                    "paragraph": "我生無根蔕，配爾亦茫茫。有情且賦詩，事迹兩可忘。勿矜千載後，慘澹蟠穹蒼。",
                    "zhushu": "",
                    "type": 2
                },
                {
                    "paragraph": "病栢",
                    "zhushu": "",
                    "type": 2
                },
                {
                    "paragraph": "有栢生崇岡，",
                    "zhushu": "洙曰：琴賦：惟𠋣吾之所生兮，託峻嶽之崇岡。"
                },
                {
                    "paragraph": "童童狀車蓋。",
                    "zhushu": "洙曰：車，一云青。魏文帝：西北有浮雲亭，亭如車蓋。陳琳柳賦：象翠蓋之威㽔。○十明曰：蜀志：先主舎東南角籬上有桑樹，髙丈餘，遥望童童如小蓋，往來者皆怪此樹非凡，謂當出貴人。先主少時，與諸兒於樹下戲，言：“吾必當乗此羽葆車蓋。”又齊書：太祖宅有進武，南有桑樹，狀如車蓋。上年數歳，遊於其下，從兄敬宗謂曰：“此樹爲汝生也。”。"
                },
                {
                    "paragraph": "偃蹙龍虎姿，",
                    "zhushu": "洙曰：神仙傳：麒麟客有龍虎之姿。"
                },
                {
                    "paragraph": "主當風雲㑹。",
                    "zhushu": "洙曰：乗風雲之會。"
                },
                {
                    "paragraph": "神明依正直，故老多再拜。",
                    "zhushu": "蘇曰：王褒歸蜀，過寳稽，父老遮路再拜，餉以壷漿、桃李、餅餌之𩔗。"
                },
                {
                    "paragraph": "豈知千年根，中路顔色壞。出非不得地，蟠據亦髙大。歳寒忽無慿，",
                    "zhushu": "洙曰：歳寒然後知松栢之後凋。"
                },
                {
                    "paragraph": "日夜柯葉改。",
                    "zhushu": "洙曰：禮器：如松栢之有心，貫四時不改柯易葉。○趙曰：本有歳寒之姿，今栢病之，故云“日夜顔色改”也。"
                },
                {
                    "paragraph": "丹鳯領九雛，哀鳴翔其外。",
                    "zhushu": "洙曰：建康實錄：鳯將九雛，再見於豐城，衆鳥從之。洞簫賦：孤雌寡鵠，娱優乎其下；春禽群嬉，翺翔乎其巔。琴賦：翔鸞集其嶺。○蘇曰：東海何承天除著作，年已邁，諸佐郞並年少，荀伯呼爲妳母。承天云：“𡖖當言鳯凰將九子，妳母何言耶？”"
                },
                {
                    "paragraph": "鴟鴞志意满，養子穿穴内。",
                    "zhushu": "洙曰：詩有鴟鴞篇。"
                },
                {
                    "paragraph": "客從何郷來，",
                    "zhushu": "趙曰：倣古詩“客從何方來”。"
                },
                {
                    "paragraph": "竚立乆吁怪。靜求元精理，浩蕩難𠋣頼。",
                    "zhushu": "洙曰：穿，一作窟。無精，一作無根。○趙曰：字岀後漢：“元精所生，王之佐臣。○師曰：“之罪耶？物實有以侵之。”此詩寓意傷郭英乂也。英父鎭成都，爲人端直，蜀人重之，不幸爲崔旴所殺，其諸孤哀泣，若無所訴，故有“丹鳯領九雛，哀鳴翔其外”之句。鴟鴞，惡鳥，喻崔旰。崔旰旣害英乂，竊據成都，故有“䲭鴞志意满，養子穿穴内”之句。然正直之人，神明祐之，父老敬之，今反罹其禍，豈非𡻕寒無憑乎？客甫自稱，英乂在蜀，甫爲客以依之。今旣遇害，是以爲之吁恠。細思天理茫茫，不足𠋣頼，盖嘆禍滛福善之理，若乖戾不可考信故也。",
                    "type": 2
                },
                {
                    "paragraph": "病橘",
                    "zhushu": "洙曰：此詩傷物天所而至於困悴也。",
                    "type": 2
                },
                {
                    "paragraph": "群橘少生意，雖多亦奚爲。",
                    "zhushu": "洙曰：“羣”，一作“伊”。"
                },
                {
                    "paragraph": "惜哉結實小，",
                    "zhushu": "洙曰：一作少。"
                },
                {
                    "paragraph": "酸澁如棠梨。剖之盡蠧蟲，",
                    "zhushu": "洙曰：“剖”，一作“割”。"
                },
                {
                    "paragraph": "采掇爽其冝。",
                    "zhushu": "洙曰：“其”，一作“所”。詩芣苢：薄言采之，薄言掇之。"
                },
                {
                    "paragraph": "紛然不適口，",
                    "zhushu": "洙曰：莊子：柤梨橘、柚，皆可於口也。"
                },
                {
                    "paragraph": "豈止存其皮。蕭蕭半死葉，",
                    "zhushu": "洙曰：七發：其根半生半死，冬則列風飄霰飛雪之所激。"
                },
                {
                    "paragraph": "未忍别故枝。玄冬霜雪積，",
                    "zhushu": "洙曰：劉公幹：自夏渉玄冬。"
                },
                {
                    "paragraph": "况乃廻風吹。嘗聞蓬萊殿，",
                    "zhushu": "蘇曰：唐太宗蓬萊殿，九月八日宴群臣，酒行遍賜湖南新橘，宰相以下有詩謝。"
                },
                {
                    "paragraph": "羅列瀟湘姿。",
                    "zhushu": "洙曰：瀟湘有橘田、橘洲。丗說：江南爲橘，江北爲柚。"
                },
                {
                    "paragraph": "此物歳不稔，玉食失光輝。",
                    "zhushu": "洙曰：“失”，一作“少”。天子王食。周禮：共食玉。謂入貢玉府也。"
                },
                {
                    "paragraph": "㓂盗尚慿陵，當君减膳時。",
                    "zhushu": "洙曰：天子徹樂减膳。"
                },
                {
                    "paragraph": "汝病是天意，",
                    "zhushu": "師曰：陵，謂史思明未平，天子嘗膽，每遇凶年禍乱，則必减食徹樂，示自刻責。今橘病不貢，無乃天意使吾君减徹乎？"
                },
                {
                    "paragraph": "吾諗罪有司。",
                    "zhushu": "洙曰：“諗”，一作“愁”。"
                },
                {
                    "paragraph": "憶昔南海使，奔騰獻荔枝。百馬死山谷，到今𦒿舊悲。",
                    "zhushu": "洙曰：唐書：貴妃嗜荔枝，必欲生致之，乃置騎傳送，走數千里，其味未變，已至京師也。○田曰：漢和帝紀：舊南海献龍眼、荔枝，十里一置，五里一堠，奔騰險阻，死者繼路。時唐羗上書，帝下詔曰：“逺國珍羞，本以薦奉宗廟，苟有傷害，豈爱民之本？”敕太官勿復受獻。謝承漢書云：唐羗，字伯游，辟公府，補臨武長。縣接交州，舊貢荔枝、龍眼，驛馬晝夜傳送，至有遭虎狼毒害，頓仆死亡不絶。道經臨武，羗乃上書諫和帝曰：“臣不以滋味爲德，下不以貢膳爲功，故天子食太牢爲尊，不以果實爲珍。伏見交趾七郡獻生龍眼等，鳥驚風發。南州地土，惡虫猛獸，不絶於路，至有觸犯死亡之害。死者不可復生，來者猶可救也。此二物升殿，未必延年益壽。”帝從之。羗即弃官還家，不應徵。○修可曰：公借其事以譏楊妃。舊注引唐書，其說非。唐所負乃涪州荔枝，由子午道而往，非南海也。○趙曰：此用獻荔枝事比之，竒矣。",
                    "type": 2
                },
                {
                    "paragraph": "枯㯶",
                    "zhushu": "洙曰：此詩傷民困於重歛也。",
                    "type": 2
                },
                {
                    "paragraph": "蜀門多㯶櫚，",
                    "zhushu": "洙曰：“㯶”，一作“栟”。南都賦：其木則㯶櫚，結根竦本，垂條嬋媛。布緑葉之萋萋，敷華蘂之蓑蓑。○鄭曰：櫚，力居切。栟櫚，木名，有葉無枝。"
                },
                {
                    "paragraph": "髙者十八九。其皮割剥甚，雖衆亦易朽。徒布如雲葉，青青歳寒後。交横集斧斤，凋䘮先蒲栁。",
                    "zhushu": "洙曰：說文云：楊栁，即蒲也。詩：蒲栁之木二種，一種皮正青，一種皮紅。“布”，一作“有”。○夢符曰：右按北史：韋丗康與子弟書曰：“耄雖未及，壯年已謝。霜早楸梧，風先蒲栁。”又晉書：顧悅之與簡文同年，而髪早白。帝問其故，對曰：“松栢之姿，經霜猶茂；蒲栁之質，望秋先零。”。"
                },
                {
                    "paragraph": "傷時苦軍之，",
                    "zhushu": "洙曰：律乏軍興。"
                },
                {
                    "paragraph": "一物官盡取。",
                    "zhushu": "鄭曰：取，此苟切。"
                },
                {
                    "paragraph": "嗟爾江漢人，生成復何有。有同枯㯶木，使我沉歎乆。死者即已休，",
                    "zhushu": "趙曰：猶㯶之旣剥多而枯死也。"
                },
                {
                    "paragraph": "生者何自守。",
                    "zhushu": "洙曰：“何”，一作“能”。○趙曰：猶㯶之未剥者，終復遭剥也。"
                },
                {
                    "paragraph": "啾啾黄雀啅，",
                    "zhushu": "鄭曰：啅，竹角切，又作“啄”。"
                },
                {
                    "paragraph": "側見寒蓬走。念爾形影乾，",
                    "zhushu": "鄭曰：乾，古寒切。"
                },
                {
                    "paragraph": "摧殘没藜莠。",
                    "zhushu": "洙曰：蜀人取㯶皮以充用，惟軍興誅求尤急。○師曰：蒲栁之爲物，望秋先零，㯶其皮可用。軍興之際，割剥殆盡，譬若江漢之民，困於重歛。然掊刻之吏，刮削苦毒，何異斧斤交集，而民不得保其生邪？“啾啾黄雀啅”，蓋傷其無所托也。蓬逐風飛，喻甫爲客飄蕩。甫旣痛嗟割剥之虐，復自悼飄蕩如飛蓬，恐亦堙没隨藜莠而已。",
                    "type": 2
                },
                {
                    "paragraph": "枯柟",
                    "zhushu": "洙曰：此詩傷抱材者老死丘壑，而不材者見用也。○鄭曰：柟，那含切。葉似桑，子似杏而酸。俗作“楠”。",
                    "type": 2
                },
                {
                    "paragraph": "楩柟枯崢嶸，",
                    "zhushu": "洙曰：蜀都賦：楩楠幽藹於谷底。○劉曰：“崢嶸，髙皃。”。"
                },
                {
                    "paragraph": "郷黨皆莫記。不知幾百歳，𢡖𢡖無生意。上枝摩皇天，",
                    "zhushu": "洙曰：魏文帝：“脩條摩蒼天。”。"
                },
                {
                    "paragraph": "下根蟠厚地。",
                    "zhushu": "洙曰：易：“坤厚載物。”。"
                },
                {
                    "paragraph": "巨圍雷霆折，",
                    "zhushu": "洙曰：七發：“夏則雷霆霹靂之所感。”。"
                },
                {
                    "paragraph": "萬孔蟲蟻萃。凍雨落流膠，衝風奪佳氣。",
                    "zhushu": "趙曰：郭璞曰：“今江東夏月暴雨，呼爲凍雨。”引楚辝：使凍雨洒塵。衝風，隧風也。楚辝：以司命曰：“衝風至𠔃水揚波。”。"
                },
                {
                    "paragraph": "白鵠遂不來，天雞爲愁思。",
                    "zhushu": "洙曰：謝靈運：“天雞弄和風。”七發：“獨鵠晨號乎其上。”○唐曰：“天雞，雉也。”。"
                },
                {
                    "paragraph": "猶含棟梁具，無復霄漢志。良工古昔少，識者出涕淚。種榆水中央，成長何容易。截承金露盤，裊裊不自畏。",
                    "zhushu": "洙曰：西都賦：“抗仙掌以承露，擢𩀱立之金莖。”西京賦：“立脩莖之仙掌，承雲表之清露。”○師曰：“喻君子負大材，不遭明聖之君，而至於困頓失所。小人以柔脆嵬𤨏之姿，反俾之居廟堂以承重任，其不傾危，不可得矣。昔漢武帝爲金人承露，植以脩莖。榆，柔脆之木，賤而易長，今用以承露盤，裊裊而危，可不寒心乎？小人貪位慕禄，雖處重任，不知自畏，必至於傾覆而後已。此詩所以傷大材老死丘壑，而小有材者居重任，其顚倒如此。”。",
                    "type": 2
                },
                {
                    "paragraph": "海棕行",
                    "zhushu": "鄭曰：棕字，以意逆之，當作子冬切。○趙曰：海棠記載李賛皇公云：“花木以海爲名者，悉從海上來。”。",
                    "type": 2
                },
                {
                    "paragraph": "左綿公館淸江濆，",
                    "zhushu": "師曰：綿州，涪水所經。涪居其右，綿居其左，故曰左綿。"
                },
                {
                    "paragraph": "海棕一株髙入雲。",
                    "zhushu": "修可曰：古樂府：“髙城上入雲。”。"
                },
                {
                    "paragraph": "龍鱗犀角相錯落，蒼稜白皮十抱丈。自是衆木亂紛紛，",
                    "zhushu": "趙曰：王長元吉古意云：“况復飛營夜，木葉乱紛紛。”。"
                },
                {
                    "paragraph": "海棕焉知身出群。移栽北辰不可得，時有西域胡僧識。",
                    "zhushu": "師曰：北辰喻君也。夫大材生非其地，人無識者，其欲衆木紛乱，何以異乎？中國無人識而胡僧識之，正仲尼欲居九夷之意。",
                    "type": 2
                },
                {
                    "paragraph": "桞邊",
                    "zhushu": "新添。",
                    "type": 2
                },
                {
                    "paragraph": "只道梅花發，那知栁亦新。枝枝揔到地，葉葉自開春。紫燕時翻翼，黃鸝不露身。漢南應老盡，霸上遠愁人。",
                    "zhushu": "",
                    "type": 2
                },
                {
                    "paragraph": "髙柟",
                    "zhushu": "鄭曰：那含切，木名，葉似桑，子似杏而酸。俗作楠。尓雅云：“梅柟”。",
                    "type": 2
                },
                {
                    "paragraph": "柟樹色冥冥，江邊一蓋青。",
                    "zhushu": "洙曰：劉先主所居籬角一樹，逺望若車蓋。"
                },
                {
                    "paragraph": "近根開藥圃，接葉製茅亭。落景隂猶合，",
                    "zhushu": "趙曰：言枝葉濃茂也。"
                },
                {
                    "paragraph": "㣲風韻可聽。希常絶醉困，卧此片時醒。",
                    "zhushu": "",
                    "type": 2
                },
                {
                    "paragraph": "嚴鄭公堦下新松",
                    "zhushu": "得霑字。",
                    "type": 2
                },
                {
                    "paragraph": "弱質豈自負，移根方爾瞻。",
                    "zhushu": "洙曰：民具尓瞻。"
                },
                {
                    "paragraph": "細聲聞玉帳，",
                    "zhushu": "洙曰：聞，一作侵。"
                },
                {
                    "paragraph": "踈翠近珠簾。未見紫煙集，虚蒙淸露霑。何當一百丈，欹蓋擁髙簷。",
                    "zhushu": "蘇曰：此詩公之措意極爲深逺，以意逆志，觀者當自知矣。阮瑀松賦：擁髙簷碧似欹蓋。○趙曰：欹蓋，抱朴子云：偃蓋之松也。",
                    "type": 2
                },
                {
                    "paragraph": "慿韋少府班覔松樹子栽",
                    "zhushu": "",
                    "type": 2
                },
                {
                    "paragraph": "落落出群非櫸栁，",
                    "zhushu": "洙曰：天白賦：䕃落落之長松。"
                },
                {
                    "paragraph": "青青不朽豈楊梅。",
                    "zhushu": "洙曰：莊子：受命於地，惟松栢獨正，故四時常保其青青。"
                },
                {
                    "paragraph": "欲存老盡千年意，爲覔霜根數寸栽。",
                    "zhushu": "洙曰：“栽”，一云“來”。",
                    "type": 2
                },
                {
                    "paragraph": "慿何十一少府邕覔榿木數百栽",
                    "zhushu": "",
                    "type": 2
                },
                {
                    "paragraph": "草堂塹西無樹林，",
                    "zhushu": "洙曰：“樹”，一作“木”。"
                },
                {
                    "paragraph": "非子誰復見幽心。飽聞榿木三年大，與致溪邊十𠭇隂。",
                    "zhushu": "洙曰：蜀人以愷爲薪，三年可燒。",
                    "type": 2
                },
                {
                    "paragraph": "樹間",
                    "zhushu": "",
                    "type": 2
                },
                {
                    "paragraph": "岑寂𩀱甘樹，",
                    "zhushu": "洙曰：鮑明遠舞鶴賦：去帝郷之岑寂。"
                },
                {
                    "paragraph": "婆娑一院香。交柯低几杖，𡸁實礙衣裳。滿𡻕如松碧，",
                    "zhushu": "趙曰：言𡻕寒如松也。"
                },
                {
                    "paragraph": "同時待菊黄。幾㢠霑葉露，乗月坐胡床。",
                    "zhushu": "",
                    "type": 2
                },
                {
                    "paragraph": "惡樹",
                    "zhushu": "",
                    "type": 2
                },
                {
                    "paragraph": "獨遶虚齋徑，常持小斧柯。幽隂成頗雜，惡木翦還多。",
                    "zhushu": "洙曰：陸士衡云：“熱不息，惡木隂”。○蘇曰：王筠野中吟云：“蘭薫種而不茂，樗猶翦而還多。”此明君子道消，小人道長也。○趙曰：管子云：“士懐耿介之心，不䕃惡木之枝”。惡木尚能恥之，况與惡人同處？"
                },
                {
                    "paragraph": "枸𣏌固吾有，",
                    "zhushu": "趙曰：以惡木敝障而枸𣏌不生，因公翦去雜隂而有也。"
                },
                {
                    "paragraph": "雞棲奈汝何。",
                    "zhushu": "洙曰：“汝”，一作“以”。○趙曰：翦去木枝，似妨雞棲，故云。○師曰：枸𣏌，嘉䔫也。雞棲，嘉木也。惡樹旣翦，則枸𣏌、雞棲遂得生長，故云“因吾有，柰汝何”，猶小人旣去，則君子斯道長矣。"
                },
                {
                    "paragraph": "方知不材木，",
                    "zhushu": "洙曰：“木”，一作“者”。"
                },
                {
                    "paragraph": "生長漫婆娑。",
                    "zhushu": "洙曰：莊子言：櫟社之樹，匠伯不顧。弟子問之，匠伯曰：“彼散木也，無所可用。”故能若是之壽也。"
                }
            ]
        },
        {
            "name": "雜賦",
            "paragraphs": [
                {
                    "paragraph": "雜賦",
                    "zhushu": "",
                    "type": 1
                },
                {
                    "paragraph": "古詩十三首、律詩六首",
                    "zhushu": "",
                    "type": 2
                },
                {
                    "paragraph": "課伐木",
                    "zhushu": "并序。",
                    "type": 2
                },
                {
                    "paragraph": "課𨽻人伯夷、幸秀、信行等入谷斬隂木，",
                    "zhushu": "鄭曰：隷，郎計切，附著也。○洙曰：冬官：“輪人爲輪，斬三材，必以時。”注：“材在陽，則仲冬斬之。在隂，則以仲夏斬之。”此並據山虞云。"
                },
                {
                    "paragraph": "人日四根止。維條伊枚，",
                    "zhushu": "洙曰：詩：“終南何有，有條有枚。”"
                },
                {
                    "paragraph": "正直侹然，晨征暮返，委積庭内。我有藩籬，是缺是補。載伐篠簜，",
                    "zhushu": "洙曰：禹貢：“揚州篠簜旣敷。”注：“篠，竹箭。簜，大竹。”○鄭曰：篠，先了切，竹小者。簜，徒沆切，大竹也。"
                },
                {
                    "paragraph": "伊杖支持，則旅次于小安。山有虎，知禁，若恃爪牙之利，必昏黒搪突。䕫人屋壁，列",
                    "zhushu": "洙曰：一作“例”。○鄭曰：搪，徒郎切。突，陁没切，觸也。"
                },
                {
                    "paragraph": "樹白菊，鏝爲墻，",
                    "zhushu": "鄭曰：鏝，謨官切，柯也。"
                },
                {
                    "paragraph": "實以竹，示式遏。爲與虎近，混淪乎無良。賔客憂",
                    "zhushu": "洙曰：一作“齒”。"
                },
                {
                    "paragraph": "害馬之徒，",
                    "zhushu": "洙曰：莊子：“黄帝於襄城下，見牧馬童子，而問理天下。童子曰：‘爲天下何異乎放馬，去其害馬者。’”"
                },
                {
                    "paragraph": "苟活爲幸，可嘿息已。作詩付宗武誦。",
                    "zhushu": "趙曰：廬陵嘗謂杜甫無韻者不可讀，今此可見矣。"
                },
                {
                    "paragraph": "長夏無所爲，",
                    "zhushu": "邁曰：夏日長，故云長夏也。"
                },
                {
                    "paragraph": "客居課奴僕。清晨飯其腹，持斧入白谷。青冥曽巔後，",
                    "zhushu": "趙曰：張平子南都賦言木有曰：“櫕立叢駢，靑冥芊眠。”謝靈運詩：“葺宇臨回溪，築觀基曽巔。”○薖曰：曾巔，髙山也。"
                },
                {
                    "paragraph": "十里斬隂木。",
                    "zhushu": "修可曰：周禮：“山虞：仲冬斬陽木，仲夏斬隂木。”鄭司農云：“陽木，春夏生者；隂木，秋冬生者。”鄭玄云：“陽木生南山，隂木生北山。”○蘇曰：韓信廟記：“斬十里隂木，鑿五㝷巨石也。”"
                },
                {
                    "paragraph": "人肩四根己，",
                    "zhushu": "逸曰：四根，四株也。"
                },
                {
                    "paragraph": "亭午下山麓。尙聞丁丁聲，",
                    "zhushu": "洙曰：天台賦：“羲和亭午。”詩：“伐木丁丁。”○鄭曰：丁，宇耕切，伐木聲。"
                },
                {
                    "paragraph": "功課日各足。蒼皮成積委，素節相照燭。籍汝跨小籬，當仗",
                    "zhushu": "洙曰：一云“當材”。"
                },
                {
                    "paragraph": "若虚竹。空荒咆熊羆，乳獸待人肉。",
                    "zhushu": "蘇曰：廉頗别傳曰：“乳虎飢怒而待人肉，豈有弃於齒牙之間也。”○趙曰：謂之跨小籬，則跨越居而遮護之也。此言及熊羆，則山居所防，豈獨虎耶？"
                },
                {
                    "paragraph": "不示知禁情，豈唯干戈哭。城中賢府主，",
                    "zhushu": "師曰：嘆美䕫守也。"
                },
                {
                    "paragraph": "處貴如白屋。",
                    "zhushu": "蘇曰：戴憑富貴如歸閭里，白屋食列鼎，常思黄粱。○師曰：茅草盖屋曰白屋。"
                },
                {
                    "paragraph": "蕭蕭理體淨，",
                    "zhushu": "洙曰：治道貴清淨。"
                },
                {
                    "paragraph": "蜂蠆不敢毒。",
                    "zhushu": "洙曰：左氏：“蜂蠆猶有毒。”○蘇曰：“葛稚川與兒岀戯，誤捉蜂蠆，不敢毒螫。其父嘉之，郷曲皆推重。”"
                },
                {
                    "paragraph": "虎穴連里閭，隄防舊風俗。泊舟滄江岸，乆客愼所觸。舎西崖嶠壯，雷雨蔚含蓄。墻宇資屢脩，衰年怯幽獨。爾曹輕執熱，",
                    "zhushu": "蘇曰：杜周兵馬輕執𤍠而深入，已成虜功，不可旌賞。"
                },
                {
                    "paragraph": "爲我忍煩促。秋光近青岑，季月當泛菊。報之以㣲寒，共給酒一斛。",
                    "zhushu": "蘇曰：徐邈酒一斛，餅三事。○師曰：甫泛舟自蜀來，泊止于此，要當戒慎，无觸此禍。又况舎西山嶠，雄壯含蓄，猛獸極多，墻壁貴乎脩葺，是以課𨽻斬木取竹，以爲扞禦之備。尔曹指信行等冒𤍠往取竹木，冝有以勞之。泛菊伊迩，給酒一斛，以報其勞，仍以熨微寒尔。",
                    "type": 2
                },
                {
                    "paragraph": "上後園山脚",
                    "zhushu": "",
                    "type": 2
                },
                {
                    "paragraph": "朱夏熱所嬰，淸旦歩北林。小園背髙岡，挽葛上﨑崟。",
                    "zhushu": "天覺曰：﨑崟，山也。"
                },
                {
                    "paragraph": "曠望延駐目，飄颻散䟽襟。潜鱗恨水壯，",
                    "zhushu": "洙曰：水壯則非潜鱗之所居也。○趙曰：顔延年：“春江壯風濤。”"
                },
                {
                    "paragraph": "去翼依雲深。",
                    "zhushu": "洙曰：盖避難地，不可不深逺也。○趙曰：上句以譬隱淪之士，須幽廣深逺而後可。"
                },
                {
                    "paragraph": "勿謂地無疆，",
                    "zhushu": "洙曰：坤厚載物，徳合無疆。"
                },
                {
                    "paragraph": "劣於山有隂。",
                    "zhushu": "洙曰：山北曰隂。時䘮乱，九州分裂，孰若山隂之可以避乱也。"
                },
                {
                    "paragraph": "石榞遍天下，",
                    "zhushu": "趙曰：學者疑榞字之誤。○田曰：唐韻曰：“榞，音原，木名，皮可食。”或云：“善本止是‘石原’”盖平地曰原。○鄭曰：榞，魚袁切，實如甘蕉，而皮可食。○沈曰：石榞，其子如芎窮，其皮可以禦飢。時天下荒乱，小民轉溝壑，水陸並載石榞以充飢。"
                },
                {
                    "paragraph": "水陸兼浮沉。自我登隴首，",
                    "zhushu": "趙曰：顔延年：“龍首秋雲飛。”"
                },
                {
                    "paragraph": "十年經碧岑。劒門來巫峽，薄𠋣浩至今。",
                    "zhushu": "洙曰：自鳯翔赴同谷，由同谷入蜀，㳂流下峽，皆山水郷也。"
                },
                {
                    "paragraph": "故園暗戎馬，骨肉失追㝷。時也無消息，老去多歸心。",
                    "zhushu": "蘇曰：呉革老年客寓，自多歸思。"
                },
                {
                    "paragraph": "志士惜白日，",
                    "zhushu": "洙曰：荀子曰：“君子愛日。”趙曰：古詩：“志士惜白日。”"
                },
                {
                    "paragraph": "乆客藉黃金。",
                    "zhushu": "洙曰：古詩：“徒有萬里志，欲行囊無金。”"
                },
                {
                    "paragraph": "敢爲蘇門嘯，庶作梁父吟。",
                    "zhushu": "洙曰：阮藉嘗登蘇門山，有真人在焉。藉對之長嘯。及帰，至半嶺間，聞然有声，若数部鼓吹，乃前人嘨也。諸葛亮好爲梁父吟。○師曰：甫不敢以真人自居，但效諸葛躬耕嘯詠而已。此謙辝。",
                    "type": 2
                },
                {
                    "paragraph": "又上後園山脚",
                    "zhushu": "",
                    "type": 2
                },
                {
                    "paragraph": "昔我遊山東，憶戯東岳陽。窮秋立日觀，矯首望八荒。",
                    "zhushu": "洙曰：八，一作“北”。顔延年曰：“日觀臨東溟。”○蘇曰：張美登太山絶頂，隂雲散尽，矯首拭目，下視四方。"
                },
                {
                    "paragraph": "朱崖著毫髪，",
                    "zhushu": "洙曰：朱崖，海南州也。碧海，海也。言逺望若毫髪然。"
                },
                {
                    "paragraph": "碧海吹衣裳。",
                    "zhushu": "蘇曰：董伋：“飄颻碧海之風，吹我衣𥚑。皎皎廣寒之月，照我毛髪。”"
                },
                {
                    "paragraph": "蓐収困用事，玄𡨋蔚強梁。",
                    "zhushu": "洙曰：蓐収，秋神也。玄𡨋，冬神也。言四時相代而用事，則休者困而王者強梁矣。"
                },
                {
                    "paragraph": "逝水自朝宗，鎭石各其方。",
                    "zhushu": "洙曰：言逝者无所止，而止者不易其所也。"
                },
                {
                    "paragraph": "平原獨憔悴，農九廢耕桑。",
                    "zhushu": "蘇曰：吴壯：“河朔風塵傾洞，玁狁大掠，况炎天非岀師之時，而又慮冦吾畿甸田草，農力旣奪，必廢耕桑，恐失人望。”"
                },
                {
                    "paragraph": "非関",
                    "zhushu": "洙曰：一云“北關”。"
                },
                {
                    "paragraph": "風露凋，曽是戍役傷。",
                    "zhushu": "洙曰：民之貧困，非天時，傷於戍役而已。"
                },
                {
                    "paragraph": "於時國用冨，足以守邊疆。朝廷任猛將，逺奪戎虜塲。",
                    "zhushu": "洙曰：於時，言當時也。當玄宗冨盛之時，不能節用自守，而委任番將，求功夷狄也。○蘇曰：班彪引兵深入，直奪戎虜帳塲。"
                },
                {
                    "paragraph": "到今事反覆，故老淚萬行。",
                    "zhushu": "洙曰：樂極則悲來也。"
                },
                {
                    "paragraph": "龜蒙不可見，况乃懐故郷。",
                    "zhushu": "洙曰：龜，䝉山也。去東岳近而尙不可見，况故郷乎。"
                },
                {
                    "paragraph": "肺萎屬乆戰，骨出𤍠中膓。憂來杖匣劒，更上林北岡。瘴毒猿鳥落，峽乾南日黃。秋風亦已起，江漢始如湯。",
                    "zhushu": "洙曰：苦𤍠行。赤阪横西阻，火山赫南威。身𤍠頭且痛，鳥随䰟來㱕。湯泉發雲潭，焦煙起石圻。"
                },
                {
                    "paragraph": "登髙欲有往，蕩析川無梁。",
                    "zhushu": "洙曰：欲有所行而無所由也。"
                },
                {
                    "paragraph": "哀彼遠征人，去家死路傍。不及父祖塋，纍纍塚相當。",
                    "zhushu": "洙曰：魏懐舊賦：“冡纍纍以接隴。”華表丁令威歌：“何不學仙冡纍纍。”後漢有曰：“直如弦，死道邊。”",
                    "type": 2
                },
                {
                    "paragraph": "信行逺脩水筒",
                    "zhushu": "洙曰：引泉筒也。○師曰：信行，乃童行也。",
                    "type": 2
                },
                {
                    "paragraph": "汝性不茹葷，",
                    "zhushu": "鄭曰：許云切。"
                },
                {
                    "paragraph": "清淨僕夫內。秉心識本",
                    "zhushu": "洙曰：一云“根”。"
                },
                {
                    "paragraph": "源，於事少滯礙。雲端水筒坼，林表山石碎。",
                    "zhushu": "洙曰：鮑明逺：雲端楚山見，林表呉岫微。"
                },
                {
                    "paragraph": "觸熱藉子脩，通流與厨會。往來四十里，荒險崖谷大。日曛驚未飡，",
                    "zhushu": "洙曰：曛，黒也。"
                },
                {
                    "paragraph": "貌赤愧相對。浮𤓰供老病，裂餅常所愛。",
                    "zhushu": "洙曰：何曽傳：“烝餅上不坼作十字，不食之。”○趙曰：公食餅則裂而與之，乃常所私爱信行者也，故継以於斯荅恭謹、裂餅字，暗使王羆與客食餅，客裂餅縁，羆日只是不飢。"
                },
                {
                    "paragraph": "於斯荅恭謹，足以殊殿最。",
                    "zhushu": "洙曰：文賦：“考殿最於錙銖。”注：“下功曰殿，上功曰最。”"
                },
                {
                    "paragraph": "詎要方士符，何假將軍蓋。",
                    "zhushu": "趙曰：意是貳師将軍抜刀刺山而飛泉出事，但无“盖”字耳。"
                },
                {
                    "paragraph": "行諸直如筆，用意﨑嶇外。",
                    "zhushu": "定功曰：直如筆，言其有用而不邪曲也。故後魏古弼，太武嘉其直而有用，賜名曰“筆”。以其頭尖，又名尖頭奴，時人呼之爲筆公，後改曰弼。",
                    "type": 2
                },
                {
                    "paragraph": "引水",
                    "zhushu": "魯曰：䕫俗无井，皆以竹引山泉而食，蟠屈山腹間，有至於数百丈者。",
                    "type": 2
                },
                {
                    "paragraph": "月峽瞿塘雲作頂，",
                    "zhushu": "洙曰：庾仲雍荆州記曰：“巴楚有明月峽。”○趙曰：本朝史寰宇記於渝州載有明月峽，以石穴圎似之，故以名。"
                },
                {
                    "paragraph": "亂石崢嶸俗無井。",
                    "zhushu": "洙曰：楚俗：“山居負水而食，故髙者引水。雲安无泉，尤難得水，故云。”"
                },
                {
                    "paragraph": "雲安沽水奴僕悲，魚復移居心力省。",
                    "zhushu": "洙曰：後漢地理志：“魚復属巴郡，古庸國。”左傳文十年“魚人逐楚師”是也。○修可曰：魚復即䕫州矣。今之倚郭奉莭縣，乃漢之魚復縣也。"
                },
                {
                    "paragraph": "白帝城西萬竹蟠，接筒引水喉不乾。人生留滯生理難，斗水何直百憂寛。",
                    "zhushu": "洙曰：莊子：“期斗升水之活。”○趙曰：盧照隣秋風至詩：“還思不動行，頼此百憂寛。”",
                    "type": 2
                },
                {
                    "paragraph": "可歎",
                    "zhushu": "",
                    "type": 2
                },
                {
                    "paragraph": "天上浮雲如白衣，斯須改變如蒼狗。",
                    "zhushu": "洙曰：言雲本无躰，人以爲衣，人以爲狗而已。○趙曰：浮雲固変態不常之物，然初爲白衣而变爲蒼狗，以譬万事之変不可名狀也。北史元諧傳：“如蹲狗去鹿。”"
                },
                {
                    "paragraph": "古往今來共一時，人生萬事無不有。",
                    "zhushu": "洙曰：非特雲也，古今人事亦如此者衆。○趙曰：應詹与陶侃書曰：“其間事故，何所不有也。”"
                },
                {
                    "paragraph": "近者抉眼去其夫，",
                    "zhushu": "洙曰：一云“昧”。"
                },
                {
                    "paragraph": "河東女兒身姓栁。",
                    "zhushu": "趙曰：不喜其夫，如抉眼中之物而去之。東北人方言不喜見者，每日抉眼。"
                },
                {
                    "paragraph": "丈夫正色動引經，酆城客子王季友。",
                    "zhushu": "趙曰：惟王季友正色引經，在唐丈粹惟載季友詩。觀公全篇所云，則王佐之才矣。"
                },
                {
                    "paragraph": "羣書萬卷常暗誦，孝經一通看在手。",
                    "zhushu": "蘇曰：高岳讀孝經一遍，即背誦，時五𡻕。"
                },
                {
                    "paragraph": "貧窮老瘦家賣屐，好事就之爲携酒。",
                    "zhushu": "趙曰：暗使揚雄傳：“好事者載酒肴從遊斈。”"
                },
                {
                    "paragraph": "豫章太守髙帝孫，",
                    "zhushu": "洙曰：宗室也。"
                },
                {
                    "paragraph": "引爲賔客敬頗乆。",
                    "zhushu": "趙曰：此下紀述季友，且言其逢主人李太守也。"
                },
                {
                    "paragraph": "聞道三年未曽語，小心恐懼閉其口。太守得之更不疑，人生反覆看亦醜。",
                    "zhushu": "趙曰：言人生相得氣合則勿疑。若更反覆，則旁人看之亦醜也。"
                },
                {
                    "paragraph": "明月無瑕豈容易，紫氣鬱鬱猶衝斗。",
                    "zhushu": "洙曰：明月之珠，紫氣衝斗。見張華傳。"
                },
                {
                    "paragraph": "時危可杖真豪俊，二人得置君側否？太守頃者在南山，邦人思之比父母。王生早曽拜顔色，髙山之外皆培塿。",
                    "zhushu": "鄭曰：上，都苟切，下，路苟切。○洙曰：魏都賦：“培塿之與方壷。”○修可曰：左傳曰：“部婁无松栢。”說文曰：“培塿，小土山。”方言曰：“冡，秦晉之間謂之培塿。”風俗通曰：“培塿者，即阜之𩔗也。今齊魯之間，山之小髙者曰培塿。”○趙曰：小阜也。言王生之拜太守，顔色如仰髙山，其餘人真培塿也。"
                },
                {
                    "paragraph": "用爲羲和天爲成，用平水土地爲厚。",
                    "zhushu": "洙曰：堯、羲仲、和仲。書：“地平天成。”又：“禹平水土。”"
                },
                {
                    "paragraph": "王也論道阻江湖，李也丞疑曠前後。",
                    "zhushu": "洙曰：左輔右弼，前疑後丞，三公論道經邦。○趙曰：王也可以論道，而留滯於江湖，阻隔於致身。李也可爲疑丞，而天子前後曠闕。斯人也。"
                },
                {
                    "paragraph": "死爲星辰終不滅，",
                    "zhushu": "洙曰：見方朔爲歳星注。"
                },
                {
                    "paragraph": "致君堯舜焉肯朽。吾軰碌碌飽飯行，風后力牧長迴首。",
                    "zhushu": "洙曰：風后、力牧，黄帝時良臣也。○師曰：衣無情而狗有情，如衣猶之可也，変而爲狗，則甚矣。古今人事変更，有同浮雲。河東栁氏之女，疾其夫貧醜，抉眼以去其夫王生。然王生通經孝友之士也，見愛於太守李侯，而見惡於其妻，亦足見人生返覆，万事変更，如浮雲然，兹可歎也。夏侯湛東方朔𦘕賛序曰：“先生弃俗登仙，神变造化，靈爲星辰。此又竒恠恍惚，不可俻論也。”莊子曰：“傳說得之，以相武丁，乗車維，騎箕尾，而比於列星。”陶渊明集賢羣輔録：“風后受金法。”注云：“金法，言能决理是非。力牧受凖。”注：“凖斥九事也。與天老、五聖、知命、窺紀、地典爲黄帝七輔。州選㪯翼，佐帝徳乂，帝王丗紀也。黄帝夢大風吹天下塵垢皆去，復夢人執千鈞之弩，駈羊数万羣。帝歎曰：‘風，天號令。垢去土，后在也，豈有姓風名后者哉？千鈞之弩，異力，能逺駈羊萬羣，牧民爲善，豈有姓力名牧者哉？’乃得風后於海隅，力牧於大澤。甫以王、李二人比之風后、力牧，可以論道，可以丞疑，以輔王室，故回首以眷思之。”",
                    "type": 2
                },
                {
                    "paragraph": "火",
                    "zhushu": "洙曰：楚俗：大旱則焚山擊鼓，有合神農書。",
                    "type": 2
                },
                {
                    "paragraph": "楚山經月火，大旱則斯舉。",
                    "zhushu": "趙曰：此燒山以求雨之詩。"
                },
                {
                    "paragraph": "舊俗燒蛟龍，驚惶致雷雨。爆嵌魑魅泣，",
                    "zhushu": "鄭曰：爆，皮教切。"
                },
                {
                    "paragraph": "崩凍嵐隂昈。",
                    "zhushu": "鄭曰：侯古切，日光也，又文彩。○趙曰：言氷雪下墮，其丈采明昈於風隂之間。"
                },
                {
                    "paragraph": "羅落沸百泓，",
                    "zhushu": "鄭曰：烏宏切，水深也。"
                },
                {
                    "paragraph": "根源皆萬古。青林一灰燼，雲氣無處所。",
                    "zhushu": "趙曰：言靑林旣灰烬矣，雲氣无所止泊也。出朱玉髙唐賦：“風止雨霽，雲无処所。”"
                },
                {
                    "paragraph": "入夜珠赫然，新秋照牛女。風吹巨熖作，河棹騰煙柱。勢欲焚崑崙，光彌焮洲渚。",
                    "zhushu": "鄭曰：焮，香靳切，炙也。○趙曰：火炎崑崗，參合而言之也。焮字岀左傳：“火所焮燎。”"
                },
                {
                    "paragraph": "腥至燋長虵，聲吼",
                    "zhushu": "洙曰：一云“吼爭”。"
                },
                {
                    "paragraph": "𦆑猛虎。神物已髙飛，",
                    "zhushu": "趙曰：指言神龍也。"
                },
                {
                    "paragraph": "不見石與土。爾寧要謗讟，",
                    "zhushu": "鄭曰：徒谷切。"
                },
                {
                    "paragraph": "慿此近熒侮。薄關長吏憂，甚昧至精主。遠遷誰樸滅，",
                    "zhushu": "洙曰：書：“若火燎于原，不可嚮迩，其猶可撲滅。”"
                },
                {
                    "paragraph": "將恐及環堵。流汗卧江亭，更深氣如縷。",
                    "zhushu": "",
                    "type": 2
                },
                {
                    "paragraph": "曲江三章章五句",
                    "zhushu": "彦輔曰：元和中，中書舎人李肇撰國史譜，其略曰：進士旣捷，大讌於曲江亭子，謂之曲江㑹。曲江大㑹在関試後，亦謂之開宴。天宝元年，勑以太子太師䔥嵩私廟逼近曲江，因上表請移他処。勑令将士爲嵩營造。",
                    "type": 2
                },
                {
                    "paragraph": "曲江蕭條秋氣髙，",
                    "zhushu": "洙曰：謝玄暉觀朝雨詩：“朔風吹飛雨，蕭條江上來。”宋玉曰：“悲哉秋之爲氣，蕭瑟𠔃，草木揺落而変衰。”○蘇曰：顔延年曰：“秋髙氣爽，倍増蕭索。”○修可曰：出宋玉衆芳蕭條、班固原野蕭條之義。"
                },
                {
                    "paragraph": "菱荷枯折隨風濤，游子空嗟垂二毛。",
                    "zhushu": "洙曰：潘安仁秋㒷賦：“晉十有四年，余春秋三十有二，始見二毛。”僖二十二年傳：“宋玉曰：‘君子不禽二毛，頭白有二色。’”"
                },
                {
                    "paragraph": "白石素沙亦相蕩，哀鴻獨呌求其曹。",
                    "zhushu": "洙曰：祢衡賦：哀鳴感𩔖。曹子建：激鳴哀鴻羣。劉安招隱士：“禽獸駭兮亡其曹。”○趙曰：方髙秋之時，非特菱荷枯折而已。水旣瘦凅，石與沙亦蕩㓗而岀，鴻鵠失羣，哀鳴而相求，皆可感之事也。○師曰：按西京雜記：“武帝於曲江頭大營亭館，以爲宴賞之地，號爲勝絕。玄宗時，勑彼太子太師蕭嵩廟于别所，以敞其臺館。憲宗時，毎宴進士，必於曲江亭。當時曲江風景盛傳天下，禄山之乱，焚𤑔殆尽，况秋氣蕭條，菱荷枯折，轉令人𢡖傷。甫覧此風物，已非昔日之盛，復自傷年老，兄弟間隔，豈非黍離閔宗周之比乎？”",
                    "type": 2
                },
                {
                    "paragraph": "再吟",
                    "zhushu": "",
                    "type": 2
                },
                {
                    "paragraph": "即事非今亦非古，",
                    "zhushu": "定功曰：即事者，即目前所覧曲江之事。"
                },
                {
                    "paragraph": "長歌激越梢林莽，",
                    "zhushu": "洙曰：宋玉風賦：“蹷石我木，梢殺林莽。”蘇武詩：“長欹正激烈。”○鄭曰：選：“羅千乗於林莽。”"
                },
                {
                    "paragraph": "比屋豪華固難數。",
                    "zhushu": "洙曰：堯舜之世，比屋可封。○趙曰：曲江方盛，而於長欹激烈者，特以豪華者多，而我獨寂寞也。"
                },
                {
                    "paragraph": "吾人甘作心似灰，",
                    "zhushu": "洙曰：莊子：“南郭子綦形固可如槁木，而心固可如死灰。”"
                },
                {
                    "paragraph": "弟姪何傷淚如雨。",
                    "zhushu": "趙曰：公厌心乆矣，弟姪不必傷此而下淚也。変詩：“泣涕如雨。”○定功曰：甫謂老年已灰少游之心，雖屏跡寂寞，無所憾恨，但傷弟姪隔别，是以涕淚如雨。",
                    "type": 2
                },
                {
                    "paragraph": "又吟",
                    "zhushu": "",
                    "type": 2
                },
                {
                    "paragraph": "自斷此生休問天，",
                    "zhushu": "修可曰：楚詞天問篇，其序曰：“天問者，屈原之所作也。”何不言問天？天尊不可問，故曰天問也。東坡有“此生自断天休問”，轉用少陵之句。○敏功曰：語曰：“死生有命，冨貴在天。”遇不遇无非天命。今曰休問天者，盖君子窮物之里，尽己之性，以至逹知天命，故能自断，而不必問天者也。"
                },
                {
                    "paragraph": "杜曲",
                    "zhushu": "洙曰：杜曲在長安。俗云：“城南韋杜，去天尺五。”言近京。"
                },
                {
                    "paragraph": "幸有桑麻田，",
                    "zhushu": "蘇曰：苐五倫，吾杜曲有田，種麻蓺桑，足免飢凍。"
                },
                {
                    "paragraph": "故將移住南山邊。",
                    "zhushu": "洙曰：楊惲傳：“出彼南山。”陸韓𡖖詩云：“屏居南山下。”竇嬰傳：“屏居藍田南山下。”"
                },
                {
                    "paragraph": "短衣匹馬隨李廣，看射猛虎終殘年。",
                    "zhushu": "洙曰：前漢：“李廣爲虜所生得，當斬，贖爲庶人，屏居藍田南山中射獵。廣出獵，見草中，右以爲虎而射之，中石没羽，視之，石也。他日射之，終不能入矣。廣所居郡聞有虎，常自射之。及居右北平射虎，虎騰廣，廣亦射殺之也。”○趙曰：欲移住南山，則南山之景致足樂也。匹馬射虎，使李廣事。廣正後藍田南山中，此詩人因意使事也。殘年，岀列子：“汝以殘年餘力。”○斍範曰：此五句法，惟即事遣㒷可作，若題物贈送之𩔖，皆不可用。",
                    "type": 2
                },
                {
                    "paragraph": "三韻三篇",
                    "zhushu": "",
                    "type": 2
                },
                {
                    "paragraph": "髙馬勿唾面，",
                    "zhushu": "洙曰：唾，一作“捶”。○趙曰：當作捶面方有義。"
                },
                {
                    "paragraph": "長魚無損鱗。辱馬馬毛焦，困魚魚有神。君看磊落士，不肯易其身。",
                    "zhushu": "洙曰：馬、魚尚不可輕，士有被褐而懷玉者，其可輕乎？○師曰：高馬長魚，有異於𩔗，尙不輕，况拔萃之士甞晦其迹，其可以被褐輕賤之乎？",
                    "type": 2
                },
                {
                    "paragraph": "蕩蕩萬斛𦨣，",
                    "zhushu": "趙曰：釋名曰：“船二百斛曰𦨣，三百斛曰艇。”而趙五虎造萬斛之舟，今取其大者，以比興也。"
                },
                {
                    "paragraph": "影若揚白虹。起檣必椎牛，",
                    "zhushu": "洙曰：椎牛，言𥙊也。"
                },
                {
                    "paragraph": "挂席集衆功。",
                    "zhushu": "趙曰：椎牛所以享衆功。至於用牛，則人徒之衆可見，舡之大又可知。舊注謂以牛𥙊，非是。"
                },
                {
                    "paragraph": "自非風動天，莫置大水中。",
                    "zhushu": "洙曰：言才大不可小用也。○趙曰：得大風而後飽其㠶也。岀鮑照舞鶴賦：“箕風動天。”",
                    "type": 2
                },
                {
                    "paragraph": "烈士惡多門，",
                    "zhushu": "洙曰：晉政多門。"
                },
                {
                    "paragraph": "小人自同調。",
                    "zhushu": "洙曰：以其同而不和也。○趙曰：字出謝靈運“誰謂古今殊，異代可同調”。"
                },
                {
                    "paragraph": "名利苟可取，殺身傍權要。何當官曹淸，爾輩堪一𥬇。",
                    "zhushu": "洙曰：譏趍附權勢以致名位者。○師曰：晉政多門，謂政出於不一。小人自同調，謂小人挾私，互相黨同。孔子云：“冨而可求也，雖執鞭之士，吾亦爲之。如不可求，從吾所好。”名利豈可苟求？權要豈可苟附？唐玄宗之時，牛、李用事，官曹混濁。禄山一武夫而求平章事。儻遇英明之主，澄汰冗，則斯輩也直付之一𥬇耳。此詩譏趍炎附勢者。",
                    "type": 2
                },
                {
                    "paragraph": "示獠奴阿叚",
                    "zhushu": "鄭曰：獠，魯皎切。",
                    "type": 2
                },
                {
                    "paragraph": "山木蒼蒼落日曛，竹竿裊裊細泉分。",
                    "zhushu": "洙曰：以竹引泉也。"
                },
                {
                    "paragraph": "郡人入夜爭餘瀝，",
                    "zhushu": "趙曰：以筒引水，其水涸塞不通，故郡人止爭餘瀝耳。"
                },
                {
                    "paragraph": "稚子㝷源獨不聞。病渴三更迴白首，",
                    "zhushu": "趙曰：惟阿叚者，獨能㝷源，修筒水而至焉。公有渴疾，頼此水爲多。"
                },
                {
                    "paragraph": "傳聲一注濕青雲。",
                    "zhushu": "趙曰：以修筒之後，水來之声自傳聞矣。"
                },
                {
                    "paragraph": "曽驚陶侃胡奴異，恠爾常穿虎豹羣。",
                    "zhushu": "洙曰：此詩全章皆引泉事，惟陶侃胡奴傳記不録。○蘇曰：侃得胡奴，甚不喜語言，常黙坐。侃一日岀郊，執鞭隨之。胡僧見而驚礼，曰：“此海山使者也。”因念墮下。侃異之。至夜，失其所在。○趙曰：薛夢符云：“晋陶侃傳：‘家僮千餘。’”丗說謂胡奴，陶範小字。侃别傳曰：‘範，侃第十子也。’可以見。胡奴者，陶侃之子名。其於阿叚，似無相千余。逆其意，豈以侃奴僕之多，其子胡奴必有稱異之者。如今日阿叚能穿虎豹羣，以希水源，其在陶侃家僮千餘之中，必亦有可異者。意似如此，以俟博聞。”○師曰：此詩乃命獠奴以竹引水，以濟病渴。常穿虎豹羣，言入山以理水筒也。",
                    "type": 2
                },
                {
                    "paragraph": "白露",
                    "zhushu": "",
                    "type": 2
                },
                {
                    "paragraph": "白露團甘子，",
                    "zhushu": "洙曰：見王露團淸影注。"
                },
                {
                    "paragraph": "淸晨㪚馬蹄。",
                    "zhushu": "洙曰：鮑明遠：“附身散馬蹄。”"
                },
                {
                    "paragraph": "圃開連石樹，船渡入江溪。慿几看魚樂，",
                    "zhushu": "洙曰：莊子：“與惠子觀魚於濠梁，而羡魚之樂也。”"
                },
                {
                    "paragraph": "迴鞭急",
                    "zhushu": "洙曰：一作“至”。"
                },
                {
                    "paragraph": "鳥棲。",
                    "zhushu": "洙曰：王正長：“鳥思栖故枝。”○師曰：回鞭急者，以日暮鳥樓林也。"
                },
                {
                    "paragraph": "漸知秋實美，幽徑恐多蹊。",
                    "zhushu": "洙曰：李廣傳：“桃李不言，下自成蹊。”",
                    "type": 2
                },
                {
                    "paragraph": "擣衣",
                    "zhushu": "",
                    "type": 2
                },
                {
                    "paragraph": "亦知戍不返，",
                    "zhushu": "趙曰：婦人知其夫戍邊而不返。"
                },
                {
                    "paragraph": "秋至拭清砧。已近苦",
                    "zhushu": "洙曰：一作“暮”。"
                },
                {
                    "paragraph": "寒月，况經",
                    "zhushu": "洙曰：一作“驚”。"
                },
                {
                    "paragraph": "長别心。",
                    "zhushu": "洙曰：言佂戍之苦，不保其生死。"
                },
                {
                    "paragraph": "寧辭擣衣倦，一寄塞垣深。",
                    "zhushu": "洙曰：垣，城牆也。塞垣，猶邊城也。"
                },
                {
                    "paragraph": "用盡閨中力，君聽空外音。",
                    "zhushu": "洙曰：砧，聲也。○師曰：詩言征戍之苦。秋至拭砧作寒衣，送至塞垣。塞垣，邊城也。尽閨中之力擣衣，其砧声音聞于空外，使人不忍聽也。",
                    "type": 2
                },
                {
                    "paragraph": "少年行二首",
                    "zhushu": "",
                    "type": 2
                },
                {
                    "paragraph": "莫𥬇田家老瓦盆，",
                    "zhushu": "蘇曰：陳暄好飲，一日貴客過，𥬇暄用陶器。暄曰：“莫𥬇此老瓦盆，多見㒷廢也。”客無語。"
                },
                {
                    "paragraph": "自從盛酒長兒孫。",
                    "zhushu": "洙曰：長，一作“餋”。"
                },
                {
                    "paragraph": "傾銀注瓦驚人眼，共醉終同卧竹根。",
                    "zhushu": "修可曰：酒譜云：“共醉終同卧竹根爲飲器。”事見江淹集。然徧閱江集，並無竹根事，唯庾信報趙王賜酒詩曰：“野炉燃樹葉，山柸捧竹根。”此以竹根爲飲器。然子美謂卧竹根者，但謂醉卧竹林中耳，理甚易曉。若以竹根爲飲噐，失之太鑿也。○趙曰：言與田家自瓦盆中喫酒，共醉卧竹根之傍耳。○田曰：竹根爲飲器，引庾信報趙王賜酒詩曰：“如聞傳上命，定是賜中樽。野炉然樹葉，山杯捧竹根。”然予切疑之，以爲酒器，豈得謂之卧乎？",
                    "type": 2
                },
                {
                    "paragraph": "巢燕養鶵渾去盡，江花結子已",
                    "zhushu": "洙曰，一作“也”。"
                },
                {
                    "paragraph": "無多。黄衫年少來冝數，",
                    "zhushu": "趙曰：黄衫，想唐人富貴家之服。"
                },
                {
                    "paragraph": "不見堂前東逝波。",
                    "zhushu": "洙曰：言行樂當及時也。",
                    "type": 2
                },
                {
                    "paragraph": "少年行",
                    "zhushu": "",
                    "type": 2
                },
                {
                    "paragraph": "馬上",
                    "zhushu": "洙曰：一云“騎馬”。"
                },
                {
                    "paragraph": "誰家白面",
                    "zhushu": "洙曰：一云“薄媚”。"
                },
                {
                    "paragraph": "郞，臨堦下馬坐人床。不通姓字麄豪甚，指㸃銀瓶索酒嘗。",
                    "zhushu": "朱曰：一云“未嘗”。",
                    "type": 2
                },
                {
                    "paragraph": "絶句六首",
                    "zhushu": "",
                    "type": 2
                },
                {
                    "paragraph": "日出籬東水，雲生舎北泥。竹高鳴翡翠，沙僻舞鵾雞。",
                    "zhushu": "洙曰：九辨：“鵾雞嘲𠹗而悲鳴。”○趙曰：公孫月賦：“鵾雞舞於蘭渚。”",
                    "type": 2
                },
                {
                    "paragraph": "藹藹花蘂亂，飛飛蜂蝶多。",
                    "zhushu": "趙曰：江揔詩：“黄鵠飛飛遠。”"
                },
                {
                    "paragraph": "幽棲身懶動，客至欲如何。",
                    "zhushu": "",
                    "type": 2
                },
                {
                    "paragraph": "鑿井交㯶葉，開渠断竹根。扁舟輕裊䌫，小逕曲通村。急雨梢溪足，斜暉轉樹腰。隔巢黄鳥竝，翻藻",
                    "zhushu": "洙曰：藻，水草也。左傳：“蘋蘩藴藻之菜。”"
                },
                {
                    "paragraph": "白魚跳。",
                    "zhushu": "",
                    "type": 2
                },
                {
                    "paragraph": "舎下笋穿壁，",
                    "zhushu": "蘇曰：顧榮苦志讀書，經年不岀户。村居踈漏，笋穿壁生，草可没人，日惟一盂粥，而手不釋卷。"
                },
                {
                    "paragraph": "庭中藤刺",
                    "zhushu": "洙曰：一作“到”。刺，七亦切。"
                },
                {
                    "paragraph": "簷。地晴絲冉冉，江白草纎纎。",
                    "zhushu": "",
                    "type": 2
                },
                {
                    "paragraph": "江動月移石，溪虚雲傍花。鳥棲知故道，帆過𪧐誰家。",
                    "zhushu": "蘇曰：宋選送弟入洛，登舟挂席東下，選凝竚乆之，語細君曰：“帆過南浦，今夜清風明月𪧐水涘誰家？”○趙曰：南中八志曰：“交趾郡治龍編縣，自興古鳥道，以其絶險，獸猶無蹊，人所莫由，時上有飛鳥之道耳。”",
                    "type": 2
                },
                {
                    "paragraph": "絶句四首",
                    "zhushu": "",
                    "type": 2
                },
                {
                    "paragraph": "堂西長笋别開門，塹北行椒𨚫背村。",
                    "zhushu": "趙曰：行椒，盖成行者，如官栁着行新。"
                },
                {
                    "paragraph": "梅熟許同朱老喫，松髙擬對阮生論。",
                    "zhushu": "洙曰：朱、阮，劔外相知。",
                    "type": 2
                },
                {
                    "paragraph": "欲作魚梁雲覆湍，",
                    "zhushu": "洙曰：覆，一作“復”。鄭曰：魚梁，地名。"
                },
                {
                    "paragraph": "因驚四月雨聲寒。青溪先有蛟龍屈，竹石如山不敢安。",
                    "zhushu": "趙曰：魚梁，劈竹積石，橫截中流，以爲聚魚之區也。以溪下有蛟龍，時㒷雲雨，雖以魚梁，人之所利也，而公不敢犯害以就利，異乎丗人徑行直前，惟利是謀矣。",
                    "type": 2
                },
                {
                    "paragraph": "兩箇黄鸝鳴翠栁，一行白鷺上青天。",
                    "zhushu": "鄭曰：行，胡岡切，列也。"
                },
                {
                    "paragraph": "牎含西嶺千秋雪，",
                    "zhushu": "洙曰：西山白雪，四時不消。"
                },
                {
                    "paragraph": "門泊東呉萬里舩。",
                    "zhushu": "洙曰：西山，舊謂雪山，以此也。○趙曰：公之志，毎欲南下，其所買而治門外之船，乃欲萬里往東呉之船也。",
                    "type": 2
                },
                {
                    "paragraph": "藥條藥",
                    "zhushu": "洙曰：一作“草”。"
                },
                {
                    "paragraph": "甲潤青靑，色過棕亭入草亭。苗满空山慙取譽，",
                    "zhushu": "趙曰：公自喻也。藥者，如本草所載，各以其土地知名於世。"
                },
                {
                    "paragraph": "根居隙地怯成形。",
                    "zhushu": "趙曰：令所種之藥在空𨻶之地，欲成似物之形，而怯於人之所易見也。",
                    "type": 2
                },
                {
                    "paragraph": "漫成一首",
                    "zhushu": "新添。",
                    "type": 2
                },
                {
                    "paragraph": "江月去人只數尺，",
                    "zhushu": "趙曰：梁虞騫詩：“月光移數尺。”"
                },
                {
                    "paragraph": "風燈照夜欲三更。沙頭宿鷺聮拳静，",
                    "zhushu": "洙曰：一作“起”。○趙曰：聮拳者，相並相續之皃。"
                },
                {
                    "paragraph": "船尾跳魚撥",
                    "zhushu": "洙曰：作“跂”。"
                },
                {
                    "paragraph": "刺鳴。",
                    "zhushu": "洙曰：撥刺，躍而有聲也。○夢符曰：右按後漢張平子賦：“控飛弧之撥刺兮，射嶓冡之封狼。”",
                    "type": 2
                },
                {
                    "paragraph": "絶句三首",
                    "zhushu": "新添。○鮑曰：謝克家任伯云：“得於愼文肅家故書中，猶是呉越錢氏時人所傳，格律髙妙，其爲少陵不疑。”",
                    "type": 2
                },
                {
                    "paragraph": "聞道巴山裏，春船正好行。都將百年興，一望九江城。",
                    "zhushu": "",
                    "type": 2
                },
                {
                    "paragraph": "水檻温江口，茆堂石笋西。移船先主廟，洗藥浣沙溪。",
                    "zhushu": "",
                    "type": 2
                },
                {
                    "paragraph": "設道春來好，狂風大放顚。吹花随水去，翻却釣魚船。荅鄭十七郞一絶雨後過畦潤，花殘歩屐遲。",
                    "zhushu": "蘇曰：曹植：“花殘惜春，歩屐自遲。”"
                },
                {
                    "paragraph": "把文驚小陸，",
                    "zhushu": "洙曰：小陸，陸雲。○蘇曰：王融見張充文曰：“子文章如小陸。小陸瘦而散，子文麗而秀。”"
                },
                {
                    "paragraph": "好客見當時。",
                    "zhushu": "洙曰：當時鄭莊者也。",
                    "type": 2
                },
                {
                    "paragraph": "三絶句",
                    "zhushu": "彦輔曰：此三絶皆愍交道凋敝，風俗衰薄也。初章言新合之情不能乆，則莫若不見之也。次章言踈數之无常也。三章言莫若以歳寒自守也。公當亂離之際，奔走流落，而無上下之交，故見於詩者率皆如此。○趙曰：洪覺範謂子美詩山間野外，意在譏刺風俗，如三絶句是也。余謂不然。",
                    "type": 2
                },
                {
                    "paragraph": "楸樹馨香倚釣磯，",
                    "zhushu": "鄭曰：楸，此由切。"
                },
                {
                    "paragraph": "斬新花蘂未應飛。不如醉裏春風盡，可",
                    "zhushu": "洙曰：楸，一作“春”。可，一作“何”。"
                },
                {
                    "paragraph": "忍醒時雨打稀。",
                    "zhushu": "師曰：此詩譏後進暴貴，雖可爲一時榮觀，奈何恩重才薄，眼見其零落，不若未受恩眷之時。雨比天恩，以雨多故致花易壊也。",
                    "type": 2
                },
                {
                    "paragraph": "門外鸕鷀乆不來，沙頭忽見眼相猜。自今已後知人意，一日須來一百迴。",
                    "zhushu": "蘇曰：齊騄見童癡且鄙，鞭打不時，妻曰：“但以財使之，果善事人。”𥬇謂妻曰：“一日一百迴，亦須來往矣。工部造法冝躰之。”○師曰：此詩言貪利小人畏君子之譏其短也。然君子以蒙養正，瑜瑾匿瑕，山藪藏疾，不發其隱，而小人來革面謟䛕，不能媿耻也。",
                    "type": 2
                },
                {
                    "paragraph": "無數春笋满林生，柴門密掩斷人行。㑹須上番看成竹，",
                    "zhushu": "趙曰：上番乃川語。上番則成行，故謂上筤竹。"
                },
                {
                    "paragraph": "客至從嗔不出迎。",
                    "zhushu": "師曰：前篇言花始雖斬新，終爲風吹雨打，以至零落。此詩言筍𥘉生，終乎成竹，而有“客至從嗔不出迎”之語。盖言唯君子守道爲𡻕寒，異夫小人之暴貴易壞也。",
                    "type": 2
                },
                {
                    "paragraph": "解悶二首",
                    "zhushu": "同作十二首五首見果實門；五首見文章門。",
                    "type": 2
                },
                {
                    "paragraph": "草閣柴扉星散居，",
                    "zhushu": "趙曰：庾信寒園即日詩：“寒園星散居。”○師曰：䕫地多山少，平居人傍山，故星散。"
                },
                {
                    "paragraph": "浪飜江黒雨飛初。",
                    "zhushu": "洙曰：鮑昭：“飜浪揚白鷗。”"
                },
                {
                    "paragraph": "山禽引子哺紅果，溪友",
                    "zhushu": "洙曰：一作“女”。"
                },
                {
                    "paragraph": "得錢留白魚。",
                    "zhushu": "師曰：得錢不論其價，知魚賤也。",
                    "type": 2
                },
                {
                    "paragraph": "啇胡離别下楊州，憶上西",
                    "zhushu": "洙曰：一作“蘭”。"
                },
                {
                    "paragraph": "陵故驛樓。爲問淮南米貴賤，",
                    "zhushu": "蘇曰：王褒：“淮南米價貴賤，吾欲東下。”"
                },
                {
                    "paragraph": "老夫乗興欲東流。",
                    "zhushu": "趙曰：因其行而問淮南米價，欲儘南下也。",
                    "type": 2
                },
                {
                    "paragraph": "復愁十二首",
                    "zhushu": "洙曰：此詩十二首，多感時事而言，故無傳信者，則闕之，以竢有聞。",
                    "type": 2
                },
                {
                    "paragraph": "人煙生處僻，",
                    "zhushu": "洙曰：一云“逺處”。○趙曰：曹子建：“千里無人煙。”"
                },
                {
                    "paragraph": "虎跡過新蹄。野雉",
                    "zhushu": "洙曰：一作“鶻”。"
                },
                {
                    "paragraph": "翻窺草，",
                    "zhushu": "蘇曰：董卓毎視漢献帝，如野鶻之窺深草，蓋其禽心自視無異也。工部作是句，深得躰法。"
                },
                {
                    "paragraph": "村船逆上溪。",
                    "zhushu": "",
                    "type": 2
                },
                {
                    "paragraph": "釣艇收緍盡，昏鴉",
                    "zhushu": "洙曰：一作“鷗”。"
                },
                {
                    "paragraph": "接翅稀。月生初學扇，雲細不成衣。",
                    "zhushu": "洙曰：初斈扇，謂未甚圎也。不成衣，言細也。趙曰：李義府詞：“鏤月成歌扇，裁雲作舞衣。”",
                    "type": 2
                },
                {
                    "paragraph": "萬國尚防㓂，故園今若何。",
                    "zhushu": "蘇曰：楊震故園今復如何？○趙曰：故園，指長安也。"
                },
                {
                    "paragraph": "昔歸相識少，早已戰塲多。",
                    "zhushu": "",
                    "type": 2
                },
                {
                    "paragraph": "身覺省郞在，",
                    "zhushu": "趙曰：公任工部貟外郞，故云。"
                },
                {
                    "paragraph": "家須農事歸。年深荒草徑，老恐失柴扉。",
                    "zhushu": "",
                    "type": 2
                },
                {
                    "paragraph": "金絲鏤箭鏃，皂尾掣旗竽。一自風塵起，猶嗟行路難。",
                    "zhushu": "洙曰：金絲箭、皂尾旗，皆胡服也。",
                    "type": 2
                },
                {
                    "paragraph": "正觀銅牙弩，",
                    "zhushu": "田曰：南越志云：“龍川，唐時常有銅弩牙流岀水，皆銀黄，彫鏤取之以製弩。”"
                },
                {
                    "paragraph": "開元錦獸張。",
                    "zhushu": "趙曰：書曰：“若虞機張。”則所謂錦獸張者，亦弩之物耳。"
                },
                {
                    "paragraph": "花門小前",
                    "zhushu": "洙曰：一作“箭”。"
                },
                {
                    "paragraph": "好，此物弃沙塲。",
                    "zhushu": "師曰：唐六典注：“釋名曰：‘弩，怒也，有弩怒也。其柄曰臂，似人臂也。’鉤弦曰牙，似牙齒也。牙外曰郭，爲牙之規郭也。合名之曰機，如門户樞機，開闔有節也。父老云：‘盖越王弩營也。錦獸張，設射侯也。’”花門，乃回紇。",
                    "type": 2
                },
                {
                    "paragraph": "胡虜何曽盛，干戈不肯休。閭閻聽小子，談𥬇覔封侯。",
                    "zhushu": "趙曰：此篇公盖憤生事邀功，濫冒榮寵者矣。雖閭閻小人，亦說取封侯也。",
                    "type": 2
                },
                {
                    "paragraph": "今日翔麟馬，",
                    "zhushu": "夢符曰：右按唐志：“翔麟，廐名。”續通典：“内有飛龍、翔麟、鳯苑、鵷鵉、告良、六羣等大廐。”"
                },
                {
                    "paragraph": "先冝駕皷車。",
                    "zhushu": "洙曰：漢文以千里馬駕鼓車。"
                },
                {
                    "paragraph": "無勞問河北，諸將覺",
                    "zhushu": "洙曰：一云“角”。"
                },
                {
                    "paragraph": "榮華。",
                    "zhushu": "趙曰：言此馬不勞問，惟河北諸将角勝於榮華而已。",
                    "type": 2
                },
                {
                    "paragraph": "任轉江淮粟，",
                    "zhushu": "蘇曰：董作轉江、湖、淮、浙粟以實河北。"
                },
                {
                    "paragraph": "休𣸸苑囿兵。由來𧴀虎士，不滿鳯凰城。",
                    "zhushu": "趙曰：責天下勤王而已，不在京城之兵多也。",
                    "type": 2
                },
                {
                    "paragraph": "江上亦秋色，火雲終不移。",
                    "zhushu": "趙曰：餘𤍠猶在也。"
                },
                {
                    "paragraph": "巫山猶錦樹，南國且黃鸝。",
                    "zhushu": "",
                    "type": 2
                },
                {
                    "paragraph": "毎恨陶彭澤，無錢對菊花。如今九日至，自覺酒須賖。",
                    "zhushu": "洙曰：陶潜九日無酒，採菊盈把。逺望有白衣人携酒來，乃王弘使人送酒至，遂醉而歸。",
                    "type": 2
                },
                {
                    "paragraph": "病減詩仍拙，吟多意有餘。莫看江㧾老，",
                    "zhushu": "洙曰：江揔，陳後主狎客也。陳破歸隋，後歸老江南。○趙曰：按江揔傳：“揔尢工五言律詩。”而不及江揔，蓋公亦喜其詩矣。"
                },
                {
                    "paragraph": "猶被賞時魚。",
                    "zhushu": "師曰：江揔，陳後主狎客也。陳破歸隋，後復歸江南。子美以身未歸故郷，故託江揔以自比。言揔雖易主得歸，猶不若子美流落而有銀魚之賜。子美檢校工部，朱絞銀魚。",
                    "type": 2
                },
                {
                    "paragraph": "乾元中寓居同谷縣作七首",
                    "zhushu": "魯曰：同州縣名。",
                    "type": 2
                },
                {
                    "paragraph": "有客有客字子美，",
                    "zhushu": "洙曰：以其寓居，故自稱有客。子美，甫字也。"
                },
                {
                    "paragraph": "白頭亂䕫",
                    "zhushu": "洙曰：一云“短髪”。"
                },
                {
                    "paragraph": "垂過耳。𡻕拾橡栗隨狙公，",
                    "zhushu": "洙曰：乱，一作“短”。按新史言：“甫居同谷縣，拾橡以自給，兒女有至餓殍者。”"
                },
                {
                    "paragraph": "天寒日暮山谷裏。",
                    "zhushu": "夢符曰：右按列子：“宋有狙公，愛狙而餋之。先誑之曰：‘與若芧，朝三而暮四，足乎？’衆狙皆起而怒。俄而曰：‘與若茅，朝四而暮三，足乎？’”衆狙皆伏而喜。注：“茅，栗也。”"
                },
                {
                    "paragraph": "中原無書歸不得，手脚凍皴皮肉死。",
                    "zhushu": "鄭曰：皴，七倫切，皮細起也。○師曰：甫自傷飢寒，不得㱕郷。悲風爲生，天爲之感動，況人乎。"
                },
                {
                    "paragraph": "嗚呼一歌𠔃歌已哀，悲風爲我從天",
                    "zhushu": "一作“東”。"
                },
                {
                    "paragraph": "來！",
                    "zhushu": "",
                    "type": 2
                },
                {
                    "paragraph": "其二",
                    "zhushu": "",
                    "type": 2
                },
                {
                    "paragraph": "長鑱長鑱白木柄，",
                    "zhushu": "鄭曰：鑱，鋤䘖切。呉人云犂鐡。說文：“𨦣也。”"
                },
                {
                    "paragraph": "我生託子以爲命。黃精",
                    "zhushu": "洙曰：一作“黄獨”。"
                },
                {
                    "paragraph": "無苗山雪盛，",
                    "zhushu": "蘇曰：朱栩貧居嘉陽，常負攙采黃獨。一曰：雪盛不獲黄精，當作黄獨。往時儒者不解黄獨，改作“黃精”。魯直云：“以予攷之，黃獨。”是也。本草赭魁注：“肉白皮黃也。漢人蒸食之，山東人呼爲土芋，江西人呼作土夘，蒸食之𩔖芋魁。”"
                },
                {
                    "paragraph": "短衣數挽不掩脛。",
                    "zhushu": "鄭曰：胡定切，脚脛也。○洙曰：寗戚叩角歌曰：“短布單衣，不及其骭。”"
                },
                {
                    "paragraph": "此時與子空",
                    "zhushu": "洙曰：一作“同”。"
                },
                {
                    "paragraph": "歸來，男呻女吟四壁靜。",
                    "zhushu": "洙曰：相如家居，徒四壁立。"
                },
                {
                    "paragraph": "嗚呼二歌𠔃歌始放，閭",
                    "zhushu": "洙曰：一作“鄰”。"
                },
                {
                    "paragraph": "里爲我色惆悵！",
                    "zhushu": "洙曰：首章天哀其窮，次章人亦哀其窮矣。○田曰：列子曰：“昔韓娥東之齊，鬻歌假食，逆旅人辱之，因慢食哀哭，一里老㓜悲愁相對，三日不食。老杜放謌而里閭惆悵，意頗𩔖此。”○師曰：閭里尚爲之惆悵，况親戚舊故乎。",
                    "type": 2
                },
                {
                    "paragraph": "其三",
                    "zhushu": "",
                    "type": 2
                },
                {
                    "paragraph": "有弟有弟在遠方，",
                    "zhushu": "洙曰：一作“各一方”。"
                },
                {
                    "paragraph": "三人各瘦何人強。",
                    "zhushu": "洙曰：後漢：“趙孝弟礼爲賊所得，將食之。孝自縳詣賊曰：‘礼瘦不如孝肥。’賊感其意，俱舎之。”"
                },
                {
                    "paragraph": "生别展轉不相見，",
                    "zhushu": "洙曰：樂府：“他郷各異縣，展轉不相見。”"
                },
                {
                    "paragraph": "胡塵暗天道路長。",
                    "zhushu": "洙曰：詩：“道阻且長。”"
                },
                {
                    "paragraph": "東飛鴐鵝後𪃩鶬，",
                    "zhushu": "鄭曰：鴐，古牙切，鳥名。𪃩，七由切。鶬，七剛切。○洙曰：揚雄傳：“豈鴐鵝之能捷。𪃩鶬，惡禽也。鶬九頭。”詩：“有鶖在梁。”"
                },
                {
                    "paragraph": "安得送我置汝傍。嗚呼三歌𠔃歌三發，汝歸何處收兄骨。",
                    "zhushu": "洙曰：収，一作“取”。僖三十二年：“殽有二陵，必死是間。”余收爾骨，非特已窮而已，而兄弟之親亦莫知其存云。○梅曰：甫詩云：“花落辭故枝，風回反無處。”蓋傷年老死去，弟無處可以尋也。亦與此句同。",
                    "type": 2
                },
                {
                    "paragraph": "其四",
                    "zhushu": "",
                    "type": 2
                },
                {
                    "paragraph": "有妹有妹在鍾離，",
                    "zhushu": "魯曰：地理志：“濠州鍾離郡。”"
                },
                {
                    "paragraph": "良人早殁諸孤癡。長淮浪高蛟龍怒，十年不見來何時。",
                    "zhushu": "洙曰：一作“遲”。"
                },
                {
                    "paragraph": "扁舟欲徃箭满眼，杳杳南國多旌旗。嗚呼四歌𠔃歌四奏，竹林猿爲我啼清晝。",
                    "zhushu": "洙曰：猿非有情者，而亦爲之啼，則窮可知矣。○蘇曰：舊作“竹林”，後人改爲“林”爲“猿”，今本皆因之。蔡絛云：“崇寕間，有貢士同州來，籠一禽，大如雀，色正青，善鳴。問其名，此竹林鳥也。少陵於詩必紀其處，以明風俗方物，詔於後人，豈易改也。”○師曰：猿乃无知之物，今爲我啼，蓋哀傷之至也。",
                    "type": 2
                },
                {
                    "paragraph": "其五",
                    "zhushu": "",
                    "type": 2
                },
                {
                    "paragraph": "四山多風溪水急，寒雨䬃䬃枯樹濕。",
                    "zhushu": "洙曰：一云“樹枝濕”。"
                },
                {
                    "paragraph": "黃蒿古城雲不開，白狐",
                    "zhushu": "洙曰：一云“玄狐”。"
                },
                {
                    "paragraph": "跳梁黄狐立。",
                    "zhushu": "鄭曰：跳，徒聊切，躍也。"
                },
                {
                    "paragraph": "我生胡爲在窮谷，中夜起坐萬感集。",
                    "zhushu": "洙曰：謝靈運詩：“千念集日夜，万感盈朝昏。”王康琚詩：“哀風中夜起。”"
                },
                {
                    "paragraph": "嗚呼五歌𠔃歌正長，魂招不來歸故郷。",
                    "zhushu": "洙曰：招䰟曰：“䰟𠔃歸來。”○師曰：甫身雖寓同谷，而䰟夢未甞忘故郷，可謂思郷之甚也。",
                    "type": 2
                },
                {
                    "paragraph": "其六",
                    "zhushu": "蘇曰：六謌一篇，爲明皇作也。明皇以至德二年至自蜀，居興慶宫，謂之南内。明年，改元乾元。時持盈公主往來宫中，李輔国常隂候其𨻶間之，故上元二年常遷西内。",
                    "type": 2
                },
                {
                    "paragraph": "南有龍𠔃在山湫，",
                    "zhushu": "逸曰：湫，龍潭也。"
                },
                {
                    "paragraph": "古木巃嵸枝相樛。",
                    "zhushu": "鄭曰：上盧紅，下子紅切。○洙曰：劉安招隱士：“桂樹生叢𠔃山之幽，匽蹇連卷𠔃枝相樛。山氣巃嵸𠔃石嵳峩。”○敏功曰：樛，乃枝曲下垂皃。"
                },
                {
                    "paragraph": "木葉黄落龍正蟄，",
                    "zhushu": "洙曰：秋風辭：“草木黄落鴈南飛。”"
                },
                {
                    "paragraph": "蝮蛇東來水上遊。",
                    "zhushu": "鄭曰：蝮，芳福切。○洙曰：招䰟曰：“蝮蛇蓁蓁。”○敏修曰：龍蟄，喻天子失勢。蝮蛇東來，喻禄山從山東來。"
                },
                {
                    "paragraph": "我行怪此安敢出，拔劒欲斬且復休。嗚呼六歌𠔃歌思遲，",
                    "zhushu": "鄭曰：思，相吏切。○洙曰：一作“怨遲遲”。"
                },
                {
                    "paragraph": "溪壑爲我迴春姿。",
                    "zhushu": "洙曰：鄒衍被讒，仰天而泣，五月爲之降霜。則士之怨憤，足以感通於造物而然矣。",
                    "type": 2
                },
                {
                    "paragraph": "其七",
                    "zhushu": "",
                    "type": 2
                },
                {
                    "paragraph": "男兒生不成名身已老，三",
                    "zhushu": "洙曰：一作“十”。"
                },
                {
                    "paragraph": "年飢走荒山道。長安𡖖相多少年，富貴應須致身早。",
                    "zhushu": "洙曰：古詩：“致身青雲上。”○師曰：肅宗中興，所用皆後生晚進，元勳舊德，如郭子儀尚見齟齬，它可知也。故云云。"
                },
                {
                    "paragraph": "山中儒生舊相識，但話宿昔傷懷抱。嗚呼七歌𠔃悄終曲，仰視皇天白日速。",
                    "zhushu": "洙曰：江丈通：“青春速天機，素秋馳白日，傷時不我留也。”○師曰：云白日速，蓋傷日月逝矣，𡻕不我與，所謂富貴不來年少去是也。",
                    "type": 2
                },
                {
                    "paragraph": "相從歌",
                    "zhushu": "魯曰：贈嚴二别駕，時方經崔旰之亂。○師曰：崔旰殺郭英乂，成都亂。適東川與嚴别駕相遊從，一見舊，故作此。",
                    "type": 2
                },
                {
                    "paragraph": "我行入東川，十歩一回首。",
                    "zhushu": "梅曰：憶舊隱也。"
                },
                {
                    "paragraph": "成都亂罷氣蕭瑟，浣花草堂亦何有。",
                    "zhushu": "師曰：草堂爲賊焚，故云云。"
                },
                {
                    "paragraph": "梓州豪俊大者誰，本州從事知名乆。",
                    "zhushu": "趙曰：指豪俊者，謂嚴二也。○師曰：梓州屬東川。嚴二爲梓州别駕，如今之通判，乃梓州人，爲本州從事。"
                },
                {
                    "paragraph": "把臂開樽飲我酒，酒酣擊劒蛟龍吼。烏帽拂塵青螺粟，紫衣将炙緋衣走。",
                    "zhushu": "趙曰：指言從人也。青螺粟，則㡌之紋也。"
                },
                {
                    "paragraph": "銅盤燒䗶光",
                    "zhushu": "洙曰：一作“炎”。"
                },
                {
                    "paragraph": "吐日，",
                    "zhushu": "安石曰：銅盤，燭臺盤承淚者。"
                },
                {
                    "paragraph": "夜如何其初促膝。",
                    "zhushu": "洙曰：言将以紫綬易緋衣。促𦡀，言膝相近也。入則促膝密語。"
                },
                {
                    "paragraph": "黃昏始扣主人門，",
                    "zhushu": "師曰：新相知也。"
                },
                {
                    "paragraph": "誰謂俄頃膠在漆。",
                    "zhushu": "洙曰：古詩：“以膠投𦡀中。”○師曰：古云：“自謂膠𣾰堅，不如雷與陳。”甫一見嚴二，便如膠漆之固。"
                },
                {
                    "paragraph": "萬事盡付形骸外，",
                    "zhushu": "趙曰：莊子曰：“索我於形骸之外。”"
                },
                {
                    "paragraph": "百年未見歡娯畢。神傾意豁真佳士，乆客多憂今愈疾。髙視乾坤又可愁，一軀交態同悠悠。",
                    "zhushu": "逢原曰：翟公云：“一貧一冨，乃知交態。”悠悠，泛交也。甫視乾坤之内，雖大相知者皆泛泛爾。"
                },
                {
                    "paragraph": "垂老遇君未恨晚，似君須向古人求。",
                    "zhushu": "洙曰：魏志張邈傳：“後陳登，字元龍。劉備曰：‘若元龍文武膽志，當求之於古人耳。’”晉：“王戎從弟衍，字夷甫。帝聞其名，問戎曰：‘夷甫當時誰比？’戎對曰：‘未見其比，當從古人中求耳。’”",
                    "type": 2
                },
                {
                    "paragraph": "戲贈閿郷秦少府短歌",
                    "zhushu": "鮑曰：唐志：“閿郷，屬陜郡。”",
                    "type": 2
                },
                {
                    "paragraph": "去年行宮當太白，",
                    "zhushu": "鮑曰：謂粛宗駐鳯翔也。唐志：“鳯翔府郿縣有太白山。”"
                },
                {
                    "paragraph": "朝廻君是同舎客。",
                    "zhushu": "洙曰：直不疑爲同舎郎，疑盗金。○師曰：至德二載，甫爲拾遺，故云朝迴。"
                },
                {
                    "paragraph": "同心",
                    "zhushu": "洙曰：易曰：“同心之言。”"
                },
                {
                    "paragraph": "不減骨肉親，每語見許文章伯。",
                    "zhushu": "洙曰：唐文三変，王、楊爲之伯。○趙曰：王充論衡超竒篇有云：“文辝之伯。”而魏陳琳與呉張絃書云：“此間率少於文章，易爲雄伯。”唐賛所引，乃後人述用也。"
                },
                {
                    "paragraph": "今日時清兩京道，",
                    "zhushu": "洙曰：乾元元年，粛宗收復兩京。"
                },
                {
                    "paragraph": "相逢苦覺人情好。昨夜邀懽樂更無，多才依舊能潦倒。",
                    "zhushu": "洙曰：嵇康書：“知吾潦倒麄踈，不切事情。”○晏曰：潦倒，衰老之皃。",
                    "type": 2
                },
                {
                    "paragraph": "同元使君舂陵行",
                    "zhushu": "并序。",
                    "type": 2
                },
                {
                    "paragraph": "覽道州元使君",
                    "zhushu": "結。"
                },
                {
                    "paragraph": "舂陵行兼賊退後示官吏作二首，志之曰：當天子分憂之地，效漢官良吏之目。今盗賊未息，知民疾苦，得結輩十數公，落落然叅錯天下爲邦伯，萬物吐氣，天下少安可待矣。不意復見比興體制，微婉頓挫之詞，感而有詩，増諸卷軸，簡知我者不必寄元。",
                    "zhushu": "",
                    "type": 2
                },
                {
                    "paragraph": "遭亂髪盡",
                    "zhushu": "洙曰：一作“遽”。"
                },
                {
                    "paragraph": "白，轉衰病相嬰。沉緜盗賊際，狼狽江漢行。歎時藥力薄，爲客羸瘵成。",
                    "zhushu": "趙曰：此言非不進藥，以歎時之故，憂思奪之，其病雖痊，而藥力減半也。"
                },
                {
                    "paragraph": "吾人詩家秀，博采丗上名。粲粲元道州，前聖畏後生。",
                    "zhushu": "洙曰：粲粲，言美之盛也。史：“三女爲粲。孔子曰：‘後生可畏。’”"
                },
                {
                    "paragraph": "觀乎舂陵作，歘見俊哲情。復覽賊退篇，結也實國楨。賈𧨏昔流慟，",
                    "zhushu": "洙曰：賈𧨏可爲慟哭者三。"
                },
                {
                    "paragraph": "匡衡常引經。",
                    "zhushu": "洙曰：衡上䟽陳便冝，及朝廷有政議，傳經以對。"
                },
                {
                    "paragraph": "道州憂𥠖庶，詞氣浩縱横。",
                    "zhushu": "洙曰：道州，元結也。劉公幹：“君侯多壯思，文雅縱横飛。”"
                },
                {
                    "paragraph": "兩章對秋月，",
                    "zhushu": "洙曰：一作“水”。"
                },
                {
                    "paragraph": "一字偕",
                    "zhushu": "洙曰：一作“階”。"
                },
                {
                    "paragraph": "華星。",
                    "zhushu": "趙曰：魏文帝詩：“華星岀雲間。”"
                },
                {
                    "paragraph": "致君唐虞際，",
                    "zhushu": "洙曰：見第二卷致君唐虞上注。"
                },
                {
                    "paragraph": "純朴憶大庭。",
                    "zhushu": "洙曰：大庭，氏也。○蘇曰：崔列：“此方人多純朴，吾大庭氏之遺民也。”○師曰：賈𧨏於漢之時，陳治安之䇿，曰：“可爲流涕慟哭者。”匡衡毎朝廷有論，𧨏常引經以對。道州，指元結之守道州，志在憂民，嘗抗雨章，詞氣激於忠義，一字不虚設欲致君爲堯舜之君，使民風純朴如大庭氏，故甫比之賈𧨏與匡衡。大庭，黄帝也。"
                },
                {
                    "paragraph": "何時降璽書，",
                    "zhushu": "洙曰：前漢循吏傳：“二千石有治効，輒以璽書勉勵焉。”"
                },
                {
                    "paragraph": "用爾爲丹青。",
                    "zhushu": "洙曰：見前丹青憶老臣注。○趙曰：莊子：“爲丹青則藻縟王猷，粉飾治具。”"
                },
                {
                    "paragraph": "獄訟乆衰息，",
                    "zhushu": "洙曰：漢禮樂志：“百姓素朴，獄訟衰息也。”"
                },
                {
                    "paragraph": "豈惟偃甲兵。悽惻念誅求，薄歛近休明。乃知正人意，不苟飛長纓。",
                    "zhushu": "洙曰：陸士衡：“長纓麗且光。”○趙曰：長纓者，冠冕之事，以歎其不苟且在冠冕之中也。"
                },
                {
                    "paragraph": "凉飈振南岳，",
                    "zhushu": "洙曰：南岳，衡山也。"
                },
                {
                    "paragraph": "之子寵若驚。",
                    "zhushu": "洙曰：老子：“寵辱若驚。”"
                },
                {
                    "paragraph": "色阻",
                    "zhushu": "洙曰：一云“色沮”。"
                },
                {
                    "paragraph": "金印大，",
                    "zhushu": "洙曰：刺史印綬也。○趙曰：周伯仁云：“今年殺諸賊奴，取金印如斗大繫肘。”"
                },
                {
                    "paragraph": "興含滄溟淸。",
                    "zhushu": "洙曰：溟，一作“浪”。○趙曰：孺子歌曰：“滄浪之水清𠔃，可以濯我纓。”"
                },
                {
                    "paragraph": "我多長𡖖病，",
                    "zhushu": "洙曰：長𡖖，司馬相如也。病渇。"
                },
                {
                    "paragraph": "日夕思朝廷。肺枯渇太甚，漂泊公孫城。",
                    "zhushu": "洙曰：白帝城，公孫述所據。"
                },
                {
                    "paragraph": "呼兒具紙筆，",
                    "zhushu": "蘇曰：陸士衡有客篇云：“有客逺方來，過我漏蓬蓽。瓦罍酌松醪，呼兒具紙筆。詞語青氷霜。書如鸞鳯立。”"
                },
                {
                    "paragraph": "隱几臨軒楹。作詩呻吟内，墨淡字欹傾。感彼危苦詞，庶幾知者聽。",
                    "zhushu": "師曰：司馬相如，字長𡖖，病渴，甫亦有是疾。公孫城，乃䕫州。是時甫客居于此，思慕朝廷，未嘗一日忘君。隱几，𠋣几也。呻吟，苦痛之聲，乃爲渴疾所苦。字欹傾，病中書字橫斜也。危苦詞，謂逍州、春陵之作。",
                    "type": 2
                },
                {
                    "paragraph": "偪側行",
                    "zhushu": "彦輔曰：贈畢耀一云亻息亻息行篇中字亦作亻息亻息。西征賦：“駢闐偪側。”",
                    "type": 2
                },
                {
                    "paragraph": "偪側何偪側，",
                    "zhushu": "修可曰：巷之隘陋也。出西京賦“駢羅偪側”。"
                },
                {
                    "paragraph": "我居巷南子巷北。可恨鄰里間，十日不一見顔色。",
                    "zhushu": "洙曰：江淹古别離詩：“願一見顔色，不異瓊樹枝。”"
                },
                {
                    "paragraph": "自從官馬送還官，行路難行澁如𣗥。",
                    "zhushu": "洙曰：古樂府有行路難。"
                },
                {
                    "paragraph": "我貧無乘非無足，昔者相遇今不得。實不是愛㣲驅，",
                    "zhushu": "洙曰：一云“庸相訪”。"
                },
                {
                    "paragraph": "又非關足無力。徒歩翻愁官長怒，此心炯炯君應識。",
                    "zhushu": "洙曰：周礼：“正長，乃官之長也。”潘安仁寡婦賦：“目炯炯而不寢。”○鄭曰：炯，戸頂切，光也。"
                },
                {
                    "paragraph": "曉來急雨春風顛，睡美不聞鍾鼔傳。東家蹇驢許借我，",
                    "zhushu": "定功曰：七諫云：“駕驢而無䇿兮，又何路之能極。”"
                },
                {
                    "paragraph": "泥滑不敢騎朝天。已令請急會通籍，",
                    "zhushu": "洙曰：令，郎丁切。一云“已令把牒還請假”。阮籍騎驢到郡。元帝紀“通籍”。注：“籍者，爲二尺竹牒，記其年紀、名字、物色，縣之宫門省禁，相應乃得入也。”武后時，太斈生請急，后亦省視之。"
                },
                {
                    "paragraph": "男兒性命絶可憐。焉能終日心",
                    "zhushu": "洙曰：一作“神”。"
                },
                {
                    "paragraph": "拳拳，",
                    "zhushu": "洙曰：中庸：“回之爲人也，得一善則拳拳服膺，弗失之矣。”注：“拳拳，㪯持之貌也。”"
                },
                {
                    "paragraph": "憶君誦詩神凜然。辛夷始花亦",
                    "zhushu": "洙曰：一作“又”。"
                },
                {
                    "paragraph": "已落，",
                    "zhushu": "蘇曰：韓文公感春詩：“辛夷花髙最先開。”辨證云：“此花江南地暖，正月開；北地寒，二月開。初發如筆，北人呼爲木筆。其花最早，南人呼爲迎春。鄭元成與故人飲辛夷花下，曰：‘昨日方開，今日半落，人生有酒，不飲何爲？’”○趙曰：今之木筆花也。本草云：“正月二月開花，旣落而無子，夏秋復着花。言花之開落，所以𩔰人之易老。”"
                },
                {
                    "paragraph": "况我與子非壯年。街頭酒價常苦貴，",
                    "zhushu": "師曰：禄山以來，京城蕭索，百物踊貴，何獨酒乎？甫以酒貴爲苦，傷時之意，於此可見。"
                },
                {
                    "paragraph": "方外酒徒稀醉眠。速冝相就飲一㪷，恰有三百青銅錢。",
                    "zhushu": "洙曰：宋鮑昭行路難：“且願得志数相就，牀頭恒有沽酒錢。功名竹帛非我事，存亡貴賤委皇天。”丗說：“阮籍謂王戎曰：‘偶得一斗美酒，當與君共飲。’”○趙曰：真宗問近臣唐酒價，衆莫能對。丁晉公獨曰：“每㪷三百。”上問：“何以知之，丁引此詩以對。”",
                    "type": 2
                },
                {
                    "paragraph": "錦樹行",
                    "zhushu": "",
                    "type": 2
                },
                {
                    "paragraph": "今日苦短昨日休，歳云暮矣增離憂。",
                    "zhushu": "洙曰：時不我與，而不知老之将至也。"
                },
                {
                    "paragraph": "霜凋碧樹作錦樹，",
                    "zhushu": "洙曰：木葉經霜而紅，故若錦然。"
                },
                {
                    "paragraph": "萬壑東逝無停留。",
                    "zhushu": "洙曰：聖䝨之傷時者，莫不寓意於此。孔子所以有川上之嘆。"
                },
                {
                    "paragraph": "荒戍之城石色古，東郭老人住青丘。",
                    "zhushu": "趙曰：東郭，䕫州之郭也。老人，公自言。"
                },
                {
                    "paragraph": "飛書白帝營斗粟，琴瑟几杖柴門幽。青草萋萋盡枯死，天𩦸跛足随𨤲牛。",
                    "zhushu": "洙曰：天馬随釐牛，喻君子而随小人。○趙曰：草枯則無以充天馬之飼，與釐牛無異矣。𨤲牛，蠻中牛也。"
                },
                {
                    "paragraph": "自古聖賢多薄命，",
                    "zhushu": "洙曰：伯夷之餓死，孔子之棲棲，顔回之夭，孟軻之坎坷，皆薄命之聖䝨也。"
                },
                {
                    "paragraph": "姦雄惡少封公侯。",
                    "zhushu": "洙曰：漢祖之起，所取侯者皆屠沽刀筆之人。"
                },
                {
                    "paragraph": "故國三年一消息，",
                    "zhushu": "蘇曰：王粲一别，三年不通消息，何可以慰迁客流落寂寞情悰。"
                },
                {
                    "paragraph": "終南渭水寒悠悠。五陵豪貴反顛倒，郷里小兒狐白裘。",
                    "zhushu": "洙曰：五陵，漢帝五陵也。言當貴者賤，當賤者貴，是皆傷時也。○夢符曰：右按史記：“秦囚孟嘗君，昌說幸姬求解。姬曰：‘願得君狐白裘，直千金，以獻昭王。’有客能狗盗，入秦宫藏，盗得狐白裘，獻之，遂得歸齊矣。”又礼“士不衣狐白”。又王褒講德曰：“千金之裘，非一狐之腋。”"
                },
                {
                    "paragraph": "生男墮地𦝫膂力，生女富貴傾邦國。",
                    "zhushu": "趙曰：傅玄豫章行：“男兒當門户，墮地自生神也。”生男有膂力之故，可以月武致功，則一生之間所取富貴，傾動囯家，與美人容貌“一顧傾人城，再顧傾人国”不同。"
                },
                {
                    "paragraph": "莫愁父母少黄金，天下風塵兒亦得。",
                    "zhushu": "洙曰：天下風塵，則姦邪得志。○蘇曰：衛青未濟時，爲人𨽻御。南郭先生曰：“天下風塵未息，使此兒掃亦得。”○師曰：日短𡻕暮，皆傷老之將至，而歳不我與也。樹以霜壓葉，紅若錦然。萬壑東逝無停留，亦孔子嘆川逝之意。此青丘，乃夔州地名，非洛陽之青丘也。東郭老人，甫自稱。飛書白帝，謂有所請丐也。天馬跛足隨𣯛牛，喻君子失所而混居小人之中。聖賢命薄，惡少逢時。五陵豪貴反顛倒，郷里小兒狐白裘皆嘆乱丗貴者反賤，賤者反貴，如小人徒有膂力，動取富貴，蓋以天下風塵故也。五陵，已解在前篇。終南山、渭水，皆𨵿中山水，已爲禄山所䧟。",
                    "type": 2
                },
                {
                    "paragraph": "嚴氏溪放歌",
                    "zhushu": "彦輔曰：時郭英乂代嚴武鎮蜀，麄暴不能容甫，故有公𡖖獨驕之作。",
                    "type": 2
                },
                {
                    "paragraph": "天下甲馬未盡銷，豈免溝壑常漂漂。劒南𡻕月不可度，",
                    "zhushu": "洙曰：成都在劔嶺之南。"
                },
                {
                    "paragraph": "邊頭公𡖖仍獨驕。",
                    "zhushu": "趙曰：此謂居邊之守臣也。謂之獨，蓋有跋扈不遵王命之意矣。舊注謂“時郭英乂代嚴武鎮蜀，麄暴”則固然矣。然英乂乃成都尹，豈得謂之邊頭公𡖖乎？非公詩本意。"
                },
                {
                    "paragraph": "費心姑息是一役，肥肉大酒徒相要。",
                    "zhushu": "洙曰：此詩譏邊臣顧望，不爲朝廷憂也。○趙曰：費心姑息，特一役耳，何𥙷於事哉？礼記謂：“小人之爱人也以姑息。”吕氏春秋曰：“肥肉厚酒，務以自強。”"
                },
                {
                    "paragraph": "嗚呼古人已糞土，獨學志士甘漁樵。",
                    "zhushu": "師曰：昔周公吐握待士，今公己糞土，此有志之士混於漁樵而莫之出。蓋譏英乂不能礼賢下士，是以寡援而爲崔旰之所勦也。"
                },
                {
                    "paragraph": "况我飄轉無定所，",
                    "zhushu": "洙曰：時甫方避地流徙，無所依止。"
                },
                {
                    "paragraph": "終日慽慽忍覊旅。",
                    "zhushu": "鄭曰：槭，且的切，痛也。"
                },
                {
                    "paragraph": "秋宿霜溪素月高，喜得與子長夜語。東遊西還力實倦，從此将身更何許？知子松根長茯苓，遲暮有意來同煑。",
                    "zhushu": "鲍曰：永㤗元年，公在成都，憂嚴武卒，郭英乂代爲節度，苛暴不能容公，故公往來東川，所謂“東遊西還力實倦”之句。○趙曰：楚辝：“傷美人之遲暮。”此末句傷歳晚矣，欲服餌長生之藥也。○師曰：甫意欲暮年與嚴氏同隱溪，故云。",
                    "type": 2
                },
                {
                    "paragraph": "虎牙行",
                    "zhushu": "洙曰：虎牙，灘名也，嶮絶。蕭銑僭江陵日，屯兵于此，後常爲屯戍之地。○鮑曰：虎牙，山名。盛弘之荆州記：“郡西沂江六十里，南岸有山名荆門，北岸有山名虎牙。二山相對，楚西塞也。”",
                    "type": 2
                },
                {
                    "paragraph": "秋風歘吸吹南國，天地慘慘無顔色。洞庭揚波江漢廻，虎牙銅柱皆傾側。",
                    "zhushu": "洙曰：虎牙、銅柱，並灘名。言江漢之問，亦未寕静也。虎牙，属南郡，山名，見後漢志。"
                },
                {
                    "paragraph": "巫峽隂岑朔漠氣，峯巒窈窕溪谷黒。杜鵑不來猿狖寒，",
                    "zhushu": "洙曰：杜鵑，杜宇也。"
                },
                {
                    "paragraph": "山鬼幽憂雪霜逼。",
                    "zhushu": "洙曰：楚九歌有山鬼詩。"
                },
                {
                    "paragraph": "楚老長嗟憶炎瘴，",
                    "zhushu": "洙曰：以慘急，所以憶炎瘴也。此皆傷時也。"
                },
                {
                    "paragraph": "三尺角弓兩斛力。",
                    "zhushu": "洙曰：弓短而勁，力不能勝也。"
                },
                {
                    "paragraph": "壁立石城横塞起，金錯旌竿满雲直。",
                    "zhushu": "洙曰：時多防戎也。"
                },
                {
                    "paragraph": "漁陽突騎獵靑丘，",
                    "zhushu": "洙曰：禄山之反，皆漁陽突騎。漁陽，燕葪。青丘，内地，属洛陽。"
                },
                {
                    "paragraph": "犬戎鏁甲聞丹極。",
                    "zhushu": "洙曰：大戎，吐蕃也。丹極，帝居也。時吐蕃䧟京師。"
                },
                {
                    "paragraph": "八荒十年防盗賊，征戍誅求寡妻哭，",
                    "zhushu": "洙曰：夫征役在外，故多寡妻。"
                },
                {
                    "paragraph": "逺客中宵淚霑臆。",
                    "zhushu": "蘇曰：顔鑄值桓帝政弱，大臣持權，語徐庶曰：“逺客聞此，不覺中宵横淚流臆，如處身烈熖中。鑄與徐子非無心安反側者，爲之何計？”",
                    "type": 2
                },
                {
                    "paragraph": "負薪行",
                    "zhushu": "魯曰：峽民男爲商，女當門户，坐肆於市㕓，擔負於道路者，皆是婦人也。○蘇曰：海南亦有此風，每誦此詩以喻父老，然亦未易變其習也。",
                    "type": 2
                },
                {
                    "paragraph": "䕫州處女髮半華，四十五十無夫家。更遭䘮亂嫁不售，一生抱恨堪咨嗟。土風坐男使女立，",
                    "zhushu": "趙曰：陸機詩：“土風淸且嘉。”"
                },
                {
                    "paragraph": "應當門戸女出入。十猶八九負薪歸，賣薪得錢應供給。",
                    "zhushu": "趙曰：𣈆傳玄豫章行曰：“男兒當門戸，堕也自生神。”今公詩却云“女當門户”也。"
                },
                {
                    "paragraph": "至老𩀱鬟只垂頸，野花山葉銀釵並。䈥力登危集市門，死生射利兼鹽井。",
                    "zhushu": "洙曰：䕫有鹽井。"
                },
                {
                    "paragraph": "面粧首飾雜啼痕，地𥚹衣寒困石根。若道巫山女麤醜，何得此",
                    "zhushu": "洙曰：一云“北”。"
                },
                {
                    "paragraph": "有昭君村？",
                    "zhushu": "師曰：售，賣也。䕫有鹽井，婦人當門戸，或負薪販鹽以自給，其女麤醜可知。○蒼舒曰：右按歸州圖經：“王嬙，字昭君。”漢紀注云：“南郡秭歸人，待詔掖庭。”元帝竟寜元年，匈奴虖韓邪單于來朝，帝賜單于待詔掖庭，王嬙爲匈奴閼氏。按樂府解題云：“帝後宫旣多，乃使𦘕工圖形，按圖召幸。宫人皆賂𦘕工，多有十萬，少不减五萬。昭君自恃其貌，獨不與，乃惡圖之。及後匈奴入朝，選美人配之，昭君當行。及入辭，光彩射人，悚動左右。天子方重失信外國，悔恨不及，窮按其事。𦘕工杜陵、毛延壽爲人形，老小必得其真。陳敞、劉白、龔寛並工狗馬，人形不逮延壽。楊杜、樊青尢善布衆色，皆同日弃市。”漢人怜昭君遠嫁，爲作歌詩。始武帝以江都王建女爲公主，嫁烏孫王昆莫，令琵琶馬上作樂，以慰其道路之思，其送昭君亦然。晉文王諱昭，故晉人改爲明君。石崇有妓曰緑珠，善歌舞，以此曲教之，而自製王明君歌，其文悲雅，我本漢家子是也。琴操載：“昭君，王穰女，端正閑麗，未嘗窺門戸。穰以有異，人求之不與。年十七，獻之元帝。帝以地逺不幸。備後宫積五六年，帝每遊後宫，昭君常怨不幸。後單于遣使朝賀，帝宴之，盡召後宫，昭君乃盛飾而至。帝問：‘欲以一女賜單于，誰能行者？’昭君越席請往。時單于使在旁，帝驚恨不及。昭君至，單于大恱，遣使報送白壁一雙，駿馬一十疋，胡地致實之物。昭君恨帝始不見遇，乃作怨思之歌曰：‘梨葉萋萋其葉黄，有鳥處此，集于芭桑。父𠔃母𠔃，道路脩長。嗚呼哀哉，憂心惻傷。’單于旣死，子逹立，昭君謂逹曰：‘將爲漢，将爲胡？’曰：‘将爲胡。’於是昭君伏毒而死，單于舉國葬之。胡中多白草，而此冡獨青。”前代詞人爲歌詩以吊之，悽怨者不一。郷人思之，爲之立廟。廟之中有大栢，圍六丈五尺，披葉蓊𣡡，岀於故臺之上。及有搗練石，長二丈，闊五尺，在廟側溪中，即今香溪也。廟今属興山縣。樂府與琴操所傳不同，故並載之。",
                    "type": 2
                },
                {
                    "paragraph": "最能行",
                    "zhushu": "",
                    "type": 2
                },
                {
                    "paragraph": "峽中丈夫絶輕死，少在公門多在水。",
                    "zhushu": "鄭曰：少，始沼切。"
                },
                {
                    "paragraph": "富豪有錢駕大舸，",
                    "zhushu": "鄭曰：加我切。"
                },
                {
                    "paragraph": "貧窮取給行艓子。",
                    "zhushu": "鄭曰：艓，冝從徒協切。○師曰：艓音葉。○洙曰：峽人富則爲商旅，貧則爲人操舟，以地居山水之間，瘠惡無以耕也。○修可曰：博雅曰：“舸，舟也。”又揚雄方言：“南楚江水湘，凡舡大者謂之舸。”艓，小舟，言輕如小葉也。"
                },
                {
                    "paragraph": "小兒學問止論語，",
                    "zhushu": "蘇曰：王衍云：“家中諸小兒，學問無所兼，但論語而已，何必竒字爲。”見舊注。"
                },
                {
                    "paragraph": "大兒結束随商旅。欹帆側柂入波濤，",
                    "zhushu": "鄭曰：柂，持可切，正船木。"
                },
                {
                    "paragraph": "撇旋梢濆無險阻。",
                    "zhushu": "鄭曰：旋，随戀切。○洙曰：撇旋梢濆，皆操舟者所能也。"
                },
                {
                    "paragraph": "朝發白帝暮江陵，頃來目擊信有徴。瞿塘漫天虎鬚",
                    "zhushu": "洙曰：一作“眼”。"
                },
                {
                    "paragraph": "怒，歸州長年與最能。",
                    "zhushu": "洙曰：峽人以操舟人爲長年。○趙曰：言行瞿唐峽與虎鬚灘甚易也。"
                },
                {
                    "paragraph": "此郷之人氣量窄，悮競南風踈北客。",
                    "zhushu": "洙曰：左傳：“南風不競。”○蘇曰：晁錯、項羽氣量淺窄，識見卑凡，但能亂秦，而無奪秦之䇿。"
                },
                {
                    "paragraph": "若道土無英俊才，何得山有屈原宅？",
                    "zhushu": "洙曰：屈原有宅在歸州。○定功曰：後漢郡國志“秭歸”注云：“荆州記曰：“秭歸縣北一百里有屈平故宅，方七湏，累石爲屋基。”今地名樂平。",
                    "type": 2
                },
                {
                    "paragraph": "惜别行送向𡖖進奉端午御衣之上都",
                    "zhushu": "",
                    "type": 2
                },
                {
                    "paragraph": "粛宗昔在靈武城，",
                    "zhushu": "洙曰：禄山之亂，肅宗即位靈武。"
                },
                {
                    "paragraph": "指揮猛將收咸京。",
                    "zhushu": "洙曰：言用兵也。○趙曰：天寳十五載九月，裴冕奉皇太子即皇帝位，是爲肅宗。明年九月，復京師。"
                },
                {
                    "paragraph": "向公泣血洒行殿，",
                    "zhushu": "洙曰：天子在外，故曰行殿。"
                },
                {
                    "paragraph": "佐佑𡖖相乾坤平。",
                    "zhushu": "趙曰：平訖坤，非獨𡖖相之力，乃向公佐佑之也。向𡖖，無所考其名。"
                },
                {
                    "paragraph": "逆胡𡨋寞随烟燼，",
                    "zhushu": "洙曰：消滅如随烟燼也。"
                },
                {
                    "paragraph": "𡖖家兄弟功名震。麒麟閣𦘕鴻鴈行，",
                    "zhushu": "洙曰：言兄弟俱盡，像於麒麟閣也。"
                },
                {
                    "paragraph": "紫極出入黄金印。尚書勳業超千古，雄鎮荆州繼吾祖。",
                    "zhushu": "洙曰：祖謂杜預也。○趙曰：尚書鎭荆州，言李之芳也。繼吾祖，則公自言杜預也。預在晉爲鎮南大将軍，都督荆州諸軍事。○師曰：尚書，指向𡖖之父珣，鎮荆南。昔向秀繼杜預節鎭于此，故云繼吾祖。"
                },
                {
                    "paragraph": "裁縫雲霧成御衣，拜跪題封賀端午。向𡖖將命寸心赤，靑山落日江潮白。",
                    "zhushu": "趙曰：言向𡖖行歷之景物也。"
                },
                {
                    "paragraph": "𡖖到朝廷說老翁，漂零已是滄浪客。",
                    "zhushu": "洙曰：老翁，公自言也。○師曰：時珣遣子向𡖖奉端午御衣之上都，故有此作。滄浪客，乃屈原也。甫自喻。",
                    "type": 2
                },
                {
                    "paragraph": "醉歌行",
                    "zhushu": "洙曰：贈公安少府，請顧八題壁。",
                    "type": 2
                },
                {
                    "paragraph": "神仙中人不易得，",
                    "zhushu": "趙曰：丗說：“王恭美姿儀，甞披鶴𣰉裘，渉雪而行。孟昶見之，曰：‘得眞神仙中人也。’”"
                },
                {
                    "paragraph": "顔氏之子才孤標。",
                    "zhushu": "洙曰：顔氏，公安少府也。"
                },
                {
                    "paragraph": "天馬長嗚待駕馭，秋鷹整翮當雲霄。",
                    "zhushu": "洙曰：言負駿逸之才以待用也。趙曰：漢禮樂志：“天馬倈，龍之媒。”"
                },
                {
                    "paragraph": "君不見東呉顧文學，",
                    "zhushu": "洙曰：顧况，呉人。"
                },
                {
                    "paragraph": "君不見西漢杜陵老。",
                    "zhushu": "洙曰：前漢都長安，後漢都雒陽。長安在雒陽之西，故前漢謂之西漢。杜公，長安杜陵人也。"
                },
                {
                    "paragraph": "詩家筆勢君不嫌，詞翰升堂爲君掃。",
                    "zhushu": "洙曰：甫爲詩，請顧冩也。○蘇曰：王子敬過戴安道草堂，飲酣，安道求子敬文。子敬攘臂大言曰：“我辭翰雖不如古人，與君一掃素壁。”今山隂草堂碑是也，辭翰俱美。○趙曰：公自言詩家之詞，與顧君筆勢之翰，升顔少府之堂，各爲之一掃也。"
                },
                {
                    "paragraph": "是日霜風凍七澤，",
                    "zhushu": "洙曰：子虛賦：“楚有七澤。”○蘇曰：王子威寒賦：“霜風沍凍合七澤。”"
                },
                {
                    "paragraph": "烏蠻落照衘赤壁。",
                    "zhushu": "洙曰：施、黔，烏蛮之域也。赤壁，地名。周瑜破曹公於赤壁。"
                },
                {
                    "paragraph": "酒酣耳熱忘頭白，",
                    "zhushu": "洙曰：楊惲曰：“酒酣耳熱，聲嗚嗚而歌秦聲。”○修可曰：魏文帝與呉質書曰：“昔日遊處，每至觴酌流行，終竹並奏，酒酣耳𤍠，仰而賦詩，忽然不自知其樂。”"
                },
                {
                    "paragraph": "感君意氣無所惜。",
                    "zhushu": "蘇曰：鄭球感意氣倜儻，醉何所惜。"
                },
                {
                    "paragraph": "一爲歌行歌主客。",
                    "zhushu": "洙曰：一本云“醉歌行，歌主客”。○趙曰：主則顔少府，客則公與顧也。○師曰：詩家甫自言能詩。筆勢，指顧况善冩。甫爲此詩贈公安少府顔氏，請頋文斈題于公壁，故云“詞翰升堂爲君掃”。忘頭白，甫下以老邁爲辭。歌主客，發揚主客之德也。",
                    "type": 2
                },
                {
                    "paragraph": "白絲行",
                    "zhushu": "師曰：按唐史：“竇懷貞，右相德𤣥之子。少敦儉，不爲豪侈事。後娶韋后乳媪王，所謂莒夫人者，故蛮婢也。丗謂媪婿爲阿父者，軒然不慙，以自婿於后。又附宗楚客、安樂公主以取貴仕，爲素議所斥。韋氏敗，太平公主干政，又傾己附離，素節盡矣。故甫作此以譏之。然有取於白絲者，𢇁之爲物，柔直而㓗白，一爲所染，䘮其素質。君子之行，一爲匪人所汚，求其向之所謂㓗白者，不可得矣。”",
                    "type": 2
                },
                {
                    "paragraph": "繰絲須長不須白，",
                    "zhushu": "鄭曰：繰，蘇曹切，繹繭爲絲。○趙曰：須長不須白者，以絲爲羅與錦，則有五色之章焉。且以之爲舞衣，則須長以足用而已，不必白而後受采也。"
                },
                {
                    "paragraph": "越羅蜀錦金粟尺。",
                    "zhushu": "洙曰：礼記：“夫人繅三盆。”魏文帝詔羣臣曰：“前後毎得蜀錦，殊不相似。”○趙曰：越羅蜀錦，天下之竒紋也。金粟尺，邊幅尺度之足也。尺以金粟飾之，冨貴家之物也。此何遜詩所謂金粟裹搔頭是矣。"
                },
                {
                    "paragraph": "象床玉手亂殷紅，",
                    "zhushu": "鄭曰：殷，烏閑切，赤黒色。"
                },
                {
                    "paragraph": "萬草千花動凝碧。",
                    "zhushu": "洙曰：孟嘗君至楚，献象床，直千金。公孫成諫令勿受，乃止。○趙曰：言越羅蜀錦積在象床之多，玉手擇取之，則殷紅之叚相乱矣。万草千花，則以言錦上罷上之繁紋也。"
                },
                {
                    "paragraph": "已悲素質随時染，",
                    "zhushu": "洙曰：一作“改”。"
                },
                {
                    "paragraph": "裂下鳴機色相射。",
                    "zhushu": "鄭曰：食亦切。○洙曰：漢紀：“童子魏昭謂郭㤗曰：‘欲以素絲之質，附近朱藍。’”墨子：“悲素絲，謂其可以黒。”古詩：“纎纎擢素手，札札弄機杼。”○趙曰：素𢇁旣染，則織爲羅錦，故曰色相射。鮑照：“繰絲復鳴機。”"
                },
                {
                    "paragraph": "美人細意熨帖平，",
                    "zhushu": "鄭曰：熨，紆勿切，火展帛也。"
                },
                {
                    "paragraph": "裁縫滅盡針線跡。",
                    "zhushu": "趙曰：此詩句言縫爲舞衣者矣。"
                },
                {
                    "paragraph": "春天衣着爲君舞，蛺蝶飛來黃鸝語。",
                    "zhushu": "鄭曰：蛺，古協切。趙曰：鮑照白紵歌云：“催絃急管爲君舞。”此因言舞而言蛺蝶飛者，以况舞之輕；而黄鸝語以况歌之好矣。"
                },
                {
                    "paragraph": "落絮遊絲亦有情，随風照日冝",
                    "zhushu": "洙曰：一作“疑”。"
                },
                {
                    "paragraph": "輕舉。",
                    "zhushu": "洙曰：前漢郊祀志：“逢㒷輕㪯。”○趙曰：此言舞之態，其身之輕，可㪯而仙去。○蒭曰：曹子建：“長䄂随風。”黄曰：庾肩吾曰：“桃紅柳絮白，照日復随風。”"
                },
                {
                    "paragraph": "香汗輕塵汙顔色，",
                    "zhushu": "洙曰：一作“香汚清塵似顔色”。微芳起兩䄂，輕汗染𩀱題。又云：“裁縫用笥中刀，縫爲万里衣。”○趙曰：陳梁雜歌詩云：“朱顔潤紅粉，香汗沾玉色。”清塵，一作“輕”，非是，當以清爲正。古詩“空牀委清塵”也。"
                },
                {
                    "paragraph": "開新合故置何",
                    "zhushu": "洙曰：一作“相”。"
                },
                {
                    "paragraph": "許？",
                    "zhushu": "洙曰：古詩云：“新人工織縑，故人工織素。織縑日一疋，織素五丈餘。以縑持此素，新人不如故。”○趙曰：謂舞衣稍故而合之，以言人情之喜新，故言開新者矣，而合故不着，将於甚処置之，歎其必委弃也。○黄曰：崔輔囯詩云：“妾有羅衣裳，秦王在時作。爲舞春風多，秋來不堪着。”亦以言新而用之，故而弃之。凡詩人之㒷致如此。"
                },
                {
                    "paragraph": "君不見才",
                    "zhushu": "洙曰：一作“志”。"
                },
                {
                    "paragraph": "士汲引難，恐懼棄捐忍覊旅。",
                    "zhushu": "洙曰：郭㤗機荅傅咸詩：“皎皎白素𢇁，織爲寒女衣。寒女雖妙巧，不得秉機杼。天寒知運速，况復鴈南飛。衣工秉刀尺，弃我忽若遺。人不取諸身，丗事焉所希。况復以朝食，曷由知我飢。”○趙曰：此結一篇之意。夫繰𢇁之難，染之難，爲羅与錦織之又難，不猶才士汲引之難乎？一旦而弃之，故爲才士者，与其旣用而弃，不若甘心忍受於覊旅之未用耳。○師曰：今懷貞爲韋氏楚客之所汲引，雖得爵禄，柰公論之所弃忍何？故甫託意於懷貞，以戒後來。",
                    "type": 2
                },
                {
                    "paragraph": "百憂集行",
                    "zhushu": "",
                    "type": 2
                },
                {
                    "paragraph": "憶年十五心尚孩，",
                    "zhushu": "洙曰：魯昭公十五而猶有童心。老子：“若嬰兒之未孩，聖人皆孩之。”○趙曰：孩者，可提之童也。十五乃志斈之時，心未免於孩，故云尚孩。"
                },
                {
                    "paragraph": "健如黃犢走復來。庭前八月梨棗熟，一日上樹能千廻。即今倐忽已五十，",
                    "zhushu": "蘇曰：舊本作即今年才五六十。魯直云：“此語似方六七十，如五六十。”○師曰：此詩作於上元元年辛丑，是年在蜀，年四十九歳。詩云“已五十，㪯大数然”。"
                },
                {
                    "paragraph": "坐卧只多少行立。強將𥬇語供主人，",
                    "zhushu": "師曰：主人指郭英義。英義鎭成都，甫客依之。笑語，年少事也。甫老而客雖強𥬇語以陪主人，奈非其眞情也。"
                },
                {
                    "paragraph": "悲見生涯百憂集。入門依舊四壁空，",
                    "zhushu": "洙曰：相如家居，徒四壁立。"
                },
                {
                    "paragraph": "老妻覩我顔色同。癡兒未知父子禮，叫怒索飯啼門東。",
                    "zhushu": "蘇曰：班超㓜年，每索飯稍遲，即呌怒。父曰：“此子異日當爲万戸侯。”後果如其言。",
                    "type": 2
                },
                {
                    "paragraph": "莫相疑行",
                    "zhushu": "",
                    "type": 2
                },
                {
                    "paragraph": "男兒生無所成",
                    "zhushu": "趙曰：李陵書：“男兒生無所成名。”"
                },
                {
                    "paragraph": "頭皓白，牙齒欲落真可惜。憶獻三賦蓬萊宫，自怪一日聲輝赫。",
                    "zhushu": "洙曰：天寳中，明皇朝獻太清宫，饗廟及郊。十三載，亦如之。甫時獻三大禮賦。"
                },
                {
                    "paragraph": "集賢學士如堵墻，觀我落筆中書堂。",
                    "zhushu": "洙曰：新唐書：“甫獻賦，帝竒之，使待制集賢院，命宰相試文章。”按，開元十三年，改集仙殿爲集賢殿，麗正殿書院爲集賢殿書院。院内五品以上爲學，七六品以上爲直學士。禮：“孔子射於矍相之圃，蓋觀者如堵墻。”"
                },
                {
                    "paragraph": "往時文彩動人主，此日飢寒趨路傍。",
                    "zhushu": "洙曰：時擢甫爲京兆兵曹，㑹禄山亂，甫遂齟齬，與時不合。後寓同谷，採橡自給，男女餓殍者數人。○趙曰：至德二載，公受左拾遺。及房琯罷相，甫上䟽論琯不冝廢。肅宗怒，出甫爲華州司功。屬𨵿輔飢亂，弃官寓同谷，自負薪採耜，餔糒不給，遂入蜀，卜居成都。"
                },
                {
                    "paragraph": "晚将末契託年少，",
                    "zhushu": "趙曰：陸機歎逝賦云：“託末契於後生。”"
                },
                {
                    "paragraph": "當面輸心背面𥬇。",
                    "zhushu": "洙曰：時甫依嚴武，幾爲武所殺。"
                },
                {
                    "paragraph": "寄謝悠悠丗上兒，不争好惡莫相疑。",
                    "zhushu": "師曰：甫甞於天寳十三年乙未，獻三大禮賦，其大略云：“臣生陛下淳朴之俗四十年矣。”時年四十三。賦入蓬萊宫，天子命宰相試文章，一日聲馳乎天下。如堵墻，言列看之多也。中書堂，即宰相所坐之堂。人主，謂𤣥宗也。甫出爲華州司功，屬𨵿輔飢，弃官去同谷。自同谷入蜀，飢寒奔走，故云趨路傍。年少，指嚴武也。甫與武父嚴挺之素善，武時年尚少，鎮成都，甫往依焉。故云晩將未契託年少。甫嘗醉登武床，瞑目曰：“嚴挺之乃有是兒。”武憾其斥父名，拔劒将殺之，頼武母救止，乃免。武與甫由是有𨻶，故甫譏其不以誠相待而有是作。白居易嘗作蜀道難，亦爲甫而有是篇也。",
                    "type": 2
                },
                {
                    "paragraph": "短歌行",
                    "zhushu": "贈王郎司直。",
                    "type": 2
                },
                {
                    "paragraph": "王郎酒酣拔劒斫地歌莫哀，",
                    "zhushu": "修可曰：史記：“武帝時，齊人有東方生，名朔，時坐席中，酒酣，據地歌曰云云。”"
                },
                {
                    "paragraph": "我能拔爾抑塞磊落之竒才。橡樟飜風白日動，",
                    "zhushu": "洙曰：吴都賦：“木則楓、柟、橡、𤍤。”言材之美者。"
                },
                {
                    "paragraph": "鯨魚跋浪滄溟開。",
                    "zhushu": "洙曰：鯨，魚之大者。吳都賦：“長鯨吞航。”○趙曰：以大魚比之。崔豹古今注：“鯨，海魚也。大者數干里，小者千丈，鼔浪成雷，噴珠如雨。”"
                },
                {
                    "paragraph": "且脫佩劒休徘徊，",
                    "zhushu": "蘇曰：張華遇魯銍於滻水。華曰：且脫劔佩于此徘徊，何命爲之怱速如是。"
                },
                {
                    "paragraph": "西得諸侯棹錦水。",
                    "zhushu": "洙曰：錦水，蜀江也。"
                },
                {
                    "paragraph": "欲向何門趿珠履，",
                    "zhushu": "洙曰：孟嘗養客三千，皆珠履。○趙曰：鄒陽云：“何門而不可曵長裾乎？”"
                },
                {
                    "paragraph": "仲宣樓頭春已深。",
                    "zhushu": "洙曰：仲宣，王粲也。有摟在荆州。○趙曰：仲宣樓，指言荆州也。梁帝詩：“乆返仲宣樓。蓋以仲宣一丗名人，故以仲宣名之。”"
                },
                {
                    "paragraph": "青眼髙歌望吾子，",
                    "zhushu": "洙曰：阮籍能爲青白眼以重輕人。"
                },
                {
                    "paragraph": "眼中之人吾老矣。",
                    "zhushu": "師曰：錦水，蜀中有濯錦江。王司直得蜀中刺史。刺史，古之諸侯，甫欲依之爲門下客，如仲宣之依劉表，望其青頋，故云青眼髙歌望吾子。吾子，指王司直。眼中之人，謂甫素善司直，司直必念其衰老而眷遇之。甫與司直飲，司直酒酣，舞劒爲樂，謂甫云：吾能抜爾竒才，使汝見用當丗，如橡章之飜風，如鯨魚之抜浪。故甫承其意，而有末章之覬望也。",
                    "type": 2
                },
                {
                    "paragraph": "赤霄行",
                    "zhushu": "蘇曰：嚴武一日欲殺甫及章彛，集吏於門。武出，冠掛于簾者三。左右白其母，奔救得止，獨殺彛。於是有赤霄行以叙其事。趙曰：此篇乃遭海而感歎之作。",
                    "type": 2
                },
                {
                    "paragraph": "孔雀未知牛有角，渇飲寒泉逢觝觸。",
                    "zhushu": "洙曰：以非𩔖也。非𩔖故不相知，不相知而相從，則見辱矣。"
                },
                {
                    "paragraph": "赤霄玄圃須往來，翠尾金花不辭辱。",
                    "zhushu": "趙曰：張𫇮先鷦鷯賦序：“彼鷲鶚鵾鴻，或凌青霄之際，或託絶浪之外也。”𤣥圃在崑崙山上之别名，見葛仙傳。翠羽金花，則孔雀之毛羽如此。晉左九𡣕孔雀賦云：“櫂翠羽之脩莖。”"
                },
                {
                    "paragraph": "江中淘河嚇飛鷰，銜泥却落羞華屋。",
                    "zhushu": "趙曰：淘河者，鵜鴰也。飛燕從江上來，爲淘河所疑。意謂燕爭其魚而嚇之歸華屋之下，負此羞耻，䘖泥而却落也。莊子言：“鴟得腐䑕，鶁雛過之，仰而視之，日赫也。”"
                },
                {
                    "paragraph": "皇孫猶曽蓮勺困，",
                    "zhushu": "洙曰：孝宣帝紀：“帝初爲皇孫，髙材好斈，然亦喜游俠，闘雞走馬，具諳知閭里姦邪，吏治得失。数上下諸侯，常困於蓮勺鹵中。”如淳曰：“爲人所困辱也。蓮勺縣有鹽池，縱横十餘里，郷人名爲鹵中。”蓮音輦。勺音灼。"
                },
                {
                    "paragraph": "衛莊見貶傷其足。",
                    "zhushu": "洙曰：成十七年傳：“刖鮑牽而逐髙無咎。齊人來招牽之弟鮑國而立之。鮑囯相施氏忠，故齊人取以爲鮑氏後。仲尼曰：‘鮑莊子之知不如葵，猶能衛其足。’”注：“葵傾葉向日，以蔽其根。言鮑牽居亂，不能危行。言孫、衛作鮑。”"
                },
                {
                    "paragraph": "老翁慎莫恠少年，葛亮貴和書有篇。",
                    "zhushu": "趙曰：老翁，公自指言也。少年，則所見辱之子也。陳壽所上諸葛亮集目錄凡二十四篇，而貴和第十一。此公所以託言不能和則必召辱矣。"
                },
                {
                    "paragraph": "丈夫垂名動萬年，記憶細故非髙賢。",
                    "zhushu": "洙曰：言不可録小怨而弃大德也。○蘇曰：陳遠忤徐陵，陵明日枉駕訪遠，遠曰：“君真髙賢也，不記細故，自此密治。”○趙曰：此見公胷懐之廓落，無宿憾矣。斯乃顔淵紀而不校者也。漢文帝與匈奴書曰：“朕與單于捐細故。”師古曰：“細故，小事也。”○師曰：博物志：“孔雀尾多變色，或紅或黄，有如雲霞，其色無定，人怕其尾有金翠，五年而後成。始生三年，金翠尚小，初春乃生，四月後凋，與花蘂俱寝。南人取其尾，握刀蔽於叢竹潜隱之處，伺過急剪之，若不即断，回首一顧，無復光彩矣。”爾雅釋鳥：“鵜，鴮鸅。”郭璞注：“今之鵜鴣也。好羣飛，沉水食魚，俗呼爲淘河。”孔雀與牛非其𩔖，猶君子小人非其𩔖，不虞小人反爲小人中傷。淘河飛燕衘泥以汚華屋，猶小人居朝反爲汚辱。曽孫鮑荘事，己見内翰注。語云：“君子坦蕩蕩，小人長戚戚。”此甫所以末章貴和而不記錄其小怨也。不然，何以見君子之大？",
                    "type": 2
                },
                {
                    "paragraph": "去矣行",
                    "zhushu": "鮑曰：天寳十四年，𡻕次乙未，公年四十四，在率府數上賦頌，不蒙采錄，欲辭職，遂作去矣行。○師曰：此詩爲嚴武而作，見後貧交行注。",
                    "type": 2
                },
                {
                    "paragraph": "君不見鞲上鷹，",
                    "zhushu": "鄭曰：鞲，古侯切，射臂决也。"
                },
                {
                    "paragraph": "一飽則飛掣。",
                    "zhushu": "鄭曰：尺列切。○洙曰：鮑明逺詩：“昔如鞲上鷹，今似檻中猿。”晉孫楚鷹賦：“鞲青骹，戯田疇。”魏志：“吕布因陳登來徐州牧，不得，布怒。登喻之曰：‘登見曹公，言待将軍譬如養虎，當飽其肉，不則噬人。’公曰：‘不如𡖖言，譬如餋鷹，飢則爲用，飽則揚去。’布乃解。”史滑稽傳注：“鞲，臂捍也。”"
                },
                {
                    "paragraph": "焉能作堂上燕，㘅𭰖附炎熱。",
                    "zhushu": "洙曰：古詩：“翩翩堂前燕，冬藏夏來見。”庾肩吾詩：“可憐幕上燕。”古詩：“思爲𩀱飛燕，㗸泥巢君屋。”傅𤣥陽春賦：“燕𠼫泥於廣庭。”湛方生懷春賦：“燕㗸泥而來征。”附炎，附勢也。○趙曰：如鷹之飽而髙，不斈燕之戀而附，此賢人義士不阿附於權貴之門也。"
                },
                {
                    "paragraph": "野人曠蕩無靦顔，",
                    "zhushu": "鄭曰：靦，他典切。"
                },
                {
                    "paragraph": "豈可乆在王侯間。",
                    "zhushu": "魯曰：語先進：“於禮樂，野人也。”○蘇曰：江淹曰：“野人踈散曠蕩，無名利拘繫，靦顔見公等。”○趙曰：野人，公自謂也。字出左傳“野人予之”。云曠蕩者，以言懷抱之閑曠也。有慙顔則能忍慙者，公無慙顔，豈肯曵裾於王侯之間乎？沈休文奏彈王源云：“明月腆顔，曽無愧畏。”"
                },
                {
                    "paragraph": "未試囊中飡玉法，明朝且入藍田山。",
                    "zhushu": "洙曰：周礼天官玉府：“玉齊則供食玉。”注：“玉是陽精之純者，食之以禦水氣。鄭司農云：‘玉齊當食玉屑。’”列仙傳：“赤松子者，神農時雨師，服水玉以教神農，能入火自燒。”前漢地理志：“藍田山岀美玉，在長安。”木𤣥虛海賦：“神仙縹緲，餐玉清崖。”事見魏書李預傳：“預居長安，每羡古人飡玉之法，乃採訪藍田，躬往攻掘，得若環璧雜器形者，大小百餘，稍得麄黒者，亦篋盛以還，而至家觀之，皆光潤可玩。預乃椎七十枚爲屑，日服食之，餘多恵人。後預及聞者更求於故處，皆無所見。馮翊公、源懷等得其𤥨爲器佩，皆鮮明可寳。預服玉經云有效驗，而丗事寢食不禁節之，又加之好酒損志。及疾篤，謂妻子曰：‘服玉屏居山林，排弃嗜慾，或當有大神力，而吾猶色不絶，自致於死，非藥過也。然吾尸躰必當有異，勿使速𣩵，令後人知餐服之妙。’時七月中旬，長安毒𤍠，預得停尸四宿，而躰色不變。其妻常氏以玉珠二枚唅之，口閉，常謂之曰：‘君自言食玉有神驗，何故不受含也？’言訖，齒啓納珠，因嘘囑其口，都無穢氣。舉歛於棺，堅直不傾委。死時猶有遺玉屑數斗，槖盛納諸棺中。”",
                    "type": 2
                },
                {
                    "paragraph": "貧交行",
                    "zhushu": "",
                    "type": 2
                },
                {
                    "paragraph": "翻手作雲覆手雨，紛紛輕薄何須數。",
                    "zhushu": "鄭曰：所矩切，計也。○洙曰：沈休文詩：“洛陽繁華子，長安輕薄兒。”梁簡文帝詩：“輕薄岀三河。”江淹詩：“子矜怨勿往，谷風誚輕薄。”阮籍：“平生少年時，輕薄好弦歌。”○蘇曰：陳暄曰：“徐、庾軰數輕薄兒，恃勢作威福，何必數耶？”○師曰：甫之作此，爲嚴武而作也。甫與嚴武素相厚善，及武鎮西川，甫往依之，常醉登。其床曰：“嚴挺之乃有是兒。”武杖劒欲殺之，母教止。夫武始待甫甚厚，今以小嫌欲殺之，其輕薄如此，何足数乎？"
                },
                {
                    "paragraph": "君不見管鮑貧時交，此道今人棄如土。",
                    "zhushu": "洙曰：史：“管仲少時與鮑叔牙游，鮑叔終善遇之。管仲曰：‘吾始困，甞與鮑叔賈，分財利多自與，鮑叔不以我爲貪，知我貧也。吾嘗與鮑叔謀事而更窮困，鮑叔不以我爲愚，知時有利不利也。吾嘗三仕三見逐於君，鮑叔不以我爲不肖，知我不遭時也。吾甞三戰三走，鮑叔不以我爲怯，知我有老母也。公子紏敗，召忽死之，吾幽囚受辱，鮑叔不以我爲無耻，知我不羞小莭，而耻功名不𩔰於天下也。生我者父母，知我者鮑子也。’鮑叔旣進管仲，以身下之，天下多管仲之賢，而多鮑叔能知人。”○趙曰：史載管仲曰：“吾始困時，甞與鮑叔賈，分財利多自與，鮑叔不以我爲貪，知我貧也。”而題是貧交行，則所主用在此矣。公之緩急，人所有，而以有濟無，交友之道也。雲固爲雨矣，雲有渰以凄凄，而後興雨祁祁，則雨所濟者乆。雲氣不待施而雨，則雨所濟者微。今以翻覆手而雲遂爲雨，其俄傾可知矣。管仲與鮑叔賈，而獨分財利，鮑叔弗爭，則悠乆毎毎如此，豈翻覆手之間，爲片雲過雨之霑丐乎？",
                    "type": 2
                },
                {
                    "paragraph": "短歌行",
                    "zhushu": "魯曰：送祁錄事歸台州，因寄蘇使君。",
                    "type": 2
                },
                {
                    "paragraph": "前者途中一相見，人事經年記君面。",
                    "zhushu": "洙曰：古者有半靣之交。○趙曰：經年之中，徒記君靣而已，不得再相見也。"
                },
                {
                    "paragraph": "後生相動",
                    "zhushu": "洙曰：一作“勸”。"
                },
                {
                    "paragraph": "何寂寥，君有長才不貧賤。",
                    "zhushu": "洙曰：陳平傳：張負曰：“人固有好美如陳平而長貧賤乎？”○趙曰：嵇康云：“長才廣度，無所不淹。”"
                },
                {
                    "paragraph": "君今起柂春江流，",
                    "zhushu": "鄭曰：柂，徒可切。○趙曰：柂，所以行大舟也。"
                },
                {
                    "paragraph": "余亦沙邊具小舟。幸爲逹書賢府主，",
                    "zhushu": "趙曰：指言合州蘇使君也。"
                },
                {
                    "paragraph": "江花未盡㑹江樓。",
                    "zhushu": ""
                }
            ]
        }
    ]
}