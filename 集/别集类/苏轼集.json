{
    "name": "蘇軾集",
    "author": "北宋・蘇軾",
    "loadChapterCount": 3,
    "chapters": [
        {
            "name": "御製文集序",
            "paragraphs": [
                {
                    "paragraph": "經進東坡文集事略",
                    "zhushu": "",
                    "type": 1
                },
                {
                    "paragraph": "御製文集序",
                    "zhushu": "",
                    "type": 2
                },
                {
                    "paragraph": "成一代之文章，必能立天下之大節。立天下之大節，非其氣足以髙天下者，未之能焉。孔子曰：“臨大節而不可奪，君子人歟？”孟子曰：“我善養吾浩然之氣，以直養而無害，則塞乎天地之間。”養存之於身謂之氣，見之於事謂之節。節也，氣也，合而言之，道也。以是成文，剛而無餒，故能參天地之化，𨵿盛衰之運。不然，則雕蟲篆刻，童子之事耳，烏足與論一代之文章哉？故贈太師、謚文忠蘇軾，忠言讜論，立朝大節，一時廷臣無岀其右。負其豪氣，志在行其所學，放浪嶺海，文不少衰。力斡造化，元氣淋漓，窮理盡性，貫通天人。山川風雲，草木華實，千彚萬狀，可喜可愕，有感於中，一寓之於文。雄視百代，自作一家，渾㴠光芒，至是而大成矣。朕萬幾餘暇，紬繹詩書，他人之文，或得或失，多所取舎。至於軾所著，讀之終日，亹亹忘倦，常寘左右，以爲矜式，信可謂一代文章之宗也歟！乃作賛曰：",
                    "zhushu": "",
                    "type": 2
                },
                {
                    "paragraph": "維古文章，言必己岀。綴詞緝句，文之蟊賊。手抉雲漢，斡造化機。氣髙天下，乃克爲之。猗嗟若人，冠冕百代。忠言讜論，不顧身害。凛凛大節，見於立朝。放浪嶺海，侣於漁樵。歳晚歸來，其文益偉。波瀾老成，無所附麗。昭晣無疑，優游有餘。跨唐越漢，自我師模。賈馬豪竒，韓栁雅健。前哲典刑，未足多羡。敬想髙風，恨不同時。掩卷三歎，播以聲詩。",
                    "zhushu": "",
                    "type": 2
                },
                {
                    "paragraph": "乾道九年閏正月望，選德殿書賜蘇嶠。",
                    "zhushu": ""
                }
            ]
        },
        {
            "name": "蘇文忠公贈太師制",
            "paragraphs": [
                {
                    "paragraph": "蘇文忠公贈太師制",
                    "zhushu": "",
                    "type": 1
                },
                {
                    "paragraph": "勑：朕承絶學於百聖之後，探微言於六籍之中。將興起於斯文，爰緬懷於故老。雖儀刑之莫覿，尚簡䇿之可求。掲爲儒者之宗，用錫帝師之寵。故禮部尚書、端明殿學士、贈資政殿學士、謚文忠蘇軾，養其氣以剛大，尊所聞而髙明。愽觀載籍之傳，幾海涵而地負；逺追正始之作，殆玉振而金聲。知言自况於孟軻，論事肯卑於陸贄。方嘉祐全盛，甞膺特起之招；至熈寜紛更，廼陳長治之䇿。歎異人之間出，驚讒口之中傷。放浪嶺海而如在朝廷，斟酌古今而若斡造化。不可奪者，嶤然之節；莫之致者，自然之名。經綸不究於生前，議論常公於身後。人傳元祐之學，家有眉山之書。朕三復遺編，乆欽髙躅。王佐之才可大用，恨不同時；君子之道闇而彰，是以論丗。讜九原之可作，庶千載以聞風。惟而英爽之靈，服我衮衣之命。可特贈太師，餘如故。",
                    "zhushu": ""
                }
            ]
        },
        {
            "name": "東坡先生言行",
            "paragraphs": [
                {
                    "paragraph": "東坡先生言行",
                    "zhushu": "",
                    "type": 1
                },
                {
                    "paragraph": "公名軾，字子瞻，一字和仲，老泉仲子也。生　仁宗景祐三年，中嘉祐二年進士第，再中制䇿優等，除大理評事，簽書鳯翔府判官，召試，直史館。丁父憂，服除，判官告院，攝開封府推官。熈寜中，通判抗州，知宻、徐、湖三州。言者論其詩文語渉謗訕，遂赴詔獄，以黃州團練副使安置，移汝州。　哲宗即位，復朝奉郎，知登州，召爲禮部郎中、起居舎人。元祐二年，遷中書舎人、翰林學士兼侍讀，岀知杭州。六年，召爲翰林承旨，岀守潁州。復以兵部尚書召還，兼侍讀，尋遷禮部兼端明殿、翰林侍讀二學士。岀知定州。紹聖元年，以本官知英州，貶寜逺軍節度副使，惠州安置。又貶瓊州别駕，昌化軍安置。徙廉州，再徙永州。用　徽宗登極赦復官，監成都府玉局觀。建中靖國元年秋七月，卒於常州，年六十六。明年後六月癸酉，葬於汝州郟城縣。𥘉謫黃州時，築室于東坡之下，自號“東坡居士”。靖康中，復故官。　髙宗建炎𥘉，贈資政殿學士。",
                    "zhushu": "",
                    "type": 2
                },
                {
                    "paragraph": "至尊壽皇聖帝乾道六年，謚曰“文忠”，從眉州守何𦒿仲之請也。未幾。",
                    "zhushu": "",
                    "type": 2
                },
                {
                    "paragraph": "御製文集序賛，特贈太師。",
                    "zhushu": ""
                }
            ]
        },
        {
            "name": "經進東坡文集事略卷第一",
            "paragraphs": [
                {
                    "paragraph": "經進東坡文集事略卷第一",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "賦",
                    "zhushu": "",
                    "type": 2
                },
                {
                    "paragraph": "前赤壁賦  後赤壁賦",
                    "zhushu": "",
                    "type": 2
                },
                {
                    "paragraph": "灔澦堆賦",
                    "zhushu": "并叙。王明清揮麈録云：“公祖諱，故序多作‘叙’，或作‘引’。”",
                    "type": 2
                },
                {
                    "paragraph": "屈原廟賦  昆陽城賦",
                    "zhushu": "",
                    "type": 2
                },
                {
                    "paragraph": "後𣏌菊賦",
                    "zhushu": "并叙。  "
                },
                {
                    "paragraph": "服胡麻賦",
                    "zhushu": "并叙。",
                    "type": 2
                },
                {
                    "paragraph": "前赤壁賦",
                    "zhushu": "晁𥙷之无咎續離騷叙云：“赤壁前後賦者，蘇公之所作也。曹操氣吞宇内。樓船浮江，以謂遂無呉矣。而周瑜少年，黄蓋禆將，一炬以焚之。公謫黄岡，數遊赤壁下，蓋忘意於丗矣。觀江濤汹湧，慨然懷古，猶壯瑜事而賦之云。”又唐庚子西語録云：“余作南征賦，或者称之，然僅與曹大家爭𢖍耳。惟東坡赤壁二賦，一洗萬古，欲髣髴其一語，畢丗不可得也。”",
                    "type": 2
                },
                {
                    "paragraph": "壬戌之秋，",
                    "zhushu": "時元豐五年也，公方四十七𡻕，距紹熈辛亥已一百十年矣。"
                },
                {
                    "paragraph": "七月旣望，蘇子與客泛舟遊於赤壁之下。清風徐來，水波不興。舉酒屬客，誦明月之詩，歌窈窕之章。少焉，月出於東山之上，徘徊於斗牛之間。白露横江，水光接天。縱一葦之所如，",
                    "zhushu": "宋河廣詩：“誰謂河廣，一　葦杭之。”"
                },
                {
                    "paragraph": "凌萬頃之茫然。浩浩乎如馮虚御風，而不知其所止，",
                    "zhushu": "莊子曰：“列子御風而行，冷然經旬，五日而後返。”司馬彪注云：“列禦㓂，鄭人。”御，迎也。冷然，凉貌。"
                },
                {
                    "paragraph": "飄飄乎如遺丗獨立，羽化而登仙。",
                    "zhushu": "陶隱居眞誥云：“仙道有飛行之羽，以躡虚空，故有長生飛仙之說。”"
                },
                {
                    "paragraph": "於是飲酒樂甚，扣舷而歌之。歌曰：“桂櫂𠔃蘭槳，",
                    "zhushu": "離騷九歌云：“桂櫂𠔃蘭栧。”"
                },
                {
                    "paragraph": "擊空明𠔃泝流光。渺渺𠔃予懷，望美人𠔃天一方。”",
                    "zhushu": "楚辭云：“出浦溆而邅廻，望美人𠔃南浦。”"
                },
                {
                    "paragraph": "客有吹洞簫者，",
                    "zhushu": "丈選有王褒洞簘賦，乃簫之無底者。大者二十二管，小者十六管。"
                },
                {
                    "paragraph": "𠋣歌而和之。其聲嗚嗚然，如怨如慕，如泣如訴。餘音嫋嫋，不絶如縷。舞幽壑之潜蛟，",
                    "zhushu": "李肇國史𥙷云：“李舟得村舎煙竹，截以爲笛，堅如鉄石，以遺李牟。牟吹笛天下第一，月夜泛舟吹之，俄有客呼船請載，旣至，請吹之，其聲精壯，山石可裂。及入破，呼吸盤擗，應聲粉碎。客忽不見，疑蛟龍也。”雖是笛事，此蓋借用。"
                },
                {
                    "paragraph": "泣孤舟之嫠婦。",
                    "zhushu": "白居易琵琶引云：元和十年，予左迁九江郡司馬。明年秋，送客湓浦口，聞舟中夜彈琵琶者，聽其音，錚錚然有京都聲。問其人，本長安倡女，甞斈琵琶於穆、曹二善才，年長色衰，委身爲賈人婦。遂命酒，使快彈数曲，曲罷，因爲歌以贈之，命日琵琶行。其間有云：“門前冷落車馬稀，老大嫁作商人婦。商人重利輕别離，前月浮梁買茶去。去來江口守空船，遶船明月江水寒。夜深忽夢少年事，夢啼粧淚紅䦨干。”雖琵琶事，此蓋借用。"
                },
                {
                    "paragraph": "蘇子愀然，正襟危坐而問客曰：“何爲其然也？”客曰：“月明星稀，烏鵲南飛”，此非曹孟德之詩乎？",
                    "zhushu": "文選魏武帝短歌行云：“月明星稀，烏鵲南飛。繞木三匝，何枝可依？”"
                },
                {
                    "paragraph": "西望夏口，東望武昌，",
                    "zhushu": "武昌即鄂州，夏口在鄂州江夏縣之西。"
                },
                {
                    "paragraph": "山川相繆，鬰乎蒼蒼，此非孟德之困於周郎者乎？",
                    "zhushu": "呉志周瑜慱云：“建安十三年九月，曹公入荆州，劉琮舉衆降。曹公得其水軍船歩兵数十萬。將士聞之皆恐，勸呉王權不如迎降。獨瑜深以爲不可，請進軍夏口。時劉備遣諸葛亮誚權，權遂遣瑜及程普等與備并力逆曹公，遇於赤壁。瑜部將黄蓋謂操軍方連船艦，可燒而走。乃取蒙衝闘艦数十艘，實以薪草，膏油灌其中，裹以帷幕，上建牙旗，先書報曹公欲降。蓋放諸船，同時發火，時風盛猛，延燒岸上營落。頃之，煙炎漲天，人馬燒溺死者甚衆，操遂敗走。”"
                },
                {
                    "paragraph": "方其破荆州，下江陵，",
                    "zhushu": "魏紀：建安十三年秋七月，公南征劉表。八月，表卒，其子琮代，屯㐮陽。劉備屯燓。九月，公到新野，琮遂降，備走夏口。公進軍江陵，自江𨹧至赤壁，戰不利，乃還。"
                },
                {
                    "paragraph": "順流而東也，舳艫千里，旌旗蔽空，釃酒臨江，",
                    "zhushu": "伐木詩：“釃酒有藇。”臧宫傳：“擊牛釃酒。”釃，所冝反。"
                },
                {
                    "paragraph": "横槊賦詩，",
                    "zhushu": "唐元𬓲　云：“曹氏父子鞍馬問爲文，往往横槊賦詩。”"
                },
                {
                    "paragraph": "固一丗之雄也，而今安在哉？况吾與子漁樵於江渚之上，侣魚鰕而友麋鹿。駕一葉之扁舟，",
                    "zhushu": "韓退之詩云：“共泛清湘一葉舟。”"
                },
                {
                    "paragraph": "舉匏樽以相屬。寄蜉蝣於天地，",
                    "zhushu": "曹蜉蝣詩注云：“蜉蝣，渠略也，朝生暮死。”郭璞詩：“借問蜉蝣輩，寕知龜鶴年。”"
                },
                {
                    "paragraph": "渺滄海之一粟。哀吾生之湏臾，羡長江之無窮。挾飛仙以遨遊，抱明月而長終。知不可乎驟得，",
                    "zhushu": "離騷湘夫人詞云：“時不可𠔃驟得。”"
                },
                {
                    "paragraph": "託遺響於悲風。蘇子曰：“客亦知夫水與月乎？逝者如斯，而未甞往也；盈虚者如彼，而卒莫消長也。蓋將自其變者而觀之，則天地曾不能以一瞬；自其不變者而觀之，則物與我皆無盡也，而又何羡乎？且夫天地之間，物各有主，苟非吾之所有，雖一毫而莫取。惟江上之清風，與山間之明月，耳得之而爲聲，目遇之而成色，取之無禁，用之不竭，是造物者之無盡藏也，而吾與子之所共適。”客喜而𥬇，洗盞更酌，肴核旣盡，杯盤狼籍，",
                    "zhushu": "史記滑稽傳：淳于髠云：履舄交錯，杯盤狼籍。"
                },
                {
                    "paragraph": "相與枕藉乎舟中，不知東方之旣白。",
                    "zhushu": "",
                    "type": 2
                },
                {
                    "paragraph": "後赤壁賦",
                    "zhushu": "",
                    "type": 2
                },
                {
                    "paragraph": "是𡻕十月之望，歩自雪堂，",
                    "zhushu": "公擬斜川詩叙云：“元豐壬戍之春，予躬耕於東坡，築雪堂居之。南挹四望亭之後丘，西控北山之微泉。”又雪堂問云：蘇子得廢圃於東坡之脅，作堂焉，號其正曰雪堂。堂以大雪中爲之，因繪雪於四壁之間，無容隙。其名盖起於此。"
                },
                {
                    "paragraph": "將歸于臨臯。",
                    "zhushu": "公始至黄，寓居定惠院。後自定惠遷臨臯亭。亭本回車院，故公遷居詩有“全家占江驛”之句。"
                },
                {
                    "paragraph": "二客從予，過黄泥之坂。霜露旣降，木葉盡脫，人影在地，仰見明月。顧而樂之，行歌相荅。已而歎曰：“有客無酒，有酒無肴，月白風清，如此良夜何？”客曰：“今者薄暮，舉網得魚，巨口細鱗，狀似松江之鱠，",
                    "zhushu": "𣈆張翰因秋風起，乃思呉中菰菜、蓴羹、鱸魚鱠日：“人生貴得適志，何能羈宦數千里以要名爵乎？”遂命駕而歸。隋唐嘉話云：呉都獻松江鑪魚鱠，煬帝日：“所謂金虀玉鱠，東南之佳味也。”"
                },
                {
                    "paragraph": "顧安所得酒乎？”歸而謀諸婦，",
                    "zhushu": "史記滑稽傳云：楚王欲相優孟，孟日：“請歸與婦計之。”公留别王子丘詩亦有“歸舎聊湏與婦謀”之句。"
                },
                {
                    "paragraph": "婦曰：“我有斗酒，藏之乆矣，以待子不時之湏。”於是𢹂酒與魚，復游於赤壁之下。江流有聲，斷岸千尺，山髙月小，水落石出。曾日月之幾何，而江山不可復識矣。予乃攝衣而上，履巉巖，披䝉茸，踞虎豹，登虬龍，攀栖鶻之危巢，",
                    "zhushu": "公志林云：“元豐五年十二月十九日生日，李委秀才來，因以小舟載酒，飲于赤壁下。李善吹笛，酒酣，作數弄，風起水湧，大魚皆出。山上有栖鶻，亦驚起。”坐想孟德、公瑾，如昨日尔。"
                },
                {
                    "paragraph": "俯馮夷之幽宫。",
                    "zhushu": "離騷云：“使湘靈鼔瑟𠔃，令海若舞馮夷。”清泠傳日：“馮夷，華隂人。服八石，得水仙，是爲河伯。”"
                },
                {
                    "paragraph": "蓋二客不能從焉。劃然長嘯，草木震動，山鳴谷應，風起水涌。予亦悄然而悲，肅然而恐，凛乎其不可留也。反而登舟，放乎中流，聽其所止而休焉。時夜將半，四顧寂寥，適有孤鶴，横江東來，翅如車輪，元裳縞衣，戛然長鳴，掠予舟而西也。須臾客去，子亦就睡。夢一道士，",
                    "zhushu": "諸本多云“夢二道士”，“二”當作“一”，疑傳冩之誤。苕溪漁隱云：此賦𥘉言“適有孤鶴，横江東來”，中言“夢二道士，羽衣翩仙”，未言疇昔之夜，飛鳴而過我者。前後皆言孤鶴，則道士不應言二。余甞見陸遠𦘕赤壁前後賦，因以此詰之，渠爲之閣筆。"
                },
                {
                    "paragraph": "羽衣翩仙，過臨臯之下，揖子而言曰：“赤壁之遊樂乎？”問其姓名，俛而不荅。嗚呼噫嘻！我知之矣。“疇昔之夜，飛鳴而過我者，非子也耶？”道士顧𥬇，子亦驚悟。開户視之，不見其處。",
                    "zhushu": "此賦結處用韓文石鼎叙弥明意，指鶴爲道士，亦暗使髙道傳青城山道士徐佐𡖖化鶴事。公元豐六年嘗自書此賦後云：“黄州少西山麓斗入江中，石色如丹。傳云曹公敗處，所謂赤壁者，或曰非也。時曹公敗歸，由華容路，路多泥濘，使老弱先行，踐之而過。曰：劉備智過人而見事遲，華容夾道皆葭葦，使縱火，則吾無遺𩔖矣。今赤壁少西對岸即華容鎮，庶幾是也。然岳州復有華容縣，竟不知孰是。江下辨疑云：“周瑜敗曹公於赤壁，三尺之童能道其事。然江漢之間，指赤壁者三焉：一在漢水之側，竟陵之東，即今復州；一在齊安郡之歩下，即今黄州；一在江夏西南二百里許，今属漢陽縣。子以謂郡之西南者，政曹公所敗之地也。”按三國志：建安十三年七月，曹公南征劉表，表卒，其子琮代，屯襄陽，劉備屯樊。旣而琮降，備走夏口。冬，公自江陵征備，至赤壁，戰不利。又周瑜傳日：“備進住夏口，孫權遣瑜等并力逆曹公，遇於赤壁。”夫操自江陵而下，備與瑜由夏口往而逆戰，則赤壁明非意陵之東與齊安之歩下者也。故酈元水經注云：“江水又東，左逕百人山，山右逕赤壁山北，昔周瑜與黄盖許降魏武大軍所起也。江水又東逕大軍山南。”由是觀之，以大軍山而考合其處所，可以無疑已。此嘉魚圖經所謂“赤壁山在縣西北，歩道七十里”者也。比見詩人所賦赤壁，多指在於齊安，盖齊安與武昌相對，意以孫氏居武昌，而常爲曹公所攻，即戰於此者耶？是信流俗之過也。雖辨疑攷證如此，然公怃言：“此非孟德之困於周郎者乎？”又云：“竟不知孰是。”而楽府中又有“人道是三囯周郎赤壁”之句，是公亦未敢以黃州之赤壁為然也。黄鲁直云：“爛蒸同州羊羔，沃以杏酪，食之以匕不以箸。抹南京麫作槐葉冷陶糁，以襄邑熟猪肉，炊共城香稻，用吳人鱠松江之鱸，怃飽以康后谷簾泉，烹曽坑闘品。少焉卧北䈡下，使人誦東坡赤壁前後賦，亦足快焉。”見趙徳麟五侯鯖。",
                    "type": 2
                },
                {
                    "paragraph": "灔澦堆賦",
                    "zhushu": "杜甫灔澦堆詩云：“沉牛荅雲雨，如馬戒舟航。天意存傾覆，神功接混茫。”公之此賦，頗采其意。",
                    "type": 2
                },
                {
                    "paragraph": "丗以瞿塘峽口灔滪堆爲天下之至險，",
                    "zhushu": "瞿塘峽灔滪堆在今夔州。酈道元水經注日：“峽中有瞿塘、黄龕二灘，夏水洄洑，沿泝所忌。”又日：“灔澦，即所謂淫滪石也。冬出水二十餘丈，夏則没。”"
                },
                {
                    "paragraph": "凡覆舟者，皆歸咎於此石。以余觀之，蓋有功於斯人者。夫蜀江會百水而至於𧃍，",
                    "zhushu": "蜀江之源，來自岷山。在梁州。荆州記日：“江岀岷山，其源若瓮口，可以濫觴。”在益川建寕漏江縣。潜行地底数里，至楚都，遂廣十里。"
                },
                {
                    "paragraph": "瀰漫浩汗，横放於大野。而峽之小大，曽不及其十一。苟先無以齟齬於其間，則江之逺來，奔騰迅快，盡銳於瞿塘之口，則其嶮悍可畏，當不啻於今耳。因爲之賦，以待好事者試觀而思之。",
                    "zhushu": "",
                    "type": 2
                },
                {
                    "paragraph": "天下之至信者，唯水而已。江河之大，與海之深𠔃，可以意揣。唯其不自爲形，而因物以賦形，是故千變萬化，而有必然之理。掀騰勃怒，萬夫不敢前𠔃，宛然聽命，惟聖人之所使。予泊舟乎瞿塘之口，而觀乎灔澦之崔嵬，然後知其所以開峽而不去者，固有以也。蜀江逺來𠔃，浩漫漫之平沙。行千里而未甞齟齬𠔃，其意驕逞而不可摧。忽峽口之逼窄𠔃，納萬頃於一盃。方其未知其峽也，而戰乎灔澦之下。喧豗震掉，盡力以與石鬬。勃乎若萬騎之西來，忽孤城之當道。鉤援臨衝，畢至於其下𠔃，",
                    "zhushu": "皇矣詩：“以爾鈎援，與爾臨衝。”注云：鉤援，引上城者木。臨衝乃車。"
                },
                {
                    "paragraph": "城堅而不可取。矢盡劒折𠔃，迆邐循城而東去。於是滔滔汨汨，",
                    "zhushu": "于筆切。說文云：“水流也。”"
                },
                {
                    "paragraph": "相與入峽，安行而不敢怒。嗟夫！物固有以安而生變𠔃，亦有以用危而求安。得吾說而推之𠔃，亦足以知物理之固然。",
                    "zhushu": "",
                    "type": 2
                },
                {
                    "paragraph": "屈原廟賦",
                    "zhushu": "晁無咎云：“屈原廟賦者，蘇公之所作也。公之𥘉仕京師，遭父䘮而浮江歸蜀也。過楚屈原之祠，爲賦以弔。”末云：“嗟子區區，獨爲其難𠔃。雖不適中，要以爲賢𠔃。”竊謂漢以來，原之論定於此矣。又公嘗言：“古爲文譬造室，賦之於文，譬丹刻其楹桷也，無之不害於爲室。”故公之文常以用爲主，賦亦不皆放離騷。雖然，非不及騷之辭也，因附見於此云。",
                    "type": 2
                },
                {
                    "paragraph": "浮扁舟以適楚𠔃，過屈原之遺宫。覽江上之重山𠔃，曰惟子之故郷。",
                    "zhushu": "輿地廣志云：“歸州在春秋爲夔子國，二漢爲秭歸縣。縣北百餘里，有其大夫屈原故宅，名日樂平里。”"
                },
                {
                    "paragraph": "伊昔放逐𠔃，渡江濤而南遷。去家千里𠔃，生無所歸而死無以爲墳。悲夫！人固有一死𠔃，處死之爲難。",
                    "zhushu": "史記蔅相如賛云：“知死必勇，非死者難也，處死者難。”"
                },
                {
                    "paragraph": "徘徊江上欲去而未决𠔃，俯千仞之驚湍。賦懷沙以自傷𠔃，",
                    "zhushu": "史記云：“屈原名平，楚之同姓也。爲楚懷王左徒。博聞彊志，明於治亂，嫺於辭令，王甚任之。同列大夫上官、靳尚害其能，毀之於頃襄王。王怒，遷之於江南。原乃作懷沙之賦。”"
                },
                {
                    "paragraph": "嗟子獨何以爲心。忽終章之慘烈𠔃，逝將去此而沉吟。吾豈不能髙舉而逺遊𠔃，又豈不能退黙而深居？獨嗷嗷其怨慕𠔃，恐君臣之愈踈。生旣不能力爭而彊諌𠔃，死猶冀其感發而改行。苟宗國之顛覆𠔃，吾亦獨何愛於乆生。託江神以告𡨚𠔃，馮夷教之以上訴。",
                    "zhushu": "事見上注。"
                },
                {
                    "paragraph": "歷九𨵿而見帝𠔃，",
                    "zhushu": "宋玉招魂云：“魂𠔃歸來，無上天些。虎豹九關，啄害下人些。”王逸注云：“天門九重，使神虎豹執其開閉。”"
                },
                {
                    "paragraph": "帝亦悲傷而不能救。懷瑾佩蘭而無所歸𠔃，",
                    "zhushu": "楚詞云：“懷瑾握瑜𠔃，窮不知所示。”又云：“紉秋蘭以爲佩。”"
                },
                {
                    "paragraph": "獨惸惸乎中浦。峽山髙𠔃崔嵬，故居廢𠔃行人哀。子孫散𠔃安在，况復見𠔃髙臺。自子之逝今千載𠔃，世愈狹而難存。賢者畏譏而改度𠔃，隨俗變化斵方以爲圎。黽勉於亂世而不能去𠔃，又或爲之臣佐。變丹青於玉瑩𠔃，彼乃謂子爲非智。",
                    "zhushu": "揚子：“或問屈原智乎？日如玉如瑩，爰変丹青。如其智！如其智！”"
                },
                {
                    "paragraph": "惟髙節之不可以企及𠔃，冝夫人之不吾與。違國去俗死而不顧𠔃，豈不足以免於後世。嗚呼！君子之道，豈必全𠔃。全身逺害，亦或然𠔃。嗟子區區，獨爲其難𠔃。雖不適中，要以爲賢𠔃。夫我何悲，子所安𠔃。",
                    "zhushu": "",
                    "type": 2
                },
                {
                    "paragraph": "昆陽城賦",
                    "zhushu": "昆陽縣属潁川郡，其故城在許州葉縣北。見後漢注。",
                    "type": 2
                },
                {
                    "paragraph": "淡平野之靄靄，忽孤城之如塊。風吹沙以蒼莾，悵樓櫓之安在。横門豁以四達，故道宛其未改。彼野人之何知，方傴僂而畦菜。嗟夫！昆陽之戰，屠百萬於斯湏，曠千古而一快。想尋邑之來陣，兀若驅雲而擁海。猛士扶輪以蒙茸，虎豹雜沓而横潰。罄天下於一戰，謂此舉之不再。方其乞降而未獲，固已變色而驚悔。",
                    "zhushu": "光武紀：更始元年三月，光武与諸將徇昆陽、定陵、郾，皆下之。王莽遣王尋、王邑將兵百万到頼川，与䴡尤、陳茂合，旌旗輜重，千里不絶。又驅諸猛獸虎豹之属，以助威武。自秦、漢出師之盛，未之有也。諸將見兵盛，皆惧。光武独与十三騎出昆陽南門，於外収兵。王鳯等乞降，尋、邑不許。"
                },
                {
                    "paragraph": "忽千騎之獨出，犯初鋒於未艾。始憑軾而大𥬇，旋棄鼓而投械。紛紛籍籍，死於溝壑者，不知其何人，或金章而玉佩。彼狂童之僣竊，蓋已旋踵而將敗。豈豪傑之能得，盡市井之無頼。貢符獻瑞一朝而成羣𠔃，",
                    "zhushu": "莾傳云：武功長孟通浚非得白石，上貟下方，有丹書著石，文日“告安漢公莽爲皇帝”。符命之起，自此始矣。”"
                },
                {
                    "paragraph": "紛就死之何怪。獨悲傷於嚴生，懷長才而自浼。豈不知其必䘮，獨徘徊其安待。",
                    "zhushu": "六月巳夘，光武自將歩騎千餘，去大軍四十里而陳。尋、邑亦遣兵数千合戰。光武奔之，尋、邑兵却，斬首数百千級。復与敢死者三千人，從城西水上衝其中軍，尋、邑陳乱，乗銳崩之，遂殺王尋，士卒溺死者以万数。王邑、嚴尤、陳茂輕騎乗死人度水逃去。"
                },
                {
                    "paragraph": "過故城而一弔，增志士之永慨。",
                    "zhushu": "",
                    "type": 2
                },
                {
                    "paragraph": "後𣏌菊賦",
                    "zhushu": "并叙。",
                    "type": 2
                },
                {
                    "paragraph": "天隨生自言常食𣏌菊，及夏五月，枝葉老硬，氣味苦澁，猶食不已，因作賦以自廣。",
                    "zhushu": "唐陸龜蒙，字魯望，自號天随生，嘗作𣏌菊賦，其自叙云：“天隨生宅荒，少墻屋，多隙地，着圖書，故前後皆植以杞菊。春苗恣肥，得以採䫐，供左右杯案。及夏五月，枝葉老硬，氣味苦澁，旦暮猶責兒童苹拾掇不已。"
                },
                {
                    "paragraph": "始余嘗疑之，以爲士不遇，窮約可也，至於飢餓嚼齧草木，則過矣。而余仕宦十有九年，家日益貧，衣食之奉，殆不如昔者。及移守膠西，",
                    "zhushu": "何倫年譜云：東坡年四十，在密州任。按公後𣏌菊賦叙云：余仕宦十有九年，家日益貧，移守膠西。公以丁酉年登第，至乙邜恰十九年矣。"
                },
                {
                    "paragraph": "意且一飽，而齋厨索然，不堪其憂。日與通守劉君廷式，循古城廢圃，求𣏌菊食之，捫腹而𥬇，然後知天隨生之言可信不謬。作後𣏌菊賦以自嘲，且解之云：",
                    "zhushu": "",
                    "type": 2
                },
                {
                    "paragraph": "“吁嗟先生，誰使汝坐堂上稱太守？前賔客之造請，後掾属之趨走。朝衙達午，夕坐過酉。曽盃酒之不設，攬草木以誑口。對案嚬蹙，舉箸噎嘔。昔隂將軍設麥飯與葱葉，井丹推去而不齅。",
                    "zhushu": "後漢井丹，字大春，扶風人。性清髙，未嘗脩刺𠋫人。建武未，沛王輔等五王皆好賔客，更遣請丹，不能致。信陽侯隂就乃詭說五王，求錢千五，約能致丹，而别使人要刼之。丹不得已，怃至。就故爲設麥飯、葱葉之食，丹推之日：“以君侯能供甘旨，故來相過，何其薄乎。”更置盛饌，乃食。自是隱閉，不問人事，以壽終。"
                },
                {
                    "paragraph": "怪先生之眷眷，豈故山之無有。”先生听然而𥬇曰：“人生一丗，如屈伸肘。何者爲貧？何者爲冨？何者爲美？何者爲陋？或糠覈而匏肥，",
                    "zhushu": "陳平爲人長大美色。人或謂平貧，何食而肥若是？其嫂疾平之不親家生産，曰：“亦食糠覈耳。”又晋王戎子万有美名，少而太肥。戎令食糠，而肥愈甚。前漢張蒼肥白如匏。"
                },
                {
                    "paragraph": "所粱肉而黒痩。",
                    "zhushu": "魏明帝手詔曹植曰：“王顔色痩弱，何意耶？今者食幾許米，又啖肉多少？見王痩，吾甚驚。”"
                },
                {
                    "paragraph": "何侯方丈，",
                    "zhushu": "晋何曽性奢豪，厨膳滋味過於王者，日食万錢，猶曰無下箸処。"
                },
                {
                    "paragraph": "庾郎三九。",
                    "zhushu": "斉書曰：庾杲之字景行，爲丗祖行虜功曹。清貧，食惟韭𦵔、瀹韭、生韭、雜菜。任昉戯之曰：“誰言庾郎貧，食鮭甞有二十七種韭。”言三九也。"
                },
                {
                    "paragraph": "較豐約於夢寐，卒同歸於一朽。吾方以𣏌爲糧，以菊爲糗。春食苗，夏食葉，秋食花實，而冬食根，庶幾乎西河、南陽之壽。”",
                    "zhushu": "檀弓：曽子謂子夏曰：“吾与汝事夫子於洙泗之間，退而老於西河之上。”抱朴子云：“南陽酈縣山中有甘谷，谷中皆菊花，花墮水中，居人飲之多壽，有及一百四五十嵗者。”",
                    "type": 2
                },
                {
                    "paragraph": "服胡麻賦",
                    "zhushu": "并叙。",
                    "type": 2
                },
                {
                    "paragraph": "始余嘗服伏苓，乆之，良有益也。",
                    "zhushu": "史記龜筴傳曰：“茯苓在兎𢇁之下，狀似飛鳥之形。新雨之後，天已清淨無風，以夜燒兎絲去之，即籠燭此地。”徐廣曰：“籠燭者，盖然火而籠其上。火滅即記其處。明日掘取，入地四尺至七尺，得矣。茯苓者，千嵗松脂，食之不死。”"
                },
                {
                    "paragraph": "夢道士謂余：“伏苓燥，當雜胡麻食之。”夢中問道士：“何者爲胡麻？”道士言：“脂麻是也。”旣而讀本草云：“胡麻，一名狗蝨，一名方莖，黒者爲巨勝，",
                    "zhushu": "廣雅曰：“狗蝨、巨勝者，胡麻也。”廣志日：“胡麻，一名方莖，服之不老，耐風湿。”孝經援神契曰：“巨勝延年。”"
                },
                {
                    "paragraph": "其油正可作食。”則胡麻之爲脂麻，信矣。又云：“性與伏苓相冝。”",
                    "zhushu": "寳元經云：“茯苓洽少，胡麻治老。卉醴華腴，火精水寳，和以爲一，還精㷌寳。”注云：“華腴，密也，取百卉之花以成之。火精，茯苓也，性𤍠而合火，茯苓則其精矣。水寳，胡麻也，性冷，色黒而含津澤，故謂之水寳。二者所以相冝。”"
                },
                {
                    "paragraph": "於是始異斯夢。方將以其說食之，而子由賦茯苓以示余，",
                    "zhushu": "子由茯苓賦叙云：“古書言松脂流入地下爲茯苓，茯苓又千嵗則爲琥珀。虽非金石，而其能自全也亦乆矣。於是求之名山，屑而㵸之，去其脉絡，而取其精華，庶幾可以固形養氣，延年而却老者。因爲之賦以道之。"
                },
                {
                    "paragraph": "乃作服胡麻賦以荅之。世間人聞服脂麻以致神仙，必大𥬇。求胡麻而不可得，則妄指山苗野草之實以當之。此古所謂道在迩而求諸逺者歟。其詞曰：",
                    "zhushu": "",
                    "type": 2
                },
                {
                    "paragraph": "我夢羽人，頎而長𠔃。惠而告我，藥之良𠔃。喬松千尺，老不僵𠔃。流膏入土，龜虵藏𠔃。得而食之，壽莫量𠔃。於此有草，衆所嘗𠔃。狀如狗蝨，其莖方𠔃。夜炊晝曝，乆乃臧𠔃。伏苓爲君，此其相𠔃。我興發書，若合符𠔃。乃瀹乃烝，甘且腴𠔃。𥙷塡骨髓，流髮膚𠔃。是身如雲，我何居𠔃。長生不死，道之餘𠔃。神藥如蓬，生爾廬𠔃。世人不信，空自劬𠔃。搜抉異物，出怪迂𠔃。槁死空山，固其所𠔃。至陽赫赫，發自坤𠔃。至隂粛粛，躋於乾𠔃。寂然反照，珠在淵𠔃。沃之不滅，又不蟠𠔃。長虹流電，光燭天𠔃。嗟此區區，何與於其間𠔃。譬之膏油，火之所傳而已耶！",
                    "zhushu": ""
                }
            ]
        },
        {
            "name": "經進東坡文集事略卷第二",
            "paragraphs": [
                {
                    "paragraph": "經進東坡文集事略卷第二",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "賦",
                    "zhushu": "",
                    "type": 2
                },
                {
                    "paragraph": "秋陽賦 黠䑕賦",
                    "zhushu": "",
                    "type": 2
                },
                {
                    "paragraph": "洞庭春色賦 中山松醪賦",
                    "zhushu": "",
                    "type": 2
                },
                {
                    "paragraph": "天慶觀乳泉賦 菜羹賦",
                    "zhushu": "",
                    "type": 2
                },
                {
                    "paragraph": "濁醪有妙理賦",
                    "zhushu": "",
                    "type": 2
                },
                {
                    "paragraph": "秋陽賦",
                    "zhushu": "晁𥙷之云：“秋陽賦者，蘇公之所作也。或日“越王孫”者，盖趙令畤學於公，恭儉如寒士，有文義慷慨，而公猶日“公子何自知秋陽”，此如吕后謂朱虚侯不知田耳，而公自謂少貧賤暴露，廼知秋陽，以諷公子學問，知丗艱難之義也。”令畤乃世曼之子。",
                    "type": 2
                },
                {
                    "paragraph": "越王之孫有賢公子，宅於不土之里，而詠無言之詩，",
                    "zhushu": "王直方詩文發源云：東坡爲令畤德麟作秋陽賦云：“越王之孫，有賢公子，宅於不土之里，而詠無言之詩。”蓋爲“畤”字也。坡云：“只教人别處偷，使不得。”。"
                },
                {
                    "paragraph": "以告東坡居士曰：“吾心皎然，如秋陽之明；吾氣肅然，如秋陽之清；吾好善而欲成之，如秋陽之堅百榖；吾惡惡而欲刑之，如秋陽之隕羣木。夫是以樂而賦之，子以爲何如？”居士𥬇曰：“公子何自知秋陽哉？生於華屋之下，而長遊於朝廷之上，岀擁大蓋，入侍幃幄，暑至於温，寒至於凉而已矣，何自知秋陽哉？若予者乃眞知之。方夏潦之淫也，雲烝雨泄，雷電發越，江湖爲一，后土冒没，舟行城郭，魚龍入室。菌衣生於用器，蛙蚓行於几席。夜違濕而五遷，晝燎衣而三易，是猶未足病也。耕於三呉，有田一𢋨，禾已實而生耳，稻方秀而泥蟠。溝塍交通，墻壁頽穿。面垢落曁之塗，目泫濕薪之煙。釡甑其空，四鄰悄然。鸛鶴鳴於户庭，婦宵興而永歎。",
                    "zhushu": "此用東山詩“鶴鳴于垤，婦歎于室”之意。"
                },
                {
                    "paragraph": "計無食其幾何，矧有衣於窮年。忽釡星之雜出，又燈花之雙懸。清風西來，鼔鍾其鏜。奴婢喜而告予，此雨止之祥也。蚤作而占之，則長庚澹澹其不芒矣。浴於暘谷，升於扶桑。",
                    "zhushu": "楚詞云：“暾將岀𠔃東方，照吾檻𠔃扶桑。”注謂：“日始出東方，其容暾暾而盛貌也。東方有扶桑之木，其髙萬仭，日下浴於暘谷，上拂于扶桑。”東方朔卜洲記云：“扶桑地方萬里，多生林木，其葉如桑，長者數千丈，兩兩同根偶生，故名扶桑。”。"
                },
                {
                    "paragraph": "曽未轉盼而倒景飛於屋梁矣。",
                    "zhushu": "司馬相如大人賦云：“貫列缺之倒景。”服䖍日：“人在日月之上，下視日月，反從下照，故其景倒。”。"
                },
                {
                    "paragraph": "方是時也，如醉而醒，如瘖而鳴，如痿而起行，如還故郷𥘉見父兄。公子亦有此樂乎？”公子曰：“善哉！吾雖不身履，而可以意知也。”居士曰：“日行於天，南北異冝。赫然而炎非其虐，穆然而温非其慈。且今之温者，昔之炎者也。云何以夏爲盾，而以冬爲衰乎？",
                    "zhushu": "左傳文公七年：鄷舒問於賈季日：“趙衰、趙盾孰賢？”對日：“趙衰，冬日之日也；趙盾，夏日之日也。”法云：“冬日可愛，夏日可畏。”。"
                },
                {
                    "paragraph": "吾儕小人，輕愠易喜。彼冬夏之畏愛，乃羣狙之三四。",
                    "zhushu": "莊子云：“宋首狙公愛狙而養之，先誑之日“與若茅朝三而暮四，衆狙皆起而怒。俄而日“與若朝四而暮三，足乎？”衆狙皆伏而喜。”注云：“茅，橡栗也。”。"
                },
                {
                    "paragraph": "自今知之，可以無惑。居不障户，出不御笠，暑不言病，以無忘秋陽之德。”公子拊掌，一𥬇而作。",
                    "zhushu": "",
                    "type": 2
                },
                {
                    "paragraph": "黠䑕賦",
                    "zhushu": "",
                    "type": 2
                },
                {
                    "paragraph": "蘇子夜坐，有䑕方齧。拊牀而止之，旣止復作。使童子燭之，有橐中空，嘐嘐聱聱，聲在橐中。曰：“嘻！此䑕之見閉而不得去者也。”發而視之，寂無所有。舉燭而索，中有死䑕。童子驚曰：“是方齧也，而遽死耶？向爲何聲，豈其鬼耶？”覆而出之，墮地乃走。雖有敏者，莫措其手。蘇子歎曰：“異哉，是䑕之黠也！閉于橐中，橐堅而不可穴也。故不齧而齧，以聲致人；不死而死，以形求脫也。吾聞有生，莫智於人。擾龍、",
                    "zhushu": "左傳：蔡墨日：有夏孔甲能擾龍。"
                },
                {
                    "paragraph": "伐蛟，",
                    "zhushu": "吕氏春秋云：“荆有佽飛者，得宝劒，還渉江，有兩蛟夾繞其舡，佽飛㧞剱赴江，刺蛟殺之。”。"
                },
                {
                    "paragraph": "登龜、",
                    "zhushu": "大戴礼曰：“甲之虫三百有六十，而神亀爲之長。”然不免有鑚灼之患。"
                },
                {
                    "paragraph": "狩麟，",
                    "zhushu": "左傳：哀公十四年：“春，西狩於大野，叔孫氏之車予鉏商，獲麟。”。"
                },
                {
                    "paragraph": "役萬物而君之，卒見使於一䑕。墮此蟲之計中，驚脫兎於處女，",
                    "zhushu": "孫子九地萹云：“始如処女，敵人開户；終如脫兎，敵不及拒。”。"
                },
                {
                    "paragraph": "烏在其爲智也？”坐而假寐，私念其故。若有告余者曰：“汝惟多學而識之，望道而未見也。不一于汝而二于物，故一䑕之齧而爲之變也。人能碎千金之璧，不能無失聲於破釡；能搏猛虎，不能無變色於蜂蠆。",
                    "zhushu": "詩文發源云：“秦少章爲余言，東坡十來嵗，老蘇令作夏侯太𥘉論，其間有“人能碎千金之璧，不能无失声於破釡；能搏猛虎，不能无変色於蜂蠆”之語。老蘇愛此論，以少時所作，故不傳也。然東坡作顔樂亭詩与黠䑕賦，凡兩次用之尔。"
                },
                {
                    "paragraph": "此不一之患也。言出於汝，而忘之耶？”余俛而𥬇，仰而覺，使童子執筆，記余之作。",
                    "zhushu": "",
                    "type": 2
                },
                {
                    "paragraph": "洞庭春色賦",
                    "zhushu": "公甞有洞庭春色詩，叙云：“安定郡王以黄柑釀酒，色香味三絶，以餉。其猶子德麟，德麟以飲予，爲作此詩。”首句云：“二年洞庭秋，香霧長噀手。今年洞庭春，玉色疑非酒。”云云。",
                    "type": 2
                },
                {
                    "paragraph": "安定郡王以黃柑釀酒，名之曰洞庭春色。其猶子德麟得之以餉予。戲作賦曰：",
                    "zhushu": "",
                    "type": 2
                },
                {
                    "paragraph": "吾聞橘中之樂，不減商山。豈霜餘之不食，而四老人者游戲於其間？",
                    "zhushu": "牛僧孺幽怪録日：巴卬人橘園，箱後兩橘，大如三斗盎。剖開有二老叟相對象戲，談笑自若。一叟日：“君輸我海龍王髲髪十兩，瀛洲玉塵九斛，龍縞㩢八緉。”一叟日：“橘中之樂，不減商山，不得深根固𥲭，爲愚人摘下耳。”一叟取龍根脯削食之。俄而四叟共乗一龍，足下雲起而去。"
                },
                {
                    "paragraph": "悟此世之泡幻，藏千里於一班。舉棗葉之有餘，納芥子其何艱。",
                    "zhushu": "釋氏云：菩薩取三千大千丗界，置右掌中，如持釗鋒，㪯一棗葉。傳燈録云：江州刺史李渤問庐山歸宗日：“教中言湏弥納芥子，勃即不疑。芥子納須弥，莫是妄譚否？”師日：“人傳使君讀萬卷書籍，還是否？”李日：“然。”師日：“摩頂至踵，如椰子大，萬卷書向何處著？”李俛首而已。"
                },
                {
                    "paragraph": "冝賢王之達觀，",
                    "zhushu": "賈𧨏賦云：逹人大觀。"
                },
                {
                    "paragraph": "寄逸想於人寰。嫋嫋𠔃春風，泛天宇𠔃清閑。吹洞庭之白浪，",
                    "zhushu": "左太冲呉都賦云：集㓊庭而淹留。李善注云：班固日：澤名也。王逸日：太湖也。湖水中有包山，山中有如石室，俗謂洞庭。"
                },
                {
                    "paragraph": "漲北渚之蒼灣。",
                    "zhushu": "楚詞云：帝子降𠔃北諸，目眇眇𠔃悲予。"
                },
                {
                    "paragraph": "擕佳人而往游，勤霧𩯭與風鬟。",
                    "zhushu": "洞庭靈姻傳有“兩𩯭風鬟”之語。公毛女詩亦云：霧𩯭風鬟木葉衣。"
                },
                {
                    "paragraph": "命黃頭之千奴，",
                    "zhushu": "魏志李𢖍傳：衡每欲治家，妻輒不聽。後密遣人於武陵龍陽洲上作宅，種柑橘千株。死謂兒日：“汝母惡我治家，故窮如是。然吾州里竹千頭木奴，不責汝衣食，嵗上一匹絹，亦足用矣。”。"
                },
                {
                    "paragraph": "卷震澤而與俱還。",
                    "zhushu": "樂史寰宇記載：太湖在常州，禹貢謂之震澤，周官謂之具區，史記謂之五湖。從湖州長興縣界北入常州晋陵界，又入無錫縣界。晋陵之東八蘇州呉縣界，周回六百五十里。而九域志於潤州云：“西北至本州界一百四十里，自界首至常州七十四里。”。"
                },
                {
                    "paragraph": "揉以二米之禾，",
                    "zhushu": "生民詩曰：誕降嘉種，維秬維秠。古注云：“天降嘉種。秬，黒黍也。秠，一桴二米也。”周礼鬯人云：“秬如黒黍，一桴二米。”尔雅注云：“秬亦黒黍，但其中米異。漢和帝時，任城生黒黍，实皆二米。”得黍三斛八斗。廣韻云：“桴乃谷皮。”。"
                },
                {
                    "paragraph": "藉以三脊之菅。",
                    "zhushu": "史記封禪書云：古者封泰山、禅梁甫者七十二家。北里之禾，所以爲盛，三脊之茅，所以爲藉。尓雅云：菅，茅屬也。"
                },
                {
                    "paragraph": "忽雲烝而冰解，旋珠零而涕潸。翠勺銀罌，紫絡青綸。",
                    "zhushu": "綸乃絪綬之屬，古頑切。"
                },
                {
                    "paragraph": "隨屬車之鴟夷，",
                    "zhushu": "前漢陳遵傳載楊雄酒箴云：“鴟夷滑稽，腹如大壷。尽日盛酒，人復惜酟。常爲囯器，託於屬車。”注云：鴟夷，革囊以盛酒。天子屬車，常載酒食，故有鴟夷也。"
                },
                {
                    "paragraph": "欵木門之銅環。",
                    "zhushu": "吕氏春秋：日欵門而謁。髙誘注：日：欵，叩也。趙飛燕外傳云：木門滄浪根。"
                },
                {
                    "paragraph": "分帝觴之餘瀝，",
                    "zhushu": "淳于髠傳云：侍酒於前，時賜餘𤁋。公佛跡岩詩有“帝觴分餘瀝”之句。"
                },
                {
                    "paragraph": "幸公子之破慳。我洗盞而起嘗，",
                    "zhushu": "杜詩：洗盞開嘗對馬軍。"
                },
                {
                    "paragraph": "散腰足之痺頑。盡三江於一吸，",
                    "zhushu": "傳燈録：龐居士藴叅馬祖云：“不與万法爲侣者，是什麽人？”祖云：“待汝一口吸尽西江水，即向汝道。”。"
                },
                {
                    "paragraph": "吞魚龍之神姦。醉夢紛紜，始如髦蠻。鼔包山之桂楫，",
                    "zhushu": "陶隱居眞誥云：包山中有白芝，又有隱泉，正紫色。注云：此即林屋山也，在呉太湖中。元帝烏栖曲日：沙棠作船桂爲揖。"
                },
                {
                    "paragraph": "扣林屋之瓊𨵿。",
                    "zhushu": "道書五符日：林屋山洞周四百里，　名包山，在太湖中，下有岩洞，潜通五嶽，號天后别宫，俗謂之洞庭。茅君傳云：地中洞天有三十六所，王屋、委羽、西城、西元、青城、赤城、羅浮、勾曲、林星、栝蒼、崐崘、蓬萊、瀛洲、方丈之屬是也。"
                },
                {
                    "paragraph": "卧松風之瑟縮，掲春溜之淙潺。追范蠡於渺茫，弔夫差之惸鰥。屬此觴於西子，洗亡國之愁顔。",
                    "zhushu": "桉楽史寰宇記：越州諸洎縣有苧蘿山，山下有石跡水，是西施浣紗之所。有西施家、東施家。則西施者，姓施而在西也。小說載：越王用范蠡計，以西施献之呉王。其後滅呉，范蠡復取西施，乗扁舟遊五湖而不返。"
                },
                {
                    "paragraph": "驚羅襪之塵飛，",
                    "zhushu": "文選曹子建洛神賦云：陵波微歩，羅襪生塵。李善注云：陵波而禨生塵，言神人異也。"
                },
                {
                    "paragraph": "失舞䄂之弓彎。”",
                    "zhushu": "博異志云：邢鳯寓居長安平康里，故豪洞門曲房之第也。昼夢一美人日：“此妾家也。”取綵牋傳陽春曲日：“長安少女踏春陽，何処春陽不断腸。舞䄂弓弯渾忘却，羅帷空換九秋霜。”鳯日：“何謂弓弯？”曰：“妾少年，父母教妾此舞。”美人乃起，整衣張䄂舞数拍，爲弓弯狀以示鳯。怃罷。鳯亦斍，於襟䄂中得其詞。"
                },
                {
                    "paragraph": "覺而賦之，以授公子曰：“烏乎噫嘻，吾言夸矣，公子其爲我刪之。”",
                    "zhushu": "",
                    "type": 2
                },
                {
                    "paragraph": "中山松醪賦",
                    "zhushu": "晁𥙷之云：“松醪賦者，蘇公之所作也。公帥定武，飭厨傳断松莭以釀。法云：飲之愈風扶衰。松，大厦材也，摧而爲薪，則与蓬蒿何異？今虽殘，猶可収功於薬餌。則丗之用材者，虽斵而小之，爲可惜矣。儻因其能，轉敗而爲功，猶无不可也。",
                    "type": 2
                },
                {
                    "paragraph": "始予宵濟於𢖍漳，軍徒渉而夜號。燧松明以記淺，散星𪧐於亭皐。𣡡風中之香霧，若訴予以不遭。豈千嵗之妙質，而死斤斧於鴻毛。效區區之寸明，曾何異於束蒿。爛文章之紏纒，驚節解而流膏。嘻締厦其已逺，尚藥石之可曹。収薄用於桑榆，",
                    "zhushu": "光武謂馮異日“可謂失之東隅，収之桑榆。”。"
                },
                {
                    "paragraph": "製中山之松醪。救爾灰燼之中，免爾螢爝之勞。取通明於盤錯，出眆澤於烹敖。",
                    "zhushu": "通俗文日：猪脂在腰日肪。"
                },
                {
                    "paragraph": "與黍麥而皆熟，沸春聲之嘈嘈。味甘餘之小苦，歎幽姿之獨髙。知甘酸之易壞，𥬇凉州之蒲萄。",
                    "zhushu": "西域大宛、𦋺賔皆有蒲萄。後漢張遜傳日：扶風人孟他以蒲萄酒一斗遺遜，即拜他爲凉州刺史。"
                },
                {
                    "paragraph": "似玉池之生肥，",
                    "zhushu": "黄庭内景經云：丹田之中精氣微，玉池清水上生肥。公嘗有次沈長官韻云：誰道山中食无肉，玉池清水自生肥。"
                },
                {
                    "paragraph": "非内府之烝羔。酌以癭藤之紋樽，",
                    "zhushu": "金樓子日：西域有藤，可以酌酒，自有文章，映徹可愛，其大如杯。"
                },
                {
                    "paragraph": "薦以石蟹之霜螯。",
                    "zhushu": "永嘉郡記日：安囯縣有山鬼，形体如人，喜於山澗中取石蟹，伺伐木人眠息，便十十五五出就火边陵石炙噉之。晋畢卓常謂人日：得酒滿数百斛舡，四時甘味置兩頭，右手持酒杯，左手持蟹螯，拍浮酒舡中，便足了一生矣。"
                },
                {
                    "paragraph": "曽日飲之幾何，覺天刑之可逃。",
                    "zhushu": "莊子養生萹日：古者謂之遁天之刑。"
                },
                {
                    "paragraph": "投拄杖而起行，罷兒童之抑搔。望西山之咫尺，欲褰裳以遊遨。跨超峯之奔鹿，接挂壁之飛猱。遂從此而入海，渺翻天之雲濤。",
                    "zhushu": "王直方云：東坡在定武作松醪賦有云：“遂從此而入海，渺翻天之雲濤。”人以爲語䜟。盖自定武累謫惠州，自惠而迁昌化也。"
                },
                {
                    "paragraph": "使夫嵆、阮之倫，",
                    "zhushu": "晋史：嵆康所与交者，惟陳留阮籍、河内山濤，豫其流者，河内向秀、沛囯刘伶、籍兄子咸、琅邪王戎。遂爲竹林之遊，丗所謂“竹林七賢”也。"
                },
                {
                    "paragraph": "與八仙之羣豪，",
                    "zhushu": "李白傳云：白自知不爲親近所容，益驁放不自修，与賀知章、李適之、汝陽王璡、崔宗之、蘇晋、張顛、焦遂爲“酒中八仙人”。"
                },
                {
                    "paragraph": "或騎麟而翳鳯，",
                    "zhushu": "老杜韓諌議詩：玉京羣帝集北斗，或騎麒麟翳鳯皇。"
                },
                {
                    "paragraph": "爭榼挈而瓢操。顛倒白綸巾，",
                    "zhushu": "晋謝万傳：簡文帝作相，召万爲從事中郎。万着白綸巾，鶴𣰉裘，履板而前，与帝共談移日。"
                },
                {
                    "paragraph": "淋漓宫錦袍。",
                    "zhushu": "李白傳云：白浮遊四方，嘗乗月与崔宗之自采石至金陵，着宫錦袍坐舟中，旁若无人。"
                },
                {
                    "paragraph": "追東坡而不可及，歸餔歠其醨糟。",
                    "zhushu": "史記：漁父荅屈原日：㪯丗混濁，何不隨其流而揚其波？衆人皆醉，何不餔其糟而啜其醨？"
                },
                {
                    "paragraph": "漱松風於齒牙，猶足以賦逺遊而續離騷也。",
                    "zhushu": "离騷中有逺遊萹。",
                    "type": 2
                },
                {
                    "paragraph": "天慶觀乳泉賦",
                    "zhushu": "",
                    "type": 2
                },
                {
                    "paragraph": "隂陽之相化，天一爲水。六者其壯，而一其穉也。夫物老死於坤，而萌芽於復。故水者，物之終始也。意水之在人也，如山川之蓄雲，草木之含滋，漠然無形，而爲往來之氣也。爲氣者，水之生而有形者，其死也。死者鹹而生者甘，甘者能往能來，而鹹者一出而不復返，此隂陽之理也。吾何以知之？蓋嘗求之於身而得其說。凡水之在人者，爲汗、爲涕，爲洟、爲血，爲溲、爲失，爲涎、爲沫。此數者，皆水之去人而外騖，然後肇形於有物，皆鹹而不能返，故鹹者八而甘者一。一者何也？惟華池之眞液，下涌於舌底，而上流於牙頰，甘而不壞，白而不濁，冝古之仙者以是爲金丹之祖，長生不死之藥也。",
                    "zhushu": "老子莭解云：唾者，溢爲醴泉，聚爲玉漿，流爲革池，散爲津液，降爲甘露。嗽以嚥之，旣藏潤身，以流百脉，化養万神，支節毛髪，坚固長春。"
                },
                {
                    "paragraph": "今夫水之在天地之間者，下則爲江湖井泉，上則爲雨露霜雪，皆同一味之甘，是以變化往來，有逝而無竭。故海洲之泉必甘，而海雲之雨不鹹者，如涇渭之不相亂，河濟之不相渉也。若夫四海之水，與凡出鹽之泉，皆天地之死氣也。故能殺而不能生，能槁而不能浹也，豈不然哉？吾讁居儋耳，卜築城南，鄰於司命之宫，百井皆鹹，而醪醴湩乳，獨發於宫中，給吾飲食酒茗之用，蓋沛然而無窮。吾嘗中夜而起，挈缾而東。有落月之相隨，無一人而我同。汲者未動，夜氣方歸。”鏘瓊佩之落谷，灔玉池之生肥。",
                    "zhushu": "事見上注。"
                },
                {
                    "paragraph": "吾三嚥而遄返，懼守神之訶譏。却五味以謝六塵，悟一真而失百非。信飛仙之有藥，中無主而何依。眇松喬之安在，",
                    "zhushu": "前漢王褒頌云：“何必吹嘘呼吸如喬松。”顔師古曰：“喬，王喬；松，赤松子。皆仙人也。”列仙傳曰：“王喬者，周靈王太子晋也。好吹笙，作鳯鳴，遊伊、洛之間，道人浮丘公接以上嵩山。”又曰：“赤松子者，神農時雨師也。服水玉，能入火不燒，隨風雨上下。”。"
                },
                {
                    "paragraph": "猶想像於庶幾。",
                    "zhushu": "",
                    "type": 2
                },
                {
                    "paragraph": "菜羹賦",
                    "zhushu": "并叙。",
                    "type": 2
                },
                {
                    "paragraph": "東坡先生卜居南山之下，服食器用，稱家之有無。水陸之味，貧不能致，煑蔓菁、蘆菔、苦薺而食之。其法不用醯醬，而有自然之味，蓋易具而可常享。乃爲之賦曰：“嗟予生之𥚹迫，如脫兎其何因。隠詩腸之轉雷，聊禦餓以食陳。無芻豢以適口，荷鄰蔬之見分。汲幽泉以揉濯，持露葉與瓊根。爨鉶錡以膏油，泣融液而流津。湯濛濛如松風，投糝豆而皆均。覆陶甌之穹崇，謝攪觸之煩勤。屏醯醤之厚味，却椒桂之芳辛。水𥘉耗而釡泣，火増壯而力匀。滃漕雜而麋潰，信淨美之甘分。登盤盂而薦之，具七莢而晨飱。助生肥於玉池，與五鼎其齊珍。",
                    "zhushu": "主父偃云：“丈夫生不五鼎食，死則五鼎烹耳。”張晏日：“五鼎，牛、羊、豕、魚、麋也。諸侯五，𡖖大夫三。”。"
                },
                {
                    "paragraph": "鄙易牙之效技，",
                    "zhushu": "趙岐云：“易牙知味。”淮南子云：“斉、囯、淄、罷之水合，易牙嘗而如之。”。"
                },
                {
                    "paragraph": "超伊傅而䇿勲。",
                    "zhushu": "此用伊尹負鼎傳説和羹事。"
                },
                {
                    "paragraph": "沮彭尸之爽惑，",
                    "zhushu": "三彭，三尸，姓也。物𩔖相感志云：僧契虚游稚川，山頂，有宫闕在雲物之外，殿上有具簮冕者，日：“稚川真君也。”真君問日：“尓絶三彭之仇乎？”謂彭質、彭蹻、彭居是也。契虚不能對。真君日：“不可留此。”又柳子厚罵尸虫云：有道士言，人皆有尸虫三，処腹中，伺人失誤，輒籍記。日庚申，幸其人之昏睡，岀讒于帝，是以人多謫過、疾病、夭死。”。"
                },
                {
                    "paragraph": "調竈鬼之嫌嗔。",
                    "zhushu": "抱朴子云：䆴神毎月晦日上天言人罪狀，大者奪紀，小者奪筭。紀，三百日；筭，一百日。"
                },
                {
                    "paragraph": "嗟丘㛐其己隘，",
                    "zhushu": "𥘉，髙祖微時，常避事，時時与賔客過其丘㛐食。㛐厭叔与客來，陽爲羮尽轑釡，客以故去。已而視釡中有羮，由是怨㛐。及立斉、代王，而伯子獨不得侯。太上皇以爲言，髙祖日：“某非敢忘封之也，爲其母不長者。”七年十月，封其子信爲羮頡侯。"
                },
                {
                    "paragraph": "陋樂羊之匪人。",
                    "zhushu": "戰囯䇿云：楽羊爲魏將而攻中山，其子在中山，中山之君烹其子而遺之羮，楽羊坐於幕下而掇之，尽一盃。文侯謂覩師賛日：“楽羊以我之故，食其子之肉。”賛對日：“其子之肉尚食之，其誰不食？”楽羊旣罷中山，文侯賞其功而疑其心。"
                },
                {
                    "paragraph": "先生心平而氣和，故雖老而體胖。",
                    "zhushu": "記云：“心廣体胖，大也。”。"
                },
                {
                    "paragraph": "計餘食之幾何，固無患於長貧。忘口腹之爲累，",
                    "zhushu": "後漢閔叔仲客居安邑，貧不能得肉，日買猪肝一片，屠者或不肯与，安邑令敕市吏常給。叔仲聞之，歎日：“閔叔仲豈以口腹累安邑耶？”遂去，客沛。"
                },
                {
                    "paragraph": "以不殺而成仁。竊比予於誰歟？葛天氏之遺民。",
                    "zhushu": "帝王丗紀曰：女媧氏之次，有大庭氏、栢皇氏、中央氏、栗陸氏、驪連氏、赫胥氏、尊庐氏、混沌氏、有巢氏、宋襄氏、葛天氏、隂康氏、无懷氏，凡十五丗，皆襲庖犠之號。",
                    "type": 2
                },
                {
                    "paragraph": "濁醪有妙理賦",
                    "zhushu": "以“神垩功用，无捷於酒”爲韻。杜甫晦日尋崔戢李封詩云：“濁醪有妙理，庶用慰沉浮。”。",
                    "type": 2
                },
                {
                    "paragraph": "酒勿嫌濁，人當取醇。失憂心於卧夢，信妙理之疑神。渾盎盎以無聲，始從味入；杳𡨋𡨋其似道，徑得天真。伊人之生，以酒爲命。常因旣醉之適，方識此心之正。",
                    "zhushu": "僧惠洪冷齋夜話云：東坡日：予少官鳯翔，行山邸，見壁間有詩日：“人間无漏仙，兀兀一杯醉。丗上没眼禅，昏昏一斍睡。雖然没交渉，其奈略相似。相似尚如此，何况真个是。”故其在海上作濁醪有妙理賦日：“常因旣醉之適，方識此心之正。”。"
                },
                {
                    "paragraph": "稻米無知，豈解窮理。麴蘖有毒，安能發性。乃知神物之自然，蓋與天工而相並。得時行道，我則師齊相之飲醇；",
                    "zhushu": "曹參傳云：“參嘗爲斉相，及代蕭何，参不事事，來者皆欲有言，參飲以醉酒，度之欲有言，復飲酒，醉而後去，終莫得開說，以爲常。”。"
                },
                {
                    "paragraph": "逺害全身，我則學徐公之中聖。",
                    "zhushu": "魏志：“俆邈，字景山。魏囯初建，爲尚書郎。時禁酒甚嚴，而邈私飲至於沉醉。校事趙逹問以曹事，邈日“中聖人”。逹白太祖，太祖甚怒。度遼將軍鮮于輔進日：“平日醉客，謂酒清者爲垩人，濁者爲䝨人。邈性脩謹，偶醉言耳。”竟免刑。”。"
                },
                {
                    "paragraph": "湛若秋露，穆如春風。疑𪧐　雲之解駮，漏朝日之暾紅。初體粟之失去，旋眼花之掃空。酷愛孟生，知其中之有𧼈；",
                    "zhushu": "晋孟嘉好飲，愈多不乱。亘温問嘉：“酒有何好，而𡖖嗜之？”嘉日：“公未得酒中𧼈耳。”。"
                },
                {
                    "paragraph": "猶嫌白老，不頌德而言功。",
                    "zhushu": "白楽天嘗著酒功賛，其序云：“晋建威將軍刘伯倫嗜酒，有酒德頌傳於丗。唐太子賔客白楽天亦嗜酒，作酒功湏以継之。”太略云：“百慮斉息，時乃之德。万縁皆空，時乃之功。”。"
                },
                {
                    "paragraph": "兀爾坐忘，浩然天縱。如如不動而體無礙，了了常知而心不用。坐中客滿，惟憂百榼之空；",
                    "zhushu": "後漢孔融性寛容，喜誘益後進。嘗𣢾日：“坐上客常滿，樽中酒不空，吾无憂矣。”又孔叢子日：“平原君強子髙酒，日：“堯舜千鍾，孔子百觚，子路嗑嗑，尚飲百榼，子何辤焉？”子髙日：“予聞垩䝨以徳髙人，未聞以飲食也。”。"
                },
                {
                    "paragraph": "身後名輕，但覺一杯之重。",
                    "zhushu": "晋張翰任心自適，不求當丗。或謂之日：“𡖖乃可縱適一時，獨不爲身後名耶？”荅日：“使我有身後名，不如即時一杯酒。”時人貴其曠逹。"
                },
                {
                    "paragraph": "今夫明月之珠，不可以襦；夜光之璧，不可以餔。芻豢飽我而不我覺，布帛燠我而不我娯。惟此君獨游萬物之表，蓋天下不可一日而無。在醉常醒，孰是狂人之藥；",
                    "zhushu": "晋石崇傳：崇以功臣子，有才氣，與裴楷志𧼈各異，不與之交。長水校尉孫季舒嘗與崇酣讌，慢傲過度，崇欲表免之。楷聞之，謂崇日：“足下飲人狂藥，責人正礼，不亦乖乎？”。"
                },
                {
                    "paragraph": "得意忘味，始知至道之腴。",
                    "zhushu": "班固賔戲日：委命供已，味道之腴。李善注云：亘譚荅揚雄書日：“子雲勤味道腴者也。”。"
                },
                {
                    "paragraph": "又何必一石亦醉，罔間州閭；",
                    "zhushu": "史記滑稽傳：齊威王置酒後宫，召淳于髠賜酒，問日：“先生能飲幾許而醉？”髠日：“一斗亦醉，一石亦醉。”賜酒大王之前，執法在傍，御史在後，髠恐俱俯伏而飲，一斗徑醉。若州閭之會，男女雜坐，前有墮珥，後有遺簮，髠𥨸樂此，飲可八斗。堂上燭滅，主人留髠而出送客，羅襦衿解，微聞香澤，當此之時，髠心最欣，能飲一石。"
                },
                {
                    "paragraph": "五斗解酲，不問妻妾。",
                    "zhushu": "晋劉伶，字泊倫，嘗渇甚，求酒於其妻。妻日：“君酒太過，非攝生之道，必冝断之。”伶日：“善，吾不能自禁，惟當祝鬼神自誓耳，便可具酒肉。”　妻從之。伶跪祝日：“天生劉伶，以酒爲名。一飲一斛，五斗解酲。婦兒之言，謹不可聽。”仍飲酒御肉，　塊然復醉。"
                },
                {
                    "paragraph": "結襪廷中，觀廷尉之度量；",
                    "zhushu": "張釋之傳云：王生者，善爲黄老言。甞召居廷中，公物尽㑹立。王生老人，吾襪解，顧謂釋之：“謂我結櫗。”釋之跪而結之。旣已，人或責五生，王生日：“廷尉方天下名臣，吾故聊使結襪，欲以重之耳。”。"
                },
                {
                    "paragraph": "脫鞾殿上，夸謫仙之敏捷。",
                    "zhushu": "李白傳：白嘗侍元宗，醉使髙力士脫靴。力士素貴，恥之，擿其詩以激楊貴妃。帝欲官白，妃輒沮止。"
                },
                {
                    "paragraph": "陽醉逷地，常陋王生之𥚹；",
                    "zhushu": "儒林傳：王式旣被詔，止舎中，㑹諸博士持酒肉勞式。博士江翁心嫉式，謂歌吹諸生曰：“歌驪駒。”式曰：“聞之於師，客歌驪駒，主人歌客母庸歸。”江翁曰：“經何以言之？”式曰：“在曲礼。”江翁曰：“何狗曲也！”式耻之，陽醉逿地，遂謝病免歸。"
                },
                {
                    "paragraph": "烏歌仰天，毎譏楊惲之俠。",
                    "zhushu": "前漢楊軍傳：揮報孫㑹宗書云：“酒後耳𤍠，仰天拊𦈢而呼烏烏。”。"
                },
                {
                    "paragraph": "我欲眠而君且去，有客何嫌；",
                    "zhushu": "陶潜傳云：貴賤造之者，有酒輒設。潜若先醉，便語客曰：“我醉欲眠，𡖖且去。”其真率如此。"
                },
                {
                    "paragraph": "人皆勸而我不聞，",
                    "zhushu": "韓退之醉贈張秘書徹詩云：人皆勸我酒，我若耳不聞。"
                },
                {
                    "paragraph": "其誰敢接？殊不知人之“齊聖”，匪昏之如；",
                    "zhushu": "小宛詩云：人之齊聖，飲酒温克。彼昏不知，一醉日冨。"
                },
                {
                    "paragraph": "古者晤語，必旅之於。",
                    "zhushu": "郷射記云：古者於旅也語。"
                },
                {
                    "paragraph": "“獨醒”者，汨羅之道也；",
                    "zhushu": "史記：屈原謂漁父曰：“舉丗混濁而我獨清，衆人皆醉而我獨醒。”遂投汨羅以死。"
                },
                {
                    "paragraph": "“屢舞”者，髙陽之徒歟。",
                    "zhushu": "史記朱建傳後云：𥘉，沛公過陳留，酈生上謁。沛公方洗，問使者日：“客何如人也？”曰：“狀貌𩔖大儒。”沛公曰：“爲我謝之，言我方以天下爲事，未暇見儒人也。”使者出謝，酈生瞋目按劒，叱使者走，復入言沛公日：“吾髙陽酒徒也。”。"
                },
                {
                    "paragraph": "惡蔣濟而射木人，又何狷淺；",
                    "zhushu": "魏典略日：時苗，字得胄，出爲壽春令，揚州治在其縣，時蔣済爲治中，苗以𥘉至，欲謂济，済素嗜酒，適㑹其醉，不能見，恚恨還，刻木爲人，書日：酒徒蔣済立之於牆下，旦夕射之。"
                },
                {
                    "paragraph": "殺王淳而取金印，亦自狂踈。",
                    "zhushu": "晋周顗，字伯仁，能飲酒一石。王淳反，王導率羣從詣闕請罪，值顗將入，導日：以百口累𡖖，顗直入不顧，見帝，密爲申救。顗喜飲酒致醉而出。導猶在門，又呼顗，顗不與言，顧左右日：“今年殺諸賊奴，取金印如斗大繋用。”導不知救己，甚㗸之。及淳旣得志，顗遂見害。"
                },
                {
                    "paragraph": "故我内全其天，外寓於酒。濁者以飲吾僕，清者以酌吾友。吾方耕於渺莾之野，而汲於清泠之淵，以釀此醪，然後舉窪樽而屬無口。",
                    "zhushu": ""
                }
            ]
        },
        {
            "name": "經進東坡文集事略卷第三",
            "paragraphs": [
                {
                    "paragraph": "經進東坡文集事略卷第三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "南省講三傳十事",
                    "zhushu": "仁宗嘉祐二年，歐陽文忠公脩考試禮部，旣寘公第二，復以春秋對義居第一，即此十事，見公墓誌。",
                    "type": 2
                },
                {
                    "paragraph": "左傳三事：供養三德爲善  小雅周之衰  君子能𥙷過",
                    "zhushu": "",
                    "type": 2
                },
                {
                    "paragraph": "公羊三事：定何以無正月  大夫無遂事  初稅畒",
                    "zhushu": "",
                    "type": 2
                },
                {
                    "paragraph": "榖梁四事：侵不土地分民何以明正  雩月何以爲正  魯作丘甲  魯猶三望",
                    "zhushu": "",
                    "type": 2
                },
                {
                    "paragraph": "問供養三德爲善",
                    "zhushu": "",
                    "type": 2
                },
                {
                    "paragraph": "易者，聖人所以盡人情之變，而非所以求神於卜筮也。自孔子没，學者惑乎異端之說，而左丘明之論尤爲可怪，使夫伏羲、文王、孔子之所盡心焉者，流而入於卜筮之事，甚可憫也。若夫季友、孺牛之事，若親見而指言之，固君子之所不取矣。",
                    "zhushu": "左傳閔公二年云：成季之將生也，威公使卜楚丘之父卜之，曰：“男也，其各曰友。”及生，有文在其手日“友”遂以命之。又昭公五年，昭子即位，欲殺孺牛。孺牛懼，奔齊。孟、仲之子殺諸塞𨵿之外。𥘉，孺牛之生也，莊叔以周易筮之，遇明夷之謙，以示卜楚丘曰：是將行，而歸爲子𣏌，以䜛人入，其名曰牛，卒以餒死。"
                },
                {
                    "paragraph": "雖然，南蒯之說，頗爲近正，其卦遇坤之比，而其繇曰：“黄裳元吉。”黄者，中之色也；裳者，下之飾也；元者，善之長也。夫以中庸之道，守之以謙抑之心，而行之以體仁之德，以爲文王之兆，無以過此矣。雖然，君子視其人，觀其德，而吉㓙生焉。故南蒯之筮也，遇坤之比，而不祥莫大焉。且夫負販之人，朝而作，暮而息，其望不過一金之儲，使之無故而得千金，則狂惑而喪志。夫以南蒯而得文王之兆，安得不狂惑而䘮志哉？故曰：“供養三德爲善。”又曰：“參成可筮，",
                    "zhushu": "左傳昭公十二年：“南蒯將叛，枚筮之，遇坤之比，曰：“黄裳元吉。”以示子服惠伯。惠伯日：“黄，中之色也裳，下之飾也；元，善之長也。中不志，不得其色；下不恭，不得其飾；事不善，不得其極。外内倡和爲忠，率事以信爲共，供養三德爲善，非此三者弗當。中美能黄，上美爲元，下美則“裳”，叄成可筮。”猶有闕也，筮雖吉，未也。"
                },
                {
                    "paragraph": "而南蒯無以勝之，所以使後世知夫卜筮之不可恃也。”穆姜筮于東宫，遇艮之八，史曰：“是謂艮之隨。”其繇曰：“元亨利正。”而穆姜亦知其無以當之。",
                    "zhushu": "左傳㐮公九年：“穆姜薨於東宫。始往而筮之，遇艮之八。”史日：“是謂艮之隨。隨，其出也。君必速出。”姜日：“亡。”是於周易日“隨，元、亨、利、正，無咎”。元，體之長也；亨，嘉之㑹也；利，義之和也；正，事之幹也。有四德者，隨而無咎。我皆無之，豈隨也哉？我則取惡，能無咎乎？"
                },
                {
                    "paragraph": "故左氏之論易，唯南蒯、穆姜之事爲近正，而其餘者，君子之所不取也。杜預之論得之矣，以爲洪範稽疑之說，通龜筮以同𡖖士之數，",
                    "zhushu": "左傳莊公二十二年，杜預注“陳侯之筮”云：“卜筮者，聖人所以定猶豫、決疑似，因生義教者也。”尚書洪範：“通龜篋以同𡖖士之數”，南蒯卜亂而遇“元吉”，惠伯荅以“忠信則可”，臧㑹卜僣，遂獲其應。丘明故舉諸驗於行事者，以示來世，而君子志其善者、遠者，他皆放此。"
                },
                {
                    "paragraph": "學者觀夫左氏之書，而正之以杜氏之說，庻乎其可也。",
                    "zhushu": "",
                    "type": 2
                },
                {
                    "paragraph": "問小雅周之衰",
                    "zhushu": "",
                    "type": 2
                },
                {
                    "paragraph": "詩之中，唯周最備，而周之與廢，於詩爲詳。盖其道始於閨門父子之間，而施及乎君臣之際，以被冐乎天下者，存乎二南；后稷、公劉、文、武創業之艱難，而幽、厲失道之漸，存乎二雅。成王纂承文、武之烈，而禮樂文章之備，存乎頌；其愈削而至夷于諸侯者，存乎王黍離。盖周道之盛衰，可以備見於此矣。小雅者，言王政之小，而兼陳乎其盛衰之際者也。夫周雖衰，文、武之業未墜，而宣王又從而中興之，故雖怨刺並興，而未列於國風者，以爲猶有王政存焉。故曰：小雅者，兼乎周之盛衰者也。昔之言者，皆得其偏而未備也。季札觀周樂，歌小雅，曰：“其周之衰乎？”",
                    "zhushu": "左傳㐮公二十九年：吴公子札來聘，請觀於周樂。爲之歌小雅，日：“美哉！思而不貳，怨而不言，其周德之衰乎！猶有先王之遺民焉。”"
                },
                {
                    "paragraph": "文中子曰：“小雅烏乎衰？其周之盛乎！”",
                    "zhushu": "文中子述史篇日：“孰謂季子知樂？小雅烏乎衰？其周之盛乎！”"
                },
                {
                    "paragraph": "札之所謂衰者，盖其當時親見周之衰，而不覩乎文、武、成、康之盛也。文中子之所謂盛者，言文、武之餘烈，歷數百年而未忘，雖其子孫之微，而天下猶或宗周也。故曰：二子者，皆得其偏而未備也。太史公曰：“國風好色而不淫，小雅怨誹而不亂。”",
                    "zhushu": "此語見史記屈原傳。"
                },
                {
                    "paragraph": "當周之衰，雖君子不能無怨，要在不至於亂而已。文中子以爲周之全盛，不已過乎？故通乎二子之說，而小雅之道備矣。",
                    "zhushu": "",
                    "type": 2
                },
                {
                    "paragraph": "問君子能𥙷過",
                    "zhushu": "",
                    "type": 2
                },
                {
                    "paragraph": "甚哉，聖人待天下之通且恕也！朝而爲盗跖，暮而爲伯夷，聖人不棄也。孟僖子之過也，其悔亦晚矣。雖然，聖人不棄也，曰：猶愈乎卒而不知悔者也。孟僖子之過，可悲也已。",
                    "zhushu": "左傳昭公七年云：孟僖子將死，語其大夫曰：“禮，人之幹也。無禮無以立。吾聞將有逹者曰：孔丘，聖人之後也，而减於宋。其祖弗父何，以有宋而授厲公。及正考父，佐戴、武、宣，三命兹益共。臧孫屹有言曰：“聖人有明德者，若不當丗，其後必有逹人。”今其将在孔丘乎？我若獲𣳚，必属說與何忌於夫予，使事之而學禮焉，以定其位。”故孟懿子與南宫敬叔師事仲尼。仲尼日：“能𥙷過者，君子也。”"
                },
                {
                    "paragraph": "仲尼之少也賤，天下莫知其爲聖人。魯人曰：“此吾東家丘也。”",
                    "zhushu": "見史記孔子世家。"
                },
                {
                    "paragraph": "又曰：“此鄹人之子也。”楚之子西，齊之晏嬰，皆當時之所謂賢人君子也。其言曰：“孔丘之道，迂闊而不可用。”",
                    "zhushu": "丗家云：楚昭王將以書社地七百里封孔子。楚令尹子西日：“文王在豐，武王在鎬，百里之君，卒王天下。今孔丘得據士壞賢弟子爲佐，非楚之福也。”昭王乃止。又云：齊景公將以尼谿田封孔子，晏嬰進日：“孔子盛容飾，繁登降之礼，趨詳之節，累丗不能殫其學，當年不能究其礼。君欲用之以移齊俗，非所以先細民也。”景公乃止。"
                },
                {
                    "paragraph": "况夫三家之間，而孰知夫有僖子之賢哉！僖子之病也，告其子曰：“孔丘，聖人之後也。其先正考父三命益恭，而弗父何以有宋而授厲公。華父督之亂，無罪而絶於宋。",
                    "zhushu": "杜預解“㓕於宋”云：“孔子六世祖孔父嘉，爲宋華督所殺。”其子在魯也。"
                },
                {
                    "paragraph": "其後必有聖人。今孔丘愽學而好禮，殆其是歟？小必往師以學禮。”嗚呼！孔子用於魯三月，而齊人畏其霸。",
                    "zhushu": "世家云：“孔子攝魯相事，齊人聞而懼，日：“孔子爲政必霸。霸則吾地近焉，我之爲先并矣。盍致地焉？”犂鉏日：“請先沮之。”於是遺魯以女樂。季子受之，三日不聴政。孔子遂行。”"
                },
                {
                    "paragraph": "以僖子之賢，而知夫子之爲聖人也。使之未亡而授之以政，則魯作東周矣。故曰：孟僖子之過，可悲也已。雖然，夫子之道充乎天下者，自僖子始。敬叔學乎仲尼，請於魯君而與之車，使適周而觀禮焉，而聖人之業然後大備。",
                    "zhushu": "家語觀周篇云：“孔子謂南宫敬叔日：“吾聞老聃愽古知今，則吾師也。今將往矣。”對日：“謹受命。”遂言於魯君曰：“今孔子將適周，觀先王之遺制，君盍以乗資之？臣請與往。”公曰：“諾。”與孔子車一乗焉，二疋，孺子待御敬叔與俱至周，問礼於老聃，訪樂於萇洪，歷郊社之所，考明堂之則，察庙朝之度。於是喟然日：“吾乃今知周公之聖，與周之所以王也。”諸本皆作“懿子學乎仲尼”。以家語考之，懿子雖學乎仲尼，至請於魯君之說，實出敬叔，恐傳冩之誤。"
                },
                {
                    "paragraph": "僖子之功，雖不能用之於未亡之前，而猶能救之於已没之後。左丘明懼後世不知夫僖子之功也，故叮嚀而稱之，以爲𥙷過之君子。昔仲虺言湯之德曰：“改過不吝。”夫以聖人而不稱其無過之爲能，而稱其改之爲善，然則𥙷過者，聖人之徒歟？孟僖子者，聖人之徒也。",
                    "zhushu": "",
                    "type": 2
                },
                {
                    "paragraph": "公羊三事",
                    "zhushu": "",
                    "type": 2
                },
                {
                    "paragraph": "問定何以無正月",
                    "zhushu": "",
                    "type": 2
                },
                {
                    "paragraph": "始終授受之際，春秋之所甚謹也。無事而書首時，",
                    "zhushu": "公羊傳：隱公五年：“春秋七月，此無事，何以書？春秋雖無事，首時過則書。”春秋編年，四時具，然後爲年。"
                },
                {
                    "paragraph": "事在二月而書“王二月”，事在三月而書“王三月”者，例也。至於公之始年，雖有“二月”“三月”之書，而又特書“正月”。隱元年春王正月；三月，公及邾儀父盟于蔑；莊元年春王正月，三月，夫人孫于齊。所以掲天子之正朔，而正諸侯之始也。公羊傳曰：“縁民臣之心，不可一日無君；縁終始之義，一年不二君。不可曠年無君。”",
                    "zhushu": "公羊傳文公九年云：“踰年稱公矣，則曷爲於其封内三年稱子？縁民臣之心，不可一日無君；称終始之義，一年不二君，不可曠年無君；緑孝子之心，則三年不忍當也。"
                },
                {
                    "paragraph": "故諸侯皆踰年即位而書“正月”。定公三年書曰：“王正月，𣈆人執宋幾仲于京師。”先儒疑焉，而未得其當也。嘗試論之，春秋十有二公，其得終始之正，而備即位之禮者四，文公、成公、襄公、哀公也",
                    "zhushu": "。經書僖公薨于小寢，宣公、成公薨于路寢，定公薨于髙宸。先君如此，可見文、成、襄、哀之得其正。"
                },
                {
                    "paragraph": "攝而立，不得備即位之禮者一，隱公也；",
                    "zhushu": "經於隱公元年春王正月不書即位，以其攝也。"
                },
                {
                    "paragraph": "先君不以其道終而已不得備即位之禮者六，威公、莊公、閔公、僖公、宣公、昭公也。",
                    "zhushu": "羽父弑隱公而立威公，彭生弑威公而立莊公。莊公雖薨于路寢，子般爲園人犖所賊而立閔公，閔公爲卜齮所賤而立僖公。以至宣公之立，由文公之薨于臺下；昭公之立，由襄公之薨于楚宫。凡此皆先君不以其道終，故不得備即位之礼也。"
                },
                {
                    "paragraph": "先君不以其道終而又在外者二，莊公、定公也；",
                    "zhushu": "莊公之父威公薨于齊，定公之父昭公薨于乾侯，故云在外。"
                },
                {
                    "paragraph": "在外踰年而後至者一，定公也。",
                    "zhushu": "定公先君昭公薨于三十二年十二月巳末，至明年夏六月癸亥，“公之䘮至自乾侯”，故云“在外踰年而後至”"
                },
                {
                    "paragraph": "且夫先君雖在外，不以其道終，未嘗有踰年而後至者，則是二百四十二年未嘗一日無君，而定公之元年，魯之統絶者，自正月至于六月而後續也。",
                    "zhushu": "昭公十二月薨，至六月戊辰，定公方即位。"
                },
                {
                    "paragraph": "正月者，正其君也。昭公未至，定公未立，季氏當國，而天子之正朔將誰正耶？此定之所以無正月也。公羊傳曰：“正月者，正即位也。定無正月者，即位後也。”定、哀多微辭，",
                    "zhushu": "公羊傳云：“元年春王。定何以無“正月”？正月者，正即位也。定無“正月”者，即位後也。即位何以後？昭公在外，得入不得入，未可知也。曷爲未可知？在季氏也。”定、哀多微辝”，主人習其讀而問，則未知己之有罪焉尓。"
                },
                {
                    "paragraph": "而何休以爲昭公岀奔，國當絶，定公不得繼體奉正，故諱爲微辭。",
                    "zhushu": "何休公羊解云：“雖書即位於六月，實當如莊公有正月。今無“正月”者，昭公岀奔，國當絶，定公不得継体奉正，故諱爲微辝，使若即位在正月後，故不書“正月”。”"
                },
                {
                    "paragraph": "嗚呼！昭公絶而定公又不得立，是魯遂無君矣。榖梁以爲昭無正終，定無正始。",
                    "zhushu": "穀梁傳云：“元年春王。不言正月，定無正也。定之無正，何也？昭公之終，非正終也；定公之始，非正始也。昭無正終，故定無正始。不言即位，喪在外也。”"
                },
                {
                    "paragraph": "觀莊公元年書正，則不言而知其妄矣。",
                    "zhushu": "",
                    "type": 2
                },
                {
                    "paragraph": "問大夫無遂事",
                    "zhushu": "",
                    "type": 2
                },
                {
                    "paragraph": "春秋之書遂一也，而有善惡存焉。君子觀其當時之實而已矣。利害岀於一時，而制之於千里之外，當此之時而不遂，君子以爲固。上之不足以利國，下之不足以利民，可以復命而後請，當此之時而遂，君子以爲專。專者，固所貶也；而固者，亦所譏也。故曰：春秋之書“遂”一也，而有善惡存焉。君子觀其當時之實而已矣。公子結媵陳人之婦于鄄，遂及齊侯、宋公盟。公羊傳曰：“媵不書，此何以書？以其有遂事書。大夫無遂事，此其言遂何？大夫出疆，有可以安國家、利社禝，則專之可也。”",
                    "zhushu": "事見公羊傳莊公二十年。何休解云：“先是鄄、幽之會，公比不至。公子結出竟，遭斉、宋欲深謀伐魯，故專矯君命而与之盟，除囯家之難，全百姓之命，故善而詳録之。”"
                },
                {
                    "paragraph": "公子遂如周，遂如𣈆。公羊亦曰：“大夫無遂事，此其言遂何？公不得爲政也。”",
                    "zhushu": "事見公羊傳閔公三十年，何休解云：“不從公政令也。時見使如京師，而横生事，矯君命聘晋，故疾其驕蹇自專。”"
                },
                {
                    "paragraph": "其書“遂”一也，而善惡如此之相逺，豈可以不察其實哉？春秋者，後世所以學爲臣之法也。謂“遂”之不譏，則愚恐後之爲臣者流而爲專；謂“遂”之皆譏，則愚恐後之爲臣者執而爲固。故曰：觀乎當時之實而已矣。西漢之法，有矯詔之罪，而當時之名臣皆引此以爲據。若汲黯開倉以賑饑民，",
                    "zhushu": "黯傳云：河内失火，燒千餘家，上使黯往視之。還報日：“家人失火，屋比延燒，不足憂。臣過河内，河内貧人傷水旱万餘家，或父子相食。臣謹以便冝，特節發河内倉粟以振貧民。請帰節，伏矯制罪。”上賢而釋之。"
                },
                {
                    "paragraph": "陳湯發兵以誅郅支，",
                    "zhushu": "湯傳云：湯与甘延壽發兵攻郅支單于，乃上䟽自効。矯制，陳言兵狀。"
                },
                {
                    "paragraph": "若此者，專之可也。",
                    "zhushu": "",
                    "type": 2
                },
                {
                    "paragraph": "問初稅畒",
                    "zhushu": "",
                    "type": 2
                },
                {
                    "paragraph": "古者，公田曰藉。藉者，借也，言其借民力以治此也。詩曰：“雨我公田，遂及我私。”言民之必先公田也。傳曰：“私田稼不善，則非吏；公田稼不善，則非民。”",
                    "zhushu": "出穀梁傳宣公十五年。"
                },
                {
                    "paragraph": "言上之必䘏私田也。民先其公而上䘏其私，故民不勞而上用足也。宣公無恩信於民，民不肯盡力於公田，故按行擇其善畒而稅之。",
                    "zhushu": "自宣公而下，皆何休之說。"
                },
                {
                    "paragraph": "公羊傳曰：“稅畒者何？履畒而稅也。”",
                    "zhushu": "公羊傳宣公十五年：“𥘉稅畒。𥘉者何？始也。稅畒者何？履畒而稅也。𥘉稅畒何以書？譏何諓尔？譏始履畒而税也。"
                },
                {
                    "paragraph": "夫民不盡力於公田者，上之過也。宣公不責己悔過，而擇其善畒而税之，冝其民之謗讟而災異之作也。稅畒之明年冬，蝝生。公羊傳曰：“蝝生不書，此何以書？幸之也。猶曰受之云耳。上變古易常，應是而有天災，其諸則冝於此焉變矣。”何休以爲宣公懼而復古，故其後大有年。",
                    "zhushu": "休解云：“言宣公於此天災饑後，能改過変寤明矣。復古行中，冬大有年，其功美過於无災，故君子深喜焉而僥幸之。”"
                },
                {
                    "paragraph": "愚以爲非也。按春秋書“作三軍”，",
                    "zhushu": "㐮公十有三年：“春，王正月，作三軍。”"
                },
                {
                    "paragraph": "後又書“舎中軍”。",
                    "zhushu": "昭公五年：“春，王正月，舎中軍。”"
                },
                {
                    "paragraph": "書“躋僖公”，",
                    "zhushu": "文公二年：“八月丁卯，大事于太廟，躋僖公。”注云：“大事，禘也。躋，升也。僖公，閔公庻兄，継閔而立，廟坐冝次閔下。今升在閔上，故書而譏之。”"
                },
                {
                    "paragraph": "後又書“從祀先公”。",
                    "zhushu": "定公八年經書“従祀先公”。注云：從，順也。先公，閔公、僖公也。將正二公之位次，所順非一。親尽，故通言先公。"
                },
                {
                    "paragraph": "事之復正，未嘗不書。宣公而果復古也，春秋當有“不稅畒”之書，故何休之說，愚不信也。穀梁四事",
                    "zhushu": "",
                    "type": 2
                },
                {
                    "paragraph": "問侵不土地分民何以明正",
                    "zhushu": "",
                    "type": 2
                },
                {
                    "paragraph": "三傳侵伐之例，非正也。左氏：“有鍾鼔曰伐，無曰侵。”",
                    "zhushu": "左傳莊公二十九年：“夏，鄭人侵許。凡师有鍾鼓日伐，无日侵。”"
                },
                {
                    "paragraph": "公羊：“觕曰侵，精曰伐。”",
                    "zhushu": "公羊傳莊公十年：“二月，公侵末。曷爲或言侵，或言伐？觕者日侵，精者日伐”。"
                },
                {
                    "paragraph": "榖梁：“苞人民、𢿛牛馬曰侵，斬林木、壞宫室曰伐。”",
                    "zhushu": "穀梁隠公五年：“囚宋人伐鄭，圍長葛。”故有此說。"
                },
                {
                    "paragraph": "愚以謂有隙曰侵，有辭曰伐。齊威公侵蔡，隙也。蔡漬遂伐楚，辭也。",
                    "zhushu": "左傳僖公四年終書：“春，王正月，公㑹斉侯、宋公、陳侯、衛侯、鄭伯、許男、曹伯侵蔡，遂伐楚，次于陘。”傳言責楚包茅不貢，是奉辭以伐罪也。"
                },
                {
                    "paragraph": "司馬九伐之法，負固不服，則侵之，賊賢害民，則伐之。",
                    "zhushu": "見周礼夏官司焉。"
                },
                {
                    "paragraph": "然則負固不服者，近乎隙，賊賢害民者，近乎辭。周之衰也，諸侯相呑，而先王疆理城郭盖壞矣。故侵伐之間，夫子尤謹而書之。盖古者有分土而無分民，",
                    "zhushu": "此語見何休公羊傳注。"
                },
                {
                    "paragraph": "諸侯之侵地者，猶不容於春秋，而况苞人民、歐牛馬哉！威公侵蔡，不書所侵之地者，侵之無辭也。楚子入陳，郷取一人，謂之夏州，春秋略而不書，以謂驅民之非正也。",
                    "zhushu": "左傳宣公十一年：“冬，楚子爲陳夏氏亂故，伐陳，因縣陳。申叔時諫之，乃復封陳，郷取一人焉以歸，謂之夏州。”而經止書“冬十月丁亥，楚子入陳”。"
                },
                {
                    "paragraph": "嗚呼！春秋之際，非獨諸侯之相侵也，𣈆侯取陽樊之田，而陽樊之人不服，",
                    "zhushu": "左傳僖公二十五年：“晋侯請隧，弗許，與之陽樊、温、原、櫕茅之田。晋於是始啓南陽。陽樊不服，圍之。”成公三年：“晋叔孫僑如圎𣗥、汶陽之田，𣗥不服，故圍之。”觀此，則“陽樊”“汶陽”前後不同。今諸本皆作“晋侯取汶陽之田，而陽樊之人不服”，疑傳冩人誤。"
                },
                {
                    "paragraph": "愚又知春秋之不忍書乎此也。",
                    "zhushu": "",
                    "type": 2
                },
                {
                    "paragraph": "問雩月何以爲正",
                    "zhushu": "",
                    "type": 2
                },
                {
                    "paragraph": "雩者，先王所以存夫愛民之心而已也。天之應乎人君者，以其德，不以其言也。人君修其徳，使之無愧乎其中，而又何禱也？雖然，當𡻕之旱也，聖人不忍安坐而視民之無告，故爲之雩。雩者，先王之所以存夫愛人之心而已也。爲傳者不逹乎此，而爲是紛紛之論，亦可𥬇矣。糓梁傳曰：“月雩，正也。秋大雩，非正也。冬大雩，非正也。月雩之爲正，何也？其時窮，人力盡，是月不雨，則無及矣。雩之必待其時窮人力盡，何也？雩者，爲旱請也。古之人重請，以爲非遜也。”嗚呼！爲民之父母，安視其急，而曰毛澤未盡，人力未竭，以行其區區之遜哉！",
                    "zhushu": "穀梁傳云：“定公元年九月，大雩。雩月，雩之正也。秋大雩，非正也。冬大雩，非正也。秋大雩之爲非正，何也？毛澤未盡，人力未竭，未可以雩也。雩月，雩之正也。月之爲雩之正，何也？其時窮，人力盡，是月不雨，則無及矣。是年不艾，則無食矣。是謂其時窮，人力盡也。雩之必待其時窮，人力盡，何也？雩者，爲旱求者也。求者，請也。古之人重請。何重乎請？人之所以爲人者，遜也。請道去遜也，則是舎其所以爲人也，是以重之焉。”"
                },
                {
                    "paragraph": "愚以爲凡書雩者，記旱也。一月之旱，故雩書月一時之旱，故雩書時。書雩之例，時月而不日。惟昭公之末年七月上辛，大雩，季辛，又雩。而昭公之雩，非旱雩也。公羊以爲又雩者，聚衆以逐季氏。",
                    "zhushu": "公羊傳昭公二十五年：“秋七月，上辛，大雩。季辛，又雩。又雩者何？又雩者，非雩也，聚衆以逐季氏也”。"
                },
                {
                    "paragraph": "然則旱雩之例，亦可見矣。傳例曰：“凡災異，歷日者月，歷月者時。歷時加日。",
                    "zhushu": "公羊傳隱公九年：“三月癸酉，大雨震電。”何休注云：“日者，一日之中也。凡災異，一日者日，歷日者月，歷月者時，歷時者加自文爲異。"
                },
                {
                    "paragraph": "又雩，記旱也，旱，記災也。”故愚以此爲例。",
                    "zhushu": "",
                    "type": 2
                },
                {
                    "paragraph": "問魯作丘甲",
                    "zhushu": "",
                    "type": 2
                },
                {
                    "paragraph": "先王之爲天下也，不求民以其所不爲，不強民以其所不能，故其民優㳺而樂易。周之盛時，其所以賦取於民者，莫不有法，故民不告勞，而上不闕用。及其衰也，諸侯恣行，其所以賦取於民者，唯其所欲，而刑罰隨之，故其民至於窮而無告。夫民之爲農，而責之以工也，是猶居山者而責之以舟楫也。魯成公作丘甲，而春秋譏焉。榖梁傳曰：“古者農工各有職，甲非人人之所能爲也。丘作甲，非正也。”",
                    "zhushu": "穀梁傳成公元年：“三月，作丘甲。作，爲也。丘爲甲也。丘甲，國之事也。丘作甲，非正也。丘作甲之爲非正，何也？古者立國家，百官具，農工皆有職以事上。古者有四民：有士民，有商民，有農民，有工民。夫甲非人人之所能爲也。丘作甲，非正也。”"
                },
                {
                    "paragraph": "而杜預以爲古者四丘爲甸，甸出長轂一乘，戎馬四疋，牛十二頭，甲士三人，歩卒七十二人，而魯使丘出之也。",
                    "zhushu": "杜預解云：“周禮：九夫爲井，四井爲邑，四邑爲丘，丘十六井，岀戎馬一疋，牛四頭。四丘爲甸，甸六十四井，出長轂一乗，戎馬四疋，牛十二頭，甲士三人，歩卒七十二人。此甸所賦，今魯使丘出之，譏重歛，故書。”"
                },
                {
                    "paragraph": "夫四丘而後爲甸，魯雖重歛，安至於四倍而取之哉？哀公用田賦，",
                    "zhushu": "左傳哀公十有二年春用田賦。杜預云：“直書之者，以示改法重賦。”"
                },
                {
                    "paragraph": "田二吾猶不足，而夫子譏其殘民之甚。未有四倍而取者也。且夫變古易常者，春秋之所譏也。故書作三軍、舍中軍、初稅畒、作丘甲、用田賦者，皆所以譏政令之所由變也。而榖梁、杜氏之說，如此之相𩔖，安得不辨其失，而歸之正哉？故愚曰：榖梁之説是。",
                    "zhushu": "",
                    "type": 2
                },
                {
                    "paragraph": "問魯猶三望",
                    "zhushu": "",
                    "type": 2
                },
                {
                    "paragraph": "先儒論書“猶”之義可以已也。",
                    "zhushu": "公羊云：“猶者何？通可以已也。”穀梁云：“猶之爲言，可以已也。”"
                },
                {
                    "paragraph": "愚以爲不然。春秋之所以書“猶”者二，曰如此而猶如此者，甚之之辭也。“公子遂如齊，至黄乃復。辛巳，有事于太廟，仲遂卒于垂。壬午，猶繹，萬入去籥”是也。",
                    "zhushu": "此事書於春秋宣公八年。"
                },
                {
                    "paragraph": "曰不如此而猶如此者，幸之之辭也。“閠月不告月，猶朝于廟”，“不郊猶三望”是也。",
                    "zhushu": "文公六年經書“閏月不告月，猶朝于廟”，僖公三十一年經書“夏四月，四卜郊不從，乃免性，猶三望”，宣公三年經書“春王正月，郊牛之口傷，改卜牛，牛死，乃不郊，猶三望”。"
                },
                {
                    "paragraph": "夫子傷周道之衰，禮樂文章之壞，而莫或救之也，故區區焉掇其遺亡，以爲其全不可得而見矣，得見一二斯可矣。故“閠月不告月，猶朝干廟”者，憫其不告月而幸其猶朝于廟也。“不郊猶三望”者，傷其不郊而幸其猶三望也。夫郊祀者，先王之大典，而夫子不得親之於周也。故周、魯之所行郊祀之禮而備言之焉耳。春秋之書三望者，皆爲不郊而書也。或“卜郊不從，乃免牲，猶三望”，或“郊牛之口傷，改卜牛，牛死，乃不郊，猶三望”。榖梁傳曰：“乃者，亡乎人之辭也。猶者，可以已之辭也。”",
                    "zhushu": "此說見殺。梁傳僖公三十一年。"
                },
                {
                    "paragraph": "且夫魯雖不郊，而猶有三望者存焉，此夫子之所以存周之遺典也。若曰可以已，則是周之遺典絶矣。或曰：魯郊，僣也，而夫子何存焉？",
                    "zhushu": "公羊傳日：“魯郊，非礼也。魯郊何以非礼？天子𥙊天，諸侯𥙊土。”"
                },
                {
                    "paragraph": "曰：魯郊僣也，而夫子不譏。夫子之所譏者，當其罪也。賜魯以天子之禮樂者，成王也；受天子之禮樂者，伯禽也。",
                    "zhushu": "礼記明堂位云：成王以周公有大勲勞於天下，命魯公世世祀周公以天子之礼樂。"
                },
                {
                    "paragraph": "春秋而譏魯郊也，上則譏成王，次則譏伯禽。成王、伯禽不見于經，而夫子何譏焉？故曰“猶三望”者，所以存周之遺典也。范寗以三望爲海、岱、淮，公羊以爲㤗山河海，而杜預之說最備，曰：“分野之星及國中山川，皆因郊而望𥙊之。”此說冝可用。",
                    "zhushu": ""
                }
            ]
        },
        {
            "name": "經進東坡文集事略卷第四",
            "paragraphs": [
                {
                    "paragraph": "經進東坡文集事略卷第四",
                    "zhushu": "",
                    "type": 1
                },
                {
                    "paragraph": "迪功郎紹興府𡹴縣主簿臣郎曄",
                    "zhushu": "",
                    "type": 2
                },
                {
                    "paragraph": "進論",
                    "zhushu": "此係應制科時所上進卷。",
                    "type": 2
                },
                {
                    "paragraph": "中庸論上  中庸論中",
                    "zhushu": "",
                    "type": 2
                },
                {
                    "paragraph": "中庸論下  大臣論上",
                    "zhushu": "",
                    "type": 2
                },
                {
                    "paragraph": "大臣論下",
                    "zhushu": "",
                    "type": 2
                },
                {
                    "paragraph": "中庸論上",
                    "zhushu": "",
                    "type": 2
                },
                {
                    "paragraph": "甚矣，道之難明也。論其著者，鄙滯而不通；論其微者，汙漫而不可；考其弊始於昔之儒者，求爲聖人之道而無所得，於是務爲不可知之文，庶幾乎後世之以我爲深知之也。後之儒者，見其難知，而不知其空虚無有，以爲將有所深造乎道者，而自恥其不能，則從而和之曰然。相欺以爲髙，相習以爲深，而聖人之道日以逺矣。自子思作中庸，儒者皆祖之以爲性命之說。嗟夫！子思者，豈亦斯人之徒歟？盖嘗試論之。夫中庸者，孔氏之遺書而不全者也，其要有三而已矣。三者是周公、孔子之所從以爲聖人，而其虚詞蔓延，是儒者之所以爲文也。是故去其虚詞而取其三。其始論誠明之所入，其次論聖人之道所從始，推而至於其所終極，而其卒乃始内之於中庸。盖以爲聖人之道略見於此矣。記曰：“自誠明謂之性，自明誠謂之教。誠則明矣，明則誠矣。”夫誠者何也？樂之之謂也。樂之則自信，故曰“誠”。夫明者何也？知之之謂也。知之則逹，故曰“明”。夫惟聖人，知之者未至，而樂之者先入，先入者爲主，而待其餘，則是樂之者爲主也。若夫賢人，樂之者未至，而知之先入，先入者爲主，而待其餘，則是知之者爲主也。樂之者爲主，是故有所不知，知之未嘗不行；知之者爲主，是故雖無所不知，而有所不能行。子曰：“知之者不如好之者，好之者不如樂之者。”知之者與樂之者，是賢人、聖人之辨也；好之者，是賢人之所由以求誠者也。君子之爲學，謹乎其始。何則？其所先入者重也。知之多而未能樂焉，則是不如不知之愈也。人之好惡，莫如好色而惡臭，是人之性也。好善如好色，惡惡如惡臭，是聖人之誠也。故曰“自誠明謂之性”。孔子盖長而好學，適周觀禮，問於老聃、萇洪之徒，而後明於禮樂，",
                    "zhushu": "家語觀周篇云：孔子至周，問禮於老聃，訪楽於萇洪。歷郊社之所，考明堂之則，察廟朝之度，於是喟然嘆日：吾乃今知周公之聖，与周之所以王也。"
                },
                {
                    "paragraph": "五十而後讀易，蓋亦有晚而後知者。然其所先得於聖人者，是樂之而已。孔子厄於陳、蔡之間，問於子路、子貢，二子不恱，而子貢又欲少貶焉。",
                    "zhushu": "家語在厄篇云：楚昭王聘孔子路出于陳、蔡。陳、蔡大夫使兵徒距孔子，不得行，絶糧七日，乃召子路而問焉。子路愠，至作色而對。又問子貢。子貢日：“夫子之道至大，故天下莫能容夫子。夫子盍少貶焉？”"
                },
                {
                    "paragraph": "是二子者非不知也，其所以樂之者未至也。且夫子路能死於衞，",
                    "zhushu": "家語弟子解云：“子路仕衛爲大夫，遇蒯　与其子輙争國，子路遂死輙難。”"
                },
                {
                    "paragraph": "而不能不怛於陳、蔡，是豈其知之罪邪？故夫弟子之所爲從孔子游者，非專以求聞其所未聞，盖將以求樂其所有也。明而不誠，雖挾其所有，倀倀乎不知所以安之。苟不知所以安之，則是可與居安，而未可與居憂患也。夫惟憂患之至，而後誠明之辨乃可以見。由此觀之，君子安可以不誠哉！",
                    "zhushu": "",
                    "type": 2
                },
                {
                    "paragraph": "中庸論中",
                    "zhushu": "",
                    "type": 2
                },
                {
                    "paragraph": "君子之欲誠也，莫若以明。夫聖人之道，自本而觀之，則皆出於人情；不循其本，而逆觀之於其求，則以爲聖人有所勉強力行，而非人之所樂者。夫如是，則雖欲誠之，其道無由。故曰：莫若以明，使吾心曉然，知其當然而求其樂。今夫五常之教，惟禮爲若強人者。何則？人情莫不好逸豫而惡勞苦，今吾必也使之不敢箕踞，",
                    "zhushu": "箕踞，謂伸其兩脚而坐。又日：其形似箕。"
                },
                {
                    "paragraph": "而磬折百拜以爲禮；",
                    "zhushu": "磬折，謂屈身如磬之曲折，言其敬也。"
                },
                {
                    "paragraph": "人情莫不樂冨貴而羞貧賤，今吾必也使之不敢自尊，而卑遜退抑以爲禮。用噐之爲便，而祭噐之爲貴；䙝衣之爲便，而衮冕之爲貴；哀欲其速已，而伸之三年；樂欲其不已，而不得終日。此禮之所以爲強人而觀之於其末者之過也。盍亦反其本而思之？今吾以爲磬折不如立之安也，而將惟安之求，則立不如坐，坐不如箕踞，箕踞不如偃仆。偃仆而不已，則將祼𥘵而不顧。苟爲祼𥘵而不顧，則吾無乃亦將病之。夫豈獨吾病之，天下之匹夫匹婦莫不病之也。苟爲病之，則是其勢將必至於磬折而百拜。由此言之，則是磬折而百拜者，生於不欲祼𥘵之間而己也。夫豈惟磬折百拜，將天下之所謂強人者，其皆必有所從生也。辨其所從生，而推之至於其所終極，是之謂明。故記曰：“君子之道費而隱。夫婦之愚，可以與知焉。及其至也，雖聖人有所不知焉。夫婦之不肖，可以能行焉。及其至也，雖聖人有所不能焉。”君子之道，推其所從生而言之，則其言約，約則明；推其逆而觀之，故其言費，費則隱。君子欲其不隱，是故起於夫婦之有餘，而推之至於聖人之所不及，舉天下之至易，而通之於至難，使天下之安其至難者，與其至易無以異也。孟子曰：“簞食豆羮，得之則生，不得則死。呼爾而與之，行道之人弗受；蹴爾而與之，乞人不屑也。萬鍾則不辨禮義而受之，萬鍾於我何加焉？”向爲身死而不受，今爲朋友妻妾之奉而爲之，此之謂失其本心。且萬鍾之不受，是王公大人之所難，而以行道乞人之所不屑，而較其輕重，是何以異於匹夫匹婦之所能行，通而至於聖人之所不及？故凡爲此說者，皆以求安其至難，而務欲誠之者也。天下之人莫不欲誠，而不得其說，故凡此者，誠之說也。",
                    "zhushu": "",
                    "type": 2
                },
                {
                    "paragraph": "中庸論下",
                    "zhushu": "",
                    "type": 2
                },
                {
                    "paragraph": "夫君子雖能樂之，而不知中庸，則其道必窮。記曰：“君子遵道而行，半塗而廢，吾弗能已矣。”君子非其信道之不篤也，非其力行之不至也，得其偏而忘其中，不得終日安行乎通塗，夫雖欲不廢，其可得邪？記曰：“道之不行也，我知之矣。賢者過之，不肖者不及也。”以爲過者之難歟？復之中者之難歟？冝若過者之難也。然天下有能過而未有能中，則是復之中者之難也。記曰：“天下國家可均也，爵禄可辭也，白刃可蹈也，中庸不可能也。”旣不可過，又不可不及，如斯而已乎？曰：未也。孟子曰：“執中爲近之。執中無權，猶執一也。”書曰：“不恊于極，不罹于咎，皇則受之。”又曰：“㑹其有極，歸其有極。”而記曰：“君子之中庸也，君子而時中。”皇極者，有所不極而㑹于極；時中者，有所不中而歸于中。吾見中庸之至於此而尤難也，是故有小人之中庸焉。有所不中而歸於中。是道也，君子之所以爲時中，而小人之所以爲無忌憚。記曰：“小人之中庸也，小人而無忌憚也。”嗟夫！道之難言也。有小人焉，因其近似而𥨸其名，聖人憂思恐懼，是故反覆而言之不厭。何則？是道也，固小人之所𥨸以自便者也。君子見危則能死，勉而不死，以求合於中庸；見利則能辭，勉而不辭，以求合於中庸。小人貪利而苟免，而亦欲以中庸之名私自便也。此孔子、孟子之所爲惡郷原也。一郷皆稱原人焉，無所往而不爲原人，同乎流俗，合乎汙丗，曰：“古之人，行何爲踽踽涼涼？生斯丗也，善斯可矣。”以古之人爲迂，而以令丗之所善爲足以已矣，則是不亦近似於中庸邪？故曰：“惡紫，恐其亂朱也；惡莠，恐其亂苗也。”何則？惡其似也。信矣，中庸之難言也。君子之欲從事乎此，無循其迹而求其味，則幾矣。記曰：“人莫不飲食也，鮮能知味也。”",
                    "zhushu": "",
                    "type": 2
                },
                {
                    "paragraph": "大臣論上",
                    "zhushu": "",
                    "type": 2
                },
                {
                    "paragraph": "以義正君，而無害於國，可謂大臣矣。天下不幸而無明君，使小人執其權，當此之時，天下之忠臣義士，莫不欲奮臂而擊之。擊之而不勝，身死，其禍止於一身。擊之而勝，君臣不相安，天下必亡。是以春秋之法，不待君命而誅其側之惡人，謂之叛。晉趙鞅入于𣈆陽以叛是也。",
                    "zhushu": "公羊傳：定公十三年：“秋，晋趙鞅入于晋陽以叛。鞅取晋陽之甲，以逐荀寅与士吉射。荀偶与士吉射者，曷爲者也？君側之惡人也。此逐君側之惡人，曷爲以叛言之？无君命也。”"
                },
                {
                    "paragraph": "世之君子，將有志於天下，欲扶其衰而救其危者，必先計其後而爲可居之功，其濟不濟則命也。是故功成而天下安之。今小人，君不誅而吾誅之，則是侵君之權而不可居之功也。夫旣已侵君之權，而能北靣就人臣之位，使君不吾疑者，天下未嘗有也。國之有小人，猶人之有癭。今夫癭必生於頸而附於咽，是以不可去。有賤丈夫者，不勝其忿而決去之，夫是以去疾而得死。漢之亡，唐之滅，由此故也。自威、靈之後，至於獻帝，天下之權，歸於内孺，賢人君子，進不容於朝，退不容於野，天下之怒，可謂極矣。當此之時，議者以爲天下之患獨在官官，官官去則天下無事。”然竇武、何進之徒擊之不勝，止於身死，袁紹擊之而勝，漢遂以亡。",
                    "zhushu": "後漢竇武傳：靈帝時，武秉政。太傅陳蕃私謂武日：“中常侍曹節、王甫等，自威帝以來，操弄國權，濁乱海内，今不誅節等，後必難圗。”遂与武定計誅之。武奏收節等。謀泄，其黨王甫頴兵千餘，与武對陳，武軍稍稍帰甫。武走，諸軍追圍之，乃自殺，梟首洛陽都亭。何進傳：献帝時，進錄尚書事，素知中官天下所疾，隂規誅之。𡊮紹又爲晝䇿，多召四方猛將，以脅太后。進遂召董卓等屯関中。進乆不决，其謀頗泄，中官懼而思変，張遜乃率常侍叚珪数十人伏兵省中，矯詔召進入坐省閤，於是拔劒斬進於嘉德殿前。𡊮紹聞乱，遂閉北宫門，勒兵捕宦者，無少長皆殺之，或有無𩰄而誤死者，漢室亦自此立矣。"
                },
                {
                    "paragraph": "唐之衰也，其迹亦大𩔖此。自輔國、元振之後，天子廢立，聽於宦官。當此之時，士大夫之論，亦惟宦官之爲去。然而李訓、鄭注、元載之徒撃之不勝，止於身死。至於崔昌遐擊之而勝，唐亦以亡。",
                    "zhushu": "唐史宦官傳：肅宗時，李輔國用亊，及立代宗，以定䇿功愈䟦扈。程元振与辅國助討難，立太子，是爲代宗。其後廢立多出於刘𡥂亮、仇士良、王守澄之徒，而楊復恭至自称“定策國老、門生天子”。文宗始𠋣宋申錫謀誅守澄，不克而死。官官益横，帝愈憤耻，乃与李訓、鄭注定計誅之。因令仇上良、魚洪志等往觀甘露，欲伏兵殺之。㑹風動幕開，見執兵者，士良等因刼帝殺訓、注，而王涯、賈餗之流皆死。昭宗時，韓全誨与崔昌遐争權，昌遐乃召朱全忠入誅宜官，韓全誨等皆死。又誅八百人於内侍省，哀号之声聞于路。君側雖清，而全忠勢遂張，帝卒弑死，唐室以亡。"
                },
                {
                    "paragraph": "方其未去，是纍然者癭而已矣。及其旣去，則潰裂四出，而継之以死。何者？此侵君之權，而不可居之功也。且爲人臣而不顧其君，捐其身於一決，以快天下之望，亦已危矣。故其成則爲𡊮、爲崔，敗則爲何、竇，爲訓、注。然則忠臣義士亦奚取於此哉？夫竇武、何進之亡，天下悲之，以爲不幸。",
                    "zhushu": "何、竇賛云：“事敗閹孺，身死功頺，爲丗所悲。”"
                },
                {
                    "paragraph": "然亦幸而不成，使其成也，二子亦將何以居之？故曰：“以榖正君而無害於國，可謂大臣矣。”",
                    "zhushu": "",
                    "type": 2
                },
                {
                    "paragraph": "大臣論下",
                    "zhushu": "",
                    "type": 2
                },
                {
                    "paragraph": "天下之權在於小人，君子之欲擊之也，不亡其身，則亡其君。然則是小人者，終不可去乎？聞之曰：迫人者，其智淺，迫於人者，其智深。非才有不同，所居之勢然也。古之爲兵者，圍師勿遏，窮㓂勿迫，",
                    "zhushu": "孫子軍爭扁云：“帰师勿遏，圍师必闕，窮㓂勿迫。”此用兵之法也。"
                },
                {
                    "paragraph": "誠恐其知死而致力，則雖有衆，無所用之。故曰：“同舟而遇風，則呉越可使相救如左右手。”",
                    "zhushu": "孫子九地篇：大夫呉人与越人相𢙣也，當其同舟而遇風，其相救也如左右手。"
                },
                {
                    "paragraph": "小人之心，自知其負天下之怨，而君子之莫吾赦也，則將日夜爲計，以備一旦卒然不可測之患。今君子又從而疾惡之，是以其謀不得不深，其交不得不合。交合而謀深，則其致毒也，忿戾而不可解。故凡天下之患，起於小人，而成於君子之速之也。小人在内，君子在外；君子爲客，小人爲主。主未發而客先焉，則小人之詞直，而君子之勢近於不順。直則可以欺衆，而不順則難以令其下。故昔之舉事者，常以中道而衆散，以至於敗，則其理豈不甚明哉！",
                    "zhushu": "如竇武諸軍多降王甫之類。"
                },
                {
                    "paragraph": "若夫智者則不然，内以自固其君子之交，而厚集其勢；外以陽浮而不逆於小人之意，以待其間。寛之使不吾疾，狃之使不吾慮，啖之以利，以昬其智；順適其意，以殺其怒。然後待其發而乗其隙，推其墜而挽其絶。故其用力也約，而無後患。莫爲之先，故君不怒而勢不偪。如此者，功成而天下安之。今夫小人急之則合，寛之則散，是從古以然也。見利不能不争，見患不能不避，無信不能不相詐，無禮不能不相瀆，是故其交易間，其黨易破也。君子不務寛之以待其變，而急之以合其交，亦過矣。君子小人雜居而未決，爲君子之計者，莫若深交而無爲。苟不能深交而無爲，則小人倒持其柄而乗吾隙。",
                    "zhushu": "梅福傳云：“秦倒詩太阿，授楚其柄。”。"
                },
                {
                    "paragraph": "昔漢髙之亡，以天下屬平、勃。",
                    "zhushu": "髙帝紀：“上疾，吕后問日：“陛下百𡻕後，蕭相囯怃死，誰令代之？”上日：“曹參可。”問其次日，“王陵可。然少戇，陳平可以助之。陳平智有餘，然難獨任。周勃重厚少文，然安刘氏者必勃也，可令為太尉。”"
                },
                {
                    "paragraph": "及髙后臨朝，擅王諸吕，廢黜劉氏。",
                    "zhushu": "髙后紀：“惠帝崩，太子立爲皇帝，年㓜，太后臨朝称制。乃立兄子吕合、 産、禄、合子通四人爲王。且下詔廢少帝後，立常山王。其餘趙王如意之流皆被害。”"
                },
                {
                    "paragraph": "平日縱酒，一旦及用陸買計，以千金交歡絳侯，卒以此誅諸吕，定劉氏。",
                    "zhushu": "陸賈傳：“賈謂陳平日：“足下不過患諸吕、少主耳。”平日：“爲之柰何？”賈曰：“天下安，注意相；天下危，注意將。將相和調，則士豫附；士豫附，天下虽有変，則權不分。權不分，爲社禝計，在兩君掌握耳。君何不交驩太尉，深相結？”平用其計，乃以五百金爲絳侯壽，厚具楽飲，太尉亦报如之。”两人深相結，吕氏謀益壤，卒誅吕氏，立孝文。”"
                },
                {
                    "paragraph": "使此二人者而不相能，則是將相相攻之不暇，而何暇及於劉、吕之存士哉！故其說曰：“將相和調則士豫附，士豫附則下雖有變而權不分。”嗚呼！知此，其足以爲大臣矣。",
                    "zhushu": ""
                }
            ]
        },
        {
            "name": "經進東坡文集事略卷第五",
            "paragraphs": [
                {
                    "paragraph": "經進東坡文集事略卷第五",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進論",
                    "zhushu": "",
                    "type": 2
                },
                {
                    "paragraph": "秦皇論  漢髙論",
                    "zhushu": "",
                    "type": 2
                },
                {
                    "paragraph": "魏武論  伊尹論",
                    "zhushu": "",
                    "type": 2
                },
                {
                    "paragraph": "周公論",
                    "zhushu": "",
                    "type": 2
                },
                {
                    "paragraph": "秦皇論",
                    "zhushu": "",
                    "type": 2
                },
                {
                    "paragraph": "昔者生民之𥘉，不知所以養生之具，擊搏挽裂，與禽獸爭一旦之命，惴惴焉朝不謀夕，憂死之不給，是故巧詐不生，而民無知。然聖人惡其無别，而憂其無以生也，是以作爲器用，耒耜、弓失、舟車、罔𦊙之𩔖，莫不備至，使民樂生便利，役御萬物而適其情，而民始有以極其口腹耳目之欲。器利用便而巧詐生，求得欲從而心志廣，聖人又憂其桀猾變詐而難治也，是故制禮以反其𥘉。禮者，所以反本復始也。聖人非不知箕踞而坐，不揖而食，便於人情而適於四體之安也。將必使之習爲迂闊難行之節，寛衣愽帶，佩玉履舄，所以回翔容與而不可以馳驟。上自朝廷，而下至於民，其所以視聽其耳目者，莫不近於迂闊。其衣以黼黻文章，其食以籩豆簠簋，其耕以井田，其進取選舉以學校，其治民以諸侯，嫁娶死䘮，莫不有法，嚴之以鬼神，而重之以四時，所以使民自尊而不輕爲姦。故曰：“禮之近於人情者，非其至也。”周公、孔子所以區區於升降揖遜之間，丁寜反覆而不敢失墜者，丗俗之所謂迂闊，而不知夫聖人之權固在於此也。自五帝三代相承而不敢破，至秦有天下，始皇帝以詐力而并諸侯，自以爲智術之有餘，而禹、湯、文、武之不知出此也。於是廢諸侯，破井田，凡所以治天下者，一切出於便利，而不耻於無禮，決壞聖人之藩牆，而以利器明示天下。",
                    "zhushu": "老子云：“國之利器，不可以示人。”"
                },
                {
                    "paragraph": "故自秦以來，天下惟知所以求生避死之具，而以禮者爲無用贅疣之物。何者？其意以爲生之無事乎禮也。苟生之無事乎禮，則凡可以得生者無不爲矣。嗚呼！此秦之禍所以至今而未息歟！昔者始有書契，以科斗爲文，而其後始有規矩摹畫之迹，蓋今所謂大小篆者。至秦而更以𨽻，",
                    "zhushu": "帝王世紀日：“蒼頡取象鳥跡，始作文字。”字源日：“髙陽作科斗書。”書斷日：“大篆者，周宣王太史史籕所作。小篆者，秦相李斯所作。”又云：“𨽻書者，秦下邽人程邈所作。邈字元岑，始爲縣獄吏，得罪始皇，幽繫雲陽獄中，覃思十年，益小篆方圓而爲𨽻書三千字，奏之。始皇善之，用爲御史。以奏事煩多，篆家難成書，乃用𨽻書。爲𨽻人佐書，故日𨽻。”"
                },
                {
                    "paragraph": "其後日以變革，貴於速成，而從其易，又創爲紙以易簡䇿，",
                    "zhushu": "後漢蔡倫傳：“自古書契多編以竹簡，其用縑帛者謂之紙。縑貴而簡重，並不便於人。倫乃造意，用木膚、麻頭及幣布、魚網以爲紙。元興元年上之，和帝善其能，自是天下莫不用。”"
                },
                {
                    "paragraph": "是以天下簿書符檄，繁多委壓而吏不能究，奸人有以措其手足。如今丗而尚用古之篆書簡䇿，則雖欲繁多，其勢無由。由此觀之，則凡所以便利天下者，是開詐僞之端也。嗟夫！秦旣不可及矣，而後之君子欲治天下，而惟利便之求，則是引民而日趍於詐也。悲夫！",
                    "zhushu": "",
                    "type": 2
                },
                {
                    "paragraph": "漢髙帝論",
                    "zhushu": "",
                    "type": 2
                },
                {
                    "paragraph": "有進說於君者，因其君之資而爲之說，則用力寡矣。人惟好善而求名，是故仁義可以誘而進，不義可以刼而退。若漢髙帝起於草莽之中，徒手奮呼而得天下，彼知天下之利害與兵之勝負而已，安知所謂仁義者哉？觀其天資，固亦有合於仁義者，而不喜仁義之說，此如小人終日爲不義，而至以不義說之，則亦怫然而怒。故當時之善說者，未嘗敢言仁義與三代禮樂之教，亦惟曰“如此而爲利，如此而爲害，如此而可，如此而不可”，然後髙帝擇其利與可者而從之，蓋亦未嘗遲疑。天下旣平，以愛故欲易太子，大臣叔孫通、周昌之徒力爭之，不能得，用留侯計，僅得之。",
                    "zhushu": "叔孫通傳云：“十二年，髙帝欲以趙王如意易太子，通諌日：“陛下必欲廢適而立少，臣願先伏誅，以頸血汗地。”及上置酒，見留侯所招客從太子入見，上遂無易太子意矣。”周昌傳云：“髙帝欲廢太子，大臣固爭莫能得。上以留俟䇿止，而昌庭爭之強。上問其說，昌爲人吃，又盛怒，曰：“臣口不能言，然臣期期知其不可。”上欣然而𥬇，即罷。”"
                },
                {
                    "paragraph": "蓋讀其書至此，未嘗不太息，以爲髙帝最易曉者，苟有以當其心，彼無所不從，盍亦告之以吕后。太子從帝起於布衣，以至於定天下，天下望以爲君，雖不肖而大臣心欲之，如百歳後，誰肯北面事戚姫子乎？所謂愛之者，祗以禍之。嗟夫！無有以奚齊、卓子之所以死爲髙帝言之者歟？",
                    "zhushu": "國語：晉獻公聽驪姫之䜛，殺太子申生，又譛二公子皆出奔，乃立奚齊。獻公卒，里克殺奚齊，荀息立卓子而輔之，里克又殺卓子。"
                },
                {
                    "paragraph": "叔孫通之徒，不足以知天下之大計，獨有廢嫡立庻之說，而欲持此以𨚫之，此固髙帝之所輕爲也。人固有所不平，使如意爲天子，惠帝爲臣，絳、灌之徒圜視而起，如意安得而有之？孰與其全安而不失爲王之利也？如意之爲王而不免於死，則亦髙帝之過矣。不少抑逺之，以泄吕后不平之氣，而又厚封焉，",
                    "zhushu": "髙帝九年，封如意爲越王，王趙國。"
                },
                {
                    "paragraph": "其爲計不已踈乎？或曰：“吕后強悍，髙帝恐其爲變，故欲立趙王。”此又不然。自髙帝之時而言之，計吕后之年，當死於惠帝之手。吕后雖悍，亦不忍奪之其子以與姪。惠帝旣死，而吕后始有邪謀，此出於無聊耳，而髙帝安得逆知之？且夫事君者，不能使其心知其所以然而樂從吾說，而欲以勢奪之，亦已危矣。如留侯之計，髙帝顧戚姫悲歌而不忍，",
                    "zhushu": "留侯傳云：“上旣見四人從太子，召戚夫人指視日：“我欲易之，彼四人爲之輔，羽翼已成，難動矣。”上自爲楚歌，戚夫人欷戯流涕。”"
                },
                {
                    "paragraph": "特以其勢不得不從。是以區區猶欲爲趙王計，使周昌相之。此其心猶未悟，以爲一強項之周昌，足以抗吕后而捍趙王，不知周昌激其怒而速之死耳。",
                    "zhushu": "周昌傳云：趙王年十歳，髙祖憂萬歳之後不全也，乃用趙堯計，拜昌爲趙相。髙祖崩，太后使使召趙王，昌令王稱疾不行。使者三反，太后怒，召昌至，罵日：“爾不知我之怨戚氏乎？”而不遣趙王。昌旣至，復召趙王，王果來，至長安月餘，鴆殺之。"
                },
                {
                    "paragraph": "古之善原人情而深識天下之勢者，無如髙帝。然至此而惑，亦無有以告之者。悲夫！",
                    "zhushu": "",
                    "type": 2
                },
                {
                    "paragraph": "魏武帝論",
                    "zhushu": "",
                    "type": 2
                },
                {
                    "paragraph": "丗之所謂智者，知天下之利害，而審乎計之得失，如斯而已矣。此其爲智，猶有所窮。惟見天下之利而爲之，惟其害而不爲，則是有時而窮焉，亦不能盡天下之利。古之所謂大智者，知天下利害得失之計，而權之以人。是故有所犯天下之至危，而卒以成大功者，此以其人權之。輕敵者敗，重敵者無成功。何者？天下未嘗有百全之利也，舉事而待其百全，則必有所格。是故知吾之所以勝人，而人不知其所以勝我者，天下莫能敵之。昔者晉荀息知虢公必不能用宫之竒，",
                    "zhushu": "左傳：僖公二年，晉荀息請假道於虞以伐虢。公日：“宮之竒存焉。”對日：“宫之竒之爲人也，懦而不能強諫，且少長於君，君暱之，雖諌，將不聽。”乃使苟息假道於虞，虞公許之。宫之竒諌，果不聽，遂起師。"
                },
                {
                    "paragraph": "齊鮑叔知魯君必不能用施伯，",
                    "zhushu": "國語：齊鮑叔說威公請管仲於魯。威公日：“施伯，魯之謀臣也，知吾將用之，必不予我。”鮑子對日：“使人請諸魯日：‘寡君有不令之臣在君之國，欲以戮之於羣臣，故請之。’ 則予我矣。”威公使請諸魯，如鮑叔之言。莊公以問施伯，施伯對日：“此非欲戮之也，欲用其政也，請殺而以其屍授之。”莊公将殺管仲，齊使者日：“寡君欲以親爲戮，請生之。”於是莊公使束縳管仲以予齊使。”"
                },
                {
                    "paragraph": "薛公知黥布必不出上䇿。",
                    "zhushu": "黥布傳云：“薛公旣畫三計。上日：“是計將安出？”薛公日：“岀下計。”上日：“胡爲廢上計而出下計？”薛公日：“布故驪山之徒也，致萬乗之主，此皆爲身，不顧後爲百姓萬丗慮者也，故岀下計。”上日：“善。”及布出兵，果如薛公揣之。”"
                },
                {
                    "paragraph": "此三者，皆危道也，而直犯之。彼不知用其所長，又不知出吾之所忌，是故可以冒害而就利。自三代之亡，天下以詐力相并，其道術政教無以相過，而能者得之。當漢氏之衰，豪傑並起而圖天下，二𡊮、董、吕",
                    "zhushu": "謂𡊮紹、𡊮術、董卓、吕布也。"
                },
                {
                    "paragraph": "爭爲強暴，而孫權、劉備又以區區於一隅，其用兵制勝，固不足以敵曹氏，然天下終於分裂，訖魏之世而不能一。蓋嘗試論之，魏武長於料事而不長於料人，是故有所重發而䘮其功，有所輕爲而至於敗。劉備有蓋世之才，而無應卒之機，方其新破劉璋，蜀人未附，一日而四五驚，斬之不能禁。釋此時不取，而其後遂至於不敢加兵者終其身。",
                    "zhushu": "三國志劉曄傳：“太祖征張魯，旣至漢中，乏食欲還。曄進日：“劉備，人傑也，有度而遲，得蜀日淺，蜀人未恃也。今破漢中，蜀人震恐，其勢自傾。以公之神明，因其傾而壓之，無不克也。”太祖不從。居七日，蜀降者說：“蜀中一日數十驚，備雖斬之而不能安也。”太祖問曄日：“今尚可擊不？”曄日：“今已小定，未可擊也。”大軍遂還。”故終太祖之世，竟不伐蜀。"
                },
                {
                    "paragraph": "孫權勇而有謀，此不可以聲勢恐喝取也。帝不用中原之長，而與之爭於舟楫之間，一日一夜行三百里以爭利。犯此二敗，以攻孫權，是以䘮師於赤壁，以成呉之強。",
                    "zhushu": "三國志蜀先主傳云：“曹公以江陵有軍實，恐先主據之，乃釋輜重，輕軍到襄陽。聞先主已過，曹公將精騎五千急追之，一日一夜行三百餘里。先主到夏口，遣諸葛亮自結於孫權。權遣周瑜、程普等水軍數萬，與曹公戰于赤壁，大破之，焚其舟船，曹公引歸。”"
                },
                {
                    "paragraph": "且夫劉備可以急取，而不可以緩圖。方其危疑之間，卷甲而趍之，雖兵法之所忌，",
                    "zhushu": "孫子軍爭篇：“日百里而爭利，則擒三將軍；五十里而爭利，則蹶上將軍。”"
                },
                {
                    "paragraph": "可以得志。孫權者，可以計取，而不可以勢破也。而欲以荆州新附之卒，乗勝而取之，",
                    "zhushu": "時魏武新破荆州。"
                },
                {
                    "paragraph": "彼非不知其難，特欲僥倖於權之不敢抗也。此用之於新造之蜀，乃可以逞。故夫魏武重發於劉備而䘮其功，輕爲於孫權而至於敗，此不亦長於料事，而不長於料人之過歟？嗟夫！事之利害，計之得失，天下之能者舉知之，知之而不能權之以人，則亦紛紛焉或勝或負，爭爲雄強，而未見其能一也。",
                    "zhushu": "",
                    "type": 2
                },
                {
                    "paragraph": "伊尹論",
                    "zhushu": "三山林之竒解孟子“人有不爲也，而後可以有爲日。”東坡伊尹論蓋本諸此。",
                    "type": 2
                },
                {
                    "paragraph": "辦天下之大事者，有天下之大節者也。立天下之大節者，狹天下者也。夫以天下之大而不足以動其心，則天下之大節有不足立，而大事有不足辦者矣。今夫匹夫匹婦皆知㓗廉忠信之爲美也，使其果㓗廉而忠信，則其智慮未始不如王公大人之能也。惟其所爭者止於簞食豆羹，而簞食豆羮足以動其心，則冝其智慮之不出乎此也。簞食豆羹非其道不取，則一郷之人莫敢以不正犯之矣。一郷之人莫敢以不正犯之，而不能辦一郷之事者，未之有也。推此而上，其不取者愈大，則其所辦者愈逺矣。遜天下與遜簞食豆羹無以異也，治天下與治一郷亦無以異也。然而不能者，有所蔽也。天下之冨，是簞食豆羮之積也；天下之大，是一郷之推也。非千金之子不能運千金之資。販夫販婦得一金而不知其所措，非智不若，所居之卑也。孟子曰：“伊尹耕於有莘之野，非其道也，非其義也，雖禄之天下，弗受也。”夫天下不能動其心，是故其才全。以其全才而制天下，是故臨大事而不亂。古之君子，必有髙丗之行，非苟求爲異而己。𡖖相之位，千金之冨，有所不屑，將以自廣其心，使窮逹利害不能爲之芥蔕，以全其才，而欲有所爲耳。後之君子，蓋亦嘗有其志矣。得失亂其中，而榮辱奪其外，是以役役至於老死而不暇，亦足悲矣。孔子叙書，至於舜、禹、臯陶相遜之際，蓋未嘗不太息也。夫以朝廷之尊，而行匹夫之遜，孔子安取哉？取其不汲汲於富貴，有以大服天下之心焉耳。夫太甲之廢，天下未嘗有是，而伊尹始行之，天下不以爲驚。以臣放君，天下不以爲僭。旣放而復立，太甲不以爲專。何則？其素所不屑者，足以取信於天下也。彼其視天下眇然不足以動其心，而豈忍以廢放其君求利也哉？後之君子，蹈常而習故，惴惴焉懼不免於天下，一爲希闊之行，則天下羣起而誚之。不知求其素，而以爲古今之變，時有所不可者，亦已過矣夫！",
                    "zhushu": "",
                    "type": 2
                },
                {
                    "paragraph": "周公論",
                    "zhushu": "",
                    "type": 2
                },
                {
                    "paragraph": "論周公者多異說，何也？周公居禮之變，而處聖人之不幸，宜乎說者之異也。凡周公之所爲，亦不得已而已矣。若得已而不已，則周公安得而爲之？成王㓜不能爲政，周公執其權，以王命賞罰天下，是周公不得已者，如此而已。今儒者曰：周公踐天子之位，稱王而朝諸侯。",
                    "zhushu": "記明堂位：“武王崩，成王㓜弱，周公踐天子之位，以治天下。六年，朝諸侯於明堂。”"
                },
                {
                    "paragraph": "則是豈不可以已耶？書曰：“周公位冡宰，正百工，羣叔流言。”又曰：“召公爲保，周公爲師，相成王爲左右，召公不說”，又曰“周公曰王若曰”，則是周公未嘗踐天子之位而稱王也。周公稱王，則成王宜何稱？將亦稱王耶？將不稱也？不稱則是廢也，稱王則是二王也，而周公將何以安之？孔子曰：“必也正名乎！”儒者之患，患在於名實之不正，故亦有以文王爲稱王者，",
                    "zhushu": "吏記周本紀云：“詩人道西伯，蓋受命之年稱王，而斷虞、芮之訟，後十年而崩。”"
                },
                {
                    "paragraph": "是以聖人爲後丗之僭君急於爲王者也。天下雖亂，有王者在而已自王，雖聖人不能以服天下。昔髙帝擊滅項籍，統一四海，諸侯大臣相率而歸之，然且辭以不德。",
                    "zhushu": "髙紀：五年，追斬項羽，楚地悉定。於是諸侯王韓信等請上尊號。漢王日：“寡人聞帝者，賢者有也，虚言亡實之名，非所取也。今諸侯王皆推髙寡人，將何以處之哉？”諸侯王皆曰：“大王德施四海，居帝位甚宜。”漢王日：“諸侯王幸以爲便於天下之民，則可矣。”於是即皇帝位於汜水之陽。”"
                },
                {
                    "paragraph": "惟陳勝、呉廣乃囂囂乎急於自王，",
                    "zhushu": "張耳陳餘傳云：“陳渉至陳，豪桀說渉爲王。渉以問兩人，皆以爲不可聽。不聽，遂立爲王。”"
                },
                {
                    "paragraph": "而謂文王亦爲之耶？武王伐商，師渡孟津，㑹於牧野，其所以稱先君之命，命於諸侯者，蓋猶曰文考而己。至于武成，旣已柴望告天，百工奔走，受命于周，而後其稱曰：“我文考文王，克成厥勲。”由此觀之，則是武王不敢一日妄尊其先君，而况於文王自王乎？詩曰：“虞芮質厥成，文王蹶厥生。”",
                    "zhushu": "緜詩注云：“質，成也；成，平也。蹶，動也。虞、芮之君，相與爭田，乆而不平，乃相謂曰：“西伯仁人也，盍往質焉？”乃相與朝周。入其境，則耕者遜畔，行者遜路。入其邑，男女異路，頒白不提挈。入其朝，士遜爲大夫，大夫遜爲𡖖。二國之君，感而相謂曰：“我等小人，不可以履君子之庭。”乃相遜，以其所爭田爲間田而退。”又云：“虞芮之質平，而文王動其緜緜民𥘉生之道，謂廣其德而天業大。”"
                },
                {
                    "paragraph": "是亦追稱而已矣。史記曰：“嫗乎采𦬊，歸乎田成子。”",
                    "zhushu": "田敬仲元世家云：“田乞卒，子常代立，是爲田成子。常興監止相簡公欲去監止，遂復修釐子之政，以大斗岀貸，以小斗収。齊人歌之日：“嫗乎采𦬊，歸乎田成子。”"
                },
                {
                    "paragraph": "夫田常之時，安知其爲成子而稱之？故凡以文王爲稱王者，皆過也，是資後世之篡君而爲之藉也。陳賈問於孟子曰：“周公使管、蔡監商，管、蔡以商叛。知而使之是不仁，不知是不智。”孟子曰：“周公，弟也，管叔，兄也。周公之過，不亦宜乎？”從孟子之說，則是周公未免於有過也。夫管、蔡之叛，非逆也，是其智不足以深知周公而己矣。周公之誅，非疾之也，其勢不得不誅也。故管、蔡非所謂大惡也，兄弟之親，而非有大惡，則其道不得不封。管、蔡之封，武王之世也。武王之世，未知有周公、成王之事，則管、蔡何從而叛，周公何從而誅之？故曰：周公居禮之變，而處聖人之不幸也。",
                    "zhushu": ""
                }
            ]
        },
        {
            "name": "經進東坡文集事略卷第六",
            "paragraphs": [
                {
                    "paragraph": "經進東坡文集事略卷第六",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進論",
                    "zhushu": "",
                    "type": 2
                },
                {
                    "paragraph": "管仲論  孫武論下",
                    "zhushu": "",
                    "type": 2
                },
                {
                    "paragraph": "孫武論下  子思論",
                    "zhushu": "",
                    "type": 2
                },
                {
                    "paragraph": "孟子論",
                    "zhushu": "",
                    "type": 2
                },
                {
                    "paragraph": "管仲論",
                    "zhushu": "",
                    "type": 2
                },
                {
                    "paragraph": "嘗讀周官、司馬法，得軍旅什伍之數。其後讀管夷吾書，又得管子所以變周之制。蓋王者之兵岀於不得已，而非以求勝敵也。故其爲法，要以不可敗而已。至於威、文，非決勝無以定霸，故其法在必勝。繁而曲者，所以爲不可敗也；簡而直者，所以爲必勝也。周之制，萬二千五百人而爲軍。",
                    "zhushu": "夏官司馬云：“凡制軍，萬有二千五百人爲軍，二千五百人爲師，五百人爲旅，百人爲卒，二十五人爲两，五人爲伍。”"
                },
                {
                    "paragraph": "萬之有二千，二千之有五百，其數竒而不齊。惟其竒而不齊，是以知其所以爲繁且曲也。今夫天度三百六十，均之十二辰，辰得三十者，此其正也。五日四分之一者，此其竒也。使天度而無竒，則千載之日，雖婦人孺子皆可以坐而計。惟其竒而不齊，是故巧曆有所不能盡也。聖人知其然，故爲之章、㑹、統、元，",
                    "zhushu": "十九歳爲一章，二十七章、五百一十三歳爲一㑹，三㑹八十一章、千五百三十九歳爲一統，三統九㑹、二百四十三章、四千六百一十七歳爲一元。此歷法也。"
                },
                {
                    "paragraph": "以盡其數，以極其變。司馬法曰：“五人爲伍，五伍爲兩，萬二千五百人而爲隊，二百五十，十取三焉而爲竒，其餘七以爲正，四竒四正，而八陣生焉。”夫以萬二千五百人均之八陣之中，宜其有竒而不齊者，是以多爲曲折，以盡其數，以極其變，鈎聮蟠屈，各有條理。故三代之興，治其兵、農、軍賦，皆數十百年而後得志於天下。自周之亡，秦、漢陣法不復三代。其後諸葛孔明獨識其遺制，",
                    "zhushu": "孔明傳云：亮性長於巧思，損益連弩，木牛流馬，皆出其意。推演兵法，作八陣圖，咸得其要云。"
                },
                {
                    "paragraph": "以爲可用以取天下，然相持數歳，魏人不敢决戰，而孔明亦卒無尺寸之功。",
                    "zhushu": "孔明雖數出兵與魏角，更勝迭負，卒無大功。至駐軍渭上，司馬仲逹相持之乆，未及決戰，孔明已死。"
                },
                {
                    "paragraph": "“八陣”者，先王所以爲不可敗，而非以逐利爭勝者耶？若夫管仲之制其兵，可謂截然而易曉矣。三分其國，以爲三軍。五人爲軌，軌有長；十軌爲里，里有司；四里爲連，連有長。十連爲郷，郷有郷長人。五郷一帥，萬人而爲一軍。公將其一，國子、髙子將其二，三軍三萬人，",
                    "zhushu": "國語：管仲謂威公曰：“君若欲速得志於天下諸侯，則事可以隱，令可以寄政。”乃作内政而寄軍令焉。今之所引即内政也。詳見管子。"
                },
                {
                    "paragraph": "如貫繩，如畫棊𢩁，踈暢洞逹，雖有智者無所施其巧。故其法令簡一，而民有餘力以致其死。昔者嘗讀左氏春秋，以爲丘明最好兵法。蓋三代之制，至於列國猶有存者，以區區之鄭，而魚麗、鵝鸛之陣見於其書。",
                    "zhushu": "左傳威公五年：周王以諸侯伐鄭，鄭伯禦之，“爲魚麗之陳，先偏後伍，伍承弥縫”。注：“大司馬法：車戰二十五乗爲偏，以車居前，以伍次之，乗偏之隙而弥縫闕漏也。五人爲伍。此蓋魚麗陳法。”又昭公二十一年，宋公謀逐華貙，衛公子朝救宋，与華氏戰于赭丘。鄭翩願爲鸛，其御願爲鵝。注云：“鄭翩，華氏黨。鵝、鸛，皆陣名。”"
                },
                {
                    "paragraph": "及至管仲相威公，南伐楚，北伐孤竹，九合諸侯，威震天下，而其軍壘陣法不少槩見者，何哉？蓋管仲欲以歳月服天下，故變古司馬法而爲是簡略速勝之兵，是以莫得而見其法也。其後呉、晉爭長於黄池，王孫雒教夫差以三萬人壓晉壘而陣，百人爲行，百行爲陣，陣皆徹行，無有隱蔽，援桴而鼔之，勇怯盡應，三軍皆譁，晉師大駭，卒以得志。",
                    "zhushu": "事見國語第十九卷。"
                },
                {
                    "paragraph": "由此觀之，不簡而直，不可以决勝。深惟後丗不逹繁簡之宜，以取敗亡。而三代什伍之數，與管子所以治齊之兵者，雖不可盡用，而其近於繁而曲者，以之固守，近於簡而直者，以之決戰，則庻乎其不可敗而有所必勝矣。",
                    "zhushu": "",
                    "type": 2
                },
                {
                    "paragraph": "孫武論上",
                    "zhushu": "",
                    "type": 2
                },
                {
                    "paragraph": "古之善言兵者，無岀於孫子矣。利害之相權，竒正之相生，戰守攻圍之法，蓋以百數，雖欲加之，而不知所以加之矣。然其所短者，智有餘而未知其所以用智，此豈非其所大闕歟？夫兵無常形，而逆爲之形；勝無常處，而多爲之地。是以其說屢變而不同，縱横委曲，期於避害而就利，雜然舉之，而聽用者之自擇也。是故不難於用，而難於擇。擇之爲難者，何也？銳於西而忘於東，見其利而不見其所窮，得其一說而不知其又有一說也。此豈非用智之難歟？夫智本非所以教人，以智而教人者，是君子之急於有功也。變詐滑其外，而無守於其中，則是五尺童子皆欲爲之，使人勇而不自知，貪而不顧，以䧟於難，則有之矣。深山大澤，有天地之寳，無意於寳者得之。操舟於河，舟之逆順與水之曲折，忘於水者見之。是故惟天下之至廉爲能貪，惟天下之至静惟能勇，惟天下之至信惟能詐。何者？不役於利也。夫不役於利，則其見之也明；見之也明，則其發之也果。古之善用兵者，見其害而後見其利，見其敗而後見其成。心閑而無事，是以若此明也。不然，兵未交而先志於得，則將臨事而惑，雖有大利，尚安得而見之？若夫聖人則不然，居天下於貪，而自居於廉，則天下之貪者皆可得而用；居天下於勇，而自居於静，則天下之勇者皆可得而役；居天下於詐，而自居於信，故天下之詐者皆可得而使。天下之人欲有功於此，而即以此自居，則功不可得而成。是故君子居晦以御明，則明者畢見；居隂以御陽，則陽者畢赴。夫然後孫子之智可得而用也。易曰：“介于石，不終日，正吉。”君子方其未發也，介然如石之堅，若將終身焉者；及其發也，不終日而作。故曰：不役於利，則其見之也明；見之也明，則其發之也果。今夫丗俗之論則不然，曰：“兵者，詭道也。",
                    "zhushu": "此語見孫子始計萹。"
                },
                {
                    "paragraph": "非貪無以取，非勇無以得，非詐無以成。廉静而信者，無用於兵者也。”嗟夫！丗俗之說行，則天下紛紛乎如鳥獸之相搏，嬰兒之相擊，強者傷，弱者廢，而天下之亂何從而已乎？",
                    "zhushu": "",
                    "type": 2
                },
                {
                    "paragraph": "孫武論下",
                    "zhushu": "",
                    "type": 2
                },
                {
                    "paragraph": "夫武，戰國之將也，知爲呉慮而已矣。",
                    "zhushu": "武爲呉王闔廬將。"
                },
                {
                    "paragraph": "是故以將用之則可，以君用之則不可。今其書十三篇，小至於部曲營壘、芻糧噐械之間，而大不過於攻城抜國用間之際，蓋亦盡於此矣。天子之兵，天下之勢，武未及也。其書曰：“將能而君不御者勝。”",
                    "zhushu": "謀攻篇云：“以虞待不虞者勝，將能而君不御者勝。”"
                },
                {
                    "paragraph": "爲君而言者，有此而已。愚以爲天子之兵，莫大於御將；天下之勢，莫大於使天下樂戰而不好戰。夫天下之患，不在於㓂賊，亦不在於敵國，患在於將帥之不力，而以㓂賊敵國之勢内邀其君。是故將帥多而敵國愈強，兵加，而㓂賊愈堅。敵國愈強，而㓂賊愈堅，則將帥之權愈重；將帥之權愈重，則爵賞不得不加。夫如是，則是盗賊爲君之患，而將帥利之；敵國爲君之讎，而將帥幸之。舉百倍之勢，而立毫芒之功，以藉其口，而邀利於其上，如此而天下不亡者，特有所待耳。昔唐之亂，始於明皇。",
                    "zhushu": "帝紀云：“明皇天宝十四年十一月，安禄山反。”遂䧟两京。"
                },
                {
                    "paragraph": "自肅宗復兩京，",
                    "zhushu": "粛宗至德二載九月癸卯，廣平王俶与郭子儀復京師。十月壬子，復東京。"
                },
                {
                    "paragraph": "不能乗勝并力，盡取河北之盗。",
                    "zhushu": "唐藩鎭傳云：“安、史乱天下，至肅宗大難略平，君臣皆幸安，故𤓰分河北地，付授叛將，護養孽萌，以成禍根。”"
                },
                {
                    "paragraph": "德宗收洺、博，幾定魏地，而不能斬田恱於孤窮之中。",
                    "zhushu": "田恱傳云：“建中二年，鎭州李惟岳、淄青李納求襲節度，不許，恱爲請，不荅，遂合謀同叛。詔命馬𡑞李芃、李晟䓁討之。璲与晟夾攻恱於亘水，恱大敗，引壯騎数十夜奔魏，其將李長春拒関不内，以湏官軍，而三師頓兵不進。明日，恱得入，乃立軍門，流涕与將士約爲兄弟。而李再春及其子以博州降，恱從兄昻以洺州降，璲等受之。恱自視兵械乏，衆單耗，懼不知所出，舊將邢曹俊爲整軍全壘，羣心復堅。”"
                },
                {
                    "paragraph": "至於憲宗，天下略平矣，而其餘孽之存者，終不能盡去。",
                    "zhushu": "自元和以來，藩鎭如楊惠琳、刘闢、李錡、呉元済、李師道皆相継伏誅，而田㒷、韓洪、王承宗軰亦爭割地以歸有司，天下可謂略平。然餘軰不能尽去，故穆宗之丗，朱克融、王庭湊之徒，相挻爲乱，使河北之地，復淪盗淵。"
                },
                {
                    "paragraph": "夫唐之所以屢興而終莫之振者，何也？將帥之臣，養㓂以自封也。",
                    "zhushu": "田承嗣傳云：“承嗣兵敗，乃与張忠志、李懷仙、薛嵩皆詣僕固懷恩謝，頋備行間。當是時，懷恩功髙，亦恐賊平則任不重，因建白氶嗣等分帥河北。觀此，則將帥之養㓂自封，可以槩見。”"
                },
                {
                    "paragraph": "故曰：天子之兵，莫大於御將。御將之術，開之以其所利，而授之以其所忌。如良醫之用藥，烏喙、蝮蝎，皆得自效於前，而不敢肆其毒。何者？授之以其所畏也。憲宗將討劉闢，以爲非髙崇文則莫可用，而劉澭者，崇文之所忌也，故告之曰：“闢之不克，將澭實代汝。”是以崇文決戰，不旋踵擒劉闢，",
                    "zhushu": "杜黄裳傳云：刘闢叛，議者以闢恃險，討之或生事，惟黄裳固勸不赦，因奏罷中人監軍，而專委髙崇文。崇文素憚刘擁，黄裳使人謂曰：“公不奮命者，當以澭代。”崇文懼，一死力縳賊以獻。"
                },
                {
                    "paragraph": "此天子御將之法也。夫使天下樂戰而不好戰者，何也？天下不樂戰，則不可與從事於危；好戰，則不可與從事於安。昔秦人之法，使吏士自戰，戰勝而利歸於民，所得於敵者，即以有之。",
                    "zhushu": "秦人之法，有軍功者得以率受爵，能得著甲者五人首，使得𨽻役五家。"
                },
                {
                    "paragraph": "使民之所以養生送死者，非殺敵無由取也。故其民以好戰并天下，而亦以亡。夫始皇雖已墮名城，殺豪傑，銷鋒鏑，而民之好戰之心，囂然其未已也。是故不可與休息而至於亡者。夫王者之兵，要在於使之知愛其上而讎其敵，使之知其上之所以驅之於戰者，凡皆以爲我也，是以樂其戰而甘其死。至於其戰也，務勝敵而不務得財；其賞也，發公室而行之於廟，",
                    "zhushu": "祭統云：“嘗之日，發公室，示賞也。”又云：“古者明君爵有德而禄有功，必賜爵禄於太廟，示不敢專也。”發公室者，出賜物也。"
                },
                {
                    "paragraph": "使其利不在於殺人。是故其民不志於好戰。夫然後可以作之於安危之中，而休之於爭奪之際。可與安，可與危，而不可與亂，此天下之勢也。",
                    "zhushu": "",
                    "type": 2
                },
                {
                    "paragraph": "子思論",
                    "zhushu": "",
                    "type": 2
                },
                {
                    "paragraph": "昔者夫子之文章，非有意於爲文，是以未嘗立論也。所可得而言者，惟其歸於至當，斯以爲聖人而已矣。夫子之道，可由而不可言，可知而不可議，此其不爭爲區區之論，以開是非之端，是以獨得不廢，以與天下後丗爲仁義禮樂之主。夫子旣没，諸子之欲爲書以傳於後者，其意皆存乎爲文，汲汲乎惟恐其汨没而莫吾知也，是故皆喜立論。論立而爭起。自孟子之後，至于荀𡖖、楊雄，皆務爲相攻之說，其餘不足者，紛紜於天下。嗟夫！夫子之道，不幸而有老聃、莊周、楊朱、墨翟、田駢，塡到、申不害、韓非之徒，各持其私說以攻乎其外，天下方將惑之而未知所適從，柰何其弟子門人又内自相攻而不決。千載之後，學者愈衆，而吾夫子之道益晦而不明者，由此之故歟？昔三子之爭起於孟子。孟子曰：“人之性善。”是以荀子曰：“人之性惡。”而楊子又曰：“人之性，善惡混。”孟子旣已據其善，是以荀子不得不岀於惡。人之性有善惡而已，二子旣已據之，是以楊子亦不得不出於善惡混也。爲論不求其精，而務以爲異於人，則紛紛之說，未可以知其所止。且夫夫子未嘗言性也，蓋亦嘗言之矣，而未有必然之論也。孟子之所謂性善者，皆岀於其師子思之書。子思之書，皆聖人之微言篤論，孟子得之而不善用之，能言其道而不知其所以爲言之名，舉天下之大，而必之以性善之論，昭昭乎自以爲的於天下，使天下之過者，莫不欲援弓而射之。故夫二子之爲異論者，皆孟子之過也。若夫子思之論則不然，曰：“夫婦之愚，可以與知焉，及其至也，雖聖人亦有所不知焉。夫婦之不肖，可以能行焉，及其至也，雖聖人亦有所不行焉。”聖人之道，造端乎夫婦之所能行，而極乎聖人之所不能知，是以學者不知其所窮。夫如是，則惻隱足以爲仁，而仁不止於惻隱；羞惡足以爲義，而義不止於羞惡。此不亦孟子之所以爲性善之論歟！子思論。聖人之道出於天下之所能行，而孟子論天下之人皆可以行聖人之道，此無以異者。而子思取必於聖人之道，孟子取必於天下之人，故夫後丗之異議，皆出於孟子。而子思之論，天下同是而莫或非焉，然後知子思之善爲論也。",
                    "zhushu": "",
                    "type": 2
                },
                {
                    "paragraph": "孟軻論",
                    "zhushu": "",
                    "type": 2
                },
                {
                    "paragraph": "昔者仲尼自衛反魯，網羅三代之舊聞，蓋經禮三百，曲禮三千，終年不能究其說。夫子謂子貢曰：“賜，爾以吾爲多學而識之者歟？非也，予一以貫之。”天下苦其難而莫之能用也，不知夫子之有以貫之也。是故堯、舜、禹、湯、文、武、周公之法度、禮樂刑政，與當丗之賢人君子，百氏之書，百工之技藝，九州之内，四海之外，九夷八蠻之事，荒忽誕謾而不可考者，雜然皆列乎胷中，而有卓然不可亂者，此固有以一之也。是以博學而不惑，非天下至精，其孰能與於此？蓋嘗求之於“六經”，至於詩與春秋之際，而後知聖人之道，始終本末，各有條理。夫王化之本，始於天下之易行。天下固知有父子也，父子不相賊而足以爲孝矣。天下固知有兄弟也，兄弟不相奪而足以爲悌矣。孝悌足而王道備，此固非有深逺而難見，勤苦而難行者也。故詩之爲教也，使人歌舞佚樂，無所不至，要在於不失正焉而已矣。雖然，聖人固有所甚畏也。一失容者，禮之所由廢也；一失言者，義之所由亡也。君臣之相攘，上下之相殘，天下大亂，未嘗不始於此道。是故春秋力爭於毫𨤲之間，而深明乎疑似之際，截然其有所必不可爲也。不觀於詩，無以見王道之易；不觀於春秋，無以知王政之難。自孔子没，諸子各以其所聞著書，而皆不得其源流，故其言無有統要。若孟子，可謂深於詩而長於春秋者矣。其道始於至粗而極於至精，充乎天地，放乎四海，而毫𨤲有所必計。至寛而不可犯，至密而不可察者，此其中必有所守，而後丗或未之見也。且孟子嘗有言矣：“人能充其無欲害人之心，而仁不可勝用也；人能充其無欲爲穿窬之心，而義不可勝用也。士不可以言而言，是以言餂之也；可以言而不言，是以不言餂之也。",
                    "zhushu": "趙歧云：“餂，取也。”"
                },
                {
                    "paragraph": "是皆穿窬之𩔖也。”惟其不爲穿窬也，而義至於不可勝用；惟其不可以言而言，可以言而不言也，而其罪遂至於穿窬。故曰：其道始於至粗而極於至精，充乎天地，放乎四海，而毫𨤲有所必計。嗚呼！此其所以爲孟子歟！後之觀孟子者，無觀之他，亦觀諸此而已矣。",
                    "zhushu": ""
                }
            ]
        },
        {
            "name": "經進東坡文集事略卷第七",
            "paragraphs": [
                {
                    "paragraph": "經進東坡文集事略卷第七",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進論",
                    "zhushu": "",
                    "type": 2
                },
                {
                    "paragraph": "樂毅論  荀𡖖論",
                    "zhushu": "",
                    "type": 2
                },
                {
                    "paragraph": "韓非論  留侯論",
                    "zhushu": "",
                    "type": 2
                },
                {
                    "paragraph": "賈𧨏論",
                    "zhushu": "",
                    "type": 2
                },
                {
                    "paragraph": "樂毅論",
                    "zhushu": "",
                    "type": 2
                },
                {
                    "paragraph": "自知其可以王而王者，三王也；自知其不可以王而霸者，五霸也。或者之論曰：“圖王不成，其弊猶可以霸。”",
                    "zhushu": "史記越丗家云：斉使者說越王曰：“臣聞之，圖王不成，其敝可以霸。然而不霸，王道失也。”"
                },
                {
                    "paragraph": "嗚呼！使齊威、晋文而行湯武之事，將求亡之不暇，雖欲霸可得乎？夫王道者，不可小用也。大用則王，小用則亡。昔者徐偃王、宋襄公嘗行仁義矣，然終以亡其身、喪其國者，何哉？",
                    "zhushu": "淮南子云：“徐偃王被服慈惠，自行仁義，然而身死囯亡，子孫无𩔖。”左傳：宋襄公不擒二毛，不鼔不成列，敗績於泓。"
                },
                {
                    "paragraph": "其所施者未足以充其所求也。故夫有可以得天下之道，而無取天下之心，乃可以言王矣。范蠡、留侯雖非湯武之佐，然可謂剛毅果敢，卓然不惑，而能有所必爲者也。觀呉王困於姑蘇之上，而求哀請命於勾踐，勾踐欲赦之，彼范蠡者獨以爲不可，援桴進兵，卒刎其剄。",
                    "zhushu": "囯語云：“呉師既潰，呉王使王孫雒行成於越，越王弗忍，欲許之。”范蠡曰：“十年謀之，一朝棄之，可乎？王姑勿許。”王孫雒復請之，范蠡不报於王，擊鼔㒷師，以隨使者，至於姑蘇之宫，遂滅吴。"
                },
                {
                    "paragraph": "項籍之解而東，髙帝亦欲罷兵歸國，留侯諌曰：“此天亡也，急擊勿失。”",
                    "zhushu": "髙紀云：“項羽与漢約，中分天下，割洪溝以西為漢，以東為楚。羽解而東㱕。”漢王欲西帰，張良、陳平諫曰：“今漢有天下太半，諸侯皆附，楚兵罷食尽，此天亡之時，不因其幾而遂耴之，此養虎自遺患也。”漢王從之，遂追羽。"
                },
                {
                    "paragraph": "此二人者，以爲區區之仁義，不足以易吾之大計也。嗟夫！樂毅戰國之雄，未知大道，而竊嘗聞之，則足以亡其身而已矣。論者以爲燕惠王不肖，用反間以騎劫代將，卒走樂生。",
                    "zhushu": "史記楽毅傳云：“毅留徇斉五嵗，下斉七十餘城，唯独莒、即墨未服。㑹燕昭王死，子恵王自為太子時，甞不快於楽毅，及即位，斉之田单聞之，乃縦反間於燕。恵王遂使騎劫代將，而召楽毅。毅畏誅，遂西降趙。”"
                },
                {
                    "paragraph": "此其所以無成者，岀於不幸，而非用兵之罪。然當時使昭王尚在，反間不得行，樂毅終亦必敗。何者？燕之并齊，非秦、楚、三晋之利，",
                    "zhushu": "三晋，韓、趙、魏也。"
                },
                {
                    "paragraph": "今以百萬之師，攻两城之殘冦，而数嵗不決，師老於外，此必有乗其虚者矣。諸侯乗之於内，齊擊之於外，當此時雖太公、穣苴不能無敗。然樂毅以百倍之衆，數嵗而不能下两城者，非其智力不足，蓋欲以仁義服齊之民，故不忍急攻而至於此也。夫以齊人苦湣王之強暴，",
                    "zhushu": "楽毅傳云：“當是時，斉湣王強，南敗楚相，西摧三晋，助趙滅中山，破桀宋，廣地千餘里。湣王自矜，百姓弗堪。”"
                },
                {
                    "paragraph": "樂毅苟退而休兵，治其政令，寛其賦役，反其田里，安其老㓜，使齊人無復𨷖志，則田單者獨與誰戰哉？奈何以百萬之師相持而不決，此固所以使齊人得徐而爲之謀也。當戰國時，兵強相吞者，豈獨在我？以燕、齊之衆壓其城而急攻之，可以滅此而後食，其誰曰不可？嗚呼！欲王則王，不王則審所處，無使两失焉，而爲天下笑也。",
                    "zhushu": "",
                    "type": 2
                },
                {
                    "paragraph": "荀𡖖論",
                    "zhushu": "",
                    "type": 2
                },
                {
                    "paragraph": "嘗讀孔子丗家，觀其言語文章，循循莫不有規矩，不敢放言髙論，言必稱先王，然後知聖人憂天下之深也。茫乎不知其畔岸，而非逺也；浩乎不知其津涯，而非深也。其所言者，匹夫匹婦之所共知；而所行者，聖人有所不能盡也。嗚呼！是亦足矣。使後丗有能盡吾說者，雖爲聖人無難，而不能者，不失爲寡過而已矣。子路之勇，子貢之辯，冉有之智，此三者皆天下之所謂難能而可貴者也。然三子者，毎不爲夫子之所恱。顔淵黙不見其所能，若無以異於衆人者，而夫子亟稱之。且夫學聖人者，豈必其言之云爾哉？亦觀其意之所嚮而已。夫子以爲後丗必有不足行其說者矣，必有竊其說以爲不義者矣。是故其言平易正直，而不敢爲非常可喜之論，要在於不可易也。昔者嘗恠李斯事荀𡖖，",
                    "zhushu": "史記李斯傳云：“乃從荀𡖖李帝王之術斈己，度楚王不足事，而六國皆弱，無可爲建功者，欲西入秦，遂辝於荀𡖖。”"
                },
                {
                    "paragraph": "旣而滅其書，大變古先聖王之法，於其師之道，不啻若冦讎。及今觀荀𡖖之書，然後知李斯之所以事秦者，皆岀於荀𡖖，而不足恠也。荀𡖖者，喜爲異說而不遜，敢爲髙論而不顧者也。其言愚人之所驚，小人之所喜也。子思、孟軻，丗之所謂賢人君子也，荀𡖖獨曰：“亂天下者，子思、孟軻也。”",
                    "zhushu": "見非十二子篇。"
                },
                {
                    "paragraph": "天下之人如此其衆也，仁人義士如此其多也，荀𡖖獨曰：“人性惡。桀、紂，性也；堯、舜，僞也。”",
                    "zhushu": "見性惡篇。"
                },
                {
                    "paragraph": "由是觀之，意其爲人必也剛愎不遜，而自許太過。彼李斯者，又特甚者耳。今夫小人之爲不善，猶必有所顧忌，是以夏、商之亡，桀、紂之殘暴，而先王之法度、禮樂、刑政，猶未至於絶滅而不可考者，是桀、紂猶有所存而不敢盡廢也。彼李斯者，獨能𡚒而不顧，焚焼夫子之六經，烹滅三代之諸侯，破壞周公之井田，此亦必有所恃者矣。彼見其師歷詆天下之賢人，以自是其愚，以爲古先聖王皆無足法者。不知荀𡖖特以快一時之論，而荀𡖖亦不知其禍之至於此也。其父殺人報仇，其子必且行劫。荀𡖖明王道，",
                    "zhushu": "前漢刑法志云：“丗方爭於功利，而馳說者以孫、呉爲宗。”時唯孫𡖖明於王道。"
                },
                {
                    "paragraph": "述禮樂，而李斯以其學亂天下，其髙談異論有以激之也。孔、孟之論未嘗異也，而天下卒無有及者。苟天下果無有及者，則尚安以求異爲哉！",
                    "zhushu": "",
                    "type": 2
                },
                {
                    "paragraph": "韓非論",
                    "zhushu": "",
                    "type": 2
                },
                {
                    "paragraph": "聖人之所爲惡夫異端，盡力而排之者，非異端之能亂天下，而天下之亂所由岀也。昔周之衰，有老聃、莊周、列禦冦之徒，更爲虚無淡泊之言，而治其猖狂浮游之說，紛紜顚倒，而卒歸於無有。由其道者，蕩然莫得其當，是以忘乎冨貴之樂，而齊乎死生之分。此不得志於天下，髙丗逺舉之人，所以放心而無憂。雖非聖人之道，而其用意固亦無惡於天下。自老聃之死，百有餘年，有商鞅、韓非著書，言“治天下無若刑名之嚴”。",
                    "zhushu": "鞅著書五卷，号商子。非著書二十卷，號韓非子，大扺皆刑名之說也。"
                },
                {
                    "paragraph": "及秦用之，終於勝、廣之亂，教化不足而法有餘，秦以不祀，天下被其毒。後丗之學者，知申、韓之罪，而不知老聃、莊周之使然。何者？仁義之道，起於夫婦、父子、兄弟相愛之間，而禮法刑政之原，岀於君臣上下相忌之際。相愛則有所不忍，相忌則有所不敢。夫不敢與不忍之心合，而後聖人之道得存乎其中。今老聃、莊周論君臣父子之間，汎汎乎若萍浮於江湖而適　相值也。夫是以父不足愛，而君不足忌。不忌其君，不愛其父，則仁不足以懷，義不足以勸，禮樂不足以化。此四者不足用，而欲置天下於無有。夫無有豈誠足以治天下哉？商鞅、韓非求爲其說而不得，得其所以輕天下、齊萬物之術，是以敢爲殘忍而無疑。今夫不忍殺人而不足以爲仁，而仁亦不足以治民。則是殺人不足以爲不仁，而不仁亦不足以亂天下。如此，則舉天下唯吾之所爲，刀鋸斧龯何施而不可？昔者夫子未嘗一日易其言，雖天下之小物，亦莫不有所畏。今其視天下眇然若不足爲者，此其所以輕殺人歟？太史遷曰：“申子卑卑，施於名實。韓子引繩墨，切事情，明是非，其極𢡖礉少恩，皆原於道徳之意。”",
                    "zhushu": "見申、韓本傳賛。"
                },
                {
                    "paragraph": "愚讀而思之，事固有不相謀而相感者，莊、老之後，其禍爲申、韓。自三代之衰至于今，凡所以亂聖人之道者，其弊固已多矣，而愚不知其所終，奈何其不爲之所也。",
                    "zhushu": "",
                    "type": 2
                },
                {
                    "paragraph": "留侯論",
                    "zhushu": "",
                    "type": 2
                },
                {
                    "paragraph": "古之所謂豪傑之士者，必有過人之節。人情有所不能忍者，匹夫見辱，拔劒而起，挺身而闘，此不足爲勇也。天下有大勇者，卒然臨之而不驚，無故加之而不怒，此其所挾持者甚大，而其志甚逺也。夫子房授書於圯上之老人也，其事甚恠，",
                    "zhushu": "子房傳云：良甞間從容歩游邳上，圯下有一老父，衣褐，至良所，直墮其履圯下，頋謂良曰：“孺子下取履！”良愕然，欲歐之。爲其老，廼強忍，下取履，因跪進。父以足受之，笑去。良殊大驚。父老去里所，復還，曰：“孺子可教矣。後五日平明，与我期此。”良因恠，跪曰：“諾。”五日明，良往。父已先在，怒曰：“与老人期，後，何也？去，後五日蚤㑹。”五日，雞鳴往，父又先在，復怒曰：“後，何也？去，後五日復蚤來。”五日，良夜半往。有頃，父亦来，喜曰：“當如是。”出一編書，曰：“讀是可爲王者师。”遂去不見。旦日視其書，廼大公兵法。良因異之，常習讀誦。"
                },
                {
                    "paragraph": "然亦安知其非秦之丗有隱君子者出而試之？觀其所以微見其意者，皆聖賢相與警戒之義，而丗不察，以爲鬼物，亦已過矣。且其意不在書，當韓之亡，秦之方盛也，以刀鋸鼎鑊待天下之士，其平居無罪夷滅者，不可勝数，雖有賁育，無所復施。夫持法太急者，其鋒不可犯，而其末可乗。子房不忍忿忿之心，以匹夫之力而逞於一擊之間。當此之時，子房之不死者，其間不能容髪，蓋亦已危矣。",
                    "zhushu": "本傳云：“秦滅韓，良悉以家財求客刺秦王，爲韓报仇，以五丗相韓故。後得力士，爲鐵推，重百二十斤。秦皇帝東游，至博狼沙中，良与客狙擊秦皇帝，誤中副車。秦皇帝大怒，大索天下，求賊急甚。良乃更名姓，亡匿下邳。”"
                },
                {
                    "paragraph": "千金之子，不死於盗賊，何者？其身之可愛，而盗賊之不足以死也。子房以蓋丗之材，不爲伊尹、太公之謀，而特出於則軻、聶政之計，",
                    "zhushu": "荆軻嘗刺秦始皇，聶政甞刺韓相俠累，皆見史記刺客傳。"
                },
                {
                    "paragraph": "以僥倖於不死，此固圯上之老人所爲深惜者也。是故倨傲鮮腆而深折之。彼其能有所忍也，然後可以就大事。故曰：“孺子可教也。”楚莊王伐鄭，鄭伯肉𥘵牽羊以逆。莊王曰：“其君能下人，必能信用其民矣。”遂舎之。",
                    "zhushu": "左傳宣公十二年：春，楚子圍鄭，三月克之。入自皇門，至于逵路。鄭伯肉　祖牽羊以逆，曰：“孤不天，不能亊君，使君懷怒以及敝邑，孤之罪也。敢不唯命是听。”王曰：“其君能下人，必能信用其民矣，庸可幾乎？”退三十里而許之平。“"
                },
                {
                    "paragraph": "勾踐之困於㑹稽而歸，臣妾於呉者三年而不勌。",
                    "zhushu": "囯語云：越王勾幾棲於㑹稽之上，使大夫種行成於呉，至以其身親為夫差前馬。"
                },
                {
                    "paragraph": "且夫有報人之志而不能下人者，是匹夫之剛也。”夫老人者，以爲子房才有餘，而憂其度量之不足，故深折其少年剛銳之氣，使之忍小忿而就大謀。何則？非有平生之素，卒然相遇於草野之間，而命以僕妾之役，油然而不恠者，此固秦皇帝之所不能驚，而項籍之所不能怒也。觀夫髙祖之所以勝，而項籍之所以敗者，在能忍與不能忍之間而已矣。項籍唯不能忍，是以百戰百勝而䡖用其鋒。髙祖忍之，養其全鋒而待其弊，此子房教之也。當淮隂破齊而欲自王，髙祖發怒，見於詞色。",
                    "zhushu": "韓信傳云：信平斉，使人言漢王日：“斉夸詐多変，反覆之囯，不為假王以填之，其势不定。臣請自立爲假王。”漢王大怒，罵曰：“吾旦夕望而來佐我，乃欲自立爲王！”張良、陳平躡漢王足，因附耳語曰：“不如因立，善遇之，使自爲守。”漢王因後罵曰：“大女夫定諸侯，即為真王，何以假為？”遣張良立信為斉王。"
                },
                {
                    "paragraph": "由此觀之，猶有剛強不忍之氣，非子房其誰全之？太史公疑子房以爲魁梧竒偉，而其狀貌乃是婦人女子，不稱其志氣。而愚以爲此其所以爲子房歟？",
                    "zhushu": "本傳賛曰：“聞張良之智勇，以為其貌魁梧竒偉，反若婦人女子。”孔子称以貌耴人，失之子羽。",
                    "type": 2
                },
                {
                    "paragraph": "賈𧨏論",
                    "zhushu": "",
                    "type": 2
                },
                {
                    "paragraph": "非才之難，所以自用者實難。惜乎賈生王者之佐，而不能用其才也。夫君子之所取者逺，則必有所待；所就者大，則必有所忍。古之賢人，皆有可致之才，而卒不能行其萬一者，未必皆其時君之罪，或者其自取也。愚觀賈生之論，如其所言，雖三代何以逺過？得君如漢文，猶且以不用死。然則是天下無堯、舜，終不可有所爲耶？仲尼聖人，歷試於天下，苟非大無道之國，皆欲勉強扶持，庻幾一日得行其道。將之荆，先之以冉有，申之以子夏。",
                    "zhushu": "檀弓云：“昔者孔子失魯司冦，將之荆，先之以冉有，申之以子夏，以斯知不欲速貧也。”"
                },
                {
                    "paragraph": "君子之欲得其君，如此其勤也。孟子去齊，三𪧐　而後出晝，猶曰：“王其庻幾召我。”君子之不忍棄其君，如此其厚也。公孫丑問曰：“夫子何爲不豫？”孟子曰：“方今天下，舎我其誰哉？而吾何爲不豫？”君子之愛其身，如此其至也。夫如此而不用，然後知天下果不足與有爲，而可以無憾矣。若賈生者，非漢文之不用生，生之不能用漢文也。夫絳侯親握天子玺而授之文帝，",
                    "zhushu": "文帝紀云：代王至渭橋，太尉勃乃跪上天子玺。代王謝曰：“至代邸而議之。”"
                },
                {
                    "paragraph": "灌嬰連兵數十萬，以決劉、吕之雌雄，",
                    "zhushu": "灌嬰傳云：“吕禄䓁欲為乱，斉哀王聞之，㪯兵西。禄䓁以嬰為大將軍往擊之。嬰至滎陽，乃風斉王以誅吕氏亊，斉兵止不前。絳侯䓁既誅諸吕，斉王罷兵帰。嬰自荥陽還，与絳侯、陳平共立文帝。”"
                },
                {
                    "paragraph": "又皆髙帝之舊將，此其君臣相得之分，豈特父子骨肉　手足哉？賈生，洛陽之少年，欲使其一朝之間，盡棄其舊而謀其新，亦已難矣。",
                    "zhushu": "賈𧨏傳六：天子議以𧨏任公𡖖之位，絳、灌、東陽侯、馮敬之属尽害之，廼毀𧨏曰：“雒陽之人，年少𥘉斈，專欲擅權，紛乱諸亊。”於是天子後亦踈之，不用其議。"
                },
                {
                    "paragraph": "爲賈生者，上得其君，下得其大臣，如絳、灌之屬，優游浸漬而深交之，使天子不疑，大臣不忌，然後舉天下而唯吾之所欲爲，不過十年，可以得志。安有立談之間，而遽爲人痛哭哉！觀其過湘爲賦以弔屈原，",
                    "zhushu": "本傳云：文帝以𧨏為長沙王太傳。𧨏既以適去，意不白得，及度湘水，為賦以弔屈原。屈原，楚䝨臣也，被讒放，遂作离騷賦，其終篇曰：“已矣，囯亡人莫我知也。”遂自投江而死。誼追傷之，因以自諭。"
                },
                {
                    "paragraph": "紆欎憤悶，趯然有逺舉之志。其後卒以自傷哭泣，至於死絶，",
                    "zhushu": "𧨏為梁王傳，梁王墜馬死，𧨏自傷為傳无狀，常哭泣，後𡻕餘亦死。"
                },
                {
                    "paragraph": "是亦不善處窮者也。夫謀之一不見用，安知終不復用也？不知黙黙以待其變，而自殘至此。嗚呼！賈生志大而量小，才有餘而識不足也。古之人有髙世之才，必有遺俗之累。是故非聦明睿哲不惑之主，則不能全其用。古今稱符堅得王猛於草茅之中，一朝盡斥去其舊臣而與之謀。",
                    "zhushu": "載記云：符坚一見猛，便若平生，語及㒷廢大亊，異符同契。宗戚旧臣，皆害其寵，仇騰、席宝数譛毀之。坚大怒，黜腾為護軍，宝白衣領長史尓後上下咸服，莫有敢言。"
                },
                {
                    "paragraph": "彼其匹夫略有天下之半，其以此哉！愚深悲賈生之志，故備論之，亦使人君得如賈𧨏之臣，則知其有狷介之操，一不見用，則憂傷病沮，不能復振，而爲賈生者，亦謹其所發哉！",
                    "zhushu": ""
                }
            ]
        },
        {
            "name": "經進東坡文集事略卷第八",
            "paragraphs": [
                {
                    "paragraph": "經進東坡文集事略卷第八",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進論",
                    "zhushu": "",
                    "type": 2
                },
                {
                    "paragraph": "晁錯論  霍光論",
                    "zhushu": "",
                    "type": 2
                },
                {
                    "paragraph": "揚雄論  諸葛亮論",
                    "zhushu": "",
                    "type": 2
                },
                {
                    "paragraph": "韓愈論",
                    "zhushu": "",
                    "type": 2
                },
                {
                    "paragraph": "晁錯論",
                    "zhushu": "",
                    "type": 2
                },
                {
                    "paragraph": "天下之患最不可爲者，名爲治平無事，而其實有不測之憂。坐觀其變而不爲之所，則恐至於不可救。起而強爲之，則天下狃於治平之安而不吾信。唯仁人君子豪傑之士，爲能岀身爲天下犯大難，以求成大功。此固非勉強朞月之間而苟以求名者之所爲也。天下治平，無故而發大難之端，吾發之，吾能收之，然後有以辭於天下。事至而循循焉欲去之，使他人任其責，則天下之禍必集於我。昔者晁錯盡忠爲漢，謀弱山東之諸侯。山東諸侯並起，以誅錯爲名。",
                    "zhushu": "晁錯傳云：“錯建言冝削諸侯，景帝听之，呉、楚七囯俱反，以誅錯爲名。”"
                },
                {
                    "paragraph": "天子不察，以錯爲說。天下悲錯之以忠而受禍，不知錯有以取之也。古之立大事者，不唯有超丗之才，亦必有堅忍不拔之志。昔禹之治水，鑿龍門，決大河而放之海。方其功之未成也，蓋亦有潰冒衝突可畏之患，唯能前知其當然，事至不懼而徐爲之所，是以得至於成功。夫以七國之強而驟削之，其爲変豈足恠哉！錯不於此時捐其身，爲天下當大難之衝而制呉楚之命，乃爲自全之計，欲使天子自將而己居守",
                    "zhushu": "本傳云：上与錯議出軍亊，錯欲令上自將兵而身居守。"
                },
                {
                    "paragraph": "立。夫發七國之難者，誰乎？己欲求其名，安所逃其患？以自將之至危與居守之至安，己爲難首，擇其至安而遺天子以其至危，此忠臣義士所以憤惋而不平昔也。當此之時，雖無𡊮盎，錯亦未免於禍。",
                    "zhushu": "本傳云：上問𡊮盎計安岀？盎對曰：“呉、楚相遺書，言髙皇帝王子弟各有分地，今賊臣晁錯擅適諸侯，削奪之地，以故反。今計獨有斬錯，發使赦七囯，復其地，則兵可母血刃而俱罷。”上黜然良乆，曰：“顧誠何如，吾不爱一人謝天下。”廼斬錯於東市。"
                },
                {
                    "paragraph": "何者？已欲居守而使人主自將，以情而言，天子固已難之矣。而重違其議，是以𡊮盎之說得行於其間。使呉楚反，錯以身任其危，日夜淬礪，東向而待之，使不至於累其君，則天子將恃之以爲無恐，雖有百𡊮盎，可得而間哉？嗟夫！丗之君子欲求非常之功，則無務爲自全之計。使錯自將而討呉楚，未必無功。唯其欲自固其身，而天子不恱，姦臣得以乗其隙。錯之所以自全者，乃其所以自禍歟！",
                    "zhushu": "",
                    "type": 2
                },
                {
                    "paragraph": "霍光論",
                    "zhushu": "",
                    "type": 2
                },
                {
                    "paragraph": "古之人，惟漢武帝號知人。蓋其平生所用文武將帥，郡國邊鄙之臣，左右侍從，隂陽律曆博斈之士，以至於錢榖小吏，治刑獄、使絶域者，莫不獲盡其才，而各當其處。然此猶有所試，其功効著見，天下之所共知而信者。至於霍光，先無尺寸之功，而才氣術数又非有以大過於羣臣，而武帝擢之於稠人之中，付以天下後丗之事。",
                    "zhushu": "霍光傳云：光岀入禁闥二十餘年，未甞有過。是時上年老，寵姫鈎弋。趙倢伃有男，上心欲以爲嗣，命大臣輔之。察羣臣惟光可属社稷。上廼使黄門畫者畫周公負成王朝諸侯以賜光。後元二年春，上病篤，光涕泣問曰：“如有不諱，誰當嗣者？”上曰：“君未諭前畫意耶？立少子，君行周公之亊。”"
                },
                {
                    "paragraph": "而霍光又能忘身一心，以輔㓜主，處於廢立之際，其舉措甚閑而不亂，",
                    "zhushu": "本傳賛云：光受襁褓之託，任漢室之寄，當廣堂，擁糿君，摧燕王，什上官，因權制敵，以成其忠。処廢置之祭，臨大莭而不可奪，遂正囯家，安社稷。擁昭立宣，光爲師保，雖周公、阿衡，何以加此？"
                },
                {
                    "paragraph": "此其故何也？夫欲有所立於天下，擊搏進取以求非常之功者，必有卓然可見之才，而後可以有望於其成。至於捐社稷，託㓜子，此其難者不在乎才，而在乎節，不在乎節，而在乎氣。天下固有能辦其事者矣，然才髙而位重，則有僥倖之心，以一時之功，而易萬丗之患，故曰“不在乎才，而在乎節”。古之人有失之者，司馬仲逹是也。",
                    "zhushu": "仲逹名懿。魏明帝疾革，執懿手，目斉王曰：“以後亊相託。”遂与大將軍曹爽並受遺詔，輔少主。斉王即位，迁待中，持莭、都督中外，録尚書亊。及平公孫文，懿恣行殺戮，誅曹爽之際，友黨皆夷三族，既而竟迁魏鼎。是以一時之功易万丗之患也。亊見晋史宣帝紀。"
                },
                {
                    "paragraph": "天下亦有忠臣義士，可託以生死之間而不忍負者矣，然狷介廉㓗，不爲不義，則輕死而無謀，能殺其身，而不能全其國，故曰“不在乎節，而在乎氣”。古之人有失之者，晋荀息是也。",
                    "zhushu": "左傳僖公九年云：𥘉，晋獻公使荀息傅奚斉。公疾，召問之。對曰：“其済，君之靈也；不済，則以死継之。”及里克殺奚斉，荀息將死之。人曰：“不如立卓子而輔之。”苟息立公子卓，十一月，里克殺公子卓于朝，荀息死之。此所謂能殺其身而不能全其囯也。"
                },
                {
                    "paragraph": "夫霍光者，才不足而節氣有餘，此武帝之所爲取也。書曰：“如有一介臣，断断猗，無他技，其心休休焉，其如有容。人之有技，若己有之，人之彦聖，其心好之，不啻如自其口岀，是能容之，以保我子孫𥠖民。”嗟夫！此霍光之謂歟！使霍光而有他技，則其心安能休休焉容天下之才，而樂天下之彦聖，不忌不克，若自己岀哉？才者，爭之端也。夫惟聖人在上，驅天下之人各走其職，而爭用其所長。苟以人臣之勢，居於廊廟之上，以捍衛㓜沖之君，而以其區區之才，與天下爭能，則姦臣小人有以乗其隙而奪其權矣。霍光以匹夫之微，而操殺生之柄，威蓋人主，而貴寵於天下。其所以歷事三主，而終其身天下莫與爭者，以其無他技，而武帝亦以取之歟！",
                    "zhushu": "",
                    "type": 2
                },
                {
                    "paragraph": "楊雄論",
                    "zhushu": "",
                    "type": 2
                },
                {
                    "paragraph": "昔之爲性論者多矣，而不能定于一。始孟子以爲善，而荀子以爲惡，楊子以爲善惡混。而韓愈者，又取夫三子之說，而折之以孔子之論，離性以爲三品，曰：“中人可以上下，而上智與下愚不移。”以爲三子者，皆岀於其中，而遺其上下。",
                    "zhushu": "原性云：“三子之言性也，㪯其中而遺其上下者也，得其一而失其二者也。”"
                },
                {
                    "paragraph": "而天下之所是者，於愈之說爲多焉。嗟夫！是未知所謂性者，而以夫才者言之。夫性與才相近而不同，其别不啻如白黒之異也。聖人之所與小人共之，而皆不能逃焉，是真所謂性也。而其才固將有所不同。今夫木得土而後生，雨露風氣之所養，暢然而遂荗者，是木之所同也，性也。而至於堅者爲轂，柔者爲輪，大者爲楹，小者爲桷。桷之不可以爲楹，輪之不可以爲轂，是豈其性之罪耶？天下之言性者，皆雜乎才而言之，是以紛紛而不能一也。孔子之所謂“中人可以上下，而上智與下愚不移”者，是論其才也。而至於言性，則未甞断其善惡，曰“性相近也，習相逺也”而已。韓愈之說，則又有甚者，離性以爲情，而合才以爲性，",
                    "zhushu": "原性曰：“性也者，与生俱生也；情也者，接於物而生也。性之品有三，而其所以為性者五；情之品有三，而其所以為情者七。”"
                },
                {
                    "paragraph": "是故其論終莫能通。彼以爲性者，果泊然而無爲耶，則不當復有善惡之說。苟性而有善惡也，則夫所謂情者，乃吾所謂性也。人生而莫不有飢寒之患，牝牡之欲，今告乎人曰：飢而食，渇而飲，男女之欲，不岀於人之性，可乎？是天下知其不可也。聖人無是，無由以爲聖；而小人無是，無由以爲惡。聖人以其喜怒哀懼愛惡欲七者御之，而之乎善；",
                    "zhushu": "禮運云：“何謂人情？喜、怒、哀、懼、愛、惡、欲七者，弗學而能。”"
                },
                {
                    "paragraph": "小人以是七者御之，而之乎惡。由此觀之，則夫善惡者，性之所能之，而非性之所能有也。且夫言性者，安以其善惡爲哉？雖然，楊雄之論，則固已近之，曰：“人之性也，善惡混，修其善則爲善人，修其惡則爲惡人。”此其所以爲異者，惟其不知性之不能以有夫善惡，而以爲善惡之皆岀乎性也而已。夫大古之𥘉，本非有善惡之論，唯天下之所同安者，聖人指以爲善，而一人之所獨樂者，則名以爲惡。天下之人固將即其所樂而行之，孰知夫聖人唯其一人之獨樂，不能勝天下之所同安，是以有善惡之辨。而諸子之意，將以善惡爲聖人之私說，不已踈乎？而韓愈又欲以書傳之所聞昔人之事迹，而折夫三子之論，區區乎以后稷之歧嶷，文王之不勤，瞽、鯀、管、蔡之迹而明之。",
                    "zhushu": "原性云：“后稷之生也，其母無災，其始匐匍也，則𡵨𡵨然，嶷嶷然。文王之在母也，母不憂；旣生也，傳不勤，旣斈也，師不煩。人之性果堊乎？尭之朱，舜之均，文王之管、蔡，習非不善也，而卒爲姦。”瞽叟之舜，鯀之禹，習非不惡也，而卒爲聖人。人之性，善惡果混乎？"
                },
                {
                    "paragraph": "聖人之論性也，將以盡萬物之天理，與衆人之所共知者，以折天下之疑。而韓愈欲以一人之才，定天下之性，且其言曰：“今之言性者，皆雜乎佛、老。”",
                    "zhushu": "原性曰：“今之言性者異於此，何也？”曰：“今之言者，雍佛、老而言也。雜佛、老而言者，奚言而不異？”"
                },
                {
                    "paragraph": "愈之說，以謂性之無與乎情，而喜怒哀樂皆非性者，是愈流入於佛、老而不自知也。",
                    "zhushu": "",
                    "type": 2
                },
                {
                    "paragraph": "諸葛亮論",
                    "zhushu": "",
                    "type": 2
                },
                {
                    "paragraph": "取之以仁義，守之以仁義者，周也。取之以詐力，守之以詐力者，秦也。以秦之所以取取之，以周之所以守守之者，漢也。仁義詐力雜用以取天下者，此孔明之所以失也。曹操因衰乗危，得逞其姦，孔明恥之，欲信大義於天下。當此之時，曹公威震四海，東據許、兖，",
                    "zhushu": "操擒吕布，平兖州，遂迎漢献帝迁都于許。"
                },
                {
                    "paragraph": "南收荆、豫，",
                    "zhushu": "操破𡊮紹而河北平，降刘琮而荆州下。"
                },
                {
                    "paragraph": "孔明之所恃以勝之者，獨以其區區之忠信，有以激天下之心耳。夫天下廉隅節槩慷慨死義之士，固非心服曹氏也，特以威刼而強臣之，聞孔明之風，冝其千里之外有響應者。如此則雖無措足之地，而天下固爲之用矣。且夫殺一不義而得天下，有所不爲，而後天下忠臣義士樂爲之用。劉表之䘮，先主在荆州，孔明欲襲殺其孤，先主不忍也。",
                    "zhushu": "蜀志先王傳云：刘表卒，子琮代立。先主過襄陽，諸葛亮說先主攻琮，荆州可有。先主曰：“吾不忍也。”"
                },
                {
                    "paragraph": "其後劉璋以好逆之至蜀，不数月，扼其吭，拊其背，而奪之國，",
                    "zhushu": "先是璋聞曹公遣兵向漢中討張鲁，内懷恐懼，従亊張松說璋迎先主以討鲁，璋従之，遣法正将四千人迎先主。先主入益州，至涪，璋自岀迎，相見甚歡，遂資給先主，使討張魯。明年，先主還兵南向，所在皆克。諸葛亮、張飛䓁復將兵泝流定白帝、江州、江陽。建安十九年，進圍成都数十日，璋出降。先主迁璋于南郡公安。亊見先主及刘璋傳。"
                },
                {
                    "paragraph": "此其與曹操異者幾希矣。曹、劉之不敵，天下之所共知也。言兵不若操之多，言地不若操之廣，言戰不若操之能，而有以一勝之者，區區之忠信也。孔明迁劉璋，旣已失天下義士之望，乃始治兵振旅，爲仁義之師，東嚮長驅，而欲天下響應，蓋亦難矣。曹操旣死，子丕代立，",
                    "zhushu": "即魏文帝。"
                },
                {
                    "paragraph": "當此之時，可以計破也。何者？操之臨終，召丕而属之植，未甞不以譚、尚爲戒也。",
                    "zhushu": "植即丕之弟。𡊮紹既死，二子譚、尚爭立，遂㪯兵相攻，以至滅亡。丕与植素相猜忌，故操欲其以譚、尚兄弟爲戒。"
                },
                {
                    "paragraph": "其父子兄弟且爲冦讎，而况能得天下英雄之心哉？此有可間之勢，不過捐数十萬金，使其大臣骨肉　内自相殘，然後舉兵而伐之，此髙祖所以滅項籍也。",
                    "zhushu": "髙祖用陳平謀，捐金数十万斤，使間䟽楚之君臣，項籍果大疑亞父范増。增既去，籍果爲漢所㓕。"
                },
                {
                    "paragraph": "孔明旣不能全其信義，以服天下之心，又不能𡚒其智謀，以絶曹氏之手足，冝其屡戰而屡𨚫哉。故夫敵有可間之勢而不間者，湯、武行之爲大義，非湯、武而行之爲失機，此仁人君子之大患也。吕温以爲孔明承威靈之後，不可強民以思漢，欲其播告天下之民，且曰：“曹氏利汝吾事之，害汝吾誅之。”",
                    "zhushu": "唐文粹吕温諸葛武侯廟記云：當漢道方休，哀、平无罪，王莽乃𣣔慿戚寵，造符命，脅之以威，動之以神，使人忘漢，終不可得也。及髙、光旧徳，与丗衰逺，威靈流毒，在人骨髓。武侯乃𣣔開季丗，振絶緒，論之不以本，臨之不以忠，使人思漢，亦不可得也。向使武侯奉先主之命，告天下曰：“我之㪯也，匪私刘宗，惟活元元。曹氏利汝乎吾亊之，害汝乎吾除之。”俾虐魏偪従之民，聳誠感動，然後經武觀置，長驅義声，咸、洛不足定矣。奈何當至公之運，而強人以私，此尤力爭，彼未心服，勤而靡獲，不亦冝哉？"
                },
                {
                    "paragraph": "不知蜀之與魏，果有以大過之乎？苟無以大過之，而又決不能事魏，則天下安肯以空言竦動哉！嗚呼！此書生之論，可言而不可用也。",
                    "zhushu": "",
                    "type": 2
                },
                {
                    "paragraph": "韓愈論",
                    "zhushu": "",
                    "type": 2
                },
                {
                    "paragraph": "聖人之道，有趍其名而好之者，有安其實而樂之者。珠璣犀象，天下莫不好，奔走悉力，爭闘奪取，其好之不可謂不至也，然不知其所以好之之實。至於粟米蔬肉，　桑麻布帛，天下之人内之於口，而知其所以爲美，被之於身，而知其所以爲安，此非有所役乎其名也。韓愈之於聖人之道，蓋亦知好其名矣，而未能樂其實。何者？其爲論甚髙，其待孔子、孟軻甚尊，其距楊、墨、佛、老甚嚴，",
                    "zhushu": "愈上宰相書，自謂楊、墨、釋、老之斈，无所入於其心。"
                },
                {
                    "paragraph": "此其用力亦不可謂不至也。然其論至於理而不精，支離蕩佚，往往自叛其說而不知。昔者宰我、子貢、有若更稱其師，以爲生民以來，未有如夫子之盛，雖堯舜之賢，亦所不及。其尊道好學，亦已至矣。然而君子不以爲貴，曰：宰我、子貢、有若，智足以知聖人之汙而己矣。若夫顔淵，豈亦云爾哉？蓋亦曰：“夫子循循然善誘人。”由此觀之，聖人之道，果不在於張而大之也。韓愈者，知好其名，而未能樂其實者也。愈之原人曰：“天者，日月星辰之主也；地者，山川草木之主也；人者，夷狄禽獸之主也。主而暴之，不得其爲主之道矣。是故聖人一視而同仁，篤近而舉逺。”夫聖人之所爲異乎墨者，以其有别焉耳。今愈之言曰“一視而同仁”，則是以待人之道待夷狄，待夷狄之道待禽獸也，而可乎？教之使有能，化之使有知，是待人之仁也。不薄其禮而致其情，不責其去而厚其來，是待夷狄之仁也。殺之以時而用之有節，是待禽獸之仁也。若之何其一之？儒、墨之相戾，不啻若胡越，而於疑似之間，相去不能以髮，冝乎愈之以爲一也。孔子曰：“泛愛衆而親仁。”仁者之爲親，則是孔子不兼愛也。“𥙊如在，𥙊神如神在”，神無不在，而𥙊者之心以爲如其存焉，則是孔子不明鬼也。儒者之患，患在於論性，以爲喜怒哀樂皆岀於情，而非性之所有。夫有喜有怒而後有仁義，有哀有樂而後有礼樂。以爲仁義礼樂皆岀於情而非性，則是相率而叛聖人之教也。老子曰：“能嬰兒乎？”喜怒哀樂苟不岀乎性而岀乎情，則是相率而爲老子之“嬰兒”也。",
                    "zhushu": "老子曰：“常徳不離，復歸於嬰兒。”"
                },
                {
                    "paragraph": "儒者或曰老、易，夫易豈老子之徒歟？而儒者至有以老子說易，則是離性以爲情者，其弊固至此也。嗟夫！君子之爲學，知其人之所長，而不知其蔽，豈可謂善學耶！",
                    "zhushu": ""
                }
            ]
        },
        {
            "name": "經進東坡文集事略卷第九",
            "paragraphs": [
                {
                    "paragraph": "經進東坡文集事略卷第九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "論",
                    "zhushu": "",
                    "type": 2
                },
                {
                    "paragraph": "儒者可與守成論",
                    "zhushu": "",
                    "type": 2
                },
                {
                    "paragraph": "物不可以苟合論",
                    "zhushu": "",
                    "type": 2
                },
                {
                    "paragraph": "刑賞忠厚之至論",
                    "zhushu": "",
                    "type": 2
                },
                {
                    "paragraph": "重巽以申命論",
                    "zhushu": "",
                    "type": 2
                },
                {
                    "paragraph": "孔子從先進論",
                    "zhushu": "",
                    "type": 2
                },
                {
                    "paragraph": "春秋定天下之邪正論",
                    "zhushu": "",
                    "type": 2
                },
                {
                    "paragraph": "儒者可與守成論",
                    "zhushu": "",
                    "type": 2
                },
                {
                    "paragraph": "聖人之於天下也，無意於取也。譬之江海，百谷赴焉；譬之麟鳯，鳥獸萃焉。雖欲辭之，豈可得哉？禹治洪水，排萬丗之患，使溝壑之地䟽爲桑麻，魚鼈之民化爲衣冠。契爲司徒而五教行，棄爲后稷而蒸民粒，丗濟其德。至于湯、武，拯塗炭之民，而置之仁壽之域，故天下相率而朝之。此三聖人者，盖推之而不能去，逃之而不能免者。於是益修其政，明其教，因其民，不易其俗，以是得之，以是守之，傳丗數十而民不叛，豈有二道哉？周室旣衰，諸侯並起，力征争奪者，天下皆是也。德旣無以相過，則智勝而已矣；智旣無以相傾，則力奪而已矣。至秦之亂，則天下蕩然無復知有仁義矣。漢髙帝以三尺劒起布衣，五年而併天下，雖稍輔以仁義，然所用之人常先於智勇，所行之䇿，常岀於權謀，是以戰必勝，攻必取。天下旣平，思所以享其成功而安於無事，以爲子孫無窮之謀，而武夫謀臣舉非其人，莫與爲者。故陸賈譏之曰：“陛下以馬上得之，豈可以馬上治之？”叔孫通亦曰：“儒者難與進取，可與守成。”於是酌古今之冝，興禮樂之中，取其簡而易知、近而易行者，以爲朝覲、㑹同、冠昏、䘮、𥙊一代之法，",
                    "zhushu": "叔孫通傳云：漢已并天下，羣臣爭功，或拔劒擊柱。通欲與弟子共起朝儀。上曰：“可試爲之。”通使召魯諸生三十餘人，與其弟子百餘人，爲緜蕝野外。漢七年，長樂宫成，諸侯羣臣朝十月，遂設九賔，以次奉賀，竟朝置酒，無敢讙譁失禮者，遂拜通爲奉常。"
                },
                {
                    "paragraph": "雖足以傳數百年，上下相安，然不若三代聖人取守一道，源深而流長也。夫武夫謀臣，譬之藥石，可以伐病，而不可以養生。儒者譬之五榖，可以養生，而不可以伐病。宋襄公争諸侯，不擒二毛，不鼔不成列，以敗於泓，身夷而國蹙，",
                    "zhushu": "事見公宋襄公論注。"
                },
                {
                    "paragraph": "此以五榖伐病者也。秦始皇焚詩書，殺豪傑，東城臨洮，北築遼水，",
                    "zhushu": "秦紀：三十二年，始皇廵北边。盧生入海還，因奏録圖書曰：“亡秦者，胡也。”始皇乃遣蒙恬北伐匈奴，築長城，因地形，用制險塞，起臨洮，至遼東，延袤萬餘里。"
                },
                {
                    "paragraph": "民不得休息，傳之二丗，宗廟蕪㓕，此以藥石養生者也。善夫賈生之論曰：“仁義不施，而攻守之勢異也。”夫丗俗不察，直以攻守爲二道，故具論三代以來所以取守之術，使知文、武、禹、湯之盛徳，亦儒者之極功，而陸賈、叔孫通之流，盖儒術之粗也。",
                    "zhushu": "",
                    "type": 2
                },
                {
                    "paragraph": "物不可以苟合論",
                    "zhushu": "",
                    "type": 2
                },
                {
                    "paragraph": "聖人之將欲有爲也，其始必先有所甚難，而其終也至於乆逺而不廢。其成之也難，故其敗之也不易；其得之也重，故其失之也不輕；其合之也遟，故其散之也不速。夫聖人之所爲詳於其始者，非爲其始之不足以成，而憂其終之易敗也；非爲其始之不足以得，而憂其終之易失也；非爲其始之不足以合，而憂其終之易散也。天下之事，如是足以成矣，如是足以得矣，如是足以合矣，而必曰“未也”，又從而節文之，綢繆委曲而爲之表飾，是以至于今不廢。及其後丗，求速成之功，而倦於遟乆。故其成也，止於其足以成；欲得也，止於其足以得；欲合也，止於其足以合。而其甚者，又不能待其足。其始不詳，其終將不勝弊。嗚呼！此天下治亂、享國長短之所從出歟？聖人之始制爲君臣、父子、夫婦、朋友也，坐而治政，奔走而執事，此足以爲君臣矣。聖人懼其相易而至於相陵也，於是爲之車服采章以别之，朝覲位著以嚴之。名非不相聞也，而見必以賛；心非不相信也，而岀入必以籍。此所以乆而不相易也。杖屦以爲安，飲食以爲養，此足以爲父子矣。聖人懼其相襲而至於相怨也，於是制爲朝夕問省之禮，左右佩服之飾。",
                    "zhushu": "内則曰：“子亊父母，左右佩用，左佩帉帨，右佩玦捍。”注云：“帉帨，拭物之巾也。捍，謂拾也，言可以捍弦也。”"
                },
                {
                    "paragraph": "族居之爲歡，而異宫以爲别。合食之爲樂，而異膳以爲尊。",
                    "zhushu": "内則曰：“由命土以上，父子皆異宫。”昧爽而朝，慈以旨甘。"
                },
                {
                    "paragraph": "此所以乆而不相襲也。生以居於室，死以葬於野，此足以爲夫婦矣。聖人懼其相狎而至於相離也，於是先之以幣帛，重之以媒妁。不告於廟，而終身以爲妾；",
                    "zhushu": "娶妻者，必行告廟之礼，妾則否。"
                },
                {
                    "paragraph": "晝居於内，而君子問其疾。",
                    "zhushu": "檀弓云：“去晝居於内，問其疾可也。”注云：“内者，正寢之中。”"
                },
                {
                    "paragraph": "此所以乆而不相狎也。安居以爲黨，急難以相救，此足以爲朋友矣。聖人懼其相瀆而至於相侮也，於是戒其羣居嬉遊之樂，而嚴其射饗飲食之節。足非不能行也，而待擯相之詔禮；口非不能言也，而待紹介之傳命。",
                    "zhushu": "周礼司儀注云：“擯者，及賔之介也。謂之相者，於外傳辭耳，入門當以礼詔侑也。”礼記聘義云：“介紹而傳命。君子於其所尊不敢質，敬之至也。”"
                },
                {
                    "paragraph": "此所以乆而不相瀆也。天下之禍，莫大於茍可以爲而止。夫苟可以爲而止，則君臣之相陵，父子之相怨，夫婦之相離，朋友之相侮乆矣。聖人憂焉，是故多爲之飾。易曰：“藉用白茅，無咎。苟錯諸地而可矣，藉之用茅，何咎之有？”此古之聖人所以長有天下，而後丗之所謂迂闊也。又曰：“嗑者，合也。物不可以苟合，故受之以賁。”盡矣。",
                    "zhushu": "",
                    "type": 2
                },
                {
                    "paragraph": "刑賞忠厚之至論",
                    "zhushu": "孔安國注“罪疑惟䡖，功疑惟重”云：“刑疑付䡖，賞疑從重，忠厚之至。”公墓誌云：“嘉祐二年，歐陽文忠公考試礼部進士，疾時文之詭異，思有以救之。梅聖俞時與其亊，得公論刑賞以示文忠。文忠驚喜，以爲異人，欲以冠多士，疑曽子固所爲。子固，文忠門下士也。乃寘公第二。”此論是也。",
                    "type": 2
                },
                {
                    "paragraph": "堯、舜、禹、湯、文、武、成、康之際，何其愛民之深，憂民之切，而待天下之以君子長者之道也。有一善，從而賞之，又從而詠歌嗟歎之，所以樂其始而勉其終。有一不善，從而罰之，又從而哀矜懲創之，所以棄其舊而開其新。故其吁俞之聲，歡忻慘戚，見於虞、夏啇周之書。成康旣没，穆王立，而周道始衰，",
                    "zhushu": "周本紀云：“昭王南廵，卒於江上。立昭王子满，是爲穆王。穆王即位，春秋已五十矣。”王道衰微。"
                },
                {
                    "paragraph": "然猶命其臣吕侯而告之以祥刑，其言憂而不傷，威而不怒，慈愛而能斷，惻然有哀憐無辜之心，故孔子猶有取焉。傳曰：“賞疑從與，所以廣恩也；罰疑從去，所以謹刑也。”",
                    "zhushu": "前漢馮野王傳云：京兆尹王章譏王鳯專權，薦野王代鳯。章旣坐誅，野王懼，遂病，满三月賜告，與妻子歸杜陵就醫薬。鳯風御史劾奏之。杜欽時在鳯莫府，奏記於鳯，爲野王言曰：“二千石病，賜告得歸，有故亊不得去郡亡著令。”傳曰：“賞疑從予，所以廣恩勸功；罰疑從去，所以謹刑閻難知也。今釋令與故亊，而假不敬之法，甚違闕疑從去之意。”"
                },
                {
                    "paragraph": "當堯之時，皐陶爲士，將殺人，皐陶曰“殺之”三，堯曰“宥之之。故天下畏皐陶執法之堅，而樂堯用刑之寛。四岳曰“鯀可用”，堯曰“不可”。鯀方命圯族，旣而曰“試之”。何堯之不聽皐陶之殺人，而從四岳之用鯀也？然則聖人之意，盖亦可見矣。書曰：“罪疑惟輕，功疑惟重，與其殺不辜，寜失不經。”嗚呼！盡之矣。可以賞，可以無賞，賞之過乎仁；可以罰，可以無罰，罰之過乎義。過乎仁，不失爲君子；過乎義，則流而入於忍人。故仁可過也，義不可過也。古者賞不以爵禄，刑不以刀鋸。賞以爵禄，是賞之道行於爵禄之所加，而不行於爵禄之所不加也；刑以刀鋸，是刑之威施於刀鋸之所及，而不施於刀鋸之所不及也。先王知天下之善不勝賞，而爵禄不足以勸也；知天下之惡不勝刑，而刀鋸不足以裁也。是故疑則舉而歸之於仁，以君子長者之道待天下，使天下相率而歸於君子長者之道，故曰忠厚之至也。詩曰：“君子如祉，亂庻遄已。君子如怒，亂庻遄沮。”",
                    "zhushu": "巧言詩。注云：遄，疾。沮，止也。言君子見䜛，如怒責之，則此亂庶幾可疾止也。祉，福也。福者，福賢者，謂爵禄之也。如此則亂亦庶幾可疾止也。"
                },
                {
                    "paragraph": "夫君子之已亂，豈有異術哉？制其喜怒，而不失乎仁而已矣。春秋之義，立法貴嚴，而責人貴寛，因其褒貶之義以制賞罰，亦忠厚之至也。",
                    "zhushu": "頴濱甞語陳天倪云：“亡兄子瞻及第調官，見先伯父，問所以爲政之方。伯父曰：“如汝作刑賞忠厚論。”子瞻曰：“文章固某所能，然𥘉未甞學爲政也，柰何？”伯父曰：“汝在埸屋，得一論題時，即有處置，方敢下筆，此文遂佳。爲政亦然，有事入來，見得未破，不要下手，俟了了而後行，無有錯也。”至今以此言爲家法。伯父即提刑渙，字文甫者，事見語録。又李方叔師友談紀云：“王仲薿，字豊甫，相國郇公之子也。甞爲离言：東坡公頃應進士舉，到省時，郇公以翰林學士知舉，得其論與䇿二卷，真本論即刑賞忠厚之至也。凢三次起草，雖藁亦結塗注乙，其謹如此。論卷輙　爲道人梁冲所竊，今所存推䇿藁，豊甫欲訴於官以取之云。”",
                    "type": 2
                },
                {
                    "paragraph": "重巽以申命論",
                    "zhushu": "赴御試時作。",
                    "type": 2
                },
                {
                    "paragraph": "昔聖人之作易也，皆有以配乎物者也。巽之配於風者，",
                    "zhushu": "說卦云：“巽爲風”。"
                },
                {
                    "paragraph": "以其發而有所動也；配於木者，",
                    "zhushu": "說卦云：“巽爲木”。"
                },
                {
                    "paragraph": "以其仁且順也。夫發而有所動者，不仁則不可以乆，不順則不可以行，故發而仁，動而順，則巽之道備矣。聖人以謂不重則不可以變，故因而重之，使之動而能變，變而不窮，故曰“重巽以申命”，言天子之號令如此而後可也。天地之化育，有可以指而言者，有不可求而得者。今夫日皆知其所以爲煖，雨皆知其所以爲潤，雷霆皆知其所以爲震，雪霜皆知其所以爲殺。至於風，悠然布於天地之間，來不知其所自，去不知其所入，嘘而炎，吹而肅，大而鼔乎泰山喬嶽之上，細而入乎窽室蔀屋之下，發逹萬物而天下不以爲德，槯拔草木而天下不以爲怒，故曰“天地之化育，有不可求而得者”，此聖人之所法以令天下之術也。聖人在上，天下之民各得其職，士者皆曰“吾學而仕”，農者皆曰“吾耕而食”，工者皆曰“吾作而用”，賈者皆曰“吾負而販”，不知聖人之制命令以鼔舞通變其道，而使之安乎此也。聖人之在上也，天下可由而不可知，可言而不可議，盖得乎巽之道也。易者，聖人之動，而卦者，動之時也。巽之彖曰：“先庚三日，後庚三日。”",
                    "zhushu": "王弼注云：“申命令謂之庚。夫以正齊物，不可卒也。民迷固乆，直不可肆也。故先甲三日，令著之後，復申三日，然後誅而無咎怨矣。”“甲”“庚”皆申命之謂也。"
                },
                {
                    "paragraph": "蠱之繇曰：“先甲三日，後甲三日。”",
                    "zhushu": "王弼注云：“甲者，創置之令也。創制不可責之以舊，故先之三日，後之三日，使令治而後乃誅也。”"
                },
                {
                    "paragraph": "說者謂甲、庚皆所以申命，而先後者，叮嚀重複之意也。聖人閔斯民之愚，而不忍使之遽䧟乎罪戾也，故先三日而令之，後三日而申之，不從而後誅，盖其用心如此之謹也。以至神之化令天下，使天下不測其端；以至詳之法曉天下，使天下明知其所避。天下不測其端，而明知其所避，故靡然向風而不敢議也。上令而下不議，下從而上不誅，順之至也。故曰：重巽之道，上下順也。”",
                    "zhushu": "",
                    "type": 2
                },
                {
                    "paragraph": "孔子從先進論",
                    "zhushu": "公墓誌云：治平二年，自鳯翔府判官罷還，判登聞鼔院。英宗。在藩聞公名，欲以唐故事召入翰林。宰相限以近例，欲召試秘閣。上曰：“未知其能否，故試。如蘇軾有不能耶？”宰相猶不可，及試二論，皆入三等，得直史館。二論即此篇。與春秋定天下之邪正是也。",
                    "type": 2
                },
                {
                    "paragraph": "君子之欲有爲於天下，莫重乎其始進也。始進以正，猶且以不正繼之，况以不正進者乎？古之人有欲以其君王者也，有欲以其君覇者也，有欲以強其國者也。是三者其志不同，故其術有淺深，而其成功有巨細。雖其終身之所爲不可逆知，而其大節必見於其始進之日。何者？其中素定也。未有進以強國而能覇者也，未有進以覇而能王者也。伊尹之耕於有莘之野也，其心固曰：“使吾君爲堯舜之君，而吾民爲堯、舜之民也。”以伊尹爲以滋味說湯者，此戰國之䇿士，以己度伊尹也。",
                    "zhushu": "戰囯䇿馮忌曰：“伊尹負鼎爼而干湯，姓名未著而受三公。”"
                },
                {
                    "paragraph": "君子疾之。管仲見威公於纍囚之中，其所言者，固欲合諸侯攘戎狄也。",
                    "zhushu": "囯語。威公自莒反於齊，聽鮑叔之言，請管仲於魯。魯莊公使束縛以予斉使。威公親逆之于郊，與之坐而問曰：“吾欲從事於諸侯，其可乎？”管仲對曰：“未可。囯未安，請修舊法，擇其善者而業用之。”威公問以征伐之說，管仲請擇天下之滛乱者先征之，於是一戰帥服三十一囯，遂南伐楚，北伐山戎，海濵諸侯莫敢不來服。"
                },
                {
                    "paragraph": "管仲度威公足以覇，度其身足以爲覇者之佐，是故上無侈說，下無卑論。古之人其自知明也如此。啇鞅之見孝公也，三說而後合。",
                    "zhushu": "商鞅傳云：鞅自衛西入秦，因寵臣景監以求見孝公。孝公旣見鞅，語事良乆，孝公時時睡，弗聽。罷而孝公怒景監曰：“子之客妄人耳，安足用邪？”景監以賣鞅。鞅曰：“吾說公以帝道，其志不聞悟矣。”後五日，復求見鞅。鞅復見孝公，益愈，然而未中旨。鞅曰：“吾說公以王道，而未入也。”鞅復請見，孝公善之，而未用也。鞅曰：“吾說公以覇道，其意欲用之矣。”鞅復見孝公，公與語，不自知䣛之前於席也。於是用鞅。"
                },
                {
                    "paragraph": "甚矣，鞅之懷詐挾術以欺其君也。彼豈不自知其不足以帝且王哉？顧其刑名𢡖刻之學，恐孝公之不能從，是故設爲髙論以衒之。君旣不能是矣，則舉其國惟吾之所欲爲。不然，豈其負帝王之略，而毎見輒變以徇人乎？啇鞅之不終於秦也，",
                    "zhushu": "孝公卒，秦惠王車裂啇君以徇，曰：“莫如啇鞅反者。”遂滅啇君之家。"
                },
                {
                    "paragraph": "是其進之不正也。聖人則不然，其志愈大，故其道愈髙；其道愈髙，故其合愈難。聖人視天下之不治，如赤子之在水火也。其欲得君以行道，可謂急矣。然未甞以難合之故而少貶焉者，知其始於少貶，而其漸必至於陵遟而大壞也。",
                    "zhushu": "孔子絶糧於陳、蔡，子貢曰：“夫子之道至大，故天下莫能容夫子，夫子盍少貶焉？”子曰：“賜，良農能稼，不必能穡；君子能修其道，綱而紀之，不必其能容。今不修其道而求其容，賜，爾志不廣矣。”見家語在厄篇。"
                },
                {
                    "paragraph": "故曰：“先進於禮樂，野人也；後進於禮樂，君子也。如用之，則吾從先進。”孔子之丗，其諸侯𡖖大夫視先王之禮樂，猶方圎冰炭之不相入也。進而先之以禮樂，其不合必矣。是人也，以道言之，則聖人也；以丗言之，則野人也。若夫君子之急於有功者則不然，其未合也，先之以丗俗之所好；而其旣合也，則繼之以先王之禮樂。其心則然，然其進不正，未有能繼以正者也。故孔子不從。而孟子亦曰：“枉尺直㝷者，以利言也。如以利，則枉㝷直尺而利，亦可爲歟？”君子之得其君也，旣度其君，又度其身。君能之而我不能，不敢進也；我能之而君不能，不可爲也。不敢進而進，是易其君；不可爲而爲，是輕其身。是二人者，皆有罪焉。故君子之始進也，曰：“君苟用我矣，我且爲是。君曰能之，則安受而不辭。君曰不能，天下其獨無人乎？”至於人君亦然。將用是人也，則告之以己所欲爲，要其能否而責成焉。其曰“姑用之而試觀之者”，皆過也。後之君子，其進也無所不至，惟恐其不合也，曰：“我將權以濟道。”旣而道卒不行焉，則曰：“吾君不足以盡我也。”始不正其身，終以謗其君。是人也，自以爲君子，而孟子之所謂賊其君也。",
                    "zhushu": "",
                    "type": 2
                },
                {
                    "paragraph": "春秋定天下之邪正論",
                    "zhushu": "",
                    "type": 2
                },
                {
                    "paragraph": "爲榖梁者曰：“成天下之事業，定天下之邪正，莫善於春秋。”",
                    "zhushu": "此語見范寗榖梁傳序。"
                },
                {
                    "paragraph": "請因其說而極言之。夫春秋者，禮之見於事業者也。孔子論三代之盛，必歸於禮之大成，而其衰，必本於禮之漸廢。君臣、父子、上下，莫不由禮而定其位，至以爲有禮則生，無禮則死。",
                    "zhushu": "礼運：孔子曰：“夫礼，先王所以承天之道，以治人之情，故失之者死，得之者生”。"
                },
                {
                    "paragraph": "故孔子自少至老，未嘗一日不學禮而不治其他，",
                    "zhushu": "家語觀周篇云：“孔子少而好礼，与南宫敬叔俱至周，問礼於老聃。”"
                },
                {
                    "paragraph": "以之出入周旋，亂臣強君莫能加焉。知天下之莫能用也，退而治其紀綱條目，以遺後丗之君子。則又以爲不得親見於行事，有其具而無其施設措置之方，於是因魯史記爲春秋，一斷於禮。凢春秋之所褒者，禮之所與也；其所貶者，禮之所否也。記曰：“禮者，所以别嫌、明疑、定猶豫也。”而春秋一取斷焉。故凢天下之邪正，君子之所疑而不能决者，皆至於春秋而定。非定於春秋，定於禮也。故太史公曰：“春秋者，禮義之大宗也。爲人君而不知春秋者，前有讒而不見，後有賊而不知。爲人臣子而不知春秋者，守經事而不知其冝，遭變事而不知其權。夫禮義之失，至於君不君，臣不臣，父不父，子不子，其意皆以善爲之，而不知其義，是以被之空言而不敢辭。”",
                    "zhushu": "巳上並見太史公本傳。"
                },
                {
                    "paragraph": "夫邪正之不同也，不啻若黑白，使天下之爲君子者，皆如顔淵，凢爲小人者，皆如桀、跖，雖微春秋，天下其孰疑之？天下之所疑者，邪正之間也。其情則邪，而其迹若正者，有之矣；其情以爲正，而不知其義，以䧟於邪者有之矣。此春秋之所以可嚀反覆於其間也。宋襄公疑於仁者也，晉荀息疑於忠者也。㐮公不修德，而疲弊其民，以求諸侯，此其心豈湯武之心哉？而獨至於戰，則曰“不禽二毛，不鼔不成列”，非有仁者之素，而欲一旦竊取其名，以欺後丗，苟春秋不爲正之，則丗之爲仁者，相率而爲僞也。故其書曰：“冬十一月乙巳朔，宋公及楚人戰于泓，宋師敗績。”",
                    "zhushu": "事在宋㐮公論。"
                },
                {
                    "paragraph": "春秋之書戰，未有若此其詳也。君子以爲其敗固冝，而無有隱諱不忍之辭焉。君存不能正其過，没又成其邪志而死焉。",
                    "zhushu": "左傳僖公九年云：𥘉，晋献公使荀息傳夷斉。公疾，召之曰：“以是藐諸孤，辱在大夫，其若之何？”稽首而對曰：“臣竭其股肱之力，加之以忠正。其済，君之靈也；不済，則以死継之。”及里克殺奚斉，荀息將死之，人曰：“不如立卓子而輔之。”荀息立公子卓。十一月，里克殺公子卓于朝，荀息死之。"
                },
                {
                    "paragraph": "荀息而爲忠，則凢忠於盗賊，死於私暱者，皆忠也，而可乎？故其書曰“及其大夫荀息”。",
                    "zhushu": "左傳僖公十年經書：“晉里克弑其君卓，及其大夫荀息。”"
                },
                {
                    "paragraph": "不然，則荀息孔父之徒也，而可名哉！",
                    "zhushu": ""
                }
            ]
        },
        {
            "name": "經進東坡文集事略卷第十",
            "paragraphs": [
                {
                    "paragraph": "經進東坡文集事略卷第十",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "程試秘閣論",
                    "zhushu": "嘉祐六年，命翰林斈士吴奎、龍圖閣直斈士楊畋、權御史中丞王疇、知制誥王安石就秘閣考試制科。奎等上王介、蘇軾、蘇轍論各六首，即此是也。",
                    "type": 2
                },
                {
                    "paragraph": "王者不治夷狄論",
                    "zhushu": "",
                    "type": 2
                },
                {
                    "paragraph": "禮義信足以成德論",
                    "zhushu": "",
                    "type": 2
                },
                {
                    "paragraph": "劉愷丁鴻孰賢論",
                    "zhushu": "",
                    "type": 2
                },
                {
                    "paragraph": "禮以養人爲本論",
                    "zhushu": "",
                    "type": 2
                },
                {
                    "paragraph": "旣醉備五福論",
                    "zhushu": "",
                    "type": 2
                },
                {
                    "paragraph": "形勢不如德論",
                    "zhushu": "",
                    "type": 2
                },
                {
                    "paragraph": "王者不治夷狄論",
                    "zhushu": "出公羊傳注。公墓誌云：“秘閣試六論，舊不起草，以故文多不工。公始具草，文義粲然，時以爲難。”",
                    "type": 2
                },
                {
                    "paragraph": "夷狄不可以中國之治治也，譬若禽獸然，求其大治，必至於大亂。先王知其然，是故以不治治之。治之以不治者，乃所以深治之也。春秋書“公㑹戎于潜”，何休曰：“録戎來者不拒，去者不追也。”",
                    "zhushu": "公羊傳隱公二年：“春，公㑹戊于潜。”何休曰：“九書㑹者，惡其虚内務、恃外好也。古者諸侯非朝時不得踰竟，所傳聞之丗，外離㑹不書，書内離㑹者，春秋王魯，明當先自詳正，躬自厚而薄責於人，故畧外也。王者不治夷狄，録戎來者勿拒，去者勿追也。”"
                },
                {
                    "paragraph": "夫天下之至嚴而用法之至詳者，莫過於春秋。凢春秋之書公、書侯、書字、書名，其君得爲諸侯，其臣得爲大夫者，舉皆齊、晉也。不然，則齊、晉之與國也。",
                    "zhushu": "如宋、衛、陳、鄭之属，皆斉、晋相與之國。"
                },
                {
                    "paragraph": "其書州、書國、書氏、書人，其君不得爲諸侯，其臣不得爲大夫者，舉皆秦、楚也。不然，則秦、楚之與國也。",
                    "zhushu": "如崇、如介人、如江、黄之属，皆秦、楚相与之囯。"
                },
                {
                    "paragraph": "齊、晉之君所以治其國家，擁衛天子而愛養百姓者，豈能盡如古法哉？盖亦出於詐力，而參之以仁義，是亦未能純爲中國也。秦、楚者，亦非獨貪冐無耻肆行而不顧也，亦有秉道行義之君焉，",
                    "zhushu": "如秦穆公、楚文王之流。"
                },
                {
                    "paragraph": "是秦、楚亦未至於純爲夷狄也。齊、晉之君不能純爲中國，而春秋之所與者常嚮焉，有善則汲汲而書之，",
                    "zhushu": "如書斉威召陵之盟、晋文城濮之戰之𩔖。"
                },
                {
                    "paragraph": "惟恐其不得聞於後丗；有過則多方而開赦之，",
                    "zhushu": "如斉威滅項，則曰“師滅項”，晉文召王，則曰“王狩”之𩔖。"
                },
                {
                    "paragraph": "惟恐其不得爲君子。秦、楚之君，未至於純爲夷狄，而春秋之所不與者常在焉，有善則累而後進，",
                    "zhushu": "如荆之入蔡伐鄭，則以“州”称，至於來聘，則曰“荆人”焉，所謂善累而後進者𩔖此。"
                },
                {
                    "paragraph": "有惡則略而不録，以爲不足録也。",
                    "zhushu": "啇人弑其君頵，止書“楚子卒”，所謂畧而不録者𩔖此。"
                },
                {
                    "paragraph": "是非獨私於齊、晉，而偏疾於秦、楚也，以見中國之不可一日背，而夷狄之不可以一日嚮也。其不純者足以寄其褒貶，則其純者可知矣。故曰：天下之至嚴而用法之至詳者，莫如春秋。夫戎者，豈特如秦、楚之流入於戎狄而已哉？然而春秋書之曰：“公㑹戎于潜。”公無所貶，而戎爲可㑹，是獨何歟？夫戎之不能以㑹禮㑹公亦明矣，此學者之所以深研而求其說也。故曰：王者不治夷狄，録戎來者不拒，去者不追也。夫以戎狄之不可化誨懷服也，彼其不悍然執兵以與我從事於邊鄙，固已幸矣，又况知有所謂㑹者而欲行之，是豈不足以深嘉其意乎？不然，將深責其禮，彼將有所不堪，而發其暴怒，則其禍大矣。仲尼深憂之，故因其來而書之以“㑹”，曰：若是足矣，是將以不冶深治之也。由是觀之，春秋之疾戎狄者，非疾純戎狄也，以中國而流入於戎狄者也。",
                    "zhushu": "",
                    "type": 2
                },
                {
                    "paragraph": "禮義信足以成德論",
                    "zhushu": "出論語注。",
                    "type": 2
                },
                {
                    "paragraph": "有大人之事，有小人之事。愈大則身愈佚而責愈重，愈小則身愈勞而責愈輕。綦大而至天子，綦小而至農夫，各有其分，不可亂也。責重者不可以不逸，不逸則無以任天下之重；責輕者不可以不勞，不勞則無以逸夫責重者。二者譬如心之思慮於内，而手足之動作歩趍於外也。是故不耕而食，不蠶而衣，君子不以爲愧者，所職大也。自堯、舜以來，未之有改。後丗學衰而道弛，諸子之智不足以見其大，而竊見其小者之一偏，以爲有國者皆當惡衣糲食，與農夫並耕而治，一人之身而自爲百工。盖孔子之時則有是說矣。夫樊遟親受業於聖人，而猶惑於是說，是以區區焉欲學稼於孔子。孔子知其說之將蔓延於天下也，故極言其失，而深折其辭，以爲“上好禮，則民莫敢不恭；上好義，則民莫敢不服；上好信，則民莫敢不用情。夫如是，則四方之民襁負其子而至矣，焉用稼？”而解者以爲禮義與信足以成德。",
                    "zhushu": "包氏注曰：“礼義与信足以成德，何用斈稼以教民乎？”"
                },
                {
                    "paragraph": "夫樊遟之所爲汲汲於學稼者，何也？是非以榖食不足，而民有苟且之心，以慢其上爲憂乎？是非以人君獨享其安樂，而使民勞苦獨賢爲憂乎？是非以人君不身親之，則空言不足以勸課百姓爲憂乎？是三憂者，皆丗俗之私憂過計也。君子以禮治天下之分，使尊者習於尊，卑者安於卑，則夫民之慢上者，非所憂也。君子以義處天下之冝，使禄之一國者，不自以爲多，抱開擊柝者，不自以爲寡，則夫民之勞苦獨賢者，又非所憂也。君子以信一天下之惑，使作於中者，必形於外，循其名者，必得其實，則夫空言不足以勸課者，又非所憂也。此三者足以成德矣。故曰：“三憂者，皆丗俗之私憂過計也。”",
                    "zhushu": "",
                    "type": 2
                },
                {
                    "paragraph": "劉愷丁鴻孰賢論",
                    "zhushu": "出後漢劉丁本傳。",
                    "type": 2
                },
                {
                    "paragraph": "君子之爲善，非特以適已自便而己。其取於人也，必度其人之可以與我也；其予人也，必度其人之可以受於我也。我可以取之，而其人不可以予我，君子不取；我可以與之，而其人不可受，君子不予。旣爲己慮之，又爲人諒之，取之必可予，予之必可受。若己爲君子，而使人爲小人，是亦去小人無幾耳。東漢劉愷遜其弟荆而詔聽之，",
                    "zhushu": "後漢刘般傳云：般字伯㒷，宣帝之元孫也。永平元年，封居巢侯。般卒，子愷當襲般爵，遜与弟憲，遁逃避封。乆之，章和中，有司奏請絶愷囯，粛宗美其義，特優假之，愷尤不岀。積十餘歳，至永元十年，有司復奏之。侍中賈逵力言其謙遜之美，冝蒙矜宥。和帝納之，下詔曰：“故居巢侯刘般嗣子愷，當襲般爵，而稱父遺意，致囯弟憲，遁亡七年，所守弥篤。盖王法崇善，成人之美，其聽憲嗣爵，遭事之冝，後不得以爲比。”乃召愷拜爲郎。"
                },
                {
                    "paragraph": "丁鴻亦以陽狂遜其弟，而其友人鮑駿責之以義，鴻乃就封。",
                    "zhushu": "後漢丁鴻傳：馮父綝，建武元年以功封定陵新安卿侯，後徙封陵陽侯。𥘉，綝從丗祖征伐，鴻獨與弟盛居，憐盛糿小而共寒苦。及綝卒，鴻當襲封，上書遜國於盛，不報。旣葬，乃留書与盛，挂縗絰於冢庐而逃。鴻𥘉與九江人鮑駿同事亘榮，甚相友善。及鴻亡封，与駿遇於東海，陽狂不識駿。駿乃止而責之曰：“昔伯夷、吴札乱丗從權，故得申其志耳。春秋之義，不以家事廢王事。今子以兄弟私恩而絶父不㓕之基，可謂智乎？”鴻感悟，垂涕歎息，乃還就囯。"
                },
                {
                    "paragraph": "其始自以爲義而行之，其終也，知其不義而復之。以其能復之，知其始之所行非詐也。此范氏之所以賢鴻而下愷也。其論稱太伯、伯夷未始有其遜也，故太伯稱至德，伯夷稱賢人。及後丗徇其名而昧其致，於是詭激之行興矣。若劉愷之徒遜其弟，使弟受非服，而己受其名，不已過乎？丁鴻之心主於忠愛，何其終悟而從義也。范氏之所賢者，固已得之矣，",
                    "zhushu": "范曄論曰：孔子曰：“太伯三以天下遜，民无得而称焉。”孟子曰：“聞伯夷之風者，貪夫廉，懦夫有立志。”若乃太伯以天下而違周，伯夷率㓗情以去囯，並未始有其遜也。故太伯称至徳，伯夷称䝨人。後丗聞其遜而慕其風，徇其名而昧其致，所以激詭行生而取与妄矣。至大鄧彪、刘愷遜其弟以取義，使弟受非服而己厚其名，於義不亦薄乎？君子立言，非苟𩔰其理，將以啓天下之方悟者；立行非獨善其身，將以訓天下之方動者。言行之所開塞，可无謹哉！原丁鴻之心，主於忠爱乎？何其終悟而從義也？異夫数子，𩔖乎徇名者焉。章懷太子住云：鄧彪甞遜囯於異母弟荆及鳯，故范曄併及之。"
                },
                {
                    "paragraph": "而其未盡者，請得畢其說。夫先王之制，立長所以明宗，明宗所以防亂，非有意私其長而沮其少也。天子與諸侯皆有太祖，其有天下，有一國，皆受之太祖，而非己之所得專有也。天子不敢以其太祖之天下與人，諸侯不敢以其太祖之國與人，天下之通義也。夫劉愷、丁鴻之國，不知二子所自致耶？將受之其先祖耶？受之其先祖，而傳之其所不當立之人，雖其弟之親，與塗人均耳。夫吴太伯、伯夷非所以爲法也。太伯將以成周之王業，",
                    "zhushu": "史記吴丗家云：太伯弟仲雍，皆周大王之子，而王季歷之兄也。季歷賢，而有聖子昌，太王欲立季歷以及昌，於是太伯、仲郷二人乃犇荆蛮，文身断髪，示不可用，以避季歷。季歷果立，是爲王季，而昌爲文王。"
                },
                {
                    "paragraph": "而伯夷將以訓天下之遜，",
                    "zhushu": "史記伯夷傳云：伯夷、叔斉，孤竹君之二子也。父欲立叔斉，及父卒，叔斉遜伯夷。伯夷曰：“父命也。”遂逃去。叔斉亦不肯立，而逃之。囯人立其中子。"
                },
                {
                    "paragraph": "而爲是詭時特異之行，皆非所以爲法也。今劉愷舉國而遜其弟，非獨使弟受非服之爲過也，將以壞先王防亂之法，䡖其先祖之國，而獨爲是非常之行，考之以禮，繩之以法，而愷之罪大矣。然漢丗士大夫多以此爲名者，安、順、威、靈之丗，士皆反道矯情，以盗一時之名。蓋其弊始於西漢之丗。韋元成以侯遜其弟，而爲丗主所賢，天下髙之，",
                    "zhushu": "元成傳云：初，元成兄洪當為嗣，後坐宗廟事繫獄，罪未决。室家問賢當爲後者，賢恚不肯言。於是賢門下生䓁共矯賢令，使家丞上書，以大河都尉元成爲後。賢薨，元成即陽爲病狂，不應召，欲遜爵以避兄。丞相御史遂以元成实不病，劾奏之。有詔勿劾，引拜。元成不得已受爵。宣帝髙其莭，以元成爲河南太守。"
                },
                {
                    "paragraph": "故漸以成俗。履常而蹈易者，丗以爲無能而擯之，則丁鴻之復於中道，尤可以深嘉而屢歎也。",
                    "zhushu": "",
                    "type": 2
                },
                {
                    "paragraph": "禮以養人爲本論",
                    "zhushu": "出前漢礼楽志。",
                    "type": 2
                },
                {
                    "paragraph": "三代之衰，至于今且數千歳，豪傑有意之主，愽學多識之臣，不可以勝數矣。然而禮廢樂墜，則相與咨嗟發嘆，而卒於無成者，何也？是非其才之不逮，學之不至，過於論之太詳，畏之太甚也。夫禮之𥘉，始諸人情，視其所安者而爲之節文，凢人情之所安而有節者，舉皆禮也，則是禮未始有定論也。然而不可以岀於人情之所不安，則亦未始無定論也。執其無定以爲定論，則塗之人皆可以爲禮。今儒者之論則不然，以爲禮者，聖人之所獨尊，而天下之事最難成者也。牽於繁文而拘於小說，有毫毛之差，則終身以爲不可。論明堂者，惑於考工、吕令之說；",
                    "zhushu": "周礼冬官考工記匠人曰：“憂后氏丗室，堂脩二七，廣四脩一。啇人重屋，堂脩七追，堂崇三尺。周人明堂，度九尺之筵，東西九筵，南北七筵，堂崇一筵。”礼記月令則云：“春居青陽，夏居明堂，秋居緫章，冬居元堂。”故論明堂者，多惑此二說。"
                },
                {
                    "paragraph": "議郊廟者，泥於鄭氏、王肅之學。",
                    "zhushu": "鄭元據周礼詔昊天，又旅五帝，故元之所注，謂天有六帝。而王粛以爲天体惟一，安得有六？圎丘之与郊祀，实名異而体同。又鄭元注王制，據礼緯元命苞云：“唐虞五廟，啇六廟，周七廟。”注𥙊法云：“天子遷廟之主，以昭穆合藏於二祧之中。”王粛非之日：周之文王，受命之主，不遷之廟；啇之三宗，宗其徳而存其廟，並不以為常数也。此二家郊廟之說所以異同。"
                },
                {
                    "paragraph": "紛紜交錯者，累歳而不决，或因而遂罷，未甞有一人果断而决行之。此皆論之太詳而議之太甚之過也。夫禮之大意，存乎明天下之分，嚴君臣、篤父子、形孝弟而顯仁義也。今不幸而聖人逺，有如毫毛不合於三代之善，固未害其爲明天下之分也，所以嚴君臣、篤父子、形孝弟而顯仁義者，猶在也。今使禮廢而不修，則君臣不嚴，父子不篤，孝弟不形，仁義不顯，反不足重乎？昔者西漢之書，始於仲舒，而至於劉向，悼禮樂之不興，故其言曰：“禮以養人爲本，如有過差，是過而養人也。刑罰之過，或至殺傷。今吏議法，筆則筆，削則削，而至禮樂則不敢，是敢於殺人而不敢於養人也。”",
                    "zhushu": "礼楽志云：董仲舒對䇿，有更化之說。是時上方征討四夷，不暇礼文之事。至成帝時，犍爲郡，於水濵得古磬十六，故議者以爲善祥。刘向因是說上：“冝㒷辟雍，設庠序，陳礼樂，以風化天下。”遂建此議，因有筆削之說。"
                },
                {
                    "paragraph": "而范曄以爲“樂非夔、㐮而新音代作，律謝皐、蘇而制令亟易”。",
                    "zhushu": "岀後漢曹褒傳論：皐即臯陶，蘇名忿生，周武王之司冦也。"
                },
                {
                    "paragraph": "夫法者，末也，又加以𢡖毒繁難，而天下常以爲急。禮者，本也，又加以和平簡易，而天下常以爲緩。如此而不治，則又從而尤之曰：是法未至也，則因而急之。甚矣，人之惑也！平居治氣養生，宣故而納新，其行之甚易，其過也無大患，然皆難之而不爲。悍藥毒石以搏去其疾，則皆爲之。此天下之公患也。嗚呼！王者得斯說而通之，禮樂之興，庶乎有日矣。",
                    "zhushu": "",
                    "type": 2
                },
                {
                    "paragraph": "旣醉備五福論",
                    "zhushu": "出毛詩䟽。",
                    "type": 2
                },
                {
                    "paragraph": "君子之所以大過人者，非以其智能知之，強能行之也。以其功興而民樂與之同勞，功成而民樂與之同樂，如是而已矣。冨貴安逸者，天下之所同好也，然而君子獨享焉。享之而安，天下以爲當然者，何也？天下知其所以冨貴安逸者，九以庇覆我也。貧賤勞苦者，天下之所同惡也，而小人獨居焉。居之而安，天下以爲當然者，何也？天下知其所以貧賤勞苦者，凢以生全我也。夫然，故獨享天下之大利而不憂，使天下爲己勞苦而不怍，耳聽天下之備聲，目視天下之備色，而民猶以爲未也，相與禱祠而祈祝曰：使吾君長有吾國也。又相與詠歌而稱頌之，被於金石，溢於竹帛，使其萬丗而不忘也。嗚呼！彼君子者，獨何修而得此於民哉？豈非始之以至誠，中之以不欲速，而終之以不懈歟？視民如視其身，待其至愚者如其至賢者，是謂至誠。行誠無近効，要在於自信而不惑，是謂不欲速。不欲速則能乆，乆則功成，功成則易懈，君子濟之以恭，是謂不懈。行此三者，所以得此於民也。三代之盛，不能加毫末於此矣。旣醉者，成王之詩也。其序曰：“旣醉，太平也。醉酒飽德，人有士君子之行焉。”而說者以爲是詩也，實具五福。其詩曰：“君子萬年”，壽也；“介爾景福”，冨也；“室家之壼”，康寕也；“髙明有融”者，攸好德也；“髙明令終”者，考終命也。凢言此者，非美其有是五福也，美其全享是福，兼有是樂，而天下安之，以爲當然也。夫詩者，不可以言語求而得，必將深觀其意焉。故其譏刺是人也，不言其所爲之惡，而言其爵位之尊，車服之美而民疾之，以見其不堪也。“君子偕老，副笄六珈”，",
                    "zhushu": "君子偕老注云：“能与君子俱者，乃冝居尊位，服盛服也。副者，后夫人之首飾，編髪爲之。笄，衡笄也。珈，笄飾之最盛者，所以别尊卑。”"
                },
                {
                    "paragraph": "“赫赫師尹，民具爾贍”是也。",
                    "zhushu": "莭南山注云：“赫赫，𩔰盛貌。師，大師，周之三公也。尹，尹氏，爲太師。具，俱。瞻，視也。”此言尹氏居三公之位，天下之民俱視汝之所爲。"
                },
                {
                    "paragraph": "其頌美是人也，不言其所爲之善，而言其冠佩之華，容貌之盛，而民安之，以見其無愧也。“緇衣之冝𠔃，弊予又改爲𠔃。",
                    "zhushu": "綢衣注云：“緇，黒色，𡖖士聽朝之正服。改，更也。有德君子，冝丗居𡖖士之位焉。”"
                },
                {
                    "paragraph": "服其命服，朱芾斯皇”是也。",
                    "zhushu": "采苞注云：“命服者，命爲將受王命之服也。朱芾，黄朱芾也。皇，尤煌煌也，言車服之美也。”"
                },
                {
                    "paragraph": "故旣醉者，非徒享是五福而已，必將有以致之。不然，民將盻盻焉疾視而不能平治，安能獨樂乎？是以孟子言王道，不言其他，而獨言民之聞其作樂、見其田獵而欣欣者，此可謂知本矣。",
                    "zhushu": "",
                    "type": 2
                },
                {
                    "paragraph": "形勢不如德論",
                    "zhushu": "出史記吴起傳。太史公賛曰：起說武侯以形势不如德，然行之。於楚，以刻暴少恩亡其軀，悲夫！",
                    "type": 2
                },
                {
                    "paragraph": "傳有之：“天時不如地利，地利不如人和。”此言形勢之不如德也。而吴起亦云：“在德不在險。”",
                    "zhushu": "史記吴起傳：起与武侯浮西河而下，中流，武侯曰：“美哉山河之固，此魏囯之宝也”，起對曰：“在徳不在險”。"
                },
                {
                    "paragraph": "太史公以爲形勢雖強，要以仁義爲本。",
                    "zhushu": "史記漢諸侯年表序云：臣遷謹紀髙祖以來至太𥘉諸侯，譜其下益損之時，令後丗得覧，形勢雖強，要之以仁義為本。"
                },
                {
                    "paragraph": "儒者之言兵，未嘗不以藉其口矣。請拾其遺說而備論之。凢形勢之說有二：有以人爲形勢者，三代之封諸侯是也。天子之所以繫於天下者，至微且危也，相湏而合，合而不去，則爲君臣，其善可得而賞，其𢙣可得而罰，其糓米可得而食，其功力可得而役使。當此之時，君臣之勢甚固。及其一旦潰然而去，去而不返，則爲冦讎。強者起而見攻，智者起而危謀，傍徨四顧而不知其所恃。當是之時，君臣之勢甚危，先王知其固之不足恃，而危之不可以忽也。故大封諸侯，錯置親賢，以示天下形勢。劉頌所謂“善爲國者，任勢而不任人，郡縣之察，小政理而大勢危，諸侯爲邦，近多違而逺慮固”，",
                    "zhushu": "晋史刘湏傳云：“頌爲淮南相，當武帝時，在郡嘗上䟽論封建。”今所引用即䟽中語也。"
                },
                {
                    "paragraph": "此以人爲形勢者也。然周之衰也，諸侯肆行而莫之禁，自平王以下，其去亡無幾也。是則德衰而人之形勢不足以救也。有以地爲形勢者，秦、漢之建都是也。秦之取天下，非天下心服而臣之也，較之以冨，搏之以力，而猶不服，又以詐囚其君，",
                    "zhushu": "如囚楚懷王之𩔖。"
                },
                {
                    "paragraph": "虜其將，",
                    "zhushu": "如虜公子卭之𩔖。"
                },
                {
                    "paragraph": "然後僅得之。今之臣服而朝貢，皆昔之暴骨於原野之子孫也，則吾安得㤗然而長有之。漢之取天下，雖不若秦之暴，然要之皆不本於仁義也。當此之時，不大封諸侯，則無以荅功臣之望，諸侯大而京師不安，則其勢不得不以𨵿中之固而臨之，此雖堯、舜、湯、武，亦不能使其德一日而信於天下，荀𡖖所謂合其參者。",
                    "zhushu": "荀子天論萹曰：“天有其時，地有其財，人有其佁，夫是之謂能叅。舎其所謂叅，而願其所叅，則感矣。”文選陸士衡辨亡論曰：“吴之㒷也，叅而由焉。”荀𡖖所謂“合其𠫵者也”。"
                },
                {
                    "paragraph": "此以地爲形勢者也。然及其衰也，皆以大臣專命，危自内起，而𨵿中之形勢曽不及施，此亦德衰而地之形勢不能救也。夫三代、秦、漢之君，慮其後丗而爲之備患者，不可謂不至矣。然至其亡也，常出於其所不慮，此豈形勢不如德之明効歟？易曰：“神而明之，存乎其人。”人存則德存，德存則無諸侯而安，無障塞而固矣。",
                    "zhushu": ""
                }
            ]
        },
        {
            "name": "經進東坡文集事略卷第十一",
            "paragraphs": [
                {
                    "paragraph": "經進東坡文集事略卷第十一",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "論",
                    "zhushu": "",
                    "type": 2
                },
                {
                    "paragraph": "續楚語論  續朋黨論",
                    "zhushu": "",
                    "type": 2
                },
                {
                    "paragraph": "正統論上  正統論中",
                    "zhushu": "",
                    "type": 2
                },
                {
                    "paragraph": "正統論下  思治論",
                    "zhushu": "",
                    "type": 2
                },
                {
                    "paragraph": "續楚語論",
                    "zhushu": "囯語中有楚語。",
                    "type": 2
                },
                {
                    "paragraph": "屈到嗜芰，",
                    "zhushu": "韋昭注云：“屈到，楚𡖖屈蕩之子， 子夕。芰，菱也。”"
                },
                {
                    "paragraph": "有疾，召其宗老而屬之",
                    "zhushu": "家臣曰“宗老”者，謂宗人也。"
                },
                {
                    "paragraph": "曰：“祭我必以芰。”及祥，",
                    "zhushu": "祥，𥙊也。"
                },
                {
                    "paragraph": "宗老將薦芰，屈建命去之。",
                    "zhushu": "屈建，到之子子木也。"
                },
                {
                    "paragraph": "君子曰：“違而道。”",
                    "zhushu": "已上皆見楚語。"
                },
                {
                    "paragraph": "唐栁宗元非之曰：“屈子以禮之末，忍絶其父將死之言。且禮有“齊之日，思其所樂，思其所嗜”。子木去芰，安得爲道？”",
                    "zhushu": "柳文非囯語曰：“門内之理恩掩義。父子，恩之至也，而芰之薦不爲愆義。”屈子以礼之末，忍絶其父将死之言，吾未敢賢乎尓也。苟薦其羊饋而進芰於籩，是固不爲非。礼之言齊也，曰“思其所嗜”，屈建曽無思乎？且曰“違而道”，吾以爲逆也。"
                },
                {
                    "paragraph": "甚矣，柳子之陋也。子木，楚𡖖之賢者也。夫豈不知爲人子之道，事死如事生，况於將死叮嚀之言，棄而不用，人情之所忍乎？是必有大不忍者而奪其情也。夫死生之際，聖人嚴之。薨於路寢，",
                    "zhushu": "春秋莊公三十二年八月癸亥書“公薨于路寢社”。預注云：“路寢，正寢也。”"
                },
                {
                    "paragraph": "不死於婦人之手，至於結冠纓，",
                    "zhushu": "左傳哀公十五年：子路聞衛囯太子蒯聵之難，乃入。太子使石乞、孟靨敵子路，以戈擊之，断纓。子路曰：“君子死，冠不免結縷而死。”"
                },
                {
                    "paragraph": "啓乎足之末，不敢不勉，其於死生之變亦重矣。父子平日之言，可以恩掩義，至於死生至嚴之際，豈容以私害公乎？曽子有疾，稱君子之所貴乎道者三。孟僖子卒，使其子學禮於仲尼。",
                    "zhushu": "左傳昭公七年：九月，孟僖子將死，召其大夫曰：“礼，人之幹也。無禮無以立。吾聞將有逹者曰孔丘，聖人之後也。我若獲没，必屬說与何忌於夫子，使事之而斈礼焉，以定其位。”故孟懿子与南宫敬叔师亊仲尼。說即南宫敬叔，何忌即孟懿子，皆僖子之子。"
                },
                {
                    "paragraph": "管仲病，勸威公去三孺。夫數君子之言，或主社稷，或勤於道徳，或訓其子孫，雖所趣不同，然皆篤於大義，不私其躬也如此。今赫赫楚國，若敖氏之賢聞於諸侯，",
                    "zhushu": "屈到即若敖氏之後。囯語云：屈建命夫芰宗老曰：“夫子屬之。”子木曰：“不然。夫子承楚囯之政，其法刑在民心，而藏在王府，雖微楚、囯，諸侯莫不譽夫子。”即屈到也。"
                },
                {
                    "paragraph": "身爲正𡖖，死不在民，而口腹是憂，其爲陋亦甚矣。使子木行之，國人誦之，太史書之，天下後丗不知夫子之賢，而唯陋是聞，子木其忍爲此乎？故曰：是必有大不忍者而奪其情也。然禮之所謂“思其所樂，思其所嗜”，",
                    "zhushu": "𥙊又云：“斉之日，思其居処，思其笑語，思其志意，思其所楽，思其所嗜。”"
                },
                {
                    "paragraph": "此言人子追思之道也。曽晳嗜羊棗，而曽子不忍食。父没而不能讀父之書，母没而不能執母之器，",
                    "zhushu": "玉藻云：“父没而不能讀父之書，手澤存焉爾。母没而杯圈不能飲焉，口澤之氣存焉爾。”"
                },
                {
                    "paragraph": "皆人子之情自然也，豈待父母之命耶？今薦芰之事，若岀於子則可，自其父命則爲陋耳。豈可以飲食之故，而成父莫大之陋乎！曽子寢疾，曽元難於易簀。曽子曰：“君子之愛人也以徳，細人之愛人也以姑息。”若以柳子之言爲然，是曽元爲孝子，而童子顧禮之末，易簀於病革之中，爲不仁之甚也。",
                    "zhushu": "檀弓云：“曽子寢疾病。楽正子春坐於床下，曽元、曽申坐於足，童子隅坐而执燭。”童子曰：“華而睆，大夫之簀与？”子春曰：“正。”曽子聞之，矍然日呼曰：“華而睆，大夫之簀与？”曽子曰：“然。斯季孫之賜也，我未之能易也。元，起易簀。”曽元曰：“夫子之病革矣，不可以変。幸而至於旦，請敬易之。”曽子曰：“尔之爱我也不如彼。君子之爱人也以德，細人之爱人也以姑息。吾何求哉？吾得正而斃焉，斯已矣。”㪯扶而易之，反席未安而没。"
                },
                {
                    "paragraph": "中行偃死，視不可含，范宣子盥而撫之曰：“事呉敢不如事主。”猶視。欒懷子曰：“主苟終，所不嗣事於齊者，有如河。”乃瞑。",
                    "zhushu": "左傳襄公十九年：荀偃病，二月甲寅卒，而視不可含。宣子盥而抚之曰：“亊呉敢不如亊主！”猶視。欒懐子曰：“其爲未卒亊於斉故也乎？”乃復抚之曰：“主苟終，所不嗣亊於斉者，有如何？”乃瞑，受含。宣子出，曰：“吾淺之爲丈夫也。”"
                },
                {
                    "paragraph": "嗚呼！范宣子知事呉爲忠於主，而不知報齊以成夫子憂國之美，其爲忠則大矣。古人以愛惡比之美疢藥石，曰：“石猶生我，疢之美者，其毒滋多。”",
                    "zhushu": "左傳㐮公二十三年云：孟孫悪臧孫，季孫爱之。孟孫卒，臧孫入哭，甚哀，多涕。岀，其御曰：“孟孫之𢙣子也，而哀如是。季孫若死，其若之何？”臧孫曰：“季孫之爱我，疾疢也；孟孫之𢙣我，薬石也。美疢不如𢙣石。夫石猶生我，疢之美者，其毒滋多。孟孫死，吾亡无日矣。”"
                },
                {
                    "paragraph": "由是觀之，柳子之愛屈到，是疢之美；子木之違父命，藥石也哉！",
                    "zhushu": "",
                    "type": 2
                },
                {
                    "paragraph": "續朋黨論",
                    "zhushu": "",
                    "type": 2
                },
                {
                    "paragraph": "歐陽子曰：“小人欲空人之國者，必進朋黨之說。”",
                    "zhushu": "歐陽文忠公五代史唐六臣傳後云：“夫欲空人之囯而去其君子者，必進朋黨之說；欲孤人主之势而蔽其耳目者，必進朋黨之說；欲奪囯而与人者，必進朋黨之說。”"
                },
                {
                    "paragraph": "嗚呼！國之將亡，此其兆歟！禍莫大於權之移人，而君莫危於國之有黨。有黨則必爭，爭則小人者必勝，而權之所歸也，君安得不危哉！何以言之？君子以道事君，人主必敬之而踈；小人唯予言而莫予違，人主必狎之而親。踈者易間，而親者難睽也。而君子者不得志則奉身而退，樂道不仕；小人者不得志則徼倖復用，惟怨之報。此其所以必勝也。盖嘗論之，君子如嘉禾也，封殖之甚難，而去之甚易；小人如惡草也，不種而生，去之復蕃。丗未有小人不除而治者也，然去之爲最難，斥其一則援之者衆，盡其𩔖則衆之致怨也深。小者復用而肆威，大者得志而竊國，善人爲之掃地，丗主爲之屏息。譬斷蛇不殊，刺虎不斃，其傷人則愈多矣。齊田氏、魯季孫是已。齊、魯之執事，莫匪田、季之黨也，歷數君不忘其誅，而卒之簡公弑，昭、哀失國，",
                    "zhushu": "田氏自景公以來，擅權用事，及簡公立，寵闞山，使爲政，欲盡逐田氏。庚辰，田常執簡公于徐州。甲午，遂弑簡公。魯昭公伐季氏，平子清以五乗亡，弗許。子家駒曰：“君其許之。政自季氏乆矣，爲徒者衆，衆將合謀。”弗聽。後三家共伐公，公遂奔斉，卒於乹侯。乃立定公，定公卒，乃立哀公。哀公患三家，將欲因諸侯以劫之。後三家攻公，公遂奔衛，復如鄒越，卒于有山氏。並見左傳及史記丗家。"
                },
                {
                    "paragraph": "小人之黨，其不可除也如此。而漢黨錮之獄，",
                    "zhushu": "後漢威、靈之際，諸常侍擅權恣横，凡天下知名之士皆目之爲黨人，屡起大獄，至禁錮五族。中平元年，黄巾賊起，乃大赦之。凡黨亊始自甘陵、汝南，成於李膺、張儉，海内塗炭三十餘年。見黨錮慱廿。陵謂周福，汝南謂宗資也。"
                },
                {
                    "paragraph": "唐白馬之禍，",
                    "zhushu": "五代史唐六臣傳序云：“甚哉，白馬之禍，悲夫！可爲流涕者矣。然士之生死，豈其一身之亊哉？”𥘉唐天祐三年，梁王朱全忠欲以嬖吏張廷範爲太常𡖖，唐宰相裴樞以謂太常𡖖唐常以清流爲之，廷範乃梁客將，不可，梁王由此大怒。是嵗四月，彗岀西北，宰相桞璨希梁王㫖，歸其譴於大臣，於是左僎射、裴樞、獨孤損等皆以无罪貶，同日賜死，汙白馬驛。凡縉紳之士与唐而不与梁者，皆誣以朋黨，坐貶死者数百人，朝廷爲之一空。又李振傳云：振甞㪯進士，咸通、乾符中，連不中，尤憤唐公𡖖及裴樞等賜死白馬驛，振謂梁太祖曰：“此輩嘗自言清流，可投之河，使爲濁流也。”太祖笑而從之。"
                },
                {
                    "paragraph": "忠臣義士，斥死無餘。君子之黨，其易盡也如此。使丗主知易盡者之可戒，而不可除者之可懼，則有瘳矣。且夫君子者，丗無若是之多也，小人者，亦無若是之衆也。凡才智之士，銳於功名而嗜於進取者，隨所用耳。孔子曰：“仁者安仁，智者利仁。”未必皆君子也。冉有從夫子則爲門人之選，從季氏則爲聚歛之臣。唐桞宗元、劉禹錫使不䧟叔文之黨，",
                    "zhushu": "栁宗元傳云：宗元善王叔文、韋執𧨏，及得政，引内禁近与計亊。俄而叔文敗，貶邵州刺史，不半道，貶永州司馬。刘禹錫傳云：時王叔文得幸太子，禹錫与之交，所言必從。及叔文等敗，禹錫貶連州刺史，未至，斥武陵司馬。"
                },
                {
                    "paragraph": "其髙才絶學，亦足以爲唐名臣矣。",
                    "zhushu": "唐史臣賛宗元等曰：“彼若不傳匪人，自易村猷，不失爲名𡖖才大夫。惜哉！”"
                },
                {
                    "paragraph": "昔欒懷子得罪於𣈆，其黨皆出奔，樂王鮒謂范宣子曰：“盍反州綽、邢蒯勇士也。”宣子曰：“彼欒氏之勇也，余何獲焉？”王鮒曰：“子爲彼欒氏，乃亦子之勇也。”",
                    "zhushu": "杜預注云：“言子待之如欒氏，亦爲子用也。”亊見襄公二十一年。"
                },
                {
                    "paragraph": "嗚呼！宣子蚤從王鮒之言，豈獨獲二子之勇，且安有曲沃之變哉？",
                    "zhushu": "左傳襄公二十三年：“晋將嫁女于呉，齊侯使析歸父媵之，以藩載欒盈及其土，納諸曲㓇。欒盈夜見胥午告之。四月，欒盈帥曲沃之甲，因魏獻子以昼入絳。范宣子用楽王鮒謀，奉公以如固宫。欒氏乗公門，范鞅用剱以帥卒，欒氏退，殺欒楽。欒魴傷，欒盈奔曲沃。晋人克之，盡殺欒氏之族黨。”"
                },
                {
                    "paragraph": "愚以謂治道去泰甚耳。",
                    "zhushu": "漢黄霸傳云：“凡治道去其泰甚者耳。”"
                },
                {
                    "paragraph": "苟黜其首惡而貰其餘，使才者不失冨貴，不才者無以致憾，將爲吾用之不暇，又何怨之報乎？人之所以爲盗者，衣食不足耳。農夫市人，焉保其不爲盗？而衣食旣足，盗豈有不能返農夫市人也哉？故善除盗者，開其衣食之門，使復其業；善除小人者，誘以富貴之道，使隳其黨。以力取威勝者，盖未嘗不反爲所噬。昔曹參之治齊曰：“謹無擾獄市。”獄市，姦人之所容也。",
                    "zhushu": "曹參傳：參去齊，屬其後相曰：“以齊獄市爲寄，謹勿擾也。”後相曰：“治无大於此乎？”參曰：“不然。夫嶽市者，所以并容也。今君擾之，姦人安所容乎？吾是以先之。”"
                },
                {
                    "paragraph": "知此亦庻幾於善治矣。姦固不可長，而亦不可不容也。若姦無所容，君子豈乆安之道哉？牛、李之黨徧天下，而李德𥙿以一夫之力，欲窮其𩔖而致之必死，此其所以不旋踵罹仇人之禍也。",
                    "zhushu": "始李徳𥙿之父吉甫相憲宗，牛僧孺、李宗閔對直言䇿，痛詆當路，條失政。吉甫泣訴於帝，有司皆得罪，遂与爲怨。由是牛、李之黨更相磨軋，凡四十年。後徳𥙿爲仇人李咸等所訐，竟貶死崖州。事見本傳。"
                },
                {
                    "paragraph": "姦臣復熾，忠義益衰，以力取威勝者，果不可耶？愚是以續歐陽子之說，而爲君子小人之戒。",
                    "zhushu": "",
                    "type": 2
                },
                {
                    "paragraph": "正統緫論上",
                    "zhushu": "",
                    "type": 2
                },
                {
                    "paragraph": "正統者，何耶？名耶？實耶？正統之說曰：“正者，所以正天下之不正也；統者，所以合天下之不一也。”",
                    "zhushu": "見歐陽子正統論。"
                },
                {
                    "paragraph": "不幸有天子之實而無其位，有天子之名而無其徳，是二人者立於天下，天下何正何一？而正統之論決矣。正統之爲言，猶曰有天下云耳。人之得此名，而又有此實也，夫何議？天下固有無其實而得其名者，聖人於此不得已焉，而不以實傷名。而名卒不能傷實，故名輕而實重。不以實傷名，故天下不爭。名輕而實重，故天下趨於實。天下有不肖而曰吾賢者矣，未有賤而曰吾貴者也。天下之爭，自賢不肖始，聖人憂焉，不敢以亂貴賤，故天下知賢之不能奪貴。天下之貴者，聖人莫不從而貴之，恃有賢不肖存焉。輕以與人貴，而重以與人賢，天下然後知貴之不如賢。知賢之不能奪貴，故不爭；知貴之不如賢，故趨於實。使天下不爭而趨於實，是亦足矣。正統者，名之所在焉而已。名之所在，而不能有益乎其人，而後名輕。名輕而後實重。故欲重天下之實，於是乎名輕。正統聽其自得者十，曰：堯、舜、夏、商、周、漢、秦、𣈆、隋、唐。序其可得者六以存教，曰：魏、梁、後唐、𣈆、漢、周。使夫堯舜三代之所以爲賢於後丗之君者，皆不在乎正統。故後丗之君不以其道而得之者，亦無以爲堯、舜、三代之比，於是乎實重。",
                    "zhushu": "",
                    "type": 2
                },
                {
                    "paragraph": "正統辨論中",
                    "zhushu": "",
                    "type": 2
                },
                {
                    "paragraph": "正統之論起於歐陽子；爲霸統之說，起於章子。",
                    "zhushu": "章子，名望之，字表民，甞著明統論三萹，以辨歐陽子之說。其中篇云：予今分統爲二名，曰“正統”“霸統”。以功徳而得天下者，其得者，正統也，堯、舜、夏、啇、周、漢、唐、我　宋，其君也。得天下而無功徳者，強而已矣；其得者，霸統也，秦、晋、隋，其君也。"
                },
                {
                    "paragraph": "二子之論，吾與歐陽子，故不得不與章子辨，以全歐陽子之說。歐陽子之說全，而吾之說又因以明。章子之說曰：“進秦、梁，失而未善也；進魏，非也。”",
                    "zhushu": "章子曰：“歐陽永叔王統論，与奪異於舊說者四焉，以前丗謂秦爲閏，今載其功業之𥘉，冝得三統；以陳壽列叙、三囯志，鈞爲之傳，而魏不立紀，以統二方；以朱梁得唐，而後唐以降皆絀爲僞梁，故今並以王統進之。”予以謂進秦，得矣，而未善也；進魏、梁，非也。凡爲書者，將有𥙷於治乱也。秦、魏、梁於統之得否，未有損益焉，可惜者，進之無以别善𢙣也。"
                },
                {
                    "paragraph": "是章子未知夫名實之所在也。夫所謂正統者，猶曰有天下云爾。正統者，果名也，又焉實之知？視天下之所同君而加之，又焉知其他？章子以爲魏不能一天下，不當與之統。",
                    "zhushu": "章子曰：“魏不有呉、蜀，猶呉、蜀之不能有魏。蜀雖見滅，呉最後亡，豈能合天下於一哉？”"
                },
                {
                    "paragraph": "夫魏雖不能一天下，而天下亦無有如魏之強者，呉雖存，非兩立之勢，奈何不與之統？章子之不絶五代也，亦徒以爲天下無有與之敵者而已。",
                    "zhushu": "章子曰：“朱梁挾力以耿君，殺其子弟宗屬而得之，幸而㪯乎大號以臨四方，四方雖有姦雄，而莫之敢取者，畏其強也。”"
                },
                {
                    "paragraph": "令也不統魏，魏安得無辭哉！正統者，惡夫天下之無君而作也。故天下雖不合於一，而未至乎兩立者，則君子不忍絶之於無君。且夫徳同而力均，不臣焉可也。今也不幸而不合於一，徳旣無以相過，而弱者又不肯臣乎強，於是焉而不與之統，亦見其重天下之不幸，而助夫不臣者也。章子曰：“郷人且恥與盜者偶，聖人豈得與篡君同名哉？”",
                    "zhushu": "章子曰：“永叔之進魏，特奬其能篡也。夫謂以至公得天下者堯舜、禹，以大義者湯武，故二帝三王之得正統者不疑也。乃進能篡君者与之同列，聖人頋不恥之欤？今有郷人於此，無異能也，然未甞造非䧟於刑辟，俄而与向之甞爲盜者羣飲酒焉，則以並坐斉齒爲耻矣。郷人且耻与盜者偶，聖人豈得与篡君者同名哉？”"
                },
                {
                    "paragraph": "吾將曰：“是郷人與是爲盜者，民則皆民也，士則皆士也，大夫則皆大夫也，則亦與之皆坐乎？苟其勢不得不與之皆坐，則郷人何恥耶？聖人得天下，篡君亦得天下，顧其勢不得不與之同名，聖人何恥耶？吾將以聖人恥乎篡君，而篡君又惡能恥聖人哉？”章子曰：“君子大居正，而以不正人居之，是正不正之相去未能相逺也。”",
                    "zhushu": "章子曰：“永叔以正統之論，肇於春秋之斈，故引公羊大居正、大一統之文爲據。旣曰大居正，而又以不正人居之，是正不正之相去未能逺也。”"
                },
                {
                    "paragraph": "且章子之所謂正者，何也？以一身之正爲正耶？以天下有君爲正耶？一身之正，是天下之私正也。天下無君，篡君出而制天下，湯武旣没，吾安所取正哉？故篡君者，亦當時之正而己。章子曰：“祖與孫雖百嵗，而子五十，則子不得爲壽。漢與𣈆雖得天下，而魏不能一，則魏不得爲有統。”",
                    "zhushu": "章子曰：“永叔直謂魏居漢晋之間，彼皆有統，故連魏而㪯之也。是不難明。有白夫夫者，其父百年而死，其身五十而死，以百方五十，則壽爲多矣。他日其子亦百年，得以其父子皆壽，而謂大夫非短命，可乎？漢之㒷也，兼天下而有之；晋之㒷也，武帝平呉之後，中囯莫不臣；魏之㒷也，兼天下而有之乎，中囯莫不臣乎？此三失也。”"
                },
                {
                    "paragraph": "吾將曰：“其兄四十而死，則其弟五十爲壽。弟爲壽乎其兄，魏爲有統乎當時而已。章子比之婦謂舅嬖妾爲姑。”",
                    "zhushu": "章子曰：“今有爲人婦者，姑死矣，其舅未娶焉，謂之姑冝也。若特以嬖妾寵之，爲其近尊者，目以長妾，礼之可也。曰姑云者，則惑也，非正名之道也。”"
                },
                {
                    "paragraph": "吾將曰：“舅則以爲妻，而婦獨奈何不以爲姑乎？以妾爲妻者，舅之過也。婦謂之姑，蓋非婦罪也。舉天下而授之魏、𣈆，是亦漢、魏之過而已矣。與之統者，獨何罪乎？”雖然，歐陽子之說，猶有異乎吾說者。歐陽子之所與者，吾之所與也。歐陽子所以與之者，非吾所以與之也。歐陽子重與之，而吾輕與之。且其言曰：“秦、漢而下，正統屢絶，而得之者少。",
                    "zhushu": "歐陽子曰：“正統之序，上自堯、舜，歴夏、啇、周、秦、漢而絶，晋得之而又絶，隋、唐得之而又絶。”"
                },
                {
                    "paragraph": "以其得之者少，故其爲名甚尊而重也。”嗚呼！吾不喜夫少也。幸而得之者少，故有以尊重其名。不幸而皆得，歐陽子其敢有所不與耶？且其重之，則其施於篡君也，誠若過然，故章子有以啓其說。夫以文王而終身不得，以魏、𣈆、梁而得之，果其爲重也，則文王將有愧於魏、𣈆、梁焉。必也使夫正統者不得爲聖人之盛節，則得之爲無益。得之爲無益，故雖舉而加之篡君，而不爲過。使夫文王之所不得，而魏、𣈆、梁之所得者，皆吾之所輕者也。然後魏、𣈆、梁無以愧文王，而文王亦無所愧於魏、𣈆、梁焉。",
                    "zhushu": "",
                    "type": 2
                },
                {
                    "paragraph": "正統辨論下",
                    "zhushu": "",
                    "type": 2
                },
                {
                    "paragraph": "始終得其正，天下合於一，是二者必以其道得之耶？亦或不以其道得之耶？病乎或者之不以其道得之也，於是乎舉而歸之名。歐陽子曰皆正統，是以名言者也。章子曰正統，又曰霸統，是以實言者也。歐陽子以名言而純乎名，章子以實言而不盡乎實。章子之意以霸統重其實，不知實之輕自霸統始。使天下之名皆不得過乎實者，固章子意也。天下之名果不過乎實，則吾以章子爲過乎聖人。聖人不得已，則不能以實傷名，而章子則能之。且吾豈不知居得其正之爲正，如魏受之於漢，𣈆受之於魏，不如至公大義之爲正也哉？蓋亦有所不得已焉耳。如章子之說，吾將求其備。堯舜以德，三代以徳與功，漢、唐以功，秦、隋、後唐、𣈆、漢、周以力，𣈆、梁以弑。不言魏者，因章子之說而與之辨。以實言之，則徳與功不如徳，功不如徳與功，力不如功，弑不如力，是堯、舜而不得統者，凡更四不如，而後至于𣈆、梁焉。而章子以爲天下之實，盡於其正統、霸統之間矣。歐陽子純乎名，故不知實之所止。章子雜乎實，故雖𣈆、梁弑君之罪，天下所不容之惡，而其實反不過乎霸。彼其𥘉得正統之虚名，而不測其實罪之所至也。章子則告之曰：“爾，霸者也。”夫以弑君得天下而不失爲霸，則章子之說，固便乎篡者也。夫章子豈曰弑君者其實止乎霸也哉？蓋取已舉其實者之名，雖欲復加之罪，而不可得也。夫王者没而霸者有功於天下，吾以爲在漢、唐爲冝。必不得已而秦、隋、後唐、𣈆、漢、周得之，吾猶有憾焉，奈何其舉而加之弑君之人乎？嗚呼！吾不惜乎名，而惜乎實也。霸之於王也，猶兄之於父也。聞天下之父嘗有曰堯者，而曰必堯而後父，少不若堯而降爲兄，則瞽、鯀懼至僕妾焉。天下將有降父而至於僕妾者，無恠也。從章子之說者，其弊固至乎此也。故曰莫若純乎名。純乎名，故晉、梁之得天下，其名曰正統，而其弑君之實，惟天下後丗之所加，而吾不爲之齊量焉。於是乎𣈆、梁之惡不勝誅於天下，實於此反不重乎？章子曰：“堯、舜曰帝，三代曰王，夏曰氏，啇、周曰人，古之人輕重其君有是也。”以爲其霸統之說。",
                    "zhushu": "章子曰：“天下之人知堯、舜之爲君，不在私於己，而在公於天下也，相率而尊之曰帝堯，曰帝舜。及夏之㒷也，舜命禹爲司空，實平水士，功无与二，舜以天下授之，後丗以其有所授也，故謂之夏后氏。以其徳不及堯、舜也，故兼啇周而號之曰王。湯放桀，武王伐紂而取之，後丗以其取而得之耶，故謂之啇人、周人。堯、舜之徳也盛，故曰帝；夏、 啇、周之徳也明，故曰王。王之號名美矣，因其時代也，又爲之别曰夏后氏，曰啇人，曰周人，占之人輕重人君有是也。”"
                },
                {
                    "paragraph": "夫執聖人之一端以藉其口，夫何說而不可？吾亦將曰：孔子刪書，而虞、夏、啇、周皆曰書，湯、武王、伯禽、秦穆公皆曰誓，以爲吾皆曰正統之說，其誰曰不可？聖人之於實也，不傷其名而後從之。帝亦天子也，王亦天子也，氏亦人也，人亦氏也，夫何名之傷？若章子之所謂霸統者，傷乎名而䘮乎實也。",
                    "zhushu": "",
                    "type": 2
                },
                {
                    "paragraph": "思治論",
                    "zhushu": "嘉祐八年作。",
                    "type": 2
                },
                {
                    "paragraph": "方今天下何病哉？其始不立，其卒不成。惟其不成，是以厭之而愈不立也。凡人之情，一舉而無功則疑，再則勌，三則去之矣。今丗之士，所以相顧而莫肯爲者，非其無有忠義慷慨之志也，又非其才術謀慮不若人也，患在苦其難成而不復立，不知其所以不成者，罪在於不立也，今立而成矣。今丗有三患而終莫能去，其所從起者，則五六十年矣。自宫室禱祠之役興，",
                    "zhushu": "大中祥符間建玉清昭應宫及集禧等觀，又東封泰山，祀汾隂、亳社。"
                },
                {
                    "paragraph": "錢幣茶鹽之法壞，",
                    "zhushu": "囯朝錢幣茶塩，自張斉䝨増鑄、陳恕立法之後，用凌䇿、皮仲容、李諮等議，屡有変更。"
                },
                {
                    "paragraph": "加之以師旅，而天下常患無財。五六十年之間，下之所以游談聚議，",
                    "zhushu": "“游談”，一作“族談”。"
                },
                {
                    "paragraph": "而上之所以變政易令以求豐財者，不可勝數矣，而財終不可豐。自澶淵之役，北虜雖求和，而終不得其要領。",
                    "zhushu": "眞宗景徳元年閏九月，契丹㪯囯入冦，大臣冦莱公決䇿親征，駕幸澶淵，兵威大振。十一月，李継隆等射殺其大将撻覧，虜惧，遂求和。朝廷遣曹利用定議，於是復通好。前漢張騫傳：騫從月氏至大夏，竟不能得月氏要領。”注云：“要，要也。領，衣領也。凡持衣者，則执要与領。言騫不能得月氏意𧼈，无以持帰於漢，故以要領爲喻。"
                },
                {
                    "paragraph": "其後重之西羗之變，而邊陲不寧，",
                    "zhushu": "趙元昊叛，西方轉戰連年，兵乆不決，故边陲不寕。"
                },
                {
                    "paragraph": "二國益驕。以戰則不勝，以守則不固，而天下常患無兵。五六十年之間，下之所以游談聚議，而上之所以變政易令以求強兵者，不可勝數矣，而兵終不可強。自選舉之格嚴，而吏拘於法，不志於功名；",
                    "zhushu": "眞庿天禧中，罷監當朝臣㪯官之制，　仁廟康定中，又罷常參官屬㪯，而法益嚴。"
                },
                {
                    "paragraph": "考功課吏之法壞，而賢者無所勸，不肖者無所懼，",
                    "zhushu": "太祖建隆三年，以有司上言，即申明考課之法。其後曰乾徳，迄于嘉祐，屡下詔令以革其弊。"
                },
                {
                    "paragraph": "而天下常患無吏。五六十年之間，下之所以游談聚議，而上之所以變政易令以求擇吏者，不可勝數矣，而吏終不可擇。財之不可豐，兵之不可強，吏之不可擇，是豈眞不可耶？故曰：“其始不立，其卒不成。”惟其不成，是以厭之而愈不立也。夫所貴於立者，以其規模先定也。古之君子，先定其規模而後從事，故其應也有候，其成也有形。衆人以爲是汗漫不可知，而君子以爲理之必然，如炊之無不熟，種之無不生也。是故其用力省而成功速。昔者子太叔問政於子産，子産曰：“政如農功，日夜以思之，思其始而圖其終，朝夕而行之，行無越思，如農之有畔。”",
                    "zhushu": "亊見左傳㐮公二十五年。"
                },
                {
                    "paragraph": "子産以爲不思而行，與凡行而岀於思之外者，如農之無畔也，其始雖勤，而終必棄之。今夫冨人之營宫室也，必先料其貲財之豐約，以制宫室之大小。旣内決於心，然後擇工之良者而用一人焉，必告之曰：“吾將爲屋若干，度用材幾何？役夫幾人？幾日而成？土石材葦，吾於何取之？”其工之良者，必告之曰：“某所有木，某所有石，用材役夫若干，某日而成。”主人率以聽焉。及期而成，旣成而不失當，則規模之先定也。今治天下則不然，百官有司不知上之所欲爲也，而人各有心。好大者欲王，好權者欲霸，而媮者欲休息。文吏之所至，則治刑獄，而聚歛之臣，則以貨財爲急，民不知其所適從也。及其發一政，則曰姑試行之而已。其濟與否，固未可知也。前之政未見其利害，而後之政復發矣。凡今之所謂新政者，聽其始之議論，豈不甚美而可樂哉？然而布岀於天下，而卒不知其所終，何則？其規模不先定也。用捨係於好惡，而廢興決於衆寡。故萬全之利，以小不便而廢者有之矣；百丗之患，以小利而不顧者有之矣。所用之人無常責，而所發之政無成効，此猶適千里不賫糧，而假丐於塗人；治病不知其所當用之藥，而可藥皆試，以僥倖於一物之中，欲三患之去，不可得也。昔者太公治齊，周公治魯，至於數十丗之後，子孫之強弱，風俗之好惡，皆可得而逆知之。",
                    "zhushu": "太公治斉，㪯賢而尚功。周公曰：“後丗必有篡弑之臣。”周公治魯，親親而尊尊。太公曰：“後丗寖微矣。”見前漢地里志。"
                },
                {
                    "paragraph": "何者？其所施専一，則其勢固有以使之也。管仲相威公，自始爲政而至於霸，其所施設皆有方法，及其成功，皆知其所以然，至今可覆也。",
                    "zhushu": "讀管子一書，則仲之所施設，皆可按見。"
                },
                {
                    "paragraph": "咎犯之在𣈆，范蠡之在越，文公、勾踐嘗欲用其民，而二臣皆以爲未可。及其以爲可用也，則破楚滅呉，如寄諸其隣而取之。",
                    "zhushu": "左傳僖公二十七年：晋侯始入而教其民，二年欲用之，子犯曰：“民未知義”，於是乎出定㐮王又將用之，子犯曰：“民未知信。”於是乎伐原以示之信。公曰“可矣乎？”子犯曰：“民未知礼。”於是乎大蒐以示之礼，民聽不惑，而後用之。二十八年夏，晋侯、斉师、宋师、秦师及楚人戰于城濮，楚师敗績。呉越春秋：越王帰囯四年，欲伐呉，范蠡曰“未可也”，五年而呉王信䜛喜優，憎轉逺弼，又欲伐呉，范蠡曰“姑待之”。六年，呉王殺申胥，又欲乗其間以伐呉，范蠡曰“姑待之”，七年而呉囯蟹稻不遺種，又欲乗其間以伐呉，范蠡曰“姑待之”，至二十年，乃大㪯伐呉，一戰而敗呉於囿，𠕅戰而敗呉於泓，又戰而敗呉於郊，卒以滅呉。"
                },
                {
                    "paragraph": "此無他，見之明而䇿之熟也。今之丗亦與明者熟䇿之而已。士爭言曰：“如是而財可豊，如是而兵可強，如是而吏可擇。”吾從其可行者而規模之，發之以勇，守之以専，逹之以強，日夜以求合於其所規模之内，而無務岀於其所規模之外。其人尃，其政一，然而不成者，未之有也。財之不豐，兵之不強，吏之不擇，此三者存亡之所從岀，而天下之大事也。夫以天下之大事，而有一人焉獨擅而兼言之，則其所以治此三者之術，其得失固不可知也。雖不可知，而此三者決不可不治者可知也。是故不可以無術。其術非難知而難聽，非難聽而難行，非難行而難收。孔子曰：“好謀而成。”使好謀而不成，不如無謀。蓋丗有好劒者，聚天下之良金，鑄之三年而成，以爲吾劒天下莫敵也，劒成而狼戾缺折不可用，是何也？知鑄而不知収也。今丗之舉事者，雖其甚小，而欲成之者常不過數人，欲壞之者常不可勝數。可成之功常難形，若不可成之狀常先見。上之人方且眩瞀而不自信，又何暇及於收哉！古之人有犯其至艱而圖其逺者，彼獨何術也？且非特聖人而已。商君之變秦法也，攖萬人之怒，排舉國之說，",
                    "zhushu": "𥘉，啇鞅欲変法，甘龍、杜摯皆以爲不可，其他言令之不便者凡数千人。"
                },
                {
                    "paragraph": "勢如此其逆也。蘇秦之爲從也，合天下之異以爲同，聮六姓之踈以爲親，",
                    "zhushu": "秦之合從，先說燕、趙，次說韓、魏，後說斉、楚，遂爲“從約長”并、相、六、囯。"
                },
                {
                    "paragraph": "計如此其迃也。淮隂侯請於髙帝，求三萬人，願以北舉燕、趙，東擊齊，南絶楚之糧道，而西㑹於滎陽。",
                    "zhushu": "亊見髙紀及信傳。時韓廣據燕，陳餘、趙歇據趙，田廣據斉，項羽據楚。髙帝往來滎陽、成皐間。"
                },
                {
                    "paragraph": "耿弇亦言於丗祖，欲先定漁陽，取涿郡，還收冨平而東下齊，丗祖以爲落落難合。",
                    "zhushu": "後漢耿弇傳：弇從光武幸舂陵，因見，自請北收上谷兵未發者，定彭寵於漁陽，取張豊於涿郡，還收冨平、獲索，東攻張歩，以平斉地。帝壯其意，乃許之。後弇旣破張歩，帝謂弇曰：“将軍前在南陽，建此大䇿，常以爲落落難合，有志者亊竟成也。”"
                },
                {
                    "paragraph": "此皆越人之都邑而謀人國，功如此其踈也。然而四子者行之若易然，岀於其口，成於其手，以爲旣已許吾君，則親挈而還之。今吾以自有之天下，而行吾所得爲之事，其事又非有所拂逆於天下之意也，非有所待於人而後具也，如有財而自用之，有子而自教之耳。然而政岀於天下，有出而無成者，五六十年於此矣。是何也？意者知出而不知收歟？非不知收，意者汗漫而無所收歟？故爲之說曰：“先定其規模，而後從事。”先定者可以謀人，不先定者，自謀常不給，而況於謀人乎？且今之丗俗，則有所可患者，士大夫所以信服於朝廷者不篤，而皆好議論以務非其上，使人眩於是非，而不知其所從。從之，則事舉無可爲者；不從，則有所行者常多故而易敗。夫所以多故而易敗者，人各持其私意以賊之，議論勝於下，而幸其無功者衆也。冨人之謀利也常獲，丗以爲福，非也。彼冨人者，信於人素深，而服於人素厚，所爲而莫或害之，所欲而莫或非之，事未成而衆已先成之矣。夫事之行也有勢，其成也有氣。冨人者，乗其勢而襲其氣也。欲事之易成，則先治其所以信服天下者。天下之事，不可以力勝，力不可勝，則莫若從衆。從衆者，非從衆多之口而從其所不言而同然者，是眞從衆也。衆多之口非果衆也，特聞於吾耳而接於吾前，未有非其私說者也，於吾爲衆，於天下爲寡。彼衆之所不言而同然者，衆多之口舉不樂也。以衆多之口所不樂，而棄衆之所不言而同然，則樂者寡而不樂者衆矣。古之人常以從衆得天下之心，而丗之君子常以從衆失之。不知夫古之人，其所從者，非從其口，而從其所同然也。何以明之？丗之所謂逆衆歛怨而不可行者，莫若減任子。",
                    "zhushu": "先是范仲淹等所陳十亊，其一請减任子。慶曆三年降詔，自宰相已下皆行減降，自是任子之恩殺矣，然猶未大艾也。至加祐𥘉，龍啚閣直斈士李柬之請更定選㪯䕃𥙷之法，知諌院范鎮又申言之，自是毎歳减入流者无慮三百貟。"
                },
                {
                    "paragraph": "然不顧而行之者五六年矣，而天下未嘗有一言。何則？彼其口之所不樂而心之所同然也。從其所同然而行之，若猶有言者，則可以勿䘏矣。故爲之說曰：“發之以勇，守之以專，逹之以強。”苟知此三者非獨爲吾國而已，雖北取契丹可也。",
                    "zhushu": ""
                }
            ]
        },
        {
            "name": "經進東坡文集事略卷第十二",
            "paragraphs": [
                {
                    "paragraph": "經進東坡文集事略卷第十二",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "論",
                    "zhushu": "自此以下十六篇，謂之志林，亦謂之海外論。",
                    "type": 2
                },
                {
                    "paragraph": "武王論  平王論",
                    "zhushu": "",
                    "type": 2
                },
                {
                    "paragraph": "隱公論上  隱公論下",
                    "zhushu": "",
                    "type": 2
                },
                {
                    "paragraph": "襄公論",
                    "zhushu": "",
                    "type": 2
                },
                {
                    "paragraph": "武王論",
                    "zhushu": "",
                    "type": 2
                },
                {
                    "paragraph": "武王伐商，以商遺民封紂子武庚禄父，使其弟管叔鮮、蔡叔度相禄父治商。武王崩，禄父與管、蔡作亂，成王命周公誅之，而立㣲子於宋。",
                    "zhushu": "",
                    "type": 2
                },
                {
                    "paragraph": "蘇子曰：武王非聖人也。昔者孔子蓋罪湯、武，顧自以爲商之子孫",
                    "zhushu": "史記孔子丗家云：其先宋人也。宋乃啇後，故云啇之子孫。"
                },
                {
                    "paragraph": "而周人也，故不敢，然數致意焉。曰：“大哉，巍巍乎，舜、禹也。禹吾無間然。”其不足於湯、武也，亦明矣。曰：“武盡美矣，未盡善也。”又曰：“三分天下有其二，以服事商，周之徳，其可謂至徳也已矣。”伯夷、叔齊之於武王也，蓋謂之弑君，至恥之不食其粟，而孔子與之，其罪武王也甚矣。此孔氏之家法也。丗之君子，苟自孔氏，必守此法，國之存亡，民之死生，將於是乎在，其孰敢不嚴？而孟軻始亂之，曰：“吾聞武王誅獨夫紂，未聞弑君也。”自是學者以湯、武爲聖人之正若當然者，皆孔氏之罪人也。使當時有良史如董狐者，南巢之事必以叛書，牧野之事必以弑書。而湯、武仁人也，必將爲法受惡。",
                    "zhushu": "左傳宣公二年，趙穿攻晋靈公於桃園，宣子未岀境而復。大史書曰：“趙盾弑其君。”以示於朝。孔子曰：“董狐，古之良史也，書法不隱。趙宣子，古之良大夫也，爲法受惡。惜也，越境乃免。”"
                },
                {
                    "paragraph": "周公作無逸曰：“商王中宗、髙宗及祖甲，及我周文王，兹四人迪哲。”上不及湯，下不及武王，亦以是哉！文王之時，諸侯不求而自至，是以受命稱王，行天子之事。周之王不王，不計紂之存亡也。使文王在，必不伐紂。紂不見伐，而以考終，或死於亂，商人立君以事周，命爲二王後以祀商，君臣之道，豈不兩全也哉？武王觀兵於孟津而歸，紂若改過，否則商人改立君。武王之待商，亦若是而已矣。天下無王，有聖人者出而天下歸之，聖人所不得辭也。而以兵取之，而放之，而殺之，可乎？漢末大亂，豪傑並起。荀文若，聖人之徒也，以爲非曹操莫與定海内，故起而佐之。所以與操謀者，皆王者之事也。文若豈教操反者哉？以仁義救天下，天下旣平，神器自至，將不得已而受之，不至不取也。此文王之道，文若之心也。及操謀九錫，則文若死之。",
                    "zhushu": "魏志荀彧傳云：“董昭等幾加太祖九錫，密以咨彧。彧以爲太祖本㒷義兵，不冝如此。太祖由是心不能平，彧竟以憂死。”"
                },
                {
                    "paragraph": "故吾常以文若爲聖人之徒者，以其才似張子房，而道似伯夷也。殺其父，封其子，其子非人也則可，使其子而果人也，則必死之。楚人將殺令尹子南，子南之子棄疾爲王馭士，王泣而告之。旣殺子南，其徒曰：“行乎？”曰：“吾與殺吾父，行將焉入？”“然則臣王乎？”曰：“棄父事讎，吾弗忍也。”遂縊而死。",
                    "zhushu": "左傳㐮公二十二年：楚觀起有寵於令尹子南，未益禄而有馬數十乗。楚人患之，王將討焉。子南之子棄疾爲王御士，王毎見之必泣。棄疾曰：“君三泣臣矣，敢問誰之罪也？”王曰：“令尹之不能，尓所知也。囯將討焉，尓其居乎？”對曰：“父戮子居，君焉用之洩命重刑，臣亦不爲。”王遂殺子南於朝。子南之臣謂棄疾：“請徙子尸於朝。”曰：“君臣有礼，唯二三子。”三自棄疾請尸，王許之。既葬，其徒曰云云。"
                },
                {
                    "paragraph": "武王親以黄龯　誅紂，使武庚受封而不叛，豈復人也哉？故武庚之必叛，不待智者而後知也。武王之封，蓋亦有不得已焉耳。商有天下六百年，賢聖之君六七作，紂雖無道，其故家遺民未盡滅也。三分天下有其二，啇不伐周而周伐之，誅其君，夷其社稷，諸侯必有不恱者，故封武庚以慰之，此豈武王之意哉？故曰：武王非聖人也。",
                    "zhushu": "",
                    "type": 2
                },
                {
                    "paragraph": "平王論",
                    "zhushu": "",
                    "type": 2
                },
                {
                    "paragraph": "太史公曰：“學者皆稱周伐紂，居洛邑，其實不然。武王營之，成王使召公卜居之，居九鼎焉，而周都復豊、鎬。至犬戎敗幽王，周乃東徙于洛。”",
                    "zhushu": "見周本紀。",
                    "type": 2
                },
                {
                    "paragraph": "蘇子曰：周之失計，未有如東遷之謬也。自平王至於亡，非有大無道者也。頿王之神聖，諸侯服享，然終以不振，",
                    "zhushu": "左傳昭公二十六年，王子朝使告于諸侯曰：“在定王六年，秦人降妖曰：‘ 周其有頿王，亦克能脩其聀，諸侯服享。’至干靈王，生而有頿。王甚神聖，无惡於諸侯。”"
                },
                {
                    "paragraph": "則東遷之過也。昔武王克商，遷九鼎于洛邑，",
                    "zhushu": "此臧哀伯之言，見左傳威公二年。"
                },
                {
                    "paragraph": "成王、周公復増營之。周公旣没，蓋君陳、畢公更居焉，以重王室而已，非有意於遷也。周公欲葬成周，而成王葬之畢，此豈有意於遷哉？今夫冨民之家，所以遺其子孫者，田宅而已。不幸而有敗，至於乞假以生可也，然終不敢議田宅。今平王舉文、武、成、康之業而大棄之，此一敗而鬻田宅者也。夏、商之亡，皆五六百年，其先王之徳，無以過周，而後王之敗，亦不減幽、厲，然至於桀、紂而後亡。其未亡也，天下宗之，不如東周之名存而實亡也。是何也？則不鬻田宅之効也。盤庚之遷，商之舊也，",
                    "zhushu": "啇本紀云：“帝盤庚之時，啇已都河北，盤庚渡河南，復居湯之故居。”"
                },
                {
                    "paragraph": "古公遷于𡵨，",
                    "zhushu": "周本紀云：“董育攻古公，古公乃与私屬遂去豳，渡漆、沮，踰梁山，止干歧下。”"
                },
                {
                    "paragraph": "方是時，周人如狄人也，逐水草而居，豈所難哉？衛文公東徙渡河，恃齊而存耳。",
                    "zhushu": "文公爲狄所滅，東徙渡河，斉威公封之于楚丘。"
                },
                {
                    "paragraph": "齊遷臨淄，",
                    "zhushu": "丗家云：“太公封于營丘，至胡公徙都薄姑，後献公徙薄姑，始治臨淄。”"
                },
                {
                    "paragraph": "𣈆遷于絳、于新田，",
                    "zhushu": "晋丗家云：“献公八年，士蔿說公盡殺羣公子，而城聚都之，命曰絳，始都絳。”左傳成公六年：夏四月丁丑，晋迁于新田。"
                },
                {
                    "paragraph": "皆其盛時，非有所畏也。其餘避冦而遷都，未有不亡，雖不即亡，未有能復振者也。春秋時，楚大飢，羣蠻叛之，申、息之北門不啓，楚人謀徙于阪髙，蔿賈曰：“不可，我能往，冦亦能往。”於是乎以秦人、巴人滅庸，而楚始大。",
                    "zhushu": "亊見左傳文公十六年。"
                },
                {
                    "paragraph": "蘇峻之亂，𣈆幾亡矣，宗廟宫室盡爲煨燼。",
                    "zhushu": "𣈆史蘇峻傳云：峻爲歷陽内史，頗懷驕溢，潜有異志。護軍庾亮召爲大司農，峻遂反，率衆万人済自横江，據蔣陵覆舟山，因風放火，䑓省及諸營寺舎一時蕩盡，遂䧟宫城，縦兵大掠。温嶠、陶侃倡義武昌，遂討平之。"
                },
                {
                    "paragraph": "温嶠欲遷豫章，三呉之豪欲遷㑹稽，將從之矣，獨王導不可，曰：“金陵，王者之都也。王者不以豐儉移都，若洪衛文大帛之冠，",
                    "zhushu": "左傳閔公二年：“斉威公封衛于楚丘，衛文公大布之衣，大帛之冠。”注云：“大布，麁布。大帛，厚繒。蓋用諸侯諒闇之服。”"
                },
                {
                    "paragraph": "何適而不可？不然，雖樂土爲墟，且北冦方強，一旦示弱，竄於蠻越，望實皆喪矣。”乃不果遷，而𣈆復安。",
                    "zhushu": "已上見導本傳。"
                },
                {
                    "paragraph": "賢哉導也，可謂能定大事矣。嗟夫！平王之𥘉，周雖不如楚之強，顧不愈於東𣈆之微乎？使平王有一王導，定不遷之計，收豐、鎬之遺民，而修文、武、成、康之政，以形勢臨東諸侯，齊、𣈆雖強，未敢貳也，而秦何自霸哉！魏恵王畏秦，遷于大梁。",
                    "zhushu": "魏丗家云：秦將啇君詐我公子卬而襲奪其軍，破之。秦地東至河，安邑近秦，於是徙治大梁。"
                },
                {
                    "paragraph": "楚昭王畏呉，遷于鄀。",
                    "zhushu": "楚丗家云：昭王十二年，呉復伐楚，取畨。楚恐，去郢，北徙都鄀。”"
                },
                {
                    "paragraph": "頃襄王畏秦，遷于陳。",
                    "zhushu": "丗家云：“頃㐮王二十一年，秦將白起拔我郢，頃㐮王兵敗，遂不復戰，東北保於陳城。”"
                },
                {
                    "paragraph": "考烈王畏秦，遷于壽春。",
                    "zhushu": "丗家云：“考烈王二十二年，与諸侯共伐秦，不利而去。楚東徙都夀春，命曰郢。”"
                },
                {
                    "paragraph": "皆不復振，有亡兆焉。東漢之末，董卓劫帝遷于長安，漢遂以亡。",
                    "zhushu": "卓傳云：“卓迁天子西都，盡徙洛陽人数百万口於長安，歩騎驅蹙，更相蹈藉，𩚑餓死掠，積尸盈路。”"
                },
                {
                    "paragraph": "近丗李景遷于豫章，亦亡。",
                    "zhushu": "景本都金陵，後数爲周师所敗，盡献江北諸州于丗宗，乃遷其都于㓋州。亊見五代史南唐丗家。"
                },
                {
                    "paragraph": "故曰：周之失計，未有如東遷之謬也。",
                    "zhushu": "",
                    "type": 2
                },
                {
                    "paragraph": "隱公論上",
                    "zhushu": "",
                    "type": 2
                },
                {
                    "paragraph": "魯隱公元年，不書即位，攝也。公子翬請殺威公，公曰：“爲其少故也，吾將授之矣。使營莬裘，吾將老焉。”翬懼，反譛公於威公，而使賊殺公。",
                    "zhushu": "見左傳隱公十一年。"
                },
                {
                    "paragraph": "歐陽子曰：“隱公非攝也。使隱果攝，則春秋不書爲公。春秋書爲公，則隱公非攝無疑也。”",
                    "zhushu": "",
                    "type": 2
                },
                {
                    "paragraph": "蘇子曰：春秋，信史也。隱攝而威弑，著於史也，詳矣。周公攝而克復子者也，以周公薨，故不稱王。隱公攝而不克復子者也，以魯公薨，故稱公。史有謚，國有廟，春秋獨得不稱公乎？然則隱公之攝也，禮歟？曰：禮也。何自聞之？曰：聞之孔子。曽子問曰：“君薨而丗子生，如之何？”孔子曰：“𡖖、大夫、士從攝主，北面於西堦南。”何謂攝主？曰：古者天子、諸侯、𡖖、大夫之丗子未生而死，則其弟若兄弟之子次當立者爲攝主。子生而女也，則攝主立；男也，則攝主退。此之謂攝主。古之人有爲之者，季康子是也。季元子旦而命其臣正常曰：“南孺子之子，男也，則以告而立之；女也，則肥也可。”元子卒，康子即位。旣葬，康子在朝，南氏生男，正常載以如朝，告曰：“夫子有遺言，命其圉臣曰：‘ 南氏生男，則以告於君與夫人而立之。’今生矣，男也，敢告。”康子請退。",
                    "zhushu": "已上見左傳哀公三年正常，元子之𠖥臣。南孺子，元子之妻。肥，即康子也。"
                },
                {
                    "paragraph": "自秦、漢以來，不修是禮，而以母后攝。孔子曰：“唯女子與小人爲難養也。”使與聞外事且不可，曰“牝雞之晨，惟家之索”。而況可使攝位而臨天下乎？女子爲政而國安，唯齊之君王后，",
                    "zhushu": "史記田敬仲元丗家：“斉湣王死，子法章立，足爲㐮王。㐮王旣立，乃立太史氏女為王后，是為君王后，生子建。”君王后賢，亊秦、漢，与諸侯信，以故王建立四十餘年不受兵。"
                },
                {
                    "paragraph": "吾宋之曹、髙、向也，",
                    "zhushu": "仁宗慈聖光献皇后曹氏，嘉祐八年三月尊為皇太后，四月權同聽政。　英宗宣仁聖烈皇后髙氏，元祐元年臨朝，尊為太皇太后。　神宗欽仁憲粛皇后向氏，元豊八年三月尊爲皇太后，元祐元年正月權同処分軍、囯。並見編年。"
                },
                {
                    "paragraph": "蓋亦千一矣。自東漢馬、鄧不能無譏，",
                    "zhushu": "明帝之后曰焦氏，和帝之后曰鄧氏，二后虽䝨，然臨朝旣乆，故不无專擅之譏。"
                },
                {
                    "paragraph": "而漢吕后、魏胡武靈、唐武氏之流，蓋不勝其亂，",
                    "zhushu": "漢髙后紀云：“惠帝崩，太后臨朝称制，廼立諸吕四人為王，六人為列侯。後謀作乱，男女无少長皆坐斬。”北史後魏后妃傳云：“宣武靈皇后胡氏誕明帝，及帝踐祚，遂臨朝聽政。後与鄭𠑊等宣淫於朝，為四方之所穢。”文武解躰，所在逆乱，土崩魚爛，由於此矣。唐史本紀云：“光宅元年，廢皇帝爲庐陵王，皇太后臨朝称制。天授元年，除唐宗室屬籍，立武氏七庿，改囯號曰周。”"
                },
                {
                    "paragraph": "王莽、楊堅遂用以易姓。",
                    "zhushu": "楊坚即隋文帝。莽与堅皆外戚。一則篡漢，一則篡後周。"
                },
                {
                    "paragraph": "由是觀之，豈若攝主之庶幾乎？使母后而可信，則攝主亦可信也。若均之不可信，則攝主取之，猶吾先君之子孫也，不猶愈於異姓之取哉？或曰：“君薨而百官揔己以聽於冡宰三年，安用攝主？”曰：“非此之謂也。嗣天子長矣，宅憂而未岀令，則以禮攝冡宰。若太子未生，生而弱，未能君也，則三代之禮，孔子之學，決不以天下付異姓。”其付之攝主也，夫豈非禮而周公行之歟？故隱公亦攝主也。鄭元，儒之陋者也，其傳“攝主”也，曰：“上𡖖，代君聽政者也。”",
                    "zhushu": "此解見曽子問。"
                },
                {
                    "paragraph": "使子生而女，則上𡖖豈繼丗者乎？蘇子曰：攝主，先王之令典，孔子之法也，而丗不知，習見母后之攝也，而以爲當然。故吾不可不論，以待後之君子。",
                    "zhushu": "",
                    "type": 2
                },
                {
                    "paragraph": "隱公論下",
                    "zhushu": "",
                    "type": 2
                },
                {
                    "paragraph": "公子翬請殺威公，以求太宰。隱公曰：“爲其少故也，吾將授之，使營菟裘，吾將老焉。”翬懼，反譛公於威公而殺之。",
                    "zhushu": "亊見隱公十二年。菟裘，魯邑也。",
                    "type": 2
                },
                {
                    "paragraph": "蘇子曰：盜以兵擬人，人必殺之。夫豈獨其所擬，塗之人皆捕擊之矣。塗之人與盜非仇也，以爲不擊，則盜且并殺己也。隱公之智，曽不若是塗之人也，哀哉！隱公，惠公繼室之子也，",
                    "zhushu": "左傳：“魯惠公元妃孟子。孟子卒，継室以声子，生隱公。”注云：“諸侯始娶，則同姓之囯以姪娣媵。”元妃死，則次妃攝治内亊，猶不得称夫人，故謂之継室。"
                },
                {
                    "paragraph": "其爲非嫡，與威均耳，而長於威。隱公追先公之志而授國焉，",
                    "zhushu": "史記鲁丗家：隱公十一年，公子翬請子允，隱公曰：“有先君命，吾爲允少，故攝代。今允長矣，吾方營莬裘之地而老焉，以授子允。”子允即威公也。"
                },
                {
                    "paragraph": "可不謂仁乎？惜乎其不敏於智也。使隱公誅翬而遜威，雖夷、齊何以尚兹。驪姫欲殺由生而難里克，則施優來之。",
                    "zhushu": "囯語云：晋献公之優曰施，通於驪姫。驪姫問曰：“吾欲作大亊，而難三公子之徒，如何？”對曰：“早處之，使知其極。”驪姫曰：“安始而可？”優施曰：“必於申生。”是故先施讒於申生，申生由是得罪。十七年冬，公使太子伐東山，里克諫之。"
                },
                {
                    "paragraph": "二丗欲殺扶蘇而難李斯，則趙髙來之。",
                    "zhushu": "史記李斯傳：趙髙勸二世殺扶蘇以自立，胡亥嘆曰：“豈冝以此干丞相哉！”髙曰：“臣請爲子与丞相謀之。”髙乃力說丞相斯，斯不從。髙曰：“今釋此而不從，禍及子孫，足以爲寒心。”於是斯乃聽髙。"
                },
                {
                    "paragraph": "此二人之智，若出一人，而其受禍亦不少異。里克不免於惠公之誅，",
                    "zhushu": "左傳僖公九年：冬十月，里克殺奚斉于次。荀息立公子卓以葬。十一月，里克殺公子卓于朝。斉師、秦師納晋惠公。十月，惠公殺里克。"
                },
                {
                    "paragraph": "李斯不免於二丗之虐，",
                    "zhushu": "趙髙誣李斯与其子由謀反。二丗二年七月，具斯五刑，論𦝫斬咸陽市。"
                },
                {
                    "paragraph": "皆無足哀者。吾獨表而岀之，以爲丗戒。君子之爲仁義也，非有計於利害。然君子之所爲，義利常兼，而小人反是。李斯聽趙髙之謀，非其本意，獨畏䝉氏之奪其位，故勉而聽髙。使斯聞髙之言，即召百官，陳六師斬之，其徳於扶蘇，豈有旣乎？何蒙氏之足憂？釋此不爲，而具五刑於市，非下愚而何？嗚呼！亂臣賊二，猶蝮蛇也，其所螫草木，猶足以殺人，況其所噬嚙者歟？鄭小同爲髙貴郷公侍中，嘗見司馬師，師有密䟽未屏也，如厠還，問小同：“見吾䟽乎？”曰：“不見。”師曰：“寜我負𡖖，無𡖖負我。”遂酖之。",
                    "zhushu": "岀魏氏春秋。小同即後漢鄭元之孫，又附見元本傳法。"
                },
                {
                    "paragraph": "王允之從王淳夜飲，辭醉先寢。淳與錢鳯謀逆，允之己醒，悉聞其言，慮淳疑己，遂大吐，衣面皆汚。淳果照視之，見允之臥吐中，乃已。",
                    "zhushu": "允之緫角，從伯淳謂爲似己，常以自隨。吐酒。亊見晋史本傳。"
                },
                {
                    "paragraph": "哀哉小同，殆哉岌岌乎允之也。孔子曰：“危邦不入，亂邦不居。”有以也夫！吾讀史，得魯公、𣈆里克、秦李斯、鄭小同、王允之五人，感其所遇禍福如此，故特書其事。後之君子，可以覽觀焉。",
                    "zhushu": "",
                    "type": 2
                },
                {
                    "paragraph": "宋襄公論",
                    "zhushu": "",
                    "type": 2
                },
                {
                    "paragraph": "魯僖公二十二年冬十一月己巳朔，宋公及楚人戰于泓，宋師敗績。",
                    "zhushu": "",
                    "type": 2
                },
                {
                    "paragraph": "蘇子曰：春秋書戰，未有若此之嚴而盡也。",
                    "zhushu": "杜預云：“泓，水名。宋伐鄭，楚救之，故戰也。”"
                },
                {
                    "paragraph": "宋公，天子之上公。宋，先代之後，天子有事膰焉，有喪拜焉，",
                    "zhushu": "左傳僖公二十四年：鄭伯將享宋成公，問礼於皇武子。對曰：“宋，先代之後也，於周爲客。天子有亊膰焉；有喪拜焉。豊厚可也。”杜預云：“有亊，𥙊宗庿也。膰，𥙊肉　也。尊之，故賜以𥙊胙。”至宋弔周喪，王特拜而謝之。"
                },
                {
                    "paragraph": "非列國諸侯之所敢敵也。而曰“及楚人戰于泓”。楚，夷狄之國，㣲者之稱。以天子之上公，而當夷狄之微者，至於敗績，宋公之罪，蓋可見矣。而公羊傳以爲文王之師不過此，",
                    "zhushu": "公羊傳云：“君子大其不鼓不成列，臨大亊而不忘大礼，有君而无臣，以爲雖文王之戰，亦不過此也。”"
                },
                {
                    "paragraph": "學者疑焉，故不可以不辨。宋襄公非獨行仁義而不終者也，以不仁之資，盜仁者之名尓。齊宣有牽牛而過堂下者，曰：“牛何之？將以釁鍾。”王曰：“舎之，吾不忍其觳觫，若無罪而就死地。”夫舎一牛，於徳未有所損益者，而孟子與之以王，所謂以不忍人之心，行不忍人之政，三代之所共也。而宋襄公執鄫子用於次睢之社，",
                    "zhushu": "左傳僖公十九年：“夏，宋公使邾文公用鄫子于次睢之社，欲以屬東夷。”杜預注云：“睢水之次有妖神，東夷皆社祠之。”盖殺人而用𥙊。"
                },
                {
                    "paragraph": "君子殺一牛猶不忍，而宋公𢦤一國若犬豕然，此而忍爲之，天下孰有不忍者耶？泓之役，身敗國衂，乃欲以不重傷、不禽二毛欺諸侯。",
                    "zhushu": "左傳：宋公及楚人戰于弘。宋人旣成列，楚人未旣済，司馬請擊之，公曰：“不可。”旣済而未成列，又以告。公曰：“未可。”旣陳而後擊之，宋師敗績。公傷股，門官殱焉。囯人皆咎公，公曰：“君子不重傷，不禽二毛。寡人雖亡囯之餘，不鼓不成列。”"
                },
                {
                    "paragraph": "人能紾其兄之臂以取食，",
                    "zhushu": "趙歧云：“紾，戾也。”"
                },
                {
                    "paragraph": "而能忍飢於壷飱者，天下知其不情也。襄公能忍於鄫子，而不忍於重傷、二毛，此豈可謂其情也哉？威、文之師，存亡継絶，",
                    "zhushu": "斉威公存邢、衛，𣏌三囯，晋文公復曹、衛，定襄王。"
                },
                {
                    "paragraph": "猶不齒於仲尼之門，況用人於夷鬼以求霸，而謂王者之師，可乎？使鄫子有罪而討之，雖聲於諸侯而戮於社，",
                    "zhushu": "社主隂，二主殺，故戮人於社。"
                },
                {
                    "paragraph": "天下不以爲過。若以喜怒興師，則秦穆公獲𣈆侯且猶釋之，",
                    "zhushu": "春秋僖公十五年：十有一月壬戌，晋侯及秦伯戰于韓，獲晋侯。旣秦伯䆁之，故傳言十一月晋侯帰。秦伯即穆公。"
                },
                {
                    "paragraph": "而况敢用諸淫昬之鬼乎？",
                    "zhushu": "左傳：司馬子魚謂㐮公曰：“仐一㑹而虐二囯之君，又用諸淫昬之鬼，將以求霸，不亦難乎？”"
                },
                {
                    "paragraph": "以愚觀之，宋襄公，王莽之流。襄公以諸侯爲可以名得，王莽以天下可以文取也。",
                    "zhushu": "王莽傳賛云：“昔秦燔詩、書，以立私議，莽誦六蓺，以文姦言。殊塗同帰，俱用滅亡。”"
                },
                {
                    "paragraph": "其得䘮小大不同，其不能欺天下則同也。其不鼔不成列，不能損襄公之虐；其抱孺子而泣，不能蓋王莽之篡。",
                    "zhushu": "漢王莽傳：“莽居攝元年三月己丑，立宣帝元孫嬰爲皇太子，弓曰孺子。及莽篡位，讀䇿畢，莽親執孺于手，流涕歔欷。”"
                },
                {
                    "paragraph": "使莽無成，則宋襄公；使襄公之得志，亦一莽也。古人有言：“圖王不成，其弊猶足以霸。”",
                    "zhushu": "史記𧻗丗家：自勾踐卒，五丗而王无彊立。王无彊時，越北伐斉。斉威王使人說越王曰：“越不伐楚，大不王，小不霸。臣聞之，圖王不成，其敝可以霸。”然而不霸者，王道失也。故願大王之轉攻楚也。於是越遂䆁斉而伐楚。"
                },
                {
                    "paragraph": "襄公行王者之師，猶足以當威、文之師，一戰之餘，救死扶傷不暇，此獨妄庸耳。齊威、𣈆文得管仲、子犯而興，",
                    "zhushu": "管仲、子犯皆威、文腹心之佐。"
                },
                {
                    "paragraph": "襄公有一子魚不能用，",
                    "zhushu": "子魚即公子目夷，屡諫㐮公不听。"
                },
                {
                    "paragraph": "豈可同日而語哉！自古失道之君如是者多矣，死而論定，未有如襄公之欺於後世者也。",
                    "zhushu": ""
                }
            ]
        },
        {
            "name": "經進東坡文集事略卷第十三",
            "paragraphs": [
                {
                    "paragraph": "經進東坡文集事略卷第十三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "論",
                    "zhushu": "",
                    "type": 2
                },
                {
                    "paragraph": "士爕論  孔子論",
                    "zhushu": "",
                    "type": 2
                },
                {
                    "paragraph": "管仲論  范蠡論",
                    "zhushu": "",
                    "type": 2
                },
                {
                    "paragraph": "子胥論",
                    "zhushu": "",
                    "type": 2
                },
                {
                    "paragraph": "士爕論",
                    "zhushu": "",
                    "type": 2
                },
                {
                    "paragraph": "鄢陵之役，楚晨壓𣈆師而陣，諸將請從之，范文子獨不欲戰，𣈆卒敗楚，楚子傷目，子反殞命。蘇子曰：料敵勢強弱而知師之勝負，此將帥之能也。不求一時之功，愛君以德而全其宗嗣，此社稷之臣也。鄢陵之役，楚晨壓𣈆師而陳，諸將請從之，范文子獨不欲戰，",
                    "zhushu": "左傳成公十六年：六月，𣈆、楚遇於鄢陵。范文子不欲戰，郤至不從。甲午晦，楚晨壓晋軍而陳，軍吏患之，諸將復請戰，文子力諫，不聽。"
                },
                {
                    "paragraph": "𣈆卒敗楚，楚子傷目，",
                    "zhushu": "經書“楚子、鄭師敗績”，傳言“及戰，吕錡射共王中目”。共王即楚子。"
                },
                {
                    "paragraph": "子反殞命。",
                    "zhushu": "楚師還，子重使子反自圖。子反曰：“測亡君師，敢忘其死！”王使止之，不及而卒。"
                },
                {
                    "paragraph": "范文子疑若懦而無謀者矣。然不及一年，三郤誅，",
                    "zhushu": "成公十七年，晋厲公侈，多外嬖。反自鄢陵，欲尽去羣大夫而立其左右。胥童請先去三郤，乃使長魚矯以戈殺郤錡、郤犨、郤至，皆尸諸朝。"
                },
                {
                    "paragraph": "厲公弑，",
                    "zhushu": "成公十八年春王正月庚申，晋栾書、中行偃使程滑弑厲公。"
                },
                {
                    "paragraph": "胥童死，",
                    "zhushu": "十七年閏月乙卯晦，欒書、中行偃殺胥童。"
                },
                {
                    "paragraph": "欒書、中行偃幾不免於禍，",
                    "zhushu": "先是，三郤旣誅，胥童以甲刼栾書、中行偃於朝。長魚矯日：“不殺二子，憂必及君。”公曰：“一朝而尸三𡖖，余不忍益也。”遂免於禍。"
                },
                {
                    "paragraph": "𣈆國大亂，鄢陵之功，實使之然也。有非常之人，然後有非常之功。非常之功，聖人所甚懼也。夜光之珠，明月之璧，無因而至前，匹夫猶或按劒，",
                    "zhushu": "漢鄒陽上梁孝王書云：“臣闻明月之珠，夜光之璧，以闇投人於道，衆莫不按剱相盻者。何則？无因而至前也。”"
                },
                {
                    "paragraph": "而况非常之功乎！故聖人必自反曰：“此天之所以厚於我乎？抑天之禍予也？”故雖有大功，而不忘戒懼。中常之主，銳於立事，忽於天戒，日㝷干戈，而殘民以逞。天欲全之，則必折其萌芽，挫其鋒芒，使其知所悔。天欲亡之，以美利誘之以得志，使之有功以驕士，玩於冦讎而侮其人民，至於亡國殺身而不悟者，天絶之也。嗚呼！小民之家，一朝而獲千金，非有大福，必有大咎。何則？彼之所獲者，終日勤勞，不過數金耳。所得者微，故所用者狹。無故而得千金，豈不驕其志而䘮其所守哉？”由是言之，有天下者，得之艱難，則失之不易；得之旣易，則失之亦然。漢髙皇帝之得天下，親冒矢石，與秦、楚爭，轉戰五年，未嘗得志。比定天下，復有平城之圍，",
                    "zhushu": "髙紀：七年，上自將擊韓王信於銅鞮，信亡走匈奴。上乗勝逐北，至楼煩，遂至平城，爲匈奴所圍七日，用陳平祕計得岀。"
                },
                {
                    "paragraph": "故終其身不事逺略。繼之文、景不言兵。唐太宗舉𣈆陽之師，",
                    "zhushu": "髙祖爲太原留守，故太宗自晋陽起兵。"
                },
                {
                    "paragraph": "破竇建德，虜王世充，",
                    "zhushu": "唐本紀：髙祖武德三年，命太宗討王世充，敗之于北邙。四年二月，竇建德率兵十万以援丗充。太宗敗建德于虎牢，执之，丗充乃降。"
                },
                {
                    "paragraph": "所過者下易於破竹。",
                    "zhushu": "杜預傳云：今兵威已振，譬如破竹，数節之後，皆迎刃而解。"
                },
                {
                    "paragraph": "然天下始定，外攘四夷，伐髙昌，",
                    "zhushu": "本紀：武德十三年十二月壬申，命侯君集爲交河道行軍大緫管，以伐髙昌。"
                },
                {
                    "paragraph": "破突厥，",
                    "zhushu": "正觀三年，李靖伐突厥。四年三月卑午，李靖俘突厥頡利以獻。"
                },
                {
                    "paragraph": "終其身師旅不解，幾至於亂者，以其親見取天下之易也。故兵之勝負，足以爲國之強弱，而國之強弱，足以爲治亂之兆。盖有戰勝而亡，有敗而興者矣。㑹稽之棲，而勾踐以霸；",
                    "zhushu": "史記越丗家：勾踐爲呉所敗，乃以餘兵五十人保棲於㑹稽，用種、蠡之謀，卒以平具。當是時，越兵橫行於江淮東諸侯畢賀，號称霸王。"
                },
                {
                    "paragraph": "黃池之㑹，而夫差以亡。",
                    "zhushu": "呉丗家：十四年春，具王夫差北㑹諸侯於黃池，欲霸中囯。六月戊子，越王勾踐伐呉，虜呉太子友。其後累爲越所敗，夫差遂自剄死。"
                },
                {
                    "paragraph": "有以使之也。昔公敗戎于桑田，𣈆小偃知其必亡，曰：“是天奪之鑒，而益其疾也。”𣈆果滅。",
                    "zhushu": "左傳僖公二年：虢公敗戎于桑田，晋卜偃曰：“虢必亡矣。亡下陽不懼，而又有功，是大奪之鑒而益其疾也。必易晋而不抚其民矣。不可以五稔。”至五年十二月丙子朔，晋滅公醜奔京師。"
                },
                {
                    "paragraph": "此范文子所以不得不諌，諌而不納，而又有功，敢逃其死哉！",
                    "zhushu": "左傳成公十七年：晋范文子反自鄢陵，使其祝宗祈死日：“君驕侈而克敵，是天益其疾也，難將作矣！爱我者唯祝我，使我速死，无及於難，范氏之福也。”六月戊辰，士爕卒。"
                },
                {
                    "paragraph": "使其不死，則厲公逞志，必先圖於范氏，趙盾之事可見矣。趙盾雖免於死，而不免於惡名，則范文子之智，過於趙宣子也逺矣。",
                    "zhushu": "左傳宣公二年：晋靈公不君，趙宣子驟諌，公患之，使鉏麑賊之。麑觸槐而死。後飲之酒，伏申將文之，其右提弥明救之，獲免。乙丑，趙穿攻靈公於桃園，宣子未岀境而復。大史書曰：“趙盾弑其君。”以示於朝。孔子曰：“董狐，古之良史也，書注不隱。趙宣子，古之良大夫也，爲法受悪。惜也，越竟乃免。”",
                    "type": 2
                },
                {
                    "paragraph": "孔子論",
                    "zhushu": "",
                    "type": 2
                },
                {
                    "paragraph": "魯定公十二年，孔子言於公曰：“臣無藏甲，大夫無百雉之城。”使仲由為季氏宰，將墮三都。於是叔孫氏先墮郈。季氏將墮費，公山不狃、叔孫輙率費人襲公。公與二三子入于季氏之宫。孔子命申句須、樂頎下伐之，費人北，二子奔齊，遂墮成。公歛處父以成叛，公圍成，弗克。",
                    "zhushu": "已上並見家語。"
                },
                {
                    "paragraph": "或曰：殆哉，孔子之爲政也，亦危而難成矣。孔融曰：“王畿千里，寰内不以封建諸侯。”曹操疑其論建漸廣，遂殺融。",
                    "zhushu": "後漢孔融傳云：融嘗奏冝凖古王畿之制，千里寰内，不以封建諸侯。操疑其所論建漸廣，益憚之。後令路粹誣奏，融遂被誅。"
                },
                {
                    "paragraph": "融特言之耳，安能爲哉？操以爲有千里之畿，將不利己，故殺之不旋踵。季氏親逐昭公，昭公死於外，從者皆不敢入，雖子家羈亦亡。",
                    "zhushu": "魯昭公爲季氏所逐，薨于乾侯。叔孫使子家羈入。子家羈曰：“若羈也，君知其岀，未知其入，羈將逃也。”"
                },
                {
                    "paragraph": "季氏之忌克忮害如此，雖其勢不及曹氏，然君臣相猜，蓋不減曹也。孔子安能以是時墮其名都而岀其藏甲也哉？考之春秋，方是時，三家雖若不恱，",
                    "zhushu": "三家謂季孫氏、叔孫氏、仲孫氏。"
                },
                {
                    "paragraph": "然莫能違。孔子用事於魯，得政與民，而三家畏之歟？則季氏之受女樂也，孔氏能却之矣。彼婦之口，可以出走，",
                    "zhushu": "史記孔子世家云：孔子爲政於魯，斉人懼。於是選斉囯女子八十人，皆衣文衣而舞康楽。季亘子受之，三日不聽政。孔子遂行，宿乎屯。而師已送，曰：“夫子則非罪。”孔子曰：“吾歌可夫？”歌曰：“彼婦之口，可以岀走。彼婦之謁，可以死敗。”"
                },
                {
                    "paragraph": "是孔子畏季氏，季氏不畏孔子也。孔子盍姑修其政刑，以俟三家之𨻶也哉？蘇子曰：此孔子之所以聖也。盖田氏、六𡖖不服，則齊、𣈆無不亡之道；三家不臣，則魯無可治之理。孔子之用於世，其政無急於此者矣。彼晏嬰者亦知之，曰：“田氏之僣，惟禮可以已之。在禮，家施不及國，大夫不収公利。”齊景公曰：“善哉！吾今而後知禮之可以爲國也。”",
                    "zhushu": "左傳昭公二十六年：斉侯与晏子坐于路寢。公歎曰：“美哉室，其誰有此乎？”晏子曰：“其陳氏乎？陳氏之施，民歌舞之矣。”公曰：“是可若何？”對曰：“惟礼可以已之。在礼，家施不及囯，民不遷，農不移，工賈不変，士不濫，宫不焰，大夫不収。”公曰：“善哉！我不能矣。吾今而後知礼之可以爲囯也。"
                },
                {
                    "paragraph": "嬰能知之而莫能爲之。嬰非不賢也，其浩然之氣以直養而無害，塞乎天地之間者，不及孔、孟也。孔子以覉旅之臣，得政朞月，而能舉治世之禮，以律亡國之臣，墮名都，出藏甲，而三家不疑其害己，此必有不言而信，不怒而威者矣。孔子之聖見於行事，至此爲無疑矣。嬰之用於齊也，乆於孔子，景公之信其臣也，愈於定公，而田氏之禍不少衰，吾是以知孔子之難也。孔子以哀公十六年卒，十四年陳常弑其君，孔子沐浴而朝，告於哀公，請討之。吾是以知孔子之欲治列國之君臣如春秋之法者，至於老且死而不忘也。或曰：“孔子知哀公與二三子之必不從，而以禮告也歟？”曰：否。孔子實欲伐齊。孔子旣告公，公曰：“魯爲齊弱乆矣，孔子伐之，將若之何？”對曰：“陳常弑其君，民之不予者半，以魯之衆，加齊之半，可克也。”",
                    "zhushu": "左傳哀公十四年：六月，斉陳常弑其君壬于舒州。孔子三日斉而請伐斉三，故与哀公問對如此。"
                },
                {
                    "paragraph": "此豈禮告而已哉。哀公患三家之逼，嘗欲以越伐魯而去之矣。",
                    "zhushu": "左傳哀公二十七年：公欲以越伐魯而去三家。秋八月，公如公孫有陘氏，因孫于邾，乃遂如越。”"
                },
                {
                    "paragraph": "夫以蠻夷伐國，民不予也，臯如、出公之事，斷可見矣，",
                    "zhushu": "左傳哀公二十六年：夏五月，叔孫舒帥師㑹越臯如、后庸、宋楽茷納衛侯。文子使王孫斉私於皐如曰：“子將大滅衛乎？抑納君而已乎？”臯如曰：“寡君之命无他，納衛君而已。”文子致衆而問焉，曰：“君以蠻夷伐囯，囯幾亡矣，請納之。”衆曰：“勿納。”公不敢入。師還，立悼公。"
                },
                {
                    "paragraph": "豈若從孔子而伐齊乎？若從孔子而伐齊，則凡所以勝齊之道，孔子任之有餘矣。旣克田氏，則魯之公室自張，三家不治而自服也。此孔子之志也。",
                    "zhushu": "",
                    "type": 2
                },
                {
                    "paragraph": "管仲論",
                    "zhushu": "",
                    "type": 2
                },
                {
                    "paragraph": "鄭太子華言於齊威公，請去三族，",
                    "zhushu": "三族，謂洩氏、孔氏、子人氏。"
                },
                {
                    "paragraph": "而以鄭爲内臣。公將許之，管仲曰：“不可。諸侯有討於鄭，未捷，苟有釁，從之，不亦可乎？”管仲曰：“君若綏之以德，加之以訓辭，而率諸侯以討鄭，鄭將覆亡之不暇，豈敢不懼。若揔其罪人以臨之，鄭有辭矣。”公辭子華，鄭伯乃受盟。",
                    "zhushu": "事見左傳僖公七年。"
                },
                {
                    "paragraph": "蘇子曰：大哉，管仲之相威公也。辭子華之請，而不違曹沫之盟，",
                    "zhushu": "史記斉丗家云：斉与魯㑹於柯，曹沬以上首劫威公於壇上，曰：“反鲁之侵地。”公許之。後悔，欲无与魯地而殺曹沬。管仲以爲棄信於諸侯，不可。於是遂与地。諸侯聞之，皆信斉而欲附焉。"
                },
                {
                    "paragraph": "皆盛德之事也，齊可以王矣。恨其不學道，不自誠意正心以刑其國，使家有三歸之病，而國有六嬖之禍，",
                    "zhushu": "左傳僖公十七年云：斉侯好内，多内寵，内嬖如夫人者六人。"
                },
                {
                    "paragraph": "故威公不王，而孔子小之，然其子之亦至矣，曰：“威公九合諸侯，不以兵車，管仲之力也。如其仁！如其仁！”曰：“仲尼之徒無道威、文之事者。”孟子盖過矣。吾讀春秋以下史，得七人焉，皆盛德之事也，可以爲萬世法。又得八人焉，皆反是，可以爲萬世戒。太公之治齊也，舉賢而上功。周公曰：“後世必有篡弑之臣。”",
                    "zhushu": "事見上注。"
                },
                {
                    "paragraph": "天下誦之，齊蓋知之矣。田敬仲之始生也，周史筮之；其奔齊也，齊懿氏卜之，皆知其必有齊國也。",
                    "zhushu": "左傳莊公二十一年云：𥘉，懿氏卜妻敬仲，其妻占之，曰：“吉。是謂鳯鳯于飛，和鳴鏘鏘。有嬀之後，將盲于姜。”及生敬仲，陳侯使周史筮之，遇“觀”之否，曰：“是謂觀國之光，利用賔于王。”此其代陳有囯乎？不在此，其在異囯。若在異囯，必姜姓也。"
                },
                {
                    "paragraph": "然威公、管仲不以是廢之，非盛徳能如是乎？",
                    "zhushu": "左傳莊公二十一年：“陳公子元奔齊，斉侯命敬仲爲𡖖，辝之，使爲工正。敬仲即公子元也。"
                },
                {
                    "paragraph": "故吾以謂楚成王知𣈆之必霸，而不殺重耳；",
                    "zhushu": "重耳適楚，子玉請殺之。楚子曰：“吾聞姬姓唐叔之後，其後衰者也，其將由晋公子乎？天將㒷之，部能廢之，違天必有大咎。”乃送諸秦。"
                },
                {
                    "paragraph": "漢髙祖知東南之必亂，而不殺呉王濞；",
                    "zhushu": "濞傳云：髙帝立濞爲呉王，已拜受印，髙祖召濞相之，曰：“若狀有反相。”獨悔業已拜，因附其背曰：“傼後五十年東南有乱，豈若邪？然天下一家，謹无反。”濞頓首曰：“不敢。”"
                },
                {
                    "paragraph": "𣈆武帝聞齊王攸之言而不殺劉元海；",
                    "zhushu": "晋載紀云：斉王攸言於武帝曰：“陛下不除刘元海，臣恐并州不得乆寜。”王渾進曰：“元海長者，渾為君王保明之。”帝曰：“渾言是也。”"
                },
                {
                    "paragraph": "符堅信王猛而不殺慕容垂；",
                    "zhushu": "晋載記云：慕容垂奔于符堅，王猛言於堅曰：“蛟龍猛獸，非可馴之物，不如除之。”堅曰：“吾方以義𦤺英豪，今而害之，人將謂我何？”"
                },
                {
                    "paragraph": "唐明皇用張九齡而不殺安禄山。",
                    "zhushu": "九齡傳云：“安禄山為奚、契丹所敗，張守珪執如京師，帝赦之。”九齡曰：“禄山狼子野心，有逆相，冝即亊誅之，以絶後患。”帝曰：“𡖖无以王衍知石勒，枉害忠良。”卒不用。"
                },
                {
                    "paragraph": "皆盛德之事也。而世之論者，則以謂此七人者失於不殺以啓亂。吾以謂不然。七人者，皆有以自致敗亡，非不殺之過也。齊景公不繁刑重賦，雖有田氏，齊不可取；",
                    "zhushu": "左傳昭公三年：斉景公問晏子曰：“何貴何賤？”於是景公繁於刑，有鬻踊者。故對曰：“踊貴履賤。”又語叔向曰：“民参其力，二入於公而衣食其一。”注云：“言公重賦㰸。”其後斉室竟爲田氏所取。"
                },
                {
                    "paragraph": "楚成王不用子玉，雖有𣈆文公，兵不敗；",
                    "zhushu": "楚將子玉，剛而无礼，違其君命，与晋侯戰王城濮，楚師敗績。亊見左傳僖公二十八年。"
                },
                {
                    "paragraph": "漢景帝不害太子，不用晁錯，雖有呉王濞，無自發；",
                    "zhushu": "濞傳云：孝文時，呉太子入見，得侍皇太子飲博。呉太子爭道，不恭，皇太子引愽局提殺之。呉王由是怨望，稍失藩臣礼，称疾不朝。及景帝即位，晁錯說上削諸侯地，故呉、楚七囯皆合従而反。"
                },
                {
                    "paragraph": "𣈆武帝不立孝惠，雖有劉元海，不能亂；",
                    "zhushu": "晋紀云：惠帝之為太子也，朝廷咸知不堪政事，武帝亦疑焉。賈妃用紿使張泓計，爲具草以决亊，令太子書之。武帝賢而大恱，太子遂安。及居大位，政岀羣下，網紀大壞，故元海之乱乗間而作。"
                },
                {
                    "paragraph": "符堅不貪江左，雖有慕容垂，不能叛；",
                    "zhushu": "堅决意必欲滅晋，大爲謝元䓁所敗。堅单騎遁還，諸軍悉潰，惟慕容垂一軍獨全。垂有貳志，說堅請廵抚燕岱，因發兵反，竟以滅秦。亊見載記。"
                },
                {
                    "paragraph": "明皇不用李林甫、楊國忠，雖有安禄山，亦何能爲？",
                    "zhushu": "禄山傳云：“帝春秋髙，嬖豔鉗固，李林甫、楊囯忠更持權堈紀大乱，禄山討天下可取。”逆謀日熾。"
                },
                {
                    "paragraph": "秦之由余，漢之金日磾，唐之李光弼、渾瑊之流，皆蕃種也，何負於中國哉？",
                    "zhushu": "秦紀：由余，戎人也，穆公用之，遂霸西戎。漢金日磾，本匈奴休屠王太子，後帰漢廷，以忠孝著名。李光弼傳云：“光弼，营州抑城人。父楷洛，本契丹酋長。光弼治师訓整，天下服其威名，戰功為中㒷第一。”渾瑊傳云：“瑊本鐵勒九性，天姓忠謹，功髙而志益下。”"
                },
                {
                    "paragraph": "而獨殺元海、禄山乎？且夫自今而言之，則元海、禄山死有餘罪，自當時言之，則不免爲殺無罪。豈有天子殺無罪而不得罪於天者？“上失其道，塗之人皆敵國也”，天下豪傑，其可勝旣乎？漢景帝以怏怏而殺周亞夫，",
                    "zhushu": "亞夫傳云：上賜亞夫食，不置著，亞夫顧謂尚席取箸。上曰：“此非不足君所乎。”亜夫免冦謝，因趨出。上目送之，曰：“此鞅鞅，非少主臣也。”後其子為父買甲楯為葬噐，亊連汙亞夫，下任尉獄，因歐血而死。"
                },
                {
                    "paragraph": "曹操以名重而殺孔融，",
                    "zhushu": "融傳云：“曹操以融名重天下，外相容忍，而潜忌正議，後竟殺之。”"
                },
                {
                    "paragraph": "𣈆文帝以卧龍而殺嵆康，",
                    "zhushu": "康傳云：康与鍾會有憾，㑹言於文帝曰：“嵆康，卧龍也，不可起。公憂天下，顧以康爲慮耳。”因譛康欲助母丘儉，冝因釁除之。帝旣聽信㑹，遂并遇害。”"
                },
                {
                    "paragraph": "𣈆武帝亦以名重而殺夏侯元，",
                    "zhushu": "魏氏春秋云：夏侯元、何晏皆有重名於時。及李豐之禍，元以豊黨亦被執。司馬文王流俤請之大將軍司馬京。王曰：“𡖖忘㑹趙司空葬乎？”先是司空趙儼薨，景王兄弟㑹葬，賔客以百数。元時後至，衆賔客咸越席而迎。景王由是惡之，故元与豊等皆夷三族。"
                },
                {
                    "paragraph": "宋明帝以族大而殺王彧，",
                    "zhushu": "南史王彧傳云：彧字景文，明帝時爲中書令。上旣有疾，慮一旦晏駕，景文門族強盛，𡻕暮不爲純臣。疾篤，乃遣使送藥賜景文死。"
                },
                {
                    "paragraph": "齊後主以謡言而殺斛律光，",
                    "zhushu": "北史斛律光傳云：光字明月，与祖珽、穆提婆有積怨。周將韋孝寛懼光，乃作謡言，令間諜漏之於鄴，云：“百斗飛上天，明月照長安。”又曰：“有山不推自崩，槲木不扶自植。”珽与提婆恊謀，以謡言啓帝，後竟誣以不軌，遂拉殺之。"
                },
                {
                    "paragraph": "唐太宗以䜟而殺李君羡，",
                    "zhushu": "君羡傳云：先是正觀𥘉，太白数晝見，太史占曰：“女主昌。”又謡言“當有女武王者”。㑹内宴，爲酒令，各言小字，君羡自陳曰：“五娘子。”帝愕然，因𥬇曰：“何物女子，乃此健邪？”忌之。未幾，出爲華州刺史。㑹御史劾奏君羡与狂人爲妖言，謀不軌，遂下詔誅之。"
                },
                {
                    "paragraph": "武后亦以讒言而殺裴炎。",
                    "zhushu": "炎本傳云：徐敬業兵㒷，后議討之。炎曰：“天子年長矣，不豫政，故孺子有辝。今若復子明辟，賊不討而解。”崔𧦴曰：“炎受顧托，身緫大權，聞乱不討，此必有異圗。”后乃捕炎送詔獄，遂斬于都亭驛。"
                },
                {
                    "paragraph": "世皆以謂非也。此八人者，當時之慮，豈非愛國備亂，與憂元海、禄山者同乎？甚矣，世之人以成敗爲是非也。故夫嗜殺人者，必以鄧侯不殺楚子爲口實。",
                    "zhushu": "左傳莊公六年：楚文王伐申，過鄧，鄧祈侯享之。騅甥、𣆀甥、養甥請殺楚子，鄧侯弗許。後楚伐鄧，㓕之。"
                },
                {
                    "paragraph": "以鄧之微，無故殺大國之君，使楚人舉國而仇之，其亡不愈甚乎？吾以謂爲天下如養生，愛國備亂如服藥。養生者，不過謹起居飲食，節聲色而已。節謹在未病之前，而服藥在已病之後。今吾憂寒疾而先服烏喙，憂𤍠疾而先服甘遂，則病未作而藥已殺人矣。彼八人者，皆未病而服藥者也。",
                    "zhushu": "",
                    "type": 2
                },
                {
                    "paragraph": "范蠡論",
                    "zhushu": "",
                    "type": 2
                },
                {
                    "paragraph": "越旣滅呉，范蠡以謂勾踐爲人長頸鳥喙，可與共患難，不可與共安樂，乃與其私徒屬浮海而行。至齊，以書遺大夫種曰：“蜚鳥盡，良弓藏。狡兎死，走狗烹。子可以去矣。",
                    "zhushu": "見史記本傳。"
                },
                {
                    "paragraph": "范蠡獨知相其君而已，以吾相蠡，蠡亦鳥喙也。”夫好貨，天下之賤士也。以蠡之賢，豈聚歛積實者？何至耕于海濵，父子力作，以營千金，屢散屢積，",
                    "zhushu": "范蠡去越，自謂陶朱公。父子耕蓄逐利，三致千金，再分散与貧交䟽昆弟。事見越世家并貨殖傳。"
                },
                {
                    "paragraph": "此何爲者哉？豈非才有餘而道不足，故功成、名遂、身退，",
                    "zhushu": "老子持而盈之章云：“金玉滿堂，莫之能守。冨貴而驕，自遺其咎。”功成名遂身退，天之道。"
                },
                {
                    "paragraph": "而心終不能自放者乎？使勾踐有大度，能終始用蠡，蠡亦非清淨無爲以老於越者也。吾故曰：蠡亦鳥喙也。魯仲連旣退秦軍，",
                    "zhushu": "史記仲連傳云：秦軍圍趙，仲連言帝秦之害於新冝衍，衍不敢復言帝𥘿。秦將聞之，為却軍五十里。㑹魏公子兵至，其圍遂解。"
                },
                {
                    "paragraph": "平原君欲封連，以千金爲壽。𥬇曰：“所貴乎天下士者，爲人排難解紛而無所取也。即有取者，是商賈之事，連不忍爲也。”遂去，終身不復見，逃隱於海上，曰：“吾與冨貴而屈於人，寜貧賤而輕世肆志焉。”",
                    "zhushu": "已上見夲傳。"
                },
                {
                    "paragraph": "使范蠡之去如魯仲連，則去聖人不逺矣。嗚呼！春秋已來，用捨進退，未有如蠡之全者也，而不足於此，吾是以累歎而深悲焉。",
                    "zhushu": "",
                    "type": 2
                },
                {
                    "paragraph": "子胥論",
                    "zhushu": "",
                    "type": 2
                },
                {
                    "paragraph": "楚平王旣殺伍奢、伍尚，而伍子胥亡入呉，事呉王闔閭。及楚平王卒，子昭王立。後子胥與孫武興兵及唐、蔡伐楚，夾漢水而陣，楚大敗。於是呉王乗勝而前，五戰遂至郢。楚昭王岀亡，呉兵入郢。子胥求昭王，旣不得，乃掘平王墓，出其屍，鞭之五百，以報父兄之讎。",
                    "zhushu": "見史記本傳。"
                },
                {
                    "paragraph": "蘇子曰：子胥、種、蠡皆人傑，而楊雄曲士也，欲以區區之學，瑕玼此三人者。以三諫不去，鞭尸藉館，爲子胥之罪；",
                    "zhushu": "揚子重黎篇：或問：“子胥、種、蠡孰賢？”曰：“胥也，俾呉作乱，破楚入郢，鞭尸藉舘，皆不由德。”謀越諫斉不式，不能去，卒眼之。注云：藉館，舎室也。呉旣入郢，君舎君之室，大夫舎大夫之室。"
                },
                {
                    "paragraph": "以不強諌勾踐而栖㑹稽，爲種、蠡之過。",
                    "zhushu": "入云：種、蠡不強諫而山楼，俾其君詘社稷之靈，而童僕又終弊呉，賢皆不足子也。"
                },
                {
                    "paragraph": "雄聞古有三諌當去之說，",
                    "zhushu": "礼：為人臣者不𩔰諌，三諫而不聽，則逃之。"
                },
                {
                    "paragraph": "即欲以律天下士，豈不陋哉！“三諌而去”，爲人臣交淺者言也，如宫之竒、洩冶乃可耳。",
                    "zhushu": "晋侯假道於虞以伐虢，宫之竒甞諫之，不聽，遂去而之秦，見左傳僖公五年。陳靈公与夏姫宣淫於朝，洩冶直諫而死，見宣公九年。"
                },
                {
                    "paragraph": "至如子胥，呉之宗臣，與國存亡者也，去將安往哉？百諌不聽，繼之以死可也。孔子去魯，未嘗一諌，又安用三？父受誅，子復讎，禮也。生則斬首，死則鞭尸，發其至痛，無所擇也。是以昔之君子，皆哀而恕之，雄獨非人子乎？至於藉館，闔閭與羣臣之罪，非子胥意也。勾踐困於㑹稽，乃能用二子，若先戰而強諌以死之，則雄又當以子胥之罪罪之矣。此皆兒童之見，無足論者。不忍二子之見誣，故爲一言。",
                    "zhushu": ""
                }
            ]
        },
        {
            "name": "經進東坡文集事略卷第十四",
            "paragraphs": [
                {
                    "paragraph": "經進東坡文集事略卷第十四",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "論",
                    "zhushu": "",
                    "type": 2
                },
                {
                    "paragraph": "六國論  始皇論上",
                    "zhushu": "",
                    "type": 2
                },
                {
                    "paragraph": "始皇論中  始皇論下",
                    "zhushu": "",
                    "type": 2
                },
                {
                    "paragraph": "商鞅論  范増論",
                    "zhushu": "",
                    "type": 2
                },
                {
                    "paragraph": "六國論",
                    "zhushu": "",
                    "type": 2
                },
                {
                    "paragraph": "春秋之末，至于戰國，諸侯𡖖相皆爭養士自謀。其謀夫說客、談天雕龍、堅白同異之流，下至擊劒扛鼎、雞鳴狗盗之徒，莫不賔禮，靡衣玉食以舘於上者，不可勝數。越王勾踐有君子六千人，",
                    "zhushu": "囯語云：“越王以其私卒君子六千人為中軍。”注云：“私卒君子，王所親近有志行者。”"
                },
                {
                    "paragraph": "魏無忌、齊田文、趙勝、黄歇、吕不韋皆有客三千人。而田文招致任俠姦人六萬家於薛，",
                    "zhushu": "史記：魏公子无忌號信陵君，致食客三千人。田文號孟嘗君，賔客三千餘人。趙公子勝號平原君，善賔客，至者数千人。黄歇號春申君，有客三千人，其上客皆躡珠履。吕不韋羞賔客不如諸君，亦招致三千人。田文傳賛云：吾嘗過薜，其俗閭里率多暴桀子弟，与郷魯殊。問其故，曰：“孟嘗君招致天下任俠姦人入薛中，蓋六万餘家矣。”"
                },
                {
                    "paragraph": "齊稷下談者亦千人。",
                    "zhushu": "斉世家云：“宣王喜文斈游說之土，稷下斈士数百千人。”刘向別録曰：“斉有稷門，城門也。談說之士，期㑹於稷下。”"
                },
                {
                    "paragraph": "魏文侯、燕昭王、太子丹皆致客無數。",
                    "zhushu": "魏世家云：“文侯受子夏經，兿客叚干木，賢人是礼，囯人称仁。”燕世家云：“昭王卑身厚幣以礼賢者，士爭趍燕。”又云：“太子丹隂養壯士，求刺秦王。”"
                },
                {
                    "paragraph": "下至秦、漢之間，張耳、陳餘號多士，賔客厮養，皆天下俊傑，而田横亦有士五百人。",
                    "zhushu": "耳餘傳賛曰：“張耳、陳餘，世所称賢。其賔客厮役，皆天下俊傑。”田横傳云：“横有容五百人在海中，聞横死，亦皆自殺。”"
                },
                {
                    "paragraph": "其見於傳記者如此。度其餘當倍官吏而半農夫也。此皆役人以自養者，民何以支而國何以堪乎？”蘇子曰：此先王之所不能免也。國之有姦，猶鳥獸之有鷙猛，昆蟲之有毒螫也。區處條别，各使安其處，則有之矣，鉏而盡去之，則無是道也。吾攷之世變，知六國之所以乆存，而秦之所以速亡者，盖出於此，不可不察也。夫智、勇、辯、力，此四者皆天民之秀傑也，𩔖不能惡衣食以養人，皆役人以自養也。故先王分天下之富貴，與此四者共之。此四者不失職，則民靖矣。四者雖異，先王因俗設法，使岀于一。三代以上岀於學，",
                    "zhushu": "王制云：“命郷論秀士，升之司徒，曰選士。司徒論選士之秀者而升之斈，曰俊士。升於司徒者不征於郷，升於斈者不征於司徒，曰造士。”"
                },
                {
                    "paragraph": "戰國至秦岀於客，漢以後岀於郡縣，",
                    "zhushu": "儒林傳序云：郡囯縣官有好文斈、敬長上者，令相、長丞上属所二千石，二千石謹察可者，常与計偕。師古曰：“隨上計吏俱至京師。”"
                },
                {
                    "paragraph": "魏、𣈆以來岀於九品中正，",
                    "zhushu": "魏文帝為魏王時，三方鼎立，士流播迁，詳覈无所。延康元年，吏部尚書陳羣以天朝選用不尽人才，乃立九品官人之法，州縣皆置中正，以定其選，擇州郡之賢有識鍳者為之區别人物，第其髙下。事見三囯志。"
                },
                {
                    "paragraph": "隋、唐至今岀於科舉。",
                    "zhushu": "盧肇囯史𥙷云：進士科始於隋大業中，盛於正觀、永徽之際。縉紳雖位極人臣，不由進士者，終不為美。其都㑹謂之“㪯場”，通称謂之“秀才”，投刺謂之“郷貢”；得第謂之“前進士”，互相推敬謂之“先軰”，俱捷謂之“同年”；有司謂之“座主”，旣捷，列姓名於慈恩寺塔，謂之“題名”；大讌於曲江亭謂之“曲江㑹”。此其大略也。"
                },
                {
                    "paragraph": "雖不盡然，取其多者論之。六國之君，虐用其民，不减始皇、二世，然當是時，百姓無一人叛者，以凡民之秀傑者多以客養之，不失職也。其力耕以奉上，皆椎魯無能爲者，雖欲怨叛而莫爲之先，此其所以少安而不即亡也。始皇初欲逐客，用李斯之言而止。",
                    "zhushu": "斯傳云：“始皇因韓人鄭囯來間秦以作渠，遂欲一切逐客。李斯亦在逐中，乃上書諫。始皇遂除逐客之令。”"
                },
                {
                    "paragraph": "旣并天下，則以客爲無用，於是任法而不任人，謂“民可以恃法而治”，謂“吏不必才取能守吾法而己”。故墮名城，殺豪傑，民之秀異者散而歸田畒，向之食於四公子、吕不韋之徒者，皆安歸哉？不知其槁項黃馘以老死於布褐乎，",
                    "zhushu": "莊子列禦冦篇：朱人曹啇謂莊子曰：“夫処穷閭阨巷，困窘織屨，槁項黄馘者，啇之所短也。一悟万乗之主，而従車百乗者，啇之所長也。"
                },
                {
                    "paragraph": "抑將輟耕太息以俟時也？",
                    "zhushu": "陳勝傳云：勝少時嘗与人庸耕，輟耕之壟上，悵然甚乆曰：“苟冨貴，无相忘。”庸者𥬇而應曰：“若為庸耕，何冨貴也？”勝太息曰：“燕雀焉知鴻鵠之志哉！”"
                },
                {
                    "paragraph": "秦之亂雖成於二世，然使始皇知畏此四人者，有以處之，使不失職，秦之亡不至若是速也。縱百萬虎狼於山林而飢渇之，不知其將噬人，世以始皇爲智，吾不信也。楚、漢之禍，生民盡矣，豪傑冝無幾，而代相陳豨過代，從車千乗，",
                    "zhushu": "豨傳云：“豨少時常称慕魏公子，及將守邊，招致賔客。嘗告過趙，賔客隨之者千餘乗。”"
                },
                {
                    "paragraph": "蕭、曹爲政，莫之禁也。至文、景、武之世，法令至宻，然呉濞、淮南、梁王、魏其、武安之流，皆爭致賔客。",
                    "zhushu": "呉王濞傳云：“濞招致天下亡命。”淮南王安傳云：“安招致賔客方術之士数千人。”梁王武傳云：“武招延四方豪傑，自山東游士莫不至。”魏其侯竇嬰傳云：“游士賔客爭歸嬰。”武安侯田蚡傳云：“蚡新用事，卑下賔客。”"
                },
                {
                    "paragraph": "豈懲秦之禍，以謂爵禄不能盡縻天下士，故少寛之，使得或岀於此也邪？若夫先王之政則不然，曰：“君子學道則愛人，小人學道則易使也。”嗚呼！此豈秦、漢之所及哉！",
                    "zhushu": "",
                    "type": 2
                },
                {
                    "paragraph": "始皇論上",
                    "zhushu": "",
                    "type": 2
                },
                {
                    "paragraph": "秦始皇十八年，取韓；二十二年，取魏；二十五年，取趙，取楚；二十六年，取燕，取齊，初并天下。蘇子曰：秦并天下，非有道也，特巧耳，非幸也。然吾以謂巧於取齊而拙於取楚，其不敗於楚者，幸也。嗚呼！秦之巧，亦創智伯而已。韓、魏肘足接而智伯死，",
                    "zhushu": "智伯与韓、魏伐趙，以囯人圍而灌之。亘子肘康子，康子履亘子之跗，以汾水可以灌安邑，絳水可以灌平陽也。襄子使張孟談潜岀見二子，二子乃隂与趙合，遂殺智伯。見戰囯䇿。"
                },
                {
                    "paragraph": "秦知創智伯，而諸侯終不知師韓、魏，秦并天下，不亦冝乎！齊湣王死，法章立，君王后佐之，秦猶伐齊也。",
                    "zhushu": "田敬仲世家云：湣王死，求其子，法章立，是為㐮王。立太史氏女爲王后，是為君王后。十四年，秦擊我剛、壽。是秦猶伐斉也。"
                },
                {
                    "paragraph": "法章死，王建立六年而秦攻趙，齊、楚救之。趙乏食，請粟於齊，而齊不與，秦遂圍邯鄲，幾亡趙。",
                    "zhushu": "世家云：十九年，㐮王卒，子建立。六年，秦攻趙，趙无食，請粟於斉，又不聽。秦破趙於長平四十餘万，遂圍邯郸。"
                },
                {
                    "paragraph": "趙雖未亡，而齊之亡形成矣。秦人知之，故不加兵於齊者四十餘年。夫以法章之才，而秦伐之，建之不才，而秦不伐，何也？太史公曰：“君王后事秦謹，故不被兵。”",
                    "zhushu": "世家云：始君王后䝨，亊秦謹，与諸侯信，斉亦東边海上，秦日夜攻三晋、燕、楚五囯，各自救於秦，以故王建立四十餘年不受兵。"
                },
                {
                    "paragraph": "秦欲并天下耳，豈以謹故置齊也哉？吾故曰：“巧於取齊者，所以大慰齊人之心，而解三𣈆之交也。”齊、秦不兩立，秦未嘗須臾忘齊也，而四十餘年不加兵者，豈其情乎？齊人不悟而與秦合，故秦得以取三𣈆。三𣈆亡，齊蓋岌岌矣。方是時，猶有楚與燕也。三國合，尤能以拒秦。秦穆岀兵伐楚、伐燕，而齊不救，故二國亡，而齊亦虜不閱歳，",
                    "zhushu": "丗家云：君正后死，后勝相斉，多受秦間金，与賔客皆勸王朝秦，不脩攻戰之備，不助五囯攻秦，秦以故得滅五囯。五囯已亡，秦兵卒入臨淄，民莫敢格者。王建遂降。"
                },
                {
                    "paragraph": "如𣈆取虞、虢也，",
                    "zhushu": "事見上注。"
                },
                {
                    "paragraph": "可不謂巧乎？二國旣㓕，齊乃發兵守西界，不通秦使。嗚呼！亦晚矣。秦初遣李信以二十萬人取楚，不克，乃使王翦以六十萬人攻之，",
                    "zhushu": "王翦傳云：𥘉，始皇問李信：“吾欲取荆，度用幾何人？”信曰：“不岀二十万。”又問翦，翦曰：“非六十万人不可。”始皇遂使李信及蒙恬將二十万伐荆，荆大破信軍，始皇乃復用翦。又曰：“必又得已用臣，非六十万人不可。”始皇従之。翦大破荆軍，𡻕餘，虜荆王負蒭，竟平荆楚。"
                },
                {
                    "paragraph": "蓋空國而戰也。使齊有中主具臣，知亡之無日，而掃境以伐秦，以乆安之齊，而入厭兵空虚之秦，如反掌也。吾故曰“拙於取楚”。然則奈何？曰：“古之取國者必有數，如取齓齒也，必以漸，故齒脫而不知。今秦之易楚，以爲是齓齒也，可拔，遂抉其口，一拔而取之，兒必傷必嚙。故秦之不亡者，幸也，非數也。”呉爲三軍迭出以肄楚，三年而入郢。",
                    "zhushu": "左傳昭公三十年：呉子問伍貟伐楚何如？對曰：“楚執政衆而乖，莫適任患，若為三師以肄焉，一師至，彼必皆出，彼出則歸，彼歸則岀，楚必道敝。亟肄以罷之，多方以誤之。旣罷而後以三軍継之，必大克之。”闔廬從之，楚於是乎始病，後卒入郢，郢乃楚所都。“肄”，勞也。"
                },
                {
                    "paragraph": "𣈆之平呉，",
                    "zhushu": "晋羊祜傳云：祜歸自江陵，務修德信，以懷呉人。”毎交兵，刻日方戰，不為掩襲之計，然卒擒孫皓者，实祜之䇿也。"
                },
                {
                    "paragraph": "隋之平陳，",
                    "zhushu": "文帝問取陳之策於髙敏，敏對曰：“江北地寒，田収差晚，江南水田早熟，量彼収穫之際，微發士馬，声言掩襲，彼必屯兵守禦，足得廢其農時。彼旣聚兵，我便解甲，再三若此，彼以為常。後更集兵，彼必不信。猶豫之頃，我乃済帥登陸而戰，兵氣益倍，不岀数年，自可財力俱尽。”文帝用其䇿，陳人始困。髙之名犯舊諱，故用敏字，以其一名敏故也。"
                },
                {
                    "paragraph": "皆以是物也。惟符堅不然，使堅知出此，以百倍之衆，爲迭出之計，雖韓、白不能支，而况謝元、牢之之流乎？",
                    "zhushu": "堅以戎卒六十餘万、騎二十七万伐晋，晋遣徐州刺史謝元、龍驤將軍刘牢之等拒之，堅衆大敗。事見載記。"
                },
                {
                    "paragraph": "吾以是知二秦之一律也。始皇幸勝而堅不幸耳。",
                    "zhushu": "",
                    "type": 2
                },
                {
                    "paragraph": "始皇論中",
                    "zhushu": "",
                    "type": 2
                },
                {
                    "paragraph": "秦初并天下，丞相綰等言：“燕、齊、荆地逺，不置王無以填之，請立諸子。”始皇下其議，羣臣皆以爲便。廷尉斯曰：“周文、武所以封建子弟，同姓甚衆，然屬族踈逺，相擊如仇讎，諸侯更相誅伐，天子不能禁止。今海内頼陛下神靈一統，皆爲郡縣，諸子功臣，以公賦稅重賞之，甚足易制。天下無異議，則安寜之術也。置諸侯不便。”始皇曰：“天下共苦，戰𨷖不休，以有侯王。頼宗廟之靈，天下初定，又復立國，是植兵也，而求寜息，豈不難哉？廷尉議是。”分天下爲三十六郡，郡置守、尉、監。",
                    "zhushu": "見史記本紀。"
                },
                {
                    "paragraph": "蘇子曰：聖人不能爲時，亦不失時。",
                    "zhushu": "戰國䇿：秦客𡖖造曰：“圣人不能為時，又至弗失。”"
                },
                {
                    "paragraph": "時非聖人所能爲也，能不失時而已。三代之興，諸侯無罪，不可奪削，因而君之，雖欲罷侯置守，可得乎？此所謂不能爲時者也。周衰，諸侯相并，齊、𣈆、秦、楚皆千餘里，其勢足以建侯立屏。至於七國皆稱王行天子之事，然終不立諸侯，不立強家世臣者，以魯三家、",
                    "zhushu": "三家謂季孫氏、叔孫氏、仲孫氏，並專權，魯囯，至昭公遂爲季氏所遂。"
                },
                {
                    "paragraph": "𣈆六𡖖、",
                    "zhushu": "六𡖖謂晋之智氏、中行氏、范氏、韓氏、趙氏、魏氏，並專晋政，韓、趙、魏卒三分晋囯。"
                },
                {
                    "paragraph": "齊田氏爲戒也。",
                    "zhushu": "田氏乃陳敬仲之後，因自陳奔斉，改為田氏，遂執斉政，至田和乃篡斉。"
                },
                {
                    "paragraph": "乆矣，世之畏諸侯之禍也，非獨李斯、始皇知之。始皇旣平天下，分都邑，置守宰，理固當然。如冬裘夏葛，時之所冝，非人之私智獨見也，所謂不失時者，而斈士大夫多非之。漢髙帝欲立六國後，張子房以爲不可，",
                    "zhushu": "子房傳云：漢王与𮠑易其謀，撓楚權。酈生請立六囯後。漢王以酈生計告良，良請借箸籌之，以為其不可者八。"
                },
                {
                    "paragraph": "世未有非之。李斯之論，與子房何異？世特以成敗爲是非爾。髙帝聞子房之言，叱哺罵酈生，",
                    "zhushu": "漢王聞良言，輟食吐哺罵曰：“腐儒，幾敗廼公亊。”令遂銷印。"
                },
                {
                    "paragraph": "知諸侯之不可立明矣。然卒王韓、彭、英、盧，",
                    "zhushu": "髙帝以韓信王楚，彭越王梁，英布王淮南，盧綰王燕。"
                },
                {
                    "paragraph": "豈特髙帝，子房亦與焉。",
                    "zhushu": "子房甞勸髙帝取睢陽以北至榖城，王彭越，從陳以東傳海与斉王信。"
                },
                {
                    "paragraph": "故柳宗元曰：“封建非聖人意也，勢也。”",
                    "zhushu": "見宗元封建論。"
                },
                {
                    "paragraph": "昔之論封建者，曹元首、陸機、劉頌，",
                    "zhushu": "曹景，字元首，魏少帝族祖也。甞著六代論，見文選。大略云：昔夏、商、周歴世数十，而秦二世而亡。何則？三代之君，与天下共其民，故天下同其憂；秦王獨制其民，故傾危而莫救云云。晋陸機嘗著五䓁諸侯論，亦見文選。大略云：“五䓁之制，始於黄、唐；郡縣之治，創自秦、漢。先王知帝業至重，天下至曠，故並建五長，所以洪其制也。降及亡秦，棄道行術，懲周之失，自於其得。雖速亡趣乱，不必一道，顚沛之釁，實由孤立。”云云。晋刘頌當武帝時，嘗上䟽論封建，大略云：“善爲囯者，任勢而不任人。郡縣之察，小政理而大勢危；諸侯為邦，近多違而逺慮固。”䟽。見本傳。"
                },
                {
                    "paragraph": "及唐太宗時魏證、李百藥、顔師古，其後劉秩、杜佑、柳宗元。宗元之論出，諸子皆廢矣。",
                    "zhushu": "唐史宗室傳賛云：“天下已定，帝与蕭瑀等講封建事，魏證、李百薬皆謂不然。證意以唐承大乱，民人凋丧，始復主業，遽起而瓜分之，故有五不可之說。李百薬称帝王自有命，曆祚之短長，不縁封建。而顔師古獨議建諸侯當少其力，与州縣雜治，以相維持。然天子由是罷不復議。至名儒刘秩，因武氏之禍，則建論郡縣可以小寧，不可以乆安。大抵与曹、陸相上下。而杜佑、柳宗元深採其本，據古驗今而反復焉。佑之言曰：“建囯之制，𥘉若磐石，然敝則鼎峙力爭，陵遲而後已，故其為患也長。列郡之制，始則天下一軌，敝則土崩俱潰，然而戡定者易為功，故其為患也短。”宗元曰：“封建非圣人意，然而歷堯、舜、三王莫能去之，非不欲去之，势不可也。秦破六囯，列都㑹，置守宰，㨿天下之圖，攝制四海，此其得也。”"
                },
                {
                    "paragraph": "雖聖人復起，不復易也。故吾取其說而附益之曰：“凡有血氣必爭，爭之必以利，",
                    "zhushu": "左傳昭公十年：晏子謂亘子曰：“凡有血氣，皆有爭心，故利不可強。”"
                },
                {
                    "paragraph": "利莫大於封建。封建者，爭之端而亂之首也。自書契以來，臣弑其君，子弑其父，父子兄弟相賊殺，有不岀於襲封而爭位者乎？自三代聖人以禮樂教化，至刑措不用，然終不能已篡弑之禍。秦、漢以來，君臣父子相賊害者，皆諸侯王子孫，其餘𡖖士大夫不世襲者，盖未嘗有也。近世無復封建，則此禍幾絶。仁人君子，忍復開之歟？故吾以爲李斯、始皇之言，柳宗元之論，當爲萬世法也。",
                    "zhushu": "",
                    "type": 2
                },
                {
                    "paragraph": "始皇論下",
                    "zhushu": "",
                    "type": 2
                },
                {
                    "paragraph": "秦始皇時，趙髙有罪，蒙毅按之當死，始皇赦而用之。",
                    "zhushu": "蒙恬傳云：趙髙者，諸趙䟽逺属也，秦王以爲中車府令。髙有大罪，令蒙毅法治之。毅不敢阿法，當髙罪死，除其官籍。帝以髙篤於亊也，赦之，復其官爵。"
                },
                {
                    "paragraph": "長子扶蘇好直諌，上怒，使北監蒙恬兵於上郡。始皇始東遊㑹稽，並海走瑯琊，少子胡亥、李斯、趙髙、蒙毅從。道病，使蒙毅還禱山川，未及還而上崩。李斯、趙髙矯詔立胡亥，殺扶蘇、蒙恬、蒙毅，卒以亡秦。",
                    "zhushu": "事見李斯傳。"
                },
                {
                    "paragraph": "蘇子曰：始皇制天下重輕之勢，使内外相形，以禁姦備亂者，可謂宻矣。蒙恬將三十萬人，威震北方，扶蘇監其軍，而蒙毅侍帷幄爲謀臣，",
                    "zhushu": "恬傳云：“恬將三十万衆，威振匈奴。”毅岀則参乗，入則御前。恬任外亊，而毅常為内謀。"
                },
                {
                    "paragraph": "雖有大姦賊，敢睥睨其間哉？不幸道病，禱祠山川，尚有人也，而遣蒙毅，故髙、斯得成其謀。始皇之遣毅，毅見始皇病，太子未立，而去左右，皆不可以言智。然天之士人國，其禍敗必岀於智所不及。聖人之治天下，不恃智以防亂，恃吾無致亂之道耳。始皇致亂之道，在用趙髙。夫閹尹之禍，如毒藥猛獸，未有不裂肝碎首者也。自書契以來，惟東漢吕彊、",
                    "zhushu": "後漢宦者傳云：彊為人清忠奉公，靈帝時，例封宦者，以彊為都郷侯，彊固辝，因言中常侍曹莭䓁倿邪徼寵，冝止封賞。時帝多嗇私藏，每郡囯貢献，先輸中府，名為“導行費”，彊上䟽力諫。"
                },
                {
                    "paragraph": "唐張承業二人",
                    "zhushu": "五代史張承業傳云：承業，僖宗時宦者也，後亊莊宗，尽心不懈，凡所以蓄積金粟，収市兵馬，勸課農桑，而成莊宗之業者，承業之功爲多。後聞莊宗已諾諸將即帝位，氶業力疾苦諫，願復唐之社稷，莊宗不聽，竟不食而卒。"
                },
                {
                    "paragraph": "號稱善良，豈可望一二於千萬，以邀必亡之禍哉？然世主皆甘心而不悔，如漢威、靈，唐肅、代，猶不足深怪。",
                    "zhushu": "威、靈、肅、代之世，宦官如曹莭、侯覽、李輔囯、程元振之流，皆專權用亊，濁乱天下。亊見後漢并唐史宦者傳。"
                },
                {
                    "paragraph": "始皇、漢宣皆英主，亦湛於趙髙、恭、顯之禍。",
                    "zhushu": "李斯傳云：趙髙入宫管事二十餘年，始皇詔髙教習胡亥，使斈以法。佞幸傳云：洪恭、石𩔰，宣帝時皆任中書官，恭為令，𩔰為僕射。"
                },
                {
                    "paragraph": "彼自以爲聦明人傑也，奴僕薫腐之餘何能爲？及其亡國亂朝，乃與庸主不異。吾故表而岀之，以戒後世人主如始皇、漢宣者。或曰：“李斯佐始皇定天下，不可謂不智。扶蘇親始皇子，秦人戴之乆矣，陳勝假其名，猶足以亂天下，",
                    "zhushu": "陳勝傳云：“勝乃詐称公子扶蘇、項燕，從民望也。”"
                },
                {
                    "paragraph": "而蒙恬持重兵在外，使二人不即受誅而復請之，則斯、髙無遺𩔖矣。以斯之智而不慮此，何哉？”曰：“秦之失道，有自來矣，豈獨始皇之罪？”自啇鞅變法，以殊死爲輕典，以叄夷爲常法，人臣狼顧脅息，以得死爲幸，何暇復請？方其法之行也，求無不獲，禁無不止，鞅自謂軼堯舜而駕湯武矣。及其出亡無所舎，然後知爲法之弊。",
                    "zhushu": "鞅傳云：啇君亡至関下，欲舎客舎。客人不知其是啇君也，曰：“啇君之法，舎人无験者坐之。”啇君喟然歎曰：“嗟乎！爲法之敝，一至此哉！”"
                },
                {
                    "paragraph": "夫豈獨鞅悔之，秦亦悔之矣。荆軻之變，持兵者熟視始皇，環視而走，莫之救者，以秦法重故也。",
                    "zhushu": "刺客傳云：“荆軻逐秦王，秦王環柱而走，羣臣皆愕，卒起不意，尽失其度。而秦法羣臣侍殿上者，不得持尺寸之兵，諸郎中執兵皆陳殿下，非有詔召不得上。方急時，不及召下兵，以故荆軻乃逐秦王。"
                },
                {
                    "paragraph": "李斯之立胡亥，不復忌二人者，知威令之素行，而臣子之不敢復請也。二人之不敢復請，亦知始皇之鷙悍而不可回也，豈料其僞也哉？周公曰：“平易近民，民必歸之。”",
                    "zhushu": "史記鲁世家：伯禽封鲁，三年而後報政。太公封斉，五月而報政。周公乃歎曰：“嗚呼！鲁後世其北靣亊斉矣。夫政不簡不易，民不有近。平易近民，民必帰之。”"
                },
                {
                    "paragraph": "孔子曰：“有一言而可以終身行之者，其恕乎？”夫以忠恕爲心，而以平易爲政，則上昜知而下易逹，雖有賣國之姦，無所投其𨻶，倉卒之變，無自發焉。然其令行禁止，蓋有不及啇鞅者矣，而聖人終不以彼易此。商鞅立信於徙木，",
                    "zhushu": "鞅傳云：令旣具，未布，恐民之不信，已乃立三丈之木於囯都市南門，募民有能徙置北門者，予十金。民怪之，莫敢徙。復曰：“能徙者予五十金。”有一人徙之，輒予五十金，以明不欺。"
                },
                {
                    "paragraph": "立威於棄灰，",
                    "zhushu": "鞅法：棄灰於道者刑。"
                },
                {
                    "paragraph": "禍其親戚師傅，",
                    "zhushu": "太子犯法，鞅刑其付。公子憂黥其師。公孫賈、公子䖍復犯約，遂劓之。"
                },
                {
                    "paragraph": "積威信之劇。以及始皇，秦人視其君，如雷電鬼神之不可測也。古者公族有罪，三宥然後制刑。",
                    "zhushu": "文王世子云：公族无宫刑。獄成讞于公，公曰：“宥之。”有司又曰：“在辟。”公又曰：“宥之。”有司又曰：“在辟。”及三宥，不對，走出，致刑于甸人。"
                },
                {
                    "paragraph": "今至使人矯殺太子而不忌，太子亦不敢請，則威信之過也。故夫以法毒天下者，未有不反中其身及其子孫者也。漢武與始皇皆果於殺者也，故其子扶蘇之仁，則寜死而不請；戾太子之悍，則寜反而不訴，",
                    "zhushu": "李斯傳云：扶蘇發書，泣入内舎，欲自殺。蒙恬止扶蘇曰：“安知其非詐，請復請而後死，未莫也。”扶蘇為人仁，謂蒙恬曰：“父而賜子死，尚安復請？”即自殺。戾太子傳云：江充至太子宫掘蠱，得桐木人。時上疾，避暑甘泉宫，太子急，遂捕斬充，因發兵与丞相刘屈𣯛等戰。"
                },
                {
                    "paragraph": "知訴之必不察也。戾太子豈欲反者哉？計岀於無聊也。故爲二君之子者，寜死與反而已。李斯之智，盖足以知扶蘇之必不反也。吾又表而岀之，以戒後世人主之果於殺者。",
                    "zhushu": "",
                    "type": 2
                },
                {
                    "paragraph": "商鞅論",
                    "zhushu": "公因讀戰囯䇿論啇君功罪，有言：“後之君子，有啇君之罪，而无啇君之功，饗啇君之福，而未受啇君之禍者，吾爲之懼矣。”觀此，則知此論亦為荆公發也。",
                    "type": 2
                },
                {
                    "paragraph": "商鞅用於秦，變法定令，行之十年，秦民大恱，道不拾遺，山無盗賊，家給人足，民勇於公戰，怯於私𨷖，秦人冨強，天子致胙於孝公，諸侯畢賀。",
                    "zhushu": "見史記本紀。"
                },
                {
                    "paragraph": "蘇子曰：此皆戰國之游士邪說詭論，而司馬遷暗於大道，取以爲史。吾以謂遷有大罪二，其先黃、老後“六經”，退處士而進姦雄，特其小小者耳。所謂大罪二，則論商鞅、桑洪羊之功也。自漢以來，學者恥言商鞅、桑洪羊，而世主獨甘心焉，皆陽諱其名而隂用其實，甚者則名實皆宗之，",
                    "zhushu": "荆公詩有“時人莫要非商鞅，啇鞅能令政必行”之句，故公名實皆宗之。"
                },
                {
                    "paragraph": "庶幾其功，此司馬遷之罪也。秦固天下之強國，而孝公亦有志之君也，修其政刑十年，不爲聲色遊畋之所敗，雖微商鞅，有不冨強乎？秦之所以冨強者，孝公務本力穡之効，非鞅流血刻骨之功也。秦之所以見疾於民，如豺虎毒藥，一夫作難而子孫無遺種，則鞅實使之。至於桑洪羊，斗筲之才，穿窬之智，無足言者，而遷稱之曰“不加賦而上用足”。",
                    "zhushu": "史記平凖書云：“桑洪羊領人農，置平凖，圴輸，民不益賦而上用饒，於是賜爵左庶長。”"
                },
                {
                    "paragraph": "善乎司馬光之言曰：“天下安有此理！天地所生財貨百物，止有此數，不在官則在民。譬如雨澤，夏澇則秋旱。不加賦而上用足，不過設法隂奪民利，其害甚於加賦也。”",
                    "zhushu": "已上見温公行狀。"
                },
                {
                    "paragraph": "二子之名在天下如蛆蠅糞穢也，言之則汚口舌，書之則汚簡牘。二子之術用於世者，滅國殘民覆族亡軀者相踵也。而世主獨甘心焉，何哉？樂其言之便己也。夫堯、舜、禹，世主之父師也；諌臣拂士，世主之藥石也；恭敬慈儉，勤勞憂畏，世主之繩約也。今使世主臨父師而親藥石，履繩約，非其所樂也。故爲商鞅、桑洪羊之術者，必先鄙堯𥬇舜而陋禹也，曰：“所貴賢主者，專以天下適己而己。”此世主所以人人甘心而不寤也。世有食鍾乳、烏喙而縱酒色以求長年者，盖始於何晏。晏少冨貴，故服寒食散以濟其欲，無足怪者。",
                    "zhushu": "千金方有寒食鍾乳散，服此薬者，一切冷食，惟酒須温。舊說上古名䝨无此，漢末有何侯者行用。自皇甫士安已降，有進餌者，无不發背解躰，以取顛覆。葉石林避暑録云：“魏、晋間尚服寒食散，通謂之服散，凡有数方，並載之千金方中。而皇甫謐服之，遂爲廢人。”此好服食之過也。"
                },
                {
                    "paragraph": "彼其所爲，足以殺身滅族者，日相繼也，得死於服寒食散，豈不幸哉！而吾獨何爲効之？世之服寒食散，疽背嘔血者，相踵也，用商鞅、桑洪羊之術，破國亡家者，皆是也。然而終不悟者，樂其言之便美，而亡其禍之慘烈也。",
                    "zhushu": "",
                    "type": 2
                },
                {
                    "paragraph": "范増論",
                    "zhushu": "",
                    "type": 2
                },
                {
                    "paragraph": "漢用陳平計間楚君臣。項羽疑范増與漢有私，稍奪其權。増大怒曰：“天下事大定矣，君王自爲之，願賜骸骨歸卒伍。”未至彭城，疽發背死。",
                    "zhushu": "見項羽傳。"
                },
                {
                    "paragraph": "蘇子曰：増之去，善矣。不去，羽必殺増，獨恨其不早爾。然則當以何事去？増勸羽殺沛公，羽不聽，終以此失天下。",
                    "zhushu": "髙紀云：沛公見羽鴻門，羽因留沛公飲，范増數目羽擊沛公，羽不應。"
                },
                {
                    "paragraph": "當以是去耶？曰：否。増之欲殺沛公，人臣之分也。羽之不殺，猶有君人之度也。増曷爲以此去哉？易曰：“知幾其神乎。”詩曰：“如彼雨雪，先集維霰。”増之去，當於羽殺𡖖子冠軍時也。",
                    "zhushu": "羽傳云：宋義號𡖖子冠軍，羽晨朝義，即其帳中斬義頭。"
                },
                {
                    "paragraph": "陳渉之得民也，以項燕。項氏之興也，以立楚懷王孫心，而諸侯之叛之也，以殺義帝。且義帝之立，増爲謀主矣。",
                    "zhushu": "羽傳云：范増說項梁復立楚後，梁乃求楚懷王孫心立之，從民望也。後羽陽尊懷王為義帝，隂使九江王布殺義帝。"
                },
                {
                    "paragraph": "義帝之存亡，豈獨爲楚之盛衰，亦増之所與同禍福也。未有義帝亡而増獨能乆存者也。羽之殺𡖖子冠軍也，是殺義帝之兆也。其殺義帝，則疑増之本也，豈必待陳平哉！物必先腐也而後蟲生之，人必先疑也而後讒入之。陳平雖智，安能間無疑之主哉！吾嘗論義帝，天下之賢主也，獨遣沛公入関而不遣項羽，",
                    "zhushu": "髙紀云：項羽怨秦破項梁，願与沛公西入関。懷王諸老將皆謂項羽不可遣，獨沛公素寛大長者。義帝卒不許羽而遣沛公。"
                },
                {
                    "paragraph": "識𡖖子冠軍於稠人之中，而擢爲上將，",
                    "zhushu": "羽傳云：懷王見宋義，与計亊而說之，因以為上将軍。"
                },
                {
                    "paragraph": "不賢而能如是乎？羽旣矯殺𡖖子冠軍，義帝必不能堪，非羽殺帝，則帝殺羽，不待智者而後知也。増始勸項梁立義帝，諸侯以此服從，中道而弑之，非増之意也。夫豈獨非其意，將必力爭而不聽也。不用其言而殺其所立，羽之疑増，必自此始矣。方羽殺𡖖子冠軍，増與羽比肩而事義帝，君臣之分未定也。爲增計者，力能誅羽則誅之，不能則去之，豈不毅然大丈夫也哉！増年七十，",
                    "zhushu": "羽傳云：“居鄴人范増，年七十。”素好竒計。"
                },
                {
                    "paragraph": "合則留，不合即去，不以此明去就之分，而欲依羽以成功，陋矣。雖然，増，髙帝之所畏也，",
                    "zhushu": "髙帝曰：“項羽有一范增而不能用，此所以為我禽也。”見本紀。"
                },
                {
                    "paragraph": "増不去，項羽不亡，亦人傑也哉！",
                    "zhushu": ""
                }
            ]
        },
        {
            "name": "經進東坡文集事略卷之十五",
            "paragraphs": [
                {
                    "paragraph": "經進東坡文集事略卷之十五",
                    "zhushu": "",
                    "type": 1
                },
                {
                    "paragraph": "廸功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進䇿五篇",
                    "zhushu": "此係應制科時所上進卷。公嘗有辨試館聀䇿問劄子，其間一節云：“臣昔於□。仁宗朝㪯制科所進策論及所答聖問，大抵皆勸仁宗励精庻政，督察百官，果断而力行。”即此策是也。",
                    "type": 2
                },
                {
                    "paragraph": "䇿緫叙",
                    "zhushu": "王明清揮麈録云：東坡粗名序文，多云“引”或作“叙”。",
                    "type": 2
                },
                {
                    "paragraph": "䇿略一  䇿略二  䇿略三",
                    "zhushu": "",
                    "type": 2
                },
                {
                    "paragraph": "䇿略四  䇿略五",
                    "zhushu": "",
                    "type": 2
                },
                {
                    "paragraph": "䇿緫叙",
                    "zhushu": "吕氏童蒙訓云：“讀三蘇進䇿養吾氣，他日下軰自然霶霈，无吝啬處。”",
                    "type": 2
                },
                {
                    "paragraph": "臣聞有意而言，意尽而言止者，天下之至言也。蓋有以一言而興邦者，有三日言而不輟者。",
                    "zhushu": "史記秦本紀：繆公見百里奚，与語囯亊，謝曰：“臣亡囯之臣，何足問？”繆公曰：“虞君不用子，故云，非子罪也。”固問，語三日，繆公大恱，授之囯政。"
                },
                {
                    "paragraph": "一言而興邦，不以爲少而加之毫毛；三日言而不輟，不以爲多而損之一辭。古之言者，尽意而不求於言，信已而不役乎人。三代之衰，斈校廢缺，聖人之道不明，而其所以猶賢於後世者，士未知科㪯之利。故戰國之際，其言語文章雖不能尽通於聖人，而皆卓然近於可用，岀於其意之所謂誠然者。自漢以來，世之儒者忘己以徇人，務爲射䇿決科之學，",
                    "zhushu": "蕭望之傳：望之射䇿甲科爲郎。顔師古云：“漢之明經，必為難問疑義，書之於䇿，量其大小，定爲甲乙之科，别而置之，不使彰顯。有人射者，隨其所取，㥂而擇之。”"
                },
                {
                    "paragraph": "其言雖不叛于聖人，而皆泛濫於詞章，不適於用。臣常以爲晁、董、公孫之流，皆有科㪯之累，",
                    "zhushu": "文帝十五年，詔㪯賢良，晁錯在選中。武帝元光元年，詔㪯賢良，於是董仲舒、公孫洪出焉。見洪紀。"
                },
                {
                    "paragraph": "言有浮於其意，而意有不尽於其言。今陛下承百王之弊，立於極文之世，而以空言取天下之士，繩之以法度，考之於有司。㠯愚不肖，誠恐天下之士不獲自盡，故常深思極慮，率其意之所欲言者，爲二十五篇，曰“略”，曰“别”，曰“斷”。",
                    "zhushu": "盱江李泰伯嘗上公書云：執事治道二十五䇿，霆轟風飛，震伏天下，非真有道者，安能卓榮如此？"
                },
                {
                    "paragraph": "雖無足取者，而臣之區區，以爲自始而行之，以次至于終篇，旣名其略，而治其别，然後斷之於終，庻幾有益於當世。",
                    "zhushu": "",
                    "type": 2
                },
                {
                    "paragraph": "䇿略一",
                    "zhushu": "",
                    "type": 2
                },
                {
                    "paragraph": "臣聞天下治亂，皆有常勢。是以天下雖亂，而聖人以爲無難者，其應之有術也。水旱盗賊，人民流離，是安之而已也；亂臣割據，四分五裂，是伐之而已也；權臣專制，善作威福，是誅之而已也；四夷交侵，邊鄙不寕，是攘之而已也。凡此數者，其於害民蠧國，爲不少矣。然其所以爲害者有狀，是故其所以救之者有方也。天下之患，莫大於不知其然而然。不知其然而然者，是拱手而待亂也。國家無大兵革幾百年矣，天下有治平之名，而無治平之實，有可憂之勢，而無可憂之形，此其有未測者也。方今天下，非有水旱盗賊、人民流離之禍，而咨嗟怨憤，常若不安其生。非有亂臣割據、四分五裂之憂，而休養生息，常若不足於用。非有權臣專制、擅作威福之弊，而上下不交，民臣不親；非有四夷交侵、邊鄙不寧之災，而中國皇皇，常有外憂。此臣所以大惑也。今夫醫之治病，切脉觀色，聽其聲音，而知病之所由起，曰“此寒也，此𤍠也”，或曰“此寒𤍠之相搏也”，及其他，無不可爲者。今且有人怳然而不樂，問其所苦，且不能自言，則其受病有深而不可測者矣。其言語飲食、起居動作，固無以異於常人，此庸醫之所以爲無足憂，而扁鵲、倉公之所以望而驚也。",
                    "zhushu": "史記扁鵲倉公傳云：扁鵲，鄭人，姓秦氏，名越人。少遇長桑君，授以禁方，以此治病，尽見五藏。扁鵲過斉，見斉威侯曰：“君有疾，任腠理，不治將深。”烕侯曰：“寡人无疾。”後五日，扁鵲復見，曰：“君有疾在血脉，不治恐深。”威侯曰：“寡人无疾。”後五日，復見，曰：“君有疾在腸胃間，不治將深。”威侯不應。後五日，扁鵲復見，望見威侯而退走。威侯使人問其故，扁鵲曰：“病之居腠理也，湯熨之所及也。在血脤，針石之所及也；其在腸胃，酒醒之所及也；其在骨髓，雖司命无柰之何。今在骨髓，臣是以无請也。”後五日，威侯髓病，使人召扁鵲，扁鵲已逃去。威侯遂死。太倉公者，斉太倉長，臨菑人也，姓淳于氏，名意。同郡元里公乗陽慶授以禁方，為人治病，決死生多験。"
                },
                {
                    "paragraph": "其病之所由起者深，則其所以治之者，固非鹵莽因循苟且之所能去也。而天下之士，方且掇拾三代之遺文，𥙷葺漢唐之故亊，以爲區區之論可以濟世，不已踈乎？方今之勢，苟不能滌蕩振刷而卓然有所立，未見其可也。臣嘗觀西漢之衰，其君皆非有暴鷙淫虐之行，特以怠墮弛廢，溺于宴安，畏朞月之勞而忘千載之患，是以日趍于亡而不自知也。夫君者，天也。仲尼賛易，稱天之德曰：“天行健，君子以自強不息。”由此觀之，天之所以剛健而不屈者，以其動而不息也。惟其動而不息，是以萬物雜然各得其職而不乱。其光爲日月，其文爲星辰，其威爲雷霆，其澤爲雨露，皆生於動者也。使天而不知動，則其塊然者將腐壞而不能自持，况能以御万物哉！苟天子一日赫然奮其剛健之威，使天下明知人主欲有所立，則智者願効其謀，勇者樂致其死，縱横㒹倒，無所施而不可。苟人主不先自斷於中，群臣雖有伊、吕、稷、契，無如之何。故臣特以人主自斷而欲有所立爲先，而後論所以爲立之要云。",
                    "zhushu": "",
                    "type": 2
                },
                {
                    "paragraph": "䇿略二",
                    "zhushu": "",
                    "type": 2
                },
                {
                    "paragraph": "天下無事乆矣，以天子之仁聖，其欲有所立，以爲子孫萬世之計，至切也。特以爲發而不中節，則天下或受其病，當宁而太息者，幾年于此矣。蓋自近𡻕始柄用二三大臣，而天下皆洗心滌慮，以聽朝廷之所爲，而数年之間，卒未有以大慰天下之望，此其故何也？二虜之大憂未去，而天下之治終不可爲也。聞之師曰：“應敵不暇，不可以自全；自全不暇，不可以有所兵。”自古創業之君，皆有敵囯相持之憂，命將岀師，兵交于外，而中不失其所以爲國者，故其兵可敗，而其國不可動；其力可屈，而其氣不可奪。今天下一家，二虜且未動也，而吾君吾相終日皇皇焉應接之不暇，亦且爲執事者不取也。昔者大臣之議，不爲長乆之計，而用最下之䇿，是以𡻕岀金繒数十百萬，以資強虜，此其旣往之咎，不可追之悔也。而議者方將深罪當時之失，而不求後日之計，亦無益矣。臣雖不肖，竊論當今之弊。盖古之爲囯者，不患有所費，而患費之無名；不患費之無名，而患事之不立。今一𡻕而費千萬，是千萬而已。事之不立，四海且不可保，而奚千萬之足云哉？今者二虜不折一矢，不遺一鏃，走一介之使，馳数乗之傳，所過騷然，居人爲之不寕。大抵皆有非常之辭，無厭之求，難塞之請，以觀吾之所荅。於是朝廷洶然，大臣㑹議，旣而去未数月，边遽且復告至矣。",
                    "zhushu": "囯語云：“边遽乃至。”韋昭注云：“遽即傳也。”"
                },
                {
                    "paragraph": "由此觀之，二虜之使未絶，則中國未知息肩之所，而况能有所立哉？臣故曰：“二虜之大憂未去，則天下之治終不可爲也。”中書者，王政之所由岀，天子之所與宰相論道經邦而不知其他者也。非至逸無以待天下之勞，非至静無以制天下之動。是故古之聖人，雖有大兵役、大興作，百官奔走，各執其職，而中書之務不至於紛紜。今者曽不得𡻕月之暇，則夫礼樂刑政教化之源，所以使天下回心而嚮道者，何時而議也？千金之家，乆而不給，使販夫孺子皆得執劵以誅其所負。苟一朝發憤，傾囷倒𢊬以償之，然後更爲之計，則一簪之資",
                    "zhushu": "鄧通傳云：一簮不得著身。"
                },
                {
                    "paragraph": "亦足以冨，何遽至于皇皇哉？臣嘗讀吴越世家，觀勾踐困于㑹稽之上，而行成於吴，凡金五、女子，所以爲賂者，不可勝計。旣反國，而吳之百役無不從者，使大夫女女于大夫，士女女于士，春秋貢献不絶于吴府。",
                    "zhushu": "此事丗家頗略。囯語云：越王勾踐棲於會稽之上，使大夫種行成於吴，曰：“寡君之師徒不足以辱君矣，願以金玉子女賂君之辱，請勾踐女女於王，大夫女女於大夫，士女女於士。”越囯之宝噐畢從。夫差欲与之成，子胥諌之，復飾美女納之吴太宰嚭。嚭言於夫差，遂与之成而去之。"
                },
                {
                    "paragraph": "嘗切怪其蛮夷之國，承敗亡之後，救死扶傷之餘，而賂遺費耗則不可勝計。如此，然卒以滅吴，",
                    "zhushu": "囯語云：勾踐伐吴，敗之於囿，又敗之於𣳚，又郊敗之。夫差行成，勾踐弗听，遂滅吴。没，地名也。"
                },
                {
                    "paragraph": "則爲國之患，果不在費也。彼其内外不相擾，是以能有所立。使范蠡、大夫種二人分國而制之。范蠡曰：“四封之外，種不如蠡，使蠡主之。凡四封之外所以待吴者，種不知也。四封之内，蠡不如種，使種主之。凡四封之内所以強國富民者，蠡不知也。”",
                    "zhushu": "囯語云：越王曰：“蠡爲我守於囯。”對曰：“四封之内，百姓之亊，蠡不如種也。四封之外，敵囯之制，立断之亊，種亦不如蠡也。”王曰：“諾。”令大夫種守於囯，与范蠡入官於吴。官，謂為臣隷也。"
                },
                {
                    "paragraph": "二人者，各專其能，各致其力，是以不勞而㓕吴。其所以賂遺于吴者，甚厚而有節也，是以財不匱。其所以聽役于吴者，甚勞而有時也，是以本不揺。然後勾踐得以安意肆志焉，而吴國固在其指掌中矣。今以天下之大，而中書常有蛮夷之憂，冝其内治有不辦者。故臣以爲治天下不若清中書之務，中書之務清，則天下之亊不足辦。今夫天下之財㪯歸之司農，",
                    "zhushu": "漢百官公𡖖表：治粟内史，秦官，掌設貨，有两丞。景帝後元年，更名大農令。武帝太𥘉元年，更名大司農。"
                },
                {
                    "paragraph": "天下之獄㪯歸之廷尉，",
                    "zhushu": "漢百官公𡖖表：廷尉，秦官，掌刑辟，有正、左右監秋，皆千石。景帝中六年，更名大理。"
                },
                {
                    "paragraph": "天下之兵㪯歸之樞宻，",
                    "zhushu": "囯朝以樞宻院与中書對持文武二柄，號為“二府”，礼遇略同。盖起於唐，以中官二人為使，与两軍中尉謂之“四貴”。朱梁改為崇政院，置使、判官，後省判官，置副使。唐復為樞宻使，始有帶相印者，凡東西院二貟。晋祖在藩，惡樞宻專權，及即位時，宣徽使刘処讓兼傴宻使，會丁内憂，乃以其印付中書門下，廢其院。開運元年，中書門下請復置。今亦有東院、西院二印，但行東院印，置使、副使，或置知院、同知院，然使与知院不並置，又罝簽書院亊、同簽書院亊。"
                },
                {
                    "paragraph": "而宰相特持其大綱，聽其治要而責成焉耳。夫此三者，豈少於蛮夷哉？誠以爲不足以累中書也。今之所以待二虜，失在於過重。古者有行人之官，掌四方賔客之政。當周之盛時，諸侯四朝，蛮夷戎狄莫不来享。故行人之官治其登降揖遜之節，牲芻委積之数而已。",
                    "zhushu": "周官行人之聀，掌邦囯賓客之礼籍，以待四方之使者。凡四方之使者，大客則賔，小客則受其幣而听其辝，使適四方，恊九儀賓客之礼。"
                },
                {
                    "paragraph": "至於周衰，諸侯争強，而行人之職爲難且重。春秋時，秦聘于晋，叔向命召行人子貟，",
                    "zhushu": "貟，音云，下“伍貟”同。"
                },
                {
                    "paragraph": "子朱曰：“朱也當御。”叔向曰：“秦、晋不和乆矣，今日之亊，幸而集，秦、晋頼之；不集，三軍暴骨。”",
                    "zhushu": "左傳㐮公二十六年：春，秦伯之弟鍼如晋脩成，叔向命召行人子貟。子朱曰：“朱也當御。”三云，叔向不應。子朱怒曰：“班爵同，何以黜朱於朝？”抚劍從之。叔向曰：“秦、晋不和乆矣。今日之事，幸而集，秦、晋頼之；不集，三軍暴骨。”暴，蒲卜切。"
                },
                {
                    "paragraph": "其後楚伍貟奔吴，爲吴行人以謀楚，而卒以入郢。",
                    "zhushu": "史記伍子胥傳：子胥名貟，以父伍奢、兄伍尚爲楚平王所殺，乃奔宋，又奔鄭，旣而奔吴。吴王闔閭召貟爲行人，而與謀國事。其後呉伐楚，乗勝而前，五戰，遂至郢。郢，楚所都也。"
                },
                {
                    "paragraph": "西劉之興，有典属國，",
                    "zhushu": "漢百官公𡖖表：典属國，秦官，掌蛮夷降者。武帝元符二年，昆邪王降，復増属國，置都尉、丞、候十人，属官九譯令。成帝河平元年，省并大鴻臚。"
                },
                {
                    "paragraph": "故賈𧨏曰：“陛下試以臣爲属國，請必係單于之頸而制其命，伏中行說而笞其背，舉匈奴之衆，惟上所令。”",
                    "zhushu": "匈奴傳云：單于者，廣大之貌也，言其象天單于然也，故匈奴以此爲號。“中行說”，本漢官者。老上單于𥘉立，文帝復遣宗人女翁上爲單于闕氏，使說愽翁主。說不欲行，漢強使之。說曰：“必我也，爲漢患者。”說旣至，因降單于，單于愛幸之，乃教其無愛漢物，数侵辱漢使，大爲邊患。"
                },
                {
                    "paragraph": "今若依行人、属國特建一官，重任而後責之，使宰相於兩制之中舉其可用者，而勿奪其權，使大司農以毎𡻕所餽於二虜者，限其常數，而豫爲之備，其餘者朝廷不與知也。凡吾所以遣使于虜，與吾所以館其使者，皆得以自擇，而其非常之辭，無厭之求，難塞之請，亦得以自荅。使其議不及于朝廷，而其閑暇則收羅天下之俊才，治其戰攻守禦之䇿，兼聽愽采，以周知敵國之虚實，凡事之𨵿於境外者，皆以付之。如此，則天子與宰相特因其能否而定其黜陟，其實不亦甚簡歟？今自宰相以下，百官汎汎焉莫任其責。今舉一人而授之，使日夜思所以待二虜，冝無不濟者。然後得以安居静慮，求天下之大計，唯所欲爲，將無不可者。",
                    "zhushu": "",
                    "type": 2
                },
                {
                    "paragraph": "䇿略三",
                    "zhushu": "",
                    "type": 2
                },
                {
                    "paragraph": "臣聞聖王之治天下，使天下之事各當其處而不相亂，天下之人各安其分而不相躐，然後天子得優游無爲而制其上。今也不然，夷狄抗衡，非中國之患，而毎毎以累朝廷，是以徘徊擾攘，卒不能有所立。今委任而責成，使西北不過爲未誅之冦，則中國固吾之中國也，而安有不可爲哉！於此之時，臣知天下之不足治也。請言當今之勢。夫天下有二患：有立法之弊，有任人之失。二者疑似而難明，此天下之所以亂也。當立法之弊也，其君必曰：“吾用某也，而天下不治，是某不可用也。”又從而易之。不知法之弊，而移咎于其人。及其用人之失也，又從而尤其法。法之變未有已也。如此，則雖至於覆敗，死亡相繼而不悟，豈足怪哉！昔者漢興，因秦以爲治，刑法峻急，禮義消亡，天下蕩然，恐後世無所執守，故賈𧨏、董仲舒咨嗟歎息，以立法更制爲事。",
                    "zhushu": "賈𧨏傳：𧨏以爲漢興二十餘年，天下和治，冝當改正朔，易服色制度，定官名，興礼樂。廼草具其儀法，色上黄，数用五，爲官名悉更，奏之。文帝謙遜未皇也。董仲舒賢良䇿曰：“漢得天下以來，常欲治而至令不可善治者，失之於當更化而不更化也。”"
                },
                {
                    "paragraph": "後世見二子之論，以爲聖人治天下，凡皆如此，是以腐儒小生，皆欲妄有所變改，以惑亂世主。臣竊以爲當今之患，雖法令有所未安，而天下之所以不大治者，失在于任人，而非法制之罪也。國家法令凡幾變矣，天下之不大治，其咎果安在哉？曩者大臣之議，患天下之士，其進不以道，而取之不精也，故爲之法，曰：“中年而舉，取舊數之半，而復明經之科。”",
                    "zhushu": "仁宗嘉祐二年十二月五日，詔：“自今間𡻕一開科塲，天下進士、諸科並减舊額之半。”又云：“矧明經之所舉，歷前世而已効，比緑其故，用廣干求。其明經科並試三經，毎經試大義各十道。”"
                },
                {
                    "paragraph": "患天下之吏無功而遷，取髙位而不遜也，故爲之法，曰：“當遷者有司以聞，而自陳者爲有罪。”",
                    "zhushu": "嘉祐二年五月己亥，詔審官、二班院：文武官舊皆自投文字，乞磨勘轉官，有妨廉節，自今更不許自陳。其任西川、廣南官，𡻕滿前三月，餘路前两月，令本院預㪯行之。"
                },
                {
                    "paragraph": "此二者，其名甚美，其實非大有益也。而議者欲以此等致天下之大治，臣𥨸以爲過矣。夫法之於人，猶五聲六律之於樂也。法之不能無姦，猶五聲六律之不能無淫樂也。先王知其然，故存其大略，而付之於人，苟不至于害民而不可強去者，皆不變也。故曰：失在任人而己。夫有人而不用，與用而不行其言，行其言而不盡其心，其失一也。古之興王，二人而已。湯以伊尹，武王以太公，皆捐天下以與之，而後伊、吕得捐其一身以經營天下。君不疑其臣，功成而無後患，是以知無不言，言無不行。其所欲用，雖其親愛可也；其所欲誅，雖其讎𨻶可也。使其心無所顧忌，故能盡其才而責其成功。及至後世之君，始用區區之小數，以繩天下之豪傑，雖有國士而莫爲之用。夫賢人君子之有所植立，昭著不朽於後世者甚多，人君顧忌，功未及成而有所奪，祗以速天下之亂，晁錯之事，斷可見矣。",
                    "zhushu": "見晁錯傳。"
                },
                {
                    "paragraph": "夫奮不顧一時之禍，決然徒欲以身試人主之威者，是亦其所挾者不甚大也，斯固未足與有爲。而沉毅果敢之士，又必有待而後發，苟人主不先自去其不可測，而示其可信，則彼孰從而發哉？慶曆中，天子急於求治，擢用元老，天下日望其成功。方其深思逺慮而未有所發也，雖天子亦遲之。至其一旦發憤，條天下之利害，百未及一二，而舉朝喧譁，以至于逐去，曽不旋踵。",
                    "zhushu": "慶歷三年，范文正公仲淹爲参知政亊，冨鄭公弼爲樞宻副使，　仁宗責成甚切，望太平，於□月之間，數以手詔督公等條具其亊。又開天章閣，給筆札，使書其所欲言者，遣中使二人更往督之。公䓁各上當世之務十餘條，大略以□賢、退不肖、止僥倖、去𪧐弊爲本。其革磨勘、減任子之說，小人皆不便，於是相与騰謗。未幾，范公出爲河東、陜西宣抚使，冨公岀爲河北宣抚使，亊見本傳。"
                },
                {
                    "paragraph": "此天下之士所以相戒而不敢深言也。居今之勢而欲納天下於至治，非大有所矯拂於世俗，不可以有成也。何者？天下獨患柔弱而不振，怠惰而不肅，苟且偷安而不知長乆之計。臣以爲冝如諸葛亮之治蜀，",
                    "zhushu": "三國志諸葛亮傳評曰：諸葛亮之爲相國也，抚百姓，示儀軌，約宫職，從權制，開誠心，布公道。盡忠益时者，雖讎必賞；犯法怠慢者雖親必罰。"
                },
                {
                    "paragraph": "王猛之治秦，",
                    "zhushu": "晋書王猛傳：猛宰政公平，流放尸素，抜幽滯，𩔰賢才，外修兵革，内崇儒學，無罪而不刑，无才而不任。"
                },
                {
                    "paragraph": "使天下悚然，人人不敢飾非，務盡其心。凡此者，皆庸人之所大惡，而讒言之所由興也。是故先主拒関、張之間，而後孔明得以盡其才；",
                    "zhushu": "諸葛亮傳：先主與亮情好日宻，関羽、張飛等不恱，先主解之曰：“孤之有孔明，猶魚之有水也，願諸君勿復言。”羽、飛乃止。"
                },
                {
                    "paragraph": "符堅斬樊世，",
                    "zhushu": "晋書苻堅傳：王猛親龍愈宻，朝政莫不由之。特進樊世，氏豪也，負氣倨傲，嘗衆辱猛，後又於堅前與猛争婚亊，世怒起，將擊猛，左右止之，遂醜言大罵，堅因此發怒，命斬之。自是公𡖖以下無不憚猛焉。"
                },
                {
                    "paragraph": "逐仇騰，黜席寳，",
                    "zhushu": "王猛傳：猛𡻕中五迁，權傾内外，宗戚舊臣皆害其寵。尚書仇騰、長吏席宝数譛毀之。堅大怒，黜騰爲甘松護軍，宝白衣領長史。示後上下咸服，莫有敢言。"
                },
                {
                    "paragraph": "而後王猛得以畢其功。夫天下未嘗無二子之才也，而人主思治又如此之勤，相湏甚急，而相合甚難者，獨患君不信其臣，而臣不測其君而已矣。惟天子一日慨然明告執政之臣所以欲爲者，使知人主之深知之也，而内爲之信，然後敢有所發於外而□顧。不然，雖得賢人千萬，一日百變法，天下益不可治。𡻕復一𡻕，而終無以大慰天下之望，豈不亦甚可惜哉！",
                    "zhushu": "",
                    "type": 2
                },
                {
                    "paragraph": "策略四",
                    "zhushu": "",
                    "type": 2
                },
                {
                    "paragraph": "天子與執政之大臣，旣已相得而無疑，可以盡其所懷，直己而行道，則夫當今之所冝先者，莫如破庸人之論，開功名之門，而後天下可爲也。夫治天下譬如治水，方其奔衝潰決，騰涌飄蕩而不可禁止也，雖欲盡人力之所至，以求殺其尺寸之勢而不可得。及其旣衰且退也，駸駸乎若不足以終日。故夫治水者，不惟有難殺之憂，而又有易衰之患。導之有方，決之有漸，䟽其故而納其新，使不至於壅閼腐敗而無用。嗟夫！人知江河之有水患也，而以爲沼沚之可以無憂，是烏知舟楫灌漑之利哉？夫天下之未平，英雄豪傑之士，務以其所長角奔而争利，惟恐天下一日無事也。是以人人各盡其才，雖不肖者亦自淬礪而不至于怠廢。故其勇者相吞，智者相賊，使天下不安其生。爲天下者，知夫大亂之本起於智勇之士争利而無厭，是故天下旣平，則削去其具，抑逺天下剛健好名之士，而奬用柔懦謹畏之人。不過十數年，天下靡然無復往時之無事也。於是能者不自激發而無以見其能，不能者益以㢮廢而無用。當是之時，人君欲有所爲，而左右前後皆無足使者，是以綱紀日壞而不自知。此其爲患，豈特英雄豪傑之士趑趄而已哉？聖人則不然，當其乆安於逸樂也，則以術起之，使天下之心翹翹然常喜於爲善，是故能安而不衰。夫人君之所恃以爲天下者，天下皆爲而已不爲。夫使天下皆爲而已不爲者，開其利害之端，而辨其榮辱之等，使之踴躍奔走，皆爲我役而不辭，夫是以坐而收其功也。如使天下皆欲不爲而得，則天子誰與共天下哉？今者治平之日乆矣，天下之患正在此也。故曰：破庸人之論，開功名之門，而後天下可爲也。今夫庸人之論有二：其上之人務爲寛深不測之量，而下之士好言中庸之道。此二者，皆庸人相與議論，舉先民之言，而獵取其近似者，以自解說其無能而已矣。夫寛深不測之量，古之人所以臨大事而不亂，有以鎮世俗之躁，盖非以隔絶上下之情，養尊而自安也。譽之則勸，非之則沮，聞善則喜，見惡則怒，此三代之所共也。而後之君子，必曰“譽之不勸，非之不沮，聞善不喜，見惡不怒”，斯以爲不測之量，不已過乎！夫有喜有怒，然後有間而可入；有間而可入，然後智者得爲之謀，才者得爲之用。後之君子務爲無間，夫天下誰能入之？古之所謂中庸者，盡萬物之理而不過，故亦曰皇極。夫極，盡也。後之所謂中庸者，循循焉爲衆人之所能爲，斯以爲中庸矣，此孔子、孟子之所謂郷原也。一郷皆稱原人焉，無所往而不爲原人，同乎流俗，合乎汙丗，曰：“古之人何爲踽踽凉凉？",
                    "zhushu": "趙歧注云：“踽踽凉凉，有威儀如無所施之貌。”"
                },
                {
                    "paragraph": "生斯丗也，爲斯丗也，善斯可矣。”謂其近於中庸而非，故曰“德之賊也。”孔子、孟子惡郷原之賊夫德也，欲得狂者而見之，狂者又不可得，欲得獧者而見之，曰：“狂者進取，獧者有所不爲。”今日之患，惟不取於狂者、獧者，而皆取於郷原，是以若此靡靡不立。若孔子、子思之所從受中庸也，孟子，子思之所授以中庸者也，然皆欲得狂者、獧者而與之。然則淬励天下而作其怠惰，莫如狂者、獧者之賢也。臣故曰：破庸人之論，開功名之門，而後天下可爲也。",
                    "zhushu": "",
                    "type": 2
                },
                {
                    "paragraph": "䇿略五",
                    "zhushu": "",
                    "type": 2
                },
                {
                    "paragraph": "其次莫若深結天下之心。臣聞天子者，以其一身寄之乎巍巍之上，以其一心運之乎茫茫之中，安而爲太山，",
                    "zhushu": "前漢嚴安傳：淮南王安諫伐南越書云：“傳之子孫，施之无穷，天下之安，猶㤗山而四維之也。”"
                },
                {
                    "paragraph": "危而爲累𡖉，",
                    "zhushu": "刘向說苑云：晋灵公造九層臺，費用千億，謂左右曰：“敢有諫者，斬。”荀息聞之，上書求見。灵公張弩持矢見之，謂曰：“子欲諫邪？”息曰：“不敢諫也，臣能累十二博碁，加九雞子其上。”公曰：“子爲寡人作之。”息即正顔色，定志意，以碁子置下，加九雞子其上，左右慴息，灵公扶伏，氣息不續。公曰：“危哉！危哉！”息曰：“是不危也，復有危於此者。”公曰：“願復見之。”息曰：“九層之臺，三年不成，男不得耕，女不得織，囯家空虚，隣囯謀議，將欲㒷兵，社稷亡㓕，君欲何望？”灵公曰：“寡人之過，乃至於此。”即壞九層之臺。"
                },
                {
                    "paragraph": "其間不容毫𨤲。是故古之聖人，不恃其有可畏之資，而恃其有可愛之實；不恃其有不可抜之勢，而恃其有不忍叛之心。何則？其所居者，天下之至危也。天子恃公𡖖以有其天下，公𡖖、大夫士以至于民，轉相属也以有其冨貴。苟不得其心，而欲覊之以區區之名，控之以不足恃之勢者，其平居無事，猶有以相制，一旦有急，是皆行道之人，掉臂而去，尚安得而用之？古之失天下者，皆非一日之故，其君臣之歡，去已乆矣，適㑹其變，是以一散而不可復收。方其未也，天子甚尊，士大夫甚賤，奔走萬里，無敢後先，儼然南靣以臨其臣，曰：“天何言哉！”百官俯首就位，歛足而退，兢兢惟恐有罪。群臣相率爲苟安之計，賢者旣無所施其才，愚者亦有所容其不肖，舉天下之事，聽其自爲而己。及乎事岀於非常，變起於不測，視天下莫與同其患，雖欲分國以與人，而且不及矣。秦二世、唐德宗盖用此術，以至于㒹沛而不悟，豈不悲哉！",
                    "zhushu": "史記秦本紀：趙髙說二世无与公𡖖廷決亊，於是二世常居禁中，公𡖖希得朝見。盗賊益多，髙乃使閻楽將吏卒千餘人至望夷宫。二世曰：“吾願得一郡爲王。”弗許。又曰：“願爲万户侯。”弗許。曰：“願与妻子爲黔首。”閻楽不顧，麾其兵進，二世自殺。唐史德宗賛曰：“德宗猜忌刻薄，以彊明自任，耻見屈於正論，而忘受欺於姦䛕。故其疑䔥復之輕己，謂姜公輔爲賣直而不能容，用盧𣏌、趙賛，則至於敗乱而終不悔。”"
                },
                {
                    "paragraph": "天下者，噐也。天子者，有此噐者也。噐乆不用而置諸篋笥，則噐與人不相習，是以扞格而難操。良工者使手習知其噐，而噐亦習知其手，手與噐相信而不相疑，夫是故所爲而成也。天下之患，非經營禍亂之足憂，而養安無事之可畏。何者？懼其一旦至於捍格而難操也。昔之有天下者，日夜淬勵其百官，撫摩其人民，爲之朝聘、㑹同、燕享，以交諸侯之歡。",
                    "zhushu": "周官大宗伯之聀：“以賔礼親邦囯，春見曰朝，夏見曰宗，秋見曰覲，冬見曰遇，時見曰㑹，衆見曰同。”又云：“以饗燕之礼，親四方之賔客。”"
                },
                {
                    "paragraph": "𡻕時月朔，致民讀法，",
                    "zhushu": "如周官黨正“正𡻕属民讀法”，族師“月吉則属民而讀邦法”之𩔖。"
                },
                {
                    "paragraph": "飲酒蜡臘，",
                    "zhushu": "周官黨正：“囯索鬼神而祭㐶，則以礼属民而飲酒于序，以正歯位。”礼郊特牲：“蜡之祭，仁之至，義之尽也。黄衣黄冠而祭，息田夫也。”月令“臘先祖五祀”，注云：“臘，以田獵所得禽而祭也。”"
                },
                {
                    "paragraph": "以遂萬民之情。有大事，自庶人以上，皆得至于外朝，以盡其詞。",
                    "zhushu": "小司冦：掌外朝之政，以致万民而詢焉。一曰詢囯危，二曰詢囯迁，三曰詢立君。外朝，即司冦断獄弊訟之朝。"
                },
                {
                    "paragraph": "猶以爲未也，五載一廵守，諸侯朝于方岳之下，親見其𦒿老賢士大夫，以周知天下之風俗。",
                    "zhushu": "王制：“天子五年一廵守，覲諸侯，問百年者就見之，命太師陳詩以觀民風。”"
                },
                {
                    "paragraph": "凡此者，非以爲苟勞而已，將以馴致服習天下之心，使不至于捍格而難操也。及至後世，壞先王之法，安於逸樂而惡聞其過，是以養尊而自髙，務爲深嚴，使天下拱手以貌相承，而心不服。其腐儒老生又岀而爲之說曰：“天子不可以妄有言也，史且書之，後世且以爲譏。”使其君臣相視而不相知，如此則偶人而已矣。天下之心旣已去，而倀倀焉抱其空噐，不知英雄豪傑已議其後。臣嘗觀西漢之𥘉，髙祖創業之際，事變之興亦已繁矣。而髙祖以項氏創殘之餘，與信、布之徒角馳于中原。此六七公者，皆以絶人之資，據有土地甲兵之衆，其勢足以爲亂，然天下終以不揺，卒定於漢。",
                    "zhushu": "賈𧨏治安䇿云：“假設天下如曩時，維隂侯尚王楚，㸃布王淮南，彭越王梁，韓信王韓，張敖王趙，貫髙爲相，盧綰王燕，陳豨在代，令此六匕公者皆無恙。”又云：“十年之間，反者九起，然未幾相継誅滅，故天下卒定於漢。”"
                },
                {
                    "paragraph": "傳十數世矣，而至于元、成、哀、平，四夷嚮風，兵革不試，而王莽一孺子，乃舉而移之，不用寸兵尺鐵，而天下屏息，莫敢或争，",
                    "zhushu": "王莽傳賛云：“莽始起外戚，折節力行，以要名譽。又乗四父歷世之權，故得肆其姦慝，以成篡盗之禍。”然當時列侯宗室争献符命之不暇，况敢与之争乎？"
                },
                {
                    "paragraph": "此其故何也？創業之君，岀于布衣，",
                    "zhushu": "髙祖嫚罵醫者曰：“吾以布衣提三尺取天下。”"
                },
                {
                    "paragraph": "其大臣將相皆握手之歡，",
                    "zhushu": "䔥、曹之徒，皆豐、沛故人。"
                },
                {
                    "paragraph": "凡在朝廷者，皆嘗試擠掇，以知其才之短長。彼其視天下如一身，苟有疾痛，其手足不期而自救。當此之時，雖有近憂，而無逺患。及其子孫，生于深宫之中，",
                    "zhushu": "荀子：魯哀公語孔子曰：“寡人生于深宫之中。”此謂元、成、哀、平。"
                },
                {
                    "paragraph": "而狃於冨貴之勢，尊卑闊絶，而上下之情踈，禮節繁多，而君臣之義薄。是故不爲近憂，而常爲逺患，及其一旦，固已不可救矣。聖人知其然，是以去苛禮而務至誠，黜虚名而求實効，不愛髙位重禄以致山林之士，而欲聞切直不隱之言者，凡皆以通上下之情也。昔我大祖、太宗旣有天下，法令簡約，不爲崖岸。當時大臣將相，皆得從容終日，歡如平生，下至士庶人，亦得以自効，故天下稱其言至今。非有文采縁飾，而開心見誠，有以入人之深者，",
                    "zhushu": "太祖一日召石守信、王審𤦺等諸大將飲，酒酣，謂曰：“人生如白駒之過隙，所爲好冨貴者，不過欲多積金錢，厚自娱楽，使子孫无貧乏耳。”“爾曹何不釋去兵權，出守大藩，擇便好田宅市之，爲子孫立永逺不可動之業，多置歌兒舞女，日飲酒相歡，以終其天年。君臣之間，两无猜疑，上下相安，不亦善乎？”皆再拜稱謝。其從容无間，開心見誠，皆此𩔖也。"
                },
                {
                    "paragraph": "此英主之竒術，御天下之大權也。方今治平之日乆矣，臣愚以爲冝日新盛德，以激昂天下乆安怠惰之氣，故陳其五事，以備採擇。其一曰：將相之後，天子所恃以爲治者，冝日夜召論天下之大計，且以熟觀其爲人。其二曰：太守、刺史，天子所寄以逺方之民者，其罷歸，皆當問其所以爲政，民情風俗之所安，亦以揣知其才之所堪。其三曰：左右扈從、侍讀、侍講之人，本以論說古今興衰之大要，非以應故事備數而已，經籍之外，苟有以訪之，無傷也。其四曰：吏民上書，苟小有可觀者，冝皆召問優慰，以養其敢言之氣。其五曰：天下之吏，自一命以上，雖其至賤無以自通於朝廷，然人主之爲，豈有所不可哉？察其善者，卒然召見之，使不知其所從來。如此，則逺方之賤吏，亦務自激發爲善，不以位卑禄薄無由自通於上而不修飾。使天下習知天子樂善親賢䘏民之心，孜孜不倦如此，翕然皆有所感發，知愛於君而不可與爲不善。亦將賢人衆多而姦吏衰少，刑法之外，有以大慰天下之心焉耳。",
                    "zhushu": ""
                }
            ]
        },
        {
            "name": "經進東坡文集事略卷第十六",
            "paragraphs": [
                {
                    "paragraph": "經進東坡文集事略卷第十六",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進䇿別一十七篇",
                    "zhushu": "",
                    "type": 2
                },
                {
                    "paragraph": "課百官别六篇",
                    "zhushu": "",
                    "type": 2
                },
                {
                    "paragraph": "厲法禁第一  抑僥倖第二",
                    "zhushu": "",
                    "type": 2
                },
                {
                    "paragraph": "決壅蔽第三  專任使第四",
                    "zhushu": "",
                    "type": 2
                },
                {
                    "paragraph": "無責難第五  無沮善第六",
                    "zhushu": "",
                    "type": 2
                },
                {
                    "paragraph": "䇿别叙例",
                    "zhushu": "",
                    "type": 2
                },
                {
                    "paragraph": "臣聞爲治者有先後，有本末。嚮之所論者，皆當今之所冝先，而爲治之大要也。若夫事之利害，計之得失，臣請列而言之。盖其緫有四，其别有十七。所謂其緫四者，一曰課百官，二曰安萬民，三曰厚貨財，四曰訓兵旅。此之謂其緫有四：一曰課百官。所謂課百官者，其別又有六焉，一曰厲法禁，二曰抑僥倖，三曰決壅蔽，四曰專任使，五曰無責難，六曰無沮善者是也。二曰安萬民。所謂安萬民者，其別又有六焉，一曰崇敎化，二曰勸親睦，三曰均户口，四曰較賦稅，五曰教戰守，六曰去姦民是也。三曰厚貨財。所謂厚貨財者，其別又有二焉，一曰省費用，二曰定軍制者是也。四曰訓兵旅。所謂訓兵旅者，其别又有三焉：一曰蓄材用，二曰練軍實，三曰倡勇敢者是也。别而言之，十有七焉，故謂之“䇿別”。",
                    "zhushu": "",
                    "type": 2
                },
                {
                    "paragraph": "厲法禁第一",
                    "zhushu": "",
                    "type": 2
                },
                {
                    "paragraph": "昔者聖人制刑賞，知天下之樂乎賞而畏乎刑也，是故施其所樂者，自下而上。民有一介之善，不終朝而賞隨之，是以上之爲善者，足以知其無有不賞也。施其所畏者，自上而下。公𡖖大臣有毫髪之罪，不終朝而罰隨之，是以下之爲不善者，亦足以知其無有不罰也。詩曰：“剛亦不吐，柔亦不茹。”夫天下之所謂權豪貴𩔰而難令者，此乃聖人之所借以徇天下也。舜誅四凶而天下服，何也？此四族者，天下之大族也。",
                    "zhushu": "以左傳攷之，渾淳岀於帝鴻氏，窮竒岀於少皡氏，檮机岀於顓帝氏，饕餮岀於縉雲氏，皆大族也。"
                },
                {
                    "paragraph": "夫惟聖人惟能擊天下之大族，以服小民之心，故其刑罰至於措而不用。周之衰也，商鞅、韓非峻刑酷法以督責天下。然所以爲得者，用法始於貴戚大臣，而後及於踈賤，",
                    "zhushu": "吏記啇鞅傳：秦太子犯法，鞅曰：“法之不行，自上犯之。”將法太子。太子，君嗣也，不可施刑，刑其傳公子䖍，黥其師公孫賈。韓非傳：非者，韓之諸公子也。喜刑名法術之斈。"
                },
                {
                    "paragraph": "故能以其國霸。由此觀之，商鞅、韓非之刑，非舜之刑，而所以用刑者，舜之術也。後之庸人，不深原其本末，而猥以舜之用刑之術與商鞅、韓非同𩔖而棄之。法禁之不行，姦宄之不止，由此其故也。今夫州縣之吏，受賂以鬻獄，其罪至于除名，而其官不足以贖，則至于嬰木索，受笞箠，此亦天下之至辱也。而士大夫或冐行之。何者？其心有所不服也。今夫大吏之爲不善，非特簿書米鹽岀入之間也。其位愈尊，則其所害愈大，其權愈重，則其下愈不敢言。幸而有不畏強禦之士出力而排之，又幸而不爲上下之所抑，以遂成其罪，則其官之所减者，至千罰金盖無幾矣。夫過惡暴著于天下，而罰不傷其毫毛，鹵莽於公𡖖之間，而纎悉於州縣之小吏，用法如此，冝其天下之不心服也。用法而不服其心，雖刀鋸斧龯，猶將有所不避，而况木索、笞箠哉！方今法令至繁，觀其所以隄防之具，一舉足且入其中，而大吏犯之，不至于可畏，其故何也？天下之議者曰：古者之制，“刑不上大夫”，大臣不可以法加也。嗟夫！“刑不上大夫”者，豈曰大夫以上有罪而不刑歟？古之人君待其公𡖖大臣至重，而待其士庶人至䡖也。責之至重，故其所以約束之者愈寛；待之至䡖，故其所以隄防之者甚宻。夫所貴乎大臣者，惟其不待約束而後免於罪戾也。是故約束愈寛，而大臣益以畏法。何者？其心以爲人君之不我疑而不忍欺也。苟幸其不疑而䡖犯法，則固已不容於誅矣。故夫大夫以上有罪，不從於訊鞠論報，如士庶人之法，",
                    "zhushu": "漢張湯傳：湯劾䑕，訊鞠論報。注云：“訊，考問也。鞠，穷也。謂穷覈之也。論報，謂上論之而獲報也。”"
                },
                {
                    "paragraph": "斯以爲“刑不上大夫”而已矣。天下之吏，自一命以上，其蒞官臨民，苟有罪，皆書於其所謂曆者，",
                    "zhushu": "選㪯志云：毎諸州掾曹及縣令、簿、尉，皆吏部南曹給印紙曆子。秩蒲郡長吏書其績用愆過，俾州有司詳視，差其殿最。"
                },
                {
                    "paragraph": "而至于館閣之臣岀爲郡縣者，則遂罷去。此真聖人之意，欲有以重責之也。柰何其與士庶人較罪之輕重，而又以其爵减耶？夫律有罪而得以首免者，所以開盗賊小人自新之塗。而今之𡖖大夫有罪亦得以首免，是以盗賊小人待之歟？天下惟無罪也，是以罰不可得而加。知其有罪而特免其罰，則何以令天下？今夫大臣有不法，或者旣已舉之，而詔曰“勿推”，此何爲者也？聖人爲天下，豈容有此暧昧而不決？故曰：厲法禁自大臣始，小臣不犯矣。",
                    "zhushu": "",
                    "type": 2
                },
                {
                    "paragraph": "抑僥倖第二",
                    "zhushu": "",
                    "type": 2
                },
                {
                    "paragraph": "夫所貴乎人君者，予奪自我，而不牽於衆人之論也。天下之學者莫不欲仕，仕者莫不欲貴。如從其欲，則舉天下皆貴而後可。惟其不可從也，是故仕不可以輕得，而貴不可以易致。此非有所吝也。爵禄出乎我者也，我以爲可予而予之，我以爲可奪而奪之，彼雖有言者，不足畏也。天下有可畏者，賦歛不可以不均，刑罰不可以不平，守令不可以不擇。此誠足以致天下之安危而可畏者也。我欲謹爵賞，惜名噐，而囂囂者以爲不可，是烏足䘏哉？國家近𡻕以來，吏多而闕少，率一官而三人共之，居者一人，去者一人，而伺之者又一人，是一官而有二人者無事而食也。且其蒞官之日淺，而閑居之日長，以其蒞官之所得，而爲閑居仰給之資，是以貪吏常多而不可禁，此用人之大弊也。古之用人，其取之至寛，而用之至狹。取之至寛，故賢者不隔；用之至狹，故不肖者無所容。記曰：“司馬辯論官材，論進士之賢者，以告于王，而定其論。論定然後官之，任官然後爵之，位定然後禄之。”然則是取之者未必用也。今之進士，自二人以下者皆試官。夫試之者，豈一定之謂哉？固將有所廢置焉耳。國家取人，有制䇿，有進士，有明經，有詞科，有任子，有府史雜流，凡此者，雖衆無害也。其終身進退之決，在乎召見改官之日，此尤不可不愛惜謹重者也。今之議者不過曰多其資考，而責之以舉官之數。且彼有勉強而已，資考旣足，而舉官之數亦以及格，則將執文墨以取必於我，雖千百爲軰，莫敢不盡與。臣切以爲今之患，正在於任法大過，是以爲一定之制，使天下可以𡻕月必得，甚可惜也。方今之便，莫若使吏六考以上，皆得以名聞于吏部。吏部以其資考之逺近，舉官之衆寡，而次第其名，然後使一二大臣雜治之，叅之以其才噐之優劣而定其等，𡻕終而奏之，以詔天子廢置。",
                    "zhushu": "周官大宰：𡻕終則令百官府各正其治，受其㑹，听其致亊，而詔王廢置。"
                },
                {
                    "paragraph": "度天下之吏，毎歳以物故罪免者幾人，而増損其數，以所奏之等𥙷之，及數而止。使其子奪亦雜岀于賢不肖之間，而無有一定之制，則天下之吏不敢有必得之心，將自奮磨淬以求聞于時，而嚮之所謂用人之大弊者，亦不勞而自去。然而議者必曰：“法不一定，而以才之優劣爲差，則是好悪之私有以啓也。”臣以爲不然。夫法者，本以存其大綱，而其岀入變化，固將付之於人。昔者唐有天下，舉進士者，群至於有司之門。唐之制，惟有司之信也。是故有司得以搜羅天下之賢士，而習知其爲人，至於一日之試，則固以不取也。唐之得人，於斯爲盛。",
                    "zhushu": "唐制，主司以通牓取人，兼採譽望，或自投所業，或各㪯所知，皆无定制，有司得以熟知其䝨否。故進士得人，為當时之冠，如“龍虎牓”之属，大槩可見。"
                },
                {
                    "paragraph": "今以名聞於吏部者，毎𡻕不過數十百人，使一二大臣得以訪問叅考其才，雖有失者，盖已寡矣。如必曰“任法而不任人”，天下之人必不可信，則人一定之制，臣未知其果不可以爲姦也。",
                    "zhushu": "",
                    "type": 2
                },
                {
                    "paragraph": "決壅蔽第三",
                    "zhushu": "",
                    "type": 2
                },
                {
                    "paragraph": "所貴乎朝廷清明而天下治平者，何也？天下不訴而無𡨚，不謁而得其所欲，此堯舜之盛也。其次不能無訴，訴而必見察；不能無謁，謁而必見省。使逺方之賤吏，不知朝廷之髙，而一介之小民，不識官府之難，而後天下治。今夫一人之身，有一心兩手而己。疾痛苛癢，動於百體之中，雖其甚徴不足以爲患，而手隨至。夫手之至，豈其一一而聽之心哉？心之所以素愛其身者深，而手之所以素聽於心者熟，是故不待使令而卒然以自至。聖人之治天下，亦如此而已。百官之衆，四海之廣，使其𨵿節脉理相通爲一，叩之而必聞，觸之而必應，夫是以天下可使爲一身。天子之貴，士民之賤，可使相愛，憂患可使同，緩急可使救。今也不然，天下有不幸而訴其𡨚，如訴之於天；有不得已而謁其所欲，如謁之於鬼神。公𡖖大臣不能究其詳悉，而付之於胥吏。故凡賄賂先至者，朝請而夕得；徒手而來者，終年而不獲。至於故常之事，人之所當得而無疑者，莫不務爲留滯，以待請属。舉天下一毫之事，非金錢無以行之。昔者漢、唐之弊，患法不明而用之。不宻，使吏得以空虚無據之法而繩天下，故小人以無法爲姦。今也法令明具而用之至宻，舉天下惟法之知。所欲排者，有小不如法而可指以爲瑕。所欲與者，雖有所乖戾，而可借法以爲解。故小人以法爲姦。今天下所爲多事者，豈事之誠多耶？史欲有所鬻而不得，則新故相仍，紛然而不決，此王化之所以壅遏而不行也。昔威、文之霸，百官承職，不待教令而辦，四方之賔至，不求有司。",
                    "zhushu": "左傳襄公三十一年：子産相鄭伯以如晋，使尽壞其館之垣而納車焉焉。士文伯誚之，對曰：“僑聞文公之為盟主也，諸侯賔至，甸設庭燎，百官之属，各展其物。公不畱賔而亦无廢亊。”"
                },
                {
                    "paragraph": "王猛之治秦，亊至纎悉，莫不盡舉，而人不以爲煩。盖史之所記，麻思還冀州，請於猛，猛曰：“速裝行矣。”至暮而符下。及岀關，郡縣皆已被符。其令行禁止而無留事者，至于纎悉，莫不皆然。",
                    "zhushu": "晋史王猛傳：廣平麻思流寄関右，因母亡帰葬，請還翼州。猛謂思曰：“便可速裝，是暮已符𡖖發遣。”及始岀関，郡縣已被符管攝。其令行禁整，事無留滯，皆此𩔖也。"
                },
                {
                    "paragraph": "符堅以戎狄之種，至爲霸王，兵彊國冨，垂及升平者，猛之所爲，固冝其然也。",
                    "zhushu": "符堅乃雄之子，其祖洪，略陽臨渭氏人也。其先盖有扈之苗裔，丗爲西戎酋長。王猛傳云：“猛宰政公平，流放尸素，無罪而不刑，無才而不任，庻績咸熈，百揆時叙。於是兵強國冨，垂及升平，猛之力也。”"
                },
                {
                    "paragraph": "今天下治安，大吏奉法，不敢顧私，而府史之屬招權鬻法，長吏心知而不問，以爲當然。此其弊有二而已。事繁而官不勤，故權在胥吏。欲去其弊也，莫如省事而厲精。省事莫如任人，厲精莫如自上率之。今之所謂至繁，天下之事關於其中，訴者之多，而謁者之衆，莫如中書與三司。天下之事，分于百官，而中書聽其治要。郡縣錢幣，制于轉運使，而三司受其㑹計。此冝若不至繁多，然中書不待奏課以定其黜陟，而關與其事，則是不任有司也。三司之吏，推析嬴虚，至於毫毛，以繩郡縣，則是不任轉運也。故曰：省事莫如任人。古之聖王愛日以求治，辨色而視朝，苟少安焉，而至於日岀，則終日爲之不給。以少而言之，一日而廢一事，一月則可知也，一𡻕則事之積者不可勝數也。故欲事之無繁，則必勞於始而逸於終。晨興而晏罷，天子未退，則宰相不敢歸安于私第。宰相日昃而不退，則百官莫不震悚盡力於王事，而不敢宴游。如此，則纎悉隱微，莫不舉矣。天子求治之勤，過于先王，而議者不稱王季之晏朝，而稱舜之無爲；不論文王之日昃，而論始皇之量書。此何以率天下怠耶？臣故曰：“厲精莫如自上率之，則壅蔽決矣。”",
                    "zhushu": "",
                    "type": 2
                },
                {
                    "paragraph": "專任使第四",
                    "zhushu": "",
                    "type": 2
                },
                {
                    "paragraph": "夫吏之與民，猶工人之操噐。易噐而操之，其始莫不齟齬而不相得。是故雖有長才異能之士，朝夕而去，則不如庸人之乆且便也。自漢至今，言吏治者，皆推孝文之時，以爲任人不可以倉卒而責成功。",
                    "zhushu": "漢王嘉傳：孝文時，吏居官者或長子孫，以官爲氏，倉氏、庫氏，則倉、庫吏之後也。其二千石長吏，亦安官楽職，然後上下相安，莫有苟且之意。"
                },
                {
                    "paragraph": "又其三嵗一遷，吏不爲長逺之計，則其所施設，一切岀於苟簡。此天下之士争以爲言，而臣知其未可以卒行也。夫天下之吏，惟其病多而未有以處也，是以擾擾在此。如使五六年或七八年而後遷，則將有十年不得調者矣。",
                    "zhushu": "漢張釋之傳：釋之以貲爲騎郎，亊文帝，十年不得調。顔師古曰：“調，選也。”"
                },
                {
                    "paragraph": "朝廷方將减任子，清冗官，",
                    "zhushu": "仁廟嘉祐中，嘗降旨以减省奏薦子孫親减恩澤，下两制及臺諌官定奪。㝷已具條件聞奏，又再下中書、宻院重行詳定。"
                },
                {
                    "paragraph": "則其行之，當有所待。而臣以爲當今之弊，有甚不可者。夫京兆府，天下之所觀望而化，王政之所由始也。四才之衝，两河之交，舟車商賈之所聚，金珠錦綉之所積，故其民不知有耕稼織絍之勞；冨貴之所移，貨利之所眩，故其民不知有恭儉廉退之風。以書數爲終身之能，以府史賤吏爲郷黨之榮，故其民不知有儒學講習之賢。夫是以獄訟繁滋，而姦不可止，爲治者益以苟且而不暇於教化，四方觀之，使風俗日以薄惡，未始不由此也。今夫爲京兆者，戴星而出，見燭而入，案牘笞箠，交乎其前，拱手而待命者，足相躡乎其庭，持詞而求訴者，肩相摩乎其門，憧憧焉不知其爲誰。一訊而去，得罪者不知其得罪之由，而無罪者亦不知其無罪之實。如此，則刑之不服，赦之不悛，獄訟之繁，未有已也。夫大司農者，天下之所以嬴虚，外計之所從受命也。其財賦之岀入，簿書之交錯，縱横變化，足以爲姦而不可推究。上之人不能盡知，而付之吏。吏分職乎其中者，以數十百人，其耳目足以及吾之所不及。是以能者不過粗舉其大綱，而不能者惟吏之聽。賄賂交乎其門，四方之有求者聚乎其家，天下之大弊，無過此二者。臣竊以爲今省府之重，其擇人冝精，其任人冝乆。凡今之弊，皆不精不乆之故。何則？天下之賢者不可以多得，而賢者之中，求其治繁者，又不可以人人而能也。幸而有一人焉，又不乆而去。夫丗之君子，苟有志于天下，而欲爲長乆之計者，則其効不可以朝夕見。其始若迂闊，而其終必將有所可觀。今朞月不報政，則朝廷以爲是無能爲者，不待其成而去之。而其翕然見稱于人者，又以爲有功而擢爲兩府。然則是爲省府者，能與不能，皆不得乆也。夫以省府之繁，終𡻕不得休息，朝廷旣已汲汲而去之，而其人亦莫不汲汲而求去。夫胥吏者，皆老於其局，長子孫於其中。以汲汲求去之人，而御長子孫之吏，此其相視如客主之勢，冝其姦弊不可得而去也。省府之位不爲卑矣，茍有能者而老于此，不爲不用矣。古之用人者，知其乆處於位，則時有以賜予勸奬之，以厲其心，不聞其驟遷以奪其成効。今天下之吏，縱未能一槩乆而不遷，至于省府，亦不可以倉卒而去。吏知其乆居而不去也，則其欺詐固已少衰矣，而其人亦得深思熟慮，周旋於其間，不過十年，必將有卓然可觀者也。",
                    "zhushu": "",
                    "type": 2
                },
                {
                    "paragraph": "無責難第五",
                    "zhushu": "",
                    "type": 2
                },
                {
                    "paragraph": "“無責難”者，將有所深責也。昔者聖人之立法，使人可以過而不可以不及。何則？其所求於人者，衆人之所能也。天下有能爲衆人之所不能者，固無以加矣，而不能者不至於犯法。天下如此而猶有犯者，然後可以深懲而决去之。由此而言，則聖人之所以不責人之所不能者，將以深責乎人之所能也。後之立法者異於是，責人以其所不能，而其所能者不深責也。是以其法不行，而其事不立。夫事不可以兩立也，聖人知其然，是故有所取，必有所捨，有所禁，必有所寛。寛之則其禁必止，捨之則其取必得。今夫天下之吏，不可以人人而知也，故使長吏舉之。又恐其舉之以私也，故使長吏任之。他日有敗事，則以連坐，其過重者其罰均。",
                    "zhushu": "國朝自祖宗以來，應有薦㪯，除受之日，仍列舉主姓名。或在官貪濁不公，畏懦不理，職務廢闕，處斷乖違，並量輕重連坐。"
                },
                {
                    "paragraph": "且夫人之難知，自堯、舜病之矣。今日爲善，而明日爲惡，猶不可保，况於十數年之後，其㓜者已壯，壯者已老，而猶執其一時之言，使同被其罪，不已過乎？天下之人，仕而未得志也，莫不勉強爲善以求舉。惟其旣已改官而無憂，是故蕩然無所不至。方其在州縣之中，長吏親見其廉謹勤幹之節，則其勢不可以不舉，而又安知終身之所爲哉？故曰“今之法責人以其所不能”者，謂此也。",
                    "zhushu": "",
                    "type": 2
                },
                {
                    "paragraph": "之屬一郡之長，察一郡之屬，職司者，察其屬郡者也。此三者，其屬無幾耳，其貪其廉，其寛猛，其能與不能，不可謂不知也。今且有人牧牛羊者，而不知其肥瘠，是可復以爲牧人欤？夫爲長而屬之不知，則此固可以罷免而無足惜者。今其屬官有罪，而其長不即以聞，他日有以告者，則其長不過爲失察，其去官者又以不坐。夫失察，天下之微罪也。職司察其屬郡，郡縣各察其屬，此非人之所不能，而罰之甚輕，亦可怪也。今之世所以重發贓吏者，何也？夫吏之貪者，始必詐廉以求舉，舉者皆王公貴人，其下者亦𡖖大夫之列，以身任之。居官者莫不愛其同𩔖等夷之人，故其植根牢固而不可動。連坐者常六七人，甚者至十餘人，此如盗賊質刧良民以求苟免耳。爲法之弊至於如此，亦可變已乎？如臣之䇿，以職司守令之罪罪舉官，以舉官之罪罪職司守令，彼其勢誠有以督察之。臣知貪吏小人無容足之地，又何必於舉官焉難之！",
                    "zhushu": "",
                    "type": 2
                },
                {
                    "paragraph": "無沮善第六",
                    "zhushu": "",
                    "type": 2
                },
                {
                    "paragraph": "昔者先王之爲天下，必使天下欣欣然常有無窮之心，力行不倦，而無自棄之意。夫惟自棄之人，則其爲𢙣也，甚毒而不可解。是以聖人畏之，設爲髙位重禄以待能者，使天下皆得踴躍自奮，扳援而來。惟其才之不逮，力之不足，是以終不能至於其間，而非聖人塞其門，絶其塗也。夫然，故一介之賤吏，閭閻之匹夫，莫不奔走於善，至於老死而不知休息，此聖人以術驅之也。天下苟有甚惡而不可忍也，聖人旣已絶之，則屏之逺方，終身不齒。此非獨不仁也，以爲旣已絶之，彼將一旦肆其忿毒，以殘害吾良民。是故絶之則不用，用之則不絶。旣已絶之，又復用之，則是驅之於不善，而又假之以其具也。無所望而爲善，無所愛惜而不爲惡者，天下一人而已矣。以無所望之人，而責其爲善；以無所愛惜之人，而求其不爲惡，又付之以人民，則天下知其不可也。世之賢者，何常之有？或岀於賈孺賤人，甚者至於盗賊，往往而是。而儒生貴族，世之所望爲君子者，或至於放肆不軌，小民之所不若。聖人知其然，是故不逆定於其始進之時，而徐觀其所試之効，使天下無必得之由，亦無必不可得之道。天下知其不可以必得也，然後勉強於功名，而不敢僥倖。知其不至於必不可得也，然後有以自慰其心，乆而不懈。“嗟夫！聖人之所以鼔舞天下，天下之人日化而不自知者，此其爲術欤？後之爲政者則不然，與人以必得，而絶之以必不可得，此其意以爲進賢而退不肖。然天下之弊，莫甚於此。今夫制䇿之及等，進士之髙第，皆以一日之間，而決取終身之冨貴。此雖一時之文人，而未知其臨事之能否，則其用之不已太遽乎！天下有用人而絶之者三：州縣之吏，苟非有大過而不可復用，則其他犯法，皆可使竭力爲善以自贖。而今世之法，一䧟於罪戾，則終身不遷，使之不自聊頼而疾視其民，肆意妄行而無所顧惜。此其初未必小人也，不幸而䧟於其中，途窮而無所入，則遂以自棄。府史賤吏，爲國者知其不可闕也，是故𡻕乆則𥙷以外官。以其所從來之卑也，而限其所至，則其中雖有出群之才，終亦不得歯於士大夫之列。夫人岀身而仕者，將以求貴也，貴不可得而至矣，則將惟冨之求，此其勢然也。如是，則雖至於鞭笞戮辱，而不足以禁其貪。故夫此二者，茍不可以遂棄，則冝有以少假之也。入貲而仕者，皆得𥙷郡縣之吏，彼知其終不得遷，亦將逞一時之欲，无所不至。夫此誠不可以遷也，則是用之之過而已。臣故曰：“絶之則不用，用之則不絶，此三者之謂也。”",
                    "zhushu": ""
                }
            ]
        },
        {
            "name": "經進東坡文集事略卷第十七",
            "paragraphs": [
                {
                    "paragraph": "經進東坡文集事略卷第十七",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進䇿别中",
                    "zhushu": "",
                    "type": 2
                },
                {
                    "paragraph": "安萬民六篇",
                    "zhushu": "",
                    "type": 2
                },
                {
                    "paragraph": "崇教化第七  勸親睦第八",
                    "zhushu": "",
                    "type": 2
                },
                {
                    "paragraph": "均户口第九  較賦稅第十",
                    "zhushu": "",
                    "type": 2
                },
                {
                    "paragraph": "教戰守第十一  去姦民第十二",
                    "zhushu": "",
                    "type": 2
                },
                {
                    "paragraph": "崇教化第七",
                    "zhushu": "",
                    "type": 2
                },
                {
                    "paragraph": "夫聖人之於天下，所恃以爲牢固不拔者，在乎天下之民可與爲善，而不可與爲惡也。昔者三代之民見危而授命，見利而不忘義，此非必有爵賞勸乎其前，而刑罰驅乎其後也。其心安於爲善，而忸怩於不義，",
                    "zhushu": "孔安國云：“忸怩，心慙也。”"
                },
                {
                    "paragraph": "是故有所不爲。夫民知有所不爲，則天下不可以敵，甲兵不可以威，利禄不可以誘，可殺、可辱、可飢可寒而不可與叛，此三代之所以享國長乆而不抜也。及至秦、漢之際，其民見利而忘義，見危而不能授命。法禁之所不及，則巧僞變詐，無所不爲，疾視其長上而幸其災。因之以水旱，加之以盗賊，則天下蕩然無復天子之民矣。世之儒者常有言曰：“三代之時，其所以教民之具，甚詳且密也。學校之制，射郷之節，冠昬䘮祭之禮，粲然莫不有法。及至後世，教化之道衰，而盡廢其具，是以若此無耻也。”然世之儒者，蓋亦嘗試以此等教天下之民矣，而卒以無效，使民好文而益媮，飾詐而相髙，則有之矣。此亦儒者之過也。臣愚以爲若此者，皆好古而無術，知有教化而不知名實之所存者也。實者所以信其名，而名者所以求其實也。有名而無實，則其名不行；有實而無名，則其實不長。凡今儒者之所論，皆其名也。昔武王旣克商，散則發粟，使天下知其不貪；禮下賢俊，使天下知其不驕；封先聖之後，",
                    "zhushu": "樂記云：武王克商，未及下車，而封黄帝之後於薊，封帝堯之後於祝，封帝舜之後於陳。下車而封夏后氏之後於𣏌，封商之後於宋。"
                },
                {
                    "paragraph": "使天下知其仁；誅飛廉、惡來，",
                    "zhushu": "史記秦本紀：大廉元孫曰中衍，中衍元孫曰中潏，中潏生蜚廉，蜚廉生惡來。惡來有内，蜚廉善走，父子俱以材力事紂。周武王伐紂，并殺惡來。"
                },
                {
                    "paragraph": "使天下知其義。如此，則其教化天下之實，固已立矣。天下聳然皆有忠信廉恥之心，然後文之以禮樂，教之以學校，觀之以射郷，而謹之以冠昬䘮祭，民是以目擊而心諭，安行而自得也。及至秦、漢之世，專用法吏以督責其民，至于今千有餘年，而民曰“以貪冒嗜利而無耻”。儒者乃始以三代之禮所謂“名”者而繩之。彼見其登降揖遜盤辟俯僂之容，則掩口而竊𥬇，聞鍾鼔管磬希夷嘽緩之音，則驚顧而不樂。如此而欲望其遷善逺罪，不已難乎？臣愚以爲宜先其實而後其名，擇其近於人情者而先之。今夫民不知信，則不可與乆居於安；民不知義，則不可與同處於危。平居則欺其吏，而有急則叛其君，此教化之實不至，天下之所以無變者，幸也。欲民之知信，則莫若務實其言；欲民之知義，則莫若務去其貪。往者西河用兵，而家人子弟皆籍以爲軍。其始也，官告以權時之宜，非乆役者，事已當復爾業。少焉皆刺其額，無一人得免。自寳元以來，諸道以兵興爲辭而増賦者，至今皆不爲除去。夫如是，將何以止民之詐欺哉？夫所貴乎縣官之尊者，爲其恃於四海之富，而不爭於錐刀之末也。其與民也優，其取利也緩。古之聖人，不得已而取，則時有所置，以明其不貪。何者？小民不知其說，而惟貪之知。今雞鳴而起，百工雜作，匹夫入市，操挾尺寸，吏且隨而稅之，扼腕拊背，以收絲毫之利。古之設官者，求以𥙿民；今之設官者，求以勝之。賦歛有常限，而以先期爲賢；出納有常數，而以羡息爲能。天地之間，苟可以取者，莫不有禁。求利太廣，而用法太密，故民日趍於貪。臣愚以爲難行之言，當有所必行，而可取之利，當有所不取。以教民信，而示之義。若曰“國用不足，而未可以行”，則臣恐其失之多於得也。",
                    "zhushu": "",
                    "type": 2
                },
                {
                    "paragraph": "勸親睦第八",
                    "zhushu": "",
                    "type": 2
                },
                {
                    "paragraph": "夫民相與親睦者，王道之始也。昔三代之制，畫爲井田，使其比閭族黨，各相親愛，有急相賙，有喜相慶，死䘮相恤，疾病相養。",
                    "zhushu": "周禮地官大司徒之職：令五家爲比，使之相保；五比爲閭，使之相受；四閭爲族，使之相葬；五族爲黨，使之相救。"
                },
                {
                    "paragraph": "是故其民安居無事，則往來歡欣，而獄訟不生。有㓂而戰，則同心并力，而緩急不離。自秦、漢以來，法令峻急，使民乖其親愛歡欣之心，而爲隣里告訐之俗。",
                    "zhushu": "史記秦紀云：“衛鞅定変法之令，令民爲什伍，而相收司連坐。不告姦者𦝫斬，告姦者與斬敵首同賞。”"
                },
                {
                    "paragraph": "冨人子壯則岀分，貧人子壯則出贅。",
                    "zhushu": "賈𧨏治安策云：秦人家冨子壯則出分，家貧子壯則出贅。師古曰：“謂之贅婿者，言其不當出在妻家，亦猶人身躰之有疣贅，非應所有也。”"
                },
                {
                    "paragraph": "一國之俗，而家各有法，一家之法，而人各有心。紛紛乎散亂而不相属，是以禮義之風息，而爭𨷖之獄繁。天下無事，則務爲欺詐相傾以自成；天下有變，則流徙渙散相棄以自存。嗟夫！秦、漢以下，天下何其多故而難治乎！此無他，民不愛其身，故輕犯法。輕犯法，則王政不行。欲民之愛其身，則莫若使其父子親，兄弟和，而妻子相好。夫民仰以事父母，旁以睦兄弟，而俯以䘏妻子，則其所頼於生者重，而不忍以其身輕犯法。三代之政，莫尚於此矣。今欲教民和親，則其道必始於宗族。臣欲復古之小宗，以收天下不相親属之心。古有大宗，有小宗，故禮曰：“别子爲相，繼别爲宗，繼禰者爲小宗。”有百丗不遷之宗，有五丗則遷之宗。百丗不遷者，别子之後也。宗其繼别子之所自岀者，百丗不遷者也。其繼髙祖者，五丗則遷者也。古者諸侯之子弟，異姓之𡖖大夫，始有家者，不敢禰其父，而自使其適子爲之，則爲大宗。族人宗之，雖百丗而宗子死，則爲之服齊衰九月。故曰：“宗其繼别子之所自岀者，百丗不遷者也。”别子之庻子，又不得禰别子，而自使其適子爲後，别爲小宗。小宗五丗之外則無服。其繼禰者，親兄弟爲之服。其繼祖者，從兄弟爲之服。其繼曾祖者，再從兄弟爲之服。其繼髙祖者，三從兄弟爲之服。其服大功九月。而髙祖以外親盡則易宗，故曰：“宗其繼髙相者，五丗則遷者也。”小宗四，有繼髙祖者，有繼曾祖者，有繼祖者，有繼禰者，與大宗爲五，此所謂五宗者也。",
                    "zhushu": "大傳注䟽云：别子爲祖，謂諸侯適子之弟，别於正適，故稱别子也。爲祖者，别與後丗爲始祖，謂此别子子孫爲𡖖大夫，立此别子爲始祖。繼别爲宗，謂别子之丗丗長子，常繼别子，與族人爲百丗不遷之宗。繼禰者爲小宗，禰謂别子之庻子，以庻子所生長子繼此庻子，與兄弟爲小宗。謂之小宗者，以其五丗則遷，比大宗爲小，故云小宗也。五丗者，謂上從髙祖，下至元孫之子。此元孫之子則合遷徙，不得與族大爲宗，故云有五丗則遷之宗。其或継髙祖，或継曽祖，或継祖，或継祢者，以别子之後，族人衆多，或有継髙祖者与三從兄弟爲宗，或有継曽祖者与再從兄弟爲宗，或有継祖者，與同堂兄弟爲宗，或有継祢者，与親兄弟爲宗。故継髙祖者至于五丗，継曽祖者至孫五丗，継祖者至曽孫五丗，継祢者至元孫五丗，是皆五丗，不復与四從兄弟爲宗，故至五丗則迁，各自隨近相宗。又云：“所宗者適，則如大宗，死爲之斉衰九月。无適而宗庻，則如小宗，死爲之大功九月。”"
                },
                {
                    "paragraph": "古者立宗之道，適子旣爲宗，則其庻子之適子又各爲其庻子之宗，其法止於四，而其實無窮。自秦、漢以來，天下無世𡖖，大宗之法不可以復立，而其可以收合天下之宗者，有小宗之法存而莫之行，此甚可惜也。今夫天下所以不重族者，有族而無宗也。有族而無宗，則族不可合；族不可合，則雖欲親之而無由也。族人而不相親，則忘其祖矣。今世之公𡖖大臣、賢人君子之後，所以不能世其家如古之乆逺者，其族散而忘其祖也。故莫若復小宗，使族人相率而尊其宗子。宗子死，則爲之加服，犯之則以其服坐。貧賤不敢輕，而冨貴不敢以加之。冠昬必告，䘮葬必赴，此非有所難行也。今夫良民之家，士大夫之族，亦未必無孝悌相親之心，而族無宗子，莫爲之糾率，其勢不得相親。是以世之人有親未盡而不相往來，冠昬不相告，死不相赴，而無知之民，遂至於父子異居，而兄弟相訟。然則王道何從而興乎？嗚呼！世人之患，在於不務逺見。古之聖人合族之法，近于迂闊，而行之朞月，則望其有益。故夫小宗之法，非行之難，而在乎乆而不怠也。天下之民，欲其忠厚和柔而易治，其必曰“自小宗始矣”。",
                    "zhushu": "",
                    "type": 2
                },
                {
                    "paragraph": "均户口第九",
                    "zhushu": "",
                    "type": 2
                },
                {
                    "paragraph": "夫中國之地，足以養中國之民有餘也，而民常病於不足，何哉？地無變遷，而民有聚散。聚則爭於不足之中，而散則棄於有餘之外。是故天下常有遺利，而民用不足。昔者三代之制，度地居民，民各以其夫家之衆寡而受田于官，一夫而百畒。民不可以多得尺寸之地，而地亦不可以多得一介之民，故其民均而地有餘。當周之時，四海之内，地方千里者九，而京師居其一，有田百同，而爲九百萬夫之地。山林、陵麓、川澤、溝瀆、城郭、宫室、涂巷，三分去一，爲六百萬夫之地。又以上中下田三等而通之，以再易爲率，則王畿之内，足以食三百萬之衆。",
                    "zhushu": "周禮載師注云：“王畿内方千里，積百同，九百萬夫之地也。”有山陵、林麓、川澤、溝瀆、城郭、宫室、涂巷，三分去一，餘六百萬夫。又以田不易、一易、再易，上、中、下相通，定受田者三百萬家也。"
                },
                {
                    "paragraph": "以九州言之，則是二千七百萬夫之地也，而計之以下農夫一夫之地而食五人，則是萬有三千五百萬人可以給於其中。當成、康刑措之後，其民極盛之時，九州之籍不過千三萬四千有餘夫，地以十倍而民居其一，故糓常有餘而地力不耗。何者？均之有術也。自“井田”廢，而天下之民轉徙無常，惟其所樂，則聚以成市，側肩躡足，以爭㝷常，",
                    "zhushu": "左傳成公十二年：晉郤至曰：“爭㝷常以盡其民。”注云：八尺曰㝷，倍㝷曰常。"
                },
                {
                    "paragraph": "挈妻負子以分升合。雖有豐年而民無餘蓄。一遇水旱，則弱者散于天下，而強者聚爲盗賊。地非不足而民非加多也，蓋亦不得均民之術而已。夫民之不均，其弊有二：上之人賤農而貴末，忽故而重新，則民不均。夫民之爲農者，莫不重遷，其墳墓廬舎，桑麻果蔬，牛羊耒耜，皆爲子孫百年之計。惟其百工𠆸藝，無事種藝，游手浮食之民，然後可以懷輕資而極其所往。是故上之人賤農而貴末，則農民捨其耒耜而游於四方，擇其所利而居之，其弊一也。凡人之情，怠於乆安而謹於新集。水旱之後，盗賊之餘，則必省刑罰，薄稅歛，輕力役，以懷逋逃之民。而其乆安而無變者，則不肯無故而加䘏。是故上之人忽故而重新，則其民稍稍引去，聚于其所重之地，以至于衆多而不能容，其弊二也。臣欲去其二弊，而開其二利，以均斯民。昔者聖人之興作也，必因人之情，故易爲功；必因時之勢，故易爲力。今欲無故而遷徙安居之民，分多而益寡，則怨謗之門，盗賊之端，必起於此，未享其利，而先被其害。臣愚以爲民之情，莫不懷土而重去，惟士大夫出身而仕者，狃於遷徙之樂，而忘其郷。昔漢之制，吏二千石皆徙諸陵。",
                    "zhushu": "宣帝紀：“元康元年春，以杜東原上爲𥘉陵，更名杜縣爲杜陵。徙丞相、將軍、列侯、吏二千石、訾百萬者於杜陵。”"
                },
                {
                    "paragraph": "爲今之計，可使天下之吏仕至某者，皆徙荆、襄、唐、鄧、許、汝、陳、蔡之間，士大夫無不樂居於此者，故恐獨往而不能濟。彼見其儕𩔖等夷之人莫不在焉，則其去惟恐後耳。此其所謂“因人之情”。夫天下不能歳歳而豐也，則必有饑饉流亡之所。民方其困急時，父子且不能相顧，又安知去郷之爲戚哉？當此之時，募其樂徙者，而使所過廪之，費不甚厚而民樂行，此所謂“因時之勢”。然此二者，皆授其田，貸其耕耘之具而緩其租，然後可以固其意。夫如是，天下之民，其庻乎有息肩之漸也。",
                    "zhushu": "",
                    "type": 2
                },
                {
                    "paragraph": "較賦稅第十",
                    "zhushu": "",
                    "type": 2
                },
                {
                    "paragraph": "自兩稅之興，因地之廣狹瘠腴而制賦，因賦之多少而制役，其𥘉蓋甚均也。",
                    "zhushu": "唐楊炎傳：“𥘉，定令，有租賦庸調法。自開元、至德以來，積弊滋甚。炎當德宗朝，乃請爲两稅法，以一其制。凡百役之費，一錢之歛，先度其数而賦於人，量出制入。户无主客，以見居爲簿；人無丁中，以貧冨爲差。不居處而行商者，在所州縣稅三十之一。其田畒之稅，率以大曆十四年墾田之数爲凖，而均收之。夏稅尽六月，秋稅盡十一月，歳終以户賦増失進退長吏，而尚書度支揔焉。議者以爲租庸令不可輕改，帝不聽。天下果利之。"
                },
                {
                    "paragraph": "責之厚賦，則其財足以供；責之重役，則其力足以堪。何者？其輕重厚薄，一出於地而不可易也。户無常賦，視地以爲賦；人無常役，視賦以爲役。是故貧者鬻田則賦輕，冨者加地則役重。此所以度民力之所勝，亦所以破兼并之門，而塞僥倖之原也。及其後丗，歳月旣乆，則小民稍稍爲姦，度官吏耳目之所不及，則雖有法禁，公行而不忌。今夫一户之賦，官知其爲賦之多少，而不知其爲地之幾何也。如此則増損岀入，惟其意之所爲，官吏雖明，法禁雖嚴，而其勢無由以止絶。且其爲姦，常起於𧵍易之際。夫鬻田者，必窮迫之人，而所從鬻者，必冨厚有餘之家。富者恃其有餘而邀之，貧者迫於飢寒而欲其速售，是故多取其地而少入其賦。有田者，方其窮困之中，苟可以緩一時之急，則不暇計其他日之利害。故冨者地日以益而賦不加多，貧者地日以削而賦不加少。又其姦民欲計免其賦役者，割數畒之地，加之以數倍之賦，而收其少半之直，或者亦貪其直之微而取焉。是以數十年來，天下之賦大抵淆亂，有兼并之族而賦甚輕，有貧弱之家而不免於重役，以至於破敗流移而不知其所往，其賦存而其人亡者，天下皆是也。夫天下不可以有僥倖也，天下有一人焉僥倖而免，則亦未必一人焉不幸而受其弊。今天下僥倖者如此之衆，則其不幸而受弊者從可知矣。三代之賦以什一爲輕，今之法本不至於什一而取，然天下嗷嗷然以賦歛爲病者，豈其歳乆而姦生，偏重而不均，以至於此歟？雖然，天下皆知其爲患而不能去，何者？勢不可也。今欲按行其地之廣狹瘠腴，亦將一切岀於其意之喜怒，而其患益深，是故士大夫畏之而不敢議。而臣以爲此最易見者，顧弗之察耳。夫易田者必有契，契必有所直之數，其所直之數必得其廣狹瘠腴之實，而官必據其所直之數而收其易田之稅。是故欲知其地之廣狹瘠腴，可以其稅推也。乆逺者不可復知矣，其數年之間，皆足以推較，求之故府，猶可得而見。苟其稅多者則知其直多，其直多者則知其田多且美也。如此而其賦少，其役輕，則夫人亡而賦存者，可以有均矣。鬻田者皆以其直之多少而給其賦，重爲之禁，而使不敢以不實之直而書之契，則夫自今以往者，𧵍易之際，爲姦者其少息矣。要以知凡地之所直，與凡賦之所宜多少，而以稅叅之。如此，則一持籌之吏坐於帳中，足以周知四境之虚實，不過數月，而民得以少蘇。不然，十數年之後，將不勝其弊，重者日以輕，輕者日以重，而未知其所終也。",
                    "zhushu": "",
                    "type": 2
                },
                {
                    "paragraph": "教戰守第十一",
                    "zhushu": "",
                    "type": 2
                },
                {
                    "paragraph": "夫當今生民之患，果安在哉？在於知安而不知危，能逸而不能勞。此其患不見於今，而將見於他日。今不爲之計，其後將有所不可救者。昔者先王知兵之不可去也，是故天下雖平，不敢忘戰。秋冬之𨻶，致民田獵以講武，教之以進退坐作之方，",
                    "zhushu": "周官大司馬之職：“中秋教治兵，如振旅之陳，遂以獮田，如蒐田之法。”中冬敎大閱，前期羣吏戒衆庻，脩戰法。"
                },
                {
                    "paragraph": "使其耳目習於鍾鼔旌旗之間而不亂，使其心志安於斬刈殺伐之際而不懾。是以雖有盗賊之變，而民不至於驚潰。及至後世用迃儒之議，以去兵爲王者之盛節，天下旣定，則卷甲而藏之。數十年之後，甲兵頓弊，而人民日以安於佚樂，卒有盗賊之警，則相與恐懼訛言，不戰而走。開元、天寳之際，天下豈不大治？惟其民安於太平之樂，豢於游戯酒食之間，其剛心勇氣，消耗鈍眊，痿蹷而不復振，是以區區之禄山一岀而乗之，四方之民，獸奔鳥竄，乞爲囚虜之不暇，",
                    "zhushu": "時海内乆承平，百姓累丗不識兵革，猝聞范陽兵起，逺近震駭，或開門出迎，或棄城竄匿，或爲所擒戮，無敢拒之者。事見禄山傳。"
                },
                {
                    "paragraph": "天下分裂，而唐室固以微矣。",
                    "zhushu": "肅宗雖能克復两京，而河朔之地竟爲蕃鎭所分裂，迄于唐亡，終不能取。"
                },
                {
                    "paragraph": "蓋嘗試論之。天下之勢，譬如一身。王公貴人所以養其身者，豈不至哉？而其平居常苦於多疾。至於農夫小民，終歳勤苦而未嘗告病，此其故何也？夫風雨霜露寒暑之變，此疾之所由生也。農夫小民盛夏力作而窮冬暴露，其筋骸之所衝犯，肌膚之所浸漬，輕霜露而狎風雨，是故寒暑不能爲之毒。今王公貴人處於重屋之下，出則乗輿，風則襲裘，雨則御蓋，凡所以慮患之具莫不備至。畏之太甚而養之太過，小不如意，則寒暑入之矣。是故善養身者，使之能逸而能勞，歩趍動作使其四體狃於寒暑之變，然後可以剛健強力，渉險而不傷。夫民亦然。今者治平之日乆，天下之人驕惰脆弱，如婦人孺子不出於閨門，論戰𨷖之事則縮頸而股慄，聞盗賊之名則掩耳而不願聽。而士大夫亦未嘗言兵，以爲生事擾民，漸不可長。此不亦“畏之太甚而養之太過”歟？且夫天下固有意外之患也，愚者見四方之無事，則以爲變故無自而有，此亦不然矣。今國家所以奉西北之虜者，歳以百萬計，奉之者有限，而求之者無厭，此其勢必至於戰。戰者，必然之勢也。不先於我，則先於彼，不出於西則出於北。所不可知者，有遲速逺近，而要以不能免也。天下苟不免於用兵，而用之不以漸，使民於安樂無事之中，一旦出身而蹈死地，則其爲患必有不測。故曰：“天下之民知安而不知危，能逸而不能勞。”此臣所謂大患也。臣欲使士大夫尊尚武勇，講習兵法，庻人之在官者，教以行陣之節，役民之司盗者，授以擊刺之術。毎歳終則聚於郡府，如古都試之法，",
                    "zhushu": "漢制，材官、騎士，常以秋後肄習課試。故韓延壽之守東郡，行都試之法，以修武備。事見本傳。"
                },
                {
                    "paragraph": "有勝負，有賞罰，而行之旣乆，則又以軍法從事。然議者必以爲無故而動民，又撓以軍法，則民將不安，而臣以爲此所以安民也。天下果未能去兵，則其一旦將以不教之民而驅之戰。夫無故而動民，雖有小恐，然孰與夫一旦之危哉？今天下屯聚之兵，驕豪而多怨，陵壓百姓而邀其上者，何故？此其心以爲天下之知戰者，惟我而己。如使平民皆習於兵，彼知有所敵，則固已破其姦謀，而折其驕氣。利害之際，豈不亦甚明歟！",
                    "zhushu": "",
                    "type": 2
                },
                {
                    "paragraph": "去姦民第十二",
                    "zhushu": "",
                    "type": 2
                },
                {
                    "paragraph": "自昔天下之亂，必生於治平之日。休飬生息，而姦民得容於其間，蓄而不發，以待天下之釁。至於時有所激，勢有所乗，則潰裂四出，不終朝而毒流於天下。聖人知其然，是以嚴法禁，督官吏，以司察天下之姦民而去之。夫大亂之本，必起於小姦。惟其小而不足畏，是故其發也，常至於亂天下。今夫世人之所憂以爲可畏者，必曰“豪俠大盗”，此不知變者之說也。天下無小姦，則豪俠大盗無以爲資。且其治平無事之時，雖欲爲大盗，將安所容其身？而其殘忍貪暴之心，無所發洩，則亦時出爲盗賊，聚爲博奕，羣飲於市肆，而呌號於郊野。小者呼雞逐狗，大者椎牛發冡，無所不至。捐父母，棄妻孥，而相與游戯。凡此者，舉非小盗也。天下有釁，鋤耕不務，相率而剽奪者，皆嚮之小盗也。昔三代之聖王，果斷而不疑，誅除擊去，無有遺𩔖，所以擁護良民而使安其居。及至後世，刑法日以深嚴，而去姦之法，乃不及於三代。何者？待其敗露，自入於刑而後去也。夫爲惡而入於刑者，固已衆矣。有終身爲不義，而其罪不可指名以附於法者；有巧爲規避，持吏短長而不可詰者，又有因縁幸㑹而免者。如必待其自入於刑，則其所去者無幾耳。昔周之制，民有罪惡未麗於法，而害於州里者，桎梏而坐諸嘉石，重罪役之朞，以次輕之，其下罪三月役，使州里任之，然後宥而舎之。",
                    "zhushu": "周官大司㓂：以嘉石平罷民，凡萬民之有罪過而未麗於法，而害於州里者，桎梏而坐諸嘉石，役諸司空。重罪旬有三日坐，朞役；其次九日坐，九月役；其次七日坐，七月役；其次五日坐，五月役。其下罪，三日坐，三月役。使州里任之，則宥而舍之。注云：“嘉石，文石也。立之外朝門左，使坐焉，以耻辱之。”"
                },
                {
                    "paragraph": "其化之不從，威之不格，患苦其郷之民，而未入於五刑者，謂之“罷民”。凡罷民，不使冠帶而加明刑，任之以事，而不齒於郷黨。",
                    "zhushu": "大司㓂云：以圜上聚教罷民，凡害人者，寘之圜士而施職事焉，以明刑耻之。其能改者，反于中國，不齒三年。周官司救亦有此說。注云：“加明刑者，去其冠飾，而書其罪惡之狀，著之背也。圜土，獄城也。”"
                },
                {
                    "paragraph": "由是觀之，則周之盛時，日夜整齊其人民而鋤去其不善，譬如獵人，終日馳驅踐蹂於草茅之中，搜求伏兎而搏之，不待其自投於網羅而後取也。夫然後小惡不容於郷，大惡不容於國，禮樂之所以易化而法禁之所以易行者，由此之故也。今天下乆安，天子以仁恕爲心，而士大夫一切以寛厚爲稱上意，而懦夫庸人又有所僥倖，務出罪人，外以邀雪𡨚之賞，而内以待隂德之報。臣是以知天下頗有不誅之姦，將爲子孫憂。宜明勑天下之吏，使以歳時糾察凶民，而徙其尤無良者，不必待其自入於刑，而間則命使出按郡縣，有子不孝、有弟不悌、好訟而數犯法者，皆誅無赦。誅一郷之姦，則一郷之人恱，誅一國之姦，則一國之人恱。要以誅寡而恱衆，則雖舜亦如此而已矣。天下有三患，而蠻夷之憂不與焉。有内大臣之變，有外諸侯之叛，有匹夫羣起之禍，此三者其勢常相持。内大臣有權則諸侯弱，外諸侯強，則四夫羣起之禍不作。今者内無權臣，外無強諸侯，而萬丗之後，其尤可憂者，姦民也。臣故曰：“去姦民以爲安民之終云。”",
                    "zhushu": ""
                }
            ]
        },
        {
            "name": "經進東坡文集事略卷第十八",
            "paragraphs": [
                {
                    "paragraph": "經進東坡文集事略卷第十八",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進䇿别下",
                    "zhushu": "",
                    "type": 2
                },
                {
                    "paragraph": "厚貨財别二篇",
                    "zhushu": "",
                    "type": 2
                },
                {
                    "paragraph": "省費用第十三  定軍制第十四",
                    "zhushu": "",
                    "type": 2
                },
                {
                    "paragraph": "訓軍旅别三篇",
                    "zhushu": "",
                    "type": 2
                },
                {
                    "paragraph": "蓄材用第十五  練軍實第十六",
                    "zhushu": "",
                    "type": 2
                },
                {
                    "paragraph": "倡勇敢第十七",
                    "zhushu": "",
                    "type": 2
                },
                {
                    "paragraph": "省費用第十三",
                    "zhushu": "",
                    "type": 2
                },
                {
                    "paragraph": "夫天下未嘗無財也。昔周之興，文王、武王之國不過百里，當其受命，四方之君長交至於其廷，",
                    "zhushu": "史記周本紀：諸侯聞虞、芮之人俱遜而丈曰：“西伯蓋受命之君。”故諸侯皆來決平。又云：“武王渡河，不期而㑹盟津者八百諸侯。”"
                },
                {
                    "paragraph": "軍旅四出，以征伐不義之諸侯，",
                    "zhushu": "本紀云：西伯伐犬戎，伐宻須，敗耆國，伐崇侯。武王亦滅囯五十。"
                },
                {
                    "paragraph": "而未嘗患無財。方此之時，𨵿市無征而山澤不禁，取於民者不過什一，而財有餘。及其衰也，内食千里之租，外牧千八百國之貢，而不足於用。由此觀之，夫財豈有多少哉？人君之於天下，俯己以就人則易爲功，仰人以援己則難爲力。是故廣取以給用，不如節用以廉取之爲易也。臣請得以小民之家而推之。夫民方其窮困時，所望不過十金之資，妻子之奉，出入於十金之中，寛然而有餘。及其一旦稍稍蓄聚，衣食旣足，則心意之欲日以漸廣，所入益衆，而所欲益以不給，不知罪其用之不節，而以爲求之未至也。是以冨而愈貪，求愈多而財愈不供，此其爲惑，未可以知其所終也。盍亦反其始而思之？夫嚮者豈能寒而不衣，飢而不食乎？今天下汲汲乎以財之不足爲病者，何以異此？國家創業之𥘉，四方割據，中國之地至狹也。然歳歳出師以誅討僭亂之國，南取荆楚，",
                    "zhushu": "太祖乾德四年二月，王師入荆南，髙継冲請㪯族歸朝，得州三，縣一十五。三月，克湖湘，得州十四，縣五十八。宋太祖開宝四年二月，潘美攻拔廣州，擒劉鋹以献，嶺南平，得州四十一，縣六十，皆荆楚故地。"
                },
                {
                    "paragraph": "西平巴蜀，",
                    "zhushu": "太祖乾德二年，詔以蜀孟昶与河東刘筠潜結起宼，遣王全斌、王仁贍、曹彬等分路伐蜀。三年正月十三日，王全斌次魏城，蜀主孟昶上表請降。凡岀师六十六日，而兩川平，得用四十五，縣一百九十八。"
                },
                {
                    "paragraph": "東下并潞，",
                    "zhushu": "太祖開宝二年二月，車駕親征太原，時以頓兵甘草地中，人多腹疾。閏五月班师。至太宗太平㒷囯四年二月，車駕復親征。四月，次太原。五月癸未夜攻城，城欲壊，刘継元始上表納欵。河東平，得州十，縣四十一。河東即古并州之境。先是，太祖建隆元年四月，昭義軍節度使李筠叛。五月，車駕親征澤、潞，王师環城，筠赴火而死，澤、潞遂平。"
                },
                {
                    "paragraph": "其費用之多，又百倍於今可知也。然天下之士未嘗思其始，而惴惴焉患今世之不足，則亦甚惑矣。夫爲國有三計：有萬世之計，有一時之計，有不終月之計。古者三年耕必有一年之所，以三十年之通計，則可以九年而無飢也。歳之所入，足用而有餘，是以九年之蓄常閑而無用。卒有水旱之變，盗賊之憂，則官可以自辦而民不知。",
                    "zhushu": "王制云：囯無九年之蓄曰不足，無六年之蓄曰急，無三年之蓄曰囯。非其囯也。三年耕，必有一年之蓄，九年耕，必有三年之食。以三十年之通，雖有凶旱水溢，民無菜色。"
                },
                {
                    "paragraph": "如此者，天不能使之災，地不能使之貧，四海盗賊不能使之困，此萬世之計也。而其不能者，一歳之入𦆵足以爲一歳之出，天下之産僅足以供天下之用，其平居雖不至于虐取其民，而有急則不免於厚賦，故其國可静而不可動，可逸而不可勞，此亦一時之計也。至于最下而無謀者，量出以爲入，用之不給，則取之益多。天下晏然無大患難，而盡用衰世茍且之法，不知有急則將何以如之？此所謂“不終月之計”也。今天下之利莫不盡取，山陵林麓，莫不有禁，𨵿有征，市有租，鹽鐡有搉，酒有課，茶有筭，凢衰世苟且之法，莫不盡用矣。譬之於人，其少壯之時，豐健勇武，然後可以望其無疾，以至于壽考。今未五六十，而衰老之候具見而無遺，若八九十者，將何以待其後耶？然天下之人，方且窮思竭慮，以廣求利之門，且人而不急，則以爲費用不可復省，使天下而無鹽鐡、酒茗之稅，將不爲國乎？臣有以知其不然也。天下之費，固有去之甚易而無損，存之甚難而無益者矣。臣不能盡知，請舉其所聞，而其餘可以𩔖求焉。夫無益之費，名重而實輕。以不急之實，而被之以莫大之名，是以疑而不敢去。三歳而郊，郊而赦，赦而賞，此縣官有不得已者。天下吏士數日而待賜，此誠不可以盡去。至于大吏，所謂“股肱耳目”，與縣官同其憂樂者，此豈亦不得已而有所畏耶？",
                    "zhushu": "囯朝凢郊祀，毎至礼戍，頒賚羣臣衣帶、鞍馬、器幣，下洎軍校綵帛有差。舊式宰臣、樞宻使銀二千兩、絹二千匹，參知政事、樞宻副使各一千五百疋兩，其他各有定数。"
                },
                {
                    "paragraph": "天子有七廟，",
                    "zhushu": "王制：“天子七廟，三昭三穆，与太祖之廟而七。”"
                },
                {
                    "paragraph": "今又飾老佛之宫而爲之祠，固已過矣。又使大臣以使領之，歳給以巨萬計，此何爲者也？",
                    "zhushu": "真宗大中祥符五年十一月，宰臣王旦加門下侍郎，充玉清昭應官使，其他如㑹靈觀、祥源觀、万夀觀之𩔖，皆命大臣領之。"
                },
                {
                    "paragraph": "天下之吏爲不少矣，將患未得其人。苟得其人，則凢民之利莫不備舉，而其患莫不盡去。今河水爲患，不使濵河州郡之吏親視其災，而責之以救災之術，徒爲都水監。",
                    "zhushu": "仁宗嘉祐三年十月二十二日，詔置在京都水監，凢内外河渠之事，悉以委之。時朝廷欲修水官，故專置此監，以代三司河渠司事。欲重其任，以御史知雜吕景𥘉判監事，後亦不常其官。"
                },
                {
                    "paragraph": "夫四方之水患，豈其一人坐籌於京師而盡其利害？天下有轉運使足矣。今江淮之間又有發運，",
                    "zhushu": "囯朝置淮南、江浙、荆胡路都大發運使，都監，以朝官以上或諸司使充，仍兼制置本路茶塩礬稅，掌經度山澤稅賦及歳漕開廪，以佐京師之用。後就淮南創使廨。"
                },
                {
                    "paragraph": "禄賜之厚，徒兵之衆，其爲費豈勝計哉！蓋嘗聞之，里有蓄馬者，患牧人欺之而盗芻菽也。又使一人焉爲之厩長，厩長立而馬益癯。今爲政不求其本而治其末，自是而推之，天下無益之費不爲不多矣。臣以爲凢若此者，日求而去之，自毫厘以往，莫不有益。惟無輕其毫厘而積之，則天下庶乎少息也。",
                    "zhushu": "",
                    "type": 2
                },
                {
                    "paragraph": "定軍制第十四",
                    "zhushu": "",
                    "type": 2
                },
                {
                    "paragraph": "自三代之衰，井田廢，兵農異處，兵不得休而爲民，民不得息肩而無事於兵者，千有餘年，而未有如今日之極者也。三代之制，不可復追矣。至於漢唐，猶有可得而言者。夫兵無事而食，則不可使聚，聚則不可使無事而食。此二者相勝而不可並行，其勢然也。今夫有百頃之閑田，則足以牧馬千駟，而不知其費。聚千駟之馬，而輸百頃之芻，則其費百倍，此易曉也。昔漢之制，有踐更之卒，",
                    "zhushu": "漢昭紀“更賦”注云：更有三品：有卒更，有踐更，有過更。古者正卒無常人，皆當迭爲之，一月一更，是爲卒更。貧者欲得雇更錢者，次直者出錢雇之，月三十，是謂踐更也。行者當自戍三日，不可往便還，因住一歳一更，諸不行者，出錢三百入官，官以給戍者，是爲過更也。"
                },
                {
                    "paragraph": "而無營田之兵，雖皆出於農夫，而方其爲兵也，不知農夫之事，是故郡縣無常屯之兵，而京師亦不過有南北軍、期門、羽林而已。",
                    "zhushu": "漢制：京師自南軍、北軍掌理禁衛，而期門、羽林皆属郎中令。百官公𡖖表注云：与期門下微行，行後遂以名官。羽林亦𪧐衛之官，言其如羽之疾，如林之多也。一說羽所以爲王者羽翼也。"
                },
                {
                    "paragraph": "邊境有事，諸侯有變，皆以虎符調發郡國之兵，",
                    "zhushu": "文帝紀：二年九月，𥘉与郡守爲銅虎符。注云：“銅虎符第一至第五囯家當發兵，遣使者至郡合苻，符合乃聽受。”"
                },
                {
                    "paragraph": "至于事已而兵休，則渙然各復其故。是以其兵雖不知農，而天下不至于弊者，未嘗聚也。唐有天下，置十六衛府兵，",
                    "zhushu": "唐兵志云：府兵之制，起自西魏、後周，而備於隋，唐㒷因之。隋制十二衛，唐增爲十六衛。"
                },
                {
                    "paragraph": "天下之府八百餘所，而屯于𨵿中者，至有五百，",
                    "zhushu": "陸宣公奏議云：太宗列置府兵，分𨽾禁衛，大凢諸府八百餘所，而在関中者殆五百焉。"
                },
                {
                    "paragraph": "然皆無事則力耕而積榖，",
                    "zhushu": "兵志又云：古者兵法起於井田，自周衰，王制壞而不復，至於府兵，始一寓之於農。"
                },
                {
                    "paragraph": "不惟以自贍養，而又有以廣縣官之儲，是以其兵雖聚于京師，而天下亦不至于弊者，未嘗無事而食也。今天下之兵不耕而聚于京畿三輔者，",
                    "zhushu": "漢百官公𡖖表云：右扶風与左馮翊、京兆尹，是爲三輔，皆治長安城中。政後世言京畿者，多称之。"
                },
                {
                    "paragraph": "以數十萬計，皆給於縣官，有漢、唐之患，而無漢唐之制，擇其偏而兼用之，是以兼受其弊而莫之分也。天下之財，近自淮甸，而逺至于呉蜀，凢舟車所至，人力所及，莫不盡取以歸于京師，晏然無事，而賦㰸之厚，至于不可復加，而三司之用猶苦其不給，其弊皆起於不耕之兵聚于内，而食四方之貢賦。非特如此而已，又有循環往來屯戍于郡縣者。昔建國之𥘉，所在分裂，擁兵而不服，　太祖、太宗躬擐甲胄，力戰而取之。旣降其君而籍其疆土矣，然故基餘孽猶有存者。上之人見天下之難合，而恐其復發也，於是出禁兵以戍之，大自藩府，而小至子縣鎭，往往皆有京師之兵。",
                    "zhushu": "兵志云：太祖、太宗以雄略英武平一海内，懲累朝藩鎭跋扈，尽收兵於京师。其边防外藩及川、廣之属，須兵屯守者，自京师而遣，故有“駐泊”“屯駐”之名。"
                },
                {
                    "paragraph": "由此觀之，則是天下之地，一尺一寸皆天子自爲守也，而可以長乆而不変乎？費莫大於養兵，養兵之費，莫大於征行。今出禁兵而戍郡縣，逺者或數千里，其月廪歳給之外，又日供其芻粟，三歳而一遷，往者紛紛，來者纍纍，雖不過數百爲軰，而要其歸，無以異於數十萬之兵三歳而一出征也。農夫之力安得不竭？餽運之卒安得不疲？且今天下未嘗有戰鬬之事，武夫悍卒非有勞伐可以邀其上之人，然皆不得爲休息閑居無用之兵者，其意以爲天子出戍也。是故美衣豐食，開府庫，輦金帛，若有所負，一逆其意，則欲羣起而噪呼，此何爲者也？天下一家且數十年矣，民之戴君，至于海隅，無以異於畿甸，亦不必舉疑四方之兵而專信禁兵也。曩者蜀之有“均賊”，與近歳貝州之亂，未必非禁兵致之。",
                    "zhushu": "眞宗咸平三年正月，神衛軍戍卒趙延順䓁作乱，推都虞候王均為主，據益州反，僣号大蜀，改元化順。朝廷命雷有終、楊懷忠䓁討平之。仁宗慶暦七年十一月，貝州宣毅卒王則挾妖術據城反，州吏張峦十吉主其謀，遂僣号東平郡王，改元徳聖。朝廷命明鎬文彦博䓁討平之。"
                },
                {
                    "paragraph": "臣愚以爲郡縣之土兵可以漸訓而隂奪其權，則禁兵可以漸省而無用。天下武健，豈有常所哉？山川之所集，風氣之所咻，四方之民一也。昔者戰國嘗用之矣，蜀人之怯懦，呉人之短小，皆嘗以抗𢖍于上國，",
                    "zhushu": "如諸葛亮、周瑜軰，皆嘗以呉、蜀之兵与魏抗衡。"
                },
                {
                    "paragraph": "又安得禁兵而用之？今之土兵所以鈍弊劣弱而不振者，彼見郡縣皆有禁兵而待之異等，是以自弃于賤𨽾役夫之間，而將吏亦莫之訓也。苟禁兵可以漸省，而以其資糧益優郡縣之土兵，則彼固已懽忻踴躍岀于意外，戴上之恩而願效其力，又何遽不如禁兵耶？夫土兵日以多，禁兵日以少，天子扈從捍城之外，無所復用。如此，則内無長聚仰給之費，而外無遷徙供餽之勞，費之省者，又以過半矣。",
                    "zhushu": "",
                    "type": 2
                },
                {
                    "paragraph": "訓兵旅",
                    "zhushu": "",
                    "type": 2
                },
                {
                    "paragraph": "蓄材用第十五",
                    "zhushu": "",
                    "type": 2
                },
                {
                    "paragraph": "夫今之所患兵弱而不振者，豈士卒寡少而不足使歟？器械頓弊而不足用歟？抑爲城郭不足守歟？廪食不足給歟？此數者皆非也。然所以弱而不振，則是無材用也。夫國之有材，譬如山澤之有猛獸，江河之有蛟龍，伏乎其中而威乎其外，悚然有所不可狎者。至于鰌蚖之所蟠，牂豚之所伏，雖千仞之山，百尋之溪，而人易之。何則？其見干外者，不可欺也。天下之大，不可謂無人；朝廷之尊，百官之冨，不可謂無材。然以區區之二虜，聚數州之衆，以臨中國，抗天子之威，犯天下之怒，而其氣未嘗少衰，其詞未嘗少挫，則是其心無所畏也。“主憂則臣辱，主辱則臣死。”",
                    "zhushu": "呉越春秋云：越王勾踐反國五年，檄召羣臣，仰天歎曰：“孤聞主憂臣辱，主辱臣死。”又史記范睢傳：秦昭王臨朝太息，應侯睢曰：“臣聞主憂臣辱，主辱臣死。今大王巾朝而憂，臣敢請其死。”"
                },
                {
                    "paragraph": "今朝廷之上不能無憂，而大臣恬然未有拒絶之議，非不欲絶也，而未有以待之，則是朝廷無所恃也。縁邊之民，西顧而戰慄；牧馬之士，不敢彎弓而北嚮。吏士未戰而先期於敗，則是民輕其上也。外之蠻夷無所畏，内之朝廷無所恃，而民又自輕其上，此猶足以爲有人乎？天下未嘗無材，患所以求材之道不至。古之聖人，以無益之名，而致天下之實，以可見之實，而較天下之虚名，二者相爲用而不可廢。是故其始也，天下莫不紛然奔走從事於其間，而要之以其終，不肖者無以欺其上。此無它，先名而後實也。不先其名而惟實之求，則來者寡；來者寡，則不可以有所擇。以一旦之急，而用不擇之人，則是不先名之過也。天子之所嚮，天下之所奔也。今夫孫、呉之書，",
                    "zhushu": "孫武，齊人，嘗著兵書十三篇。呉起，衛人，嘗著兵書六篇。"
                },
                {
                    "paragraph": "其讀之者未必能戰也。",
                    "zhushu": "如史記趙括能讀父書而不知合変，遂敗於長平之𩔖。"
                },
                {
                    "paragraph": "多言之士，喜論兵者，未必能用也。",
                    "zhushu": "如唐史李元平好論兵，及守汝州，遂爲李希烈所擒之𩔖。"
                },
                {
                    "paragraph": "進之以武舉，試之以騎射，天下之竒才未必至也。然將以求天下之實，則非此三者不可以致。以爲未必然而弃之，則是其必然者，終不可得而見也。往者西師之興，",
                    "zhushu": "仁宗寳元、康定間，趙元昊叛，故西鄙㒷師。"
                },
                {
                    "paragraph": "其先也，惟不以虚名多致天下之材而擇之，以待一旦之用。故其兵興之際，四顧惶惑而不知所措。於是設武舉，募方略，收勇悍之士，而開猖狂之言，不愛髙爵重賞，以求強兵之術。",
                    "zhushu": "寳元三年二月十八日，詔：“自今武㪯人程試，並以䇿問定去留，弓馬定髙下。”康定元年凢月二十七日，命翰林斈士丁度、西上閤門使李端愿等同共試驗武㪯，中選者百八十人。康定元年正月乙酉，詔陜西州軍有勇敢智謀之士，識西賊精僞與山川要害、攻取方略者，悉詣所在自陳，津遣赴京師。継而又詔京朝官、選人、三班使臣有文武器幹者，並許經所属官司自陳，當量材試用。"
                },
                {
                    "paragraph": "當此之時，天下囂然，莫不自以爲知兵也。來者日多，而其言益以無據，至於臨事，終不可用。執事之臣，亦遂厭之，而知其無益，故兵休之日，從而廢之。",
                    "zhushu": "仁廟皇祐元年九月五日，下詔罷武㪯，大略謂：如聞所𨽾習者，率縫掖諸生、編户年少，紛然相效，爲之愈多。宜罷試於兵謀，俾專繇於儒術。其將來科場武㪯人，曽經祕閣考試者，即許投下文字外，更不許新人取應。以後科場，令罷武㪯一科。"
                },
                {
                    "paragraph": "今之論者，以謂武舉、方略之𩔖，適足以開僥倖之門，而天下之實才終不可以求得。此二者皆過也。夫旣已用天下之虚名，而不較之以實，至其弊也，又舉而廢其名，使天下之士不復以兵術進，亦已過矣。天下之實才，不可以求之於言語，又不可以較之於武力，獨見之於戰耳。戰不可得而試也，是故見之於治兵。子玉治兵於蔿，終日而畢，鞭七人，貫三人耳。蔿賈觀之，以爲剛而無禮，知其必敗。",
                    "zhushu": "左傳僖公二十七年：秋，楚子將圍宋，使子文治兵於睽，終朝而華，不戮一人。子玉復治兵於蔿，終日而畢，鞭七人，貫三人耳。囯老皆賀子文，子文飲之酒。蔿賈尚㓜，後至，不賀。子文問之，對曰：“不知所賀。”子玉剛而無礼，不可以治民。過三百東，其不能以入矣。苟入而賀，何後之有？”貫，音官。"
                },
                {
                    "paragraph": "孫武始見，試以婦人，而猶足以取信於闔廬，使知其可用。",
                    "zhushu": "史記孫子傳：呉王闔廬謂孫子曰：“可以小試勒兵乎？”對曰：“可。”闔廬曰：“可試以婦人乎？”曰：“可。”於是出宫中美人，得八十人。孫子分爲二隊，以王之寵姫二人各爲隊長，皆令持㦸。令之曰：“汝知而心与左右手背乎？”婦人曰：“知之。”孫子曰：“前，則視心；左，視左手；右，視古手；後，即視背。”婦人曰：“涒即。”三令五申之。於是鼓之右，婦人大𥬇。孫子復三令五申而鼔之左，婦人復大𥬇。孫子斬隊長二人以狥。用其次爲隊長，於是復鼔之，婦人左右前後號起皆中規矩繩墨，无敢出声。於是闔庐知孫子能用兵，卆以爲將。”"
                },
                {
                    "paragraph": "故凢欲觀將帥之才否，莫如治兵之不可欺也。今夫新募之兵，驕豪而難令，勇悍而不知戰，此真足以觀天下之才也。武㪯方略之𩔖以來之，新兵以試之，觀其顔色和易，則足以見其氣；約束堅明，則足以見其威；坐作進退，各得其所，則足以見其能。凢此者，皆不可強也。故曰：“先之以無益之虚名，而較之以可見之實，庶乎可得而用也。”",
                    "zhushu": "",
                    "type": 2
                },
                {
                    "paragraph": "練軍實第十六",
                    "zhushu": "",
                    "type": 2
                },
                {
                    "paragraph": "三代之兵，不待擇而精，其故何也？兵出于農，有常数而無常人。國有事，要以一家而備一正卒，",
                    "zhushu": "地官小司徒“□凢起徒役，无過家一人”。"
                },
                {
                    "paragraph": "如斯而已矣。是故老者得以養，疾病者得以爲閑民，而役於官者，莫不皆其壯子弟。故其無事而田獵，則未嘗發老弱之民；兵行而餽糧，則未嘗食無用之卒。使之足輕險阻而手易器械，聦明足以察旗鼓之節，強銳足以犯死傷之地，千乗之衆而人人足以自捍，故殺人少而成功多，費用省而兵卒強。盖春秋時，諸侯相并，天下百戰，其經傳所見謂之“敗績”者，如城濮、鄢陵之役，",
                    "zhushu": "左傳僖公二十八年：“夏四月己巳，晋侯、斉师、宋师、秦师及楚人戰千城濮，楚师敗績。”又成公十六年：“六月甲午晦，晋侯及楚子、鄭伯戰千鄢陵，楚子、鄭师敗績。”"
                },
                {
                    "paragraph": "皆不過犯其偏師而獵其游卒，歛兵而退，未有僵尸百萬，流血於江河，如後世之戰，何也？民各推其家之壯者以爲兵，則其勢不可得而多殺也。及至後世，兵民旣分，兵不得復而爲民，於是始有老弱之卒。夫旣已募民而爲兵，其妻子屋廬旣已托於營伍之中，而其姓名旣已書於官府之籍，行不得爲商，居不得爲農，而仰食於官，至于衰老而無歸，則其道誠不可以弃去。是故無用之卒，雖薄其資糧，而皆廪之終身。凢民之生，自二十以上至于衰老，不過四十餘年之間。勇銳強力之氣，足以犯堅冒刃者，不過二十餘年。今廪之終身，則是一卒凢二十年無用而食于官也。自此而推之，養兵十萬，則是五萬人可去也。屯兵十年，則是五年無益之費也。“民者，天下之本，而財者，民之所以生也。”有兵而不可使戰，是謂弃財；不可使戰而驅之戰，是謂弃民。臣觀秦漢之後，天下何其殘敗之多耶！其弊悉皆起於分民而爲兵，兵不得休，使老弱不堪之卒，拱手而就戮。故有以百萬之衆而見屠於數千之兵者。其良將善用，不過以爲餌，委之啖賊。嗟夫！三代之衰，民之無罪而死者，其不可勝數矣。今天下募兵至多，陜西之役，舉籍平民以爲兵，",
                    "zhushu": "仁宙：“康定元年大月甲辰，詔陜西䓁路量州縣户口，籍民爲弓手、強壯，以備盗賊。”"
                },
                {
                    "paragraph": "加以明道、寳元之間，天下旱蝗，以及近歳青齊之飢，與河朔之水災，民急而爲兵者，日以益衆。舉籍而按之，近歳以來，募兵之多，無如今日者。然皆老弱不教，不能當古之十五，而衣食之費，百倍於古，此甚非所以長乆而不變者也。凡民之爲兵者，其𩔖多非良民。方其少壯之時，博奕飲酒，不安於家，而後能捐其身。至於少衰而氣沮，蓋亦有悔而不可復者矣。臣以謂五十已上願復爲民者宜聽。自今以往，民之願爲兵者，皆三十已下則收，限以十年而除其籍。民三十爲兵，十年而復歸，其精力思慮，猶可以養生送死，爲終身之計。使其應募之日，心知其不出十年，而爲十年之計，則除其籍而不怨。以無用之兵終身坐食之費，而爲重募，則應者必衆。如此，縣官長無老弱之兵，而民之不任戰者，不至於無罪而死。彼皆知其不過十年而復爲平民，則自愛其身而重犯法，不至於叫呼無頼以自弃於凶人。今夫天下之患，在於民不知兵。故兵常驕悍，而民常怯。盗賊攻之而不能禦，戌狄掠之而不能抗。今使民得更代而爲兵，兵得復還而爲民，則天下之知兵者衆，而盗賊戎狄將有所忌。然猶有言者，將以爲“十年而代，故者已去，而新者未教，則緩急有所不濟”。夫所謂十年而代者，豈其舉軍而並去之？有始至者，有旣乆者，有將去者，有當代者，新故雜居而教之，則緩急可以無憂矣。",
                    "zhushu": "",
                    "type": 2
                },
                {
                    "paragraph": "倡勇敢第十七",
                    "zhushu": "",
                    "type": 2
                },
                {
                    "paragraph": "臣聞戰以勇爲主，以氣爲決。天子無皆勇之將，而將軍無皆勇之士，是故致勇有術。致勇莫先乎倡，倡莫善乎私。此二者，兵之微權，英雄豪傑之士所以隂用而不言於人，而人亦莫之識也。臣請得以備言之。夫倡者何也？氣之先也。有人人之勇怯，有三軍之勇怯。人人而較之，則勇怯之相去，若梃與楹。至于三軍之勇怯，則一也。岀於反覆之間，而差於毫𨤲之際，故其權在將與君。人固有暴猛獸而不操兵，岀入於白刃之中而色不變者；有見虺蜴而𨚫走，聞鍾鼔之聲而戰慄者。是勇怯之不齊，至於如此。然閭閻之小民，爭闘戯𥬇，卒然之間，而或至於殺人。當其發也，其心飜然，其色勃然，若不可以已者，雖天下之勇夫，無以過之。及其退而思其身，頋其妻子，未始不惻然悔也。此非不勇者也，氣之所乗，則奪其性而忘其故。故古之善用兵者，用其飜然勃然於未悔之間。而其不善者，沮其飜然勃然之心，而開其自悔之意，則是不戰而先自敗也。故曰：致勇有術，致勇莫先乎倡。均是人也，皆食其食，皆任其事，天下有急，而有一人焉奮而爭先而致其死，則飜然者衆矣。弓矢相及，劒楯相搏，勝負之勢，未有所決，而三軍之士属目於一夫之先登，則勃然者相継矣。天下之夫，可以名劫也；三軍之衆，可以氣使也。諺曰：“一人善射，百夫決拾。”",
                    "zhushu": "囯語：呉王夫差起师伐越，越王勾踐起师逆之。大夫種乃献謀曰：夫呉之与越，性天所授，王其无庸戰。夫申胥、華登簡報呉囯之士於田兵，而夫嘗有所挫也。夫一人善射，百夫決拾，勝未可成也。韋昭注云：決，鈎弦。拾，拾擺。言申胥、登善用兵，衆必化之，猶一人善射，百夫競着決拾而效之。三礼圗云：决，以朱韋為之。按大射礼云：設厥朱極三。注云：猶闓。闓，音開，以象骨爲之，着右巨指，所以鉤弦而開之。極，猶放也，所以韜指，利放弦也，以朱韋為之。三者，食指、將指、无各指。君无决極，放弦契於此。指，多則痛。小指短，不用。極，即今丗所用包指是也。遂捍臂，亦以朱韋為之。按郷射礼注云：遂，射韝也，以韋為之，所以遂弦也。其非射时，則謂之拾。拾，歛也，所以蔽膚㰸衣，即今世所用套䄂是也。"
                },
                {
                    "paragraph": "苟有以發之，及其飜然之間而用其鋒，是之謂倡。倡莫善乎私。天下之人，怯者居其百，勇者居其一，是勇者難得也。捐其妻子，弃其身以蹈白刃，是勇者難能也。以難得之人，行難能之事，此必有難報之恩者矣。天子必有所私之將，將軍必有所私之士，視其勇者而隂厚之。人之有異材者，雖未有功，而其心莫不自異。自異而上不異之，則緩急不可以望其爲倡。故凢緩急而肯爲倡者，必其上之所異也。昔漢武帝欲觀兵于四夷，以逞其無厭之求，不愛通侯之賞，以招勇士，風告天下，以求奮擊之人，",
                    "zhushu": "漢武紀：元封五年，詔令州郡察吏民有茂材異䓁，可爲將相及使絶域者。"
                },
                {
                    "paragraph": "無有應者。於是嚴刑峻法，致之死亡，而聽其深入贖罪，使勉強不得已之人，馳驟於死生之地。是故其將降而兵破敗，而天下幾至於不測。",
                    "zhushu": "武帝太𥘉元年秋，遣貳师將軍李廣利，發天下讁民征大宛。天漢四年春，發天下七科適及勇敢士，遣李廣利將兵出朔方。征和三年三月，又遣利出五原，廣利敗，遂降匈奴。"
                },
                {
                    "paragraph": "何者？先無所異之人，而望其爲倡，不已難乎？私者，天下之所惡也。然而爲己而私之，則私不可用；爲其賢於人而私之，則非私無以濟。蓋有無功而可賞，有罪而可赦者，凢所以愧其心而責其爲倡也。天下之禍，莫大於上作而下不應。上作而下不應，則上亦將窮而自止。方西戎之叛也，天子非不欲赫然誅之，而將帥之臣謹守封略，収視内顧，莫有一人先奮而致命，而士亦循循焉莫肯盡力，不得已而岀，爭先而歸，故西戎得以肆其猖狂，而吾無以應，則其勢不得不重賂而求和。其患起於天子無同憂患之臣，而將軍無腹心之士。西師之休十有餘年矣，用法益密而進人益難，賢者不見異，勇者不見私，天下務爲奉法循令，要以如式而止，臣不知其緩急將誰爲之倡哉！",
                    "zhushu": ""
                }
            ]
        },
        {
            "name": "經進東坡文集事略卷第十九",
            "paragraphs": [
                {
                    "paragraph": "經進東坡文集事略卷第十九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "進䇿斷",
                    "zhushu": "",
                    "type": 2
                },
                {
                    "paragraph": "䇿斷上  䇿斷中  䇿斷下",
                    "zhushu": "",
                    "type": 2
                },
                {
                    "paragraph": "䇿斷上",
                    "zhushu": "",
                    "type": 2
                },
                {
                    "paragraph": "二虜爲中國患，至深逺也。天下謀臣、猛將、豪傑之士，欲有所逞於西北者乆矣。聞之兵法曰：“先爲不可勝，以待敵之可勝。”",
                    "zhushu": "孫子軍形篇曰：昔之善戰者，先爲不可勝，以待敵之可勝。不可勝在己，可勝在敵。"
                },
                {
                    "paragraph": "嚮者，臣愚以爲西北雖有可勝之形，而中國未有不可勝之備。故𥨸嘗以爲可特設一官，使獨任其責，而執政之臣得以専治内事。",
                    "zhushu": "此說見䇿略第二篇。"
                },
                {
                    "paragraph": "苟天下之弊莫不盡去，紀綱脩明，食足而兵強，百姓樂業，知愛其君，卓然有不可勝之備。如此，則臣因得備論而極言之。夫天下將興，其積必有源；天下將亡，其發必有門。聖人者，唯知其門而塞之。古之亡天下者四，而天子無道不与焉。盖有以諸侯強逼而至於亡者，周、唐是也；",
                    "zhushu": "周以列囯并吞而亡，唐以藩鎮跋扈而亡。"
                },
                {
                    "paragraph": "有以匹夫横行而至於亡者，秦是也；",
                    "zhushu": "謂陳、呉、刘、項之属。"
                },
                {
                    "paragraph": "有以大臣執權而至於亡者，漢、魏是也；",
                    "zhushu": "曹操執漢之權，至其子丕，卒以代漢，是爲魏文帝。司馬懿執魏之權，至其孫炎，卒以代魏，是爲晉武帝。"
                },
                {
                    "paragraph": "有以蠻夷内侵而至於亡者，二𣈆是也。",
                    "zhushu": "公自注云：二晉乃司馬氏、石氏。司馬氏之世，五胡乱華，見晉史載記。石氏至少帝，爲契丹所滅，見五代史。"
                },
                {
                    "paragraph": "使此七代之君，皆能逆知其所由亡之門而塞之，則至于今可以不廢。惟其諱亡而不爲之備，或備之而不得其門，故禍發而不救。夫天子之勢，蟠於天下而結於民心者甚厚，故其亡也，必有大𨻶焉。而一日潰之，其窺之甚難，其取之甚宻，曠日持久，然後可得而間，盖非有一日卒然不救之患也。是故聖人必於其全安甚盛之時，而塞其所由亡之門。盖臣以爲當今之患，外之可畏者，西戎、北胡，而内之可畏者，天子之民也。西戎、北胡不足以爲中國大憂，而其動也，有以召内之禍。内之民實執存亡之權，而不能獨起，其發也，必將待外之變。先之以戎狄，而繼之以吾民，臣之所謂可畏者，在此而已。昔者敵國之患，起於多求而不供。供者有倦，而求者無猒。以有倦待無厭，而能乆安於無事者，天下未嘗有也。故夫二虜之患，特有逺近耳，而要以必至於戰，敢間今之所以戰者何也？其無乃出於倉卒而備於一時乎？且夫兵不素定而出於一時，當其危疑擾攘之間，而吾不能自必，則權在敵國；權在敵國，則吾欲戰不能，欲休不可。進不能戰，而退不能休，則其計將出於求和。求和而自我，則其所以爲賂者必重。軍旅之後，而繼之以重賂，則國用不足。國用不足，則加賦於民。加賦而不已，則凡暴取豪奪之法，不得不施於今之世矣。天下一動，變生無方，國之大憂，將必在此。盖嘗聞之，用兵有權，權之所在",
                    "zhushu": "囯其。"
                },
                {
                    "paragraph": "乃勝。是故國無小大，兵無強弱，有小國弱兵而見畏於天下者，權在焉耳。千鈞之牛，制於三尺之童，弭耳而下之，曽不如徂猿之𡚒擲於山林，此其故何也？權在人也。我欲則戰，不欲則守。戰則天下莫能支，守則天下莫能窺。昔者秦嘗用此矣，開関出兵以攻諸侯，則諸侯莫不願割地而求和。",
                    "zhushu": "如周顕王三十九年，秦伐魏，魏入少梁、河西地于秦。赧王三年，秦及楚戰，楚敗，割兩城以請平于秦之𩔖。"
                },
                {
                    "paragraph": "諸侯割地而求和於秦，則秦人未嘗急於割地之利，若不得已而後應。故諸侯常欲和，而秦嘗欲戰。如此，則權固在秦矣。且秦非能強於天下之諸侯，秦惟能日必而諸侯不能，是以天下百戰而卒歸於秦。",
                    "zhushu": "秦始皇十八年取韓；二十年取魏。二十五年取趙、晋、楚。二十六年取燕、耴、齊。𥘉并天下。"
                },
                {
                    "paragraph": "諸侯之利，固在縱横也，朝聞蘇秦之說而合爲縱，暮聞張儀之計而散爲横。秦則不然，横人之欲爲横，縱人之欲爲縱，皆使其自擇而審處之。諸侯相頋而終莫能自必，則權之在秦，不亦冝乎？嚮者寶元、慶曆之間，河西之役，可以見矣。其始也，不得已而後戰；其終也，逆探其意而與之和，從而厚餽之，",
                    "zhushu": "仁廟寳元元年十一月，西夏趙元昊自陳僣切事。二年六月，下詔削奪元昊官爵，継而發兵討之。自是連𡻕入冦，至慶曆𥘉，乃復請和。朝廷亦厭兵，遂厚加錫賜而與之和。"
                },
                {
                    "paragraph": "惟恐其一日復戰也。如此，則賊常欲戰，而我常欲和。賊非能常戰也，特持其欲戰之形，以乗吾欲和之勢，屢用而屢得志，是以中國之大，而權不在焉。欲天下之安，則莫若使權在中國；欲權之在中國，則莫若先發而後罷。示之以不憚，形之以好戰，而後天下之權有所歸矣。今夫庸人之論，則曰“勿爲禍始”。",
                    "zhushu": "此語出莊子。"
                },
                {
                    "paragraph": "古之英雄之君，豈其樂禍而好殺？唐太宗旣平定天下，而又𡻕𡻕出師，以從事於夷狄，",
                    "zhushu": "正觀三年伐突厥，八年伐吐谷渾，十二年伐吐蕃，十三年伐髙昌，十五年伐薛延陁。並見夲紀。"
                },
                {
                    "paragraph": "蓋晚而不倦，暴露於千里之外，親擊髙麗者再焉。",
                    "zhushu": "正觀十八年，命李丗勣等率十六㧾管兵親擊髙麗。二十一年，又命丗勣等率三揔管兵，以伐髙麗。"
                },
                {
                    "paragraph": "凡此者，皆所以爭先而處強也。當時群臣不能深明其意，以爲敵國無釁，而我則發之。",
                    "zhushu": "髙麗之役，房元齡，褚遂良輩皆上䟽諌。"
                },
                {
                    "paragraph": "夫爲國者，使人備己，則權在我，而使己備人，則權在人。當太宗之時，四夷狼顧以備中國，故中國之權重。苟不先之，則彼或已執其權矣。而我又鰓鰓焉惡戰而樂罷，使敵國知吾之所忌，而以是取必於吾。如此，則雖有天下，吾安得而爲之？唐之衰也，恠其厭兵而畏戰，一有敗衂，則兢兢焉縮而去之，是故姦臣執其權以要天子。",
                    "zhushu": "唐自粛、代、徳宗以來，兵威不振，専事姑息，故一時蕃鎮得以擅權跋扈。"
                },
                {
                    "paragraph": "及至憲宗，𡚒而不顧，雖有小挫，而不爲之沮。",
                    "zhushu": "裴度傳云：“于時討蔡数不利，群臣爭請罷兵。㑹唐鄧節度使髙霞寓戰郤，他相欲赦賊。帝曰：“一勝一負，兵家常勢，詎一敗便沮成計乎。”於是左右不能容其間，卒擒元濟。"
                },
                {
                    "paragraph": "當此之時，天下之權在於朝廷，伐之則足以爲威，赦之則足以爲恩。",
                    "zhushu": "夲紀賛云：“憲宗剛明果断，自𥘉即位，慨然發憤，志平僣亂，能用忠謀，不惑群議，卒收成功。”自呉元濟誅，強蕃悍將，皆欲悔過而效順。當此之時，唐之威令幾於復振。"
                },
                {
                    "paragraph": "臣故曰：“先發而後罷，則權在我矣。”",
                    "zhushu": "",
                    "type": 2
                },
                {
                    "paragraph": "䇿斷中",
                    "zhushu": "",
                    "type": 2
                },
                {
                    "paragraph": "臣聞用兵有可以逆爲數十年之計者，有朝不可以謀夕者。攻守之方，戰鬬之術，一日百變，猶以爲拙，若此者，朝不可以謀夕者也。古之欲謀人之國者，必有一定之計。勾踐之取呉，秦之取諸侯，髙祖之取項籍，皆得其至計而固執之。是故有利有不利，有進有退，百變不同，而其一定之計未始易也。勾踐之取呉，是驕之而已；",
                    "zhushu": "囯語曰：越王勾踐爲呉所敗，棲於㑹稽。王召范蠡而問焉，對曰：“卑辭厚礼，玩好女楽，尊之以名，如此不已，又身与之市。”王曰：“諾。”乃令大夫種行成於呉，卒以滅呉。"
                },
                {
                    "paragraph": "秦之取諸侯，是散其從而已；",
                    "zhushu": "蘇秦旣死，張儀爲秦人遊說六國，解從約，以事奏，故秦并天下。"
                },
                {
                    "paragraph": "髙祖之取項籍，是間踈其君臣而已。",
                    "zhushu": "陳平傳：漢王謂平曰：“天下紛紛，何時定乎？”平曰：“大王能出捐数萬井金，行反間，間其君臣，以疑其心。項王爲人，意忌信讒，必内相誅。漢因㪯兵而攻之，破楚必矣。”漢王從其䇿，項王果大疑亞父。"
                },
                {
                    "paragraph": "此其至計不可易者，雖百年可知也。今天下晏然未有用兵之形，而臣以爲必至於戰，則其攻守之方，戰鬬之術，固未可以豫論而臆斷也。然至於用兵之大計，所以固執而不變者，臣請得以豫言。夫西戎、北胡，皆爲中國之患，而西戎之患小，北胡之患大，此天下之所明知也。管仲曰：“攻堅則瑕者堅，攻瑕則堅者瑕。”",
                    "zhushu": "管子制分篇云：“故凡用兵者，攻堅則軔，乗瑕則神；攻堅則瑖者堅，乘瑕則堅者瑕。”"
                },
                {
                    "paragraph": "故二者皆所以爲憂。而臣以爲兵之所加，冝先於西，故先論所以制御西戎之大略。今夫鄒與魯戰，則天下莫不以爲魯勝，大小之勢異也。然而勢有所激，則大者失其所以爲大，而小者忘其所以爲小，故有以鄒勝魯者矣。夫大者有所短，小者有所長，地廣而備多，備多而力分，小國聚而大國分，則強弱之勢將有所反。大國之人，譬如千金之子，自重而多疑；小國之人，計窮而無所恃，則致死而不顧。是以小國常勇，而大國常怯。恃大而不戒，則輕戰而屢敗；知小而自畏，則深謀而必克。此又其理然也。夫民之所以守戰至死而不去者，以其君臣上下歡忻相得之際也。國大則君尊而上下不交，將軍貴而吏士不親，法令繁而民無所措其手足。若夫小國之民，截然其若一家也，有憂則相䘏，有急則相赴。凡此數者，是小國之所長，而大國之所短也。使大國而不用其所長，常出於其所短，雖百戰而百屈，豈足恠哉？且夫大國則固有所長矣，長於戰而不長於守。夫守者，出於不足而已。譬之於物，大而不用，則易以腐敗。故凡擊搏進取，所以用大者，孫武之法，“十則圍之，五則攻之，倍則分之，敵則能戰之，少則能逃之，不若則能避之”。",
                    "zhushu": "出孫子謀攻篇。"
                },
                {
                    "paragraph": "自敵以上者，未嘗有不戰也。自敵以上而不戰，則是以有餘而用不足之計，固已失其所長矣。凢大國之所恃，吾能分兵而彼不能分，吾能數出而彼不能應。譬如千金之家，日出其財以罔市利，而販夫小民，雖有桀黠之才，過人之智，而其勢不得不折而入於千金之家。何則？其所長者，不可以與較也。西戎之於中國，可謂小國矣。嚮者惟不用其所長，是以聚兵連年而終莫能服。今欲用吾之所長，則莫若數出，數出莫若分兵。臣之所謂分兵者，非分屯之謂也，分其居者與行者而已。今河西之戍卒，惟患其多而莫之適用，故其便莫若分兵。使其十一而行，則一𡻕可以十出；十二而行，則一𡻕可以五出。十一而十出，十二而五出，則是一人而𡻕一出也。吾一嵗而一出，彼一𡻕而十被兵焉，則衆寡之不侔，勞逸之不敵，亦已明矣。夫用兵必出於敵人之所不能，我大而敵小，是故我能分而彼不能，此呉之所以肄楚，",
                    "zhushu": "左傳昭公三十年：呉子問伍貟：“伐楚何如？”對曰：“楚執政衆而乖，莫適任患。若爲三師以肄焉，一師至，彼必皆出，彼出則歸，彼歸則出，楚必道敝。亟肄以罷之，多方以誤之。旣罷而後以三軍継之，必大克之。”闔廬從之，楚於是乎始病。古注云：“肄，勞也。”"
                },
                {
                    "paragraph": "而隋之所以狃陳歟？",
                    "zhushu": "文帝問取陳之䇿於髙敏，對曰：“江北地寒，田收差晚，江南水田早熟，量彼收穫之際，微發士馬，聲言掩襲，彼必屯兵守禦，足得廢其農時。彼旣聚兵，我便解甲。再三若此，彼以爲常。後更集兵，彼必不信。尢豫之頃，我乃濟師登陸而戰，兵氣益倍。不出數年，自可財力俱盡。”文帝用其策，陳人始困。事見隋書。髙之名犯舊諱，故用敏字，以其一名敏故也。"
                },
                {
                    "paragraph": "夫御戎之術，不可以逆知其詳，而其大略，臣未見有過此者也。",
                    "zhushu": "",
                    "type": 2
                },
                {
                    "paragraph": "䇿斷下",
                    "zhushu": "",
                    "type": 2
                },
                {
                    "paragraph": "其次請論北狄之勢。古者匈奴之衆，不過漢一大縣，然所以能敵之者，其國無君臣上下朝覲㑹同之節，其民無榖米𢇁麻耕作織絍之勞，其法令以言語爲約，故無文書符傳之繁；其居處以逐水草爲常，故無城郭邑居聚落守望之勤。其旃裘肉酪，足以爲養生送死之具，故戰則人人自𨷖，敗則驅牛羊逺徙，不可得而破。蓋非獨古聖人法度之所不加，亦其天性之所安者，猶狙猿之不可使冠帶，虎豹之不可被以覊紲也。故中行說教單于“無愛漢物，所得繒絮，皆以馳草𣗥中，使衣袴弊裂”，以示不如旃裘之堅善也；得漢食物皆去之，以示不如湩酪之便美也。",
                    "zhushu": "漢匈奴傳：老上單于𥘉立，文帝復遣宗人女翁主爲單于閼氏，使官者燕人中行說傅公主。說不欲行，漢強使之。說曰：“必我也，爲漢患者。”中行說旣至，因降單于，單于愛幸之。𥘉，單于好漢繒絮食物，中行說曰：“匈奴人衆不能當漢之大郡，然所以強之者，以衣食異，無卬於漢。今單于變俗好漢物，漢物不過什二，則匈奴尽歸於漢矣。”其得漢繒絮，以馳草𣗥中，衣袴皆裂弊，以視不如㫋裘堅善也。得漢食物皆去之，以視不如重酪之便美也。注云：“姓中行，名說。”行，胡郎反。說，讀曰恱。重，乳汁也。竹用反。字夲作湩。"
                },
                {
                    "paragraph": "由此觀之，中國以法勝，而匈奴以無法勝。聖人知其然，是故精修其法而謹守之，築爲城郭，壍爲溝池，大倉廪，實府庫，明烽燧，逺斥候，使民知金鼔進退坐作之節，勝則相先，敗不相棄，此其所以謹守其法而不敢失也。一失其法，則不如無法之爲便也。今夫佩玉服韍冕而垂旒者，此宗廟之服，所以登降揖遜折旋俯仰爲容者也，而不可以騎射。今夫蠻夷而用中國之法，豈能盡如中國哉？苟不能盡如中國而雜用其法，則是佩玉服韍冕而垂旒，而欲騎射也。昔呉之先，斷髮文身，與魚鱉龍蛇居者數十世，而諸侯不敢窺也。其後楚申公巫臣始教以乗車射御，使出兵侵楚，",
                    "zhushu": "史記呉丗家：大伯奔荆蠻，文身断髮，示不可用，以避季歷。從太伯至壽夢十九世。壽夢二年，楚之亡大夫申公巫臣怨楚將子反而奔晉，自晉使呉，教呉用兵乗車，呉於是始通于中國，呉遂伐楚。夲見左傳。"
                },
                {
                    "paragraph": "而闔閭、夫差又逞其無厭之求，開溝通水，遂與齊、𣈆爭強。黄池之㑹，強自冠帶，呉人不勝其弊，卒臣於越。",
                    "zhushu": "丗家闔閭九年，破楚入郢。闔廬死，夫差乃立。十年，伐齊。十一年，復伐齊。國語云：夫差旣殺申胥，乃起師北征，闕爲深溝，通於商、魯之間，北属之沂，西属之濟，以㑹𣈆公午於黄池。後与越戰，三戰三北。吴王懼，請爲臣御，遂自殺。"
                },
                {
                    "paragraph": "夫呉之所以強者，乃其所以亡也。何者？以蠻夷之資而貪中國之美，冝其可得而圗之哉！西晉之亡也，匈奴、鮮卑、氐、羗之𩔖紛紜於中國，而其豪傑間起爲之君長，如劉元海、符堅、石勒、慕容雋之儔，皆以絶異之姿，驅駕一時之賢俊，其強者至有天下太半，然終於覆亡相繼，逺者不過一傳再傳而滅，何也？",
                    "zhushu": "𣈆書載記：劉元海，新興匈奴人，名淵，冒頓之後，冒姓劉氏，僣號稱漢。元海卒，子和立，和爲弟聦所殺。聦死，子粲立，爲靳準所殺。符堅，臨渭氏人，雄之子也，僣號稱秦，凡五丗，四十四年而滅。石勒，其先匈奴别部，羗渠之胄，僣號稱趙，凡二主，二十三年而滅。慕容雋，夲鮮卑人，皝之第二子也，凡四丗，八十五年而滅。"
                },
                {
                    "paragraph": "其心固安於無法也，而束縳於中國之法；中國之人固安於法也，而苦其無法。君臣相戾，上下相厭，是以雖建都邑，立宗廟，而其心岌岌然，常若寄居於其間，而安能乆乎？且人而弃其所得於天之分，未有不亡者也。契丹自五代南侵，乗石𣈆之亂，掩至京邑，",
                    "zhushu": "五代史四夷附録云：𣈆出帝開運四年正月丁亥朔旦，契丹主德光至京師，入自封丘門。"
                },
                {
                    "paragraph": "覩中原之冨麗，廟社宫闕之壯而恱之，知不可以留也，故歸而𥨸習焉。山前諸郡旣爲所并，則中國士大夫有立其朝者矣。故其朝廷之儀，百官之號，文武選舉之法，都邑郡縣之制，以至於衣服飲食，皆雜取中國之象。",
                    "zhushu": "四夷附録云：契丹當唐莊宗、明宗時，攻䧟、營、平二州。及己立晉，又得鴈門以北幽州節度管内，合一十六州，乃以幽州爲燕京，改天顯十□年爲㑹同元年，更其囯號大遼，置百官皆依中、囯，參用中、囯之人。"
                },
                {
                    "paragraph": "然其父子聚居，貴壯而賤老，貪得而忘失，勝不相遜，敗不相救者猶在也。",
                    "zhushu": "匈奴傳云：其俗利則進，不利則退，不羞遁走。苟利所在，不知礼義，貴壯徤，賤老弱。"
                },
                {
                    "paragraph": "其中未能革其犬豕豺狼之性，而外牽於華人之法，此其所以自投於䧟穽網羅之中。而中國之人猶曰：“今之匈奴非古也”，其措置規畫，皆不復蠻夷之心，以爲不可得而圗之，亦過計矣。且夫天下固有沈謀隂計之士也。昔先王欲圗大事，立竒功，則非斯人莫足與共。梁之尉繚，漢之陳平，皆以樽爼之間，而制敵國之命。",
                    "zhushu": "七書有尉繚子兵法三卷。史記秦本記：大梁人尉繚說秦王曰：“以秦之強，諸侯譬郡縣之君臣，但恐諸侯合從，翕而出不意，此乃智伯、夫差、湣王之所以亡也。願大王母愛財物，賂其豪臣，以乱其謀，不過亡三十萬金，則諸侯可盡。”秦王從其計，卒併六囯。陳平素多隂謀，嘗六出竒計。"
                },
                {
                    "paragraph": "彼契丹者，有可乗之勢三，而中國未之思焉，則亦足惜矣。臣觀其朝廷百官之衆，而中國士大夫交錯於其間，固亦有賢俊慷慨不屈之士，而詈辱及於公𡖖，鞭扑行於殿陛，貴爲將相而不免囚徒之恥，冝其有惋憤鬱結而思變者，特未有路耳。凡此者可以致其心，雖不爲吾用，亦以間踈其君臣，此由余之所以入秦也。",
                    "zhushu": "史記秦本紀：戎王使由余於秦。由余，其先晋人也。繆公与語，恠之。退而問内史廖曰：“孤聞隣囯有聖人，敵國之憂也。今由余賢，寡人之害，將奈之何？”内史廖曰：“君試遺其女楽，以奪其志，爲由余請，以䟽其間。戎王恠之，必疑由余。君臣有間，乃可虜也。”繆公曰：“善。”因以女楽一八遺戎王。戎王受而說之，終年不還。於是秦乃帰由余。由余数諌不聽，繆公又数使人間要由余，由余遂去降秦。"
                },
                {
                    "paragraph": "幽、燕之地，自古號多雄傑，名於圗史者，往往而是。",
                    "zhushu": "漢江充傳云：“燕、趙固多竒士。”韓退之亦云：“燕、趙古称多感慨悲歌之士，如荆軻、髙漸離之流，皆名於圗史者也。”"
                },
                {
                    "paragraph": "自宋之興，所在賢俊雲合響應，無有逺邇，皆欲洗濯磨淬，以觀上國之光，而此一方獨䧟於非𩔖。昔太宗皇帝親征幽州，未克而班師，",
                    "zhushu": "太宗大平典囯四乍六月，車駕北征范陽，下易、𣵠二州，次幽州。七月，督諸將攻城。甲申，詔班師。乙酉，車駕至自范陽。先是太宗平并、汾，廽，欲乗勝取范陽，諸將皆恊賛其事。至是以土卒疲頓，轉漕廻逺，遂班師。"
                },
                {
                    "paragraph": "聞之諜者曰：“幽州士民謀欲執其帥以城降者，聞乗輿之還，無不泣下。”且胡人以爲諸郡之民非其族𩔖，故厚歛而虐使之，則其思内附之心，豈待深計哉？此又足爲之謀也。使其上下相猜，君民相疑，然後可攻也。語有之曰：“䑕不容穴，衘窶藪也。”",
                    "zhushu": "前漢楊惲傳云：我不能自保，真人所謂䑕不容穴，㗸窶藪也。注云：“窶藪，戴器也。以盆盛物戴於頭者，則以窶藪薦之。盆下之物有飲食氣，故䑕㗸之。所以不容穴，坐㗸窶藪自妨，故不得入穴。藪音数錢之数。”"
                },
                {
                    "paragraph": "彼僣立四都，分置守宰，倉廪府庫，莫不備具，有一旦之急，適足以自累。守之不能，棄之不忍，華夷雜居，易以生變。如此，則中國之長足以有所施矣。然非特如此而已也。中國不能謹守其法，彼慕中國之法而不能純用，是以勝負相持而未有决也。夫蠻夷者，以力攻，以力守，以力戰，顧力不能則逃。中國則不然，其守以形，其攻以勢，其戰以氣，故百戰而力有餘。形者有所不守，而敵人莫不忌也；勢者有所不攻，而敵人莫不憊也；氣者有所不戰，而敵人莫不懾也。苟去此三者而角之於力，則中國固不敵矣，尚何云乎？惟國家留意其大者而爲之計，其小者臣未敢言焉。",
                    "zhushu": ""
                }
            ]
        },
        {
            "name": "經進東坡文集事略卷第二十",
            "paragraphs": [
                {
                    "paragraph": "經進東坡文集事略卷第二十",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "䇿",
                    "zhushu": "",
                    "type": 2
                },
                {
                    "paragraph": "御試制科䇿一道",
                    "zhushu": "囯𥘉，制科有賢良方正能直言極諌、經斈優深、可爲師法、詳閑吏理、逹於教化，凡三科。至真廟景徳二年，帝与冦凖等議，因出唐朝制利之目，采其六用之。七月十八日，乃下詔復置䝨良方正能直言極諌、博通墳典逹於教化、才識兼茂明於体用、武足安边、洞明韜畧、運籌决勝、軍謀宏逺、材任边寄等科。至仁廟嘉祐六年八月二十五日，帝御崇政殿，試䝨良方正能直言極諌著作佐郎王介、河南府福昌縣主簿蘇軾、何南府澠池縣主簿蘇轍。又按：公荅李端叔書云：“某少年時讀書作文，專爲應㪯而已。旣及進士第，貪得不已，又㪯制䇿，其实何所有而其利號爲直言極諌。”是二蘇所應乃賢良方正直言極諌科。今諸本皆云“應材識兼茂，明於体用科”者，誤也。公所試䇿入第三等，詔授大理評事，簽書鳯翔府判官。么事。",
                    "type": 2
                },
                {
                    "paragraph": "䇿問",
                    "zhushu": "此考官胡文㳟公𪧐所撰。",
                    "type": 2
                },
                {
                    "paragraph": "皇帝若曰：朕承祖宗之大統，先帝之休烈，深惟寡昧，未燭於理，志勤道逺，治不加進，夙興夜寐，于兹三紀。朕徳有所未至，教有所未孚，闕政尚多，和氣或盭。田野雖闢，民多無聊；邊境雖安，兵不得徹。利入已浚，浮費彌廣。軍冗而未練，官冗而未澄。庠序比興，礼樂未具。户罕可封之俗，士忽偕遜之節。此所以訟未息於虞、芮，刑未措於成、康。意在位者不以教化爲心，治民者多以文法爲拘。禁防繁多，民不知避；叙法寛濫，吏不知懼。縲繫者衆，愁嘆者多。仍𡻕以來，災異數見。六月壬子，日食于朔，淫雨過節，煖氣不効。江河潰決，百川騰溢。永思厥咎，深切在予。變不虚生，縁政而起。五事之失，六沴之作，劉向所傳，吕氏所紀，五行何修而得其性？四時何行而順其令？非正陽之月，伐鼓救變，其合於經乎？方盛夏之時，論囚報重，其考於古乎？京師諸夏之表則，王教之淵源，百工淫巧無禁，豪右僣差不度。治當先内，或曰：“何以爲京師？”政在擿姦，或曰：“不可撓獄市”。推尋前丗，孝文尚老子而天下冨殖，孝武用儒術而海内虚耗。道非有弊，治奚不同？王化所由，形于詩道。周公豳詩，王業也，而係之“國風”。宣王北伐，大事也，而載之小雅”。周以冡宰制國用，唐以宰相兼度支。錢糓，大計也，兵師，大衆也，何陳平之對，謂當責之内史？韋洪質之言，不冝兼於宰相？錢貨之制，輕重之相權，命秩之差，虚實之相養。水旱蓄積之備，邊陲守禦之方。圜法有九府之名，樂語有五均之義。冨人強國，尊君重朝，弭災致祥，改薄從厚。此皆前世之急政，而當今之要務。子大夫其悉意以陳母悼後害。",
                    "zhushu": "",
                    "type": 2
                },
                {
                    "paragraph": "臣謹對曰：臣聞天下無事，則公𡖖之言輕於鴻毛；天下有事，則匹夫之言重於泰山。非智有所不能，而明有所不察，緩急之勢異也。方其無事也，雖齊威之深信其臣，管仲之深得其君，以握手叮嚀之問，將死深悲之言，而不能去其區區之三孺。",
                    "zhushu": "又記斉丗家云：管仲病，威公問曰：“群臣誰可相者？”管仲曰：“知臣莫若君。”公曰：“易牙何如？”對曰：“殺子以適君，非人情，不可。”公曰：“開方何如？”對曰：“倍親以適君，非人情，難近。”公曰：“孺刀何如？”對曰：“目宫以適君，非人情，誰親。”管仲死，而威公不用其言，卒近用三子，三子遂專權乱囯。本出管子。"
                },
                {
                    "paragraph": "及其有事且急也，雖唐代宗之庸，程元振之用事，柳伉之賤且踈，而一言以入之，不終朝而去其腹心之疾。",
                    "zhushu": "唐宦者傳云：代宗立，程元振權振天下，在李輔囯右，凶决又過之。廣徳𥘉，吐蕃、党項内侵，詔集天下兵，无一士奔命者。於是太常博土、翰林待詔柳伉上䟽曰：“臣聞良醫療疾，當病飲薬，薬不當病，猶无益也。陛下視今日病何繇至此乎？必欲存宗廟社稷，独斬元振首，馳告天下，悉出内使𨽾諸州，如此而兵不至，謂赤臣族以謝。”䟽聞，帝顧公議不与，乃下詔尽削元振官爵，放㱕田里。"
                },
                {
                    "paragraph": "夫言之於無事之世者，足以有所改爲，常患於不信；言之於有事之世者，易以見信，而常患於不及改爲。此忠臣志士之所以深悲，天下之所以亂亡相尋，而世主之所以不悟也。今陛下處積安之時，乗不㧞之勢，拱手垂裳而天下嚮風，動容變色而海内震恐。雖有一事之失常，一物之不獲，固未足以憂陛下也。所爲親䇿賢良之士者，以應故事而已，豈以臣言爲真足以有感於陛下耶？雖然，君以名求之，臣以實應之。陛下爲是名也，臣敢不爲是實也？伏惟制䇿有念，祖宗先帝大業之重，而自處於寡昧，以爲“志勤道逺，治不加進”。臣𥨸以爲陛下即位以來，𡻕歷三紀，更於事變，審於情僞，不爲不熟矣。而“治不加進”，雖臣亦疑之。然以爲“志勤道逺”，則雖臣至愚，亦未敢以明詔爲然也。夫志有不勤，而道無逺。陛下苟知勤矣，則天下之事粲然無不畢舉，又安以訪臣爲哉？今也猶以道逺爲歎，則是陛下未知勤也。臣請言勤之說。夫天以日運故徤；日月以日行故明；水以日流故不竭；人之四肢以日動故無疾；器以日用故不蠧。天下者，大器也，乆置而不用，則委靡廢放，日趨於弊而已矣。陛下深居法宫之中，其憂勤而不息耶？臣不得而知也。其宴安而無爲耶？臣不得而知也。然所以知道逺之歎，由陛下之不勤者，臣𥨸見陛下以天下之大，欲輕賦稅則財不足，欲威四夷則兵不強，欲興利除害則無其人，欲表世厲俗則無其具。大臣不過遵用故事，小臣不過謹守簿書，上下相安，以苟𡻕月。此臣所以妄論陛下之不勤也。臣又𥨸聞之，自頃𡻕以來，大臣奏事，陛下無所試問，直可之而已。",
                    "zhushu": "仁宗至和間不豫，自此御朝多拱黙不言。大臣奏事，可即肯首，否即揺首。"
                },
                {
                    "paragraph": "臣始聞而大懼，以爲不信，及退而觀其効見，則臣亦不敢謂不信也。何則？人君之言，與士庶不同，言脫於口，而四方傳之，捷於風雨。故太祖、太宗之世，天下皆諷誦其言語，以爲聳動之具。今陛下之所震怒而賜譴者，何人也？合於聖意誘而進之者，何人也？所與朝夕論議深言者，何人也？越次躐等召而問訊之者，何人也？四者臣皆未之聞焉。此臣所以妄論陛下之不勤也。臣願陛下條天下之事，其大者有幾，可用之人有幾，某事未治，某人未用，雞鳴而起，曰：“吾今日爲某事，用某人。”他日又曰：“吾所爲某事，其事果濟矣乎？所用某人，其人果才矣乎？”如是孜孜焉不違於心，屏去聲色，放逺善柔，親近賢逹，逺覽古今。凡此者勤之實也，而道何逺乎？伏惟制䇿有“夙興夜寐，于今三紀。徳有所未至，教有所未孚。闕政尚多，和氣或盭。田野雖闢，民多無聊。邊境雖安，兵不得徹。利入已浚，浮費彌廣。軍冗而未練，官冗而未澄。庠序比興，禮樂末具。户罕可封之俗，士忽偕遜之節。此所以訟未息於虞、芮，刑未措於成、康。意在位者不以教化爲心，治民者多以文法爲拘。禁防繁多，民不知避。叙法寛濫，吏不知懼。縲繫者衆，愁歎者多。凡此陛下之所憂數十條者，臣皆能爲陛下歷數而備言之，然而未敢爲陛下道也。何者？陛下誠得御臣之術而固執之，則嚮之所憂數十條者，皆可以捐之大臣而已不與。今陛下區區以嚮之數十條爲已憂者，則是陛下未得御臣之術也。天下所謂賢者，陛下旣得而用之矣。方其未用也，常若有餘而其旣用也則不足，是豈其才之有變乎？古之用人者，日夜深提䇿之。武王用太公，其相與問荅百餘萬言，今之六韜是也。",
                    "zhushu": "一曰文韜，二曰武韜，三曰龍韜，四曰虎韜，五曰豹韜，六曰大韜。"
                },
                {
                    "paragraph": "威公用管仲，其相與問荅亦百餘萬言，今之管子是也。",
                    "zhushu": "管子十七篇，房元齡注。"
                },
                {
                    "paragraph": "古之人君，其所以反覆窮究其臣者若此。今陛下黙黙而聽其所爲，則夫向之所憂數十條者，無時而舉矣。古之忠臣，其受任也，必先自度曰：“吾能辦是矣乎？”度能辦是也，則又曰：吾君能忘己而任我乎？能無以小人間我乎？度其能忘己而任我也，能無以小人間我也，然後受之。旣已受之矣，則以身任天下之責而不辭，享天下之利而不愧。今也内不度己，外不度君，而輕受之，受之而衆不與也，則引身而求去。陛下又爲美辭而遣之，加之重禄而慰之。夫引身而求退者，非果廉節而有遜也，是邀君以自固也，是自明其非我之欲留以逃謗也，是不能辦其事而以其患遺後人也。陛下奈何聽之？臣故曰：陛下未得御臣之術也。若夫“徳有所未至，教有所未乎”者，此實不至也。徳之必有以著其徳之之形，教之必有以顯其教之之狀。徳之之形莫著於輕賦；教之之狀莫顯於去殺。此二者今皆未能焉。臣故曰：實不至也。夫以選舉之重，而不取十行；官吏之衆，而不行考課；",
                    "zhushu": "漢元帝時，京房嘗建考課之議，竟不能行。"
                },
                {
                    "paragraph": "農末之相傾，而平糴之法不立；",
                    "zhushu": "漢食貨志云：魏文侯時，李悝立平籴之法，以謂書平籴者，必謹觀𡻕有上中下孰。大熟則上籴三而舎一，中熟則糴二，下熟則糴一。小𩚑則發小熟之所歛，中飢則發中熟之所歛，大飢則發大熟之所歛，而粜之。故雖遇饑饉水旱，籴不貴而民不散，取有餘以𥙷不足也。行之魏國，國以富強。"
                },
                {
                    "paragraph": "貧冨之相役，而占田之數無限。",
                    "zhushu": "食貨志云：董仲舒說武帝曰：“古井田法雖難卒行，冝少近古，限民名田，以贍不足。”注云：“名田，占田也。名爲立限，不使冨者過制。”則貧弱之家可足也。"
                },
                {
                    "paragraph": "天下之“闕政”，則莫大乎此，而“和氣”安得不盭乎？“田野闢”者，民之所以冨足之道也。其所以“無聊”，則吏政之過也。然臣聞天下之民，常偏聚而不均。呉蜀有可耕之人而無其地，荆襄有可耕之地而無其人。由此觀之，則田野亦未可謂盡闢也。夫以呉蜀荆襄之相形，而饑寒之民終不能去狹而就寛者，世以爲懷土而重遷，非也。行者無以相群，則不能行，居者無以相友，則不能居。若輩徙飢寒之民，則無有不聽矣。“邊境已安而兵不得徹”者，有安之名而無安之實也。臣欲小言之，則自以爲愧，大言之，則世俗以爲𥬇。臣請略言之。古之制北狄者，未始不通西域，",
                    "zhushu": "前傼西域傳賛曰：“孝武之世，圗制匈奴，患其與從西域，結黨南羗，廼表河曲，列四郡，開五門，通西域，以断匈奴右臂，隔絶南羌、月氏。單于失援，由是逺遁，而幕南無王庭。”"
                },
                {
                    "paragraph": "今之所以不能通者，是夏人之爲障也。",
                    "zhushu": "西戊號夏國主。"
                },
                {
                    "paragraph": "朝廷置靈武於度内幾百年矣，",
                    "zhushu": "灵武本中囯地，　真廟咸平五年三月，䧟于西蕃李継遷。"
                },
                {
                    "paragraph": "議者以爲絶域異方，曽不敢近，而况於取之乎？然臣以爲事勢有不可不取，不取靈武，則無以通西域，西域不通，則契丹之強未有艾也。然靈武之所以不可取者，非以數郡能抗吾中國，",
                    "zhushu": "西夏自拓拔仁福以來，丗有更夏、銀、綏、宥、靜五州之地。"
                },
                {
                    "paragraph": "中國自困而不能舉也。其所以自困而不能舉者，以不生不息之財，養不耕不戰之兵，塊然如巨人之病膇，非不枵然大矣，而手足不能以自舉。欲去是疾也，則莫若捐秦以委之，使秦人断然如戰國之世，不待中國之援，而中國亦未始有秦者。",
                    "zhushu": "其意欲使𨵿中自爲戰守之備，而中國不預。"
                },
                {
                    "paragraph": "有戰國之全利，而無戰國之患，則夏人舉矣。其便莫如稍徙縁边之民不能戰守者於空閑之地，而以其地益募民爲屯田。屯田之兵稍益，則向之戍卒可以稍减，使數𡻕之後，縁边之民盡爲耕戰之夫，然後數出兵以苦之，要以使之厭戰而不能支，則折而歸吾矣。如此而北狄始有可制之漸，中國始有息肩之所。不然，將濟師之不暇，而又何徹乎？所謂“利入已浚”而“浮費彌廣”者，臣切以爲外有不得已之二虜，内有得已之後宮。後宫之費不減敵國，金玉綿綉之工，日作而不息，朝成夕毀，務以相新。主帑之吏，日夜儲其精金良帛而别異之，以待倉卒之命，其爲費豈勝計哉！今不去此等，而欲廣求利之門，臣知所得之不如所䘮也。“軍冗而未練”者，臣嘗論之曰：此將不足恃之過也。然以其不足恃之故，而擁之以多兵，不蒐去其無用，則多兵適所以爲敗也。“官穴而未澄”者，臣嘗論之曰：此審官吏部與職司無法之過也。夫審官吏部，是古考績黜陟之所也，而特以日月爲断。今縱未能復古，可略分其郡縣，不以逺近爲差，而以難易爲等，第其人之所堪而别異之。才者常爲其難，不才者常爲其易。及其當遷也，難者常速，而易者常乆。然而爲此者，固有待也。使審官吏部與外之職司常相𨵿通，而爲職司者不惟舉有罪、察有功而已，必使第其属吏之所堪，以詔審官吏部。審官吏部常從内等其任使之難易，職司常從外第其人之優劣。才者常用，不才者常閑，則冗官可澄矣。“庠序興而禮樂未具”者，臣蓋以爲庠序者，禮樂旣興之所用，非所以興禮樂也。今禮樂鄙野而未全，則庠序不知所以爲教，又何以興禮樂乎？如此而求其可封，責其偕遜，將以息訟而措刑者，是却行而求前也。夫上之所嚮者，下之所趨也，而况從而賞之乎？上之所背者，下之所去也，而况從而罰之乎？陛下責“在位者不務教化，而治民者多拘文法”，臣不知朝廷所以爲賞罰者，何也？無乃或以教化得罪，而多以文法受賞歟？夫禁防未至於煩多，而民不知避者，吏以爲市也。叙法不爲寛濫，而吏不知懼者，不論其能否，而論其乆近也。縲繫者衆，愁歎者多，凢以此也。伏惟，制䇿有“仍𡻕以來，災異數見，乃六月壬子，日食于朔，淫雨過節，煗氣不效，江河潰決，百川騰溢。永思厥咎，深切在予，變不虚生，縁政而起”。此豈非陛下厭聞諸儒牽合之論，而欲聞其自然之說乎？臣不敢復取“洪範傳”“五行志”以爲對，",
                    "zhushu": "劉向傳云：“向見尚書洪範，箕子爲武王陳五行隂陽休咎之應，向乃集合上古以来，歷春秋六國至秦、漢符瑞災異之記，著其占驗，比𩔖相從，各有條目，凢十一篇，號曰洪範五行傳。”班固叙傳云：“春秋之占，咎證是舉，告往知來，王事之表迷。”五行志。"
                },
                {
                    "paragraph": "直以意推之。夫日食者，是陽氣不能履險也。何謂陽氣不能履險？臣聞五月二十三分月之二十，是爲一交，當朔則食。交者，是行道之險者也。然而或食或不食，則陽氣之有強弱也。",
                    "zhushu": "左傳隱公三年：春王二月己巳，日有食之。孔頴建正義云：“日月雖共行於天，而各有道，毎積二十九日過半，行道交錯，而相與㑹集。以其一㑹，謂之一月。朔則交㑹，故食必在朔。”旣毎朔皆㑹，應毎月常食，而或不食者，蓋日月動物，雖行度有大量，不能不小有盈縮，故有雖交㑹而食者，或有頻交而食者。刘歆三統以爲五月二十三分月之二十而日一食，空得食日而不得加時。嘆末劉洪始推月行遲速，求日食加時。後代脩之，漸益微宻。"
                },
                {
                    "paragraph": "今夫二人並行而犯霧露，其疾者，必其弱者也，其不疾者，必其強者也。",
                    "zhushu": "慱物志云：昔有三人同冒露而行，一人病，一人無故，一人死。無故者飲酒，病者曽飯，死者空腹。"
                },
                {
                    "paragraph": "道之險一也，而陽氣之強弱異。故夫日之食，非食之日而後爲食，其虧也乆矣，特遇險而見焉。陛下勿以其未食也爲無災，而其旣食而復也爲免咎。臣以爲未也，特出於險耳。夫淫雨大水者，是陽氣融液汗漫而不能收也。諸儒或以爲隂盛，",
                    "zhushu": "洪範傳與五行志凢淫雨大水，董仲舒、刘向皆以爲隂氣盛所致。"
                },
                {
                    "paragraph": "臣請得以理折之。夫陽動而外，其於人也爲嘘，嘘之氣温然而爲濕；隂動而内，其於人也爲噏，噏之氣泠然而爲燥。以一人推天地，天地可見也。春夏者，其一嘘也；秋冬者，其一噏也。夏則川澤洋溢，冬則水泉收縮，此燥濕之効也。是故陽氣汗漫融液而不能收，則常爲淫雨大水，猶人之嘘而不能噏也。今陛下以至仁柔天下，兵驕而益厚其賜，戎狄桀傲而益加其禮，蕩然與天下爲咻嘘温煖之政，萬事惰壞而終無威刑以堅凝之，亦如人之嘘而不能噏，此淫雨大水之所由作也。天地告戒之意，隂陽消伏之理，殆無以易此矣。而制䇿又有“五事之失，六沴之作。劉向所傳，吕氏所紀，五行何修而得其性，四時何行而順其令？非正陽之月而伐鼔救變，其合於經乎？方盛夏之時而論囚報重，其考於古乎？”此陛下畏天恐懼求端之過，而流入於迃儒之說，此皆愚臣之所學於師而不取者也。夫五行之相治，本不至於六。六沴者，起於諸儒欲以六極分配五行，於是始以皇極附益而爲六。夫皇極者，五事皆得；不極者，五事皆失，非所以與五事並列而别爲一者也。是故有眊而又有蒙，有極而無福，曰五福皆應，此亦自知其踈也。",
                    "zhushu": "金沴木，木沴金，水沴火，火沴水，金木水火沴土。五行沴天氣相傷謂之沴，猶不和意也，與拂戻之戾同。惟金沴水，木氣病則金沴之；惟木沴金，金氣病則木沴之；惟水沴火，火氣病則水沴之；惟火沴水，水氣病則火沴之。金木水、火沴土，土氣病，則金木水火沴之。凡君道傷者病天氣，不言五行沴天，而曰“日月乱行，星辰逆行”者，爲若下不敢沴天，尊之之意也。洪範止言五行、五事，刘向又本大傳増而爲六，謂皇之不極，則厥咎眊，厥罰常隂，厥極弱。旣有極而無福，其說遂窮，乃云五福皆應。詳見五行傳并五行志。"
                },
                {
                    "paragraph": "吕氏之時令，則柳宗元之論備矣。以爲有可行者，有不可行者。其可行者皆天事也，其不可行者皆人事也。",
                    "zhushu": "見桞又時令論上下篇。"
                },
                {
                    "paragraph": "若夫禜社伐鼔，本非有益於救災，特致其尊陽之意而已。",
                    "zhushu": "左傳莊公二十五年：夏六月辛未朔，日有食之，鼔用牲于社，非常也。隺正月之朔，慝未作，日有食之，於是乎用幣于社，伐鼔于朝。注云：日食，歷之常也。然食於正陽之月，則諸侯刑幣于社，請救於上公，伐鼔于朝，退而自責，以明隂不冝侵陽，臣不冝掩君，以示大義。"
                },
                {
                    "paragraph": "書曰：“乃季秋月朔，辰弗集于房，瞽奏鼓，嗇夫馳，庶人走。”",
                    "zhushu": "古注云：辰，日月所㑹。房，所舎之次。集也，不合，即日食可知。天子伐鼓於社，青上公，瞽乃樂官，進鼔則伐之。嗇夫，主幣之官，馳，車幣礼天神，衆人走，供救日食之百役也。"
                },
                {
                    "paragraph": "由此言之，則亦何必正陽之月而後伐鼔救變，如左氏之說乎？盛夏報囚，先儒固已論之，以爲仲尼誅齊優之月。",
                    "zhushu": "前漢陳湯傳：“甘延夀与湯上䟽，請以郅支首及名王以下，冝梟頭稾街，以示万里。事下有司，丞相康衡䓁以為郅支及名王莧更歷諸囯蛮夷，莫不聞知。月令春“掩骼埋胔”之时，冝勿梟。車騎將軍許嘉、右將軍王商以為春秋夾谷之㑹，優施𥬇君，孔子誅之。方盛夏，首足異門而出，冝梟十日乃埋之。有詔：“將軍議是。”"
                },
                {
                    "paragraph": "伏惟制䇿有“京師，諸夏之表則，王教之淵源，百工淫巧無禁，豪右僣差不度”，此在陛下身率之耳。後宫有大練之飾，",
                    "zhushu": "後漢明徳馬皇后紀云：后常衣大練，裙不加縁。朔望諸姫主朝，望見后袍衣踈粗，反以為綺縠，就視乃𥬇。后辝曰：“此繒特冝棨色，故用之耳。”六宫莫不嘆息。"
                },
                {
                    "paragraph": "則天下以羅綺爲羞，大臣有脫粟之節，",
                    "zhushu": "公孫洪傳云：“洪身食一肉，脫粟飯。”注云：“才脫粟而已，不精鑿也。”"
                },
                {
                    "paragraph": "則四方以膏粱爲汙，雖無有禁令，又何憂乎？伏惟制䇿有“治當先内，或曰何以爲京師？",
                    "zhushu": "丗說云：謝公時，兵厮养逋亡多外竄在南塘下諸舡中。或欲求一时捜索，謝公不許，云：“不容置此輩，何以為京師？”南史：齊髙帝以下揉雜，欲立苻伍，更相檢括。王儉諌曰：“必也昔煩謝安所謂不尓，何以爲京師？”髙帝乃止。"
                },
                {
                    "paragraph": "政在擿姦。或曰不可撓獄市”。",
                    "zhushu": "曹參傳云：參將去齊，属其後相曰：“以斉獄市爲寄，謹勿擾也。”後相曰：“治無大於此者乎？”參曰：“不然。夫獄市者，所以并容也。今君擾之，奸人安所容乎？吾以是先之。”"
                },
                {
                    "paragraph": "而此皆一偏之說，不可以不察也。夫見其偏而輙舉以爲說，則天下之說不可以勝舉矣。自通人而言之，曰“治内所以爲京師也，不撓獄市所以爲摘姦也”。如使不撓獄市而害其爲摘姦，則夫曹參者爲速逃主也。伏惟制䇿有“推尋前丗，探觀治迹，孝文尚老子而天下冨殖，孝武用儒術而海内虚耗。道非有弊，治奚不同？”臣切以爲不然。孝文之所以得者，是儒之術略用也；其所以得而未盡者，是儒術略用而未純也；而其所以爲失者，則是用老也。何以言之？孝文得賈𧨏之說，然後待大臣有禮，御諸侯有術，",
                    "zhushu": "誼因周勃下獄，故治安策末章以體貌大臣譏上，上深納其言，养臣下有節。又從𧨏計，徙淮陽王武爲梁王，得大縣四十余城。徙城陽王喜爲淮南王，以抚其民。及遣列侯就国，其說皆𧨏發之。"
                },
                {
                    "paragraph": "而至興禮樂，係單于，則曰未暇。",
                    "zhushu": "𧨏請改正朔，定官名，㒷礼楽，文帝謙遜未皇。又嘗欲爲属囯以係单于，其說亦不果用。"
                },
                {
                    "paragraph": "故曰“儒術略用而未純”也。",
                    "zhushu": "𧨏本傳賛云：“𧨏之所陳，略施行矣。”"
                },
                {
                    "paragraph": "若夫用老之失，則有之矣。始以區區之仁，壊三代之肉刑，而易之髠笞，髠笞不足以懲其罪，則又從而殺之。",
                    "zhushu": "刑法志云：“文帝十三年，以太倉令淳于公少女緹縈，願没入爲官婢，以贖父罪。天子憐之，乃下詔除肉刑，易以髠笞之法。”是後外有輕刑之名，内实殺人。"
                },
                {
                    "paragraph": "用老之失，豈不過甚矣哉？且夫孝武亦不可謂用儒之主也。博延方士而多興妖祠，",
                    "zhushu": "武帝信用方士少君、文成、五利之属，乃祠泰一，𥙊汾隂，礼八神，脩封禅。"
                },
                {
                    "paragraph": "大興宫室而甘心逺略，",
                    "zhushu": "武帝起千門万户之宫，以厭禳火芸。又用衛、霍、弍师、楊僕輩，以快心胡越。"
                },
                {
                    "paragraph": "此豈儒者教之？今夫有國者，徒知徇其名而不考其實，見孝文之冨殖而以爲老子之功，見孝武之虚耗而以爲儒者之罪，則過矣。此唐明皇之所以溺於宴安，徹去禁防，而爲天寳之亂也。",
                    "zhushu": "明皇末年，自以天下无事，欲髙拱无爲，乃悉以政事委李林甫。其後諸道節度使盡用胡人以兼統，重鎮精兵咸戍北边，天下之势偏重，卒使禄山傾覆天下。”"
                },
                {
                    "paragraph": "伏惟制䇿有“王政所由，形于詩道。周公豳詩，王業也，而繫之國風。宣王北伐，大事也，而載之小雅。”臣聞豳詩言后稷、公劉所以致王業之艱難者也。其後累丗而至文王，文王之時，則王業旣已大成矣，而其詩爲二南。二南之詩猶列於國風，而至於豳，獨何疑乎？昔季札觀周樂，以爲大雅曲而有直體，小雅思而不貳，怨而不言。",
                    "zhushu": "左傳襄公二十九年：呉公子札來聘，請觀周楽。為之歌小雅，曰：“美哉！思而不貳，怨而不言，其周徳之衰乎？尤有先王之遺民焉。”為之歌大雅，曰：“廣哉，熙熙乎！曲而有直休，其文王之徳乎！”"
                },
                {
                    "paragraph": "夫曲而有直體者，寛而不流也；思而不貳，怨而不言者，狹而不迫也。由此觀之，則大雅、小雅之所以異者，取其辭之廣狹，非取其事之大小也。伏惟制䇿有“周以冡宰制國用，唐以宰相兼度支。錢糓，大計也；兵師，大衆也。何陳平之對，謂當責之内史？韋洪質之言不冝兼於宰相？”臣以謂宰相雖不親細務，至於錢糓兵師，固當制其虚嬴利害。陳平所謂責之内史者，",
                    "zhushu": "王陵傳云：文帝問右丞相勃曰：“天下一𡻕决獄幾何？”勃謝不知。問：“天下錢榖一嵗出入幾何？”勃又謝曰：“不知。”汗出治背，媿不能對。上亦問左丞相平，平曰：“有主者。”上曰：“主者爲誰乎？”平曰：“陛下即問决獄，責廷尉；問錢榖，責治粟内史。”"
                },
                {
                    "paragraph": "特以宰相不當治其簿書多少之數耳。昔唐之𥘉，以郎官領度支，而職事以治。及兵興之後，始立使額，",
                    "zhushu": "通典云：“魏尚書有度支。隋𥘉爲度支侍郎，焬帝除侍字。唐武徳𥘉加中字。龍朔二年，改度支爲司度，咸亨元年復舊。”掌支使國用。至徳以後，戎事費多。二年十二月，吕禋爲兵部侍郎平章事，充管當度支使。上元元年五月，刘晏爲户部侍郎，管當度支使。二年一月，韓晃以宰相加度支使。"
                },
                {
                    "paragraph": "參佐甚衆，簿書益繁，百弊之源，自此而始。其後裴延齡、皇甫鏄皆以剥下媚上，至於希世用事。",
                    "zhushu": "裴廷齡傳云：延齡領度支，資旣苛刻，又刼于利，專剥下附上。皇甫鎛傳云：鏄判度支，裒㑹嚴亟，平蔡之明年，遂同中書門下平章事，猶領度支。鏄以吏道進，旣由聚歛爲宰相，雖市道皆𠷣之。"
                },
                {
                    "paragraph": "以宰相兼之，誠得防姦之要。而韋洪質之議，特以其權過重歟？故李徳𥙿以爲賤臣不當議令，臣常以爲有宰相之風矣。",
                    "zhushu": "徳𥙿傳云：時韋洪質建言，宰相不可兼治錢榖，徳𥙿奏言：“大和後風俗寖敝，令出於上，非之在下，此敝不止無以治囯。洪質賤臣，豈得以非所宜言妄觸天聽。”今諸本皆以韋洪質爲韋賢，誤也。"
                },
                {
                    "paragraph": "伏惟制䇿有“錢貨之制，輕重之相權；命秩之差，虚實之相養；水旱蓄積之弊，邊陲守禦之方，圜法有九府之名，樂語有五均之義”，此六者，亦方今之所當論也。昔召穆公曰：“民患輕，則多作重以行之；若不堪重，則多作輕以行之，亦不廢重。”輕可改而重不可廢，不幸而過，寜失於重。此制錢貨之本意也。",
                    "zhushu": "囯語云：周景王時，患錢輕，將更鑄大錢，人大單旗曰：“不可占者天降灾戻。”於是乎量資幣，權輕重以救民。民患輕，則爲之作重幣以行之，於是有母權子而行，民皆得焉。若不堪重，則多作輕以行之，亦不廢重，於是乎有子權母而行，小大利之。今王廢輕而作重，民失其資，能无匱乎？弗听，卒鑄大錢，百姓蒙利焉。"
                },
                {
                    "paragraph": "命者，人君之所擅，出於口而無窮；秩者，民力之所供，取於府而有限。以無窮養有限，此虚實之相養也。水旱蓄積之備，則莫若復隋唐之義倉；",
                    "zhushu": "隋書：文帝開皇五年，工部尚耆長孫平奏請，令諸州百姓及軍人勤課當社，共立義倉。收穫之日，隨其所淂，勸課出粟及麥，於當社造倉筶貯之，即委社司執帳検校。若時或不熟，當社有饑饉者，即以此榖賑給。自是諸州儲峙委積。唐史：正萑𥘉，尚書左丞戴胄上言：請自王公以下，爰及衆庻，計所墾田稼穡頃畒，毎至秋熟，令出粟麥，各納所在，爲立義倉大宗。下有司議立條制。户部尚書韓仲良奏：王公已下墾田，畒納二勝，其栗、麥粳稻之属，各依土地，貯之州縣，以備凶年。詔従之。"
                },
                {
                    "paragraph": "邊陲守禦之方，則莫若依秦漢之更卒。",
                    "zhushu": "漢書注云：古者正卒无常人，皆當迭爲之，一月一更，是爲更卒。漢𥘉因秦法而行之。"
                },
                {
                    "paragraph": "周官有太府、天府、玉府、内府、外府、職内、職金、職𡻕、職幣，是謂九府，太公之所行以致冨。",
                    "zhushu": "太府、玉府、内府、聀内、聀嵗、聀幣見天官，天府見春官，聀金見秋官。通典云：周制以商通貨，以賈易物。太公又立“九府圜法”，圜謂均而通也。"
                },
                {
                    "paragraph": "古者天子取諸侯之土以爲國均，則市不二價，四民常均，是謂五均，獻王之所致以爲法，皆所以均民而冨國也。",
                    "zhushu": "楽語楽元語，河間献王所傳。按其文云：“天子取諸侯之上以立五均，則市无二僨，四民常均，強者不得困弱，冨者不得要貧，則公家有餘息，因及小人也。”"
                },
                {
                    "paragraph": "凢陛下之所以䇿臣者，大略如此。而於其末復策之曰：“冨人強國，尊君重朝，弭災致祥，改薄從厚，此皆前世之急政，而當今之要務。”此臣有以知陛下之聖意，以爲向之所以策臣者，各指其事，恐臣不得盡其辭，是以復舉其大體而槩問焉。又恐其不能切至也，故又詔之曰：“悉意以陳，而無悼後害。”臣是以敢復進其偈狂之說。夫天下者，非君有也，天下使君主之耳。陛下念祖宗之重，思百姓之可畏，欲進一人，當用天下之所欲進；欲退一人，當用天下之所欲退。今者毎進一人，則人相與誹曰，是出於某也，是某之所欲也。毎退一人，則又相與誹曰，是出於某也，是某之所惡也。臣非敢以此爲舉信也，然而致此言者，則必有由矣。今無知之人，相與謗於道曰：聖人在上，而天下之所以不盡被其澤者，便嬖小人附於左右，而女謁盛於内也。爲此言者固妄矣，然而天下或以爲信，何也？徒見諌官御史之言，矻矻乎難以入爲，必有間之者也；徒見蜀之美錦，越之竒器，不由方貢而入於宫也。如此而向之所謂急政要術者，陛下何暇行之？臣不勝憤懣，謹復列之於末，惟陛下寛其萬死，幸甚幸甚！臣謹對。",
                    "zhushu": ""
                }
            ]
        },
        {
            "name": "經進東坡文集事略卷第二十一",
            "paragraphs": [
                {
                    "paragraph": "經進東坡文集事略卷第二十一",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "擬進士廷試䇿表一道",
                    "zhushu": "",
                    "type": 2
                },
                {
                    "paragraph": "廷試䇿問一首",
                    "zhushu": "",
                    "type": 2
                },
                {
                    "paragraph": "擬進士廷試䇿一道",
                    "zhushu": "",
                    "type": 2
                },
                {
                    "paragraph": "擬進士廷試䇿表",
                    "zhushu": "",
                    "type": 2
                },
                {
                    "paragraph": "右，臣准宣命，差赴集英殿編排舉人試卷。竊見陛下貽革舊制，以䇿試多士，厭聞“詩賦無益”之語，將求山林朴直之論，聖聽廣大，中外歡喜。",
                    "zhushu": "舊制，殿試進士以詩、賦、論，特奏名進士以論。至是，進士𥘉就席，有司猶給禮部韻，及試題出，乃䇿問也。上以制䇿示執政曰：“對策亦何足以實盡人才，然愈於用詩賦取人爾。”"
                },
                {
                    "paragraph": "而所試舉人不能推原聖意，皆以得失爲慮，不敢指陳闕政，而阿䛕順𣅀者又卒據上第。",
                    "zhushu": "司馬温公日記大略云：熈寜三年春牓，韓秉國、吕惠𡖖𥘉考䇿阿時者多在髙等，訂直者多在下陳。宋次道、劉貢父覆考，及呉冲𡖖、陳述古詳定，多從𥘉考。其間有言　祖宗多因循苟簡之政，陛下即位，革而新之，𥘉考第三等上，覆考爲第五等中，冲𡖖等奏之，從𥘉考。李才元、蘇子瞻編排爲第三，上令陳襄靣讀，以爲第一，故子瞻退擬進士對䇿而献之。"
                },
                {
                    "paragraph": "陛下之所以求於人至深切矣，而下之報上者如此，臣切深悲之。夫科場之文，風俗所係，所収者天下莫不以爲法，所弃者天下莫不以爲戒。昔祖宗之朝，崇尚詞律，則詩賦之士曲盡其巧。",
                    "zhushu": "如二宋、歐、范之徒，皆以詩賦𩔰名。"
                },
                {
                    "paragraph": "自嘉祐以來，以古文爲貴，則䇿論盛行於世，而詩賦幾至於熄。",
                    "zhushu": "嘉祐中，歐陽文忠公知貢㪯，時方以磔裂怪僻相尚，公深革其弊，前在髙等者盡黜之，務求平淡典要。士人𥘉怨怒罵譏，已而体格卒変，古文盛行。"
                },
                {
                    "paragraph": "何者？利之所在，人無不化。今始以䇿取士，而士之在科甲者，多以謟䛕得之，天下觀望，誰敢不然？臣恐自今已往，相師成風，雖直言之科，亦無敢以直言進者。風俗一變，不可復返，正人衰微，則國隨之，非復詩賦䇿論迭興迭廢之比也。是以不勝憤懣，退而擬進士對御䇿一道，學術淺陋，不能盡知當世之切務，直載所聞，上將以推廣聖言，庶有𥙷於萬一，下將以開示四方，使知陛下本不諱惡切直之言，風俗雖壊，猶可少救。其所撰䇿，謹繕冩投進，干冒天威，臣無任戰恐待罪之至。",
                    "zhushu": "",
                    "type": 2
                },
                {
                    "paragraph": "䇿問",
                    "zhushu": "熈寜三年三月八日己亥，御集英殿䇿試禮部奏名進士，乃出御題。",
                    "type": 2
                },
                {
                    "paragraph": "朕德不𩔖，託於士民之上，所與待天下之治者，惟萬方𥠖献之求，詳延于廷，諏以世務，豈特考子大夫之所學，且以博朕之所聞。盖聖王之御天下也，百官得其職，萬事得其序，有所不爲，爲之而無不成，有所不革，革之而無不服。田疇闢，溝洫治，草木暢茂，鳥獸魚鼈無不得其性。其冨足以備禮，其和足以廣樂，其治足以致刑。子大夫以謂何施而可以臻此？方今之弊可謂衆矣，救之之術，必有本末，施之之冝，必有先後，子大夫之所冝知也。生民以來，所謂至治，必曰唐虞成周之時，詩書所稱，其迹可見。以至後世賢明之君，忠智之臣，相與憂勤，以營一代之業，雖未盡善，要其所以成就，亦必有可言者。其詳著之，朕將親覧焉。",
                    "zhushu": "",
                    "type": 2
                },
                {
                    "paragraph": "擬進士廷試䇿",
                    "zhushu": "",
                    "type": 2
                },
                {
                    "paragraph": "臣伏見陛下發德音，下明詔，以天下安危之至計，謀及於布衣之士，其求之不可謂不切，其好之不可謂不篤矣。臣私所憂者，不知　陛下有以受之歟？禮曰：“甘受和，白受采。”故臣願陛下先治其心，使虚一而靜，然後忠言至計可得而入也。今臣觀陛下先入之言，已實其中，邪正之黨，已貳其聽，功利之說，已動其欲，則雖有皐陶、益稷之謀，亦無自而入矣，而况於踈逺愚陋者乎？此臣之所以大懼也。若乃盡言以招禍，觸諱以亡身，則非臣之所恤也。聖䇿曰：“聖王之御天下也，百官得其職，萬事得其序。”臣以爲　陛下未知此也，是以所爲顛倒失序如此。苟誠知之，曷不尊其所聞而行其所知歟？百官之所以得其職者，豈聖王人人而督責之？萬事所以得其序者，豈聖王事事而整齊之哉？亦因能而任職，因職以任事而已。官有常守謂之職，施有先後謂之序。今陛下使兩府大臣侵三司財利之權，常平使者亂職司守令之治。刑獄舊法，不以付有司，而取决於執政之意，邊鄙大慮，不以責帥臣，而聽計於小吏之口，百官可謂失其職矣。王者之所冝先者德也，所冝後者刑也，所冝先者義也，所冝後者利也，而陛下易之，萬事可謂失其序矣。然此猶其小者，其大者則中書失其政也。宰相之職，古者所以論道經邦，今陛下但使奉行條例司文書而已矣。昔丙吉爲丞相，蕭望之爲御史大夫，望之言隂陽不和，咎在臣等，而宣帝以爲意輕丞相，終身薄之。",
                    "zhushu": "望之傳云：“丞相丙吉年老，上重焉。望之奏言：三公非其人，則三光爲之不明。今首𡻕日月少光，咎在臣等。上以望之意輕丞相，乃下金安上等詰問。望之免冠置對，天子繇是不恱。”"
                },
                {
                    "paragraph": "今政事堂忿爭相詰，流傳都邑，以爲口實，使天下何觀焉？",
                    "zhushu": "時七大夫多言新法不便，往往與宰執抗論於都堂。"
                },
                {
                    "paragraph": "臣願陛下首還中書之政，則百官之職，萬事之序，以次得矣。聖䇿曰：“有所不爲，爲之而無不成；有所不革，革之而無不服。”陛下之及此言，是天下之福也。今日之患，正在於未成而爲之，未服而革之耳。夫成事在理不在勢，服人以誠不以言。理之所在，以爲則成，以禁則止，以賞則勸，以言則信。古之人所以鼓舞天下，綏之斯來，動之斯和者，盖循理而已。今爲政不循理，而欲以人主之勢脅而成之。夫以斧析薪，可謂必克矣，然不循其理，則斧可缺，薪不可破。是以不論尊卑，不計強弱，理之所在則成，理所不在則不成，可必也。今陛下使農民㪯息，與商賈爭利，豈理也哉？而何恠其不成乎？禮曰：“微之𩔰，誠之不可掩也。”如此。陛下苟誠乎爲民，則雖或謗之而人不信；苟誠乎爲利，則雖自解釋而人不服。且事有决不可欺者，吏受財枉法，人必謂之𧷢；非其有而取之，人必謂之盗。茍有其實，不敢辭其名。今青苗有二分之息，而不謂之放債取利，可乎？",
                    "zhushu": "熈寜二年行青苗法，應郡縣毎𡻕春秋未熟，據民等以常平及廣惠倉歛散取息，其息以二分爲率。"
                },
                {
                    "paragraph": "凡人爲善，不自譽而人譽之；爲惡，不自毀而人毀之。如使爲善者必湏自言而後信，則尭、舜、周、孔亦勞矣。今天下以爲利，　陛下以爲義；天下以爲害，　陛下以爲仁；天下以爲貪，　陛下以爲廉，不勝其紛紛也，則使二三臣者，極其巧辯，以解荅千萬人之口，附㑹經典，作爲文書，以暁四方之人。豈如嬰兒鳥獸而可以美言小數眩之歟？且夫未成而爲之，則其弊必至於不敢成；未革而服之，則其弊必至於不敢革。盖世有好走馬者，一爲墜傷，而終身徒行。何者？謹重則必成，輕發則多敗，此理之固然也。　陛下若出於謹重，則屢作屢成，不惟人信之，　陛下亦自信而日以勇矣。若出於輕發，則毎舉而毎敗，不惟人不信，陛下亦不自信而日以怯矣。文宗始用訓注，其意豈淺也哉？而一經大變，則憂沮䘮氣，不能復振。文宗亦非有失德，徒以好作而寡謀也。",
                    "zhushu": "李訓鄭注傳云：“文宗始用宋申鍚，謀誅王守澄，不克而死。䆠官益横，帝愈憤恥。注隂知帝指，屡建宻計，引李訓叶力。訓因韓約奏甘露，請文宗親往，因欲盡誅䆠官。㑹風動無幕，見執兵者，仇士良等驚走，遣神䇿副使劉泰倫率衛士捜捕，竟殺訓、注，死者千餘人。自是䆠官益熾，帝無以制，居常忽忽不懌，毎遊燕，雖倡樂雜沓，未甞歡𥬇，往往瞋目獨語，或裴回眺望，賦詩以見情。卒感疾，棄天下云。”"
                },
                {
                    "paragraph": "謹重者始若怯，終必勇；輕發者，始若勇，終必怯。廼者横山之人未嘗一日而忘漢，雖五尺之童子知其可取。然自慶曆以來，莫之敢發者，誠未有以善其後也。近者邊臣不計其後而遽發之，一發不中，則内帑之費以數百萬計，而関輔之民困於飛輓者，三年而未已。",
                    "zhushu": "治平四年冬十月癸酉，知青澗城种諤率兵取綏州。先是，七月，諤奏：“諒祚累年用兵，人情離貳，嘗欲發横山族帳盡過㒷州，人有懐土重遷之意，以故首領嵬名山者，結綏、銀州人數萬兵謀歸順，乞朝廷因天時人心，早許令向化。”詔陸詵、薛向与諤經畫。後諤用牙頭吏史屈子計，徑發兵趨綏州，直扺嵬名山帳，嵬名山驚降。自此夏囯挾怨，連年冦边。"
                },
                {
                    "paragraph": "雖天下之勇者，敢復爲之歟？爲之固不可，敢復言之歟？由此觀之，則横山之功，是欲速而壞之也。近日靑苗之政，助役之法，均輸之䇿，",
                    "zhushu": "事並見公所上萬言書。"
                },
                {
                    "paragraph": "併軍蒐卒之令，",
                    "zhushu": "熈寕三年三月，詔併龍猛八指揮爲六，舊三百五十人額，今以三百人爲額。自康定、慶曆以來，諸軍間有併廢，至熈寜中，始大整軍額。又熈寕二年正月十三日辛巳詔曰：“囯家置兵，本備戰守，主兵之官，率多冗占。帥臣監司其察所部，敢有冗雜影占者，以名聞。”"
                },
                {
                    "paragraph": "卒然輕發，又甚於前矣。陛下不䘏人言，持之益堅，而勢窮事礙，終亦乖變。他日雖有良法美政，陛下能復自信乎？人君之患，在於樂因循而憚改作。今陛下春秋鼎盛，天鍚勇智，此萬世一時也。而羣臣不能濟之以謹重，養之以敦朴，譬如乗輕車，馭駿馬，冒險夜行，而僕夫又從其後而鞭之，豈不殆哉！臣願　陛下解轡秣馬，以湏東方之明，而行九軌之道，甚未晚也。聖䇿曰：“田疇闢，溝洫治，草木暢茂，鳥獸魚鼈莫不得其性”者，此百工有司之事也，曽何足以累　陛下。陛下操其要，治其本，恭己無爲，而物莫不盡其天理，以生以死。若夫百工有司之事，自宰相不屑爲之，又况於陛下乎？聖䇿曰：“其冨足以備禮，其和足以廣樂，其治足以致刑，何施而可以臻此？”孔子曰：“百姓足，君孰與不足？”燔兎瓠葉，可以行禮，掃地而祭，可以事天。禮之不備，非貧之罪也。管子曰：“倉廪實，知禮節。”臣不知陛下所謂冨者，冨民歟？抑冨國歟？陸賈曰：“將相和調，則士豫附。”劉向曰：“衆賢和於朝，萬物和於野。”今朝廷可謂不和矣，其咎安在？陛下不反求其本，而欲以力勝之，力不能勝衆也乆矣。古者刀鋸在前，鼎鑊在後，而士猶犯之。今陛下躬蹈尭、舜，未嘗誅一無罪，欲弭衆言，不過斥逐異議之臣而更用人耳。必未忍行亡秦偶語之禁，",
                    "zhushu": "啇君之法，偶語者族，誹謗者弃市。"
                },
                {
                    "paragraph": "起東漢黨錮之獄，",
                    "zhushu": "東漢威、靈之世，黨論旣起，一時賢者多死獄中。"
                },
                {
                    "paragraph": "多士何畏而不言哉？臣恐逐者不已，而爭者益多，煩言交攻，愈甚於今日矣。欲望致和而廣樂，豈不踈哉？古之求治者，將以措刑也。今陛下求治則欲致刑，此又羣臣悞　陛下也。臣知其說矣，是出於荀𡖖。荀𡖖者，喜爲異論，至以人性爲惡，則其言治丗刑重亦冝矣。",
                    "zhushu": "荀𡖖有言：“代治則刑重，代乱則刑輕。”欲求于治，必用重典。"
                },
                {
                    "paragraph": "而說者又以爲書稱唐、虞之隆，刑故無小，而周之盛時，羣飲者殺。臣請有以詰之。夏禹之時，大辟二百，",
                    "zhushu": "書：“穆王訓夏贖刑，作吕刑，云：大辟之罰，其属二百。”"
                },
                {
                    "paragraph": "周公之時，大辟五百，",
                    "zhushu": "周礼秋官：“司刑掌五刑之法，以麗万民之罪。墨罪五百，劓罪五百，宫罪五，自刑罪五百，殺罪五百。”殺罪即大辟也。"
                },
                {
                    "paragraph": "豈可謂周治而禹亂耶？秦爲法及三族，",
                    "zhushu": "史記：“素文公法初有三族罪。”張晏曰：“父母、妻子、兄弟。”如淳曰：“父族、母族、妻族。”"
                },
                {
                    "paragraph": "漢除肉刑，",
                    "zhushu": "漢文帝感女子緹縈之言，遂除肉刑。見刑法志。"
                },
                {
                    "paragraph": "豈可謂秦治而漢亂耶？致之言極也，天下幸而未治，使一日治安，　陛下將變今之刑而用其極歟？徒聞其語而懼者已衆矣。臣意異端邪說惑誤　陛下，至於如此。且夫宥過無大，刑故無小，此用刑之常理也，至于今守之，豈獨唐虞之隆而周之盛時哉？所以誅羣飲者，意其非若羣飲而已，如今之法所謂夜聚暁散者，",
                    "zhushu": "按律：“諸傳習妖教，夜聚暁散者，絞。”"
                },
                {
                    "paragraph": "使後丗不知其詳而徒聞其語，則凡夜相過者，皆執而殺之，可乎？夫人相與飲酒而輙殺之，雖桀紂之暴不至於此，而謂周公行之歟？聖䇿曰：“方今之弊，可謂求矣，救之之術必有本末，施之之冝必有先後。”臣請論其事與其所冝先者，而陛下擇焉。方今救弊之道，必先立事，立事之本在於知人，則所施之冝，當先觀大臣之知人與否耳。古之欲立非常之功者，必有知人之明，苟無知人之明，則循規矩、蹈繩墨，以求寡過，二者皆審於自知，而安於才分者也。道可以講習而知，德可以勉強而能，惟知人之明不可學，必出於天資，如蕭何之識韓信，",
                    "zhushu": "信数與何語，何竒之，卒薦爲大將。"
                },
                {
                    "paragraph": "此豈有法而可傳哉？以諸葛孔明之賢，而知人之明則其所短，是以失之於馬謖。",
                    "zhushu": "蜀志：“越嶲太守馬談才器過人，好論軍計，亮深加器異。漢昭烈臨終謂亮曰：馬謖言過其實，不可大用，君其察之。”亮猶不然。及出軍祁山，亮不用舊將魏延　　等爲先鋒，而以謖督諸軍在前，与張郃戰于街亭。謖違亮節度，郃大破之。亮還漢中，収謖下獄，殺之。亮自臨祭，爲之流涕。”"
                },
                {
                    "paragraph": "而孔明亦審於自知，是以終身不敢用魏延。",
                    "zhushu": "蜀志魏延傳云：“延隨亮出，輒欲請兵万人，与亮異道㑹于潼関，如韓信故事，亮制而不許。延常謂亮爲怯，歎恨己才用之不盡。”"
                },
                {
                    "paragraph": "我仁祖之在位也，事無大小，一付之於法，人無賢不肖，一付之於公議。事已効而後行，人已試而後用，而不求非常之功者，誠以當時大臣不足以與於知人之明也。古之爲醫者，聆音察色，洞見五臟，則其治疾也，有剖胷决脾，洗濯腸胃之變。苟無其術，不敢行其事。今無知人之明，而欲立非常之功，解縱繩墨以慕古人，是猶未能察脉而欲試華佗之方，",
                    "zhushu": "魏志方拔傳云：華佗精方薬，若病結積在内，針薬所不能及，當湏刳割者，便飲其麻沸散，湏臾如醉，死无所知，因破取。病若在腸中，便断腸湔洗，縫腹膏摩，四五日差，不痛，人亦不自寤，一月之間，即病復矣。"
                },
                {
                    "paragraph": "其異於操刀而殺人者幾希矣。房琯之稱劉秩，",
                    "zhushu": "琯傳云：琯雅自負，以天下爲己任，然用兵本非所長，其參佐李揖、刘秩等皆儒生，未嘗更軍旅。琯每詫曰：“彼曳落河雖多，能當我刘秩乎？”及琯爲招討，以秩爲參謀，卒有陳濤斜之敗。"
                },
                {
                    "paragraph": "関播之用李元平是也，",
                    "zhushu": "播傳云：李元平，本宗室䟽裔，好論兵。李希烈叛，帝以汝州據賊衝，刺史疲軟不勝任。播盛称元平，帝召見，命知汝州事。元平始主募工築郛浚隍，希烈隂使亡命應募，凡納数百人。元平不寤。賊遣將李克成以精騎薄城，募者内應，縳元平馳見希烈。希烈嫚罵曰：“盲宰相使汝當我，何待我淺耶？”僞一御史中丞播聞，詫曰：“元平亊濟矣。”謂必覆賊而建功也。左右𥬇之。无何，僞爲幸相矣。"
                },
                {
                    "paragraph": "至今以爲𥬇矣。陛下觀今之大臣，爲知人歟？爲不知人歟？乃者任用衆才，皆其造室握手之人，要結審固而後敢用，盖以爲其人可與戮力同心，共致太平，曽未安席，而交口攻之者，如蝟毛而起。陛下以此驗之，其不知也亦審矣。今天下無事，異同之論，不過瀆亂聖聽而已。若邊隅有警，盜賊竊發，俯仰成敗，呼吸變改，而所用之人皆如今日，乍合乍散，臨事解體，不可復知，則無乃誤社稷歟？華佗不丗出，天下未嘗廢醫；蕭何不丗出，天下未嘗廢治。　陛下必欲立非常之功，請待知人之佐，若猶未也，則亦詔左右之臣，安分守法而已。",
                    "zhushu": "公嘗有杭州召還乞郡狀云：臣因考試進士，擬對御試䇿進上，并言王安石不知人，不可大用。　先帝雖未聴從，然亦嘉臣愚直。"
                },
                {
                    "paragraph": "聖䇿曰：“生民以來，其稱至治，必曰唐虞、成周，　詩書所稱，其迹可見。以至後世賢明之君，忠智之臣，相與憂勤，以營一代之業者，雖未盡善，然要其所以成就，亦必有可言者，其詳著之。”臣以爲此不可以勝言也。其施設之方，各隨其時而不可知，其所以可知者，必畏天，必從衆，必法祖宗。故其言曰：“戒之戒之，天惟顯思，命不易哉！”又曰：“稽于衆，舎己從人。”又曰：“丕顯哉，文王謨。丕承哉，武王烈。”詩、書所稱，大略如此，未嘗言天命不足畏，衆言不足從，祖宗之法不足用也。",
                    "zhushu": "王荆公本傳云：毎議変法，上未甞不疑，在廷之臣，交執不可。安石傳經義，出己意，辯論輒數百言，衆人不能詘。甚者謂天変不定，畏　祖宗不足法，不以人言是非一歸之流俗。觀此，則公之三說，有爲而發也。"
                },
                {
                    "paragraph": "符堅用王猛，而樊世仇、滕、席寳不恱。",
                    "zhushu": "𣈆史記載符堅傳云：玉、猛親寵愈密，朝政莫不由之。特進樊丗，氐豪也，負氣倨傲，嘗衆辱猛，後又於堅前與猛爭㛰事。丗怒起，將擊猛，左右止之。丗遂醜言大罵，堅因此發怒，命斬之。又王猛傳云：猛𡻕中五遷，權傾内外，宗戚舊臣皆害其寵。尚書仇騰、長史席宝數譛毀之。堅大怒，黜滕爲甘松護軍，宝白衣領長史。"
                },
                {
                    "paragraph": "魏鄭公勸太宗以仁義，而封倫不信。",
                    "zhushu": "魏證傳：“帝甞嘆大乱之後難治，證以爲易治。封徳彛力詆其說，帝納之不疑。至是天下大治。帝謂羣臣曰：此證勸我行仁義，旣效矣，惜不令封德彛見之。”"
                },
                {
                    "paragraph": "凡今之人，欲陛下違衆而自用者，必以此藉口。而陛下所謂賢明忠智者，豈非意在於此等欤？臣願考二人之所行，而求之於今。王猛豈嘗設官而謀計利？魏鄭公豈嘗貸錢而取息欤？且其不恱者不過数人，固不害天下之信且服也。今天下有心者怨，有口者謗，古之君臣相与憂勤以營一代之業者，似不如此。古語曰：“百人之聚，未有不公而說。”况天下乎？今天下非之，而陛下不回，臣不知所稅駕矣。",
                    "zhushu": "史記李斯曰：“未知稅駕之所。”"
                },
                {
                    "paragraph": "詩曰：“譬彼舟流，不知所届。心之憂矣，不遑假寐。”區區之忠，望陛下察之。臣謹昧死上對。",
                    "zhushu": ""
                }
            ]
        },
        {
            "name": "經進東坡文集事略卷第二十二",
            "paragraphs": [
                {
                    "paragraph": "經進東坡文集事略卷第二十二",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主薄臣郎曄上進",
                    "zhushu": "",
                    "type": 2
                },
                {
                    "paragraph": "䇿問",
                    "zhushu": "",
                    "type": 2
                },
                {
                    "paragraph": "関中戰守古今不同與夫用民兵儲粟馬之術",
                    "zhushu": "",
                    "type": 2
                },
                {
                    "paragraph": "古者師出受成於學，",
                    "zhushu": "王制：“天子將出師，受命於祖，受成於斈。”成謂定兵謀也。"
                },
                {
                    "paragraph": "兵固學者之所冝知也。今𨵿中之事，又諸君之所親履而目見者。昔者六國之勢，秦盡有今𨵿中之地，地不加廣也，而東備齊，南備楚，近則備韓、魏，逺則備燕、趙，有敵國之憂，而無中原之助。然而當是時也，攘却西戎至千餘里。",
                    "zhushu": "史記秦本紀云：“繆公三十七年，用由余謀，伐戎王，益囯十二，開地千里，遂霸西戎。”"
                },
                {
                    "paragraph": "今也天下爲一，獨以関中之地西備羌戎，三方無敵國之憂，而又内引百郡以爲助，惴惴焉自固之不暇。以百倍之勢，而無昔人分毫之功，此不可不論也。古之爲兵者，戍其地則用其地之民，戰其野則食其野之粟，守其國則乗其國之馬，是以外被兵而内不知，此所以百戰而不殆也。今則不然，戍邊用東北之人，糴粮用内郡之錢，騎戰用西羌之馬，是以一郡用兵而百郡騷然，此又不可不論也。昔者衛爲狄所㓕，齊威公以車三十乗封文公於楚丘，及其末年，至三百乗。",
                    "zhushu": "左傳僖公二年：“斉威公封衛于楚丘。衛文公大布之衣，大帛之冠，務材訓農，通商惠工，敬教勸斈，授方任能。元年革車三十乗，季年乃三百乗。"
                },
                {
                    "paragraph": "故其詩曰：“匪直也人，秉心塞淵，騋牝三千。”",
                    "zhushu": "詩定之方中注云：匪，直也。人，言非徒庸君。秉心塞淵，秉，操也。塞乃充实。淵，深也。騋牝三千，馬十尺曰騋，騋馬与牝馬也。"
                },
                {
                    "paragraph": "以爲資之四夷，則衛之所近者莫若狄。當是時也，狄與衛爲仇讎，其勢必不以馬與衛。然則衛獨以何術而能致馬如此之多耶？今欲使被邊之郡自用其民，自食其粟，自乗其馬，而不得其術，故願聞其詳。",
                    "zhushu": "",
                    "type": 2
                },
                {
                    "paragraph": "勤而或治或亂斷而或興或衰信而或安或危",
                    "zhushu": "囯斈秋試題温公日記云：王介父𥘉爲政，每賛上以獨断，上專信任之。蘇軾爲開封試官，問進士以𣈆武平呉，以獨断而克；符堅伐晋，以独断而亡。斉威專任管仲而霸，燕噲專任子之而敗。事同而功異者何也介父見之不恱。”即此題是也。",
                    "type": 2
                },
                {
                    "paragraph": "問：所貴乎學士大夫者，以其通古今而考成敗也。昔之人嘗有以是成者，我必襲之；嘗有以是敗者，我必反之。如是其可乎？昔之爲人君者，患不能勤。然而或勤以治，亦或以亂。文王之“日𣅳”，漢宣之厲精，始皇之程書，",
                    "zhushu": "史記秦本紀：“天下之亊无小大皆决於上。上至以衡石量書，日夜有程，不中程不得休息。石者，百二十斤。”"
                },
                {
                    "paragraph": "隋文之“傳餐”，",
                    "zhushu": "隋書：“文帝日𣅳聽政，令衛士傳餐而食。”"
                },
                {
                    "paragraph": "其爲勤一也。昔之爲人君者，患不能断。然而或断以興，亦或以衰。𣈆武之平呉，",
                    "zhushu": "晋羊祜傳：“祜上平呉之策，帝深納之。議者多有不同，賈充、荀勉、馮紞尤以伐呉爲不可，惟杜預、張華与帝意合，賛成其計。帝决意伐之，卒擒孫皓。”"
                },
                {
                    "paragraph": "憲宗之征蔡，",
                    "zhushu": "唐史：元和九年，彰義莭度使呉少陽薨，其子元濟匿䘮，自領軍事。憲宗遣諸道兵討之，乆未有功。十一年，髙霞寓大敗於鐡城，宰相入見，勸上罷兵。上曰：“勝負兵家之常，豈以一將失利，遽議罷兵邪？”於是独任裴度，遂擒元済。"
                },
                {
                    "paragraph": "符堅之南伐，",
                    "zhushu": "晋史：“秦王符堅欲大㪯伐晋，平陽公融、權翼䓁皆力諫，不聽。与謝元戰于肥水之上，𥘿兵大敗，自相蹈藉而死者蔽野塞川，堅单騎遁帰。”"
                },
                {
                    "paragraph": "宋文之北侵，",
                    "zhushu": "南史：“宋文帝元嘉二十七年，欲伐魏，沈慶之、䔥之話等力諌，皆不從。乃大起軍旅，進圍滑臺。魏主引兵南救之，死者万餘人。”"
                },
                {
                    "paragraph": "其爲断一也。昔之爲人君者，患不能信其臣，然而或信以安，亦或以危。秦穆之於孟明，",
                    "zhushu": "左傳僖公三十三年：“晋敗秦師于殽。”後文公三年：“穆公復用孟明，済河焚舟，取王官及郊，遂霸西戎，用孟明也。君子是以知秦穆之爲君也，㪯人之周也，與人之壹也。”"
                },
                {
                    "paragraph": "漢昭之於霍光，",
                    "zhushu": "光傳云：蓋主、上官桀、安䓁詐令人爲燕王旦上書告光罪。昭帝曰：“朕知是書詐也，將軍亡罪。”後桀黨与有譛光者，上輙怒曰：“大將軍忠臣，先帝所屬以輔朕身，敢有毀者坐之。”自是桀等不敢復言。"
                },
                {
                    "paragraph": "燕噲之於子之，",
                    "zhushu": "戰國䇿：蘇代爲齊使於燕，王噲問之曰：齊宣王何如？對曰：“必不霸。”燕王曰：“何也？”曰：“不信其臣。”蘇代欲以激燕王以厚任子之也。於是燕王大信子之，遂以國遜之。三年，燕國大乱。"
                },
                {
                    "paragraph": "德宗之於盧𣏌，",
                    "zhushu": "唐姦臣傳：“𣏌爲御史中丞，論奏無不合。踰年遷大夫，不閱旬同平章事。其狙害隱毒，天下無不痛憤。以杞得君，故不敢言，卒致奉天之禍。”"
                },
                {
                    "paragraph": "其爲信一也。此三者，皆人君之所難，有志之士所常咨嗟慕望，曠丗而不獲者也。然考此數君者，治亂興衰安危之効，相反如此，豈可不求其故歟？夫貪慕其成功而爲之，與懲其敗而不爲，此二者皆過也，學者將何取焉？按其已然之迹，而詆之者易；推其未然之理，而辨之也難。是以未及見其成功，則文王之勤無以異於始皇；而方其未敗也，符堅之斷與𣈆武何辨？請舉此數君者得失之源，所以相反之故，將詳觀焉。",
                    "zhushu": "",
                    "type": 2
                },
                {
                    "paragraph": "隋文帝户口之蕃倉廪府庫之盛",
                    "zhushu": "",
                    "type": 2
                },
                {
                    "paragraph": "問：古者以民之多寡，爲國之貧冨，故管仲以隂謀傾魯、梁之民，",
                    "zhushu": "齊威公問管子曰：“吾欲下魯、梁，何行而可？”對曰：“魯、梁之民俗爲綈，公服綈，令左右從而服之，因令齊勿敢爲，必仰於魯、梁。則是魯、梁釋其農事而作綈矣。”威公即爲服於泰山之陽，十日而服之。管子告魯梁子賈曰：“子爲我致綈十匹，賜子金百斤。子十至而金千斤，則是魯不賦於人，財用足也。”魯君聞之，則教其人爲綈。管子曰：“魯、梁可下矣，公冝服帛，率民去綈，閉関无與魯、梁通使。”後十月，魯、梁餓餒相及。周月，魯、梁之民歸齊者十之六。事見管子。"
                },
                {
                    "paragraph": "而商鞅亦招三𣈆之人以并諸侯。",
                    "zhushu": "秦孝公任商鞅，鞅以三晋地狹人貧，秦地廣人寡，於是誘三晋之人，利其田宅，復三代無知兵事，而務本於内，使秦人應敵於外，故数年之間，國冨兵強。"
                },
                {
                    "paragraph": "當周之盛時，其民物之數登於王府者，盖拜而受之。",
                    "zhushu": "周官“小司冦”之職：“孟冬祀司民，獻民数於王，王拜受之。以圖國用而進退之。”"
                },
                {
                    "paragraph": "自漢以來，丁口之蕃息與倉廪府庫之盛，莫如隋，其貢賦輸籍之法，必有可觀者。然學者以其得天下不以道，",
                    "zhushu": "隋文乃周天元之后父，慿藉外戚，因以取周。"
                },
                {
                    "paragraph": "又不過再丗而亡，",
                    "zhushu": "自文帝至煬帝，天下大乱，隋室遂亡。"
                },
                {
                    "paragraph": "是以鄙之而無傳焉。孔子曰：“不以人廢言。”而况可廢一代之良法乎？文帝之𥘉，有户三百六十餘萬，平陳所得又五十萬，",
                    "zhushu": "開皇九年平陳，得州三十，郡　百，縣四百，故得户五十萬。"
                },
                {
                    "paragraph": "至大業之始，",
                    "zhushu": "煬帝即位，改仁壽四年爲大業元年。"
                },
                {
                    "paragraph": "不及二十年，而増至八百九十餘萬者，何也？",
                    "zhushu": "户口之數並見隋書。"
                },
                {
                    "paragraph": "方是時，布帛之積，至於無所容，資儲之在天下者，至不可勝數，",
                    "zhushu": "隋開皇十二年，有司上言：“府藏皆滿，無所容，積於廊庑。”文帝曰：“朕既薄賦於民，又大經賜用，何得尓也？”對曰：“入者常多於出，略計毎年賜用至数百萬叚，曾無减損。”於是更闢左藏院以受之。見隋書食貨志。"
                },
                {
                    "paragraph": "而洛口諸倉，猶足以致百萬之衆，其法豈可少哉？",
                    "zhushu": "唐李宻傳：宻說翟遜曰：“若直取興洛倉，發粟以賑窮乏，百萬之衆一朝可附。”後宻以千人㧞之，開倉賑食，衆繈屬至数十萬。"
                },
                {
                    "paragraph": "國家承平百年，户口之衆有過於隋，",
                    "zhushu": "仁宗嘉祐八年，天下主客户一千二百四十六萬二千三百一十一，口二千六百四十二萬一千六百五十一。則祖宗户口之衆，過於隋逺矣。"
                },
                {
                    "paragraph": "然以今觀之，特便於徭役而已，國之貧冨何與焉？非徒無益於冨，又且以爲患。生之者寡，食之者衆，",
                    "zhushu": "大斈云：“生財有大道，生之者衆，食之者寡。”今乃反此。"
                },
                {
                    "paragraph": "是以公私枵然，而百弊並生。夫立法創制，將以逺追三代，而曽隋氏之不及，此豈可不論其故哉？",
                    "zhushu": "",
                    "type": 2
                },
                {
                    "paragraph": "師仁祖之忠厚法神考之勵精",
                    "zhushu": "",
                    "type": 2
                },
                {
                    "paragraph": "問：傳曰：“秦失之強，周失之弱。”",
                    "zhushu": "前漢嚴安傳云：“周失之弱，秦失之強。”不変之患也。"
                },
                {
                    "paragraph": "昔周公治魯，親親而尊尊，至其後丗，有寖微之憂。太公治齊，舉賢而尚功，而其末流，亦有爭奪之禍。",
                    "zhushu": "前漢地里志云：周公始封，太公問“何以治魯？周公曰：“尊尊而親親。”太公曰：“後世寖弱矣。”故魯自文公以後，禄去公室，政在大夫，季氏遂昭公陵夷微弱，三十四世而爲楚所滅。太公始封，周公問：“何以治齊？”太公曰：“㪯䝨而上功。”周公曰：“後世必有篡殺之臣。”其後二十九丗爲強臣田和所滅。"
                },
                {
                    "paragraph": "夫親親而尊尊，舉賢而尚功，三代之所共也。今齊、魯行之，皆不免於衰亂，其故何哉？國家承平百年，　六聖相授，爲治不同，同歸於仁。今朝廷欲師仁祖之忠厚，而患百官有司不舉其職，或至於媮；欲法　神考之勵精，而恐監司守令不識其意，流入於刻。夫使忠厚而不媮，勵精而不刻，亦必有道矣。昔漢文寛仁長者，至於朝廷之間，恥言人過，",
                    "zhushu": "上旣躬修元黙，而將相皆舊功臣，少文多質，懲惡亡秦之政，議論務在寛厚，恥言人之過失。"
                },
                {
                    "paragraph": "而不聞其有怠廢不舉之病。宣帝綜核名實，至於文理之士，咸精其能，",
                    "zhushu": "本紀賛曰：“孝宣之治，信賞必罰，綜核名实，至于政事、文斈、法理之士，咸精其能。"
                },
                {
                    "paragraph": "而不聞其有督責過甚之失。何修何營，可以及此？願深明所以然之故，而條具所當行之事，悉著于篇，以備採擇。",
                    "zhushu": "公是時知制誥，言者紛紛，謂其譏詆，乃四上章求去。詔𣅀旣放罪，公復進劄子云：“臣所撰策問，首引周公、太公之治斉、魯，後世皆不免衰亂者，以明子孫不能奉行，則虽大聖大賢之法，不免於有弊也。後引文帝、宣帝仁厚而事不廢，核实而政不苛者，以明臣子若奉行得其理，无觀望希合之心，則虽文帝、宣帝足以无弊也。中間又言六聖相授，爲治不同，同帰於仁。其所謂“媮”与“刻”者，專謂今之百官有司及監司守令不識朝廷所以师法先帝之本意，或至於此。文理甚明，粲若黒白，何甞有毫髪疑似議及先朝，非獨朝廷知臣无罪可放，臣亦自知无罪可謝也。",
                    "type": 2
                },
                {
                    "paragraph": "兩漢之政俗",
                    "zhushu": "志林云：“西漢風俗諂媚，不爲流俗所移，唯汲長孺耳。司馬迁至伉簡。然作衛青傳，不名青，但謂之大將軍；賈誼何䓁人也，而謂之愛幸於河南守呉公。此䓁語甚可鄙，而迁不知，習俗使然也。吾嘗發䇿斈士院，問两漢所以亡者，難易相反，其意在此也，而荅者不能尽。吾亦嘗於　上前論之，即此題是也。",
                    "type": 2
                },
                {
                    "paragraph": "問：古之君子，見禮而知俗，聞樂而知政，於以論興亡之先後，考古以詔今，盖學士大夫之職，而人主與羣臣之所欲聞也。請借漢而論之。西漢十二世，而有道之君六，",
                    "zhushu": "謂髙祖、文、景、武、昭、宣。"
                },
                {
                    "paragraph": "雖成、哀失德，禍不及民，",
                    "zhushu": "成帝、哀帝失於荒怠，故外戚擅權，嬖幸用事，然暴虐之禍，未嘗及民。"
                },
                {
                    "paragraph": "冝其立國之勢彊固不㧞，而王莽以斗筲穿窬之才，談𥬇而取之。",
                    "zhushu": "莽矯情飾偽，虚譽隆治，不用寸兵尺鐵，遂移漢祚。一時大臣皆承順之不暇，雖漢家宗室，猶且爭献符命，其取之之易如此。"
                },
                {
                    "paragraph": "東漢自安、順以降，日趨於衰亂，",
                    "zhushu": "自安帝、順帝以來，女主宦官更制朝權，故衰亂日甚。"
                },
                {
                    "paragraph": "而威靈之虐，甚於三季，",
                    "zhushu": "威帝、靈帝起黨錮之獄，忠臣義士戮死无餘，其暴虐甚於三代之季。"
                },
                {
                    "paragraph": "其勢冝易動，而董、吕、二𡊮皆以絶人之姿，欲取而不敢。",
                    "zhushu": "董卓、吕布、𡊮紹、𡊮術，雖皆起兵僣據，終以敗亡。"
                },
                {
                    "paragraph": "曹操功盖天下，",
                    "zhushu": "討董卓，擒吕布，滅𡊮氏之𩔖，皆操之功。"
                },
                {
                    "paragraph": "其才百倍王莽，盡其智力，終身莫能得。",
                    "zhushu": "操雖睥睨漢鼎之乆，然戰爭累年，竟終於魏王。至其子丕，始受漢禪，是為魏文帝。"
                },
                {
                    "paragraph": "夫治亂相絶，而安危之効相反如此，願攷其政，察其俗，悉陳其所以然者。",
                    "zhushu": "",
                    "type": 2
                },
                {
                    "paragraph": "冗官之弊水旱之災河决之患",
                    "zhushu": "",
                    "type": 2
                },
                {
                    "paragraph": "問：國家及間暇無事之時，闢三館以儲士，",
                    "zhushu": "昭文館、史館、集䝨院，謂之“三館”。囯朝㑹要：太平㒷囯二年，太宗幸三館，顧左右曰：“是豈足以待天下之賢俊耶？”即日詔有司度左昇龍門東北軍府地爲三館。上畢，仍下詔以三館新修書院爲崇文。"
                },
                {
                    "paragraph": "旣命丞弼之臣各舉其所知，又詔有司發䇿而訪焉。非獨以觀子大夫之能，抑亦欲聞天下之要務，决當今之滯論也。官冗之弊乆矣，而近𡻕尤甚。文武之吏，待次於都下者，幾數千人。坐視而不救欤？則下有食貧失職之歎。裁損入流，減削任子以救之欤？則上有傷恩失事之憂。河朔之民不安其居乆矣，一遇水旱，則扶老携㓜，轉徙而南。下令而禁之欤？則民違死而趨生，令必不行；聽其南而不禁欤？則河朔漸空，而流民聚於南方，有足憂者。河自近嵗累决而西，聽其西而不塞欤？則泛濫千里，農民失業；塞而歸之故道欤？則水未必聽，或至於齧壞都邑。此三者，則安危之所係，利害相持而未决者也。子大夫講之熟矣，願聞其說。",
                    "zhushu": "",
                    "type": 2
                },
                {
                    "paragraph": "漢文帝之行事有可疑者三",
                    "zhushu": "進士省試題。",
                    "type": 2
                },
                {
                    "paragraph": "問：孟子曰：“君仁莫不仁，君義莫不義，君正莫不正，一正君而國定。”君子之至於斯也，亦可謂用力省而成功博矣。陛下嗣位，于今四年，未言而民信之，無爲而民助之，雖羣臣有司，不足以識知盛德之所在，然竊意其萬一，殆專以仁孝禮義、好生納諌治天下也。子大夫生於此時，而又以德行道藝賔興于庭，將必有意於孟子之言“正君而國定”，願聞所謂“一言而興邦，修身而天下服”者。夫尭舜尚矣，學者無所復議。自漢以來，道德純備，未有如文帝者也。今考其行事，而可疑者三：上林令，吏之不材，而虎圈嗇夫，才之過人者也。才者遺而不録，不才者置而不問，",
                    "zhushu": "張釋之傳：“文帝登虎圈，問上林尉禽獸簿，十余問，尉左右視，尽不能對。虎圈嗇夫從旁代尉對甚悉。文帝曰：“吏不當如此邪？尉亡頼。”詔釋之拜嗇夫為上林令。釋之諌曰：“今陛下以嗇夫口辯而超迁之，臣恐天下隨風靡，爭口辯，亡其实。”文帝曰：“善。”廼止，不拜嗇夫。"
                },
                {
                    "paragraph": "則事之不廢壊者有幾？然則兵偃刑措，何從而致之？南越不臣，寵以使者；",
                    "zhushu": "南越玉傳云：“趙佗自尊號爲南武帝。孝文即位，廼遣陛賈使南越，持書諭之，佗遂去帝號。”"
                },
                {
                    "paragraph": "呉王不朝，賜以几杖。",
                    "zhushu": "呉王濞傳：“濞大子爲皇太子所殺，由是怨望，称疾不朝京师。文帝賜呉王几杖，老不朝。”"
                },
                {
                    "paragraph": "此與唐之陵夷，藩鎮自立以邀旄龯　者何異？",
                    "zhushu": "唐自德宗以來，專亊姑息，毎莭鎮主帅死，其黨輒自称“留後”。朝廷遣中使持莭龯　擇軍中所欲立者，即以授之。"
                },
                {
                    "paragraph": "傳曰：“三王臣主俱賢，五霸不及其臣。”",
                    "zhushu": "見晁錯賢良策。"
                },
                {
                    "paragraph": "文帝不見賈生，自以爲過之，旣見，不如也。",
                    "zhushu": "𧨏傳云：上問鬼神之本，𧨏具道所以然之故。至夜，文帝前席。旣罷，曰：吾乆不見賈生，自以為過之，今乃不及。"
                },
                {
                    "paragraph": "文帝豈霸者歟？帝自以爲不如，而魏文帝乃以爲過之，此又何也？",
                    "zhushu": "三囯志魏文帝紀云：帝常嘉漢文帝之爲君，有聖䝨之風。諸儒或以爲孝文雖賢，其於聦明通逹囯體，不如賈𧨏。帝由是著太宗論，謂賈𧨏之才敏，特䝨臣之器，豈若孝文大人之量哉？"
                },
                {
                    "paragraph": "抑過之爲賢歟？將自謂不如爲賢歟？漢文之所以爲文，殆以是三者，而可疑如此。故願與子大夫論之，以待上問而發焉。",
                    "zhushu": "",
                    "type": 2
                },
                {
                    "paragraph": "宰相不當以選舉爲嫌",
                    "zhushu": "",
                    "type": 2
                },
                {
                    "paragraph": "問：易曰：“神而明之，存乎其人。”詩曰：“無競惟人，四方其訓之。”文武之功，未有不以得人而成者也。",
                    "zhushu": "見烈文詩。注云：競，強也。无強乎，維得䝨人也。得䝨人，則囯家強矣，故天下諸侯順其所為也。此詩係称文王、武王。"
                },
                {
                    "paragraph": "仲尼，旅人也，而門人可使南靣。重耳，亡公子也，而從者足以相國。",
                    "zhushu": "𣈆文公名重耳。左傳僖公二十三年：“𣈆公子出奔，及曹，僖負覊之妻曰：“吾觀𣈆公子之從者，皆足以相囯。若以相，夫子必反其囯。”從者即舅犯之流也。"
                },
                {
                    "paragraph": "漢之得人，盛於武、宣，皆㧞之蒭牧之中，而表之公𡖖之上，",
                    "zhushu": "公孫洪賛：“卜式抜於蒭牧，洪羊擢於賈孺，衛青奮於奴僕，日磾出於降虜，斯亦曩時版築飯牛之朋已。漢之得人，於茲爲盛。”又云：“孝宣承統，纂修洪業，参其名臣，亦其次也。”"
                },
                {
                    "paragraph": "世主不以爲疑，士大夫不以爲嫌者，風俗厚而論議正也。宋蔡廓爲吏部尚書，黄散以下皆得自用，而廓以爲薄己。",
                    "zhushu": "南史：“宋景平元年，詔召豫章太守蔡廓爲吏部尚書。”廓謂傅亮曰：“選事若悉以見付，不論；不然，不能拜也。”亮以語録尚書徐羡之，羡之曰：“黄散以下，悉以委蔡，吾徒不復措懷。自此已上，共参同異。”廓曰：“我不能爲徐干木書帋尾。”遂不拜。干木，羡之小字也。選案黄帋，録尚書與尚書吏部連名，故廓云然。"
                },
                {
                    "paragraph": "今自宰相不得專選舉，一命以上，皆得付之定法，此何道也？昔常衮當國，雖盡公守法，而賢愚同滯，天下苦之。及崔貽孫相，不及一年，除吏八百，多其親舊，號稱得人。",
                    "zhushu": "唐崔祐甫傳云：常衮當囯，懲元載之弊，凡奏請一杜絶之，惟文辭入第乃得進，然无所甄異，賢愚同滯焉。及祐甫，則薦㪯惟其人，不自疑畏，推至公以行。未踰年，除吏幾八百貟，莫不諧允。帝嘗謂曰：“人言𡖖擬官多親舊，何耶？”對曰：“陛下令臣進擬庶官，夫進擬者必悉其才行，如不与聞知，何由得其实？”帝以爲然。祐甫字貽孫。"
                },
                {
                    "paragraph": "故建中之政，幾同正觀。",
                    "zhushu": "盧𣏌傳云：“德宗即位，以崔祐甫為相，專以道德導主意，故建中𥘉綱紀張設，赫然有正觀風。”"
                },
                {
                    "paragraph": "夫使宰相守法如常衮，則不免於賢愚同滯之譏；用人如貽孫，則必有威福下移之謗。欲望得人於微陋之中，而成功於繩墨之外，豈不難哉？子大夫學優而求用者也，當何施於今而免於斯二者？願極言之。",
                    "zhushu": "",
                    "type": 2
                },
                {
                    "paragraph": "省冗官裁奉給",
                    "zhushu": "",
                    "type": 2
                },
                {
                    "paragraph": "問：歷觀前丗，天下𥘉定，民始休息，下旣厭亂而思靜，上亦虚心而無作，是以公私冨溢，刑罰清省。及其乆安無變，則夸者喜名，智者貪功，生事以爲樂，猶無病而自灸，",
                    "zhushu": "莊子盗跖：扁：孔子謂柳下季曰：“丘所謂无病而自灸者也。”"
                },
                {
                    "paragraph": "則天下騷然，財屈力殫，而民始病矣。自漢以來，鮮不由此。漢𥘉，置郡不過六十，而文、景之化，幾致刑措。及唐中葉，列三百州，爲千四百縣，而政益荒。是時宿兵八十餘萬，民去爲商賈，度爲佛老，雜入科役，率常十五。天下常以勞苦之人三，奉坐待衣食之人七。流弊之極，至元和中，乃命叚平仲、韋貫之、許孟容、李絳一切蠲減，凡省冗官八百貟，吏千四百貟，民以少紓，而上下相安，無刻核之患。",
                    "zhushu": "唐李吉甫傳：元和六年，吉甫再秉政，乃上奏曰：“囯家自天宝以來，宿兵常八十餘万，其去爲商販、度爲佛老、雜入科役者，率十五以上。天下常以劳苦之人三，奉坐待衣食之人七，而内外官仰奉禀者，无慮万貟。漢𥘉置郡不過六十，而人景化幾三王。今列州三百，縣千四百，費廣制輕，非致化之本。願詔有司博議，州縣有可併併之，嵗時入仕有可停停之，則吏寡易求，官少易治。”乃詔給事中叚平仲、中書舎人韋貫之、兵部侍郎許孟容、户部侍郎李絳参閱蠲減，凡省冗官八百貟，吏千四百貟。公所引用，雖前後不同，大㮣皆本諸此。"
                },
                {
                    "paragraph": "今朝廷無事百有餘年，雖六聖相授，求治如不及，而吏惰民勞，盖不勝弊。今者驕兵冗官之費，宗室貴戚之奉，邊鄙將吏之給，盖十倍於往日矣。安視而不恤歟？則有民窮無告之憂；以義而裁之歟？則有拂逆人情之患。夫元和之世，彼四子者何獨能之？子大夫雖未仕，其詳有所不知，而救此之道，當講其要，願悉著于篇。",
                    "zhushu": "",
                    "type": 2
                },
                {
                    "paragraph": "漢唐宗室之盛與本朝教養選舉之法",
                    "zhushu": "宗室省試題。",
                    "type": 2
                },
                {
                    "paragraph": "問：昔周之盛時，其𡖖士皆周、召、毛、原，非王之伯叔父，則其子弟也。至两漢間，有若歆、向，",
                    "zhushu": "向乃宗正刘德之子，歆即向子。"
                },
                {
                    "paragraph": "丗不乏人。而唐之宗室最近而易考，武略如道宗、孝恭，",
                    "zhushu": "唐宗室列傳云：囯𥘉，宗室惟道宗、孝㳟破江陵，俘䔥銑，擒輔公祐，其武略可知。"
                },
                {
                    "paragraph": "文章如白與賀者，",
                    "zhushu": "李白，㒷元皇帝九丗孫；李賀，系出鄭王後。皆預文藝傳。"
                },
                {
                    "paragraph": "不可以一二数，而以宰相進者，有九人焉。",
                    "zhushu": "唐宗室宰相傳賛曰：“周之𡖖士，周、召、毛、原，皆同姓囯也。唐宰相以宗室進者，九人焉。”今以本傳攷之，李適之，常山王孫；李林甫，長平王曽孫，俱相元宗。李峴，呉王恪孫，相粛宗。李勉，鄭惠王曽孫，相德宗。李夷簡鄭惠王四丗孫，相憲宗。李程、李石皆襄邑王五丗孫，相敬宗、文宗。石弟福相宣宗、僖宗。李回新㒷王六丗孫，相武宗。"
                },
                {
                    "paragraph": "嗚呼，何其盛也！建隆以來，",
                    "zhushu": "太祖即位，改周顯徳七年為建隆元年。"
                },
                {
                    "paragraph": "不以吏事責宗子，雖有文武異才，終身不試。　先帝獨見逺覧，恩義並用，増修教養之法，肇開選舉之路，盖十有餘年矣。",
                    "zhushu": "熈寕二年十一月甲戍，詔裁宗室授官法，惟宣祖、大祖、太宗之子孫，擇其後各封囯公，丗丗不絶。其餘元孫之子，將軍以下，听出外官。袒免之子，更不賜名授官，許令應㪯。"
                },
                {
                    "paragraph": "罷朝請而走郡縣，釋膏梁而治簿書者，固不爲少。然名字暴著，可以追配古人者，盖未之見焉。意者謙畏謹黙而不自獻歟？將教養選㪯之法有所缺而未明歟？其悉著于篇，以俟採擇。",
                    "zhushu": ""
                }
            ]
        },
        {
            "name": "經進東坡文集事略卷第二十三",
            "paragraphs": [
                {
                    "paragraph": "經進東坡文集事略卷第二十三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "䇿問",
                    "zhushu": "",
                    "type": 2
                },
                {
                    "paragraph": "漢之變故有六",
                    "zhushu": "",
                    "type": 2
                },
                {
                    "paragraph": "問：人主莫不欲安存而惡危亡，然而其國常至於不可救者，何也？所憂者，非其所以亂與亡，而其所以亂與亡者，常出於其所不憂也。請借漢以言之。昔者髙帝之世，天下旣平矣，當時之所憂者，韓、彭、英、盧而已。此四王者，皆不能終髙帝之世，相繼仆滅而不復續。",
                    "zhushu": "髙紀：“十一年春正月，淮隂侯韓信謀反，夷三族。三月，梁王彭越謀反，夷三族。秋七月，淮南王英布反。十二年，追斬布於畨陽。是年，燕王盧綰反，後亡入匈奴。”"
                },
                {
                    "paragraph": "及至吕氏之禍，則由異姓也。吕氏旣已滅矣，",
                    "zhushu": "髙后紀：“后崩，上將軍吕禄、相國吕産顓兵秉政，自知背髙皇帝約，恐爲大臣諸侯王所誅，因謀作亂。太尉周勃、朱虚侯劉章合謀誅禄、産，悉捕諸吕男女，無少長皆斬之。”"
                },
                {
                    "paragraph": "而呉、楚之憂，幾至於亡國。",
                    "zhushu": "景帝紀：“三年春正月，呉王濞、膠西王卬、楚王戊、趙王遂、濟南王辟光、菑川王賢、膠東王雄渠皆舉兵反。遣太尉周亞夫將三十六將軍，僅能克之。”"
                },
                {
                    "paragraph": "方韓、彭、吕氏之禍，惟恐同姓之不蕃熾昌大也，然至其爲變，則又過於異姓逺矣。文、景之世，以爲諸侯分裂破弱，則漢可以百世而無憂。",
                    "zhushu": "賈𧨏、晁錯當文、景時，皆以諸侯強大爲患。"
                },
                {
                    "paragraph": "至於武帝，諸侯之難少衰，而匈奴之患方熾，",
                    "zhushu": "主父偃傳：“偃說武帝曰：願陛下令諸侯得推恩分子弟，以地侯之。彼人人喜得所願，上以德施，實分其國，必稍自銷弱矣。於是上從其計，故諸侯之難少衰。”匈奴傳：“武帝使馬邑人聶翁壹以馬邑城誘單于，單于廼入宼。漢伏兵三十餘萬於馬邑旁，單于得漢尉史，知其謀，遂引兵還。自是匈奴絶和親，攻當路塞，入盗於邊，不可勝數。”"
                },
                {
                    "paragraph": "則又以爲天下之憂止於此矣。及昭、宣、元、成之世，諸侯王旣已無足憂者，而匈奴又破滅臣事於漢，",
                    "zhushu": "匈奴五單于爭立，其國大亂。宣帝甘露三年，呼韓邪入朝，待以殊禮，賛謁稱臣而不名。至哀帝時，猶朝謁不絶。"
                },
                {
                    "paragraph": "然其所以卒至於中絶而不救，則其所不慮之王氏也。",
                    "zhushu": "王氏自元、成以來，擅權秉政，至新莽卒篡漢祚。"
                },
                {
                    "paragraph": "世祖旣立，上懲韓、彭之難，中鑒“七國”之変，而下悼王氏之禍，於是尽侯諸將而不任以事，",
                    "zhushu": "馬武傳：“帝雖制御功臣，而毎能回容，宥其小失。逺方貢珍甘，必先徧賜列侯，而太官无餘。有功輒増邑賞，不任以吏聀，故皆保其福禄，終无誅譴者。”"
                },
                {
                    "paragraph": "裁减同姓之封，",
                    "zhushu": "泗水王歙傳：“光武十三年，宗室為王者皆降為侯。”"
                },
                {
                    "paragraph": "而黜三公之權，",
                    "zhushu": "仲長統昌言曰：“光武愠数丗之失權，忿強臣之竊命，矯枉過直，政不任下，雖置三公，事歸臺閣。”自此以來，三公之聀，備貟而已。"
                },
                {
                    "paragraph": "以爲前世之弊盡去矣。及其衰也，官官之權盛，而黨錮之難起。",
                    "zhushu": "威𤫊之祭，諸常侍擅權恣横，凡天下知名之士，皆目之為黨人，屡起大獄，至禁錮五族。中平元年，黄巾賊起，乃大赦之。凡黨事始自甘陵、汝南，成於李膺、張倹，海内塗炭二十餘年。"
                },
                {
                    "paragraph": "士大夫相與搤腕而游談者，以爲天子一日誅官官而解黨錮，則天下猶可以無事。於是外召諸將，而内脅其君。宦官旣誅無遺𩔖，而董卓、曹操之徒亦因以亡漢。",
                    "zhushu": "中軍校尉𡊮紹說大將軍何進，令悉誅宦官，而太冶不許，乃私召董卓等將兵入朝，以脅太后。卓未至而何進謀泄，為張遜、趙忠所殺。𡊮紹勒兵斬忠，捕宦官無少長悉斬之，死者二千餘人。董卓既至，乃謀廢立，焼宫室，刼天子。曹操諸將亦相継而起，轉戰累歳，漢遂以亡。"
                },
                {
                    "paragraph": "漢之所憂者凡六変，而其亂與亡，輒岀於其所不憂，而終不可備。由此觀之，治亂存亡之勢，其皆有以取之欤？抑將不可推，如江河之徙移，其勢自有以相激而不自知歟？其亦可以理推力救而莫之爲也？今將使事至而應之，患至而爲之謀，則天下之患不可以勝防，而政化不可以勝変矣。則亦將朝文而暮質，忽寛而驟猛歟？意者亦有可以長守而不変，雖有小患而不足䘏者欤？願因論漢而極言其所以然。",
                    "zhushu": "",
                    "type": 2
                },
                {
                    "paragraph": "職官令録郡守而用棄材",
                    "zhushu": "",
                    "type": 2
                },
                {
                    "paragraph": "問：昔三代之際，公𡖖有世而爲之者，士有至老而不遷者，官有常人，而人有常心。故爲周之公𡖖者，非周、召、毛、原，",
                    "zhushu": "周、召乃周公、召公之後，毛、原即左氏所謂魯、衞、毛、聃、畢、原、酆、郇，文之昭也。"
                },
                {
                    "paragraph": "則王之子弟也。",
                    "zhushu": "皆姬姓子弟。"
                },
                {
                    "paragraph": "發於畎畒，起於匹夫，而至於公相，蓋亦有幾人而已？",
                    "zhushu": "如伊愽、吕望之徒。"
                },
                {
                    "paragraph": "士之勤苦終身於學，講肄道藝，而修其廉隅，以邀郷里之名者，不過以望𡖖大夫賢能之書。",
                    "zhushu": "周官郷大夫之聀，三年大比，則献賢能之書于王，王再拜受之，登干天府，内史貳之。"
                },
                {
                    "paragraph": "其選舉而上，不過以爲一命之士，",
                    "zhushu": "周官“大宗伯”之𥋏，以九儀之命，正邦囯之位，壹命受聀。注云：“言始見命爲正吏也。”"
                },
                {
                    "paragraph": "其傑異者至於大夫，極矣。夫周之世，諸侯爲政之𡖖，皆其世臣之子孫，則夫布衣之士，其進蓋亦有所止也。當是之時，士皆安其習而樂其分，不倦於小官而力爲之，故其民亊修而世務舉。及其後世不然，使天下旅進而更爲之，雖布衣之賢，得以驟進於朝廷，而士始有無厭之心矣。官亊之不修，民亊之不緝，非其不能，不屑爲之也。先王之用人，欲其人人自喜，終老而不勌，是以能尽其才。今以凡人之才，而又加之以旣倦之意，其爲弊可勝言乎？今夫州縣之吏，有故而不得改官者，盤旋於州縣而不能去，舉者不過以爲職官令録仕而逹者，自縣宰爲郡之通守，自郡之通守以至郡守，爲郡守而無他才能，則盤旋於太守而不得去。由此觀之，是職官令錄與郡守四者，爲國家棄村之委，而仕不逹者之所盤旋而無聊也。夫以太守之重，職官令録之近於民，而用棄才焉，使不逹者盤旋於其職，此豈先王所以使人不倦之意歟？嗟夫！蓋亦有不得已也。居今之勢，何以使天下之士各安其分，而無輕於小官？何以使此四者流徙不倦，而無不自聊頼之意？其悉書于篇。",
                    "zhushu": "",
                    "type": 2
                },
                {
                    "paragraph": "漢唐不変秦隋之法近世乃欲以新易舊",
                    "zhushu": "",
                    "type": 2
                },
                {
                    "paragraph": "問：“昔漢受天下於秦，因秦之制而不害爲漢；唐受天下於隋，因隋之制而不害爲唐。漢之與秦，唐之與隋，其治亂安危至相逺也，然而率無所改易，又况於積安乆治，其道故不事変也！”世之君子，以爲善人爲邦百年，可以勝殘去殺，病其說之不效，急於有功，而歸咎於法制，是以頃年遣使冠蓋相望於道，以求民之所患苦。",
                    "zhushu": "仁宗嘉祐四年，遣使均田减稅。五年，又遣使分行天下，訪寛恤民力事。"
                },
                {
                    "paragraph": "罷去茶禁，歸之於民；",
                    "zhushu": "仁宗嘉祐四年二月，詔曰：“古者山澤之利，与民共之，故民足於下而君𥙿於上，囯家无事，刑罰以清。自唐建中始有茶禁，上下規利，垂二百年。如聞比来爲患益甚，民被誅求之困，日惟咨嗟，官受濫惡之入，歳以陳積。私藏盗販，犯者实繁，嚴刑重誅，情所不忍。是於江湖之間，幅貟数千里，為䧟穽以害吾民也。”朕心惻然，念此乆矣。間遣使者往就問之，而皆懽然願弛其禁，歳入之課，以時上官。一二近臣件析其狀，朕猶若慊然。又於歳輸裁减其数，使得饒阜，以相為生，剗去禁條，俾通啇利，歴丗之弊，一旦以除，著為經常，弗復置制，損上益下，以休吾民。尚慮喜於立異之人，縁而為姦之黨，妄陳奏議，以惑官司，必賞明刑，无或有貸。"
                },
                {
                    "paragraph": "不以刑獄委任武吏；",
                    "zhushu": "嘉祐五年九月一日詔曰：“囯家兼覆寓内，強理天下，分州立邑，十有八路。惟吏之不平，民之失聀，政之煩擾，獄之糾紛，未能独察也。故設糾㪯之司，使奉欽恤之寄，專属朝宷，貳以武吏，誠欲停疑察枉，擇煩去滯，納民於不𡨚，流化於无訟。而武吏或出將閥，或由軍功，文墨期㑹，未必深究，監司背項，適増其煩。夫非其習而望其效，違其方而兾其功，不亦難乎？其罷諸路提㸃刑獄使臣。”"
                },
                {
                    "paragraph": "至於考功取士，皆有所損益。",
                    "zhushu": "嘉祐六年八月，下詔更考課之法。先是宋仁廟欲責諸路監司㪯聀事，遂下有司別議考校之法，仍頒之。其法以歳滿所上功狀，定其殿最，為上中下三䓁，用唐考四善之法，以稽其行实，其䓁亦如之。又嘉祐三年閠十一月十二日，下取士之詔，大略云：“朕是用立間歳之期，以励其斈；約貢土之数，以精其選。著為定法，申飭有司。”"
                },
                {
                    "paragraph": "行之數年，卒未見其成，而紛紜之議，爭以爲不便。嗟乎！此特其小者尓。事之可變，將復有大於此者。今欲尽易天下之驕卒以爲府兵，",
                    "zhushu": "唐史兵志云：“古者兵法起自井田。自周衰，王制壞而不復。至於府兵，始一寓之於農。其制起自西魏、後周，而俻於隋，唐㒷因之。凡天下十道，置府六百三十四，皆有名号，而関内二百六十有一，皆以𨽻諸衛。民年二十爲兵，六十而免。凡發府兵，皆下符契，州刺史与折衝勘契乃發。其當𪧐衛者畨上兵部以逺近給畨。”"
                },
                {
                    "paragraph": "盡驅天下之異教以爲齊民，尽激天下之惰吏以爲考課，盡率天下之游士以爲農桑，其爲拂世厲俗，非特如今之所行也。行其小者且不能辦，則其大者又安敢議！然則是終不可変歟？抑將変之不得其術欤？將已得其術而紛紜之議不足恤歟？無乃其道可變而不在其迹欤？所謂“勝殘去殺”者，其卒無效歟？願條其說。",
                    "zhushu": "",
                    "type": 2
                },
                {
                    "paragraph": "廟欲有主祭欲有尸",
                    "zhushu": "",
                    "type": 2
                },
                {
                    "paragraph": "問：三代之祭礼，其存者幾希矣，其全固不可以一日而復。然今天下郡縣通祀社稷、孔子、風伯、雨師與凡山川古聖賢之廟，此其礼尤急而不可闕者也。武王伐商，師渡孟津，有宗廟，有將舟。將舟，社主在焉，",
                    "zhushu": "尚書大傳曰：“王升舟入水，鼔鍾亞，觀臺亞，將舟亞，宗廟亞。”周礼解“用牲于社”，嘗引此語。正義釋曰：“謂武王於孟津渡何升舟入水在前，鼓鍾亞，亞王舟後。觀臺亞者，觀臺可以望氣祥，亞鼔鍾後。將舟亞者，以社主主殺戮，而軍將同，故名社主為將，將舟在亞觀臺後。宗廟亞者，宗廟則迁主也，亞在將舟後。引之者，證在軍有社及宗之意也。”"
                },
                {
                    "paragraph": "則是社稷有主也。古者師行，載遷廟之主，",
                    "zhushu": "記曽子問曰：“古者師行，必以迁廟主行乎？”孔子曰：“天子廵狩，以迁廟主行，載于斉車，言必有尊也。斉車即金路。”"
                },
                {
                    "paragraph": "無遷廟則以幣玉，爲廟不可一日虚主也。",
                    "zhushu": "曽子問曰：“古者師行无迁主，則何主？”孔子曰：“主命。”問曰：“何謂也？”孔子曰：“天子諸侯將出，必以幣帛皮圭告干祖祢，遂奉以出，載于斉車以行，毎舎奠焉，而後就舎。”"
                },
                {
                    "paragraph": "一日虚主猶不可，若無主而爲廟，可乎？是凡廟皆當有主也。",
                    "zhushu": "五經要義曰：“主者，神象也。木主之狀四方，穿中央以逹四方。”又虞摯决疑要注曰：“廟主藏於户外西墉之中，有石函，名曰宗祏。”古者帝王出征，於車載迁廟之主及社主以行。秦漢以來，不載主也。"
                },
                {
                    "paragraph": "今郡縣所祀，未嘗有主，而皆有土木之像。夫像安出哉？古者祭莫不有尸，",
                    "zhushu": "礼器云：“夏立尸而卒𥙊，周坐尸。”坊記孔子曰：“𥙊祀之有尸也，示民有事也。”白虎通亦云：“𥙊所以有尸者，鬼神聽之無聲，視之無形，升自阼階，仰視椽桷，俯視几筵，其器存，其人亡，故坐尸而食之，毀損其饌，欣然若親之飽，尸醉若神之醉矣。”"
                },
                {
                    "paragraph": "詩有“靈星之尸”，",
                    "zhushu": "絲衣繹賔尸也。髙子曰：“𤫊星之尸也。”又𥙊曰繹。"
                },
                {
                    "paragraph": "則𥙊無所不用尸也。𥙊而不用者，是始死之奠也。",
                    "zhushu": "通典云：始死無尸者，尚如生，故未立也。"
                },
                {
                    "paragraph": "不然，則是𥙊殤也。",
                    "zhushu": "曽子問曰：“𥙊必有尸乎？”孔子曰：“𥙊成䘮者必有尸，𥙊成䘮而無尸，是殤之也。”"
                },
                {
                    "paragraph": "今也舉不用尸，則如勿𥙊而已矣。儒者治禮，至其變，尤謹嚴而詳。今之變主爲像與𥙊而無尸者，果誰始也？古者坐於席，故籩豆之長短，簠簋之髙下，適與人均。今土木之像旣已巍然於上，而列器皿於地，使鬼神不享則不可知，若其享之，則是俯伏匍匐而就也。鬼神不能諄諄與人接也，故使尸嘏主之。",
                    "zhushu": "嘏謂祝嘏。"
                },
                {
                    "paragraph": "今也無尸而受胙於虚位，不亦鄙野可𥬇矣！夫今欲使廟皆有主，祭皆有尸，不知何道而可？願從諸君講求其遺制，合於古而便於今者。",
                    "zhushu": "",
                    "type": 2
                },
                {
                    "paragraph": "孔子贊易有申爻辭而無損益者",
                    "zhushu": "",
                    "type": 2
                },
                {
                    "paragraph": "問：易之爲書，要以不可爲必然可指之論也。其始有畫而無文，後世聖人始爲之辭，蓋亦微見其端，而其或爲仁，或爲義，或小或大，則付之後世學者之分。然世益乆逺，則學者或入於邪說，故凡孔子之所爲贊易也，特以防閑其邪說，使之縱横旁午，要不失正，而非以爲必然可指之論也。是故其用意廣而其辭約。竊嘗深觀之，孔子蓋有因爻辭而申言之，若無所損益於其辭之義者甚衆。比之𥘉六，“有乎比之，無咎。有孚盈𦈢，終來有佗吉。”象曰：“比之𥘉六，有佗吉也。”小蓄之𥘉九，“復自道，何其咎，吉。”象曰：“復自道，其義吉也。”損之六四，“損其疾，使遄有喜。”象曰：“損其疾，亦可喜也。”大有之上九，“自天祐之，吉，無不利。”象曰：“大有上吉，自天祐也。”夫旣已言之，而孔子又申言之，使無所損益於其辭之義，則孔子固多言也。乃孔子則有不勝言者，故願與諸君論之。",
                    "zhushu": "",
                    "type": 2
                },
                {
                    "paragraph": "賞功罰罪之疑",
                    "zhushu": "",
                    "type": 2
                },
                {
                    "paragraph": "問：古之爲爵賞，所以待有功也。以爲有功而後爵，天下必有遺善，是故有無功而爵者，六德六行，以興賢能是也。",
                    "zhushu": "周官大司徒之聀，“以郷三物教万民而賔㒷之。一曰六德：知、仁、聖、義、中、和；二曰六行，孝、友、睦、婣、任、恤；三曰六藝：礼、楽、射、御、書、數。”"
                },
                {
                    "paragraph": "古之爲刑罰，所以待有罪也。以爲有罪而後罰，則天下必有遺惡，是故有無罪而罰者。行僞而堅，言僞而辨，學非而博，順非而澤，以疑衆殺是也。",
                    "zhushu": "語見王制。孔子誅少正卯，亦嘗引此。"
                },
                {
                    "paragraph": "夫人之難知，自尭、舜病之。惟幸其有功，故有以爲賞之之名；惟因其有罪，故有以爲罰之之狀，而天下不爭。今使無功之人，名之以某德而爵之；無罪之人，狀之以某惡而誅之，則天下不知其所從，而上亦將眊亂而䘮其所守。然則古之人將何以處此歟？方今法令明具，較若畫一，然猶有冐昧以僥倖，巧詆以岀入者，又况無功而賞，無罪而罰歟？古之人將必有以處此也。",
                    "zhushu": "",
                    "type": 2
                },
                {
                    "paragraph": "王弼引論語以解易其說當否",
                    "zhushu": "",
                    "type": 2
                },
                {
                    "paragraph": "問：聖人之言，各有方也。茍爲不逹，執其一方，而輒以爲常，則天下之惑者，不可以勝原矣。昔者孔子以爲“䘮欲速貧，死欲速朽。”而有子以爲非君子之言，乃孔子則有所由發也。",
                    "zhushu": "“䘮欲速貧”，爲南宫敬叔載宝而言；“死欲速朽”，爲元司馬爲石椁而言。事見檀弓。"
                },
                {
                    "paragraph": "善乎有子之知孔子也。語曰：“禘自旣灌而往者，吾不欲觀之。”易曰：“觀，盥而不薦。”語曰：“吾豈匏𤓰也哉？焉能繫而不食？”易曰：“以𣏌匏𤓰，有殞自天。”是二者，其言則同，而其所以言者，可得爲同歟？王弼之於易，可以爲深矣。然因其言之適同，遂以爲訓，",
                    "zhushu": "弼解“觀盥不薦”云：王道之可觀者，莫盛乎宗廟；宗廟之可觀者，莫盛於盥也。至薦簡略不足復觀，故觀盥而不觀薦也。孔子曰：“禘自旣灌而往者，吾不欲觀之矣。”尽夫觀盛，則下觀而化矣，故覲至盥則有孚顒若也。其解“以杞匏𤓰”云：“杞之爲物，生於肥地者也；匏𤓰爲物，係而不食者也。九五履得尊位，而不遇其應，得地而不食，含章而未發。不遇其應，命未流行，然處得其所，体剛居中，志不舎命，不可傾殞，故曰“有殞自天”也。”"
                },
                {
                    "paragraph": "使學者不得不惑，亦不可不辨。",
                    "zhushu": "",
                    "type": 2
                },
                {
                    "paragraph": "諸子更相譏議",
                    "zhushu": "",
                    "type": 2
                },
                {
                    "paragraph": "問：古之作者，苟非聖人，皆有所偏。狥其偏則己流，廢其長則己苛，二者皆非所謂善學也。君子以其身之正，知人之不正；以人之不正，知其身之有所未正也。旣以正人，又反以正己，此所以寡過而成名也。昔者韓子論荀、楊之疵，而韓子之疵，有甚於荀、楊。荀𡖖譏六子之蔽，",
                    "zhushu": "解蔽篇云：“墨子蔽於用而不知文，宋子蔽於用而不知得，慎子蔽於法而不知賢，申子蔽於勢而不知智，惠子蔽於辝而不知實，莊子蔽於天而不知人。”"
                },
                {
                    "paragraph": "而荀𡖖之蔽，不下於六子。班固之論子長也，以爲“是非謬於聖人”；",
                    "zhushu": "班固賛司馬子長云：“又其是非頗謬於聖人，論大道則先黄老而後六經，序遊俠則退處七而進姦雄，述貨殖則崇勢利而羞賤貧，此其所蔽也。”"
                },
                {
                    "paragraph": "而范曄之論班固也，以爲“目見毫毛而不見睫”。",
                    "zhushu": "范曄賛班固云：“固傷迁博物洽聞，不能以智免極刑，然亦身䧟大戮，智及之而不能守之。嗚呼！古人所以致論於目睫也。”目睫之語，本出史記。"
                },
                {
                    "paragraph": "自今而觀之，不知范氏之書，其果逃於目睫之論也歟？其未也？而莫或正之。故願聞數子之得失。非務以相髙而求勝，蓋亦樂夫儒者之以道相正也。",
                    "zhushu": "",
                    "type": 2
                },
                {
                    "paragraph": "人與法並用",
                    "zhushu": "",
                    "type": 2
                },
                {
                    "paragraph": "問：任人而不任法，則法簡而人重；任法而不任人，則法繁而人輕。法簡而人重，其弊也，請謁公行，而威勢下移；法繁而人輕，其弊也，人得茍免，而賢不肖均。此古今之通患也。夫欲人法並用，輕重相持，當安所折𠂻，使近古而宜今，有益而無損乎？今舉於吏部者，皆用糊名易書之法，選於吏部者，皆用長守不易之格。六𡖖之長不得一用其意，而胥吏姦人皆出没其間，此豈治世之法也？如使有司皆若唐以前，得自以其意進退天下士大夫，",
                    "zhushu": "唐之選部隨才授任，或進或退，權歸有司。自裴光廷始。用循資格。"
                },
                {
                    "paragraph": "官吏恣擅，流言紛紜之禍，將何以止之？夫古之人何修而免於此？夫豈無術，不講故也。願聞其詳。",
                    "zhushu": ""
                }
            ]
        },
        {
            "name": "經進東坡文集事略卷第二十四",
            "paragraphs": [
                {
                    "paragraph": "經進東坡文集事略卷第二十四",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "萬言書",
                    "zhushu": "",
                    "type": 2
                },
                {
                    "paragraph": "上",
                    "zhushu": "",
                    "type": 2
                },
                {
                    "paragraph": "神宗皇帝",
                    "zhushu": "公嘗有杭州詔還乞郡狀云：“王安石新得攻变易法度，臣欲具論安石所。爲不可施行狀，然未測聖意待臣淺深。因上元有旨買嬁四千椀，有司無狀，虧減市賈。臣即上書論奏，神宗大喜，即時施行。臣以此少知神宗聖明，能受盡言。上䟽六千餘言，極論新法不便。”又於哲宗朝有辯試館職䇿問劄子云：“臣事神宗，蒙召對訪問，退而上書数万言，大抵皆勸神宗忠恕仁厚，含垢納汙，屈己以𥙿人。”公前後所言，皆謂此書。",
                    "type": 2
                },
                {
                    "paragraph": "熈寜四年二月　日，殿中丞、直史館、判官告院、權開封府推官臣蘇軾，謹昧萬死，上書皇帝陛下：臣近者不度愚賤，輒上封章言買燈事。自知瀆犯天威，罪在不赦，席藁私室，",
                    "zhushu": "前漢呉王濞傳云：“呉楚兵既敗，膠西王徒䟽席藁飲水以謝太后，言將就刑戮，故席藁草。”"
                },
                {
                    "paragraph": "以待斧龯之誅；而側聽逾旬，威命不至，問之府司，則買燈之事，尋已停罷。",
                    "zhushu": "公墓誌云：“公攝開封推官，㑹上元，有旨市浙灯，公密䟽：舊例无有，不宜以玩好示人。即有旨罷。”"
                },
                {
                    "paragraph": "乃知陛下不惟赦之，又能聽之，驚喜過望，以至感泣。何者？改過不吝，從善如流，此堯、舜、禹、湯之所勉強而力行，秦、漢以來之所絶無而僅有。顧此買燈毫髪之失，豈能上累日月之明？而陛下飜然改命，曽不移刻，則所謂“智出天下，而聽於至愚，威加四海，而屈於匹夫”。臣今知陛下可與爲堯、舜，可與爲湯、武，可與冨民而措刑，可與強兵而服戎虜矣。有君如此，其忍負之？惟當披露腹心，捐棄肝腦，盡力所至，不知其他。乃者臣亦知天下之事有大於買燈者矣，而獨區區以此爲失者，蓋未信而諫，聖人不與；交淺言深，君子所戒。",
                    "zhushu": "戰國䇿。馮忌㪯服子之言曰：“交淺言深，是亂也。”客曰：“不然。交淺言深，是忠也。”"
                },
                {
                    "paragraph": "是以試論其小者，而其大者固將有待而後言。今陛下果赦而不誅，則是旣已許之矣。許而不言，臣則有罪，是以願終言之。臣之所欲言者三，願陛下結人心、厚風俗、有紀綱而已。人莫不有所恃，人臣恃陛下之命，故能役使小民；恃陛下之法，故能勝伏強暴。至於人主所恃者誰與？書曰：“予臨兆民，懔乎若朽索之馭六馬。”言天下莫危於人主也。聚則爲君民，散則爲仇讎，聚散之間，不容毫𨤲。故天下歸往謂之王，人各有心謂之獨夫。由此觀之，人主之所恃者，人心而己。人心之於人主也，如木之有根，如燈之有膏，如魚之有水，如農夫之有田，如商賈之有財。木無根則槁，燈無膏則滅，魚無水則死，農夫無田則飢，商賈無財則貧，人主失人心則亡，此理之必然，不可逭之災也。其爲可畏，從古以然。苟非樂禍好狂，輕易䘮志，則孰敢肆其胷臆，輕犯人心？昔子産焚載書以弭衆言，",
                    "zhushu": "左傳襄公十年：子孔當囯，爲載書，以位序听政辟。大夫諸司門子弗順，欲誅之。子産止之，請爲之焚書，子孔不可。子産曰：“衆怒難犯，專欲難成，不如焚書以安衆。”乃焚於倉門之外，衆而後定。"
                },
                {
                    "paragraph": "賂伯石以安巨室，",
                    "zhushu": "襄公三十年：子産爲政，有事伯石，賂與之邑，子太叔不可。子産曰：鄭書有之曰：“安定囯家，必大焉先。”姑先安大，以待其所㱕。旣，伯石懼而㱕邑，卒与之。杜預注云：“伯石者，公孫段也。有亊，謂欲使之。”"
                },
                {
                    "paragraph": "以爲衆怒難犯，專欲難成。而子夏亦曰：“信而後勞其民，未信則以爲厲已也。”惟商鞅變法，不顧人言，雖能驟至冨強，亦以召怨天下，使其民知利而不知義，見刑而不見德，雖得天下，旋踵而亡，至於其身，亦卒不免，負罪出走，而諸侯不納，車裂以徇，而秦人莫哀。",
                    "zhushu": "史記商鞅傳云：“鞅姓公孫氏，衛之諸庻孽公子也。鞅說秦孝公変法，甘龍、杜摯皆不欲，鞅強辯，卒定変法之令。居五年，秦人冨強，封鞅爲商君。商君相秦十年，宗室貴戚多怨望者。孝公卒，太子立，公子䖍之徒告商君欲反，發吏捕之。商君亡去之魏，魏人弗受，旣而㱕之秦。商君與其徒属發邑兵反，秦兵攻殺之。秦惠王車裂商君以狥。”"
                },
                {
                    "paragraph": "君臣之間，豈願如此？宋襄公雖行仁義，失衆而云；",
                    "zhushu": "左傳僖公二十二年：“宋公及楚人戰于泓，不禽二毛，不鼓不成列，宋師敗績。明年，公卒，傷於泓故也。”"
                },
                {
                    "paragraph": "田常雖不義，得衆而強。",
                    "zhushu": "史記田敬仲元世家云：田常相簡公，以大斗出貸，以小斗收。齊人歌之曰：“嫗乎采𦬊，㱕乎田成子。”"
                },
                {
                    "paragraph": "是以君子未論行事之是非，先觀衆心之向背。謝安之用諸亘未必是，而衆之所樂，則國以乂安；",
                    "zhushu": "晉謝安傳云：“亘、冲旣卒，荆、江二州並缺，物議以亘元勳，望宜以授之。”安以父子皆著大勲，恐爲朝廷所疑，又懼亘氏失職，亘石䖍復有沔陽之功，慮其驍猛，在形勝之地，終或難制，乃以亘石民爲荆州，改亘伊於中流，石虔爲豫州。旣以三亘據三州，彼此無怨，各得所任。"
                },
                {
                    "paragraph": "庾亮之召蘇峻未必非，而勢有不可，則反爲危辱。",
                    "zhushu": "晉成帝時，歷陽内史蘇峻頗懷驕溢，有輕朝廷之志。庾亮恐峻終爲禍亂，欲下詔召之。舉朝皆以爲不可，亮不聽，於是下優詔，召峻爲大司農。峻不應命，遂起兵反。亮帥衆討之，士皆棄甲走，亮與弟擇、條、翼俱奔尋陽。"
                },
                {
                    "paragraph": "自古及今，未有和易同衆而不安，剛果自用而不危者也。今陛下亦知人心之不恱矣。中外之人，無賢不肖，皆言祖宗以來，治財用者，不過三司使副、判官，",
                    "zhushu": "鹽鐡、度支、户部，是為三司。　國朝三司凡二十四案，有正副使，每部各置判官一貟。"
                },
                {
                    "paragraph": "經今百年，未嘗闕事。今者無故又創一司，號曰制置三司條例，",
                    "zhushu": "熈寜二年二月庚子，王安石叅知政事，始行新法，置三司條例司，以安石與樞密陳升之領之。"
                },
                {
                    "paragraph": "使六七少年日夜講求於内，",
                    "zhushu": "安石旣置三司條例，别爲一𡱈，聚新進之士数人，如曽布、呂恵𡖖軰，與相謀議。"
                },
                {
                    "paragraph": "使者四十餘軰分行營幹於外，",
                    "zhushu": "自王廣廉而下凡四十一人，並提舉其事，或爲同管當官。"
                },
                {
                    "paragraph": "造端宏大，民實驚疑，創法新竒，吏皆惶惑。賢者則求其說而不可得，未色於憂；小人則以意而度於朝廷，遂以爲謗。謂陛下以萬乗之主而言利，謂執政以天子之宰而治財，商賈不行，物價騰踊。近自淮甸，逺及川蜀，喧傳百口，論說百端。或言京師正店，議置監官，夔路深山，當行酒禁，拘收僧尼常住，減刻兵吏廪禄，如此等𩔖，不可勝言。而甚者至以爲欲復肉刑。斯言一出，民且狼顧。　陛下與二三大臣亦聞其語，然而莫之顧者，徒曰：“我無其事，又無其意，何恤於人言。”夫人言雖未必皆然，而疑似則有以致謗。人必貪財也，而後人疑其盗；人必好色也，而後人疑其淫。何者？未置此司，則無此謗，豈去歳之人皆忠厚，而今歳之人皆浮虚？孔子曰：“工欲善其事，必先利其器。”又曰：“必也正名乎！”今陛下操其器而諱其事，有其名而辭其意，雖家置一喙以自解，市列千金以募人，人必不信，謗亦不止。夫制置三司條例司，求利之名也；六七少年與使者四十餘軰，求利之器也。驅鷹大而赴林藪，語人曰我非獵也，不如放鷹犬而獸自馴。操網𦊙而入江海，語人曰我非漁也，不如捐網𦊙而人自信。故臣以爲消讒慝以召和氣，復人心而安國本，則莫若罷制置三司條例司。夫陛下之所以創此司者，不過以興利除害罷之。利不興，害不除，則勿罷。罷之而天下恱，人心安，興利除害，無所不可，則何苦而不罷？　陛下欲去積弊而立法，必使宰相熟議而後行。事若不由中書，則是亂世之法，聖君賢相未豈其然。必若立法不免由中書，熟議不免使宰相，則此司之設，無乃冗長而無名。智者所圖，貴於無迹。漢之文、景，紀無可書之事，",
                    "zhushu": "文、景二紀，止言勸農桑、減租賦、除肉刑、定箠令之𩔖。"
                },
                {
                    "paragraph": "唐之房、杜，傳無可載之功，",
                    "zhushu": "房、杜二傳止言元齡善謀，如晦善断，而史臣亦称其輔贊弥縫藏諸用，使人由之而不知。"
                },
                {
                    "paragraph": "而天下之言治者與文、景，言賢者與房、杜。蓋事已立而迹不見，功已成而人不知。故曰：“善用兵者，無赫赫之功。”豈惟用兵，事莫不然。今所圖者，萬分未獲其一也，而迹之布於天下，已若泥中之𨷖獸，亦可謂拙謀矣。　陛下誠欲冨國，擇三司官属與漕運使副，而　陛下與二三大臣，孜孜講求，磨以歳月，則積弊自去而人不知。但恐立志不堅，中道而廢。孟子有言：“其進銳者其退速。”若有始有卒，自可徐徐，十年之後，何事不立？孔子曰：“欲速則不逹，見小利則大事不成。”使孔子而非聖人，則此言亦不可用。書曰：“謀及𨜮士，至于庻人，翕然大同，乃底元吉。”若逆多而從少，則靜吉而作凶。今自宰相大臣，旣已辭免不爲，則外之議論，斷亦可知。",
                    "zhushu": "時大臣如冨鄭公弼、曽鲁公公亮，皆以議論不合求去，故弼罷相判毫州，公亮亦罷爲集禧觀使。"
                },
                {
                    "paragraph": "宰相，人臣也，且不欲以此自汚，　陛下獨安受其名而不辭，非臣愚之所識也。君臣宵旰，幾一年矣，而冨國之效，茫如捕風，徒聞内帑出數百萬緡，祠部五千耳。以此爲術，其誰不能？且遣使縱横，本非令典。漢武遣綉衣直指，",
                    "zhushu": "天漢二年，泰山、琅邪羣盗徐勃等阻山攻城，道路不通，遣直指使者暴勝之等衣繍衣，杖斧，分部逐捕。岀武帝紀。"
                },
                {
                    "paragraph": "順帝遣八使，",
                    "zhushu": "以後漢帝纪考之，順帝漢安元年八月丁卯，遣侍中杜喬、光禄大夫周㪯、守光禄大夫郭遵、馬羡、栾巴、張剛、周相、列班等八人，分行用郡。今諸本皆作“烕”“帝”疑薄冩之誤。"
                },
                {
                    "paragraph": "皆以守宰狼籍，出於無術，行此下䇿。文帝元嘉之政，比於文、景，",
                    "zhushu": "南史：“宋文帝性仁厚㳟儉，百官皆乆於其職。三十年間，四境之内，晏安无事。江左風俗，於斯爲美，言政治者，皆称元嘉焉。”"
                },
                {
                    "paragraph": "當時責成郡縣，未嘗遣使。及至孝武，以郡縣遲緩，始命臺使督之，以至蕭齊，此弊不革。故景陵王子良上䟽極言其弊，以謂此等朝辭禁門，情態即異，暮𪧐　州縣，威福便行，驅迫郵傳，折辱守宰，公私煩擾，民不聊生。",
                    "zhushu": "南史：“宋元嘉之丗，凡事皆責成郡縣。丗祖征求急速，以郡縣遲緩，始遣臺使督之。自是使者所在旁午。”丗祖即孝武是也。斉髙帝姓蕭，諱道成，囯號斉，故謂之䔥斉。會稽太守聞喜公子良上表拯陳其弊，請悉停臺使。聞喜公即景陵王是也。"
                },
                {
                    "paragraph": "唐開元中，宇文融奏置勸農判官，使裴寛等二十九人分行天下，招携户口，檢責漏田。時張說、楊㻛、皇甫憬、楊相如皆以爲不便，而相繼罷黜。雖得户八十餘萬，皆州縣希旨，以主爲客，以少爲多。及使百官集議都省，而公𡖖以下懼融威勢，不敢異辭。",
                    "zhushu": "亊見融本傳。凡所引本傳正文詳悉者，不復重注，他皆倣此。"
                },
                {
                    "paragraph": "陛下讀之，觀其所行，爲是爲否？近者均稅寛恤，冠蓋相望，",
                    "zhushu": "仁宗嘉祐四年，遣使均田減稅。五年，又遣使分行天下，訪寛恤民力事。"
                },
                {
                    "paragraph": "朝廷已旋覺其非，而天下至今以爲謗。曽未數𡻕，是非較然。臣恐後之視今，亦猶今之視昔。",
                    "zhushu": "此二語見蘭亭叙。"
                },
                {
                    "paragraph": "且其所遣，尤不適宜，事少而貟多，人輕而權重。夫人輕而權重，則人多不服，或致侮慢以興爭；事少而貟多，則無以爲功，必須生事以塞責。陛下雖嚴賜束約，不許邀功，然人臣事君之常情，不從其令而從其意。今朝廷之意，好動而惡靜，好同而惡異，指趣所在，誰敢不從？臣恐陛下赤子，自此無寜歳矣。至於所行之事，行路皆知其難。何者？汴水濁流，自生民以來，不以種稻。秦人之歌曰：“涇水一石，其泥數斗。且漑且糞，長我禾黍。”",
                    "zhushu": "此歌見前漢溝洫志，謂鄭、白二渠之成，民得其饒，故歌之也。"
                },
                {
                    "paragraph": "何嘗言長我粳稻耶？今欲陂而清之，萬頃之稻，必用千頃之陂，一𡻕一淤，三𡻕而滿矣。　陛下遽信其說，即使相視地形，",
                    "zhushu": "熈寜二年閏十一月，提舉侯叔献言：“開封府界夾汴河，公私廢田，乞置斗門，泄其餘水，分爲支渠，及引京、索河井三十六陂水以灌漑之，則環畿甸間，𡻕可得榖百万斛。”乃命叔獻提舉開封府界，則遽信其說者，指叔献也。"
                },
                {
                    "paragraph": "萬一官吏苟且信從，眞謂陛下有意興作，上縻帑廪，下奪農時，堤防一開，水失故道，雖食議者之肉，何𥙷於民？",
                    "zhushu": "左傳宣公十二年：楚聞晉退，欲還。嬖人伍參欲戰。孫叔敖曰：“戰而不捷，參之肉其足食乎？”"
                },
                {
                    "paragraph": "天下乆平，民物滋息，四方遺利，蓋略盡矣。今欲鑿空㝷訪水利，",
                    "zhushu": "前漢張騫傳有鑿空之說。注云：“空，孔也。猶言始鑿其孔穴也。”熈寜二年，命劉彛等八人分遣諸路，相度農田水利。"
                },
                {
                    "paragraph": "所謂“即鹿無虞”，豈惟徒勞，必大煩擾。凡所擘畫利害，不問何人，小則隨事酬勞，大則量材録用。若官私格沮，並重行黜降，不以赦原。若材力不辦興修，便許申奏替換，",
                    "zhushu": "農田利害條約云：言事人並籍定姓名事件，候施行訖，隨功利大小酬奬。其興利大者，當議量材録用。至四年六月，詔：“應管幹官等妄有沮廢，並重行黜降，亦不在去官及赦原之限。”又云：“用工致多縣分，若知縣材力不辦，即許申奏對換，或别舉官，或替下官。”"
                },
                {
                    "paragraph": "賞可謂重，罰可謂輕。然終不言諸色人妄有申陳，或官司誤興工役，當得何罪。如此則妄庸輕剽，浮浪姦人，自此爭言水利矣。成功則有賞，敗事則無誅，官司雖知其踈，豈可便行抑退？所在追集老少，相視可否，吏卒所過，雞犬一空。若非灼然難行，必須且爲興役。何則？格沮之罪重，而誤興之過輕，人多愛身，勢必如此。且古陂廢堰，多爲側近冒耕，歳月旣深，已同永業。苟欲興復，必盡追收，人心或揺，甚非善政。又有好訟之黨，多怨之人，妄言某處可作陂渠，規壞所怨田産，或指人舊業，以爲官陂，冒佃之訟，必倍今日。臣不知朝廷本無一事，何苦而行此哉？自古伇人必用郷户，猶食之必用五榖，衣之必用桑麻，濟川之必用舟楫，行地之必用牛馬。雖其間或有以他物充代，然終非天下所可常行。今者徒聞江浙之間，數郡雇役，而欲措之天下，是猶見燕晉之棗栗，岷蜀之蹲鴟，",
                    "zhushu": "史記殖貨傳云：“汶山之下沃壄，下官踆䲭，至死不飢。跤音蹲，謂芋也。其根可食，以充糧，故無飢年。”華陽國志曰：“汶山郡都安縣有大芋，如蹲鴟也。”"
                },
                {
                    "paragraph": "而欲以廢五榖，豈不難哉？又欲官賣所在坊場，以充衙前雇直，雖有長役，更無酬勞。長役所得旣微，自此必漸衰散，則州郡事體憔悴可知。士大夫捐親戚，棄墳墓，以從宦於四方者，宣力之餘，亦欲取樂，此人之至情也。若凋弊太甚，厨傳蕭然，則似危邦之漏風，恐非太平之盛觀。且今法令莫嚴於御軍，軍法莫嚴於逃竄。禁軍三犯，廂軍五犯，大率處死，然逃軍常半天下，不知雇人爲役，與廂軍何異？其勢必輕於逃軍，則其逃必甚於今日，爲其官長，不亦難乎？近雖使郷户頗得雇人，然至於所雇逃亡，郷户猶任其責。今遂兩稅之外，别立一科，謂之“庸錢”，以備官雇，則雇人之責，官所自任矣。",
                    "zhushu": "熈寧四年五月壬辰，司農寺以免役法頒天下。初，舊法應三等以上稅户差役充衙前胥吏等，而州郡以衙前掌賔厨、驛傳之𩔖，多破家，故役法弊。至是，五等户皆輸錢入官以募役，又以其贏入常平司。自是衙前抵當輕主挽重，多失䧟官物，而民間輸錢頗苦其擾，故公与楊繪、劉摯等皆論列之。然王安石、曾布主之甚力，故法卒行。"
                },
                {
                    "paragraph": "自唐楊炎廢租庸調以爲兩稅，取大曆十四年應干賦歛之數，以立兩稅之額，",
                    "zhushu": "楊炎傳云：“自開元承平乆，不爲版籍，法度抗弊，炎乃請爲兩稅，以一其制，取大曆十四年墾田之数爲凖而均收之，夏稅盡六月，秋稅盡十一月，其租庸雜徭悉省之。”大曆乃代宗年號。"
                },
                {
                    "paragraph": "則是租調與庸，兩稅旣兼之矣。今兩稅如故，柰何復欲取庸？聖人之立法，必慮萬世，豈可於常稅之外生出科名哉？萬一不幸，後世有多欲之君，輔之以聚歛之臣，庸錢不除，差役仍舊，使天下怨毒，推所從來，則必有任其咎者矣。又欲使坊郭等第之民與郷户均役，品官形勢之家與齊民並事。",
                    "zhushu": "凡此皆司農寺官曽布等所陳請者。"
                },
                {
                    "paragraph": "其說曰：周禮田不耕者出屋粟，宅不毛者有里布。",
                    "zhushu": "此出地官司徒下，係載師之職。"
                },
                {
                    "paragraph": "而漢世宰相之子不免戍邊，此其所以藉口也。",
                    "zhushu": "前漢昭帝紀：“逋更賦未入者，皆勿收。”如淳注云：“更有三品，有卒更，有踐更，有過更。古者正卒无常人，皆當迭爲之，一月一更，是爲卒更。貧者欲得雇更錢者，次直者出錢雇之，月一千，是謂踐更也。天下人皆直戍边三日，亦名爲更，律所謂繇戍也。雖丞相子亦在戍边之調。”"
                },
                {
                    "paragraph": "古者官養民，今者民養官。給之以田而不耕，勸之以農而不力，於是乎有里布屋粟夫家之征，而民無以爲生，去爲商賈，事勢當耳，何名役之？且一歳之戍，不過三日，三日之雇，其直三百。",
                    "zhushu": "如淳又云：“不可人人自行三日戍，又行者當自戍三日，不可往便還，因便住一歳一更。諸不行者，岀錢三百入官，官以給戍者，是爲過更也。”"
                },
                {
                    "paragraph": "今世三大户之役，自公𡖖以降，無得免者，其費豈特三百而已。大抵事若可行，不必皆有故事。若民所不恱，俗所不安，縱有經典明文，無補於怨。若行此二者，必怨無疑。女户單丁，蓋天民之窮者也，古之王者，首務恤此。而今陛下首欲役之，",
                    "zhushu": "司農寺𦘕一陳請云：坊郭等第及未成丁、单丁、女户、寺觀品官之家，有産業物力者，自來不着名役，於理合令隨等第均出助役錢。"
                },
                {
                    "paragraph": "此等苟非户將絶而未亡，則是家有丁而尚㓜，若假之數歳，則必成丁而就役，老死而没官。富有四海，忍不加恤？孟子曰：“始作俑者，其無後乎！”春秋書“作丘甲”",
                    "zhushu": "事見春秋成公元年。杜預注云：“周礼：九夫爲井，四井爲邑，四邑爲丘。丘十六井，出戎馬一疋，牛三頭。四丘爲甸，甸六十四井，出長轂一乗，戎馬四疋，牛十二頭，甲土三人，歩卒七十二人。此甸所賦，今魯使丘岀之。譏重歛，故書。”"
                },
                {
                    "paragraph": "“用田賦”，",
                    "zhushu": "亊見哀公十二年。注云：“直書之者，以示改法重賦。”"
                },
                {
                    "paragraph": "皆重其始爲民患也。青苗錢自昔有禁，今陛下始立成法，毎歳常行，",
                    "zhushu": "熈寜二年十一月壬子，置諸路提㪯常平等官，行青苗法。應郡縣每𡻕春秋未熟，據民等以常平及廣惠倉錢飲散取息。"
                },
                {
                    "paragraph": "雖云不許抑配，",
                    "zhushu": "倀散青苗條制云：“不願請者，不得抑配。”"
                },
                {
                    "paragraph": "而數世之後，暴君汚吏，　陛下能保之歟？異日天下恨之，國史記之，曰“青苗錢自陛下始”，豈不惜哉！且東南買絹，本用見錢，陜西糧草，不許折兊。朝廷旣有著令，職司又毎舉行，然而買絹未嘗不折鹽，糧草未嘗不折抄，乃知青苗不許抑配之說，亦是空文。只如治平之初，揀刺義勇，當時詔旨慰諭，明言永不戍邊，",
                    "zhushu": "英宗治平元年，韓魏公𤦺建議，請於陜西諸州㸃刺義勇，凡主户家三丅選一，六丁選二，九丁選三，緫得十五万六千八百七十三人。司馬温公光力爭以爲不可。𤦺曰：“今已降敕榜与民約，永不充軍戍边。”其後十年，義勇運糧出戍，以爲常矣。"
                },
                {
                    "paragraph": "著在簡書，有如盟約。于今幾日，議論已揺，或已代還東軍，或欲抵換　手，約束難恃，豈不明哉？縱使此令決行，果不抑配，計其間願請人户，必皆孤貧不濟之人，家若自有贏餘，何至與官交易？此等鞭撻已急，則繼之以逃亡，逃亡之餘，則均之隣保，勢有必至，理有固然。且夫常平之爲法也，可謂至矣。",
                    "zhushu": "漢宣帝五鳳四年，大農中丞耿壽昌奏設常平倉以給北边。注云：“穀賤時増賈而糴，榖貴時減賈而糶，名曰常平。”"
                },
                {
                    "paragraph": "所守者約，而所及者廣。借使萬家之邑，止有千斛，而榖貴之際，千斛在市，物價自平。一市之價旣平，一邦之食自足，無專㪷乞匄之弊，無里正催驅之勞。今若變爲青苗，",
                    "zhushu": "熈寧二年三月，詔以常平倉錢斛㪷岀俵青苗。"
                },
                {
                    "paragraph": "家貸一斛，則千户之外，孰敕其飢？且常平官錢，常患其少，若盡數收糴，則無借貸，若留充借貸，則所糴幾何？乃知常平、青苗，其勢不能兩立，壞彼成此，所得幾何？虧官害民，雖悔何逮？臣竊計陛下欲考其實，則必然問人，人知陛下方欲力行，必謂此法有利無害。以臣愚見，恐未可慿。何以明之？臣頃在陜西，",
                    "zhushu": "公旣中制，利除鳯翔府簽判，故在陜西。"
                },
                {
                    "paragraph": "見刺義勇，提㪯諸騎，臣常親行，愁怨之民，哭聲振野。當時奉使還者，皆言民盡樂爲。希合取容，自古如此。不然，則山東之盗，二世何縁不覺？",
                    "zhushu": "秦本紀：二世時，陳勝、呉廣等起，使者以反聞。二世怒，下之吏。後使者至，上問之，對曰：“羣盗䑕竊狗偷，不足憂也。”上恱。"
                },
                {
                    "paragraph": "南詔之敗，明皇何縁不知？",
                    "zhushu": "楊囯忠傳云：“先是，南詔質子閤羅鳯亡去，帝欲討之。囯忠薦鮮于仲通爲蜀郡長史，率兵六万討之。戰盧川，㪯軍没，独仲通挺身免。時囯忠兼兵部，爲匿其敗，更叙戰功。”"
                },
                {
                    "paragraph": "今雖未至於斯，亦望陛下審聽而已。昔漢武之世，財力匱竭，用賈人桑羊之說，買賤賣貴，謂之“均輸”。",
                    "zhushu": "元封元年，桑㓋羊請置大農部丞数十人，分部主郡囯，各往往置均輸塩鉄官。又尽籠天下之貨物，貴則賣之，賤則買之，以抑天下之物，名曰平凖。見史記平凖書。"
                },
                {
                    "paragraph": "于時商賈不行，盗賊滋熾，幾至於亂。孝昭既立，學者爭排其說，",
                    "zhushu": "食貨志云：“昭帝㪯賢良文斈之士，問以民所疾苦，皆對願罷塩、鉄、酒榷、均輸官，母与天下爭利。”"
                },
                {
                    "paragraph": "霍光順民所欲，從而予之，",
                    "zhushu": "昭陳懷云：霍光知時務之要，輕徑薄賦，与民休息。"
                },
                {
                    "paragraph": "天下歸心，遂以無事。不意今者此論復興。立法之𥘉，其說尚淺，徒言徙貴就賤，用近易逺。然而廣置官属，多出緡錢，豪商大賈皆疑而不敢動，以爲雖不明言販賣，然旣已許之變易，變易旣行，而不與商賈爭利者，未之聞也。",
                    "zhushu": "熙寜二年七月，條例司言：“發運使實緫六路之賦入，冝假以錢貨。継其用之不給，凡籴買稅㰸上供之物，皆得徙貴就賤，用近易逺，従便変轉蓄買，以待上令。所有本司合置官属，許令辟㪯。”並従之。先是，草澤魏継宗請置市易於京師，遂下詔委三司詳定，以判官吕嘉問爲提㪯，仍出中御府錢一百万缗爲市易本。"
                },
                {
                    "paragraph": "夫商賈之事，曲折難行，其買也，先期而與錢，其賣也，後期而取直，多方相濟，委曲相通，倍稱之息，由此而得。令官買是物，必先設官置吏，簿書廪禄，爲費已厚，非良不售，非賄不行，是以官買之價，比民必貴，其賣也，弊復如前，商賈之利，何縁而得？朝廷不知慮此，乃捐五百萬緡以與之，此錢一出，恐不可復。縱使其間薄有所獲，而征商之額，所損必多。今有人爲其主牧牛羊，不告其主，以一牛而易五羊，一牛之失則隱而不言，五羊之獲則指爲勞績。陛下以爲壞常平而言青苗之功，虧商稅而取均輸之利，何以異此？陛下天機洞照，聖略如神，此旨至明，豈有不暁？必謂已行之亊，不欲中変，恐天下必以多執德之不一，用人之不終，是以遲留歳月，庶幾萬一。臣切以爲過矣。古之英主，無出漢髙，酈生謀撓楚權，欲復六國，髙祖曰：“善，趣刻印。”及聞留侯之言，",
                    "zhushu": "留侯借箸籌之，遂發八難，以爲六囯不可復立。"
                },
                {
                    "paragraph": "吐哺而駡之曰：“趣銷印。”夫稱善未幾，継之以駡，刻印銷印，有同兒戯，何嘗累髙祖之知人，適足明聖人之無我。　陛下以爲可而行之，知其不可而罷之，至聖至明，無以加此。議者必謂民可與樂成，難與慮始，",
                    "zhushu": "史記商君傳：鞅欲変法，秦人不恱。鞅言扵孝公曰：“夫民不可与慮始，而可与楽成。”"
                },
                {
                    "paragraph": "故勸　陛下堅執不顧，期於必行。此乃戰國貪功之人，行險僥倖之說，　陛下若信而用之，則是徇髙論而逆至情，持空名而邀實禍，未及樂成而怨已起矣。臣之所願結人心者，此之謂也。士之進言者爲不少矣，亦甞有以“國家之所以存”云“曆數之所以長短告　陛下者乎？夫國家之所以存亡者，在道德之淺深，而不在乎強与弱；曆數之所以長短者，在風俗之厚薄，而不在乎冨与貧。道德誠深，風俗誠厚，雖貧且弱，不害於長而存；道徳誠淺，風俗誠薄，雖冨且強，不救於短而亡。人主知此，則知所輕重矣。是以古之賢君，不以弱而亡道德，不以貧而傷風俗。而智者觀人之國，亦必以此察之。齊至強也，周公知其後必有篡弑之臣。",
                    "zhushu": "大公治斉，㪯賢而尚功。周公曰：“後世必有篡弑之臣。”見淮南子并前漢地理志。"
                },
                {
                    "paragraph": "衛至弱也，季子知其後亡。",
                    "zhushu": "左傳襄公二十九年：呉季札適衛，曰：“衛多君子，未有患也。”"
                },
                {
                    "paragraph": "呉破楚入郢，而陳大夫逢滑知楚之必復。",
                    "zhushu": "左傳哀公元年云：呉之入楚也，使召陳懷公朝囯人而問焉。逢滑曰：“臣聞囯之㒷也以福，其亡也以禍。今吳未有福，楚未有禍，楚未可弃，呉未可從。而晋盟主也，若以晋辝呉，若何？”公曰：“囯勝君亡，非禍而何？”對曰：“囯之有是多矣，何必不復？小囯猶復，况大囯乎？”陳侯從之。"
                },
                {
                    "paragraph": "晉武旣平呉，何曽知其將亂。",
                    "zhushu": "晋武帝太康元年二月，命王濬、王渾等平呉，克州四、郡四十三。何曽傳云：𥘉，曽侍武帝宴，退謂諸子曰：“主上開創大業，吾每宴見，未嘗聞經囯逺圖，惟說平生常事，非詒厥孫謀之道也。及身而已，後嗣其殆乎！”"
                },
                {
                    "paragraph": "隋文旣平陳，房喬知其不乆。",
                    "zhushu": "隋文帝開皇九年正月，命賀若弼、韓擒虎等平陳，得州三十、郡一百、縣四百。房元齡，字喬，開皇中，天下昆壹皆謂隋祚方永。元齡密白父彦謙曰：“上无功德，徒以周近親妄誅殺，攘神器有之，不爲子孫立長乆計。視今雖平，其亡跬可須也。”彦謙驚曰：“无妄言。”已上各見本傳。"
                },
                {
                    "paragraph": "元帝斬郅支，",
                    "zhushu": "漢元帝紀：“建昭三年秋，甘延壽、陳湯發兵攻郅支单于。冬，斬其首，傳詣京師。”"
                },
                {
                    "paragraph": "朝呼韓，",
                    "zhushu": "元帝竟寧元年春正月，匈奴虖韓邪单于來朝。"
                },
                {
                    "paragraph": "功多於武、宣矣，偷安而王氏之釁生。",
                    "zhushu": "元帝優游不断，委政外戚，卒基新莽之禍。"
                },
                {
                    "paragraph": "宣宗收燕趙，復河隍，",
                    "zhushu": "唐宣宗大中五年，張義潮發兵略定其旁瓜、伊、西、甘、肅、蘭、鄯、何、岷、廓十州，遣其兄義澤奉十一州圖籍入見。於是河隍之地尽入于唐。"
                },
                {
                    "paragraph": "力強於憲、武矣，銷兵而龐勛之亂起。",
                    "zhushu": "懿宗咸通九年秋七月，都虞候許結等乗桂州戍卒之怨，遂作乱，殺都將王仲甫，推糧科判官龐勛爲主，刼庫兵北還，所過標掠，州縣莫能禦。"
                },
                {
                    "paragraph": "臣願陛下務崇道德而厚風俗，不願　陛下急扵有功而貪冨強。使陛下冨如隋，",
                    "zhushu": "文帝，開皇中，有司上言“府藏皆蒲无所容，積於廊廡”，於是更闢左藏院，見食貨志。"
                },
                {
                    "paragraph": "強如秦，",
                    "zhushu": "秦并六囯，其強可知。"
                },
                {
                    "paragraph": "西取靈武，",
                    "zhushu": "靈武本中囯地。　眞宗咸平五年三月，䧟于西蕃李継遷。"
                },
                {
                    "paragraph": "北取燕葪，",
                    "zhushu": "燕葪亦中囯地。五代時，石敬塘常求援於契丹。旣即位，囯號晋，割幽、薊、莫、𣵠、檀、順、新、嬀、儒、武、雲、應、寰、朔、蔚十六州以与契丹，時天福元年也。"
                },
                {
                    "paragraph": "謂之有功可也，而國之長短則不在此。夫國之長短，如人之壽夭。人之壽夭在元氣，國之長短在風俗。世有尫羸而夀考，亦有盛壯而暴亡。若元氣猶存，則尫羸而無害，及其已耗，則盛壯而愈危。是以善養生者，謹起居，節飲食，導引𨵿節，吐故納新，不得已而用藥，則擇其品之上，性之良，可以乆服而無害者，則五臟和平而壽命長。不善養生者，薄節謹之功，遲吐納之效，厭上藥而用下品，伐眞氣而助強陽，根本已危，僵仆無日，天下之勢與此無殊。故臣願　陛下愛惜風俗，如護元氣。古之聖人非不知深刻之法可以齊衆，勇悍之夫可以集事，忠厚近於迂闊，老成初若遲鈍，然終不肯以彼而易此者，顧其所得小而所䘮大也。”曹叅，賢相也，曰：“謹無擾獄市。”",
                    "zhushu": "叅將去斉，属其後相曰：“以斉獄市爲寄，謹勿擾也。”後相曰：“治無大於此者乎？”叅曰：“不然，夫獄市者，所以并容也。今君擾之，姦人安所容乎？吾是以先之。”"
                },
                {
                    "paragraph": "黃霸，循吏也，曰：“治道去㤗。”甚",
                    "zhushu": "黃霸守頴川，許丞老病聾，霸不逐去。或問其故，覇曰：“数易長吏，送故迎新之費，所易又未必賢，或不如其故，徒相益爲乱。凡治道去其㤗甚者耳。”"
                },
                {
                    "paragraph": "或譏謝安以清談廢事，安𥬇曰：“秦用法吏，二世而亡。”",
                    "zhushu": "安傳云：王羲之謂安曰：“今四郊多壘，宜思自效，而虚談廢務，恐非當今所宜。”安曰：“秦任商鞅，二世而亡，豈淸言致患耶？”"
                },
                {
                    "paragraph": "劉晏爲度支，專用果銳少年，務在急速集事，",
                    "zhushu": "晏本傳云：“𥘉晏分置諸道租庸使，謹東壹閣士專之。時經費不充，停天下攝官，独租庸得補吏，積数百人，皆新進敏鋭，尽當時之選，促督𠋣辦，故能成功。”"
                },
                {
                    "paragraph": "好利之黨，相師成風。德宗初即位，擢崔祐甫爲相，祐甫以道德寛大，開廣上意，故建中之政，其聲翕然，天下想望，庻幾正觀。及盧𣏌爲相，諷上以刑名整齊天下，馴致澆薄，以及播遷。",
                    "zhushu": "唐廬相傳云：“始帝即位，崔祐甫爲相，專以道徳導主意。建中𥘉，綱紀張設，赫然有正觀風。及杞相，諷帝以刑名繩天下，乱敗踵及。”"
                },
                {
                    "paragraph": "我仁祖之御天下也，持法至寛，用人有叙，專務掩覆過失，未嘗輕改舊章。然考其成功，則曰未至，以言乎用兵，則十出而九敗；以言其府庫，則僅足而無餘。徒以德澤在人，風俗知義，是以升遐之日，天下如䘮考妣，社稷長逺，終必頼之，則仁祖可謂知本矣。今議者不察，徒見其未年，吏多因循，事不振舉，乃欲矯之以苛察，濟之以智能，招來新進勇銳之人，以圖一切速成之效，未享其利，澆風已成。且大時不齊，",
                    "zhushu": "斈記云：“大信不均，大時不斉。”"
                },
                {
                    "paragraph": "人誰無過？國君含垢，",
                    "zhushu": "此二語並見左傳。"
                },
                {
                    "paragraph": "至察無徒。",
                    "zhushu": "家語云：“水至淸則无魚，人至察則无徒。”"
                },
                {
                    "paragraph": "若陛下多方句容，則人材取次可用；必欲廣置耳目，務求瑕疵，則人不自安，各圗苟免，恐非朝廷之福，亦豈陛下所願哉！漢文欲用虎圈嗇夫，釋之以爲利口傷俗。",
                    "zhushu": "張釋之傳云：文帝登虎圈，問上林尉禽獸簿，十餘問，尉左右視，尽不能對。虎圈嗇夫從旁代尉對，甚悉。文帝欲拜爲上林令，釋之曰：“今　陛下以嗇夫口辯而超遷之，臣恐天下隨風而靡。”遂止不拜。"
                },
                {
                    "paragraph": "今若以口舌捷給而取士，以應對遲鈍而退人，以虚誕無實爲能文，以矯激不任爲有德，則先王之澤，將遂散微。苟欲用之，必須歷試，雖有卓異之器，必有已成之功。一則使其更變而知難，事不輕作；一則待其功髙而望重，人自無辭。昔先主以黃忠爲後將軍，而諸葛亮憂其不可，以爲忠之名望，素非𨵿、張之倫，若班爵遽同，則必不恱。其後𨵿羽果以爲言。",
                    "zhushu": "三囯志：刘備自称漢中王，以関羽爲前將軍，黄忠爲後將軍，遣費詩即授印綬。羽聞黃忠位与己並，怒曰：“大丈夫终不与老兵同列。”詩曉喻之，羽乃听命。"
                },
                {
                    "paragraph": "以黄忠豪勇之姿，以先主君臣之契，尚復慮此，而况其他？世甞謂漢文不用賈生，以爲深恨。臣嘗推究其旨，切謂不然。賈生固天下之竒才，所言亦一時之良䇿，然請爲属國，欲係單于，則是處士之大言，少年之銳氣。昔髙祖以三十萬衆困於平城，",
                    "zhushu": "漢髙紀：“七年，上自將擊韓王信，遂至平城，爲勾奴所圍七日。”季布傳云：“髙帝兵三十餘万，困於平城。”"
                },
                {
                    "paragraph": "當時將相羣臣，豈無賈生之比？“三表”“五餌”，人知其踈，",
                    "zhushu": "班固贊云：“欲試属囯，施五餌三表以係单于，其術固已䟽矣。”顔師古曰：“賈誼新書謂：“爱人之狀，好人之技，仁道也；信爲大操，常義也。愛好有实，已諾可期，十死一生，彼將必至。此三表也。賜之盛服車乗，以壞其目；賜之盛食珎味，以壞其口；賜之音楽婦人，以壞其耳；賜之髙堂邃字、倉庫奴婢，以壞其腹；於來降者，上以召幸之，相娯樂，親酌而手食之，以壞其心。此五餌也。”"
                },
                {
                    "paragraph": "而欲以困中行說，",
                    "zhushu": "𧨏治安䇿云：“陛下試以臣爲属囯，請必係单于之頸而制其命，伏中行說而笞其背。”中行，姓也。說，名也。行，胡剛反。說，讀曰悅，𨷍人也。漢使送公主妻匈奴，説不肯行，強之，因以漢事告匈奴，誘爲边患。見史記匈奴傳。"
                },
                {
                    "paragraph": "尤不可信矣。兵，凶器也，",
                    "zhushu": "史記范蠡云：“兵爲凶器。”"
                },
                {
                    "paragraph": "而易之，正如趙括之輕秦，",
                    "zhushu": "史記：“趙括代廉顧將，悉更約束。秦將白起佯敗走，而絶其糧道，軍餓，趙括自搏戰，秦軍射殺之，遂大賤。”"
                },
                {
                    "paragraph": "李信之易楚。",
                    "zhushu": "史記：“秦王問將軍李信曰：“吾欲取荆，度用幾何人？”李信曰：“不過二十万。”王以問王翦，翦曰：“非六十万人不可。”王曰：“王將軍老矣，何怯也？”遂使李信、蒙恬將二十万人伐楚。信拔鄢郢，引兵而西，楚人隨之，大敗李信，殺七都尉，信乃奔還。”"
                },
                {
                    "paragraph": "若文帝亟用其說，則天下殆將不安。使賈生嘗歷艱難，亦必自悔其說。施之晚歳，其術必精，不幸䘮亡，非意所及。不然，文帝豈弃才之主？絳、灌豈蔽賢之士？",
                    "zhushu": "𧨏傳云：“天子議以𧨏任公𡖖之位，絳、灌、東陽侯、馮敬之属尽害之，迺毀𧨏，天子後亦踈之。”"
                },
                {
                    "paragraph": "至於晁錯，九號刻薄，",
                    "zhushu": "本傳云：“錯爲人陗直刻深。”"
                },
                {
                    "paragraph": "文帝之世，止於太子家令，而景帝旣立，以爲御史大夫。申屠賢相，發憤而死，",
                    "zhushu": "申屠嘉傳：“孝景即位，晁錯貴幸用事，嘉疾之。錯爲内史，門東出不便，更穿一門南出。南出者，太上皇廟堧垣也。嘉爲奏請誅錯。客有語錯，錯夜入宮自歸上。至朝，嘉請誅錯。上曰：“錯所穿乃外堧垣，且又我使爲之，錯无罪。”嘉悔不先斬錯，因歐血而死。”"
                },
                {
                    "paragraph": "滋更政今，天下騷然，",
                    "zhushu": "錯本傳云：“錯数請問言事，輙所寵幸，傾九𡖖，法令多所更定。”"
                },
                {
                    "paragraph": "及至七國發難，",
                    "zhushu": "景帝三年正月，呉王濞、膠西王昂、楚王戊、趙王遂、済南王辟光、甾川王賢、膠東王雄渠，以晁錯削地之故，皆㪯兵反。"
                },
                {
                    "paragraph": "而錯之術亦窮矣。文、景優劣，於此可見。大抵名器爵禄，人所奔趍，必積勞而後遷，以明持乆而難得，則人各安其分，不敢躁求。今若多開驟進之門，使有意外之得，",
                    "zhushu": "王荆公安石行新法，一時希合者皆力薦于上，驟加迁擢，如李定以一選人，竟除监察御史。其他可見。"
                },
                {
                    "paragraph": "公𡖖侍從，跬歩可圖，其得者旣不以僥倖自名，則不得者必皆以沉淪爲恨。使天下常調，舉生妄心，耻不若人，何所不至，欲望風俗之厚，豈可得哉？選人之改京官，常須十年以上，荐更險阻，計析毫𨤲，其間一事聱牙，常至終身淪弃。今乃以一言之薦，舉而予之，猶恐未称，章服隨至，使積勞乆次而得者，何以厭服哉？“夫常調之人，非守則令，貟多闕少，乆已患之，不可復開多門以待巧進。若巧者侵奪已甚，則拙者迫隘無聊，利害相形，不得不察。故近歳朴拙之人愈少，而巧佞之士益多。惟陛下重之惜之，哀之救之。如近日三司獻言，使天下郡選一人，催驅三司文字，許之先次指射，以酬其勞，則是數年之後，審官吏部，又有三百餘人得先占闕，常調待次，不其愈難？此外幹當發運均輸，按行農田水利，已振監司之體，各懷進用之心，轉對者望以稱旨而驟遷，奏課者求爲優等而速化，相勝以力，相髙以有，而名實亂矣。惟陛下以簡易爲法，以清浄爲心，使姦無所縁，而民德歸厚。臣之所願厚風俗者，此之謂也。”古者建國，使内外相制，輕重相權。如周如唐，則外重而内輕；",
                    "zhushu": "晚周諸侯紛争，唐末藩鎭跋扈，故謂之外重内輕。"
                },
                {
                    "paragraph": "如秦如魏，則外輕而内重。",
                    "zhushu": "秦罷侯置守，魏子弟宗室權均匹夫，故謂之外輕内重。"
                },
                {
                    "paragraph": "内重之弊，必有姦臣指鹿之患；",
                    "zhushu": "史記李斯傳：斯已死，二世拜趙髙爲中丞相，事無大小，輒決於髙。髙自知權重，乃献鹿，謂之馬。二世問左右，或黙或言。髙因隂中諸言鹿者以法，後羣臣莫敢言其過。"
                },
                {
                    "paragraph": "外重之弊，必有大國問鼎之憂。",
                    "zhushu": "左傳宣公三年：楚子伐陸渾之戎，遂至於雒，觀兵於周疆。定王使王孫滿勞楚子，楚子問鼎之大小輕重焉。對曰：“在徳不在鼎。”成王定鼎於郟鄏，卜世三十，卜年七百，天所命山。周徳虽衰，天命未改。鼎之輕重，未可問也。楚子乃還。"
                },
                {
                    "paragraph": "聖人方盛而慮衰，常先立法以救弊。我國家租賦緫於計省，重兵聚於京師，以古揆今，則似内重。恭惟祖宗所以深計而預慮，固非小臣所能臆度而周知。然觀其委任臺諫之一端，則是聖人過防之至計。歷觀秦、漢以及五代，諫諍而死，蓋數百人。而自建隆以來，",
                    "zhushu": "太祖即位，改周顯德七年爲建隆元年。"
                },
                {
                    "paragraph": "未甞罪一言者，縱有薄責，旋即超昇。許以風聞，",
                    "zhushu": "通典云：“舊例，御史臺不受訴訟，有通詞狀者，即於臺門候御史竟，往門外收採。知可彈者，略其姓名，皆云“風聞訪知。”"
                },
                {
                    "paragraph": "而無官長，風采所繫，不問尊卑。言及乗輿，則天子改容；事𨵿廊廟，則宰相待罪。故仁宗之世，議者譏宰相但奉行臺諫風旨而已。",
                    "zhushu": "應制科汪輔之嘗以此說譏富丞相弼。"
                },
                {
                    "paragraph": "聖人深意，流俗豈知？蓋擢用臺諌，未必皆賢，所言亦未必皆是，然須養其銳氣，而借之重權者，豈徒然哉？將以折姦臣之萌，而救内重之弊也。夫姦臣之始，以臺諫折之而有餘；及其旣成，以干戈取之而不足。今法令細密，朝廷清明，所謂姦臣，萬無此理。然養猫以去䑕，不可以無䑕而養不捕之猫；蓄狗以防姦，不可以無姦而蓄不吠之狗。陛下得不上念祖宗設此官之意，下爲子孫立萬世之防？朝廷紀綱，孰大於此？臣白㓜小所記，及聞長老之談，皆謂臺諌所言，常隨天下公議。公議所與，臺諌亦與之；公議所擊，臺諫亦擊之。及至英廟之𥘉，始建稱“親”之議，本非人主大過，亦無禮典明文，徒以衆心未安，公議不允，當時臺諫以死爭之。",
                    "zhushu": "英宗𥘉即位，按故亊追贈宗室尊属。及至濮王，中書以本朝未有故事，請付有司詳議。至治平二年六月，令礼官与待制已上評議，有司以謂王當称伯，中書以謂未當，必欲称親，再令集議。御史知雜吕誨与范純仁、傳堯俞、吕大防、趙瞻、趙鼎皆上䟽論列執政之非，遂詔罷議。至三年正月，言官論列不已，誨等因率其属納誥勑，居家待罪。丁丑降敕，以　皇太后手書濮王與三夫人宜令称“親”，尊濮王爲皇，三夫人爲后。壬午，誨等章六七上，願合班廷爭，以救朝廷之失。又繳前後奏藁申中書。翌日，中書進呈，竟皆以罪罷。"
                },
                {
                    "paragraph": "今者物論沸騰，怨讟交至，公議所在，亦可知矣。相顧不發，中外失望。夫彈劾積威之後，雖庸人可以𡚒楊；風采消委之餘，雖豪傑有所不能振起。臣恐自茲以往，習慣成風，盡爲執政私人，",
                    "zhushu": "温公日記云：“謝景温素附介甫，与介甫弟安國爲㛰姻家，故介甫用爲知䕌御史，仍更不置中丞及諫官。”恐其異故。"
                },
                {
                    "paragraph": "以致人主孤立，綱紀一廢，何事不生？孔子曰：“鄙夫可與事君也歟？其未得之也，患得之；旣得之，患失之。苟患失之，無所不至矣。”臣始讀此書，疑其太過，以謂鄙夫之患失，不過備位而苟容。及觀李斯憂蒙恬之奪其權，則立二丗以亡秦；",
                    "zhushu": "李斯傳云：始皇東遊，至沙丘而崩。趙髙乃說斯殺扶蘇，立胡亥。斯曰：“安得亡囯之言？”髙曰：“長子即位，必用蒙恬爲相，君侯終不懷通侯之印，明矣。”於是斯乃听髙，賜扶蘇死，立胡亥爲二世皇帝，竟以亡秦。"
                },
                {
                    "paragraph": "盧𣏌憂李懷光之數其惡，則悞德宗以再亂。",
                    "zhushu": "唐李懷光傳云：懷光爲人䟽而愎，誦言見上，必請誅宰相度支等。或以告盧𣏌，𣏌即說帝曰：“懷光兵威已振，可一㪯㓕賊。今入朝，則必宴勞留連，賊得從容爲備，卒難圖也。”帝乃語懷光屯便，撟懷光爲姦臣限隔，頗忿恚，後隂連朱泚，遂發兵反。徳宗自奉天遽幸粱州。"
                },
                {
                    "paragraph": "其心本生於患失，其禍乃至於䘮邦。孔子之言，良不爲過。是以知爲國者，平居必常有忘軀犯顔之士，則臨難庻幾有徇義守死之臣。苟平居若不能一言，則臨難何以責其死節？人臣苟皆如此，天下亦曰殆哉！君子和而不同，小人同而不和。和如和羮，同如濟水。",
                    "zhushu": "左傳昭公二十年：斉侯至自田，晏子侍于遄臺，子猶馳而造焉。子猶，即梁丘據也。公曰：“唯據与我和夫！”旻子對曰：“據，同也，焉得爲和？”公曰：“和与同異乎？”對曰：“異。和如羮焉，水、火、醯、醢、塩、梅以烹魚肉，　燀之以薪，宰天和之，斉之以味，済其不及，以洩其過。君臣亦然。君所謂可而有否焉，臣献其否以成其可。君所謂否而有可焉，臣献其可以去其否。今據不然，君所謂可，據亦曰可；君所謂否，據亦曰否。若以水濟水，誰能食之？”"
                },
                {
                    "paragraph": "故孫寳有言：“周公上聖，召公大賢，猶不相恱，著於經典，兩不相損。”",
                    "zhushu": "前漢孫宝傳：平帝立，宝爲大司農。會越嶲上黃龍游江中，太師孔光等咸称王莽功德比周公，宜告祠宗廟。寳曰：“周公上聖，召公大賢，尚猶有不相悅者，著於經典，兩不相損。”今每有一事，羣臣同声，得无非其美者？時大臣皆失色，遂罷議。"
                },
                {
                    "paragraph": "晉之王導，可謂元臣，每與客言，舉坐稱善，而王述不恱，以爲人非堯舜，安得每事盡善，導亦歛衽謝之。",
                    "zhushu": "導傳辟述爲中兵属，𫐠嘗見導每發言，一坐莫不贊美。述正色曰：“人非堯舜，何得每事尽善？”導改容謝之。"
                },
                {
                    "paragraph": "若使言無不同，意無不合，更唱迭和，何者非賢？萬一有小人居其間，則人主何縁得知覺？臣之所謂存紀綱者，此之謂也。臣非敢歷詆新政，苟爲異論，如近日裁减皇族恩例、",
                    "zhushu": "熈寜二年十一月甲戍，詔裁宗室授官法，唯宣祖、太祖、太宗之子孫，擇其後各封囯公，世世不絶，其餘元孫之子，將軍以下，听岀外官，祖免之子，更不賜名授官。許令應㪯。"
                },
                {
                    "paragraph": "刋定任子條式、",
                    "zhushu": "熈寜元年九月，兩制詳定裁减恩澤，詔並依所定施行。至三年十二月，再裁定后妃、公主及臣僚䕃𥙷恩澤。"
                },
                {
                    "paragraph": "脩營器械、閱習鼔旗，",
                    "zhushu": "熈寜中，每内閱諸軍，時加旌賞。"
                },
                {
                    "paragraph": "皆陛下神筭之至明，乾剛之必斷，物議旣允，臣安敢有辭？然至於所獻三言，則非臣之私見，中外所病，其誰不知？昔禹戒舜曰：“無若丹朱傲，惟慢遊是好。”舜豈有是哉？周公戒成王曰：“無若商王受之迷亂，湎于酒徳。”成王豈有是哉？周昌以漢髙爲桀、紂，",
                    "zhushu": "漢周昌傳云：昌甞燕入奏亊，髙帝方擁戚姬，昌還走，髙帝逐得，騎昌項，問曰：“我如何主也？”昌仰曰：“陛下即桀、纣之主也。”於是上𥬇之。"
                },
                {
                    "paragraph": "劉毅以晉武爲威、靈，",
                    "zhushu": "晉武帝太康三年正月朔，親祀南郊。礼畢，問司𨽻校尉劉毅曰：“朕可方漢之何帝？”對曰：“威靈。”帝曰：“何至於此？”對曰：“威靈賣官，錢入宫庫，今陛下賣官，錢入私門。以此言之，殆不如也。”帝大笑曰：“威靈之世，不聞此言。今朕有直臣，固爲勝之。”"
                },
                {
                    "paragraph": "當時人君曽莫之罪，而書之史𠕋，以爲美談。使臣所獻三言，皆朝廷未甞有此，則天下之幸，臣與有焉。若有萬一似之，則　陛下安可不察？然而臣之爲計，可謂愚矣。以螻蟻之命，試雷霆之威，積其狂愚，豈可屢赦？大則身首異處，破壞家門，小則削籍投荒，流離道路。雖然，陛下必不爲此，何也？臣天賦至愚，篤於自信，向者與議學校貢舉，首違大臣本意，已期竄逐，敢意自全？而陛下獨然其言，曲賜召對，",
                    "zhushu": "公墓誌云：熈寧四年，王介甫欲変更科㪯，神宗疑焉，使兩制三館議之。公議上，神宗悟曰：“吾固疑此，得蘇軾議，意釋然矣。”即日召見。"
                },
                {
                    "paragraph": "從容乆之，至謂臣曰：“方今政令得失安在？雖朕過失，指陳可也。”臣即對曰：“陛下生知之性，天縱文武，不患不明，不患不勤，不患不斷，但患求治太速，進人太銳，聽言太廣。”又俾具述所以然之狀。陛下頷之曰：“𡖖所獻三言，朕當熟思之。”臣之狂愚，非獨今日，　陛下容之乆矣。豈有容之於始，而不赦之於終？恃此而言，所以不懼。臣之所懼者，譏刺旣衆，怨仇實多，必將詆臣以深文，中臣以危法，使　陛下雖欲赦臣而不可得，豈不殆哉！死亡不辭，但恐天下以臣爲戒，無復言者。是以思之經月，夜以繼日，書成復毁，至于再三。感陛下聽其一言，懷不能已，卒吐其說。惟陛下憐其愚忠而卒赦之，不勝俯伏待罪憂恐之至。",
                    "zhushu": ""
                }
            ]
        },
        {
            "name": "經進東坡文集事略卷第二十五",
            "paragraphs": [
                {
                    "paragraph": "經進東坡文集事略卷第二十五",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "表",
                    "zhushu": "",
                    "type": 2
                },
                {
                    "paragraph": "宻州謝表徐州謝表",
                    "zhushu": "",
                    "type": 2
                },
                {
                    "paragraph": "徐州謝奬諭表徐州賀河平表",
                    "zhushu": "",
                    "type": 2
                },
                {
                    "paragraph": "湖州謝表黃州謝表",
                    "zhushu": "",
                    "type": 2
                },
                {
                    "paragraph": "謝失察表謝量移汝州表",
                    "zhushu": "",
                    "type": 2
                },
                {
                    "paragraph": "乞常州居住表到常州謝表",
                    "zhushu": "二",
                    "type": 2
                },
                {
                    "paragraph": "登州謝表",
                    "zhushu": "二",
                    "type": 2
                },
                {
                    "paragraph": "登州謝宣詔表",
                    "zhushu": "",
                    "type": 2
                },
                {
                    "paragraph": "謝中書舎人表",
                    "zhushu": "二",
                    "type": 2
                },
                {
                    "paragraph": "謝翰林學士表",
                    "zhushu": "二",
                    "type": 2
                },
                {
                    "paragraph": "謝宣詔入院表謝賜對衣金帶馬表",
                    "zhushu": "二",
                    "type": 2
                },
                {
                    "paragraph": "謝除侍讀表",
                    "zhushu": "二",
                    "type": 2
                },
                {
                    "paragraph": "賀明堂赦表",
                    "zhushu": "",
                    "type": 2
                },
                {
                    "paragraph": "宻州謝表",
                    "zhushu": "自此以下表皆上神宗。",
                    "type": 2
                },
                {
                    "paragraph": "臣軾言。昨奉勑差知宻州軍州事，已於今月三日到任上訖。草芥賤微，敢干洪造。乾坤廣大，曲遂私誠。受命撫躬，已自知於不稱；入境問俗，又復過於所期。",
                    "zhushu": "中謝。"
                },
                {
                    "paragraph": "伏念臣家世至寒，性資深下。學雖篤志，本　先朝進士篆刻之文；論不適　時，皆老生常談陳腐之說。分於聖世，處以散材。",
                    "zhushu": "莊子養生篇：匠石之齊，見檪社木，其大蔽牛，匠石不顧而行。弟子問之。曰：“已矣，勿言之矣，散木也，是不材之木也，無所可用。”"
                },
                {
                    "paragraph": "一自離去闕庭，屢更𡻕籥。",
                    "zhushu": "周礼春官：䈁章掌土鼔幽籥。中春晝逆暑，中秋夜迎寒。"
                },
                {
                    "paragraph": "塵埃筆硯，漸忘舊學之淵源；奔走簿書，粗識小人之情僞。欲自試於民社，庶有助於㳙埃。以爲公朝，不廢私願。擕孥上國，預憂桂玉之不充；",
                    "zhushu": "戰國策曰：蘇秦之楚，三日乃得見。王說，卒辭行。楚王曰：“先生不逺千里而臨寡人，曽弗肯留，願聞其說。”對曰：“楚國食貴於王，薪貴於桂，謁者難見於鬼，王難見於帝。今令臣食王炊桂，因鬼見帝，其可得乎？”"
                },
                {
                    "paragraph": "請郡東方，實欲弟昆之相近。",
                    "zhushu": "潁濵超然臺賦叙云：子瞻旣通守錢塘，三年不得代。以轍之在済南也，求爲東州守，旣而得請髙密。時潁濵掌斉州書記，故云在済南。"
                },
                {
                    "paragraph": "自惟何幸，動獲所求。雖父兄所以處臣，其僥倖不過如此。雖云踈外，有此遭逢。此蓋伏遇皇帝陛下，躬上聖之資，建太平之業。以爲人無賢愚，皆有可用。故雖如臣等軰，猶未盡捐。臣敢不仰認至恩，益堅素守。推廣中和之政，撫綏疲療之民。要使民之安臣，則爲臣之報國。",
                    "zhushu": "",
                    "type": 2
                },
                {
                    "paragraph": "徐州謝表",
                    "zhushu": "",
                    "type": 2
                },
                {
                    "paragraph": "臣軾言。分符髙密，",
                    "zhushu": "漢文二年九月初，與郡守爲銅虎符、竹使符。師古曰：与郡守爲符者，謂各分其半，右留京師，左以與之。"
                },
                {
                    "paragraph": "已竊名邦；改命東徐，復塵督府。",
                    "zhushu": "熈寧十年，公在密州任，就差知河中府，未到，改知徐州。二月，与子由會於澶、濮之間。四月，到徐州。並見烏臺詩話。"
                },
                {
                    "paragraph": "荷恩深厚，撫己兢慙。",
                    "zhushu": "中謝。"
                },
                {
                    "paragraph": "伏念臣奮身農畒，託迹書林。信道直前，曽無坎井之避；立朝寡助，誰爲先後之容。向者屡獻瞽言，仰塵聖鑒。豈有意於爲異，蓋篤信其所聞。顧慙迂闊之言，雖多而無益；惟有朴忠之素，旣乆而猶堅。逺不忘君，未忍改其常度；言之無罪，實深恃於至仁。知臣者，謂臣愛君，不知臣者，謂臣多事。空懷此意，誰復見明。伏惟皇帝陛下，日月照臨，乾坤覆燾。察孤危之易毀，諒拙直之無他。安全陋軀，𢌿付善地。民淳訟簡，殊無施設之方；食足身閑，仰愧生成之賜。顧力報之無所，懷孤忠而自憐。",
                    "zhushu": "",
                    "type": 2
                },
                {
                    "paragraph": "徐州謝奬諭表",
                    "zhushu": "墓誌云：熈寧十年，自宻徙徐。是𡻕，河决曹村，泛于梁山泊，城將敗，公親入武衛營，呼其卒長，謂之曰：“河將害城，事急矣，雖禁軍，冝爲我盡力。”卒長即率其徒，持畚鍤以出，築東南長堤，首起戯馬臺，尾属於城。水至堤下，害不及城，民心乃安。然雨不止，何勢益暴，城不沉者三板。公庐於城上，使官吏分堵而守，卒全城以聞。故朝廷降詔褒之。",
                    "type": 2
                },
                {
                    "paragraph": "臣軾言。伏奉今月四日勑，以臣去𡻕脩城捍水，粗免踈虞，特賜奬諭者。奔走服勤，人臣之常事；褒稱勞勉，學者之至榮。自惟何人，乃辱斯語。",
                    "zhushu": "中謝。"
                },
                {
                    "paragraph": "伏念臣學無師法，才與丗踈。經術旣已不深，吏事又其所短。累忝優寄，卒無異稱。寛如“定逺”之言，平平無取；",
                    "zhushu": "後漢：班超以功封定逺侯。初，超在西域被召，以任尚代之。超曰：“塞外吏士，本非孝子順孫，難養易敗，冝蕩佚簡昜，寛小過，緫大綱而己。”超去後，尚私謂所親曰：“我以班君當有竒䇿，今所言平平尔。”尚後竟失边和。"
                },
                {
                    "paragraph": "拙比道州之政，下下冝然。",
                    "zhushu": "唐史陽城傳：城知道州，賦稅不时，翟察使数誚責。州當上考功第，自書曰：“抚字心勞，催科政拙，考下下。”"
                },
                {
                    "paragraph": "乃者河決澶淵，毒流淮泗。“百堵皆作”，",
                    "zhushu": "鴻鴈詩：百堵皆作。注云：一丈爲板，五板爲堵，五堵為雉。"
                },
                {
                    "paragraph": "蓋僚吏之劬勞；“三板不沉”，",
                    "zhushu": "史記：智伯帥韓、魏攻趙，㐮子以囯人圍而灌之，城不𣳚者三板。"
                },
                {
                    "paragraph": "本朝廷之威徳。而臣下掠衆美，上貪天功。",
                    "zhushu": "左傳僖公二十四年：介之推曰：“竊人之財，猶謂之盗，况貪天之功以爲己力乎？”"
                },
                {
                    "paragraph": "獨竊璽書之榮，以爲私室之寳。此蓋伏遇　皇帝陛下，天覆四海，子養萬民。哀無辜之遭罹，特遣使以存問。旣蠲免以賦調，又飲食其饑寒。所以錄臣之微勞，蓋將責臣之來効。臣敢不躬親畚築，益修今𡻕之防；安集流亡，盡復平時之業。庶殫朽鈍，少補絲毫。",
                    "zhushu": "",
                    "type": 2
                },
                {
                    "paragraph": "徐州賀河平表",
                    "zhushu": "",
                    "type": 2
                },
                {
                    "paragraph": "臣軾言。竊聞黄河決口，已遂閉塞者。聖謨獨運，天眷莫違。庶邦子來，民罔告病。萬杵雷動，役不逾時。遂消東北莫大之憂，然後麥禾可得而食。人無後患，喜若再生。",
                    "zhushu": "中賀。"
                },
                {
                    "paragraph": "伏以大河爲災，歷世所病。禹治兖州之野，十有三載乃同；",
                    "zhushu": "孔安囯云：“治水十三年，乃有賦法，与他州同。"
                },
                {
                    "paragraph": "漢築宣防之宫，二十餘年而定。",
                    "zhushu": "史記河渠書云：“自河決瓠子二十餘𡻕。上封禪之明年，自臨決河，湛白馬玉壁，令群臣従官自將軍以下皆負薪填決河，廼作瓠子之歌。於是卒塞瓠子，築宫其上，名曰宣防。”而導河北行二渠，復禹旧迹。"
                },
                {
                    "paragraph": "未有収狂瀾於旣潰，復故道於將堙。俛仰而成，神速若此。恭惟　皇帝陛下，至仁博施，神智無方。逹四聦以來衆言，廣大孝以安宗廟。水當潤下，河不溢流。屬嵗乆之無虞，故患生於所忽。方其決也，本吏失其防，而非天意；及其復也，蓋天助有徳，而非人功。振古所無，溥天同慶。維豐沛之大澤，實汴泗之所鍾。伊昔横流，凛孤城之若塊；治兹平定，蔚秋稼以如雲。害旣廣則利多，憂獨深而喜倍。雖官守有限，不獲趨外庭以稱觴；而民意所同，亦能舒下情而作頌。",
                    "zhushu": "",
                    "type": 2
                },
                {
                    "paragraph": "湖州謝表",
                    "zhushu": "時监察御史裏行何中正，摘公表中“知其愚不適時，難以追陪新進；察其老不生事，或能牧養小民”数語，以爲妄自尊大父摧。监察御史舒亶，亦繳進公印行詩𠕋。御史中丞李定，王安石客也。定不服母䘮，公以爲不孝，悪之。定以爲恨，劾公作詩謗訕，故自湖州下公御史獄。",
                    "type": 2
                },
                {
                    "paragraph": "臣軾言。蒙恩就移前件差遣，已於今月二十日到任上訖者。風俗阜安，在東南號爲“無事”；山水淸逺，本朝廷所以優賢”。顧惟何人，亦與兹選。",
                    "zhushu": "中謝。"
                },
                {
                    "paragraph": "伏念臣性資頑鄙，名迹堙微。議論闊踈，文學淺陋。凡人必有一得，而臣獨無寸長。荷　先帝之誤恩，擢寘三館；",
                    "zhushu": "東坡云：頃試制㪯中程，英宗即欲授某知制誥。相囯韓魏公曰：“蘇某之才，逺大噐也，他日自當爲大用。要在朝廷培養之，使天下之士，莫不畏伏，皆欲朝廷進用之，然後取而用之，則人人无復異辝矣。今驟用之，則天下之士未必尽以爲然，然則適足以累之也。”英宗曰：“知制誥旣未可，且與修起居法可乎？”魏公曰：“記注與制誥同，亦未可遽授，不若且於館閣中擇一近上貼聀與之，他日擢用，亦未爲晚。”乃授直史館。厥陽文忠時爲參政，慮執事官中有不喜魏公者，諜某以爲抗　英宗之意，不便與兩制爲說，乃論公之語於某。某曰：魏公所以於某之意，乃古之所謂“君子之爱人也以徳”者欤！事見李方叔師友談純。"
                },
                {
                    "paragraph": "蒙陛下之過聽，付以兩州。",
                    "zhushu": "即宻州、徐州。"
                },
                {
                    "paragraph": "非不欲痛自激昂，少酬恩造。而才分所𡱈，有過無功。法令具存，雖勤何𥙷。罪固多矣，臣猶知之。夫何越次之名邦，更許借資而𩔰授。顧惟無狀，豈不知恩。此蓋伏遇　皇帝陛下，天覆群生，海涵萬族。用人不求其備，嘉善而矜不能。知其愚不適時，難以追陪新進；察其老不生事，或能牧養小民。而臣頃在錢塘，",
                    "zhushu": "公熈寜中嘗爲杭倅。"
                },
                {
                    "paragraph": "樂其風土。魚鳥之性，旣自得於江湖；呉越之人，亦安臣之教令。敢不奉法勤職，息訟平刑。上以廣朝廷之仁，下以慰父老之望。",
                    "zhushu": "王庠定囯甲申雜記云：天下之公論，雖仇怨不能奪。李承之知南京，嘗謂予曰：昨在從班，李定鞠子瞻獄，雖同列不敢輒啓問。一日，定於崇政殿門忽謂諸人曰：“蘇某誠竒材也。”衆莫敢對。已而曰：“雖三十年所作文字詩句，引證經傳，隨問即荅，無一字差舛，誠天下之竒材也。”歎息不已。",
                    "type": 2
                },
                {
                    "paragraph": "黄州謝表",
                    "zhushu": "魏秦東軒筆録云：公繫御史臺獄，神宗本無意深罪之。宰臣王珪進呈。怱言蘇軾於　陛下有不臣意。神宗改容曰：“軾於朕不應至是，𡖖何以知之？”珪因舉公檜詩“根到九泉無曲處，丗間淮有蟄龍知”之句，對曰：　“陛下飛龍在天，軾以爲不知己，而求知地下之蛰龍，非不臣而何？”神宗曰：“詩人之詞，安可如此論？彼自詠檜，何預朕事？”珪語塞。章淳亦從旁解之曰：“龍者非獨人君，人臣俱可以言龍也。”神宗曰：“自古称龍者多矣，如荀氏八龍，孔明卧龍，豈人君也？”乃退。淳詰之曰：“相公乃欲覆人家族也？”珪曰：“他舒亶云爾。”淳曰：“亶之唾亦可食乎？”時宰臣呉充、直舎人院王安礼皆乗間營敕，　神宗曰：“行釋之矣。”公囹圄中作詩以聞，　神宗覧之惻然。太后又以微言感動　上心，遂促令具獄，止以團練副使安置黃州。又刘元城語録云：子弟固欲其佳，然不佳者未必無用處。元豊二年秋冬之交，東坡下御史獄，天下之士痛之，環視而不敢救。時張安道致仕在南京，乃憤然上書，欲附京遞，府官不敢受，乃令其子恕持至登聞鼓院投進。恕素懦，徘徊不敢投。乆之，東坡岀獄，其後見副本，因吐舌色動，人問其故，東坡不荅。後子由亦見之，云：“冝吾兄之吐舌也。”此事正得張恕力。獨不見鄭昌之救蓋寛饒乎？其䟽有云：“上無許、史之屬，下無金、張之托。”此語正是激宣帝之怒。且寛饒正以犯許、史軰有此禍，今乃再許之，是益其忽也。且東坡何罪，獨以名大髙，与朝廷争勝耳。今安道之䟽乃云：“其实天下之竒材”，獨不激人主之怒乎？”或曰：“是時敕坡者宜爲何說？”元城曰：“但言夲朝未嘗殺士大夫，今乃開端，則是殺士大夫自　陛下始，而後丗子孫必援以爲例。　神宗好名而畏義，疑可以此止之。”",
                    "type": 2
                },
                {
                    "paragraph": "臣軾言。去𡻕十二月二十九日，准勑責降臣檢校尚書水部貟外郎充黄州團練副使本州安置不得簽書公事，臣已於今月一日到本州訖者。枉愚冐犯，固有常刑；仁聖矜憐，特從輕典。赦其必死，許以自新。祗服訓辭，惟知感涕。",
                    "zhushu": "中謝。"
                },
                {
                    "paragraph": "伏念臣早縁科第，誤忝縉紳。親逢睿哲之興，遂有功名之意。亦嘗召對便殿，",
                    "zhushu": "神宗見公議斈校貢㪯狀，深嘉之，遂特於便殿召對。"
                },
                {
                    "paragraph": "考其所斈之言；試守三州，",
                    "zhushu": "公自杭州通判移知密州，就差知河中府，未到任，改差知徐州，未滿，移湖州。"
                },
                {
                    "paragraph": "觀其所行之实。而臣用意過當，日趨於迷。賦命衰窮，天奪其魄。",
                    "zhushu": "左傳宣公十五年，𣈆使趙同獻狄俘于周，不敬。刘康公曰：“不及十年，原叔必有大咎，天，天奪之魄矣。”原叔即同。"
                },
                {
                    "paragraph": "叛違義理，辜負恩私。茫如醉夢之中，不知言語之出。雖至仁屢赦，而衆議不容。案罪責情，固冝伏斧鑕於兩觀；",
                    "zhushu": "家語：孔子誅少正卯於兩觀之下。兩觀，闕名。"
                },
                {
                    "paragraph": "推恩屈法，猶當禦魑魅於三危。",
                    "zhushu": "左傳文公八年：太史克曰：“舜流四凶族，以禦魑魅。”"
                },
                {
                    "paragraph": "豈謂尚玷散貟，更叨善地。投𢌿麏鼯之野，保全樗櫟之生。臣雖至愚，豈不知幸。此蓋伏遇皇帝陛下，徳刑並用，善惡兼容。欲使法行而知恩，是用小懲而大戒。天地能覆載之，而不能容之於度外；父母能生育之，而不能岀之於死中。伏惟此恩，何以爲報。惟當蔬食没齒，杜門思愆。深悟積年之非，",
                    "zhushu": "莊子：蘧伯玉行年五十，而知四十九年之非。"
                },
                {
                    "paragraph": "永惟“多士”之戒。貪戀聖世，不敢殺身。庶幾餘生，未爲棄物。若獲盡力鞭箠之下，必將捐軀矢石之間。指天誓心，有死無易。",
                    "zhushu": "葛弍𡖖常之韻語陽秋云：“葉石林詩話載：“元豐間東坡繋獄，神宗本无意罪之，時相因㪯軾𢶒詩，謂有不臣之語，得章子厚從而解之，遂薄其罪。”而王定囯見聞録云：東坡在黃州時，上欲復用王禹，王以“𡻕寒惟有蛰龍知”激怒上意。章子厚力解，遂釋。予觀東坡自獄中出与章子厚書云：“某所以得罪，其過惡未易一二数，平時惟子厚与子由極口見戒，反復其苦，某彊狠，自不以爲然。”又云：“一旦有患，誰无復相哀者，唯子厚一居遺我以薬石，及困急，又有以救恤之，眞与丗俗異矣。”則知坡繫獄時，子厚救解之力爲多，石林詩話不妄也。”",
                    "type": 2
                },
                {
                    "paragraph": "謝失察妖賊表",
                    "zhushu": "",
                    "type": 2
                },
                {
                    "paragraph": "臣軾言。去年十二月十五日，准淮南轉運司牒，奉聖旨差官取勘臣前任知徐州日，不斍察百姓李鐸、郭進等謀反事。臣尋具析在任日，曽選差沂州百姓程棐，令緝捕凶逆賊人，致棐告獲前件妖賊因依，乞勘㑹施行。至今年七月二日，復准轉運司牒，坐“准尚書刑部牒，奉聖旨，蘇軾送尚書刑部，更不取勘”。盗發所臨，守臣固當重責；罪疑則赦，　聖主所以廣恩。自驚廢逐之餘，猶在愍憐之數。",
                    "zhushu": "中謝。"
                },
                {
                    "paragraph": "伏念臣早蒙殊遇，擢領大邦。上不能以道化民，達忠孝於所部；下不能以刑齊物，消姦宄於未萌。致使妄庸，敢圖僣逆。原其不職，夫豈勝誅。况兹溝瀆之中，重遇雷霆之譴。無官可削，撫己知危。至於捕斬群盗之功，乃是隣近一夫之力。靖言其始，偶出於臣。雖爲國督姦，常懷此志；而因人成事，",
                    "zhushu": "史記：毛遂云：“公䓁碌碌，所謂因人成事者。”"
                },
                {
                    "paragraph": "豈足言勞。勉自列於㳙埃，庶少寛於斧龯。　豈謂蕩然之澤，許以勿推。收驚魄於散亡，假餘生之晷刻。退思所自，爲幸何多。此蓋伏遇　皇帝陛下，舞虞舜之于，",
                    "zhushu": "孔安囯云：干，循也。羽，翳也。皆舞者所執。修闡文教。"
                },
                {
                    "paragraph": "示人不殺；祝成湯之網，",
                    "zhushu": "史記商本紀：湯出，見野張網四靣，祝曰：“自天下四方，皆入吾網。”湯曰：“嘻，尽之矣。”乃去其三靣，祝曰：“欲左者左，欲右者右，不用命，乃入吾網。”諸侯聞之，曰：“湯德至矣，及禽獸。”"
                },
                {
                    "paragraph": "與物求生。其間用刑，本不得已。稍有可赦，無不從寛。務在考实而原情，何嘗記過而忘善。益悟向時之所坐，皆是微臣之自貽。感愧終身，論報無地。布衣蔬食，或未死於饑寒；石心木腸，",
                    "zhushu": "晋隱逸傳：賈充䓁見夏統，嘆曰：“此吴児是木人石心也。”"
                },
                {
                    "paragraph": "誓不忘於忠義。",
                    "zhushu": "",
                    "type": 2
                },
                {
                    "paragraph": "謝量移汝州表",
                    "zhushu": "",
                    "type": 2
                },
                {
                    "paragraph": "臣軾言。伏奉正月二十五日誥命，特授臣汝州團練副使本州安置不得簽書公事者。稍從内遷，示不終棄。罪己甘於萬死，恩实岀於再生。祗服訓詞，惟知感涕。",
                    "zhushu": "中謝。"
                },
                {
                    "paragraph": "伏念臣向者名過其实，食浮於人。兄弟並竊於賢科，衣冠或以爲盛事。旋從𠕋府，出領郡符。旣無片善，可紀於私毫；而以重罪，當膏於斧龯。　雖蒙恩貸，有愧平生。𨾏影自憐，命寄江湖之上；驚魂未定，夢游縲紲之中。憔悴非人，章狂失志。妻孥之所竊𥬇，親友至於絶交。疾病連年，人皆相傳爲已死；饑寒併日，臣亦自厭其餘生。",
                    "zhushu": "公雖謫黃州，然神廟每憐之。一日語執政曰：“囯史大事，朕意𣣔俾蘇軾成之。”執政有誰色，遂用曽鞏。上復有旨起軾以本官知江州。中書蔡確、張璪受命，王震當詞頭。明日，改氶議郎、江州大平觀文。明日，命格不下。頃之，卒出手札，徒軾汝州，有“蘇軾黜居思咎，閲𡻕滋深，人材实難，不忍終棄”之句。公即上表謝。先是，京師盛傳公已白日仙去，神宗對左丞蒲宗孟嗟惜乆之，故公於此表有“疾病連年，人皆相傳爲已死；饑寒併日，臣亦自厭其餘生”之句也。"
                },
                {
                    "paragraph": "豈謂草芥之賤微，尚煩朝廷之記録。開其恫悔，許以甄收。此蓋伏遇　皇帝陛下，湯德日新，堯仁天覆。建原廟以安祖考，",
                    "zhushu": "神宗因　聖祖降，遂用漢原庿之制，建景靈宫。"
                },
                {
                    "paragraph": "正六官而修典刑。",
                    "zhushu": "元豐問：宋神宗用唐六典，一新官制。"
                },
                {
                    "paragraph": "百廢具興，多士爰集。彈冠結綬，",
                    "zhushu": "前漢䔥育與朱博爲友，著聞當丗。王陽与貢禹爲友，陽仕至益州刺史，貢禹聞之，彈冠而待。丗称曰：“䔥、朱結綬，王、貢彈冠。”"
                },
                {
                    "paragraph": "共欣千載之逢；掩靣向隅，不忍一夫之泣。",
                    "zhushu": "劉向說苑云：“聖人之於天下，猶一堂之上也。今有滿堂飲酒者，一人向隅獨泣，則一堂之人皆不楽矣。”"
                },
                {
                    "paragraph": "故推㳙滴，以及焦枯。顧惟效死之無門，殺身何益；更欲呼天而自列，尚口乃窮。徒有此心，期於異日。",
                    "zhushu": "",
                    "type": 2
                },
                {
                    "paragraph": "乞常州居住表",
                    "zhushu": "公未至汝，上表自言有饑寒之憂，有田在常，願得居之。表朝入。夕報可。人知　神廟之卒喜公也。",
                    "type": 2
                },
                {
                    "paragraph": "臣軾言。臣聞聖人之行法也，如雷霆之震草，不威怒雖甚，而歸於欲其生；人主之罪人也，如父母之譴子孫，鞭撻雖嚴，而不忍致之死。臣漂流棄物，枯獨餘生。泣血書詞，呼天請命。願回日月之照，一明葵藿之心。此言“朝聞，夕死無憾”。",
                    "zhushu": "中謝。"
                },
                {
                    "paragraph": "臣昔者常對便殿，親聞德音。似蒙聖知，不在人後。而狂狷妄發，上負恩私。旣有司皆以爲可誅，雖明主不得而獨赦。一從吏議，坐廢五年。積憂薰心，驚齒髪之先変；抱恨刻骨，傷皮肉之僅有。近者蒙恩量移汝州，伏讀訓詞，有“人材實難，弗忍終棄”之語。豈獨知免於縲紲，亦將有望於桑榆。但未死亡，終見天日。豈敢復以遲暮爲歎，更生僥覬之心。但以禄廪乆空，衣食不継。累重道逺，不免舟行。自離黃州，風濤驚怒。舉家重病，一子喪亡。今雖已至泗州，而貲用罄竭，去汝尚逺，難於陸行。無屋可居，無田可食。二十餘口，不知所歸。饑寒之憂，近在朝夕。與其彊顔忍耻，干求於衆人，不若歸命投誠，控告於　君父。臣有薄田在常州宜興縣，粗給饘粥，欲望聖慈許於常州居住。又恐罪戾至重，未可聽從便安，輒叙微勞，庶蒙恩貸。臣先任徐州日，以河水浸城，幾至淪䧟，臣日夜守捍，偶獲安全，曾蒙朝廷降勑奬諭。又嘗選用沂州百姓程棐，令追捕凶黨，致獲謀反妖賊李鐸、郭進等一十七人，亦蒙聖恩保明放罪。皆臣子之常分，無㳙埃之可言，冐昧自陳，出於窮迫，庶幾因縁僥倖，功過相除，稍出羈囚，得從所便。重念臣受性剛𥚹，賦命竒窮，旣獲罪於天，又無助於下，怨仇交積，罪惡横生。群言或起於愛憎，孤忠遂䧟於疑似，中雖無愧，不敢自明。向非人主獨賜保全，則臣之微生豈有今日！伏惟　皇帝陛下聖神天縱，文武生知，得天下之英才，已全三樂；躋斯民於仁壽，不棄一夫。勃然中興，可謂盡善。而臣抱百年之永嘆，悼一飽之無時。貧病交攻，死生莫保。雖鳬鴈飛集，",
                    "zhushu": "揚雄解嘲云：乗鴈集不爲之多，双鳬飛不爲之少。"
                },
                {
                    "paragraph": "何足計於朝廷；而犬馬蓋帷，",
                    "zhushu": "檀弓：仲尼曰：“敝帷不棄，爲埋馬也；敝蓋不棄，爲埋狗也。”"
                },
                {
                    "paragraph": "猶有求於陛下。敢祈仁聖，少賜矜憐。臣見一靣前去，至南京以來，聽候朝旨。",
                    "zhushu": "",
                    "type": 2
                },
                {
                    "paragraph": "到常州謝表",
                    "zhushu": "自此以下表皆上宋哲宗。",
                    "type": 2
                },
                {
                    "paragraph": "臣軾言。先蒙恩授汝州團練副使本州安置，㝷上表乞於常州居住，奉聖旨：“依所乞。”臣已於今月二十二日到常州訖者。積釁難磨，未經洗滌；至仁易感，許即便安。祗荷寵靈，惟知感涕。",
                    "zhushu": "中謝。"
                },
                {
                    "paragraph": "伏念臣所犯罪戾，本合誅夷。向非先帝之至明，豈有餘生於今日。㗸恩未報，有志不從。已分没身，寄殘骸於魑魅；敢期擇地，收暮景於桑榆。此蓋伏遇　皇帝陛下，仁孝生知，聦明天縱。寅奉上帝之眷命，述修　累聖之成謀。念此菅蒯之微，",
                    "zhushu": "左傳成公九年：楚子伐莒，遂入鄆。君子曰：莒恃其陋，而不修城郭，浹辰之間，而楚克其三都，無備也夫！詩曰：“雖有絲麻，無棄菅蒯。雖有姫姜，無棄蕉萃。”言備之不可以已也。”"
                },
                {
                    "paragraph": "庶幾簮履之舊。",
                    "zhushu": "韓詩外傳曰：孔子游少原之野，有婦人哭甚哀。天子恠之，使弟子問焉。婦人對曰：“向者刈蓍薪而亡簮，是以哀。”孔子曰：“珂蓍而亡簮，有何悲焉？”婦人曰：“非傷亡簮，吾所悲者，不忘故也。”賈誼新書曰：昔楚昭王与吴戰，楚軍敗，昭王走而失履，行三十歩，復旋取之。左右曰：“何惜此一踦履乎？”王曰：“楚國雖贫，豈愛一踦履哉！惡与皆出，弗与俱反也。”自是之後，楚囯之俗，無有相棄者。風俗通論數曰：踦者，竒也。履舄，一也。"
                },
                {
                    "paragraph": "俾安田畒，稍出縲囚。飽食無思，但日陶於新化；杜門自省，當益念於往愆。臣軾言。先蒙恩授汝州團練副使本州安置，㝷上表乞於常州居住，奉聖旨“依所乞”，臣已於今月二十二日到常州訖者。罪大人微，自甘永棄；食貧口衆，未免求安。忽奉俞音，出於獨斷。仰衘恩施，不覺涕零。",
                    "zhushu": "中謝。"
                },
                {
                    "paragraph": "伏念臣猥以凡才，早塵仕籍。生逢有作之聖，獨抱不移之愚。廢棄六年，已忘形於田野；泝沿萬里，偶脫命於江潭。豈謂此生，得從所便。此蓋伏遇　太皇太后陛下，",
                    "zhushu": "公表䟽中所穪大皇太后，即英宗　宣仁聖烈皇后髙氏也。"
                },
                {
                    "paragraph": "厚德載物，至仁代天。春生秋成，本無心於草木；風行雷動，自有信於蟲魚。政此幽頑，亦叨恩宥。耕田鑿井，得漸齒於平民；碎首刳肝，尚未知其死所。",
                    "zhushu": "",
                    "type": 2
                },
                {
                    "paragraph": "登州謝表",
                    "zhushu": "元豐八年五月癸巳朔戍戍。責授汝州團練副使蘇軾復朝奉郎，知登丗。先是，神廟有復用公之意，會晏駕，不果。至哲宗即位，遂有是命。",
                    "type": 2
                },
                {
                    "paragraph": "臣軾言。伏奉告命，授臣朝奉郎知登州軍州事，臣已於今月十五日到任上訖者。登雖小郡，地號極邊。自驚縲紲之餘，忽有民社之寄。拜恩不次，隕涕何言。",
                    "zhushu": "中謝。"
                },
                {
                    "paragraph": "臣聞臣不密則失身，而臣無周身之智；人不可以無學，",
                    "zhushu": "汲黯傳云：“上曰：人果不可以無學。”"
                },
                {
                    "paragraph": "而臣有不學之愚。積此兩愆，本當萬死。坐受六年之謫，",
                    "zhushu": "公自元豐二年十二月謫黃州，至七年四月，始有量移汝州之命。"
                },
                {
                    "paragraph": "甘如五鼎之珍。",
                    "zhushu": "牛、羊、豕、魚、麋，謂之五鼎。"
                },
                {
                    "paragraph": "擊鼓登聞，止求自便；買田陽羡，誓畢此生。豈期枯朽之中，有此遭逢之異。收召魂魄，復爲平人；洗濯瑕玼，盡還舊物。",
                    "zhushu": "左傳云：少康祀夏配天，不失舊物。王獻之夜卧齋中，有偷人入室，盗物都盡。獻之徐曰：“青氊我家舊物，可特置之。”羣偷驚走。"
                },
                {
                    "paragraph": "此蓋伏遇皇帝陛下，内行曽閔之孝，外發禹湯之仁。日將旦而四海明，天方春而萬物作。於其黨而觀過，謂臣或出於愛君；就所短而求長，知臣稍習於治郡。致兹異寵，驟及非才。恭惟先帝全臣於衆怒必死之中，　陛下起臣於散官永棄之地。没身難報，碎首爲期。",
                    "zhushu": "",
                    "type": 2
                },
                {
                    "paragraph": "臣軾言。伏奉告命，授臣朝奉郎知登州軍州事，臣已於今月十五日到任上訖者。寵命過優，訓詞尤厚。非臣愚惷，所克承當。",
                    "zhushu": "中謝。"
                },
                {
                    "paragraph": "臣所領州，下臨漲海。",
                    "zhushu": "韓文潮州謝表云：臣所領州，在廣府極東界上，漲海連天。"
                },
                {
                    "paragraph": "人淳事簡，地瘠民貧。入境問農，首見父老，戴白扶杖，爭來馬前。皆云“枯朽之餘，死亡無日。雖在田野，亦有識知。恭聞　聖母至明而慈，　嗣皇至仁而孝。毎下號令，人皆涕流。",
                    "zhushu": "初，　太皇　太后垂簾，登用一時耆舊，復　祖宗法，毎有號令，天下人謂之“快活條貫，華夷稱爲”“女尭舜”。"
                },
                {
                    "paragraph": "願忍垂死之年，以待惟新之政”。言雖甚拙，意則可知。見朝廷擢臣於乆廢之中，謂臣愚必有以少塞其責，或能推廣　上意，惠康小民。而臣天資鈍頑，學問寡淺，心已耗於多難，才不周其一身，將何以上荅聖知，下慰民願？伏惟太皇太后陛下，以任、姒之位，",
                    "zhushu": "大任乃文王之母，大姒乃文王之妃。見思齊詩。"
                },
                {
                    "paragraph": "行堯、舜之仁。勤邦儉家，永爲百王之令典；時使薄歛，故得萬國之歡心。豈煩爝火之微，更助日月之照。但知奉法，不敢求名。",
                    "zhushu": "",
                    "type": 2
                },
                {
                    "paragraph": "登州謝宣詔赴闕表",
                    "zhushu": "",
                    "type": 2
                },
                {
                    "paragraph": "仕路﨑嶇，群言摧沮，雖死生不變乎己，况用舎豈累其懷。",
                    "zhushu": "中謝。"
                },
                {
                    "paragraph": "臣草野微生，雕蟲末學。昔從　仁廟，誤蒙拔擢之㤙；旋至　神宗，亦荷優嘉之禮。祗合俯身從衆，卑論趨時；奈何明　不自知，諫於未信，屢遭譴罰，實自己爲。力當勉於苟安，悔欲追於何及。以此遷延𡻕月，荏苒塵埃，望已絶於朝端，志必期於老死。此蓋皇帝陛下，躬成王之㓜，頼文母之賢，輔成天縱之才，訓導日躋之聖。斯民多幸，神斷至公，凡所有爲，稍復用舊。况秉節推忠之士，將欲甄收；而作新立法之人，旋行降黜。如臣者擢從逺郡，俯届大邦，豈意寒灰之復然，",
                    "zhushu": "韓安國傳云：安國坐法抵罪，蒙縣獄吏田甲辱安國。安國曰：“死灰獨不復然乎？”"
                },
                {
                    "paragraph": "試其駑馬之再駕。每思至此，其念尤深。",
                    "zhushu": "",
                    "type": 2
                },
                {
                    "paragraph": "謝中書舎人表",
                    "zhushu": "元祐元年三月戊午朔，辛未，詔起居舎人蘇軾免試爲中書舍人。軾辭，不允，乃謝而就戝。",
                    "type": 2
                },
                {
                    "paragraph": "臣言：伏奉制命，授臣試中書舎人，仍改賜章服者。右史記言，",
                    "zhushu": "礼曰：動則左史書之，言則右史書之。唐百官志云：起居郎掌録天子起居法度。天子御正殿居左，舎人居右，有命，俯陛以聽，聽退而書之，以授史官。"
                },
                {
                    "paragraph": "已塵髙選；西垣視草，",
                    "zhushu": "文選劉公幹贈徐幹詩曰：誰謂相去逺，隔此西掖垣。即中書舎人也。"
                },
                {
                    "paragraph": "復玷近班。皆儒者之至榮，豈平平生之所望。",
                    "zhushu": "中謝。"
                },
                {
                    "paragraph": "竊以詞命之職，古今所難，非獨取之於文，蓋將試之以事。至於機務，亦或與聞。雖四户擅權，",
                    "zhushu": "雨齊書：吕文𩔰，永明元年爲中書通事舎人，与茹法等並見親幸。時中書舎人各住一省，謂之“四户”。既緫重權，勢傾天下，四方守宰遺餉，各年各数百万。其後天象失度，史官奏冝祈禳。王儉聞之，謂上曰：“天文乖忤由四户。”仍奏文𩔰等專擅，上虽納之而不能改。"
                },
                {
                    "paragraph": "非當時之公議；而五花判事，",
                    "zhushu": "唐故事：中書有軍國政事，則中書舎人各執所見，雜書其名，謂之“五花判事”。"
                },
                {
                    "paragraph": "亦前代之美談。及夫三字之除，",
                    "zhushu": "即知制誥。唐百官志：長慶二年，勑貟外郎知制誥。"
                },
                {
                    "paragraph": "乃是一切之政，但謂内朝之法從，安知宰相之屬官。",
                    "zhushu": "唐穆宗詔曰：“中書舎人，故事佐宰相判。”按。"
                },
                {
                    "paragraph": "旣任止於訓詞，故權移於胥史，恬不知恠，習爲故常。　先皇帝道冠百王，法垂萬丗，建六官而修故事，闢三省以待異人。",
                    "zhushu": "祖宗官制云：元豐間，詔稽唐六典，以定官制，使三省、六曹、臺、省、寺、監，各專其任。先以階換官，目爲“寄禄”，唯當聀者任此。"
                },
                {
                    "paragraph": "典章一新，名實皆正。遂申明於四禁，",
                    "zhushu": "六典：中書舎人，其禁有四：一曰漏泄，二曰稽緩，三曰違失，四曰妄誤。所以重王命也。"
                },
                {
                    "paragraph": "俾分領於六曹，",
                    "zhushu": "聀官分紀云：中書舎人，故事以六貟分押尚書六曹。"
                },
                {
                    "paragraph": "逺則追直閣之司，近則通檢正之任。雖未聞政而聞事，蓋湏有德而有言。如臣之愚，無一而可。草創潤色，旣非鄭國之材；",
                    "zhushu": "語解云：鄭國凡有命令，必使大夫禆諶適野以草創之。東里，鄭城中里名。子産居東里，因以爲號。潤色，謂華美也。其亊見左傳㐮公三十一年。"
                },
                {
                    "paragraph": "除書德音，又乏唐人之譽。",
                    "zhushu": "楊炎傳云：“炎爲中書舎人，与常衮同時知制誥。衮長於除書，而炎善德音。自開元後，言制詔者稱常、楊云。”"
                },
                {
                    "paragraph": "忽當此選，莫測其由。此蓋伏遇　皇帝陛下，將聖與仁，能哲而惠。雖在三年不言之際，已有十日並照之光。",
                    "zhushu": "楚詞云：十日並岀。淮南子曰：堯時十日並出。"
                },
                {
                    "paragraph": "而臣日侍邇英，親聞訪道。",
                    "zhushu": "莊子：黃帝之崆峒訪道，干廣成子。"
                },
                {
                    "paragraph": "仰天威之甚近，知聖鑒之難逃。謂臣嘗受　先朝之知，實無左右之助。棄瑕往昔，責效將來。臣敢不益勵素心，無忘舊學。上躰周公煩悉之誥，助成漢家深厚之文。苟無曠官，其敢言報。",
                    "zhushu": "",
                    "type": 2
                },
                {
                    "paragraph": "臣軾言。伏奉制命，授臣試中書舎人，仍改賜章服者。聖神獨斷，出成命於省中；衰病增光，溢虚名於朝右。訓詞之重，士論所榮。",
                    "zhushu": "中謝。"
                },
                {
                    "paragraph": "臣聞“有言逆心”，此古人所以顚沛；積毀消骨，",
                    "zhushu": "史記鄒陽傳云：衆口鑠金，積毀消骨。"
                },
                {
                    "paragraph": "非聖主莫能保全。臣本受知於𥙿陵，",
                    "zhushu": "神宗山陵号“永𥙿陵”。"
                },
                {
                    "paragraph": "亦嘗見待以國士。",
                    "zhushu": "戰囯策：豫遜云：“智伯待我以囯士，吾故以囯七報之。”。"
                },
                {
                    "paragraph": "嘉其好直，許以能文。雖竄讁流離之餘，決無可用；而哀憐收拾之意，終不少衰。抱弓劒以長號，",
                    "zhushu": "黃帝採首山銅，鑄鼎于荆山下。鼎旣成，有龍垂胡髯下迎黃帝。餘小臣不得上，乃悉扳持龍髯。百姓皆仰望黄帝。既上，乃抱其弓与尨髯而号。故後丗因名其処曰“鼎湖”，其弓曰“烏号”。事見史記封禅书。又列仙傳云：“黃帝葬於橋山南，空棺无尸，惟劒舄在。”"
                },
                {
                    "paragraph": "分簮履之永棄。豈期晚遇，又過初心。矧外制之深嚴，極西垣之清要。在唐之盛，以馬周、岑文本爲得人；",
                    "zhushu": "馬周傳：“亡，周数言事，大宗亦加賞劳，俄拜給事中。十二年，轉中书舎人。”岑文本傳云：“文本才名既著，李靖復称薦之，擢拜中书舎人。”"
                },
                {
                    "paragraph": "近丗所傳，有楊億、歐陽脩之故事。",
                    "zhushu": "歐公帰田録云：“囯朝之制，知制誥必先試而後命。有囯以来百年，不試而命者方二人，陳堯佐、楊億及修忝預其一尓。”"
                },
                {
                    "paragraph": "不試而用，于今幾人？遂超同列之先，逺継前修之末。仧何頑鈍，有此遭逢。此蓋伏遇大皇大后陛下，憂國忘身，愛民如子。憂深，故任其事者重；愛極，故爲之慮也長。敷求哲人，以遺嗣聖。所以兼収而並用，庻幾有得於其間。臣敢不尽其所能，期於无愧。始終自誓，故常以道而事君；夷險不同，則必見危而授命。",
                    "zhushu": "",
                    "type": 2
                },
                {
                    "paragraph": "謝翰林斈士表",
                    "zhushu": "",
                    "type": 2
                },
                {
                    "paragraph": "臣軾言。蒙恩除臣翰林斈士知制誥者。名微不稱，寵至若驚。伏念臣經術空踈，吏能短淺。少年自守，無用於作新；去國生還，適逢於求舊。初何云補，遽辱甄收。此蓋伏遇　皇帝陛下，文武生知，聦明天縱。法乾坤之廣運，體日月之照微。過採虚名，使陳薄技。",
                    "zhushu": "司馬迁荅任安書云：主上以先人之故，使得奉薄技，出入周衛之中。"
                },
                {
                    "paragraph": "敢不激昂晚節，砥礪𥘉心。雖洪造之難酬，盡微生而後已。",
                    "zhushu": "",
                    "type": 2
                },
                {
                    "paragraph": "臣軾言。蒙恩除臣翰林學士知制誥者。寵光逾分，榮愧交中。伏念臣本以踈愚，起於遐陋。學雖篤志，皆場屋之空文；言不適時，豈朝廷之通論。老於憂患，望絶搢紳。此蓋伏遇　太皇太后陛下，緫覧政綱，灼知治體。恢復祖宗之舊，兼收文武之資。過錄愚忠，以厲薄俗。敢不臨寵而懼，職思其憂。非敢有意於功名，庶幾少逃於罪悔。",
                    "zhushu": "王　定國隨手雜録云：子瞻爲斈士，一日鎻院，召至内東門小殿。時子瞻半醉，命以水漱口解酒。已而對，授以除目：吕公著司空、平章軍國事；吕大防、范純仁左右僕射。承旨畢，　宣仁太后忽謂：“官家在此。”子瞻曰：“適已起居矣。”宣仁曰：“有事要問内翰，前年任何官聀？”子瞻曰：“汝州團練副使。”“今爲何官？”曰：“臣備貟翰林充斈士。”曰：“何以至此？”子瞻曰：“遭遇陛下。”曰：“不関老身亊。”子瞻曰：“必是出自官家。”曰：“亦不関　官家亊。”子瞻曰：“豈大臣論薦耶？”曰：“亦不関大臣亊。”子瞻曰：“臣虽無狀，必不別有干請。”曰：“久待要斈士知，此是神宗皇帝之意。當其飲食時，停節看文字，則内人必曰：“此蘇軾文字也。”神宗忽時称之曰：“竒才，奇才！”但未及用斈士而上仙耳。子瞻失声，宣仁与上左右皆泣。已而賜坐喫茶，曰：“内翰，内翰，直須尽心亊官家，以報先帝知遇。”子瞻拜而出，徹金蓮炬送歸院。子瞻親語予如此。",
                    "type": 2
                },
                {
                    "paragraph": "謝宣召入院表",
                    "zhushu": "沈括存中筆談云：“唐制，自宰相而下，𥘉命皆無宣召之礼，惟斈。士宣召。盖斈士院在禁中，非内臣宣召，無因得入。故院門別設複門，亦以其通禁庭故也。”",
                    "type": 2
                },
                {
                    "paragraph": "右臣今月日西頭供奉官充待詔董士隆至臣所居，奉宣聖旨，召臣入院充學士者。詔語春温，再命而傴；",
                    "zhushu": "左傳昭公七年：孟僖子云：正考父一命而偻，再命而傴，三命而俯。"
                },
                {
                    "paragraph": "使華天降，一節以趨。",
                    "zhushu": "玉藻云：“凡君召以三莭，二莭以走，一莭以趍。”"
                },
                {
                    "paragraph": "在故事以嘗聞，豈平生之敢望。省循非稱，愧汗交深。竊以視草之官，",
                    "zhushu": "淮南王安傳云：“武帝每爲安報書及賜，常召司馬相如等視草廼遣。”"
                },
                {
                    "paragraph": "自唐爲盛。",
                    "zhushu": "唐百官志云：開元二十六年，又改翰林供奉爲斈士院，專掌内命。其後選用益重，而礼遇益親。"
                },
                {
                    "paragraph": "雖職親事袐，號爲“北門學士”之榮；",
                    "zhushu": "唐刘禕之迁洪文館直斈士，上元中，与元万頃䓁偕召入禁中，論次新書。髙宗又宻与叅决時政，以分宰相權，時号“北門斈士”，以其常於北門候進止也。"
                },
                {
                    "paragraph": "而禄薄地寒，至有“京兆掾曹”之請。",
                    "zhushu": "姜公輔爲翰林斈士，嵗滿當迁尚書，以母老賴禄而養，求兼京兆户曹參軍事。後白居易爲翰林斈士，歳滿當迁，帝以資淩，且家素貧，听自擇官。居易請如姜公輔以斈士兼京兆戸曹參軍，以便養。詔可。"
                },
                {
                    "paragraph": "豈如聖代，一振儒風。非徒好爵之縻，兼享大烹之養。玉堂賜篆，仰淳化之彌文；",
                    "zhushu": "金坡遺亊云：淳化中，太宗謂宰臣曰：蘇易簡乞朕飛白書“玉堂之庐”四字。今附宰臣李昉以下，詔易簡於中書當靣宣賜。"
                },
                {
                    "paragraph": "寳帶重金，佩元豐之新渥。",
                    "zhushu": "元豐中，神宗一新官制，斈士与六尚書一䓁，𢃄皆重金。然其实始於蒲傳正。傳正在翰林，因入對，宋神宗曰：“斈士職清地近，非他官比，而官儀未寵，自今冝加偑魚。”遂著爲令。葉石林燕語皆嘗引此聮爲證。"
                },
                {
                    "paragraph": "旣厚其禮，愈難其人。而臣以空踈冗散之材，衰病流離之後。生還萬里，坐閱三遷。不縁左右之容，躐處賢豪之上。此蓋伏遇　皇帝陛下，生資文武，天胙聖神。雖亮隂不言，",
                    "zhushu": "孔安囯云：“隂，黙也。髙宗居憂，信黙不言。”"
                },
                {
                    "paragraph": "尚隱髙宗之德；而小毖求助，",
                    "zhushu": "訪落詩云：“嗣王謀於庿。”小毖詩云：“嗣王求助。”今諸本多作“訪落求助”，疑傳冩之誤。"
                },
                {
                    "paragraph": "已啓成王之心。首擇輔臣，次求法從。知人材之難得，采虛名而用臣。敢不益勵初心，力圖後效。身不逮古，雖慙内相之名；",
                    "zhushu": "陸贄傳：始，贄入翰林，以才幸。徳宗在奉天，甚親倚贄，雖外有宰相主大議，而贄常居中參裁可否，時号“内相”。"
                },
                {
                    "paragraph": "志嘗在民，庶免私人之誚。",
                    "zhushu": "陸贄抗䟽云：頃聞物議尤所不平，皆云翰林斈士是天子私人，侵欺綱紀，使聖朝虧至公之体，宰相有備位之名。",
                    "type": 2
                },
                {
                    "paragraph": "謝賜對衣金帶馬表",
                    "zhushu": "",
                    "type": 2
                },
                {
                    "paragraph": "臣軾言。伏蒙聖慈，以臣入院，特賜衣一對，金腰帶一條，金鍍銀鞍轡馬一匹。被三品之服章，君子所以昭令徳；分六閑之駔駿，",
                    "zhushu": "周礼夏官下校人云：天子十有二閑，馬六種；邦囯六閑，馬四種；家四閑，馬二種。注云：降殺之差，每厩爲一閑。白氏云：絶群駔駿。"
                },
                {
                    "paragraph": "朝廷所以旌有功。顧惟何人，亦與兹寵。拜恩俯僂，流汗交并。",
                    "zhushu": "中謝。"
                },
                {
                    "paragraph": "伏念臣人微地寒，性迂才短。襲布韋而自薦，偶忝縉紳；駕欵段以言歸，",
                    "zhushu": "馬援傳云：援從弟少㳺，嘗曰：“士生一丗，但取衣食裁足，乗下澤車，御欵段馬。”注云：欵，猶緩也，言形段遲緩也。"
                },
                {
                    "paragraph": "終安畎𤱶。豈謂便蕃之錫，萃於衰病之軀。此蓋伏遇　皇帝陛下，揔覧衆工，財成大化。至誠楽與，有緇衣之好賢；",
                    "zhushu": "記緇衣篇：子曰：好賢如緇衣，惡惡如巷伯。"
                },
                {
                    "paragraph": "俊民用章，無白駒於空谷。",
                    "zhushu": "白駒詩：皎皎白駒，在彼空谷。"
                },
                {
                    "paragraph": "不遺寒陋，亦被光華。攬㑉以思，遂識断金之義；",
                    "zhushu": "繫辝云：二人同心，其利断金。"
                },
                {
                    "paragraph": "㪯鞭自誓，敢忘希𩦸之心。",
                    "zhushu": "揚子云：晞𩦸之馬，亦𩦸之乗。",
                    "type": 2
                },
                {
                    "paragraph": "臣軾言。伏蒙聖慈，以臣入院，特賜衣一對，金腰帶一條，金鍍銀鞍轡馬一匹。命服出笥，榮動搢紳；左驂在庭，光生徒馭。徳不稱物，愧無所容。",
                    "zhushu": "中謝。"
                },
                {
                    "paragraph": "伏念臣衰朽無功，憃愚不斈。已分“鵜梁”之刺，",
                    "zhushu": "候人詩：維鵜在梁，不濡其翼。彼其之子，不称其服。"
                },
                {
                    "paragraph": "敢逃負乗之譏。",
                    "zhushu": "解卦曰：負且乗，致㓂至。繫辝曰：負也者，小人之事也。乗也者，君子之噐也。以小人而乗君子之噐，盗斯奪之矣。"
                },
                {
                    "paragraph": "再惟此恩，何自而至。此蓋伏遇大皇大后陛下，至神廣運，盛徳兼容。躬周公之勤勞，而逸於委任；寳老氏之慈儉，",
                    "zhushu": "老子云：“天下有三宝：一曰慈，二曰倹，三曰不敢爲天下先。”"
                },
                {
                    "paragraph": "而侈於禮賢。致此光榮，下及微陋。慨然攬轡，敢有意於澄清；",
                    "zhushu": "後漢順帝遣八使，范滂登車攬轡，慨然有澄清天下之志。"
                },
                {
                    "paragraph": "東以立朝，尚可言於賔客。",
                    "zhushu": "",
                    "type": 2
                },
                {
                    "paragraph": "謝除侍讀表",
                    "zhushu": "",
                    "type": 2
                },
                {
                    "paragraph": "臣軾言。今月一日，蒙恩除臣兼侍讀者。學術本踈，老復加於蹇訥；官聮愈近，職專在於討論。退省其愚，莫知所措。",
                    "zhushu": "中謝。"
                },
                {
                    "paragraph": "伏以天威咫尺，顧末技以何施；聖敬日躋，豈群臣之可望。非張禹、寛中之篤斈，",
                    "zhushu": "班固叙傳云：“時上𡖖斈鄭寛中、張禹，朝夕入說尚书、論語於金華殿中，詔班伯受焉。”"
                },
                {
                    "paragraph": "無量、懷素之懿文，",
                    "zhushu": "禇无量傳云：“无量，杭州塩官人。㓜孤貧，励志好斈。開元中，与馬懷素俱爲侍讀，上顧待甚厚。”"
                },
                {
                    "paragraph": "則何以奉天子五學之游，",
                    "zhushu": "礼有“帝入東斈”“帝入南斈”“帝入西斈”“帝入北斈”“帝入大斈”之說，此之謂“五斈”。"
                },
                {
                    "paragraph": "求王人多聞之益。如臣愚暗，何與選掄。此蓋伏遇　皇帝陛下，卓然生知，輔以好斈。方髙宗恭黙之後，正宣帝勵精之𥘉。衆論並陳，悉洞照其情僞；陳編一覧，已周知於廢興。察臣衰病而無求，庶可親近而寡過。故玆拔用，驟及疲駑。臣敢不温故知新，有司之職；見危致命，更輸異日之忠。臣軾言。今月一日蒙恩除臣兼侍讀者。北門視草，已叨儒者之極榮；西斈上賢，",
                    "zhushu": "礼曰：“帝入西斈，上䝨而貴徳。”"
                },
                {
                    "paragraph": "復玷侍臣之髙選。省循非稱，愧汗交懷。",
                    "zhushu": "中謝。"
                },
                {
                    "paragraph": "竊惟講讀之臣，止以言語爲職。考功課吏，無殿最之可書；陳善閉邪，有膏澤之潜潤。豈臣愚陋，亦所克堪。此蓋伏遇　太皇太后陛下，憂思深長，徳業乆大。受先帝投艱之托，爲神孫經逺之謀。故選左右前後之人，罔非吉士；使知興亡治乱之效，莫若多聞。謂臣雖無大過人之才，知臣粗有不欺君之實。故使朝夕，與於討論。奉永日之清閑，未知所報；畢微生於盡瘁，終致此心。",
                    "zhushu": "",
                    "type": 2
                },
                {
                    "paragraph": "賀明堂赦書衣",
                    "zhushu": "二。",
                    "type": 2
                },
                {
                    "paragraph": "臣軾言。宗祀告成，修　累朝之盛典；端門肆眚，荅萬宇之歡心。凡有識知，㪯増抃躍。",
                    "zhushu": "中賀。"
                },
                {
                    "paragraph": "竊謂祖宗恩信之所被，譬如天地寒暑之不差。將推作解之仁，必在當郊之𡻕。恭惟皇帝陛下，憲章六聖，左右三靈。上帝眷而風雨時，壬人去而蛮夷服。講明大禮，對越昊天。懷柔百神，嚮用五福。大河修復，奏軌道於東流；藩邸顧懷，錫鴻名於西府。臣備貟法從，待罪守臣。想聞路寢之鼓鐘，曽叨奉引；嘉與海隅之草木，同被恩私。",
                    "zhushu": "",
                    "type": 2
                },
                {
                    "paragraph": "臣軾言。嚴配礼戍，民心知孝；好生徳洽，天下歸仁。凡蒙一洗之恩，㪯有“惟新”之喜。",
                    "zhushu": "中謝。"
                },
                {
                    "paragraph": "伏以功存廟社，而辭其礼，徳及草木而諱其名。此聖人之所難，幸微生之親見。恭惟　大皇大后陛下，勲髙任姒，道配唐虞。顧惟致治於和平，孰不歸心於保佑？合宫均福，畢修累聖之文；會慶告成，不居先后之位。",
                    "zhushu": "𥘉，哲宗有請大皇太后御文徳殿，服冠冕受冊。中书舎人曽肇言：“天聖二年，两制㝎議皇大后受册於崇政殿，仁宗特詔有司改文德殿。蓋人主一時之制，初非典法。今皇帝述仁宗故事，以拯崇奉之礼。臣謂大皇大后倘於此時特下明詔，屈漢天圣两制之議，於崇政殿受册，則皇帝之孝愈㫫，大皇太后之徳愈尊，两𧨏俱得矣。”大皇太后嘉納。三月丁巳，詔曰：“頋予凉薄，豈敢上比　章献，可止就崇政殿。”後以旱，又詔停册礼。"
                },
                {
                    "paragraph": "臣職叨禁從，身逺闕庭。旣欣渙汗之私，溥霑動植；更喜謙光之美，獨冠古今。",
                    "zhushu": ""
                }
            ]
        },
        {
            "name": "經進東坡文集事略卷第二十六",
            "paragraphs": [
                {
                    "paragraph": "經進東坡文集事略卷第二十六",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "表",
                    "zhushu": "",
                    "type": 2
                },
                {
                    "paragraph": "謝賜御書詩表謝除龍圖閣學士表",
                    "zhushu": "二",
                    "type": 2
                },
                {
                    "paragraph": "謝賜對衣金帶馬表",
                    "zhushu": "四",
                    "type": 2
                },
                {
                    "paragraph": "杭州謝表",
                    "zhushu": "二",
                    "type": 2
                },
                {
                    "paragraph": "杭州謝放罪表",
                    "zhushu": "二",
                    "type": 2
                },
                {
                    "paragraph": "潁州謝表",
                    "zhushu": "二",
                    "type": 2
                },
                {
                    "paragraph": "楊州謝表",
                    "zhushu": "二",
                    "type": 2
                },
                {
                    "paragraph": "定州謝表英州謝表",
                    "zhushu": "",
                    "type": 2
                },
                {
                    "paragraph": "惠州謝表昌化軍謝表",
                    "zhushu": "",
                    "type": 2
                },
                {
                    "paragraph": "量移廉州謝表量移永州謝表",
                    "zhushu": "",
                    "type": 2
                },
                {
                    "paragraph": "提舉玉𡱈觀謝表",
                    "zhushu": "",
                    "type": 2
                },
                {
                    "paragraph": "賜御書詩表",
                    "zhushu": "公嘗有謝賜御書詩，叙云：九月十五日，迩英講論語終篇，賜執政講讀史官燕于東宮，又遣中使就賜御書詩一首，臣軾得紫薇花絶句，其詞云：“絲綸閣下文書靜，鐘鼓樓中刻漏長。獨坐黃昏誰是伴，紫薇花對紫薇郎。”翌日各以表謝，又進詩一篇，此表是也。絶句乃白樂天詩。",
                    "type": 2
                },
                {
                    "paragraph": "臣軾言。今月十五日賜宴東宮，伏蒙聖恩，差中使就賜臣御書詩一首者。玉斚上尊，",
                    "zhushu": "說文云：“斚，王爵也。或說斚受十六升。”行斚詩云：“或獻或酢，洗爵奠斚。”注云：“夏曰醆，商曰斚，周曰爵。”漢舊儀注：“丞相疾瘳視事，則賜以養牛、上尊酒。”"
                },
                {
                    "paragraph": "霈若雲天之澤；",
                    "zhushu": "需卦：“雲上於天，需君子以飲食宴樂。”"
                },
                {
                    "paragraph": "寳章宸翰，煥乎奎璧之文。",
                    "zhushu": "晋天文志云：“奎十六星屬魯之分野，東璧二星主文章，天下圖書之祕府也。”"
                },
                {
                    "paragraph": "喜溢心顔，光生懷袖。",
                    "zhushu": "公謝賜御書詩有云：酒酣復拜千金賜，一紙驚鸞回鳯字。蒼顔白髮便生光，神有驪珠三十四。公自注其下云：臣所賜詩并題目中及臣姓名，凡三十四字，　謝。"
                },
                {
                    "paragraph": "伏念臣猥縁末技，",
                    "zhushu": "司馬遷傳云：主上幸以先人之故，使得奉薄技，岀入周䘙之中。又幽通賦云：班固操末技，猶必然兮。矧躭躬於道眞。"
                },
                {
                    "paragraph": "獲玷清流。早嵗數竒，",
                    "zhushu": "數竒謂不耦，見李廣傳。"
                },
                {
                    "paragraph": "已老江湖之上；餘生何幸，得依日月之光。",
                    "zhushu": "蕭曹賛：依日月之末光。"
                },
                {
                    "paragraph": "入侍燕間，與聞講學。卒桓榮之業，",
                    "zhushu": "後漢亘榮傳：光武用榮爲太子少傅，榮以太子經斈成畢，上䟽謝，太子報之以書。建武三十年，拜爲太常。"
                },
                {
                    "paragraph": "因人而成；",
                    "zhushu": "史記：毛遂曰：“公等碌碌，所謂因人成亊者。”"
                },
                {
                    "paragraph": "登劉洎之床，",
                    "zhushu": "唐書刘自本傳云：太宗好王羲之書，尤善飛白。甞宴三品已上於𤣥武門，帝操筆作飛白字賜群臣。或乗酒争取於帝手，洎登御座，引手得之。皆奏曰：“洎登御床，罪當死，請付法。”帝𥬇而言曰：“昔聞媫好辝輦，今見常侍登床。”"
                },
                {
                    "paragraph": "則臣豈敢。夫何珍賜，亦及微軀。此蓋伏遇皇帝陛下，道本生知，才惟天縱。文不數於游、夏，書己逼於鍾、王。",
                    "zhushu": "魏鍾繇字元常，尤善書。王羲之每自称：“我書比鍾繇當抗行。”唐文宗見桞公權題殿壁字，歎曰：“鍾、王復生，无以加焉。”"
                },
                {
                    "paragraph": "心慕手追，陋文皇之曲學；",
                    "zhushu": "晉史唐太宗御製王義之傳賛云：“詳察古今，研精篆素，盡善盡美，其惟王逸少乎？玩之不斍爲倦，覽之莫識其端，心慕手追，一人而已。”"
                },
                {
                    "paragraph": "筆縱字大，𥬇宋武之未工。",
                    "zhushu": "宋書刘穆之傳：髙祖書素拙，穆之曰：“此雖小亊，然宣彼四逺，願公但縱筆爲大字，旣足有所包，且其名亦美。”髙祖從之，一𥿄不過六七字便滿。髙祖，即朱武也。"
                },
                {
                    "paragraph": "知臣遭遇之難，欲以顯榮其老。鏤之金石，庶傳玩於人人；付與子孫，俾輸忠於世世。",
                    "zhushu": "",
                    "type": 2
                },
                {
                    "paragraph": "謝除龍圖閣學士表",
                    "zhushu": "大中祥符間，始建龍圖閣，以專藏太宗御製、御書。文集及書帖等。閣在會慶池西偏，北連禁中。",
                    "type": 2
                },
                {
                    "paragraph": "臣軾言。伏蒙聖恩，以臣累章請郡，特除臣龍圖閣學士知杭州者。中禁寳儲，上應奎壁之象；先朝謨訓，逺同河洛之符。𨽻職其間，省躬非據。",
                    "zhushu": "中謝。"
                },
                {
                    "paragraph": "伏念臣學非有得，愚至不移。雖叨過實之名，卒無適用之噐。少時妄意，蓋嘗有志於事功；晚𡻕積憂，但欲歸安於田畒。屬聖神之履運，荷識㧞之非常。猶冀桑榆之收，遽迫大馬之疾。力求閑散，庶免顚躋。豈謂　皇帝陛下，聖度包荒，天慈委照。察其才有所短，不欲彊置之禁嚴；知其進不由人，故特保全其終始。遂加此職，以賁其行。臣敢不仰縁末光，益勵素守。往何之而不可，中無愧之爲安。但未死亡，必期報塞。",
                    "zhushu": "",
                    "type": 2
                },
                {
                    "paragraph": "臣軾言。伏蒙聖恩，以臣累章請郡，特除臣龍圖閣學士知杭州者。北扉清密，",
                    "zhushu": "唐百官志云：“自太宗時，名儒斈士時時召以草制，然猶未有名號。乾封己後，始號“北門斈士”，以其常在北門候進止也。”"
                },
                {
                    "paragraph": "乆愧素飡；内閣深嚴，",
                    "zhushu": "前漢藝文志引七略曰：“内則有廷閣、廣内、祕室之府，外則有太常、大史、博士之藏。”"
                },
                {
                    "paragraph": "復膺殊寵。以榮爲懼，有靦在顔。",
                    "zhushu": "中謝。"
                },
                {
                    "paragraph": "伏念臣賦命數竒，與人多忤。遭遇　仁祖，忝竊賢科。",
                    "zhushu": "仁宗嘉六年，公年二十六，應中制科。"
                },
                {
                    "paragraph": "繼蒙　英廟之深知，",
                    "zhushu": "英宗在藩邸，聞人名，欲以唐故事召入翰林。宰相限以舊例，止欲召試祕閣。　上曰：“未知其能否，故試，如蘇軾有不能耶？”宰相猶不可。及試二論，皆入三等，得直史館。事見公墓誌。"
                },
                {
                    "paragraph": "尤荷𥙿陵之見噐。",
                    "zhushu": "公嘗上斈校貢舉議，　神宗喜曰：“吾固疑此，得蘇軾議，意釋然矣。”即日召對。每讀公表䟽，屢有竒才之歎。"
                },
                {
                    "paragraph": "而流離若此，窮薄可知。晚親日月之光，常恐缻罍之溢。",
                    "zhushu": "蓼莪詩云：“缻之罄矣，維罍之耻。”"
                },
                {
                    "paragraph": "故求閑散，以避災屯。豈謂　太皇太后陛下，天髙聽卑，坤厚載物。愛惜臣下，固無異於子孫；委任官師，本不分於中外。致兹衰病，不失清華。然臣辭寵而益榮，求閑而得劇。雖云稍逺於争地，尚恐終非其乆安。敢不磨鈍自修，履冰知戒。庶全孤節，少荅殊私。",
                    "zhushu": "",
                    "type": 2
                },
                {
                    "paragraph": "謝賜對衣金帶馬表",
                    "zhushu": "",
                    "type": 2
                },
                {
                    "paragraph": "臣軾言。伏蒙聖慈，特賜衣一對，金腰帶一條，金鍍銀鞍轡一副，馬一匹者。出笥之珍，",
                    "zhushu": "孔安囯注“惟衣裳在笥”云，言服不可加非其人。"
                },
                {
                    "paragraph": "已華朽質；解驂之賜，",
                    "zhushu": "灾，記晏子傳：越石父賢，在於纍紲之中。晏子岀，遭塗，解左驂贖之。"
                },
                {
                    "paragraph": "益耀衆觀。顧惟何人，亦被兹寵。",
                    "zhushu": "中謝。"
                },
                {
                    "paragraph": "伏念臣少而拙訥，老益踈愚。山野之姿，非文繡之所及；疲駑之質，雖鞭䇿以何加。方祈冗散之安，更忝便蕃之錫。此蓋伏遇　皇帝陛下，緝熈儒術，網羅人材。不愛車服寵數之章，使爲吏民瞻望之羙。據鞍有愧，",
                    "zhushu": "馬援據鞍矍鑠。"
                },
                {
                    "paragraph": "束袵知榮。敢不奉以牧民，永思去害之指；",
                    "zhushu": "黃帝於㐮城下見牧馬童子而問理天下。童子曰：“爲天下亦奚以異乎牧馬者哉，亦去其害馬者而已矣。”事見莊子。"
                },
                {
                    "paragraph": "施之大邑，庶無學製之傷。",
                    "zhushu": "左傳襄公六年：子皮欲使尹何爲邑。子産曰：“少，未知可否？”子皮曰：“吾爱之，夫往而斈焉。”子産曰：“子有美錦，不使人斈製焉。大官大邑，身之所庇，而使斈者製焉，其爲羙錦，不亦多乎？”",
                    "type": 2
                },
                {
                    "paragraph": "臣軾言。伏䝉聖恩，特賜衣一對，金腰帶一條，金鍍銀鞍轡一副，馬一匹者。“命服斯皇”，詩詠周宣之德；",
                    "zhushu": "采𦬊云：“服其命服，朱芾斯皇。”注云：“朱䒥，黃朱䒥也。皇猶煌煌也。”"
                },
                {
                    "paragraph": "“康侯用錫”，易稱王母之仁。",
                    "zhushu": "𣈆卦云：“𣈆康侯用錫馬蕃庶。”六二曰：“受兹介福，于其王母。”"
                },
                {
                    "paragraph": "惠澤所加，臣工知勸。",
                    "zhushu": "中謝。"
                },
                {
                    "paragraph": "伏念臣資材朽鈍，學術空踈。矧兹衰病之餘，豈復光華之羡。荷寵章之蕃庶，人以爲榮；顧形影之支離，",
                    "zhushu": "莊子云：“支離䟽者，頥隱於斉，肩髙於頂上召武士，則支離攘臂於其聞。”"
                },
                {
                    "paragraph": "臣惟自愧。此蓋伏遇　太皇太后陛下，知人堯哲，徧物舜仁。時遣拾遺𥙷過之臣，",
                    "zhushu": "汲黯傳云：“出入禁闥，補過拾遺，臣之願也。”"
                },
                {
                    "paragraph": "出爲承流宣化之任。",
                    "zhushu": "董仲舒䇿云：“今之郡守縣令，民之師帥，所使承流而宣化也。”"
                },
                {
                    "paragraph": "“子衣安吉”，不待請而得之；",
                    "zhushu": "無衣云：“豈曰無衣七𠔃，不如子之衣安且吉𠔃。”其序言：武公始并晋國，大夫爲之請命乎天子之使，是待請命而後得服也。"
                },
                {
                    "paragraph": "“我馬虺隤”，",
                    "zhushu": "卷耳注云：虺隤，病也。言身勤勞於山險，而馬又病。"
                },
                {
                    "paragraph": "蓋知勞而賜者。敢不勉思忠藎，務報恩懃。永惟廐庫之珍，莫非民力；無忘獄市之寄，",
                    "zhushu": "事見上注。"
                },
                {
                    "paragraph": "以副上心。",
                    "zhushu": "",
                    "type": 2
                },
                {
                    "paragraph": "右臣伏蒙聖慈，特賜臣對衣一襲，金腰帶一條，銀鞍轡馬一匹者。錫之上，",
                    "zhushu": "四、上駟，見史馬記孫臏傳。"
                },
                {
                    "paragraph": "敢忘致逺之勞；佩以良金，無復忘腰之適。",
                    "zhushu": "莊子：顔闔曰：忘足履之適也，忘腰帶之適也。”"
                },
                {
                    "paragraph": "執鞭請事，顧影知慙。恭惟皇帝陛下，禹儉中脩，尭文外煥。長轡以御，率皆四牡之良；",
                    "zhushu": "四牡詩云：四牡騑騑。"
                },
                {
                    "paragraph": "所寳惟賢，豈徒三品之貴。出捐車服，收輯事功。而臣衰不待年，寵常過分。枯羸之質，匪伊垂之而帶有餘；歛退之心，非敢後也而馬不進。",
                    "zhushu": "趙德麟五侯鯖云：東坡年十餘嵗，在郷里，見老蘇誦歐公謝宣召赴學士院仍謝對衣金帶井焉表，老蘇令坡擬之，其間有“匪伊世之帶有餘，非敢後也馬不進”。老蘇喜曰：“此子他日常自用之。”至元祐中，再召入院作丞，旨仍益之云：“枯羸之質，匪伊垂之帶有餘；㰸退之心，非敢後也馬不進。”然公自入翰苑与除承旨，凡兩被賜，至以龍斈知潁州，復拜此賜，故後表中有“四年三錫”之語。今德鏻謂之除承旨時者，誤也。"
                },
                {
                    "paragraph": "徒堅晚節，難報深恩。",
                    "zhushu": "",
                    "type": 2
                },
                {
                    "paragraph": "右臣伏蒙聖慈，特賜臣對衣一襲，金腰帶一條，銀鞍轡馬一匹者。出笥之珎，以旌有德；在坰之駟，",
                    "zhushu": "魯頌：駉駉牧馬，在坰之野。"
                },
                {
                    "paragraph": "豈及無功。而臣首尾四年，叨塵三錫。省躬内灼，服寵汗流。恭惟　太皇太后陛下，慈儉自居，龍光四逹。德被海宇，豈惟一襲之衣；",
                    "zhushu": "叔孫通傳云：秦二世賜通帛二十匹，衣一襲，上下皆具。始今人呼爲一副也。後漢注則云：单複具曰襲。"
                },
                {
                    "paragraph": "恩結華夷，何止十圍之帶。",
                    "zhushu": "後漢虞延、東平王蒼皆腰帶上圍。"
                },
                {
                    "paragraph": "群賢在馭，六轡自調。而臣頃以衰羸，止求安便。奉宣德意，庶幾“五袴”之謡；",
                    "zhushu": "後漢廉范迁蜀郡大守，不禁民夜作，但儲水防火而已。故百姓有“平生無𥜗，今五袴”之歌。"
                },
                {
                    "paragraph": "收歛壯心，無復“千里”之志。",
                    "zhushu": "文選魏武帝楽府云：老𩦸伏櫪，志在千里。"
                },
                {
                    "paragraph": "更期力報，有愧空言。",
                    "zhushu": "",
                    "type": 2
                },
                {
                    "paragraph": "杭州謝表",
                    "zhushu": "年譜云：元祐四年，東坡年五十四，任翰林斈士，言事忤時宰意，奏乞外補。遂有杭州之命。",
                    "type": 2
                },
                {
                    "paragraph": "臣軾言。伏奉制書，除臣龍圖閣學士知杭州，臣已於今月三日到任上訖者。始衰而病，豈非滿溢之災；乞𧻗得杭，",
                    "zhushu": "公𥘉乞𧻗州，得定州。後自定州復乞越州，遂得杭州。"
                },
                {
                    "paragraph": "又過平生之望。",
                    "zhushu": "中謝。"
                },
                {
                    "paragraph": "伏念臣起自廢黜，驟登禁嚴。",
                    "zhushu": "公謫黃州凡五年，有量移汝州之命。繼而起廢，知登州。到郡五日，以郎官召到省，除起居舎人。元祐元年，除中書舎人，尋遷翰苑。"
                },
                {
                    "paragraph": "畢命驅馳，未償萬一。懷安退縮，豈所當然。蓋散材不任於斧斤，",
                    "zhushu": "莊子人間丗篇：匠石見櫟社木，其大蔽牛，匠石不顧。弟子問之，曰：“已矣，勿言矣，是散木也。”"
                },
                {
                    "paragraph": "而病馬空糜於芻粟。故求外𥙷，以盡餘年。豈期避寵而益榮，求閑而得劇。此蓋伏遇　皇帝陛下，剛健中正，緝熈光明。無爲蓋虞舜之仁，篤學有仲尼之智。而臣猥以末技，日奉講帷。凛然威光，近在咫尺。",
                    "zhushu": "左傳：齊侯對宰孔曰：“天威不違顔咫尺。”"
                },
                {
                    "paragraph": "惟古人責難之意，每不自量；方　陛下好問之𥘉，遽以疾去。推之理數，可謂竒窮。荷眷遇之不移，竊恩榮之愈重。雖雨露之施，初不擇物；而犬馬之報，期於殺身。",
                    "zhushu": "",
                    "type": 2
                },
                {
                    "paragraph": "臣軾言。伏奉制書，除臣龍圖閣學士知杭州，臣已於今月三日到任上訖者。入奉禁嚴，出膺方靣。",
                    "zhushu": "後漢竇融傳：融以兄弟並受爵，乆專方靣，數上書求代。"
                },
                {
                    "paragraph": "皆人臣之殊選，在儒者以尤榮。",
                    "zhushu": "中謝。"
                },
                {
                    "paragraph": "伏念臣受寵逾涯，積憂成疾。旣思退就於安養，又欲少逃於滿盈。仰荷至仁，曲從微願。江山故國，所至如歸。父老遺民，與臣相問。知朝廷輟近侍爲太守，蓋聖主視天下如一家。鞭扑未施，爭訟幾絶。臣之厚幸，豈易名言。此蓋伏遇　太皇太后陛下，天地之仁，賢愚兼取；日月之照，邪正自分。毎包函其惷迂，欲保全其終始。兄弟孤立，嘗親奉於徳音；",
                    "zhushu": "公乞罷學士劄子云：臣近因宣召，靣奉　聖旨，何故屢入文字乞郡？臣具以疾病之狀對。又蒙宣諭：“豈以臺諫有言故耶？兄弟孤立，自來進用，皆是皇帝與太皇太后主張，不因他人。今來但安心，勿䘏人言，不用更入文字求去。”"
                },
                {
                    "paragraph": "死生不移，更誓堅於晚節。",
                    "zhushu": "",
                    "type": 2
                },
                {
                    "paragraph": "杭州謝放罪表",
                    "zhushu": "元祐四年，公知杭州日，有人戸顔益、顔章，以糊藥紬絹納官揀。退，遂聚衆喧訢。本州旣已泱訖，公獨判云：“顔益、顔章奮臂一呼，從者數百，欲以摇動長吏，脅制監官，蠧害之深，難從常法，已刺配本州牢城去訖。所有法外刺配精罪，乞行朝典，得旨放罪。亊見公奏議中。”",
                    "type": 2
                },
                {
                    "paragraph": "臣軾言。臣近以法外刺配本州百姓顔章、顔益二人，上章待罪，奉聖旨特放罪者。職在承宣，當遵三尺之約束；",
                    "zhushu": "杜周傳云：客有謂周曰：“君爲天下決平，不循三尺法，専以人主意指爲獄。”注云：以三尺竹簡書法律也。"
                },
                {
                    "paragraph": "事關利害，輒從一切之便冝。",
                    "zhushu": "戰囯䇿：李牧居代鴈門，以便冝置吏。又蕭何傳云：何守関中，亊不及奏，輒以便冝施行，上來以聞。"
                },
                {
                    "paragraph": "曲荷天慈，不從吏議。",
                    "zhushu": "中謝。"
                },
                {
                    "paragraph": "伏念臣早縁剛拙，屢致憂虞。用之朝廷，則逆耳之惷形于言；施之郡縣，則疾惡之心見于政。雖知難毎以爲戒，而臨事不能自回。苟非日月之明，肝膽必照。則豈惟獲罪於今日，乆已見傾於衆言。恭惟　皇帝陛下，濬哲生知，清明旁逹。委任群下，退託於不能；愛養成材，惟恐其有過。知臣欲去一方之積弊，須除二猾以示民。特屈憲章，以全器使。臣敢不省循過咎，祗服簡書。眷此善良，自不犯於漢法；時有貸捨，用益廣於堯仁。",
                    "zhushu": "",
                    "type": 2
                },
                {
                    "paragraph": "亂群之誅，不請而決。蓋恩威之無素，致姦猾之敢行。方俟譴何，",
                    "zhushu": "賈𧨏䇿曰：“故其在大譴大何之域者。”注云：譴，責也。何，問也。"
                },
                {
                    "paragraph": "豈期寛宥。",
                    "zhushu": "中謝。"
                },
                {
                    "paragraph": "伏以法吏網宻，蓋出於近年；守臣權輕，無甚於今日。觀祖宗信任之意，以州郡責成於人。豈有不擇師帥之良，但知繩墨之馭。若平居僅能守法，則緩急何以使民。顧臣不才，難以議此。恭惟　太皇太后陛下，寛仁從衆，信順得天。推一身之至公，納萬方於無罪。而臣始終被遇，中外蒙恩。謂事有專而合冝，情無他而可恕。故加貸捨，以示寵綏。朝廷之明，粗以臣爲可信；吏民自服，當不令而率從。",
                    "zhushu": "",
                    "type": 2
                },
                {
                    "paragraph": "潁州謝表",
                    "zhushu": "元祐六年八月戊子朔辛卯，翰林斈士承旨知制誥兼侍讀蘇軾爲龍圖。閣斈士，知潁州。先是，軾与程頥雅不相能，賈易慎之遂彈奏軾，語連文彦博。易由此罷司諫，知懷州，又降知廣德軍。後二嵗，軾自知杭州以翰林承旨召至，則易己為侍御史。軾懷不自安，力求外補。䟽入未報，而易之章上矣。時御史中丞趙君錫亦同論之。軾即日家居待罪。上於是許其外神，遂有是命。",
                    "type": 2
                },
                {
                    "paragraph": "臣軾言。伏蒙聖恩，除臣龍圖閣斈士知潁州，臣於今月二十二日到任訖者。避嫌引疾，慙無國士之風；識分知難，粗守人臣之節。曲蒙温詔，遂假名邦。已見吏民，惟知感怍。",
                    "zhushu": "中謝。"
                },
                {
                    "paragraph": "伏念臣早縁多難，無意軒裳；晚以虚名，偶塵侍從。雖云時可，每與願違。旣未决於歸田，",
                    "zhushu": "文選：“張衡甞著帰田賦。”"
                },
                {
                    "paragraph": "故力求於治郡。慈母愛子，但憐其無能；明君知臣，終護其所短。自欣投老，漸獲安身。此蓋伏遇　太皇太后陛下，慈儉臨民，剛柔布政。參天地而有信，喜怒不陳；體水鏡之無心，",
                    "zhushu": "三囯蜀志：龐德公謂司馬德操，“人之水鏡也”。"
                },
                {
                    "paragraph": "忠邪自辨。致兹愚直，亦克保全。雖任職居官，無過人者；而見危授命，蓋有志焉。臣軾言。伏蒙聖恩，除臣龍圖閣斈士知潁州，臣已於今月二十二日到任訖者。支郡責輕，未即滿盈於小噐；豐年事簡，非徒飽暖於一家。",
                    "zhushu": "王元之滁州謝表云：諸縣豊登，絶少公事；全家飽暖，尽待君恩。"
                },
                {
                    "paragraph": "覽几席之溪湖，雜簿書於魚鳥。平生所樂，臨老獲從。",
                    "zhushu": "中謝。"
                },
                {
                    "paragraph": "伏以汝潁爲州，邦畿稱首。土風備於南北，人物椎於古今。賔主俱賢，蓋宗資、范孟博之舊治；",
                    "zhushu": "後漢：范滂，字孟博，為汝南太守，以宗資為功曹。郡人謡曰：“汝南太守范孟博，南陽宗資主畫諾。”"
                },
                {
                    "paragraph": "文献相續，有晏殊、歐陽脩之遺風。",
                    "zhushu": "晏元獻公殊，慶曆中甞知潁州。歐陽文忠公脩，自揚州徙知潁州。"
                },
                {
                    "paragraph": "顧臣何人，亦與茲選。此蓋伏遇　皇帝陛下，丕承　六聖，緫攬羣英。生知仁孝之全，學識文武之大。謂臣簮履之舊物，嘗忝帷幄之近臣。奉事七年，﨑嶇一節。意其忠義許國，故暫召還；察其老病畏人，復許𥙷外。置之安地，養此散材。更少勉於桑榆，誓不忘於畎畒。",
                    "zhushu": "",
                    "type": 2
                },
                {
                    "paragraph": "楊州謝表",
                    "zhushu": "",
                    "type": 2
                },
                {
                    "paragraph": "臣軾言。伏蒙聖恩，除臣知楊州，臣已於今月二十六日到任訖者。支郡養痾，裁能免咎；通都移牧，自愧何功。屢玷恩榮，實深慙汗。",
                    "zhushu": "中謝。"
                },
                {
                    "paragraph": "伏念臣早縁竊禄，稍習治民。在先帝朝，已歷三州；",
                    "zhushu": "公在神宗朝，先知密州，自密州知徐州，又知湖州。"
                },
                {
                    "paragraph": "近八年間，復忝四郡。",
                    "zhushu": "公在哲宗朝，先知登州，後入朝爲翰林學士，奏乞　外，遂知杭州。被召除翰林承旨，供職数月，以弟嫌請郡，知潁州，在任就差知揚州。時元祐七年也。事見年諎。"
                },
                {
                    "paragraph": "平生所願，滿足無餘。志大才踈，信天命而自遂；人微地重，恃聖眷以少安。恭惟太皇太后陛下，子惠萬民，器使多士。以謂朝廷之德澤，付於郡縣與監司。乃眷江淮之間，乆離水旱之苦。鄰封二浙，饑疫相薫；積欠十年，豐凶皆病。臣敢不上推仁聖之意，下盡疲駑之心。庶復流亡，少寛憂軫。",
                    "zhushu": "",
                    "type": 2
                },
                {
                    "paragraph": "一麾出守，",
                    "zhushu": "文選顔延年詠阮始平詩：屢薦不入官，一麾乃出守。本言麾去之“麾”，而杜枚之詩云：欲把一麾江海去。乃誤以爲“旌麾”之“麾”，後人多承誤用之。"
                },
                {
                    "paragraph": "方愧媮安；十國爲連，",
                    "zhushu": "王制云：十國爲連，連有帥。"
                },
                {
                    "paragraph": "復膺寵寄。恩榮旣溢，慙汗靡寧。",
                    "zhushu": "中謝。"
                },
                {
                    "paragraph": "伏念臣本以鯫生，冐居禁從。頃縁多病，力求潁尾之行；曽未半年，復有廣陵之請。蓋以魚鳥之質，老於江湖之間。習與性成，樂居其舊；天從民欲，許擇所安。恭惟皇帝陛下，欽明文思，剛徤純粹。天功黙運，灼知萬化之情；人材並收，各取一長之用。如臣衰朽，尚未遐遺。命至蹇而禄已盈，每懷憂懼；志雖大而才不副，莫報恩私。",
                    "zhushu": "",
                    "type": 2
                },
                {
                    "paragraph": "定州謝表",
                    "zhushu": "",
                    "type": 2
                },
                {
                    "paragraph": "兵民重寄，本禦侮以折衝；疆埸乆安，但坐嘯而畫諾。才微禄厚，恩重命輕。",
                    "zhushu": "中謝。"
                },
                {
                    "paragraph": "伏念臣一去闕庭，三換符竹，坐席未暖，召節已行。筋力疲於往來，日月逝於道路，未經周𡻕，復典兩曹。朝廷非不用臣，愚惷自不安位，所冝竄逐，更冒寵榮。此蓋伏遇皇帝陛下，离明正中，乾健獨運。追述　東朝之遺意，",
                    "zhushu": "灌夫傳：上賜竇嬰食，曰：“東朝廷辨之。”如淳曰：東朝，太后朝也。"
                },
                {
                    "paragraph": "收此散材；眷言西學之舊臣，",
                    "zhushu": "禮曰：帝入西學，上賢而貴德。公嘗爲侍讀，故云。"
                },
                {
                    "paragraph": "付之善地。致此衰朽，尚未棄捐。臣敢不勤䘏民勞，宻脩邊備。苟無大過，以及朞年。漸還魚鳥之郷，以畢桑榆之景。",
                    "zhushu": "",
                    "type": 2
                },
                {
                    "paragraph": "英州謝表",
                    "zhushu": "紹聖元年四月壬子，知定州蘇軾落端明、翰林二學士，知英州。以侍御史。來之邵言其所作誥詞，語渉譏訕故也。",
                    "type": 2
                },
                {
                    "paragraph": "罪凶義絶，誅九族以猶輕；威震怒行，寘一州之大幸。驚䰟方散，感涕徒零。",
                    "zhushu": "中謝。"
                },
                {
                    "paragraph": "伏念臣草芥賤儒，岷、峨冷族，襲光人之素業，偕一弟以竊名。雖㓜𡻕勤勞，實學聖人之大道；而終身窮薄，常爲天下之罪人。先帝全臣於衆怒必死之中，　陛下起臣於散官永棄之地。恩深報蔑，每憂天地之難欺；福少禍多，是亦古今之罕有。自悲棄物，猶欲𥸤天。惟　上聖纂宗廟之圖，方太母聽簾帷之政，招延俊乂，登進老成。何期章句之䛕材，使掌絲綸之要職。凡一時黜陟進退之衆，皆兩宫威福賞罰之公。旣在代言，敢思逭責。苟不能敷揚　上意，尊朝廷於日月之明；則何以聳動四方，鼔號令於雷霆之震。固當昭陳功伐，直喻正邪。豈臣愚敢有於私心，蓋王言不可以匿指。當時之天奪其魄，",
                    "zhushu": "左傳宣公十五年：晋使趙同献狄俘于周，不敬。刘康公曰：“不及十年，原叔必有大咎，天奪之魄矣。”原叔即同。"
                },
                {
                    "paragraph": "但謂守官；今日之臣肆其言，期於必戮。頼父母之深憫，免子弟之皆誅。罪雖駭於衆聞，恩終歸於内恕。不獨再生於東市，",
                    "zhushu": "晁錯朝服而斬於東市。"
                },
                {
                    "paragraph": "猶令尸禄於南州。累𡻕寵榮，固已太過；此時竄責，誠所冝然。瘴海炎陬，去若清凉之域；蒼顔素髪，誰憐衰暮之年。恩重丘山，感藏骨髓。此蓋　皇帝陛下，智雖天錫，行自生知。巍巍繼六聖之神休，孜孜盡　三宫之孝養。",
                    "zhushu": "哲宗即位，尊太皇后爲太皇太后，皇后爲皇太后，徳妃朱氏爲皇太妃，是爲三宫。"
                },
                {
                    "paragraph": "深原心迹，曲示哀矜。臣實何人，恩常異衆。在先朝偶脫於誅戮，故此日復煩於典刑。頑戾若斯，生存何靣。臣敢不筮臍悔過，",
                    "zhushu": "左傳：楚文王過鄧，鄧祁侯享之。三甥曰：“亡鄧囯者，必此人也。君不早圖，後君筮臍。”"
                },
                {
                    "paragraph": "吞舌知非。",
                    "zhushu": "燕丹子曰：荆軻見燕太子，太子曰：“田先生今无恙乎？”軻曰：“光送軻之時，言太子戒以囯事，耻以丈夫而不可信，向軻吞舌而死。”"
                },
                {
                    "paragraph": "革再三而不改之非，庶萬一有善終之望。殺身莫喻，敢懷窮困之憂；守土非輕，尚牧遐荒之俗。儻先朝露之化，",
                    "zhushu": "漢：李陵謂蘇武曰：“人生如朝露。”文選曹子建表曰：常恐先朝露，填溝壑。"
                },
                {
                    "paragraph": "徒懷結草之忠。",
                    "zhushu": "已見上注。",
                    "type": 2
                },
                {
                    "paragraph": "惠州謝表",
                    "zhushu": "紹聖元年八月甲子，敕中書省臣僚入劄子，言軾雖已責降，未厭輿論。六月五日，三省同奉聖旨，蘇軾可責授寕遠軍節度副使，惠州安置。",
                    "type": 2
                },
                {
                    "paragraph": "臣軾言。先奉告命，落兩職，退一官，以承議郎知英州軍州事。續奉告命，責授臣寜逺軍節度副使惠州安置，已於今月二日到惠州公參訖者。仁聖曲全，本欲𢌿之民社；羣言交擊，必將致之死亡。尚荷寛恩，止投荒服。",
                    "zhushu": "中謝。"
                },
                {
                    "paragraph": "伏念臣性資𥚹淺，學術荒唐。但守不移之愚，遂成難赦之咎。迹其狂妄，乆合誅夷。方尚口乃窮之時，",
                    "zhushu": "困卦：有言不信，尚口乃窮也。"
                },
                {
                    "paragraph": "蓋擢髪莫數其罪。",
                    "zhushu": "史記范雖傳：須賈謝雎曰：“雖擢賈之髮，不足以數賈之罪。”"
                },
                {
                    "paragraph": "豈謂天幸，得存此生。此蓋伏遇　皇帝陛下，以大有爲之資，行不忍人之政。湯網開其三靣，",
                    "zhushu": "吕氏春秋曰：湯見祀網置四靣，祝曰：“從天墜者，從地岀者，從四方來者，皆羅吾網。”湯曰：“嘻，尽之矣！非桀其誰能爲此？”湯收其三靣，置其一靣，更教之祝曰：“欲左者左，欲右者右，欲髙者髙，欲下者下，吾取其犯命者。”漢南之國聞之曰：“湯之德及禽獸矣。”於是四十國同時歸之。"
                },
                {
                    "paragraph": "舜干舞于兩階。念臣奉事有年，少加憐愍。知臣老死無日，不足誅鋤。明降徳音，許全餘息。故使豗𠒺之馬，猶獲蓋帷；",
                    "zhushu": "檀弓：孔子曰：“弊惟不棄，爲埋馬也；弊蓋不棄，爲埋狗也。”"
                },
                {
                    "paragraph": "觳觫之牛，得違刀几。臣敢不服膺嚴訓，託命至仁；洗心自新，没齒無怨。但以瘴癘之地，魑魅爲隣。衰疾交攻，無復“首丘”之望；",
                    "zhushu": "記曰：狐死正丘首，仁也。"
                },
                {
                    "paragraph": "精誠未泯，空餘“結草”之忠。",
                    "zhushu": "",
                    "type": 2
                },
                {
                    "paragraph": "昌化軍謝表",
                    "zhushu": "紹聖四年二月，蘇軾責授瓊州别駕，昌化軍安置。責詞罪其託訓詞。以肆誣詆故也。",
                    "type": 2
                },
                {
                    "paragraph": "臣軾言。今年四月十七日，奉被告命，責授臣瓊州别駕昌化軍安置。臣尋於當月十九日起離惠州，至七月二日已至昌化軍訖者。並鬼門而東騖，",
                    "zhushu": "山水志：容、牢二州界有鬼門關。諺曰：“若渡鬼門関，十去九不還。”言多炎瘴也。"
                },
                {
                    "paragraph": "浮瘴海以南遷。生無還期，死有餘責。",
                    "zhushu": "中謝。"
                },
                {
                    "paragraph": "伏念臣頃縁際㑹，偶竊寵榮。曽無毫髪之能，而有丘山之罪，冝三黜而未已，跨萬里以獨來，恩重命輕，咎深責淺。此蓋伏遇　皇帝陛下堯文炳煥，湯德寛仁，赫日月之照臨，廓天地之覆育，譬之蠕動，稍賜矜憐，俾就窮途，",
                    "zhushu": "𣈆阮籍每行至途窮，輒慟哭而返。"
                },
                {
                    "paragraph": "以安餘命。而臣孤老無託，瘴癘交攻，子孫慟哭於江邊，已爲死别，魑魅逢迎於海外，寜許生還，念報德之何時，悼此心之永已，俯伏流涕，不知所云。",
                    "zhushu": "",
                    "type": 2
                },
                {
                    "paragraph": "量移廉州表",
                    "zhushu": "自昌化軍貶所，該徽廟登極大赦，故量移廉州安置。",
                    "type": 2
                },
                {
                    "paragraph": "使命逺臨，初聞喪膽，詔辭温眷，乃返驚魂，拜望闕庭，喜溢顔靣，否極㤗至，雖物理之常然，昔棄今收，豈罪餘之敢望，伏膺知幸，揮涕無從。",
                    "zhushu": "中謝。"
                },
                {
                    "paragraph": "伏念臣頃以狂愚，再罹譴責，荷先朝之厚德，寛蕭律之重誅，投𢌿遐荒，幸逃鼎鑊，風波萬里，顧衰病以何堪，煙瘴五年，頼喘息之猶在，憐之者嗟其已甚，嫉之者謂其太輕。考圖經正繫海隅，以風土疑非人世，食有併日，",
                    "zhushu": "儒行云：“儒有易衣而岀，併日而食。”"
                },
                {
                    "paragraph": "衣無冬，凄凉一身，顚躓萬狀，恍若醉夢，已無意於生還；豈謂優容，許承恩而近徙。雖云僥倖，實有寅縁。兹蓋伏遇皇帝陛下，道本生知，聖由天縱。舊勞于外，爰知小人之依；堪家多難，監于先生成憲。奉　聖母之慈訓，擇正人而與居，凡有嘉謀，出於睿斷。憫臣以孤危寡援，察臣以妬忌獲愆，許以更新，庶其改過。雖天地有化育之徳，不能使臣之再生；雖父母有鞠養之恩，不能全臣於必死。報期碎首，言豈渝心。濯去泥塗，",
                    "zhushu": "左傳云：辱在泥塗。"
                },
                {
                    "paragraph": "已有遭逢之便；擴開雲日，復觀於變之時。此生豈敢求榮，處己但知緘口。",
                    "zhushu": "家語觀周篇云：孔子入后稷之廟，廟堂右階之前有金人焉，参緘其口，而銘其背曰：“古之謹言人也。”",
                    "type": 2
                },
                {
                    "paragraph": "謝量移永州表",
                    "zhushu": "又自廉州經皇子赦恩，授舒州團練副使，永州居住。",
                    "type": 2
                },
                {
                    "paragraph": "島上囚拘，分安死所，天邊渙汗，詔許生還。駐丗之䰟，自招合浦；",
                    "zhushu": "方輿志曰：廉州即合浦郡，秦象郡地，漢置合浦郡，隋置廉州。屈原有招魂辭。"
                },
                {
                    "paragraph": "感恩之淚，欲漲溟波。",
                    "zhushu": "中謝。"
                },
                {
                    "paragraph": "伏念臣生而愚朴，少也艱勤，倀",
                    "zhushu": "二。"
                },
                {
                    "paragraph": "而行，",
                    "zhushu": "記云：猶瞽者之無相與，倀倀乎其何之。”"
                },
                {
                    "paragraph": "不知所届，衝衝而活，",
                    "zhushu": "楊子云：如庸行翳路，衝衝而活，君子不貴也。”"
                },
                {
                    "paragraph": "何以爲生。言則招憂，動常速禍，顧己於時齟齬，使人費力保全。　仁宗之朝早得名，神考之朝終見貸。謂冝飾躬自省，去惡莫爲，而力肆言元祐之間，放意太平之際。凡獲不虞之譽，冝任非常之辜。過旣暴聞，衆知不赦。　先皇帝明罰勑法，使萬里以思𠎝；今天子發政施仁，無一夫之失所。凡在名籍，舉賜洗湔。俾離一海之中，復至五嶺之外。",
                    "zhushu": "廣州記云：“大庾、始安、臨賀、桂陽、掲陽，謂之五嶺。”"
                },
                {
                    "paragraph": "拜天恩之優厚，知聖化之宻庸。挈是破家，航以一葦。蛟鰐潜底，風濤不驚。遂齊編户之民，不爲異域之鬼。視偕飛走，謝施乾坤。天日彌髙，徒極馳心於魏闕；",
                    "zhushu": "曰：中山公子牟詹子曰：“身在江海之上，心居魏闕之下。”"
                },
                {
                    "paragraph": "郷關入望，尚期歸骨於眉山。殘生無與於殺身，餘識終同於結草。",
                    "zhushu": "",
                    "type": 2
                },
                {
                    "paragraph": "提舉玉𡱈觀謝表",
                    "zhushu": "時元符三年十一月癸亥朔，有玉𡱈之命。",
                    "type": 2
                },
                {
                    "paragraph": "臣軾言。臣先自昌化軍貶所奉敕移廉州安置，又自廉州奉敕授臣“舒州團練副使永州居住。今行至英州，又奉敕授臣“朝奉郎提舉成都府玉𡱈觀，在外州軍任便居住”者。七年逺謫，不自意全；萬里生還，適有天幸。",
                    "zhushu": "“不自意全”“適有天幸”，皆用西漢全句。"
                },
                {
                    "paragraph": "驟從縲紲，復齒搢紳。",
                    "zhushu": "中謝。"
                },
                {
                    "paragraph": "伏念臣才不逮人，性多忤物。剛𥚹自用，可謂小忠；猖狂妄行，",
                    "zhushu": "莊子云：“猖狂妄行，而蹈乎大方。”"
                },
                {
                    "paragraph": "乃蹈大難。皆臣自取，不敢怨尤。會真人之勃興，與萬物而更始。而臣獨在幽逺，最爲𡨋頑。迨兹起廢之𥘉，倍費生成之力。終蒙記録，不遂棄捐。此蓋伏遇　皇帝陛下正位龍飛，對時虎変。神武不殺，豈非受命之符；清浄無爲，坐獲消兵之福。聦明不作，邪正自分。使臣得同草木之微，共霑雷雨之解。臣敢不益堅素守，深念往愆。没齒何求，不厭飯蔬之陋；蓋棺未已，猶懷結草之忠。",
                    "zhushu": "詩文發源云：東坡有送載蒙赴成都玉局觀詩云：“莫欺老病未帰身，王局他年第幾人。”又有過嶺一篇云：“劒南西望七千里，乗㒷眞為玉局遊。”而東坡竟終於玉局觀。"
                }
            ]
        },
        {
            "name": "經進東坡文集事略卷第二十七",
            "paragraphs": [
                {
                    "paragraph": "經進東坡文集事略卷第二十七",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "啓",
                    "zhushu": "",
                    "type": 2
                },
                {
                    "paragraph": "謝制科啓賀楊龍圖啓",
                    "zhushu": "",
                    "type": 2
                },
                {
                    "paragraph": "賀呉副樞啓荅許狀元啓",
                    "zhushu": "",
                    "type": 2
                },
                {
                    "paragraph": "謝館職啓賀韓丞相啓",
                    "zhushu": "",
                    "type": 2
                },
                {
                    "paragraph": "荅曾學士啓賀歐陽少𡖖致仕啓",
                    "zhushu": "",
                    "type": 2
                },
                {
                    "paragraph": "密州謝執政啓荅楊屯田啓",
                    "zhushu": "",
                    "type": 2
                },
                {
                    "paragraph": "謝監司薦舉啓徐州謝兩府啓",
                    "zhushu": "",
                    "type": 2
                },
                {
                    "paragraph": "賀吕副樞啓賀趙大資致仕啓",
                    "zhushu": "",
                    "type": 2
                },
                {
                    "paragraph": "荅陳齋郎啓賀文太尉啓",
                    "zhushu": "",
                    "type": 2
                },
                {
                    "paragraph": "登州謝兩府啓謝中書舎人啓",
                    "zhushu": "",
                    "type": 2
                },
                {
                    "paragraph": "謝翰林學士啓",
                    "zhushu": "",
                    "type": 2
                },
                {
                    "paragraph": "謝制科啓",
                    "zhushu": "",
                    "type": 2
                },
                {
                    "paragraph": "右軾啓。今月某日蒙恩授前件官者。臨軒䇿士，方捜絕異之材；隨問獻言，誤占乆虚之等。",
                    "zhushu": "自仁宗景祐元年，大理寺丞呉育中第三等之後，歴宝元、慶曆、皇祐、嘉祐以來，止放第四等。今公復入三等，故有此語。"
                },
                {
                    "paragraph": "忽從佐縣，擢與評刑。",
                    "zhushu": "公登嘉祐二年第，丁太夫人憂，終䘮五年，授河南福昌簿。及中制科，除大理評亊，簽書鳯𦍤府判官。"
                },
                {
                    "paragraph": "内自顧於無堪，凛不知其所措。恭惟至治之要，惟有取人之難。用法者，畏有司之不公，故捨其平生而論其一日；通變者，恐人才之未盡，故詳於採聽而略於臨時。兹二者之相形，顧兩全而未有。一之於考試，而掩之於倉卒，所以爲無私也，然而才行之迹無由而深知；委之於察舉，而要之於乆長，所以爲無失也，然而請屬之風，或因而滋長。此隋、唐進士之所以爲有弊，",
                    "zhushu": "户肇囯史補云：“進上科始於隋大業中，盛於正觀、永徽之際。縉紳虽位極人臣，不由進士者，終不為美。其都會謂之㪯場，通称謂之秀才，投刺謂之郷貢，得第謂之前進士，互相推敬謂之先軰，俱捷謂之同年，有司謂之座主，旣捷，列姓名於慈㤙寺塔，謂之題名，大讌於曲江亭，謂之曲江㑹北。”其大略也。然浮薄之弊，自皆患之。"
                },
                {
                    "paragraph": "魏、𣈆中正之所以爲多姦。",
                    "zhushu": "魏氐革命，從尚書陳羣之議，乃立九品官人之法。州縣皆置大小中正，使之區别所管人物，定爲九等。其有言行修著則升進之，儻或道義虧缺則降下之。然𩔖多挾私意，升降不公。亊見魏志。"
                },
                {
                    "paragraph": "惟是賢良茂異之科，兼用考試察舉之法。毎中年輒下明詔，使兩制各舉所聞。在家者能孝而恭，在官者能廉而謹。臨之以患難而能不變，邀之以寵利而能不回。旣已得其行己之大方，然後責其當世之要用。學博者又湏守約而後取，文麗者或以用寡而見尤。特於萬人之中，求其百全之美。凡與中書之召命，已爲天下之選人。而又有不可測知之論，以觀其黙識之能；無所不問之䇿，以較其博通之實。至於此而不去，則其人之可知。然猶使御史得以求其疵，諌官得以考其素。一䧟清議，輒爲廢人。",
                    "zhushu": "如嘉祐四年，汪輔之應制科亦入等，監察御史裏行言其无行，報罷之𩔖。亊見馮潔已御史臺記。"
                },
                {
                    "paragraph": "是以始由察舉，而無請謁公行之私；終用考試，而無倉卒不審之患。蓋其取人也如此之宻，則夫不肖者安得而容。軾才不迨人，少而取信。治經獨傳於家學，爲文不願於世知。特以飢寒之憂，出求斗升之禄。不謂諸公之過聽，使與羣豪而並遊。始不自量，欲行其志。遂竊俊良之舉，不知氣力之微。論事迂闊，而不能動人；讀書踈略，而無以應敵。取之甚愧，得而益慙。此蓋伏遇某官，德爲世之望人，位爲時之顯處。聲稱所被，四方莫不奔趨；議論一加，多士以爲進退。致兹庸末，亦預甄収。然而志卑處髙，徳薄寵厚。歷觀前軰，由此爲致君之資；敢以微軀，自今爲許國之始。過此以往，未知所裁。",
                    "zhushu": "",
                    "type": 2
                },
                {
                    "paragraph": "賀楊龍圖啓",
                    "zhushu": "",
                    "type": 2
                },
                {
                    "paragraph": "右軾啓。伏審新改直職，擢司諫垣。傳聞邇遐，竦動觀聽。咸謂國家之鉅福，乃用諫諍之真才。必能深言，以補大化。方今朝廷之上，號爲無諱。而太平之美，終不能全；臺諫之列，嵗不乏人。而衆弊之原，猶或未去。豈聽之者徒能容而不能用，言之者但爲名而不爲功。歷觀古人之效忠，皆因當世而用智。不務過直，期於必行。右尹子革因墳典而道祈招之詩，",
                    "zhushu": "左傳昭公十二年：楚𤫊王出，左史倚相趨過。王語右尹子革曰：“是能讀三墳、五典、八索、九丘。”對曰：“臣嘗問焉，昔穆王欲肆其心，周行天下，將皆必有車轍馬跡焉。祭公謀父作祈招之詩以止王心，王是以獲没於祗宫。臣問其詩而不知也。”王曰：“子能乎？”對曰：“能。其詩曰：祈招之愔愔，式昭徳音。思我王度，式如玉，式如金。形民之力，而无醉飽之心。王揖而入，饋不食，寢不寐，数日不能自克，以及於難。”"
                },
                {
                    "paragraph": "左師觸龍語饘粥而及長安之質。",
                    "zhushu": "戰囯策：趙孝成王元年，秦伐趙，趙求救於斉，斉請以長安君爲質，太后堅不肯。左師觸龍見太后曰：“老臣病足，不得見乆矣，竊恐太后有所苦也。”太后曰：“老婦恃輦而行。”曰：“食得无衰乎？”曰：“恃粥耳。”太后色稍解。左師公曰：“老臣賤息舒祺，臣憐爱之，願得𥙷黒衣之吏。”太后曰：“丈夫已憐爱少子乎？”對曰：“甚於婦人。老臣竊以爲媪之爱燕后，甚於長安君。”太后曰：“不若長安君之甚。”左師公曰：媪之送燕后也，持其踵爲之泣，念其逺也。𥙊祀則祝之曰：“必勿使反。”豈非計長乆哉？今媪尊長安之位，而不及今令有功於囯，一旦有変，長安君何以自托於趙？太后曰：“恣君之所使之。”於是遣長安君出質於斉，斉兵乃岀。"
                },
                {
                    "paragraph": "徒盡拳拳之意，不求赫赫之名。此仁人及物之休功，忠臣愛君之至分。伏自頃嵗，所更幾人。席未暖而輙遷，踵相躡而継去。一身之譏，固足以免矣；而積嵗之病，當使誰去之。恐習慣以爲常，遂因循而不振。雖在僻陋，顧常隱憂。以爲必得朴忠憂國之人，而又加以辯智得君之術。言苟獲用，國其庶幾。伏惟諌院龍圖，才雄於世，而常若不勝；節過於人，而未甞自異。素練邊事，深知兵驕；頃持銓𢖍，實識官冗。必將舉大體而不論小事，務實效而不爲虛名。軾最蒙深知，愧無少補。方傾耳以聽，願續書諌苑之篇；",
                    "zhushu": "南史：李承業集古今章䟽爲誎苑。又唐于志寕，正觀中爲太子左庶子，上諌苑二十卷，以諷太子承乾。太宗見大恱，賜金十斤，絹三百匹。故公次韵朱光庭𥘉夏詩有“諌苑君方續承業”之句。"
                },
                {
                    "paragraph": "若有待而言，或能著“爭臣”之論。",
                    "zhushu": "陽城傳云：“德宗召拜城爲右諌議大夫。𥘉，城未起，搢紳想見風采。既㒷草茅，処諫諍官，士以爲且死聀，天下益惮之。及受命，他諫官論事紛紛苛細，帝益厭苦。而城寖聞得失且熟，猶未肯言。韓愈作爭臣論譏切之，城不屑。"
                },
                {
                    "paragraph": "阻以在外，無由至門。踊躍之懷，實倍倫等。",
                    "zhushu": "",
                    "type": 2
                },
                {
                    "paragraph": "賀呉副樞啓",
                    "zhushu": "名育，字春𡖖，建州人。慶曆五年，知開封府，拜樞密副使。",
                    "type": 2
                },
                {
                    "paragraph": "頃聞休命，擢領上都。曽安坐之未皇，已歡聲之布出。即欲裁問，少通勤拳。以爲不乆當有非常之聞，是以未敢輕爲率爾之賀。逮兹未幾，果已如言。釋府事之喧繁，緫兵權於禁宻。傳聞四海，歡喜一詞。伏惟某官，機略足以應無方，而有朴忠沉厚之量；文華足以表當世，而有簡素質直之風。置之於都㑹，則其爲效也速，而所及者廉；委之於樞機，則其成功也遲，而所被者廣。深惟賢者之處世，皆以得時爲至難。幸而得之，或已老矣。今以明公之至盛，正如大川之方増。天下方將以未獲之事，盡付於明公。明公冝愛此不貲之軀，以畢其能事。區區之意，言不能勝。",
                    "zhushu": "",
                    "type": 2
                },
                {
                    "paragraph": "荅許狀元啓",
                    "zhushu": "名安世。",
                    "type": 2
                },
                {
                    "paragraph": "右軾啓。伏以賢俊之士，固將有所挾持；冨貴之來，豈能爲之損益。昔者在貧賤之辱，所有無以異於今；一朝居豪傑之先，而人然後知其貴。伏惟狀元簽判廷評，以粹美之質，負傑異之才，自逺方而遊上都，以一日而蓋天下。士旣望風而知不敵，人皆歛祍而謂當然。苟非素與交遊之流，安敢輕爲賀問之禮。不期謙抑，過䤸庸虚。忽承牋牘之臨，皆自聽聞之誤。禮非所稱，媿靡自任。　先皇帝未明求衣，乆已格於至治；洮盥憑几，尚不忘於選賢。庸登哲民，以遺後聖。雖喜車旌之召，旋興弓劒之悲。",
                    "zhushu": "事見上注。"
                },
                {
                    "paragraph": "臣子之心，逺迩若一。即日承已拜命，計將就塗，念展謁之何時，徒向風而永望。謹奉啓陳謝，不宣，謹啓。",
                    "zhushu": "",
                    "type": 2
                },
                {
                    "paragraph": "謝館職啓",
                    "zhushu": "墓誌云：治平二年，公判登聞鼔院。英宗在藩聞公名，欲以唐故亊召入。翰林。宰相限以近例，欲召試祕閣。上曰：“未知其能否故試，如蘇軾有不能耶？”宰相猶不可。及試二論，皆入三等，得直史館。",
                    "type": 2
                },
                {
                    "paragraph": "試言無取，錫命過優。進貽朋友之譏，退有簡書之畏。靦顔就列，撫已若驚。國家取士之門至多，而制舉號爲首冠；育才之地非一，而䇿府處其最髙。",
                    "zhushu": "穆天子傳曰：羣玉山，先王之所謂䇿府。"
                },
                {
                    "paragraph": "觀其所以待之，蓋亦可謂至矣。知寳王璵璠難得而易毀，故篋櫝以養其全；知楩楠豫章積嵗而後成，故封殖以待其長。施等天地，恩均父師。恭惟先帝臨御以來四十二載，所擢賢良方正之士十有五人。",
                    "zhushu": "天圣八年成都何詠、河南冨弼，景祐元年建州呉育、泉州蘇紳、應天張方平，宝元元年雲州田况，慶曆二年杭州錢明逸、錢𩔖逺，皇祐元年離州呉奎，嘉祐二年越州夏噩，嘉祐四年秀州陳舜俞、和州錢藻，嘉祐六年衢州王介，并公兄弟共十有五人。"
                },
                {
                    "paragraph": "其志莫不舉明主於三代之隆，",
                    "zhushu": "王吉䟽云：“公𡖖幸得遭遇其時，言聽諫從，然未有建万世之長䇿，㪯眀主於三代之隆者也。”"
                },
                {
                    "paragraph": "其言莫不欲措天下於泰山之固。",
                    "zhushu": "淮南王安諫伐南越書云：“傳之子孫，施之无穷，天下之安，猶泰山而四維之也。”"
                },
                {
                    "paragraph": "大則欲興禮樂以範來世，小則欲操數術以馭四夷。然而進有後先，名有隱顯，命有窮逹，時有重輕。或已踐廟堂之崇，或已登侍從之列。或反流落於逺郡，或尚滯留於小官。或死生之乖睽，已爲陳迹；或擯斥於罪戾，僅夷平民。雖曰功名冨貴所由之塗，亦爲毀譽得䘮必爭之地。名重則於實難副，論髙則與世常踈。故雖絶異之資，猶有不任之懼。軾之内顧，豈不自知。性任己以直前，斈師心而無法。",
                    "zhushu": "“師心”，見莊子。"
                },
                {
                    "paragraph": "自始操筆，知不適時。會宗伯之選掄，疾時文之靡弊。擢居異等，以風四方。",
                    "zhushu": "墓誌云：嘉祐二年，歐陽文忠公考試礼部，疾時文之詭異，思有以救之。梅圣俞時与其事，得公論刑賞以示文忠。文忠驚喜，以爲異人，欲以冠多士，疑曽子固所為。子固，文忠门下士也。乃寘公第二，復以春秋對義居第一。士聞始譁不厭，乆乃信伏。"
                },
                {
                    "paragraph": "不知滿溢之憂，復玷良能之舉。負賢者所難之任，爭四海欲得之求。其爲憃愚，可爲危慄。是以一參賔幕，輙蹈危機。已嘗名挂於深文，",
                    "zhushu": "東坡詩案云：“任鳯翔府簽判日，爲中元節不過知府厅，罰銅八斤，乃太守陳希亮公弼所按也。”"
                },
                {
                    "paragraph": "不自意全於今日。而况　大明繼照，百度惟新。理財訓兵，有鞭笞戎狄之志；信賞必罰，有追述　祖宗之風。凡用人歷試其能，苟敗事必誅無赦。此太平可待之日，豈不肖兼容之時。而乃度越賢豪，曲収微賤。縱不能力辭而不就，亦當知非分以自慙。此蓋伏遇某官，志在斯民，仁爲己任。欲辦大事，務兼寸尺之長；將求多聞，故引㳙埃之助。致此忝冒，有踰等倫。欲報無縁，將何望於頑鄙；遇寵知懼，庶不至於惰媮。",
                    "zhushu": "",
                    "type": 2
                },
                {
                    "paragraph": "賀韓丞相啓",
                    "zhushu": "韓終字子華。神道碑云：熈寧二年夏，羌人大入慶州境，殺掠數千。絳自請行，遂爲陜西宣無使，治兵廊延，使偏將种諤出青澗城，趨銀州界，破抚寜、開光諸帳，就拜同中書門下平章事。",
                    "type": 2
                },
                {
                    "paragraph": "右軾啓。伏審誕膺𠕋命，首冠輔臣。四方聳觀，萬口同慶。天下幸甚，天下幸甚。自古在昔，治少亂多。夫天將欲措世於大安，必有異人之間出；使民莫不回心而向道，𩔖非俗吏之所能。",
                    "zhushu": "見賈𧨏治安策。"
                },
                {
                    "paragraph": "方陋漢唐，將追尭舜。洪惟上聖之后，眷求一德之臣。謂“莫如公”，遂授以政。付八音於師曠，孰敢爭能；捐六轡於王良，坐將致逺。引領以望，惟日爲年。恭以昭文相公全德難名，巨才不器。亹亹申伯之望，",
                    "zhushu": "崧髙詩：亹亹由泊。王纉之事。箋云：亹亹，勉也。纉，継也。"
                },
                {
                    "paragraph": "堂堂漢相之風。",
                    "zhushu": "王商傳：商代康衡爲丞相，爲人多質有威重，長八尺餘，身体鴻大，容貌甚過絶人。成帝何平四年，單于來朝，引見白虎殿。丞相商坐未央廷中，單于前拜謁商。商起離席与言，單于仰視商貌，大畏之，遷延却退。天子聞而歎曰：“此真漢相矣！”"
                },
                {
                    "paragraph": "出入三朝，險夷一節。蕞爾種羌之拒命，慨言“當守”以請行。威聲所加，膻穢自屏。淮蔡旣定而裴度相，",
                    "zhushu": "度本傳：徳宗討淮、蔡，乆不下，度請身往督戰，即拜門下侍郎、平章亊、淮西宣慰招討處置使，卒擒元濟，進封𣈆國公，復知政事。"
                },
                {
                    "paragraph": "徐方不回而召虎歸。",
                    "zhushu": "常武詩云：徐方不回，王曰還㱕。箋云：回，猶違也。還㱕，振旅也。”"
                },
                {
                    "paragraph": "縱復遺種龍荒，遊魂沙海，譬之疥癬，",
                    "zhushu": "囯語：夫差旣許越成，將伐齊，申胥諫曰：“今王非越是圖，而齊、魯以爲憂。夫齊、魯譬諸疾疥癬也。”"
                },
                {
                    "paragraph": "豈足爬搔？必將訓兵擇帥而授之規摹，積榖堅城而磨以嵗月。破斧之惡四國，",
                    "zhushu": "破斧詩：周大夫惡四囯而美周公之東征。"
                },
                {
                    "paragraph": "實願周公之亟還；折箠以鞭赤眉，無煩鄧禹之乆外。",
                    "zhushu": "後漢鄧禹傳：赤眉西走扶風，禹乃入長安。後以乏食，帝召禹還，勑曰：“赤眉无榖，自當來東，吾折捶笞之，非諸將憂也，无得復妄進兵。”"
                },
                {
                    "paragraph": "天下是望，豈惟一人？即日邊徼苦寒，台候何似？伏冀爲國，善調寢興。謹奉啓起居。",
                    "zhushu": "",
                    "type": 2
                },
                {
                    "paragraph": "荅曾學士啓",
                    "zhushu": "名孝寛，魯公公亮子也。",
                    "type": 2
                },
                {
                    "paragraph": "伏審祗奉詔恩，榮升𠕋府，允厭朝論，增輝士林，伏惟慶慰。恭以聖神在御，政化惟新。顧𥸤俊之無才，豈㧞賢而待次。賤如莘野，猶爲席上之珍；逺若傳巖，盡入鵠中之選。而况圭璋之質，近生閥閱之家，固冝首膺寤寐之求，於以助成肅雍之化。府判學士天資粹美，儒術講明，向屈處於下僚，蓋避嫌而自晦。属武子之請老，",
                    "zhushu": "左傳宣公十七年：秋八月，𣈆師還。范武子將老，召其子文子曰：“吾聞喜怒以𩔖者鮮，易者實多，尔從二三子惟敬。”乃請老。是請老乃范武子，今諸本皆作“文子”，疑傳冩之誤。"
                },
                {
                    "paragraph": "察少翁之最賢，",
                    "zhushu": "前漢：韋元成，字少翁，賢之子也。少好斈，修父業。其兄洪犯法，賢死，門下生共矯賢令，以元成爲後。"
                },
                {
                    "paragraph": "撫念老成，聿求義訓。豈獨褒崇之盛典，固將樂育於美材。自顧庸虚，獲聮齋舎，忽捧書詞之辱，益知謙德之光。喜愧于心，踧踖無措。",
                    "zhushu": "",
                    "type": 2
                },
                {
                    "paragraph": "賀歐陽少師致仕啓",
                    "zhushu": "倦遊録云：歐陽文忠公在蔡州，屡乞致仕。門生蔡承。禧曰：“公徳望為朝廷𠋣重，且未及引年，豈容遽去也？”歐公荅曰：“脩平生名節，爲後生描𦘕盡，惟有早退，以全晚節，豈可更俟驅逐乎？”神道碑云：公在亳，已六請致仕，比至蔡，逾年復請。熙寧四年，以觀文殿斈士、太子少師致代。",
                    "type": 2
                },
                {
                    "paragraph": "伏審抗章得謝，釋位言還。天眷雖𨺚，莫奪已行之志；士流太息，共髙難繼之風。凡在庇庥，共増慶慰。伏以懷安天下之公患，去就君子之所難，世靡不知，人更相𥬇。而道不勝欲，私於爲身。君臣之恩，係縻之於前；妻子之計，推輓之於後。至於山林之士，猶有降志於垂老；而况廟堂之舊，欲使辭福於當年。有其言而無其心，有其心而無其决，愚智共蔽，古今一塗。是以用舎行藏，仲尼獨許於顔子；存亡進退，周易不及於賢人。自非智足以周知，仁足以自愛，道足以忘物之得䘮，志足以一氣之盛衰，則孰能見幾禍福之先，脫屣塵垢之外。常恐兹丗，不見其人。㐲惟致政觀文少師，全徳難名，巨材不器。事業三朝之望，文章百丗之師。功存社稷而人不知，躬履艱難而節乃見。縱使耄期篤老，猶當就見質疑。而乃力辭於未及之年，",
                    "zhushu": "歐公掛冠，時方六十有五。"
                },
                {
                    "paragraph": "退託以“不能”而止。大勇若怯，大智如愚。至貴無軒冕而榮，至仁不導引而壽。較其所得，孰與昔多。軾受知最深，聞道有自。雖外爲天下惜老成之去，而私喜明哲得保身之全。伏暑向䦨，台候何似，伏冀爲時自重，少慰輿情。",
                    "zhushu": "",
                    "type": 2
                },
                {
                    "paragraph": "賀韓丞相再入啓",
                    "zhushu": "名璹，字稚圭，相州安陽人。嘉祐三年，拜平章亊。熙寕六年。自大毛府復入相。",
                    "type": 2
                },
                {
                    "paragraph": "伏覩詔書，登庸舊徳，傳聞四海，歡喜一辭。竊以君臣之間，古今異道。任法而不任人，則責輕而憂淺，庸人之所安；任人而不任法，則責重而憂深，賢者之所樂。凡吾君所以推心忘己，一切不問，而聽其所爲，盖其後必將責報收功，三年有成，而底於至治。自非量足以容物，智足以知人，強足以濟艱難，勇足以断取捨，則何以首膺民望，力報主知。共惟史館相公，忠誠在天，徳望冠丗。如乾之“中正”，挺然而“純粹精”；如坤之六二，隤然而“直方大”。更練　三朝之用捨，出入四方之險夷。疲民系心，有識引領。必將發其藴蓄，以次施行。始緩獄以𥙿民，終措刑而隆禮。軾登門最舊，荷顧亦深。喜抃之懷，實倍倫等。",
                    "zhushu": "",
                    "type": 2
                },
                {
                    "paragraph": "宻州謝執政啓",
                    "zhushu": "",
                    "type": 2
                },
                {
                    "paragraph": "䝉恩授前件差遣，已於今月三日赴上訖。帶山負海，號爲持節之邦；多病無功，乆在散材之目。",
                    "zhushu": "莊子人間丗篇：匠石見櫟社木，其大蔽牛，匠石不顧。弟子問之，曰：“已矣，勿言之矣，散木也。”"
                },
                {
                    "paragraph": "授非所稱，愧靡自任。矧兹願治之辰，方以求賢爲急。冝得敏銳兼人之器，以副厲精更化之懷。如軾者，天與愚忠，家傳朴學。議論止於汙俗，交遊謂之“陳人。",
                    "zhushu": "莊子寓言篇：人而无以先人，无人道也；人而无人道，是之謂陳人。"
                },
                {
                    "paragraph": "出佐郡條，荐更嵗籥。雖僅脫網羅之患，",
                    "zhushu": "墓誌云：公論事愈力，王介甫愈恨。御史知雜亊者爲誣奏公過失，穷治无所得。公未甞以一言自辨，乞外任避之，通判杭州。故有“僅脫綱羅”之說。"
                },
                {
                    "paragraph": "然卒無毫髪之稱。豈伊寵榮，偶及衰鈍。此盖伏遇某官，股肱元聖，師表萬邦。欲隆太平極治之風，故開兼收並採之路。重使一夫之不獲，特捐支郡以見收。荷恩至深，論報何所。謹當䥴磨朽鈍，箠策疲駑。雖無望於功名，庶少逃於罪戾。過此以往，未知所裁。",
                    "zhushu": "",
                    "type": 2
                },
                {
                    "paragraph": "荅楊屯田啓二",
                    "zhushu": "",
                    "type": 2
                },
                {
                    "paragraph": "伏承枉顧，寵示長書。禮數過隆，旣匪妄庸之稱；文詞深厚，足爲衰拙之光。反復究觀，愧汗交集。伏惟通判屯田，學深經術，名重薦紳。頃者劒外屈臨百里之間，已是部中受賜一人之數。豈伊幸㑹，復此逢迎。聽其言，信仁人之愽哉；",
                    "zhushu": "左傳：斉景公曰：“子之宅近市，識貴賤乎？”於楚时，景公繁於刑，有鬻踊者，晏子故對曰：“踊貴而屦賤。”景公為是省刑。君子曰：“仁人之言，其利博哉！晏子一言而斉侯省刑。”踊，謂削足者屦也。"
                },
                {
                    "paragraph": "居是邦，蓋大夫之賢者。欲報瓊瑶之貺，適苦簿書之煩。“言之不文，",
                    "zhushu": "左傳襄公二十五年，仲尼曰：志有之“言以足志，文以足言。不言，誰知其志。言之无文，行而不逺。”"
                },
                {
                    "paragraph": "永以爲好”",
                    "zhushu": "",
                    "type": 2
                },
                {
                    "paragraph": "向者不遺，特蒙枉顧。愧無琴瑟旨酒，以樂我嘉賔；但喜直諒多聞，真古之益友。",
                    "zhushu": "此語見刘向傳賛。"
                },
                {
                    "paragraph": "謂將繼此而得見，豈意闕然而有行。伏讀誨音，惟知感歎。伏惟通判屯田，才猷通敏，學術深純。",
                    "zhushu": "非獨東州𣏌梓之珍，將為令尹子木問声清廟璠璵之宝。　　　　子曰：“晋大夫与楚孰䝨？”對曰：“晋𡖖不如楚，其大夫則䝨，皆𡖖材也。如𣏌梓皮革，自楚往也。虽楚有材，晋实用之。”見左傳。"
                },
                {
                    "paragraph": "蹔臨邊服，行履要津。而軾早以空踈，加之衰病。不縁曠官而罷去，則當引分以歸耕。自兹恐遂有出處之踈，故臨紙不能無悵惘之意。惟祈自重，少副下情。",
                    "zhushu": "",
                    "type": 2
                },
                {
                    "paragraph": "謝監司薦舉啓",
                    "zhushu": "",
                    "type": 2
                },
                {
                    "paragraph": "猥以庸虛，過蒙知遇。旣免尤譴，復加薦論。自省孤危，加之衰病。生而賦朴野之性，愚不識禍福之機。但知任己以直前，不復周防而慮後。動觸時忌，言爲身災。擠而去之，則爲有功；引而進之，亦或招悔。自非不以利禄爲意，而以仁厚爲心。顧兹鈍頑，誰肯収錄。伏惟某官，時望至重，主知已深。方將長育於羣材，專務掩覆於小過。憐其謀身之甚拙，進絶望而退無歸；知其爲政之雖迃，嵗有餘而日不足。",
                    "zhushu": "老聃之徒有庚桑楚者，居畏壘之山。畏壘之民相与言曰：“庚桑子之始来，吾洒然異之。今吾日計之而不足，嵗計之而有餘，庶幾其聖人乎？”"
                },
                {
                    "paragraph": "特矯世俗，借之齒牙。",
                    "zhushu": "南史：謝眺好奨人才，會諬孔闓粗有才筆，未爲時知。孔珪嘗令草表以示眺。眺嗟吟良乆，手自折簡冩之，謂珪曰：“士子声名未立，應共奨成，無惜歯牙餘論。”"
                },
                {
                    "paragraph": "軾敢不祗畏簡書，益自脩飭。豈云報徳，苟不辱知。過此以還，未知所措。",
                    "zhushu": "",
                    "type": 2
                },
                {
                    "paragraph": "徐州謝兩府啓",
                    "zhushu": "",
                    "type": 2
                },
                {
                    "paragraph": "移守河中，已愧超陞之異；改臨泗上，仍叨藩鎮之雄。",
                    "zhushu": "熈寜十年，公自密州就差知河中府，未到任，改知徐州。"
                },
                {
                    "paragraph": "旣見吏民，周覽風俗。地形襟要，當東南水陸之衝；民食艱難，正春夏旱蝗之際。冝得一時之循吏，以安千里之疲氓。如軾者，才不逮人，學非適用。早塵䇿府，自知拙直之難安；屢近守符，意請苟全之善計。然自往來三郡，首尾七年。足蹈危機，僅脫風波之險；心存吏役，都忘學術之源。旣未决於歸耕，敢復求於善地。伏遇某官，權𢖍萬物，髙下一心。頑鑛悍堅，實費陶鎔之力；散材踈惡，徒施封殖之恩。謹當箠䇿疲駑，䥴磨朽鈍。上酬天造，次荅己知。",
                    "zhushu": "",
                    "type": 2
                },
                {
                    "paragraph": "賀吕副樞啓",
                    "zhushu": "名公弼，申公夷簡子也。",
                    "type": 2
                },
                {
                    "paragraph": "伏審近膺告命，入緫樞機。中外聳觀，朝廷増重。伏惟慶慰。竊以古之爲國，權在用人。徳厚者，輔其才而名益隆；望重者，無所爲而人自服。是以淮南叛國，先止謀於長孺；",
                    "zhushu": "史記汲黯傳云：淮南王謀反，惮黯，曰：“好直諌，守節死義，難惑以非。至如說丞相洪，如發蒙振落耳。”"
                },
                {
                    "paragraph": "汾陽元老，尚改觀於公權。",
                    "zhushu": "楊綰字公權，始輔政，中書令郭子儀在邠州行營，方大會，除書至，音楽散五之四，其他聞風靡然而化者，不可勝纪。"
                },
                {
                    "paragraph": "樽爼可以折衝，",
                    "zhushu": "晏子春秋曰：晋平公使范昭觀斉囯政，景公觴之，范昭曰：“願得君之樽爲壽。”公令左右酌樽以献，晏子命撤去之。范昭不恱而起舞，顧太師曰：“爲我奏成周之楽。”太師曰：“盲臣不習也。”范昭歸謂平公曰：“斉未可并，吾欲試其君，晏子知之；吾欲犯其樂，太师知之；吾欲輟伐斉之謀。”孔子曰：“善乎！不出樽爼之間，而折充千里之外。”晏子之謂也。南斉雜録云：折充者，言充車所以充突也。欲攻己者，折還其充車於千里之外，不敢来也。"
                },
                {
                    "paragraph": "藜藿爲之不採。",
                    "zhushu": "前漢蓋寛饒上封事，宣帝怒其誹謗，執金吾處以大逆不道。諌大夫鄭昌上書訟寛饒曰：“臣聞山有猛獸，藜藿為之不採；囯有忠臣，姦邪為之不起。”"
                },
                {
                    "paragraph": "哀此風流之莫繼，乆矣寂寥而無聞。天亦厭於凡才，上復思於舊徳。恭惟樞宻侍郎，性資仁義，世濟忠嘉。豈惟清節以鎮浮，固已直言而中病。出領數郡，若將終身。小人謂之失時，君子意其復用。迨兹顯拜，夫豈偶然。然而荷　三朝兩世之恩，當春秋賢者之責。",
                    "zhushu": "唐太宗賛云：春秋之法，常責備於賢者。"
                },
                {
                    "paragraph": "推之不去，凛乎其難。進伯玉而退子瑕，",
                    "zhushu": "家語：衛蘧伯玉賢，而靈公不用，弥子瑕不肖，反任之。史魚驟諫而不従，将卆，命其子曰：“吾不能進蘧伯玉，退弥子瑕，是吾爲臣不能正君也。生而不能正君，則死无以成礼。我死，汝置屍牖下。”其子從之。靈公弔而問焉，其子以父言告公，公愕然失容曰：“是寡人之過也。”於是命之𣩵於各位，進蘧伯玉而用之，退弥子瑕而逺之。孔子聞之曰：“古之諫者，死則已矣，未有若史魚死而屍諌，忠感其君者也。可不謂直乎？”"
                },
                {
                    "paragraph": "人皆望於門下；烹桑羊而斬樊噲，",
                    "zhushu": "史記平準書：“元封中，小旱，上令官求雨。”卜式言曰：“縣官當食租衣稅而已。今洪羊，令吏坐市列肆，販物求利，烹洪羊乃雨。”季布傳：“匈奴嫚書至，吕后大怒，議擊匈奴。”樊噲曰：“臣願得十万衆，横行匈奴中。”季布曰：“樊噲可斬也。”靣謾。"
                },
                {
                    "paragraph": "公無愧於古人。莫若盡行疇昔之言，庶幾大慰天下之望。軾登門最舊，稱慶無縁。踊躍之懷，實倍倫等。",
                    "zhushu": "",
                    "type": 2
                },
                {
                    "paragraph": "賀趙大資致仕啓",
                    "zhushu": "名抃，字閱道，衢之西安人。元豐二年二月，加太子少保致。仕，时年七十二。退居于衢，有溪石松竹之勝。亊見墓誌。",
                    "type": 2
                },
                {
                    "paragraph": "伏審抗章得謝，奉𠕋言還。搢紳聳觀，閭里相慶。竊謂冨貴不爲至樂，功名非有甚難。樂莫樂於還故郷，難莫難於全大節。歷數當今之𡖖相，或寓他邦；究觀自古之忠賢，少有全傳。錦衣而夜行者多矣，",
                    "zhushu": "史記：韓生說項羽都関中，羽懷思東帰，曰：“冨貴不㱕故郷，如衣錦夜行。”"
                },
                {
                    "paragraph": "狐裘而羔䄂者有之。",
                    "zhushu": "左傳㐮公十四年：右宰榖従而逃帰，衛人將殺之。辭曰：“余不説𥘉矣，余狐裘而羔䄂。”乃赦之。"
                },
                {
                    "paragraph": "至若百行渾圎，五福純備。當世所羡，非公而誰。恭惟致政大資少保，道心精微，徳望宏逺。無施不可，尤髙臺諌之風；",
                    "zhushu": "公為殿中侍御史，彈劾不避權倖，京师□公“鐵靣御史”。"
                },
                {
                    "paragraph": "所臨有聲，最冝呉蜀之政。",
                    "zhushu": "熈寜三年，知杭州，公素號寛厚，抗之。無頼子弟以此逆公，皆駢首爲惡。公擇重犯者，率黥配他州，惡黨相帅遁去。五年，朝廷以戍卒爲憂，再以公知成都。至蜀，默爲經略，燕勞閑暇如他日，兵民晏然。亊見墓誌。"
                },
                {
                    "paragraph": "才不究於大用，命乃係於生民。與時偕行，不可則止。見故人而一𥬇，綽有餘歡；念平生之百爲，一無可恨。方將深入不二，獨遊無何。黙追粲可之風，",
                    "zhushu": "杜詩：“余亦師粲可，身猶縛禪寂。”“粲”乃僧粲，“可”乃慧可。傳燈云：“正與達磨世次相接。”"
                },
                {
                    "paragraph": "坐致喬松之壽。",
                    "zhushu": "史記李斯傳云：“必有喬松之壽。”前漢王褒頌云：“何必吹嘘呼吸如喬松。”顔師古曰：“喬，王喬；松，赤松子，皆仙人也。”其詳見礼泉賦注。"
                },
                {
                    "paragraph": "軾荷知有素，貪禄忘歸。慕鸞鵠之髙翔，眷樊籠而永歎。",
                    "zhushu": "莊子養生篇云：“澤雉十歩一啄，百歩一飲，不蘄蓄乎樊中。”注云：“樊所以籠雉。”"
                },
                {
                    "paragraph": "傾頌之素，敷冩莫窮。",
                    "zhushu": "",
                    "type": 2
                },
                {
                    "paragraph": "荅陳齋郎啓",
                    "zhushu": "",
                    "type": 2
                },
                {
                    "paragraph": "伏審祗膺寵命，榮踐亨塗。拜慶庭闈，溢歡聲於觀者；馳書士友，掞華藻之燦然。顧此衰羸，實難當捧。伏惟齋郎，天資深茂，學術淹通。經行两純，窮逹一操。乆困有司之尺度，退從老圃於丘園。陋彼素飱，“是聞也，非逹也；凛然遺直”“惟有之，則似之。假道一官，權輿千里。幅巾藜杖，願爲二老之風流；",
                    "zhushu": "杜詩：與子成二老，來往亦風流。"
                },
                {
                    "paragraph": "甲第髙門，坐看諸郎之冨貴。欣頌之至，筆舌難周。",
                    "zhushu": "",
                    "type": 2
                },
                {
                    "paragraph": "賀文太尉啓",
                    "zhushu": "名彦博，字寛夫，汾州介休人。熈寜六年，拜司空，建節判何陽，徒判大名府。元豐三年，除太尉、開府儀同三司，復判河南。",
                    "type": 2
                },
                {
                    "paragraph": "伏審孚號揚庭，臨軒遣使。出節少府，授龯　齋壇。夷夏聳觀，兵民交慶。蓋功業盛大，則極名器而後稱；惟徳度宏逺，故舉富貴而若無。蔚爲三世之宗臣，豈獨一時之盛亊。恭惟留守太尉丈丈，道本天合，徳爲人師。信及三川之豚魚，",
                    "zhushu": "應劭音義曰：三川，今河南郡。韋昭曰：有河、洛、伊，故曰三川。"
                },
                {
                    "paragraph": "威加兩河之草木。",
                    "zhushu": "謂河南、河北。"
                },
                {
                    "paragraph": "身任休戚，言爲重輕。始若留侯，弱冠而遇髙祖；",
                    "zhushu": "張良傳云：秦滅韓，良少未事韓，道遇沛公於留。漢封功臣，使自擇斉三万户。良曰：“始臣起下邳，與上㑹留，臣願封留足矣。”廼封良為留侯。"
                },
                {
                    "paragraph": "晚同尚父，黃髪而亮武王。",
                    "zhushu": "大明詩云：“維师尚父，时維鷹揚，凉彼武王。”古注云：“尚父謂吕望，凉佐也。”"
                },
                {
                    "paragraph": "旣奉册書，益新民聽。方將威懷北虜，係頸長纓；",
                    "zhushu": "終軍傳云：“軍自請願受長纓，必羈南越王而致之闕下。”"
                },
                {
                    "paragraph": "約束河公，軌流故道。",
                    "zhushu": "黄河舊自澶州東去，過㤗山下，爲禹故道。元豐間，却自滑州行爲比流。潞公主回河之議，欲令復禹故道。河公即河伯，見溝洫志瓠子歌。"
                },
                {
                    "paragraph": "然後入調伊、傳之鼎，歸躡松喬之游。輿論所期，斯言可必。軾謫官有限，趨侍無縁。踴躍之心，宣冩難盡。",
                    "zhushu": "",
                    "type": 2
                },
                {
                    "paragraph": "登州謝兩府啓",
                    "zhushu": "",
                    "type": 2
                },
                {
                    "paragraph": "右軾啓。蒙恩授前件官，已於今月十五日到任上訖者。迂愚之守，没齒不移；廢逐之餘，歸田已幸。豈謂承宣之寄，忽爲枯朽之榮。眷此東州，下臨北徼。俗近齊魯之厚，迹皆秦漢之陳。賔出日於麗譙，山川炳煥；傳夕烽於海嶠，鼓角清閑。",
                    "zhushu": "朱勝非丞相秀水閑居録云：“登州城在赤山下海灘中，北行三百餘里，有山曰駝基島，每嵗舥魚廵挨一貟領千兵往戍，四月一日起，八月𥘉乃帰。云北島与虜葪州界相近故也。方守戍時，駝基日㪯，平安火沙門島應之，城内鼔角門又應之。”城之東北隅有楼名賔日，四月間見日出最早，予嘗觀之，日将出，海波皆紅，洶湧有声。又青霞對起雲日間，須臾日輪果從二霞中出。蘇軾子瞻知州日謝二府啓云：“賔出日於麗譙，山川炳煥；傳夕烽於海嶠，鼔甬清閑。”盖謂此也。"
                },
                {
                    "paragraph": "顧靜樂之難名，𥬇妄庸之竊據。此蓋伏遇某官，股肱元聖，師保萬民。才全而徳不形，任重而道愈逺。謂使功不如使過，而觀過足以知仁。特借齒牙，",
                    "zhushu": "南史：謝眺好奬人才，會稽孔闓未爲時知，孔珪甞令草表以示眺，眺自折簡冩之，謂珪曰：“士子声名未立，應共奬成，母惜齒牙餘論。”"
                },
                {
                    "paragraph": "曲成羽翼。",
                    "zhushu": "張良傳：髙帝楚歌曰：“鴻鵠髙飛，一舉千里。羽翼以就，横絶四海。”"
                },
                {
                    "paragraph": "軾敢不服勤簿領，祗畏簡書。䇿蹇磨鉛，少荅非常之遇；息黥補劓，",
                    "zhushu": "莊子大宗師篇：意而子謂許由曰：“庸記知夫造物者之不息我黥而𥙷我劓，使我乗成以隨先生邪？”"
                },
                {
                    "paragraph": "漸収無用之身。過此以還，未知所措。",
                    "zhushu": "",
                    "type": 2
                },
                {
                    "paragraph": "謝中書舎人啓",
                    "zhushu": "",
                    "type": 2
                },
                {
                    "paragraph": "右軾啓。蒙恩授前件官者。起於貶所，未及朞年；擢置周行，遽參法從。省躬無有，被寵若驚。竊惟人材進退之間，實爲風俗隆替之漸。必欲致治，在於積賢。雖一薛居州，齊言不能移楚；而用范武子，𣈆盗可使奔秦。",
                    "zhushu": "左傳：晉以士㑹将中軍，於是晋囯之盜奔於秦。羊舌職曰：“吾聞禹称善人，不善人逺矣。善人在上，則囯无倖人。”"
                },
                {
                    "paragraph": "崔琰進而廉儉成風，",
                    "zhushu": "三囯志魏毛玠傳：玠與崔琰並典選㪯，其所㪯用，皆清白之士，雖於时有盛名，而行不由本者，終莫得進。務以儉率人，由是天下之士莫不以廉節自勵，雖貴寵之臣，輿服不敢過度。太祖歎曰：“用人如此，使天下人自治，吾復何爲哉！”"
                },
                {
                    "paragraph": "楊綰用而淫侈改度。",
                    "zhushu": "本傳云：“綰始輔政，御史中丞崔寛本豪侈，城南别墅池觀堂皇爲當时第一，即日遣人毀之。京兆尹𥠖幹出入從騶馭百数，省損才留十餘騎。中書令郭子儀在邠州行營，方大㑹，除書至，音楽散五之四。他聞風靡然自化者，不可勝紀。”"
                },
                {
                    "paragraph": "誠國是之先定，",
                    "zhushu": "新字曰：楚莊王河問孫叔敖曰：“寡人未得所以爲囯是也。”叔敖曰：“囯之有是，衆所惡也，恐王不能定也。”王曰：“不定獨在君，亦在臣乎？”對曰：“君驕士曰：士非我无従冨貴。士驕君曰：君非士无從安存。人君或至失囯而不悟，士或至飢寒而不進，君臣不合，則囯旻無從定矣。”莊王曰：“善。願相囯與諸大夫共定囯是也。”"
                },
                {
                    "paragraph": "雖民散而可収。拔茅茹者，以彚而征，傅馬棧者，必先其直。",
                    "zhushu": "管子雜篇云：成公觀於廐，問廐吏曰：“廐何亊最難？”廐吏未對，管仲對曰：“夷吾嘗爲圉人矣，傅馬棧最難，先傳曲木，曲木又求曲木，曲木已傅，直木母所施矣。先傅直木，直木又求直木，直木已傅，曲木亦母所施矣。”房元齡注云：小人用則君子退，君子用則小人退。"
                },
                {
                    "paragraph": "用舎旣見，好惡自明。人知所趨，勢有必至。今朝廷方講當世之務，力追前代之隆。雖改定法令，足以便事，而未足以安民；寛弛賦役，足以安民，而未足以成俗。是以登進𦒿老，搜求雋良。將使士知向方，民亦有恥。如軾者，山林下士，軒冕棄材。少而學文，本聲律雕蟲之技；出而從仕，有狂狷嬰鱗之愚。",
                    "zhushu": "史記韓非說難曰：夫龍之為蟲也，可擾狎而騎也。然其喉下有逆鱗徑尺，人有嬰之，則必殺人。人主亦有逆鱗，說之者能無嬰人主之逆鱗，則幾矣。"
                },
                {
                    "paragraph": "溝中不願於青黃，",
                    "zhushu": "莊子外篇云：百年之木，破爲犧樽，青黄而文之，其断在溝中，比犧樽於溝中之断，則美𢙣有間矣，其於失性一也。"
                },
                {
                    "paragraph": "爨下無心於宫徵。誤蒙收拾，已出優恩。荐履禁嚴，殊非素望。此蓋伏遇某官德配前哲，望隆本朝。名重圭璋，上助廟堂之用；言爲蓍蔡，下同𡖖土之謀。餘論所加，虛名增重。知丹心之尚在，憐白首之無歸。特借寵光，以觀衰病。任隆才下，恩重報輕。直道而行，恐非所以安愚不肖之分；充位而已，又不足以觧𡖖大夫之憂。蚤夜以思，進退惟谷。恐懼戰越，不知所裁。",
                    "zhushu": "",
                    "type": 2
                },
                {
                    "paragraph": "謝翰林學士啓",
                    "zhushu": "",
                    "type": 2
                },
                {
                    "paragraph": "叨奉寵恩，擢居禁近，任逾器表，憂與愧井。内自顧於衰遲，冝退安於冗散。豈期晚節，復與英遊。此蓋伏遇某官徳配先民，望隆多士。至誠樂與，共推人物之評；",
                    "zhushu": "後漢許劭与兄靖覈論郷黨人物，毎月更品題，由是汝南俗有“月旦評”。"
                },
                {
                    "paragraph": "雅量兼容，曲借齒牙之末。",
                    "zhushu": "亊，見上註。"
                },
                {
                    "paragraph": "致兹朽鈍，亦踐髙華。方修問之未遑，遽移書之見及。其爲感佩，難盡敷陳。",
                    "zhushu": ""
                }
            ]
        },
        {
            "name": "經進東坡文集事略卷第二十八",
            "paragraphs": [
                {
                    "paragraph": "經進東坡文集事略卷第二十八",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "啓",
                    "zhushu": "",
                    "type": 2
                },
                {
                    "paragraph": "荅試館職人啓荅李寳文啓",
                    "zhushu": "",
                    "type": 2
                },
                {
                    "paragraph": "荅王欽臣啓荅彭舎人啓",
                    "zhushu": "",
                    "type": 2
                },
                {
                    "paragraph": "謝賈朝奉啓賀范端明啓",
                    "zhushu": "",
                    "type": 2
                },
                {
                    "paragraph": "荅范端明啓杭州謝執政啓",
                    "zhushu": "",
                    "type": 2
                },
                {
                    "paragraph": "荅杭州交代啓荅莫提刑啓",
                    "zhushu": "",
                    "type": 2
                },
                {
                    "paragraph": "賀林待制啓謝起居舎人啓",
                    "zhushu": "",
                    "type": 2
                },
                {
                    "paragraph": "賀曾舎人啓回喬舎人啓",
                    "zhushu": "",
                    "type": 2
                },
                {
                    "paragraph": "賀孫樞宻啓謝惠生日詩啓求婚啓",
                    "zhushu": "二",
                    "type": 2
                },
                {
                    "paragraph": "荅試館職人啓",
                    "zhushu": "",
                    "type": 2
                },
                {
                    "paragraph": "伏承射䇿玉堂，",
                    "zhushu": "此岀李尋傳。玉堂乃殿名，而待語者有直庐在其側。李尋待詔黃門，故云“乆汚玉堂之庐”。又班固西都賦云：“金華玉堂。”三輔黃啚曰：“未史宫有玉堂殿。”太宗嘗飛白書“玉堂之庐”以賜蘇易簡。"
                },
                {
                    "paragraph": "方觀筆陣；校文天禄，",
                    "zhushu": "班固西都賦云：“又有天禄、石渠，典籍之府。”三輔故事曰：“天禄閣在大殿北，以閣祕書。”又掦雄傳云：“雄校書於天禄閣。”"
                },
                {
                    "paragraph": "遂秀儒林。黨友増華，搢紳共慶。國家求賢之道，必於閑暇無事之時；賢者報國之功，乃在緩急有爲之際。養之無素，則一旦欲用而何由；待以非常，則臨事欲辭而不可。故納之於英俊相從之地，觀之以世俗不見之書。非獨使之業廣而材成，抑將待其資深而望重。某官學優而仕，行浮於名。辭令從容，議論慷慨。追還正始，文章爲之一新；",
                    "zhushu": "晋衛玠傳：玠与王淳相見，淳謂謝鯤曰：“昔王輔嗣吐金声於中朝，此子復玉振於江表。微言之旨，絶而復續。不意永嘉之末，復聞正始之音。”正始：三囯衛齐王芳年号。"
                },
                {
                    "paragraph": "傳冩都城，𥿄墨幾於驟貴。",
                    "zhushu": "晋司空張華見左太冲三都賦，歎曰：“班、張之流也，使讀之者尽而有餘，乆而更新。”於是豪貴之家，競相傳冩，洛陽爲之紙貴。"
                },
                {
                    "paragraph": "得士之喜，非我敢私。軾衰病侵尋，文思荒落。職在翰苑，當發䇿而莫辭；識匪通儒，懼品藻之不稱。過煩臨貺，寵以書詞。永爲巾笥之珍，愧乏瓊瑶之報。",
                    "zhushu": "",
                    "type": 2
                },
                {
                    "paragraph": "荅李寳文啓",
                    "zhushu": "哲宗元祐四年冬十月戊申，翰林斈士蘇轍奏神宗御集五十卷。又四十卷，皆所賜手札，言攻守祕計，爲别集，不許頒行。且請依故事，於西清建閣以藏。乃詔御集藏於寳文閣。",
                    "type": 2
                },
                {
                    "paragraph": "伏審祗奉異恩，逺臨全蜀。奎文寳訓，方入直於禁嚴；井絡提封，",
                    "zhushu": "蜀都賦云：“逺則岷山之精，上爲井絡。”注曰：河啚括地象云：“岷山之地，上爲井絡。”言岷山爲東井，維岷山之精，上爲天之井星也。"
                },
                {
                    "paragraph": "旋出分於憂顧。風猷所曁，謡頌率同。恭惟知府寳文，望重搢紳，材冝廊廟。譬之金石，蓋暗然而日彰；",
                    "zhushu": "中庸云：君子之道，暗然而日彰。”"
                },
                {
                    "paragraph": "浩若江河，固窮之而益逺。",
                    "zhushu": "揚子云：“水窮之而益深，測之而益逺。”"
                },
                {
                    "paragraph": "西南之俗，信服已深。民物子來，氣復岷峨之舊；舟車雲集，惠通秦楚之商。曾未下車，已聞報政。軾倦游滋乆，寤寐懷歸。空詠“甘棠”之思，莫展“維桑”之敬。悵焉永望，言不冩心。",
                    "zhushu": "",
                    "type": 2
                },
                {
                    "paragraph": "荅王欽臣啓",
                    "zhushu": "",
                    "type": 2
                },
                {
                    "paragraph": "伏審祗奉明綸，特膺異選。以髙才望䇿府，",
                    "zhushu": "穆天子傳云：“天子東還，封長肱于黒水之西。循黒水至羣玉之山，先王之所謂䇿府。”注云：羣玉山，西王母所居。䇿府，古藏書策之府，所謂藏之名山也。"
                },
                {
                    "paragraph": "以令徳正僕臣。側聞除書，大慰輿論。伏惟大僕學士，文鳴早歳，學配前人。豫章雖老於中林，瑚璉終升於清廟。萬事不理，問伯始而可知；",
                    "zhushu": "後漢胡廣傳：廣字伯始。練逹亊体，明解朝章。京師語曰：“万事不理問伯始，天下中庸有胡公。”"
                },
                {
                    "paragraph": "三篋雖亡，得安世而何患。",
                    "zhushu": "前漢張安世傳：武帝幸河東，甞亡書三篋，詔問莫能知，唯安世識之，具作其事。後募求得書，以相校，无所遺失。上竒其才。"
                },
                {
                    "paragraph": "淸塗方踐，逺業難量。愧修慶之未皇，辱移書之見及。感佩之至，但切下懐。",
                    "zhushu": "",
                    "type": 2
                },
                {
                    "paragraph": "荅彭舎人啓",
                    "zhushu": "名汝厲，字資深，饒州鄱陽人。治平二年㪯進士第一。",
                    "type": 2
                },
                {
                    "paragraph": "伏審顯膺宸命，進直掖垣。除目播騰，輿情欣屬。國家董正百官之治，聿追三代之隆。用事考言，因名責實。",
                    "zhushu": "神宗元豊間，詔稽唐六典以定官制，使三省、六曹、臺、省、寺、监，各專其任。先以階換官，目爲“寄禄”，唯當職者任此官，故其名正。"
                },
                {
                    "paragraph": "然而憲臺省闥，無預於文詞；儒館學宫，不𨵿於政理。惟此六押之任，",
                    "zhushu": "職官分紀云：“中書舍人，故事以六貟分押尚書六曹。”"
                },
                {
                    "paragraph": "要湏二者之長。非該通經術，則不足以代王言；非曉逹吏方，則不足以分省事。是爲文士之極任，豈止時人之美談。果有真才，來膺妙選。伏惟某官，道師古始，識造精微。學窮游、夏之淵源，",
                    "zhushu": "董仲舒賛：其師友淵源所漸，猶未及游、夏。"
                },
                {
                    "paragraph": "文列傅、班之伯仲。",
                    "zhushu": "後漢文苑傳毅傳：大將軍竇憲以毅爲司馬，班固爲中護軍。憲府文章之盛，冠於當時。"
                },
                {
                    "paragraph": "自期甚厚，所得寔多。射䇿决科，嘗魁天下之士；犯顔逆指，有古名臣之風。",
                    "zhushu": "汝礪墓誌云：嘗除監察御史裏行，言王中正、李憲用兵陜西，不當以兵付中人，因及漢室禍乱之事。　神宗初若不擇，出語詰公，公拱立不動，伺間復言，帝卒爲之改容。"
                },
                {
                    "paragraph": "粤從言動之司，亟掌𢇁綸之美。璠璵美質，豈獨一時宗廟之華；𣏌梓異材，固爲後日棟梁之用。軾備貟法從，竊庇餘光。聊陳輿誦之言，少荅函封之辱。其爲欣佩，莫究頌言。",
                    "zhushu": "",
                    "type": 2
                },
                {
                    "paragraph": "謝賈朝奉啓",
                    "zhushu": "",
                    "type": 2
                },
                {
                    "paragraph": "右軾啓：自蜀徂京，幾四千里；𢹂孥去國，蓋二十年。側聞松楸，已中梁柱。過而下馬，空瞻董相之陵；",
                    "zhushu": "太平廣記云：董仲舒墓門，人至皆下馬，謂之下馬陵，語訛爲蝦䗫陵。"
                },
                {
                    "paragraph": "酹以隻雞，誰副橋公之約。",
                    "zhushu": "三國志魏武紀云：建安七年春正月，曹操至俊儀，治睢陽渠，遣使以太牢祀故太尉橋元。褒賞令載公祀文曰：“又承從容約誓之言，殂逝之後，路有經由，不以斗酒𨾏雞過相沃酹，車過三歩，腹痛勿怪。”雖臨時戲𥬇之言，非至親之篤好，胡肯爲此辝乎？"
                },
                {
                    "paragraph": "宦遊嵗晚，坐念涕流。未報不貲之恩，敢懷“盍歸”之意。常恐樵牧不禁，行有雍門之悲；",
                    "zhushu": "亘譚新論曰：雍門周以琴見孟嘗君曰：千秋万𡻕外，墳墓生荆棘，狐兎穴其中，樵兒牧子躑躅而歌其上。行人見之悽愴，曰：“孟嘗君之尊貴，如何成此乎？”孟甞君喟然太息，淚下承睫。"
                },
                {
                    "paragraph": "雨露旣濡，空引太行之望。",
                    "zhushu": "狄仁傑爲并州參軍，親在河陽。仁傑登太行山，反顧，見白雲孤飛，謂左右曰：“吾親舎其下。”瞻悵乆之，雲移乃得去。"
                },
                {
                    "paragraph": "豈謂通判某官，政先慈孝，義篤友朋。首隆學校之師儒，次訪里閭之𦒿舊。自嗟來暮，",
                    "zhushu": "後漢廉范傳云：廉叔度，來何暮？詳見下註。"
                },
                {
                    "paragraph": "不聞拔薤之規；",
                    "zhushu": "後漢任棠傳云：龐參爲漢陽守，郡人任棠者，有竒莭。參到，先候之。棠不与言，但以薤一大本、水一盂，置户屏前，自抱孫兒伏於户下。主簿白以爲倨，參思其微意，良乆曰：“棠是曉太守也。水者，欲吾清也；拔大本薤者，欲吾擊彊宗也；抱兒當户者，欲吾開門恤孤也。”歎息而還。"
                },
                {
                    "paragraph": "尚意神交，",
                    "zhushu": "文選夏侯謀云：心照神交，惟我与子。"
                },
                {
                    "paragraph": "特致生芻之奠。",
                    "zhushu": "後漢徐穉傳：郭林宗有母憂，穉往弔之，置生芻一束於庐前去。衆怪，不知其故。林宗曰：此必南州髙士徐儒子也。詩不云乎：“生芻一束，其人如玉。”吾无徳以堪之。"
                },
                {
                    "paragraph": "父老感歎，桑梓光華。深衣練冠，莫克垂洟於墓道；",
                    "zhushu": "檀弓：將軍文子之䘮，旣徐䘮，而後越人來弔，主人深衣練冠，待于廟，垂涕洟。"
                },
                {
                    "paragraph": "昔𥜗今袴，尚能鼔舞於民謡。",
                    "zhushu": "後漢廉范傳：范迁蜀郡太守，成都旧禁民夜作，以防火炎。范乃毀削先令，但嚴使儲水而已。百姓爲便，乃歌之曰：“廉叔度，來何暮？不禁火，民安作。平生无襦今五袴。”作字恊韻，則護反。"
                },
                {
                    "paragraph": "仰佩之深，力占難盡。",
                    "zhushu": "",
                    "type": 2
                },
                {
                    "paragraph": "賀范端明啓",
                    "zhushu": "范鎮蜀公墓誌云：韓維上言：公在仁宗朝，首開建儲之議。其後大臣。繼有論奏，先帝追録其言，存没皆推恩。而鎭未嘗以語人，人亦莫敢爲言者，悉以公十九䟽上之，道拜端明殿斈士。",
                    "type": 2
                },
                {
                    "paragraph": "右軾啓：恭承明詔，追録舊勲。名陞祕殿之嚴，實遂安車之養。仍推餘澤，以及後昆。聞命以還，有識相慶。竊謂死生之事，聖賢有不能了；父子之際，古今以爲難言。",
                    "zhushu": "車千秋傳云：千秋爲髙廟寢郎，會衛太子爲江充所譛敗。乆之，千秋上急変，訟太子𡨚。武帝謂曰：“父子之間，人所難言也。”公獨眀其不然。"
                },
                {
                    "paragraph": "方其犯雷霆於一時，豈意収功名於今日。惟天知我，絶口不言。",
                    "zhushu": "丙吉傳云：吉爲人深厚，不伐善。自曽孫遭遇，絶口不道前恩。"
                },
                {
                    "paragraph": "偉事發之相重，非人謀之所及。恭惟致政端明學士，至誠格物，隱德在人。弼亮四世如畢公，壽考百年如衛武。",
                    "zhushu": "國語：衛武公年九十有五，猶曰：箴儆於國曰：無以老耄而舎我，朝夕以教戒我。"
                },
                {
                    "paragraph": "獨立不懼，舎之則藏。惟有青蒲之言，",
                    "zhushu": "史丹傳：元帝欲易太子，丹伏青蒲上，涕泣而諫，太子由是遂爲嗣。"
                },
                {
                    "paragraph": "尚在金縢之匱。白日一照，浮雲自開。坐使遺民，復觀盛事。子孫歸沐，下萬石之里門；",
                    "zhushu": "史記萬石君石奮傳：奮少子慶爲内史，醉歸，入外門不下車。万石君聞之，不食。慶肉𥘵請罪，万石君深加誚責。自後慶及諸子弟入里門，趨至家。"
                },
                {
                    "paragraph": "君相乞言，授三老之几杖。",
                    "zhushu": "行葦詩云：“養老乞言。”應劭漢書曰：天子父亊三老，兄事五更，天子親割，三公設几，九𡖖正履。續漢書曰：三老加賜玉杖，長九尺，端以鳩爲飾。鳩者，不噎之烏，欲老人之不噎也。"
                },
                {
                    "paragraph": "更延眉壽，永作元龜。軾無任歡喜頌詠激切之至。",
                    "zhushu": "",
                    "type": 2
                },
                {
                    "paragraph": "荅范端明啓",
                    "zhushu": "",
                    "type": 2
                },
                {
                    "paragraph": "伏審參稽古樂，追述新書。琢石鑄金，成之有數；立鈞出度，施及無窮。搢紳雲集於奉常，端冕天臨於便座。偉兹壯觀，自我元臣。",
                    "zhushu": "蜀公欲造新楽，請太府銅爲之，逾年乃成。比李照楽下一律有竒。□二聖御延和殿，召執政同觀，賜詔嘉奬，以楽下太常，詔三省侍從、臺閣之臣，皆往觀焉。時元祐三年閏十二月也。事見墓。"
                },
                {
                    "paragraph": "竊以樂之盛衰，寄於人之存否。秦漢以下，鄭衛肆行。雖喜三雍之成，",
                    "zhushu": "光武中元元年，初起明堂、辟雍、靈臺，事見夲紀。"
                },
                {
                    "paragraph": "旋致五胡之亂。",
                    "zhushu": "晋自惠帝以來，五胡亂華，亊見載記。"
                },
                {
                    "paragraph": "平陳之後，粗獲雅音；",
                    "zhushu": "隋書音楽志云：開皇九年平陳，獲宋、齊舊楽，置清商院以管之。求陳大楽令蔡子元、子普明復居其職。由是牛洪、姚察等更共詳定雅楽。"
                },
                {
                    "paragraph": "天寳之中，遂雜胡部。",
                    "zhushu": "太平廣記云：“唐之法曲，雖失雅音，然夲諸夏之聲，故歷朝行焉。天寳十三載，始詔道調法曲與胡部新聲合作。自爾夷夏之声相亂，無復辨者。”"
                },
                {
                    "paragraph": "道䘮乆矣，孰能起之。獨求三代之遺聲，允屬　四朝之舊德。",
                    "zhushu": "范公自　仁宗朝擢進士第，歷英宗、　神宗至　哲宗，是爲　四朝。"
                },
                {
                    "paragraph": "恭惟致政端明丈文，耄期稱道，",
                    "zhushu": "見射義。"
                },
                {
                    "paragraph": "直諒多聞。進不謀安，昔旣以身而徇義；退猶憂國，今推所學以及人。豈惟盡力於考音，至復傾家而制器。蓋事𨵿於治忽，必幽賛於神明。得商頌十二篇於周大師，",
                    "zhushu": "正考甫，孔子之先也。得商頌十二篇於周之大師，以那為首。自正考甫至孔子之時，又亡七篇矣。故所傳上五篇。"
                },
                {
                    "paragraph": "雖賢者之事也；獲古罄十六枚於犍爲郡，",
                    "zhushu": "前漢礼楽志：成帝時，𤙶為郡，於水賔得古磬十六枚，議者以為善祥。刘向因是說上，冝㒷辟雍，設庠序，㒷礼楽。成帝以向言下公𡖖議，㑹向病卒。"
                },
                {
                    "paragraph": "豈偶然而已哉。軾本非知音之人，空荷移書之辱。究觀累日，喜愧兼懷。徒誦詠於再三，豈發明於萬一。",
                    "zhushu": "",
                    "type": 2
                },
                {
                    "paragraph": "杭州謝執政啓",
                    "zhushu": "",
                    "type": 2
                },
                {
                    "paragraph": "右軾啓：小器易盈，冝處不爭之地；大恩難報，終爲有愧之人。到郡浹旬，汗顔數四。湖山如舊，魚鳥亦怪其衰殘；爭訟稍稀，吏民習知其遲鈍。雖尚嬰於寵劇，庶漸即於安閑。顧此惷愚，亦蒙徼倖。此蓋伏遇某官，輔世以德，事君以仁。嘉善而矜不能，與人不求其備。故令狂直，得保始終。指歩武於夷途，收桑榆之暮景。軾敢不欽承令德，推夲上心。政拙催科，自占陽城之考；姦容獄市，敢師“齊相”之言。",
                    "zhushu": "事並見上注。"
                },
                {
                    "paragraph": "庶寡悔尤，少償知遇。",
                    "zhushu": "",
                    "type": 2
                },
                {
                    "paragraph": "荅杭州交代啓",
                    "zhushu": "",
                    "type": 2
                },
                {
                    "paragraph": "右軾啓：罷直禁中，夲縁衰病；分符浙右，更竊寵榮。既㝷少壯之舊游，復繼老成之前躅。養痾卧治之所，",
                    "zhushu": "“卧治”，見史記汲黯傳。"
                },
                {
                    "paragraph": "蒙成坐嘯之餘。",
                    "zhushu": "“蒙成”，見薛宣傳。“坐肅”，見成晋傳。"
                },
                {
                    "paragraph": "顧此鈍頑，實爲忝冒。伏惟知府待制，宏才緯俗，雅望鎮浮。神馳方切於望塵，心照已先於傾蓋。借之餘潤，成此虛名。滕大夫之才，豈堪治劇；楚令尹之政，或許告新。望見有期，瞻依愈切。",
                    "zhushu": "",
                    "type": 2
                },
                {
                    "paragraph": "荅莫提刑啓",
                    "zhushu": "",
                    "type": 2
                },
                {
                    "paragraph": "右軾啓：得請江湖，雖適平生之願；剸煩獄市，豈堪老病之餘。頼兹德大而有容，愍其心勞而愈拙。故於始至，借以一言。此蓋伏遇提刑某官，威粛列城，徳懷雅俗。雖在按臨之屬部，不忘𪧐　昔之交情。豈獨崇忠厚之風，抑以増衰朽之重。其爲感怍，未易名言。",
                    "zhushu": "",
                    "type": 2
                },
                {
                    "paragraph": "賀林待制啓",
                    "zhushu": "",
                    "type": 2
                },
                {
                    "paragraph": "伏審圖舊聖時，陞華法從。僉言諧允，有識歎咨。萬木嵗寒，配喬松於巨柏；衆星夜艾，凛明月與長庚。斧藻昌朝，領䄂後進。傳聞四逺，歡喜一詞。恭惟某官，名重弱齡，望髙晚節。文章爾雅，蓋西漢之餘風；悃愊無華，亦東京之循吏。",
                    "zhushu": "後漢紀：章帝元和三年，詔王公曰：“安靜之吏，悃愊无華，日計不足，月計有餘。如㐮城令刘方，吏人同声謂之不繁，虽未有他異，斯殆近之矣。”"
                },
                {
                    "paragraph": "凡閱　四朝而後用，獨爲三館之老臣。著書已成，特术冩之琬琰；立功何晚，㑹當収之桑榆。軾交舊最深，慰喜良甚。尺書爲賀，鄙志莫宣。",
                    "zhushu": "",
                    "type": 2
                },
                {
                    "paragraph": "謝起居舎人啓",
                    "zhushu": "",
                    "type": 2
                },
                {
                    "paragraph": "比者誤被聖恩，軫及微物。起於貶所，付以名藩。牧養疲民，曽未施於薄效；跡攀近侍，已再被於寵光。禄旣多，則功不可微，職旣崇，則責尤爲重。顧懇辭之不獲，念圖報之未能。方以爲憂，敢辱見慶。恭以某官，德惟樂善，志務逹人。重縁姻好之私，賁以文詞之美。捧讀数四，第増愧慚。屬春候之向和，冝福禄之益固。未遂披奉，但切傾懷。",
                    "zhushu": "",
                    "type": 2
                },
                {
                    "paragraph": "賀曽舎人啓",
                    "zhushu": "",
                    "type": 2
                },
                {
                    "paragraph": "顯膺帝命，榮進掖垣。",
                    "zhushu": "事見上注。"
                },
                {
                    "paragraph": "風聲所加，中外同慶。伏以取才之道，自昔爲難。“惟君子之所爲，固衆人之莫識。奢儉異俗，不害徐公之有常；",
                    "zhushu": "魏志徐邈傳：或問盧欽：“徐公當武帝之時，人以爲通。自在凉州及還京師，人以爲介，何也？”欽荅曰：“往者毛孝先、崔季珪用事，貴清素之士，于時皆変易車服以求名髙，而徐公不改其常，故人以爲通。比來天下奢靡，轉相倣傚，而徐公雅尚自若，不與俗同。故前日之通，乃今日之介也。是世人之无常，而徐公之有常也。”"
                },
                {
                    "paragraph": "用舎皆天，孰知令尹之無喜。此蓋某官舎人，異材秀岀，愽學名家。丗以文鳴，逺紹父兄之業；早縁德進，簡在𥙿陵之心。",
                    "zhushu": "神宗山陵號永𥙿陵。"
                },
                {
                    "paragraph": "今乃援而進之，論者惜其晚矣。訓詞一出，皆丹青潤色之文；老拙自降，有“糠粃在前”之歎。",
                    "zhushu": "晋書：孫綽性通率，好譏調。甞語習鑿歯曰：“沙之汰之，瓦石在後。”醫鹵曰：“簸之颺之，糠粃在前。”"
                },
                {
                    "paragraph": "過蒙寵顧，辱示華牋。愧無酬德之言，徒有得人之慶。感抃之素，冩述奚周。",
                    "zhushu": "",
                    "type": 2
                },
                {
                    "paragraph": "囬喬舎人啓",
                    "zhushu": "",
                    "type": 2
                },
                {
                    "paragraph": "軾聞人才以智術爲後，而以識度爲先；文章以華采爲末，而以體用爲夲。國之將興也，貴其夲而賤其末；道之將廢也，取所後而遺所先。用捨之間，安危攸寄。故議論慷慨，則東漢多徇義之夫；",
                    "zhushu": "自光武褒卓茂，礼嚴光，以激励各節，故其末年如李固、杜喬、陳蕃、范滂之徒，皆能抗顔髙議，視死如帰。"
                },
                {
                    "paragraph": "學術浮夸，則西晉無可用之士。",
                    "zhushu": "自何晏、王衍軰宗尚老莊，專事夸誕，故一时士大夫皆枵然有蓋丗之虚名，无經済之大畧。"
                },
                {
                    "paragraph": "興言及此，太息隨之。元祐以來，眞人在位。並興多士，以出異才。眷言淮海之英，乆屈江湖之上。迨兹顯擢，實慰輿情。伏惟某官，名重儒林，才爲國器。深厚爾雅，非近丗之時文；直諒多聞，蓋古人之益友。代言未幾，華國著稱。豈惟臺省之光，抑亦邦家之慶。過蒙流問，深認撝謙。顧慙衰病之餘，莫究欣承之意。",
                    "zhushu": "",
                    "type": 2
                },
                {
                    "paragraph": "賀孫樞宻啓",
                    "zhushu": "",
                    "type": 2
                },
                {
                    "paragraph": "伏審對揚綸綍，進領樞機。道不虚行，必賴股肱之力；人惟求舊，充符夷夏之瞻。恭惟某官，徳充山甫之將明，",
                    "zhushu": "烝民寺：“粛肅王命，仲山甫將之；邦囯若否，仲山甫明之。”注云：將，行也。若，順也。"
                },
                {
                    "paragraph": "氣備孟軻之剛大。聲華傾於衆望，功業見乎有爲。擁節常山，逺過長城之備；",
                    "zhushu": "李勣治并州十六年，以威肅聞。太宗甞曰：“煬帝不擇人守边，勞中囯築長城以備虜。今我令勣守并，突厥不敢南，䝨長城逺矣。”"
                },
                {
                    "paragraph": "剸繁京兆，遂令鳴鼓之稀。",
                    "zhushu": "張敞尹京，枹鼔稀鳴。"
                },
                {
                    "paragraph": "公義益崇，貴名愈白。用致非常之命，以圖保大之勲。惟時運籌，旣壯王猷之塞；竚觀秉軸，更増帝載之熈。某限以郡符，阻趨牆仞。欣抃之至，徒切下懷。",
                    "zhushu": "",
                    "type": 2
                },
                {
                    "paragraph": "謝惠生日詩啓",
                    "zhushu": "",
                    "type": 2
                },
                {
                    "paragraph": "伏蒙某官，以軾生辰，特貽佳什。允也風人之作，燦然華衮之榮。自省庸虛，惟知愧汗。雖大人占“斯干”之夣，",
                    "zhushu": "寺：大斯干，人占之，維熊維羆，男子之祥。蓋占夣也。"
                },
                {
                    "paragraph": "喜獲嘉言；而弟子廢“蓼義”之篇，",
                    "zhushu": "晋史：王裒，父母旣亡，每讀詩至“哀哀父母，生我劬勞”，未甞不三復流涕。門人受業者，並廢蓼莪之篇。"
                },
                {
                    "paragraph": "難忘永慕。感佩之素，敷染莫周。",
                    "zhushu": "",
                    "type": 2
                },
                {
                    "paragraph": "求㛰啓",
                    "zhushu": "",
                    "type": 2
                },
                {
                    "paragraph": "敢議㛰姻，蓋恃郷閭之末；遂志門閥，亦縁聲氣之同。龜筮旣從，祖考咸喜。伏承令女第二小娘子，慶闈擢秀，豈獨衛公之五長；",
                    "zhushu": "晋史賈后傳：𥘉，武帝欲爲太子取衛瓘女，元后納賈、郭親黨之說，欲婚賈氏。帝曰：“衛公女有五可，賈公女有五不可。衛家種䝨而多子，美而長白；賈家種妬而少子，醜而短里。”元后因請荀顗、荀勉，並称充女之美，乃定㛰。"
                },
                {
                    "paragraph": "而軾第三子某，駑質少文，庶幾南容之三復。恭馳不腆之幣，永結無窮之歡。悚抃于懷，敷述罔旣。",
                    "zhushu": "",
                    "type": 2
                },
                {
                    "paragraph": "結縭早歳，已聮昆弟之姻親；垂白南荒，尚念子孫之嫁娶。敢憑良妁，往款髙閎。軾長子某之第二子符，天質下中，生有蓬麻之陋；",
                    "zhushu": "荀子云：“蓬生麻中，不扶而直。"
                },
                {
                    "paragraph": "祖風綿邈，庶幾弓冶之餘。",
                    "zhushu": "學記云：良冶之子，必學爲裘；良弓之子，必學爲箕。"
                },
                {
                    "paragraph": "伏承故令弟子立先輩之愛女弟十四小娘子，禀粹德門，教成家廟。中郎墳籍之付，",
                    "zhushu": "後漢列女傳：陳留董祀妻者，同郡蔡邕之女也，名琰，字文姫。博學有才辯。因見曹操，操問曰：“聞夫人家先多文籍，猶能憶識之否？”姬曰：“昔亡父賜書四千許卷，罔有存者。今所識憶，裁四百餘篇耳。”韓退之詩云：中郎有女能傳業。"
                },
                {
                    "paragraph": "豈在他人；太真姑舅之㛰，",
                    "zhushu": "晉史：温嶠宇太真，䘮妻後，從姑劉氏家值乱離，有一女甚有姿貌，姑以嘱嶠覔婿。嶠自有意㛰，荅曰：“佳壻難得，但似嶠比何如？”姑曰：“何敢比汝。”數日，因下玉臺鏡一枚。姑大喜，竟交礼。"
                },
                {
                    "paragraph": "復見今日。仰縁夙契，祗聽俞音。",
                    "zhushu": ""
                }
            ]
        },
        {
            "name": "經進東坡文集事略卷第二十九",
            "paragraphs": [
                {
                    "paragraph": "經進東坡文集事略卷第二十九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "議學校貢舉狀",
                    "zhushu": "",
                    "type": 2
                },
                {
                    "paragraph": "諌買浙燈狀",
                    "zhushu": "",
                    "type": 2
                },
                {
                    "paragraph": "論時政狀",
                    "zhushu": "",
                    "type": 2
                },
                {
                    "paragraph": "議學校貢舉狀",
                    "zhushu": "公墓誌云：王介甫欲變更科舉，神宗疑焉，使兩制三館議之。公議上，神宗悟曰：“吾固疑此，得蘇軾議，意釋然矣。”遂即日召見。",
                    "type": 2
                },
                {
                    "paragraph": "熈寜四年正月　日，殿中丞直史館判官告院蘇軾狀奏。准勑講求學校貢舉利害，令臣等各具議狀聞奏者。臣伏以得人之道，在於知人，知人之法，在於責實。使君相有知人之才，朝廷有責實之政，則胥史皂𨽻，未甞無人，而況於學校貢舉乎，雖因今之法，臣以爲有餘。使君相無知人之才，朝廷無責實之政，則公𡖖侍從，常患無人，況學校貢舉乎，雖復古之制，臣以爲不足矣。夫時有可否，物有廢興，方其所安，雖暴君不能廢，及其旣厭，雖聖人不能復。故風俗之變，法制隨之。譬如江河之徙移，順其所欲行而治之，則易爲功，強其所不欲行而復之，則難爲力。使三代聖人復生於今，其選舉養才，亦必有道矣，何必由學。",
                    "zhushu": "熈寧四年二月一日，中書言：古之取士，皆夲於斈校。今欲追復古制，以革其弊，冝先除去声病偶封之文，使李者得以專意經義，以俟朝廷興建斈校，然後講求三代所以敎育選㪯之法，施於天下，則庶幾可復古矣。時王介甫在中書。"
                },
                {
                    "paragraph": "且天下固嘗立學矣，慶暦之間，以爲太平可待，",
                    "zhushu": "仁宗慶曆四年三月乙亥，詔：“立斈於諸州府軍監。除舊有斈者，餘並立斈。如修斈者及二百人以上，許更置縣斈。若州縣未能頓備，郷且就文宣王廟及并官屋宇爲斈。”"
                },
                {
                    "paragraph": "至於今日，惟有空名僅存。今陛下必欲求徳行道藝之士，責九年大成之業，則將變今之禮，易今之俗，又當發民力以治宫室，歛民財以養游士，百里之内，置官立師，獄訟聽于是，軍旅謀於是。又當以時簡不率敎者，屏之逺方，終身不齒，則無乃徒爲紛亂，以患苦天下耶？若乃無大變改，而望有益于時，則與慶曆之際何異？故臣以謂今之學校，特可因循舊制，使先王之舊物不廢於吾世足矣。至於貢舉之法，行之百年，治亂盛衰，𥘉不由此。陛下視祖宗之世貢舉之法，與今爲孰精？言語文章，與今爲孰優？所得文武長才，與今爲孰多？天下之事，與今爲孰辨？較此數者，而短長之議決矣。今議者所欲變改，不過數端：或曰郷舉德行而略文章，或曰專取䇿論而罷詩賦，或欲舉唐室故事，兼採譽望而去封彌；或欲罷經生朴學，不用貼墨而考大義。",
                    "zhushu": "時中書又言明經及諸科欲行罷廢，令改習進士，并罷詩賦、貼經、墨義，各占治一經，兼以語孟，毎試四場，𥘉夲經，次兼經並大義十道，次論一首，次時務䇿三道，其大略如此。"
                },
                {
                    "paragraph": "此數者，皆知其一，不知其二者也。臣請歷言之。夫欲興徳行，在於君人者修身以格物，審好惡以表俗。孟子所謂“君仁莫不仁，君義莫不義”，君之所向，天下趨焉。若欲設科立名以取之，則是敎天下相率而爲僞也。上以孝取人，則勇者割股，怯者廬墓；上以廉取人，則弊車羸馬，惡衣菲食，凡可以中上意，無所不至矣。徳行之弊，一至於此。自文章而言之，則策論爲有用，詩賦爲無益；自政事言之，則詩賦、䇿論均爲無用矣。雖知其無用，然自祖宗以來莫之廢者，以爲設法取士，不過如此也。豈獨吾祖宗，自古尭舜亦然。書曰：“敷奏以言，明試以功。”自堯舜以來，進人何甞不以言，試人何甞不以功乎？議者必欲以䇿論定賢愚，決能否，臣請有以質之。近世士大夫文章華靡者，莫如楊億，",
                    "zhushu": "億字大年，建州浦城人，七嵗能屬文，與劉筠齊名，時號“西崑體”。"
                },
                {
                    "paragraph": "使楊億尚在，則忠清鯁亮之士也，豈得以華靡少之？通經學古者，莫如孫復、石介，",
                    "zhushu": "復字明復，晋州平陽人，居泰山，著春秋尊王發微十二篇，終於國子監直講。介字守道，兖州奉符人，以經敎授于家，及爲國子監直講，斈者從之甚衆，世號爲徂徠先生。"
                },
                {
                    "paragraph": "使孫復、石介尚在，則迃闊矯誕之士也，又可施之於政事之間乎？自唐至今，以詩賦爲名臣者，不可勝數，",
                    "zhushu": "在唐如韓、柳、元、白，　夲朝如二宋、歐、范輩，皆以詩賦𩔰名。"
                },
                {
                    "paragraph": "何負於天下，而必欲廢之？近嵗士人纂𩔖經史，綴緝時務，謂之“䇿括”，待問條目，搜抉略盡，臨時剽竊，竄易首尾，以眩有司，有司莫能辨也。且其爲文也，無規矩凖繩，故學之易成；無聲病對偶，故考之難精。以易學之文，付難考之吏，其弊有甚於詩賦者矣。唐之通牓，故是弊法，雖有以名取人，厭伏衆論之美，亦有貨賂公行，權要請托之害，一使恩去王室，權歸私門，降及中葉，結爲朋黨之論，",
                    "zhushu": "唐制：主司以通牓取人，兼採譽望，或自投所業，或各㪯所知，往往多挾私意以去取。李宗閔傳云：“長慶𥘉，錢徽典貢㪯，宗閔托所親於徽，而李徳𥙿、李紳、元稹在翰林，有寵於帝，共白徽結于丐，取士不以實，宗閔坐貶劒州刺史。由是嫌怨𩔰結，植黨相磨乹，凡四十年，搢绅之禍不能解。”"
                },
                {
                    "paragraph": "通牓取人，又豈足尚哉！設科舉人，多出三路，",
                    "zhushu": "謂進士、明經及斈究也。"
                },
                {
                    "paragraph": "能文者旣已變而爲進士矣，暁義者又皆去以爲明經矣，其餘皆朴魯不能化也。至於人才，則有定分，施之有政，能否自彰。今進士日夜治經傳，附之以子史，貫穿馳騖，可謂博矣。至於臨政，曷嘗用其一二？顧視舊學，已爲虚器，而欲使此等分別注䟽，粗識大義，而望其才能増長，亦已踈矣。臣故曰：此數者，皆知其一而不知其二也。特願　陛下留意其逺者大者。必欲登俊良，黜庸回，揔攬衆才，經略世務，則在　陛下與二三大臣，下至諸路職司與良二千石耳，區區之法何預焉？然臣竊有私憂過計者，敢不以告。昔王衍好老莊，天下皆師之，風俗陵夷，以至南渡。",
                    "zhushu": "𥘉，何晏等祖述老莊，王衍之徒皆愛重之。由是朝廷士大夫皆以浮誕相尚，卒使五胡亂華，元帝南渡見衍。夲傳。"
                },
                {
                    "paragraph": "王縉好佛，捨人事而修異敎，大暦之政，至今爲𥬇。",
                    "zhushu": "王縉傳：“縉素奉佛，晚節尤謹。𥘉，代宗喜祠祀而未重浮屠法，每從容問所以然。縉与元載盛陳福業報應，帝意嚮之。繇是禁中建内道場，或夷狄入冦，必合衆沙門誦護國仁王經爲禳厭。羣臣承風，皆言生死報應，故人亊置而不修，大曆政刑日以堙陵。”大曆，代宗年號。"
                },
                {
                    "paragraph": "故孔子罕言命，則爲知者少也。子貢曰：“夫子之文章，可得而聞也，夫子之言性與天道，不可得而聞也。”夫性命之說，自子貢不得聞，而今之學者恥不言性命，此可信也哉？今士大夫至以佛老爲聖人，鬻書於市者，非莊老之書弗售也。讀其文，浩然無當而不可窮，觀其貌，超然無着而不可挹，此豈眞能然哉，蓋中人之性，安於放而樂於誕耳。使天下之士，能如莊周齊死生，一毀譽，輕冨貴，安貧賤，則人主之名器爵禄所以礪世磨鈍者廢矣，",
                    "zhushu": "梅福傳云：“故爵禄束帛者，天下之底石，髙祖所以厲丗摩鈍也。”"
                },
                {
                    "paragraph": "陛下亦安用之，而況其實不然，而𥨸取其言以欺世者哉。臣願陛下眀勑有司，試之以法言，取之以實學，博通經術者，雖朴不廢，稍渉浮誕者，雖工必黜，則風俗稍厚，學術近正，庻幾得忠實之士，不至蹈衰季之風，則天下幸甚。",
                    "zhushu": "神宗雖是公議，然卒明經及諸科立新制，如王安石請。",
                    "type": 2
                },
                {
                    "paragraph": "諫買浙燈狀",
                    "zhushu": "熈寜四年，公攝開封府推官，會上元有旨市浙燈，遂上此狀。",
                    "type": 2
                },
                {
                    "paragraph": "熈寜四年正月　日，殿中丞直史館判官告院權開封府推官臣蘇軾狀奏。右臣嚮蒙召對便殿，親奉徳音，以爲“凡在館閣，皆當爲深思治亂，指陳得失，無有所隱”者。是以臣毎見同列，臣未嘗不爲道　陛下此語，非獨以稱頌盛徳，亦欲朝廷之間如臣等軰，皆知　陛下不以踈賤間廢其言，共獻所聞，以輔成太平之功業。然竊謂空言率人，不如有實而人自勸。欲知　陛下能受其言之實，莫如以臣試之。故臣願以身先天下，試其小者，上以補助聖明之萬一，下以爲賢者卜其可否，雖以此獲罪，萬死無悔。臣伏見中使傳宣下府市司買浙燈四千餘盞，有司具實直以聞，　陛下又令減價收買，見已盡數拘收，禁止私買，以須上令。臣始聞之，驚愕不信，咨嗟累日。何者？竊爲　陛下惜此舉動也。臣雖至愚，亦知陛下游心經術，動法堯舜，窮天下之嗜欲，不足以易其樂，盡天下之玩好，不足以解其憂，而豈以燈爲恱者哉？此不過以奉二親之歡，而極天下之養耳。",
                    "zhushu": "“二親”謂太皇太后曹氏、太皇后髙氏。"
                },
                {
                    "paragraph": "然大孝在乎養志，百姓不可户曉，皆謂陛下以耳日不急之玩，而奪其口體必用之資。賣燈之民，例非豪民，舉債出息，蓄之彌年，衣食之計，望此句日。陛下爲民父母，惟可添價貴買，豈可減價賤酬？此事至小，體則甚大。凡陛下所以減價者，非欲以與此小民爭此毫末，豈以其無用而厚費也？如知其無用，何必更索？惡其厚費，則如勿買。其内廷故事，毎遇放燈，不過令内東門雜買務臨時收買，數目旣少，又無拘收督迫之嚴，費用不多，民亦無憾。故臣願追還前令，凡悉如舊。京城百姓不慣侵擾，恩徳已厚，怨讟易生，可不謹歟！可不畏歟！近日小人妄造非語，士人有展年科場之說，商賈有京城搉酒之議，吏憂減俸，兵憂減廪。雖此數事，朝廷所決，無此紛紛，亦有以見陛下勤恤之徳未信於下，而有司聚歛之意或形於民，當責已自求，以消讒慝之口。而臺官又勸　陛下以嚴刑捍吏捕而戮之，虧損聖德，莫大於此。而又重以買燈之事，使得因縁以爲口實，臣實惜之。方今百冗未除，物力凋弊，陛下縱出内帑財物，不用大司農錢，而内帑所儲，孰非民力？與其平時耗於不急之用，曷若留貯以待乏絶之供？故臣願陛下將來放燈，與凡游觀苑囿、宴好賜予之𩔖，皆飭有司，務從儉約。頃者詔旨裁減皇族恩例，",
                    "zhushu": "熈寧二年十一月甲戌，詔裁宗室授官法，唯宣祖、太祖、太宗之子孫，擇其後各封囯公，丗世不絶。其餘元孫之子，將軍以下，聽出外官。𥘵免之子，更不賜名授官，許令應㪯。"
                },
                {
                    "paragraph": "此實陛下至明至斷，所以深計逺慮，割愛爲民。然竊揆其間，不能無少望於陛下，唯當痛自刻損，以身先之，使知人主且猶若此，而况於吾徒哉？非惟省費，亦且弭怨。昔唐太宗遣使往凉州，諷李大亮獻其名鷹，大亮不可，太宗深嘉之，詔曰：“有臣若此，朕復何憂？”",
                    "zhushu": "李大亮都督凉州，嘗有臺使見名鷹，諷大亮獻之。大亮密表曰：“陛下絶畋獵乆矣，而使者求鷹。信陛下意耶，乃乖昔旨；如其檀求，是使非其才。”太宗報書曰：“有臣如此，朕復何憂！”古人以一言之重訂千金，今賜胡瓶一，又賜荀悅漢紀。見大亮本傳。"
                },
                {
                    "paragraph": "明皇遣使江南採鵁鶄，梓州刺史倪若水論之，爲反其使。",
                    "zhushu": "若水傳云：𥘉爲汴州刺史，元宗遣中人捕鵁鶄、鸂鶒南方，若水上言：“農方田，婦方蚕，以此时捕竒禽異羽，爲園禦之玩，道路之言，不以賤人貴鳥望陛下邪？”帝手詔褒荅，悉放所玩，謫使人過，而賜若水帛四十段。"
                },
                {
                    "paragraph": "又令益州織半臂背子、琵琶捍撥、鏤牙合子等，蘇許公不奉詔。",
                    "zhushu": "蘇頲傳云：𩑞爲都督益州長史，前司馬皇甫恂使蜀，檄取庫錢市錦半臂、琵琶捍撥、玲瓏鞭。頲不肯予，因上言：“遣使御命，先取不急，非陛下以山澤賠軍費意。”"
                },
                {
                    "paragraph": "李徳𥙿在浙西，詔造銀盝子粧具二十事，織綾一千匹，徳𥙿上䟽極論，亦爲罷之。",
                    "zhushu": "徳𥙿傳云：“敬宗立，侈用无度，詔浙西上脂盝粧具。”德𥙿奏：“今所湏脂盝粧具，度用銀二万三千兩，金百三十两。願詔宰相議，何以俾臣不違詔旨，不乏軍㒷。”不报。又詔索盤絛繚綾千匹，徳𥙿復引李大亮䓁事奏郤之，優詔爲停。"
                },
                {
                    "paragraph": "使陛下内之臺諫有如此数人者，則買燈之事，必須力言；外之有司有如此数人者，則買燈之事，必不奉詔。陛下聦明睿聖，追迹堯、舜，而羣臣不以唐太宗、明皇事陛下，竊嘗深咎之。臣忝備府僚，親見其事，若又不言，臣罪大矣。陛下若赦之不誅，則臣又有非職之言大於此者，忍不爲陛下盡之。",
                    "zhushu": "公甞有自杭州召还再乞郡状云：“當神宗时，王安石新得政，臣若少加附會，進用可必。自惟遠人豪二帝非常之知，不忍欺天負心，欲具論安石所爲不可施行狀，以裨万一。然未測圣意待臣深淺，因上元有旨買灯四千椀，有司无狀，虧减市價，臣即上書論奏，　先帝大喜，即时施行。臣以此卜知　先帝圣明，能受尽言。”上䟽六千餘言，極論新法不便，則公所謂非聀之言大於此者，即万言書是也。"
                },
                {
                    "paragraph": "若不赦，亦臣之分也。",
                    "zhushu": "",
                    "type": 2
                },
                {
                    "paragraph": "再論時政書",
                    "zhushu": "时新法既行，中外皆言其不便，神宗亦疑之，頗有感悟意。介甫之黨，执之益坚，故公既上万言書，後復進此。",
                    "type": 2
                },
                {
                    "paragraph": "熈寕四年三月　日，殿中丞、直史館、判官告院權開封府推官臣蘇軾，謹昧萬死上書皇帝陛下。臣聞之，益戒于禹曰：“任賢勿貳，去邪勿疑。”仲虺言湯之徳曰：“用人惟己，改過不吝。”秦穆喪師于崤，悔痛自誓，孔子録之。自古聦明豪傑之主，以漢髙帝、唐太宗，皆以受責如流，改過不憚，號爲秦、漢以來百王之冠。孔子曰：“君子之過，如日月之食焉。過也，人皆見之；更也，人皆仰之。”聖賢舉動，明白正直，不當如是耶？所用之人，有邪有正。所作之事，有是有非。是非邪正，兩言而足。正則用之，邪則去之，是則行之，非則破之。此理甚明，如飢之必食，渴之必飲，豈有别生義理，曲加粉飾，而能欺天下者哉？書曰：“與治同道罔不興，與亂同事罔不亡。”陛下自去嵗以來，所行新政，皆不與洽同道，立條例司，",
                    "zhushu": "熈寧二年二月庚子，王安石參知政事，始立新法，置三司條例司，以安石与樞密陳升之領之。"
                },
                {
                    "paragraph": "遣青苗使，",
                    "zhushu": "熈寧二年十一月壬子，置諸路提㪯常平等官，行青苗法，應郡縣每𡻕春秋未熟，據民等以常平及廣惠倉錢歛散收息。"
                },
                {
                    "paragraph": "歛助投錢，",
                    "zhushu": "熈寕二年五月壬辰，司農寺以免役法頒行天下，令五等戸皆輸錢入官以募役。"
                },
                {
                    "paragraph": "行均輸法，",
                    "zhushu": "熈寕二年十月十七日，制置三司條例司言發運使實緫六路之賦入，冝假以錢貨，継其用之不給，凡糴買稅歛上供之物，皆得徙貴就賤，用近易逺。"
                },
                {
                    "paragraph": "四海騷然，行路怨咨，自宰相己下，皆知其非而不敢爭。臣愚憃不識忌諱，乃者上䟽論之詳矣，而學術淺陋，不足以感動聖明。近者故相舊臣、藩鎮侍從，雜然爭言其不便，",
                    "zhushu": "時韓魏公、冨鄭公、司馬温公、范蜀公軰，皆交章論列。"
                },
                {
                    "paragraph": "以至於臺諫二三人者，夲其所與締建唱和表裹之人也，然猶不免一言其非者，豈非物議沸騰，事勢迫切而不可止歟？",
                    "zhushu": "温公日録云：介甫与吕晦叔素親，患臺諫多橫議，故用晦叔爲中丞。既而天下皆患條例司爲民害，晦叔乃復言條例司不便。介甫以晦叔叛己，怨之尤深。後竟岀晦叔知潁川。"
                },
                {
                    "paragraph": "自非見利忘義，居之不疑者，孰肯始終膠固，不自湔洗？如呉師孟乞免提舉，胡宗愈不願檢詳，如逃垢穢，惟恐不脫之，人情畏惡，一至於此。近者中外讙言，已有悔悟意，道路相慶，如蒙大賚。實望　陛下旬日之間，渙發徳音，洗蕩乖僻，追還使者，而罷條例司。今者側聽所爲，蓋不過使監司體量抑配而已，",
                    "zhushu": "熈寕三年正月二十三日，詔令諸路給散青苗錢，取人户情願。今慮諸處當職官吏，不体朝廷夲意，不問民間願与不願，輙行追呼，或即均配，飜爲騷擾。今仰諸路提㸃刑獄臣僚体量斍察，如違，即一面禁止，具官吏姓名以聞，當議重行朝典。"
                },
                {
                    "paragraph": "比之未悟，所較幾何？此孟子所謂“知兄臂之不可紾而勸以姑徐，知隣雞之不可攘而月取其一”。帝王改過，豈如是哉？臣又聞陛下以爲此法且可試之三路。",
                    "zhushu": "熈寕二年九月四日，制置三司條例司言：“乞於京東、淮南、河北三路先行青苗法，俟成次第，𨚫令諸路依此施行。”從之。"
                },
                {
                    "paragraph": "臣以爲此法譬如醫者之用毒藥，以人之死生試其未効之方。三路之民，豈非陛下赤子，而可試以毒藥乎？今是政小用則小敗，大用則大敗，若力行而不已，則亂亡隨之。臣非敢過爲危論，以聳動陛下也。自古存亡之所寄者，四人而已，一曰民，二曰軍，三曰吏，四曰士。四人者一失其心，則足以生變。今　陛下一舉而兼犯之。青苗、助役之法行，則農不安，均輸之令出，則啇賈不行，而民始憂矣。併省諸軍，迫逐老病，至使戍兵之妻與士卒雜處其間，貶殺軍分，有同降配，遷徙淮甸，僅若流放，年近五十，人人懷憂，而軍始怨矣。",
                    "zhushu": "熈寕三年三月，詔併龍猛八指揮爲六。舊三百五十人爲額，今以三百人爲額。自康定、慶曆以來，諸軍間有併廢。至熈寧中整軍額，有就而合者，如龍衛三十九指揮，併爲二十。有以全都附隷者，如“宣威”併入“威猛”“廣捷”，而“宣威”廢罷；“契丹”撥入“神騎”，而“契丹”直廢罷。有併營而増額，併爲十二指揮，五百人爲額。有就而易名者，如“驍猛”四指揮，以第四一指揮改充“驍姓”。有三指揮。"
                },
                {
                    "paragraph": "内則不取謀於元臣侍從，而專用新進小生；",
                    "zhushu": "東軒筆録云：“土荆公秉政，宿徳舊人論議不叶，荆公遂選用新進，待以不次，故兩禁臺閣内外要權，莫非新進之士也。”"
                },
                {
                    "paragraph": "外則不責成守令監司，而專用青苗使者，",
                    "zhushu": "即熈寕二年所置提㪯常平等官。"
                },
                {
                    "paragraph": "多置閑局，以擯老成，而吏始解體矣。",
                    "zhushu": "熙寕三年五月十四日，詔：“杭州洞霄宫、永康軍丈人觀、亳州眀道宫、華州雲臺觀、建州武夷宫、台州崇道觀、成都府王局觀、建昌軍仙都觀、江州太平觀、洪州王隆覲五岳廟、太原府興安王廟，今後並依嵩山崇福宫、舒州靈仙觀置管幹或提舉官。”先是，上以諸㠯歷知州有衰老不任職者，令處閑局，今增諸道貟数，示優恩也。"
                },
                {
                    "paragraph": "陛下臨軒選士，天下謂之“龍飛牓”，而進士一人首削舊恩，示不復用，",
                    "zhushu": "熈寕二年三月九日，　上與輔臣論科場之弊，以進士第一例与館閣爲非。至十二月九日，詔：“今後科場制科，入第三等、進士第一人及第一，任回更不与陞通判差遣，及不試充館職，並令審官院依例差遣。”"
                },
                {
                    "paragraph": "所削者一人而已，士莫不悵恨，以　陛下有厭薄其徒之害也。今用事者又欲漸銷進士，純取明經，雖未有成法，而小人招權，自以爲功，更相扇揺，以謂必行，而士始失望矣。今進士半天下，自二十以上，便不能誦憶注義爲明經之學，若法令一更，則士各懷廢棄之憂，而人才短長終不在此。昔秦禁挾書，而諸生皆抱其業以歸勝、廣，相與出力而亡秦者，豈有他哉？亦以失業而無所歸也。",
                    "zhushu": "史記儒林傳序云：“陳涉之王也，魯諸儒持孔氏礼器往㱕之。”㠯秦禁其業，積怨而發憤於陳王也。"
                },
                {
                    "paragraph": "故臣願　陛下勿復言此。民憂軍怨，吏解體而士失望，禍亂之源有大於此者乎？今未見也。一旦有急，則致命之士必寡矣。方是時，不知希合苟容之徒，能爲陛下收板蕩而止土崩乎？去嵗諸軍之始併也，左右之人皆以士心樂併告　陛下。近者放停軍人李興告虎翼吏率錢行賂，以求不併，則士卒不樂可知矣。",
                    "zhushu": "虎翼，軍名一。太宗雍熈四年，殿前司上鐵林改爲殿前司虎翼，侍衛歩軍司鐡林改爲侍䘙司虎翼。"
                },
                {
                    "paragraph": "夫謟䛕之人，苟務合意，不憚欺罔者，𩔖皆如此。故凡言百姓樂請青苗錢，",
                    "zhushu": "條例司嘗言開封諸縣甚有上三等願請，以近驗逺，亊理可知。"
                },
                {
                    "paragraph": "樂出助役錢者，",
                    "zhushu": "神宗嘗語輔臣曰：近嘗詢訪，聞百姓皆以免役爲喜。盖雖令岀錢，而復其身役，無追呼刑責之虞，人自情願故也。"
                },
                {
                    "paragraph": "皆不可信。　陛下以爲青苗抑配果可禁乎？不惟不可禁，乃不當禁也。何以言之？若此錢放而不收，則州縣官吏不免責罰；若此錢果不抑配，則願請之户後必難收。前有抑配之禁，後有失䧟之罰，爲　陛下官吏，不亦難乎？故臣以爲旣行青苗錢，則不當禁抑配，其勢然也。人皆謂　陛下聖明神武，必能徙義修慝，以致太平，而近日之事，乃有文過遂非之風，此臣之所以憤懣太息而不能已也。昔賈充用事，天下憂恐，而庾純、任愷戮力排之。及充岀鎮秦、凉，忠臣義士莫不相慶，屈指數日，以望惟新之化。而馮紞之徒更相告曰：“賈公逺放，吾等失勢矣。”於是相爲獻謀，而充復留，則𣈆氏之亂，成於此矣。",
                    "zhushu": "充夲傳云：“充専以謟媚取容，侍中任愷、中書令庾純等咸共𢇻之。及氐羗反叛，時，帝深以爲慮，愷因進說，請充鎮関中，詔從之。朝賢皆幸充此㪯，望隆惟新之化。充患之，將之鎮，問計於荀勉。勉勸以結㛰太子馮紞亦以爲然。俄而侍宴，論大子㛰姻事，勉因言“充女才質令淑，冝配儲宫”。帝納其言。㑹京師大雪，軍不得發。旣而皇儲當昬，遂不西行，詔充居夲職。"
                },
                {
                    "paragraph": "自古惟小人爲難去，何則？去一人而其黨莫不破壞，是以爲之計謀游說者衆也。今天下賢者，亦將以此觀　陛下，以爲進退之決。或再失望，則知幾之士相率而逝耳，豈特皆如臣等輩偷安懷禄而不忍去哉！猖狂不遜，忤陛下多矣，不敢復望寛赦，俯伏引領，以待誅殛。",
                    "zhushu": ""
                }
            ]
        },
        {
            "name": "經進東坡文集事略卷第三十",
            "paragraphs": [
                {
                    "paragraph": "經進東坡文集事略卷第三十",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "集官詳議親祠北郊詔",
                    "zhushu": "哲宗元祐七年九月二十二日降此詔。自元豐以来，衆議不同，故太皇太后宣論宰相吕大防䓁議，以皇帝即位以来，未嘗親祀天地，行合𥙊之礼爲有名。遂降詔云。",
                    "type": 2
                },
                {
                    "paragraph": "勑門下。國家郊廟時祀，祖宗以來，命官攝事，惟三嵗一親郊，則先饗淸廟，冬至合𥙊天地，干圎丘。元豐間，有司援周制，以合𥙊不應古義，",
                    "zhushu": "元豐三年五月，詳定郊廣奉祀礼文張璪言：“先王順隂陽之義，以冬日至祀天扵地上之圓丘，夏日至𥙊地於澤中之方丘。夲朝親祠上帝，即設皇地祗位，稽之典礼，有所未合。乞下詳定官，具合更改礼文以聞。”"
                },
                {
                    "paragraph": "先帝乃詔定親祠北郊之禮，",
                    "zhushu": "神宗元豐六年五月九日，詔：親祠北郊儀尽如南郊，其上公攝事，惟改楽舞名及不備官。其爼豆、楽縣、圭幣之数，史官奉册，尽如親祠。"
                },
                {
                    "paragraph": "未之及行。是嵗郊不設皇地祗位，而宗廟之享，率如舊制。",
                    "zhushu": "元豊六年十一月三日甲辰，薦饗于景灵宫，斎于太廟。四日乙巳，朝享七室，斎于南郊之青城。五日丙午冬至，𥙊昊天上帝于圎丘，以　太宗配，始罷合𥙊天地也。"
                },
                {
                    "paragraph": "朕以寡昧，嗣承　六聖休德鴻緒，今兹禋祀，奠幣上帝，祼鬯廟室，",
                    "zhushu": "元祐中，屡行明堂之礼。"
                },
                {
                    "paragraph": "而地祗天神，乆未親祀。矧朕方脩郊見天地之始，其冬至日南郊，冝依熈寕十年故事，設皇地祗位，",
                    "zhushu": "神宗熈寕十年十一月二十七日甲戍冬至，合𥙊天地于圓丘，以　太祖配。"
                },
                {
                    "paragraph": "以荅並貺之報。仍令有司擇日遣官，奏告施行。厥後躬行方澤之祀，則依元豐六年五月之制，",
                    "zhushu": "即五月九日親祠北郊之制。"
                },
                {
                    "paragraph": "俟郊祀畢，依前降指揮，集官詳議親祠北郊事，及郊祀之嵗廟饗典禮聞奏。故兹詔示，想冝知悉。",
                    "zhushu": "",
                    "type": 2
                },
                {
                    "paragraph": "上圎丘合𥙊六議",
                    "zhushu": "元城刘安丗若之北郊後序云：“元祐中，詔議北郊典礼，蘇。子瞻主合𥙊之議，従之者五人。予謂湏當分𥙊，従者僅四十人。”即此議是也。",
                    "type": 2
                },
                {
                    "paragraph": "元祐八年三月日，端明殿學士兼翰林侍讀學士左朝奉郎守禮部尚書蘇軾劄子奏。臣伏見九月二十二日詔書節文，“俟郊禮畢，集官詳議設皇地祗事及郊祀之嵗朝饗典禮聞奏”者。臣恭覩陛下近者至日親祀郊廟，",
                    "zhushu": "元祐七年十一月癸巳冬至，合𥙊天地于圎丘，以太祖配。"
                },
                {
                    "paragraph": "神祗享荅，實蒙休應。然則圎丘合𥙊，允當天地之心，不冝復有改更。臣切惟議者欲変祖宗之舊，圎丘祀天而不祀地，不過以謂冬至祀天於南郊，陽時陽位也，夏至祀地於北郊，隂時隂位也，以𩔖求神，則陽時陽位，不可以求隂也。",
                    "zhushu": "刘元城議云：“古者求神以𩔖。天，陽物也；地，隂物也。嵗月、时日、方位、牲噐、楽舞，皆従其类。”"
                },
                {
                    "paragraph": "是大不然。冬至南郊旣祀上帝，則天地百神莫不從也。古者秋分祀月於西郊，",
                    "zhushu": "礼云：“𥙊日於東，𥙊月扵西，以别外内。”"
                },
                {
                    "paragraph": "亦可謂隂位矣，至於從祀上帝，則以冬至而祀月於南郊，",
                    "zhushu": "古者郊之𥙊，大报天而主日，配以月。"
                },
                {
                    "paragraph": "議者不以爲疑。今皇地祗亦從上帝而合𥙊於圎丘，獨以爲不可，則過矣。書曰：“肆𩔖于上帝，禋于六宗，望于山川，徧于群神。”舜之受禪也日，上帝六宗山川群神莫不畢告，而獨不告地祗，豈有此理哉？武王克商，庚戍柴望。柴，𥙊上帝也；望，𥙊山川也。一月之間，自上帝而及山川，必無南北郊之别也，而獨略地祗，豈有此理哉？臣以此知占者祀上帝，則并祀地祗矣。何以明之？詩之序曰：“昊天有成命，郊祀天地也。”此乃合𥙊天地，經之明文，而說者乃以比之豐年秋冬報也，曰秋冬各報而皆歌豐年，則天地各祀而皆歌昊天有成命也。",
                    "zhushu": "刘元城議云：說者又引昊天有成命之詩以爲證。臣䒭𥨸詳此詩終篇未甞有合𥙊之文，序乃後儒之辝，亦謂成周之丗，圎丘方澤，各歌此詩以爲楽章耳。如潜之序曰：“季冬献魚，春薦鮪也。”豊年之序曰：“豊年，秋冬報也。”如此之𩔖，不知爲一𥙊耶？抑二𥙊耶？"
                },
                {
                    "paragraph": "是大不然。豐年之詩曰：“豐年多黍多稌，亦有髙廩，萬億及秭。爲酒爲醴，烝𢌿祖妣，以洽百禮，降福孔皆。”歌於秋可也，歌於冬亦可也。昊天有成命之詩曰：“昊天有成命，二后受之。”成王不敢康，夙夜墓命宥宻。於緝熈，單厥心，肆其靖之。終篇言天而不及地。頌所以告神明也，未有歌其所不祭，𥙊其所不歌也。今祭地於北郊，歌天而不歌地，豈有此理也？臣以此知周之丗祀上帝，則地祗在焉。歌天而不歌地，所以尊上帝。故其序曰：“郊祀天地也。”春秋書：“不郊，猶三望。”",
                    "zhushu": "春秋僖公三十一年：“夏四月，四卜郊，不從，乃免牲，猶三望。”"
                },
                {
                    "paragraph": "左氏傳曰：“望，郊之細也。”",
                    "zhushu": "傳云：“四卜郊，不從，乃免牲，非礼也。猶三望，亦非礼也。望，郊之細也。不郊亦无望可也。”"
                },
                {
                    "paragraph": "說者曰：“三望，泰山、河、海。”",
                    "zhushu": "此公羊之說。"
                },
                {
                    "paragraph": "或曰：“淮、海、岱也。”",
                    "zhushu": "此范寗之說。"
                },
                {
                    "paragraph": "又或曰：分野之星及山川也。",
                    "zhushu": "此杜預之說。"
                },
                {
                    "paragraph": "魯，諸侯也，故郊之細，及其分野山川而已。周有天下，則郊之細獨不及五岳、四瀆乎？岳瀆猶得從祀，而地祗獨不得合𥙊乎？秦燔詩、書，經籍散亡，學者各以意推𩔖而已。王、鄭、賈、服之流，",
                    "zhushu": "王粛、鄭元、賈公彦、服䖍。皆曽　及郊祀。"
                },
                {
                    "paragraph": "未必皆得其真。臣以詩、書、春秋考之，則天地合𥙊乆矣。議者乃謂合𥙊天地始於王莽，",
                    "zhushu": "平帝元始五年，莽請天子親合𥙊天地于南郊，先祖配天，先妣配地，𥙊天南郊，則以地配，天地位皆南嚮。從之。"
                },
                {
                    "paragraph": "以爲不足法。",
                    "zhushu": "刘元城云：今議者於聖人成法，則棄而不行，猥用王莽不經之說。"
                },
                {
                    "paragraph": "臣切謂禮當論其是非，不當以人廢。光武皇帝，親誅莽者也，尚采用元始合𥙊故事。",
                    "zhushu": "後漢𥙊祀志：建武元年，光武即位于鄗，爲壇营於鄗之陽，𥙊吿天地，采用元始中郊𥙊故事，六宗郡神皆從。"
                },
                {
                    "paragraph": "謹按後漢𥙊祀志：",
                    "zhushu": "前書有郊祀志，後書有𥙊祀志。今諸夲多作“郊”，疑傳冩之誤。"
                },
                {
                    "paragraph": "建武二年，初制郊兆於洛陽，爲圎壇八陛，中又爲重壇，天地位其上，皆南郷西上。此則漢世合𥙊天地之明驗也。又按水經注：",
                    "zhushu": "即酈道元水經。"
                },
                {
                    "paragraph": "伊水東北至洛陽縣圎丘東，大魏郊天之所。",
                    "zhushu": "魏景初元年十月乙夘，始营洛陽南為圎丘。"
                },
                {
                    "paragraph": "凖漢故事，爲圎壇八陛，中又爲重壇，天地位其上。此則魏丗合𥙊天地之明驗也。唐睿宗將有事於南郊，賈曾議曰：有虞氏禘黄帝而郊嚳，夏后氏禘黄帝而郊鯀。郊之與廟皆有禘。禘於廟，則祖宗合食於太祖，禘於郊，則地祗群望皆合𥙊於圎丘，以始祖配享。蓋有事𥙊，非常祀也。三輔故事：“𥙊于圎丘，上帝后土位皆南面。”則漢甞合𥙊矣。時禇無量、郭山惲等皆以曾言爲然。",
                    "zhushu": "睿宗太極元年正月𥘉，將有亊於南郊。時有司議，唯𥙊昊天上帝，而不設皇地祗位。諫議大夫賈曽遂上表諫，且請設皇地祗并從祀䓁座。時又将親享北郊，曾訯竟寢。"
                },
                {
                    "paragraph": "明皇天寳元年二月敕曰：“凢所祠享，必在躬親。朕不親𥙊，禮將有闕。其皇地祗，冝加南郊合𥙊。”是月二十日，合𥙊天地于南郊，自後有事于圎丘，皆合𥙊。此則唐世合𥙊天地之明驗也。今議者欲冬至祀天，夏至祀地，蓋以爲周禮也。",
                    "zhushu": "謂冬日至祀天於地上之圎丘，夏日至𥙊地於澤中之方丘也。"
                },
                {
                    "paragraph": "臣請言周禮與今礼之别。古者一嵗祀天者三，",
                    "zhushu": "冬日至祀昊天于圎丘，正月上辛祈榖干圎丘，孟夏雩祀干圎丘。"
                },
                {
                    "paragraph": "明堂享帝者一，",
                    "zhushu": "每嵗季秋大享于明堂。"
                },
                {
                    "paragraph": "四時迎氣者五，",
                    "zhushu": "丘春祀青帝于南郊，立夏祀赤帝于南郊，季夏祀黄帝于南郊，立秋祀白帝于西郊，立冬祀黑帝于北郊，皆以迎氣故也。"
                },
                {
                    "paragraph": "𥙊地者二，",
                    "zhushu": "夏日至𥙊皇地祗於方丘，孟冬𥙊神州於北郊。"
                },
                {
                    "paragraph": "享宗廟者四。",
                    "zhushu": "春禴，夏祠，秋烝，冬嘗。"
                },
                {
                    "paragraph": "凢此十五者，皆天子親𥙊也。而又朝日夕月、四望山川、社稷五祀及群小祀之𩔖，亦皆親𥙊，此周祀也。　太祖皇帝受天眷命，肇造宋室，建隆𥘉郊，先享宗廟，並祀天地。",
                    "zhushu": "太祖乾徳元年十一月十六日，合𥙊天地于圎丘，奉禧祖配。十四日先赴太廟宿斎，翌日方饗礼于室。自是每親行郊祀，前一日朝饗太廟如儀。"
                },
                {
                    "paragraph": "自眞宗以來，三𡻕一郊，必先有事景靈，徧享太廟，乃祀天地。",
                    "zhushu": "真宗太中祥符五年十二月，詔以聖祖臨降，令擇地建宫，名曰“景靈”。六年正月，詳定所請自今後每歳孟饗臘及囯家与天地、社稷、宗廟同奏告，即於此宫行礼。從之。至天僖三年十一月十七日，車駕至景靈宫薦献。翌日，行朝饗之礼于太廟。十九日，奉天書引壇合𥙊天地。"
                },
                {
                    "paragraph": "此國朝之禮也。夫古之禮，親𥙊如彼其多，而𡻕行之不以爲難；今之禮，親𥙊如此其少，而三歳一行，不以爲易。其故何也？古者天子岀入，儀物不繁，兵衛甚簡，用財有節，而宗廟在大門之内，朝諸侯，岀爵賞，必於太廟，不止時𥙊而已。天子所治，不過王畿千里，惟以齋𥙊禮樂爲政事，能守此，則天下服矣。是故嵗嵗行之，率以爲常。至於後世，海内爲一，四方萬里，皆聽命於上，機務之繁，億萬倍於古，力有所不能給。自秦漢以來，天子儀物日以滋多，有加無損，以至于今，非復如古之簡易也。今所行皆非周禮。三年一郊，非周禮也。先郊二日而告原廟，",
                    "zhushu": "此即景靈宫。"
                },
                {
                    "paragraph": "一日而𥙊太廟，非周禮也。郊二肆赦，非周禮也。優賞諸軍，非周禮也；自后妃以下至文武官，皆得䕃補親属，非周禮也；自宰相宗室已下百官皆有賜賚，非周禮也。此皆不改，而獨於地祗則曰周禮不當𥙊於圎丘，此何義也？議者必曰：“今之寒暑與古無異，",
                    "zhushu": "元豐中，曾公肇言：“夏至𥙊地，先王之所行。”論者乃謂暑暘之時，势有未便。臣竊思之，古今虽殊，寒暑之於冬憂，其爲天時一也。"
                },
                {
                    "paragraph": "而宣王薄伐玁狁，六月出師，則夏至之日何爲不可𥙊乎？”臣將應之曰：“舜一嵗而廵四岳，五月方暑而南至𢖍山，十一月方寒而北至常山，亦今之寒暑也。後丗人主能行之乎？周所以十二嵗一廵者，惟不能如舜也。夫周已不能行舜之禮，而謂今可以行周之禮乎？天之寒暑雖同，而禮之繁簡則異。是以有虞氏之禮，夏有所不能行；夏商之禮，周有所不能用，時不同故也。宣王以六月岀師，驅逐玁狁，蓋非得已。且吉父爲將，王不親行也。今欲定一代之禮，爲三歳常行之法，豈可以六月出師爲比乎？議者必又曰：“夏至不能行禮，則遣官攝𥙊祀，亦有故事。”",
                    "zhushu": "元豊中，議者又謂：“親郊之嵗，夏至方丘之祀，盛夏不可躬往，冝遣冢宰攝事。”"
                },
                {
                    "paragraph": "此非臣之所知也。周禮大宗伯：“若王有故，則攝位。”鄭氏注曰：“王有故，則代行其𥙊事。”賈公彦䟽曰：“有故，謂王有疾及哀𢡖皆是也。”然則攝事非安吉之禮也。後丗人主不能𡻕𡻕親𥙊，故命有司行事，其所從來乆矣。若親郊之嵗，遣官攝事，是無故而用有故之禮也。議者必又曰：“省去繁文末節，則一嵗可以𠕅郊。”",
                    "zhushu": "曾肇又言：“先王能以五月㪯事，而後丗廼以儀衛之暴露爲疑，然則損儀衛之虚文，以就躬事地祗之实，施之於今，冝无不可。”"
                },
                {
                    "paragraph": "臣將應之曰：古者以親郊爲常禮，故無繁文。今世以親郊爲大禮，則繁文有不能省也。若帷城幔屋，盛夏則有風雨之虞。陛下自宫入廟出郊，冠通天，乗大輅，日中而舎，百官衛兵暴露於道，鎧甲具裝，人馬喘汗，皆非夏至所能堪也。王者父事天，母事地，不可偏也。事天則備，事地則簡，是於父母有隆殺也。豈得以爲繁文末節而一切欲省去乎？國家養兵，異於前丗，自唐之時，未有軍賞，猶不能𡻕一親祠。天子出郊，兵衛不可簡省，大輅一動，必有賞給。今三年一郊，傾竭帑藏，猶恐不足，郊賚之外，豈可復加？若一年再賞，國力將何以給？分而與之，人情豈不失望？",
                    "zhushu": "元豐中，或欲當郊之𡻕，冬夏至日分𥙊南北郊，以軍賞爲二而分給之。刘元城等亦謂郊禋賜予，乃五代姑息之弊法，㪯朝寛仁，不欲遽罷，若分而二，何所不可？"
                },
                {
                    "paragraph": "議者必又曰：“三年一𥙊天，三年一𥙊地。”",
                    "zhushu": "蘇黃門云：“今别𥙊之議，有欲三年一𥙊天，三年一祀地者，足天地均爲六年，乃獲一祭，而以地廢天，尤爲不順。"
                },
                {
                    "paragraph": "此又非臣之所知也。三年一郊，已爲䟽闊，若濁𥙊地而不𥙊天，是因事地而愈䟽於事天。自古未有六年一祀天者，如此則典禮愈壞，欲復古而背古益逺，神祗必不顧享，非所以爲禮也。議者必又曰：“當郊之嵗，以十月神州之𥙊易夏至方澤之祀，則可以免方暑舉事之患。”",
                    "zhushu": "刘元城北郊後序云：“合𥙊、分𥙊之外，又有三人欲於十月以神州地祇之𥙊，易夏至方澤之祀。"
                },
                {
                    "paragraph": "此又非臣之所知也。夫所以議此者，爲欲舉從周禮也。今以十月易夏至，以神州代方澤，不知此周禮之經耶，抑変禮之權邪？若変禮從權而可，則合𥙊圓丘何獨不可？十月旣𥙊地，十一月親𥙊天，先地後天，古無是理。而一嵗再郊，軍國勞費之患，尚未免也。議者必又曰：“當郊之歳，以夏至祀地，祇於方澤，上不親郊而通爟火，天子於禁中望祀。”",
                    "zhushu": "元祐中，權兵部侍郎杜純請於苑中設望祠位，置爟火於壇所，侯躬祠南郊之嵗，則夏至北郊，上公攝亊，每献㪯爟火以詔拜。"
                },
                {
                    "paragraph": "此又非臣之所知也。書之望秩，周禮之四望，春秋之三望，皆謂山川在境内而不在四郊者，故逺望而𥙊也。今所在之處，俛則見地，而云“望𥙊”，是爲京師不見地乎？此六議者，合𥙊可否之決也。夫漢之郊祀，尤與古戾，唐亦不能如古。　本朝祖宗欽崇𥙊祀，儒臣禮官講求損益，非不知圎丘方澤皆親𥙊之爲是也，盖以時不可行，是故叅酌古今，上合典礼，下合時冝，較其所得，已多於漢唐矣。天地宗廟之𥙊，皆當嵗徧，是故徧於三年當郊之嵗。又不能於一嵗之中再舉大禮，是故徧於三日。此皆因時制冝，雖聖人復起，不能易也。今並祀不失親祀，而北郊則必不能親往，二者孰爲重乎？若一年再郊，而遣官攝事，是長不親事地也。三年間郊，當祀地之歳，而暑雨不可親行，遣官攝事，則是天地皆不親𥙊也。夫分祀天地，決非今世之所能行。議者不過欲於當郊之𡻕，祀天地宗廟，分而爲三耳。分而爲三，有三不可：夏至之日，不可以動大衆，舉大禮，一也。軍賞不可復加，二也。自有國以來，天地宗廟，惟享此𥙊，累聖相授，惟用此禮，此乃神祇所歆，　祖宗所安，不可輕動，動之則有吉凶禍福，不可不慮，三也。凢此三者，臣熟計之，無一可行之理，伏請從舊爲便者。西漢之衰，元帝納貢禹之言毀宗廟，成帝用丞相康𢖍之議改郊位，皆有殃咎，著於史𠕋。",
                    "zhushu": "元帝時，貢禹建言，“漢家宗廟𥙊祀多不應古礼”，上是其言。後韋元成爲丞相，議罷郡囯廟，自太上皇、孝恵帝諸園寢廟皆罷。後元帝寢疾，夢神靈譴罷諸祠廟。成帝𥘉即位，丞相康衡議甘泉河東之祠，非神𤫊所饗，冝徙就正陽太隂之處，天子従之。𥘉罷甘泉㤗畤作南郊日，大風壞竹宫，折抜林木十圍以上百餘事，見效祀志。"
                },
                {
                    "paragraph": "往鑒甚明，可爲寒心。伏望　陛下詳覽臣此章，則知合𥙊天地，乃是古今正禮，本非權冝。不獨𥘉郊之嵗所當施行，實爲無窮不刋之典。願　陛下謹守　太祖建隆、　神宗熈寜之禮，無更改易郊祀廟享，以敉寜上下神祇。仍乞下臣此章付有司集議，如有異論，即湏畫一解破臣所陳六議，使皆屈伏，上合典禮，下不爲當今軍國之患，不可固執，更不論當今可與不可施行。所貴嚴祀大典，決以時定。取進止。",
                    "zhushu": "",
                    "type": 2
                },
                {
                    "paragraph": "貼黄：唐制，將有事于南郊，則先朝獻太清宫，朝享太廟",
                    "zhushu": "明皇天寳𥘉，始定三嵗一親郊，於致斎之日，先享太清宫，皮享太朝，然後合𥙊天地，從化百神。"
                },
                {
                    "paragraph": "亦如今禮，先二日告原廟，先一日享太廟。然議者或以爲非三代之禮。臣謹按：武王克商，丁未祀周廟，庚戌柴望，相去三日，則先廟後郊，亦三代之禮也。奉聖旨令集議官詳議聞奏。",
                    "zhushu": "",
                    "type": 2
                },
                {
                    "paragraph": "請詰難圎丘六議",
                    "zhushu": "",
                    "type": 2
                },
                {
                    "paragraph": "臣近奏論圎丘合𥙊天地，非獨適時之冝，亦自然上合三代六經，爲萬世不刋之典。然臣不敢必以爲是，故發六議以開異同之端。欲望　聖旨行下，令議者與臣反復詰難，盡此六議之是非，而取其通者，則其論可得而定也。今奉聖旨但云“令集議官集議聞奏”。竊慮議者各伸其意，不相詰難，則是非可否終莫之決。雖聖明必有所擇，而人各自爲一議，但欲遂其前說，豈聖朝考禮之夲意哉？臣今欲乞集議之日，若所見不同，即須畫一難臣六議，明著可否之狀，不得“但持一說，不相詰難”。臣非敢自是而求勝也，蓋欲從長而取通也。若臣議不通，敢不廢前說以從衆論。取進止。",
                    "zhushu": ""
                }
            ]
        },
        {
            "name": "經進東坡文集事略卷第三十一",
            "paragraphs": [
                {
                    "paragraph": "經進東坡文集事略卷第三十一",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "議冨弼配享狀",
                    "zhushu": "",
                    "type": 2
                },
                {
                    "paragraph": "乞不給散青苗錢斛狀",
                    "zhushu": "",
                    "type": 2
                },
                {
                    "paragraph": "論每事降詔約束狀",
                    "zhushu": "",
                    "type": 2
                },
                {
                    "paragraph": "乞加張方平恩禮狀",
                    "zhushu": "",
                    "type": 2
                },
                {
                    "paragraph": "辯試館職劄子二首",
                    "zhushu": "",
                    "type": 2
                },
                {
                    "paragraph": "乞録用鄭俠王斿狀",
                    "zhushu": "",
                    "type": 2
                },
                {
                    "paragraph": "議冨弼配享狀",
                    "zhushu": "",
                    "type": 2
                },
                {
                    "paragraph": "元祐元年六月空日，朝奉郎試中書舎人蘇軾同孫永、李常、韓忠彦、王存、鄧温伯、劉摰、陸佃、傅堯俞、趙聸、趙彦若、崔台符、王克臣、謝景温、胡宗愈、孫覺、范百禄、鮮于侁、梁燾、顧臨、何洵直、孔文仲、范祖禹、辛公祐、吕希純、周秩、顔復、江公著狀奏：近准敕節文，中書省尚書省送到禮部狀，夲部勘會英宗配享功臣，係神主祔廟後降敕以韓𤦺、曽公亮配享，所有神宗皇帝神主袝廟，所議配享功臣，今乞待制以上及祕書省長貳著作與禮部郎官并太常寺博士以上同議。奉聖旨依。右臣等謹按商書：“玆予大享于先王，爾祖其從與享之。”周官：“凡有功者，名書於王之太常，𥙊于大烝，司勲詔之。”國朝祖宗以來，皆以名臣侑食清廟，",
                    "zhushu": "國朝贈尚書韓王趙普、贈中書令濟陽郡王曹彬配享太祖，贈太尉中書令薛居正、贈侍中石熈載、贈中書令潘美配享太宗，贈太尉中書令李沆、贈太師中書令王旦、贈中書令李繼隆配享眞宗，贈尚書令王曽、贈尚書令吕夷簡、贈侍中曹章配享仁宗，贈尚書韓𤦺、贈太師中書令曽公亮配享英宗。"
                },
                {
                    "paragraph": "歷選勲德，實難其人。神宗皇帝以上聖之資，恢累聖之業，尊禮故老，共圖大治。輔相之臣，有若司徒贈太尉謚文忠冨弼，秉心直諒，操術閎逺，歷事三世，計安宗社。熈寜訪落，眷遇特隆，匪躬正色，進退以道，愛君之志，雖没不忘，以配享神宗皇帝廟庭，實爲宜稱。謹錄奏聞，伏候敕旨。",
                    "zhushu": "此奏旣上，詔旨㳟依。至紹聖初，乃更以王安石配享。建炎二年夏，以乆隂不解，詔諸執事赴都堂，給札條具時政聞失。司封貟刘郎趙鼎言：“紹聖以來，學術政事敗壞殘酷，貽禍社稷，其源實岀於王安石。安石之患未除，不足以言政。”於是罷安石配享　神宗廟廷，復用冨弼。",
                    "type": 2
                },
                {
                    "paragraph": "乞不給散青苗錢斛狀",
                    "zhushu": "先是，元祐元年，司馬光請罷提舉官，依舊常平法。上從之。旣而青苗歛散之法行之如𥘉。於是左司諫王巖叟、右司諌蘇轍、御史中丞劉摯、監察御史上官均交䟽爭之十數，不報，遂台臺奏論之，西省亦連名同上。三省乃進呈司馬光前所上章云：“今欲續降指揮下諸路，告示州縣，並須候人户自執狀結保赴縣乞請常平錢之時，方得勘㑹，依條支給。”詔如光請行下，而中書舎人蘇軾不肯書行，遂上此奏。㑹光疾間起視事，亦請罷之。上感悟，遂即日行光奏焉。",
                    "type": 2
                },
                {
                    "paragraph": "元祐元年八月四日，朝奉郎試中書舎人蘇軾狀奏：“准中書錄黄，先朝初散青苗，夲爲利民，故當時指揮，並取人户情願，不得抑配。自後因提舉官速要見功，務求多散，諷脅州縣，廢格詔書，名爲情願，其實抑配。或舉縣勾集，或排門抄劄；亦有無頼子弟謾昧尊長，錢不入家；亦有他人冒名詐請，莫知爲誰，及至追催，皆歸夲户。朝廷深知其弊，故悉罷提舉官，不復立額考校訪聞人情安便。昨於四月二十六日有敕令給常平錢斛，限二月或正月，只爲人户欲借請者，及時得用。又令半留倉庫，半出給者，只爲所給不得輒過此數。至於取人户情願，亦不得抑配，一遵　先朝本意。慮恐州縣不曉朝廷本意，將爲朝廷復欲多散青苗錢榖，廣收利息，勾集抑配，督責嚴急，一如向日置提舉官時。”八月二日，三省同奉聖旨，令諸路提㸃刑獄司告示州縣，並須候人户自執狀結保赴縣乞請常平錢糓之時，方得勘會，依條支給，不得依前勾集抄劄，強行抑配。仍仰提㸃刑獄常切覺察，如有官吏似此違法騷擾者，即時取勘施行。若提㸃刑獄不切覺察，委轉運安撫司覺察聞奏，仍先次施行者。右臣伏見熈寜已來，行青苗、免役二法，至今二十餘年，法日益弊，民日益貧，刑日益煩，盗日益熾，田日益賤，榖帛日益輕。細數其害，有不可勝言者。今廊廟大臣皆異時痛心疾首，流涕太息，欲已其法而不可得者。况二聖恭已，",
                    "zhushu": "二聖，謂太皇太后及哲宗也。"
                },
                {
                    "paragraph": "惟善是從，免役之法已盡革去，而青苗一事，乃獨因舊稍加損益，欲行“紾臂徐徐月攘一雞”之道。如人服藥，病日益増，體日益羸，飲食日益減，而終不言此藥不可服，但損其分劑，變其湯，使而服之，可乎？熈寜之法夲不許抑配，而其害至此。今雖復禁其抑配，其害故在也。農民之家，量入爲出，縮衣節口，雖貧亦足。若令分外得錢，則費用自廣，何所不至？况子弟欺謾父兄，人户冒名詐請，如詔書所云，似此之𩔖，夲非抑勒所致。昔者，州縣並行倉法，而給納之際，十費二三。今旣罷倉法，",
                    "zhushu": "熈寜三年八月癸未，紿公吏人重禄行倉法。"
                },
                {
                    "paragraph": "不免乞取，則十費五六，必然之勢也。又官吏無狀，於給散之際，必令酒務設鼓樂倡優，或關撲賣酒牌子，農民至有徒手而歸者。但每散青苗，即酒課暴增，此臣所親見而爲流涕者也。二十年間，因欠青苗，至賣田宅、雇妻女投水自縊者，不可勝數，朝廷忍復行之歟？臣謂四月二十六日指揮以散及一半爲額，與熈寜之法初無小異，而今月二日指揮猶許人户情願請領，未免於設法網民，使快一時非理之用，而不慮後日催納之患。二者皆非良法，相去無幾也。今者已行常平糶糴之法，惠民之外，官亦稍利，如此足矣，何用二分之息以賈無窮之怨？或云議者以爲帑廪不足，欲假此法以贍邊用。臣不知此言虛實，若果有之，乃是小人之邪說，不可不察。昔漢宣帝世，西羌反，議者欲使民入榖邊郡以免罪，蕭望之以爲“古者藏於民，不足則取，有餘則與。西邊之役，雖户賦口歛以贍其乏，古之通議，民不以爲非，豈可遂開利路，以傷旣成之化？”",
                    "zhushu": "蕭望之傳：西𦍑反，京兆尹張敞上書，願令諸有罪，非盗受財、殺人及犯法不得赦者，皆得入榖以贖罪。事下有司，望之與少府李彊議：“今欲令民量粟以贖罪，如此則冨者得生，貧者獨死，是貧冨異刑而法不壹也。陛下布徳施敎，敎化旣成，堯、舜無以加也。今議開利路以傷旣成之化，臣竊痛之。"
                },
                {
                    "paragraph": "仁宗之世，西師不解蓋十餘年，不行青苗，有何妨闕。况二聖恭儉，清心省事，不求邊功，數年之後，帑廪自溢，有何危急，而以萬乗君父之尊，負放債取利之謗，錐刀之末，所得幾何？臣雖至愚，深爲朝廷惜之。欲乞特降指揮，青苗錢斛，今後更不給散，所有已請過錢斛，候豐熟日，分作五年十料隨二稅送納。或乞聖慈念其累歳出息已多，自第四等以下人户，並與放免，庻使農民自此息肩，亦免後世有所譏議。兼近日謫降吕惠𡖖告詞云：“首建青苗，力行助役。”若不盡去其法，必致姦臣有詞，流傳四方，所損不細。所有上件録黄，臣未敢書名行下。謹録奏聞，伏候敕旨。",
                    "zhushu": "",
                    "type": 2
                },
                {
                    "paragraph": "論毎事降詔約束狀",
                    "zhushu": "",
                    "type": 2
                },
                {
                    "paragraph": "元祐元年九月　日，翰林學士朝奉郎知制誥蘇軾狀奏。右臣聞之孔子曰：“天何言哉，四時行焉，百物生焉，天何言哉。”天子法天恭己，正南面，守法度，信賞罰，而天下治。三代令王，莫不由此。若天下大事，安危所繫，心之精微，法令有不能盡，則天子乃言。在三代爲訓、誥、誓、命，自漢以下爲制、詔，皆所以鼔舞天下，不輕用也。若毎行事立法之外，必以王言隨而丁寜之，則是朝廷自輕其法，以爲不丁寜則未必行也。言旣屢岀，雖復丁寜，人亦不信。今者十科之舉，",
                    "zhushu": "元祐七年七月辛酉，司馬光言：“爲政之要，莫如得人。然人材各有所能，雖臯、夔、稷、契，止守一官，况於中人，安可求備？乞設十科㪯士：曰行義純固，可爲師表；曰節操方正，可備獻納；曰智勇過人，可備將帥；曰公正聦明，可備監司；曰經術精通，可備講讀；曰斈問該博，可備顧問；曰文章典麗，可備著述；曰善𦗟獄訟，尽公得實；日善治財賦，公私俱便；曰練習法令，能斷疑獻。應侍從以上，歳㪯三人，從之。"
                },
                {
                    "paragraph": "乃朝廷政令之一耳，況已立法，或不如所舉，舉主從貢舉非其人律，犯正入己贓，舉主減三等坐之。若受賄徇私，罪名重者，自從重，雖見爲執政，亦降官示罰。臣謂立法不爲不重，若以爲未足，又從而降詔，則是詔不勝降矣。臣請略舉今年朝廷所行薦舉之法，凡有七事：舉轉運、提刑，一也；舉館職，二也；舉通判，三也；舉學官，四也；舉重法縣令，五也；舉經明行脩，六也。與十科爲七。七事輕重略等。若十科當降詔，則六事不可不降。今後一事一詔，則䙝慢王言，莫甚於此。若但取諫官之意，或降或否，則其義安在？臣願戒敕執政，但守法度，信賞罰，重惜王言，以待大事而發，則天下聳然，敢不敬應。所有前件降詔，臣不敢撰。謹錄奏聞，伏候敕旨。",
                    "zhushu": "",
                    "type": 2
                },
                {
                    "paragraph": "乞加張方平恩禮劄子",
                    "zhushu": "",
                    "type": 2
                },
                {
                    "paragraph": "元祐元年十月　日，翰林學士朝奉郎知制誥蘇軾劄子奏。臣伏見太子太保致仕張方平，以髙才絶識，愽學雄文，出入中外四十餘年，號稱名臣。　仁宗皇帝眷遇至重，特以受性剛簡，論髙寡合，故齟齬於丗。然趙元昊反，西方用兵，累歳不解，公私疲極，方平首建“和戎”之䇿，仁宗從之，民以息肩，書之國史。",
                    "zhushu": "墓誌云：“慶曆元年，西方用兵已六年矣。上旣益厭兵，而賊益困弊，元昊欲自致，其道無由。公慨然上䟽曰：“陛下猶无地父母也，豈與此犬豕豺狼爭勝負乎？願因今歳郊赦，引咎示信，開其自新之路。”仁宗從之。是歳赦書開諭如公意。明年，元昊始請降。"
                },
                {
                    "paragraph": "又於熈寜之𥘉，首論王安石不可用，及新法之行，方平皆逆陳其害。",
                    "zhushu": "記聞云：上將召用介甫，訪於大臣，爭稱譽之。張安道時爲丞旨，獨言安石言僞而辯，行僞而堅，用之必乱天下。由是介甫深怨之。又墓誌云：知陳州時，置條例司，行新法，率欲以豐財而強兵。公因陛辭，極論其害，皆危言深語。"
                },
                {
                    "paragraph": "大節如此。其餘政事文學，有補於世，未易悉數。　神宗皇帝知人之明，擢爲執政，會丁憂服除，爲安石等不恱，而方平亦不爲少屈，故不復用。今已退老南都，以患眼不出，灰心槁形，與丗相忘。臣竊以爲國之元老，歷事四朝，耄期稱道，爲天下所服者，獨文彦博與方平、范鎮三人而已。今彦博在廷，",
                    "zhushu": "元祐元年四月壬寅，文彦博落致仕，以太师平章軍國重事。先是，司馬光入爲門下侍郎，首薦彦博，大后難之。給事中范純仁亦勸上召致之。上問光，光對：“若令彦博以正太師平章軍國重事，亦足以尊老成。”上是光言，詔彦博六日一朝，一月兩赴經筵。朝廷有大政令，即與輔臣共議。"
                },
                {
                    "paragraph": "鎮亦復用，",
                    "zhushu": "元祐二年七月丁丑，詔端明殿學士、光禄大夫、提舉嵩山崇福宫范鎮遷銀青光禄大夫，仍前職致仕。先是，熈寜中，鎮以言不行，請致仕，䟽五上，最後力詆王安石。安石怒，遂落翰林學士，以夲官致仕。　哲宗即位，時幾八十矣，韓維言其首開建儲之議，悉以鎮十九䟽上之，拜端明殿學士，且詔赴闕。㝷落致仕，除侍讀，提舉太乙宫。鎮辭，竟不起，天下益髙之。改嵩山崇福宫，數月，復告老，遂有是命。"
                },
                {
                    "paragraph": "方平雖老，杜門難以召致，猶當加恩勞問，表異其人，以示二聖貴老尊賢之義。今獨置而不問，有識共疑，以爲闕典。願因大禮之後，以向者召陪祠不至，特出聖意，少加恩禮，或遣使就問國事，觀其所論，必有過人。臣忝備禁近，不敢自外，昧冒陳列，戰越待罪。取進止。",
                    "zhushu": "",
                    "type": 2
                },
                {
                    "paragraph": "辯試館職策問劄子二首",
                    "zhushu": "",
                    "type": 2
                },
                {
                    "paragraph": "元祐元年十二月十八日，翰林學士朝奉郎知制誥蘇軾劄子奏。臣竊聞諫官言臣近所撰試館職人䇿問，有渉諷議先朝之語。",
                    "zhushu": "元祐四年，軾草召試館職䇿題，其間有云：“欲師仁祖之忠厚，而患百官有司不舉其職，或至於媮；欲法神考之勵精，則恐監司守令不識其意，流入於刻。”朱光庭時爲左司諫，因摘軾語以爲誹謗。"
                },
                {
                    "paragraph": "臣退伏思念，其略曰：“今朝廷欲師仁祖之忠厚，而患百官有司不舉其職，或至於媮。欲法神考之勵精，而恐監司守令不識其意，流入於刻。”臣之所謂媮與刻者，專指今之百官有司及監司守令不能奉行，恐致此病，於二帝何與焉？至於前論周公、太公，後論文帝、宣帝，皆是爲文引證之常，亦無比擬二帝之意。况此策問第一、第二首，鄧温伯之詞，末篇乃臣所撰，三首皆臣親書進入，䝉御筆㸃用第三首。臣之愚意，豈逃聖鑒？若有毫髪諷議先朝，則臣死有餘罪。伏願少回天日之照，使臣孤忠不爲衆口所鑠，臣無任伏地待罪戰恐之至。取　進止。",
                    "zhushu": "",
                    "type": 2
                },
                {
                    "paragraph": "又",
                    "zhushu": "是時吕陶爲右司諌，不平光庭攻軾，乃亦上䟽攻光庭。而御史中丞傳堯俞、侍御史王巖。叟則相與助光庭，乞正軾罪。右司諫王覿獨爲上分别言之，知樞密院范純仁亦勸上宜兩置之不問。　上以其言俱是，遂一再下詔兩平之，且令軾、堯俞、巖叟、光庭各視事。軾旣視事，乃復奏䟽自言。",
                    "type": 2
                },
                {
                    "paragraph": "元祐二年正月十七日，翰林學士朝奉郎知制誥蘇軾劄子奏：臣近以試館職策問爲臺諫所言，臣初不敢深辯，蓋以自辯而求去，是不欲去也。今者竊聞明詔已察其實，而臣四上章，四不允。臣子之義，身非己有，詞窮理盡，不敢求去，是以區區復一自言。臣所撰䇿問，首引周公、太公之治齊魯，後丗皆不免衰亂者，以明子孫不能奉行，則雖大聖大賢之法，不免於有弊也。後引文帝、宣帝仁厚而事不廢，核實而政不苛者，以明臣子若奉行得其理，無觀望希合之心，則雖文帝、宣帝足以無弊也。中間又言六聖相受，爲治不同，同歸於仁。其所謂“媮”與“刻”者，專謂今之百官有司及監司守令不識朝廷所以師法先帝之本意，或至於此也。文理甚明，粲若黒白，何嘗有毫髪疑似議及先朝，非獨朝廷知臣無罪可放，臣亦自知無罪可謝也。然臣聞之古人曰：“人之至信者，心日也；相親者，母子也；不惑者，聖賢也。然至於竊斧而知心目之可亂，",
                    "zhushu": "列子說符篇：“人有亡鈇者，意其鄰之子，視其行歩，竊鈇也；顔色，竊鈇也；言語，竊鈇也；動依熊度，無爲而不竊鈇也。”俄而相其谷而得其鈇也，日復見其鄰人之子，動作態度無似竊鈇者。韓子以“鈇”爲“斧”。"
                },
                {
                    "paragraph": "於投杼而知母子之可疑，",
                    "zhushu": "史記甘荗傳：魯人有與曽參同姓名者殺人，人吿其母曰：“曾参殺人。”其母織自君也。頃之，一人又告之曰：“曽參殺人。”其母尚織自若也。頃又一人告之曰：“曽参殺人。”其母投杼下機，踰牆而走。夫以曽參之賢與其母信之也，三三疑之，其母懼焉。"
                },
                {
                    "paragraph": "於拾煤而知聖賢之可惑。”",
                    "zhushu": "家語在厄篇：孔子厄於陳蔡，子貢告糴於野人。顔回、仲由炊之於壞屋之下，有埃墨墮飯中，顔回取而食之。子貢不恱，以爲竊食，遂吿孔子。子曰：“其必有故乎？汝止，吾将問之。”召顔回曰：“疇昔予夢見先人，豈或啓佑我哉？子炊而進飯，吾将察焉。”對曰：“向有埃墨墮飯中，欲置之，則不㓗，欲弃之則可惜。回即食之，不可𥙊也。”孔子曰：“然乎！吾亦食之。”顔回岀，孔子顧謂二三子曰：“吾之信回也，非待今日也。”二三子由此乃服之。"
                },
                {
                    "paragraph": "今言臣者不止三人，交章累上，不啻數十，而聖斷確然深明其無罪，則是過於心目之相信、母子之相親、聖賢之相知逺矣。德音一出，天下頌之，史𠕋書之，自耳目所聞見，明智特逹，洞照情僞，未有如陛下者。非獨微臣區區欲以一死上報，凡天下之爲臣子者聞之，莫不欲碎首糜軀，效忠義於陛下也。不然者，亦非獨臣受曖昧之謗，凡天下之爲臣子者聞之，莫不以臣爲戒，崇尚忌諱，畏避形跡，觀望雷同，以求苟免，豈朝廷之福哉？臣自聞命以來，一食三歎，一夕九興，身口相謀，未知死所。然臣所撰䇿問，實亦有罪，若不盡言，是欺陛下也。臣聞聖人之治天下也，寛猛相資，君臣之間，可否相濟。若上之所可，不問其是非，下亦可之；上之所否，不問其曲直，下亦否之，則是晏子所謂“以水濟水，誰能食之”，",
                    "zhushu": "左傳昭公二十年：斉使曰：“唯梁丘據与我和夫！”晏子曰：“據亦同也，焉得為和？君所謂可，而有否焉，臣獻其否，以成其可。君所謂否，而有可焉，臣獻其可，以去其否。是以政平而不干。今據不然，君所謂可，據亦曰可；君所謂不㯫，亦曰否。若以水済水，誰能食之？”"
                },
                {
                    "paragraph": "孔子所謂“惟予言而莫予違，足以䘮邦”者也。臣昔於仁宗朝舉制科，所進䇿論及所荅聖問，大抵皆勸仁宗勵精庻政，督察百官，果斷而力行也。及事神宗，蒙召對訪問，退而上書數萬言，大扺皆勸　神宗忠恕仁厚，含垢納汙，屈己以𥙿人也。臣之區區，不自度量，常欲希慕古賢，可否相濟，蓋如此也。伏觀　二聖臨御已來，聖政日新，一出忠㕌，大率多行仁宗故事，天下翕然銜戴恩德，固無可議者。然臣私憂過計，常恐百官有司矯枉過直，或至於媮，而　神宗勵精核實之政漸致惰壞。深慮數年之後，馭吏之法漸寛，理財之政漸踈，備邊之計漸弛，則意外之憂有不可勝言者。雖　陛下廣開言路，無所諱忌，而臺諫所擊不過先朝之人，所非不過先朝之法，正是“以水濟水”，臣竊憂之，故輒用此意，撰上件䇿問，實以譏諷今之朝廷及宰相、臺諫之流，欲陛下覽之，有以感動聖意，庻幾兼行　二帝忠厚勵精之政也。臺諌若以此言臣，朝廷若以此罪臣，則斧龯之誅，其甘如薺。今乃以爲譏諷先朝，則亦踈而不近矣。且非獨此䇿問而已，今者不避煩瀆，盡陳夲末。臣前歳自登州召還，始見故相司馬光。光即與臣論當今要務，條其所欲行者。臣即荅言：“公所欲行者諸事皆上順天心，下合人望，無可疑者。惟役法一事，未可輕議。何則？差役、免役各有利害。免伇之害，掊歛民財，十室九空，錢聚於上，而下有錢荒之患。差役之害，民常在官，不得專力於農，而貪吏猾胥得縁爲姦。此二害輕重蓋略相等。今以彼易此，民未必樂。”光聞之愕然，曰：“若如君言，計將安出？”臣即荅言：“法相因則事易成，事有漸則民不驚。昔三代之法，兵農爲一，至秦始分爲二，及唐中葉，盡變府兵爲長征之卒。",
                    "zhushu": "張說傳云：時衛兵貧弱，畨休者亡命略盡。說議一切募勇彊士，優其科條，簡其色役，不旬日，得勝兵十三萬人，補諸衛以彊京師，後所謂“彍騎”者也。"
                },
                {
                    "paragraph": "自爾以來，民不知兵，兵不知農，農出榖帛以養兵，兵出性命以衛農，天下便之。雖聖人復起，不能易也。今免役之法實大𩔖此。公欲驟罷免役而行差役，正如罷長征而復民兵，蓋未易也。先帝本意使民户率出錢，專力於農，雖有貪吏猾胥，無所施其虐。坊場、河渡，官自出賣，而以其錢雇募衙前，民不知有倉庫、綱運破家之禍，此萬丗之利也，決不可變。獨有二弊，多以供他用，實封取寛剰役錢，爭買坊場、河渡，以長不實之價，此乃王安石、吕惠𡖖之隂謀，非先帝夲意也。公若盡去二弊，而不變其法，則民恱而事易成。今寛剰役錢，名爲十分取二，通計天下乃及十五，而其實一錢無用。公若盡去此五分，又使民得從其便，以布帛穀米折納役錢，而官亦以爲雇直，則錢荒之弊亦可盡去。如此而天下便之，則公又何求？若其未也，徐更議之，亦未晚耳。光聞臣言，大以爲不然。臣又與光言：“熈寜中常行給田募役法，其法以係官田及以寛剰役錢買民田，以募役人，大略如邊郡弓箭手。臣時知密州，推行其法，先募弓手，民甚便之。此本先帝聖意所建，推行未幾，爲左右異議而罷。今略計天下寛剰錢斛約三千萬貫石，兵興攴用，僅耗其半，此夲民力，當復爲民用。今内帑山積，公若力言於上，索還此錢，復全三千萬貫石，而推行　先帝買田募役法於河北、河東、陜西三路，數年之後，三路役人可減太半，優𥙿民力，以待邊鄙緩急之用，此萬丗之利，社稷之福也。”光尤以爲不可。",
                    "zhushu": "此二事，臣自别有畫一利害文字甚詳，今此不敢備言。"
                },
                {
                    "paragraph": "及去年二月六日敕下，始行光言，復差役法。時臣弟轍爲諌官，上䟽具論，乞將見在寛剰役錢雇募役人，以一年爲期，令中外詳議，然後立法。又言衙前一役，可即用舊人，仍一依舊數攴月給重難錢，以坊場河渡錢揔計諸路通融攴給，皆不䝉施行。及䝉差臣詳定役法，臣因得伸弟轍前議。先與本𢩁官吏孫永傳堯俞之流論難反復，次於西府及政事堂中與執政商議，皆不見從。遂上䟽極言“衙前可雇不可差，先帝此法可守不可變”之意，因乞罷詳定役法。當此之時，臺諌相視，皆無一言決其是非。今者差役利害，未易一二遽言，而弓手不許雇人，天下之所同患也。朝廷知之，已變法許雇，天下皆以爲便，而臺諌猶累䟽力爭。由此觀之，是其意專欲變熈寜之法，不復校量利害，參用所長也。臣爲中書舎人，刑部大理寺列上熈寜已來不該赦降去官法凡數十條，盡欲刪去。臣與執政屢爭之，以謂先帝於此蓋有深意，不可盡改，因此得存留者甚多。臣每行監司守令告詞，皆以“奉守先帝約束，毋敢弛廢”爲戒，文案具在，皆可復按。由此觀之，臣豈謗議先朝者？所以一一縷陳者，非獨以自明，誠見士大夫好同惡異，泯然成俗，深恐　陛下深居法宫之中，不得盡聞天下利害之實也。願因臣此言，警䇿在位，救其所偏，損所有餘，補所不足，天下幸甚。若以其狂妄不識忌諱，雖賜誅戮，死且不朽。臣無任感恩思報激切戰恐之至。取進止。",
                    "zhushu": "",
                    "type": 2
                },
                {
                    "paragraph": "乞録用鄭俠王斿狀",
                    "zhushu": "",
                    "type": 2
                },
                {
                    "paragraph": "元祐二十三月日，翰林學士朝奉郎知制誥蘇軾狀奏。右臣聞國之興衰，繋于習俗，若風節不競，則朝廷自卑。故古之賢君，必厲士氣，當務求難合自重之士，以養成禮義廉耻之風。臣等伏見英州别駕鄭俠，向以小官觸犯權要，冒死不顧，以獻直言。",
                    "zhushu": "元祐元年閏二月庚戍，詔英州編管人鄭俠復舊官。先是，熈寜六、七年，河東、河北、陜西大饑，百姓流移於京西就食者，無慮数萬。是時，俠监安上門，因繪流民圖及䟽言時政之失，其辭譏切，遂坐流竄。至是，右司諫蘇轍言之朝，奏入，詔俠放逐，便除落罪名，令尚書吏部先次注舊官，与合入差遣。其後俠逾年不調，翰林學士蘇軾与孫斍等又上此奏，事見鄭俠介夫言行録。"
                },
                {
                    "paragraph": "而秘閣校理王安國，以布衣爲先皇帝所知，擢至館閣，召對便殿，而兄安石爲相，若少加附會，可力致冨貴。而安國挺然不屈，不獨納忠于先帝，亦甞以苦言至計規戒其兄，竟坐與俠遊從，同時被罪。吕惠𡖖首興大嶽，鄧綰、舒亶之徒，釀成其罪，必欲置此人于死。頼先帝仁聖，止加竄　逐，",
                    "zhushu": "王安國，字平甫，常非其兄所爲，爲西京國子监教授，官滿至京師，　上召上殿，問以其兄秉政，物論如何，對曰：“伹恨聚歛太急，知人不明耳。”上黙然不恱，由是別無恩命。乆之，乃得館職。安囯嘗力諌其兄，以天下恟恟，不樂新法，皆帰咎於公，恐爲家禍。介甫不听。後事連鄭俠、舒亶等，深治之。獄成，追安囯告身，放帰田里，事見記聞。"
                },
                {
                    "paragraph": "曽未數年，逐惠𡖖而起安國。今來朝廷赦俠之罪，復其舊官，經今踰年，而俠終不赴吏部參選。考其始終出處之大節，合於古之君子殺身成仁、難進易退之義。朝廷若不以加優異，則臣等恐俠浩然江湖，往而不返。若溘先朝露，則有識必爲朝廷興失士之歎。至于安國，不幸短命，尤爲忠臣義士之所哀惜。臣等嘗識其少子斿，敏而篤學，直而好義，頗有安國之風。養成其才，必有可用。欲望聖慈召俠赴闕，及考察斿行實，與俠並賜録用。不獨旌直臣於九泉之下，亦所以作士氣于當代也。",
                    "zhushu": ""
                }
            ]
        },
        {
            "name": "經進東坡文集事略卷第三十二",
            "paragraphs": [
                {
                    "paragraph": "經進東坡文集事略卷第三十二",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "論擒獲鬼章稱賀太速劄子",
                    "zhushu": "",
                    "type": 2
                },
                {
                    "paragraph": "乞約鬼章討阿里骨劄子",
                    "zhushu": "",
                    "type": 2
                },
                {
                    "paragraph": "因擒鬼章論西羌夏人事宜劄子",
                    "zhushu": "",
                    "type": 2
                },
                {
                    "paragraph": "乞詔邊吏無進取及論鬼章事宜劄子",
                    "zhushu": "",
                    "type": 2
                },
                {
                    "paragraph": "大雪論差役不便劄子",
                    "zhushu": "",
                    "type": 2
                },
                {
                    "paragraph": "轉對條上三事狀",
                    "zhushu": "",
                    "type": 2
                },
                {
                    "paragraph": "論擒獲鬼章稱賀太速劄子",
                    "zhushu": "",
                    "type": 2
                },
                {
                    "paragraph": "元祐二年八月二十七日，翰林學士朝奉郎知制誥兼侍讀蘇軾劄子奏：臣竊聞熈河經略司奏生擒西蕃首領鬼章，宰相欲以明日稱賀。",
                    "zhushu": "元祐二年八月，游师雄以种𧨏入洮州，擒吐蕃首領青宜結，檻送闕下，詔告𥙿陵。𥘉，王师下熈河，独董檻尚存，退保青唐。董氊者，唃嘶囉之子。唃嘶囉乃吐蕃遺種，其族最盛，朝廷封為西平王，用為藩翰。唃嘶囉死，諸子皆衰弱，放王韶，遂開熈河。惟董檻独强悍，其首領鬼章既殺景思，立王寕，頗自矜大。神宗令李憲厚賞圖之，十年不得。　上即位，務安靜，鬼章遂有窺故土之意，与夏囯相結，約分其地，遂引兵攻南川城洮州，又遣鬻馬漢界，以結属羌為内應。独𧨏得其情，上之。詔师雄來視，以便宜從事。师雄議与𧨏同，𧨏結鬼章部下𤓰期淳什南，使伺其動靜。會遣人来报，鬼章馳洮州分屯軍馬，城少虗，夏人屯通逺将卒，鬼章入宼，𧨏以告师雄，师雄与熈河經略刘舜𡖖議，乃以熈河、通逺蕃漢軍馬分两道，以十七日進發，遣緫管姚兕将熈河軍馬趨備朱城，断黄河飛橋，使青唐之衆不得度。𧨏以本州兵合通邊蕃漢，出竒龍谷，至䢴金川城迎戰軍鋒，擊走之。十九日，追奔至洮，虜入城拒守，會天大霧，𧨏親鼓乘城，霧霽，城已破。鬼章坐佛寺，拱手就执，併獲其首領七人，餘降抚之。奏聞，僉議翌朝称賀。知制浩蘇軾以為賀太速，上奏諫止之，不聽。"
                },
                {
                    "paragraph": "臣愚以謂偏師獨克，固亦可慶，然行於明日，臣謂太速。如聞夲路出兵非一，見有一將方指青塘，此乃阿里骨巢穴，",
                    "zhushu": "𥘉，邈川首領武威郡王董氊以阿里骨爲相，阿里骨夲于闐人，復得幸于董氊之妻。至是，董氊死，其妻矯命以阿里骨為養子而篡其位。"
                },
                {
                    "paragraph": "若更待二五日間，必續有奏報，賀亦未晚。今者俘獲醜虜，功誠不細，賞功勸後，固不應輕。然朝廷方欲緝治邉防，整肅驕慢，若捷奏朝至，舉朝夕賀，則邊臣聞之，自謂不丗之竒功。或恩禮太過，則將驕卒惰，後無以使人。臣願朝廷鎮之以静，示之以不可測。昔謝安破符堅，書至，安與客圍棊不輟，曰：“小兒輩遂已破賊。”安亦非矯情，",
                    "zhushu": "謝安傳云：安兄子元䓁既破苻堅，有驛書至，安方對客圍棊，看書既竟，便攝放牀上，无喜色，圍棊如故。客問之，徐荅云：“小兒輦遂已破賊。”既罷，還内，過户限，心喜甚，不斍屐歯之折。其矯情鎮物如此。"
                },
                {
                    "paragraph": "蓋萬目觀望，事體應爾。所有明日稱賀，乞更詳酌指揮。臣受恩至深，不敢不盡，出位妄言，罪當萬死。",
                    "zhushu": "",
                    "type": 2
                },
                {
                    "paragraph": "乞約鬼章討阿里骨劄子",
                    "zhushu": "",
                    "type": 2
                },
                {
                    "paragraph": "元祐二年十月七日，翰林學士朝奉郎知制誥兼侍讀蘇軾劄子奏。臣近者竊見劉舜𡖖賀表，",
                    "zhushu": "時舜𡖖權熈河經略使。"
                },
                {
                    "paragraph": "具言阿里骨罪狀。又竊聞舜𡖖奏乞削阿里骨官爵，續又聞阿里骨上章請命，議者或欲許其自新。以臣愚慮，二者之說，皆未爲得。何者？阿里骨兇狡反覆，必無革面洗心之理，今聞其女已嫁梁乞逋之子，",
                    "zhushu": "䖍曆八年，元昊死，諒祚立，諒祚死，秉常立，秉常為母黨梁氏所篡，故元豐以来，諸梁擅兵，則乞逋者，乃其族𩔖也。"
                },
                {
                    "paragraph": "度其乆逺，必須恊力致死，共爲邊患。今來上章請命，蓋是部族新破，衆叛親離，恐吾乗勝致討，力未能支，故匿情忍垢，以就大事。若得休息數年，蓄力養銳，假吾爵命，以威脅諸羌，誅不附己者，羽翼旣成，西北相應，必爲中原之憂，非獨一方之病也。且夏賊逆天犯順，本因輕料朝廷，以爲必不能討己。今若便從阿里骨之請，則其所料，良不爲過。西蕃小醜，朝爲叛逆，暮許通和，則夏國之請，理無不許。二宼滔天自若，欲戰欲和，無不可者，則西方之憂，無時而止矣。然遂從舜𡖖之請，削奪官爵，即須發兵深入致討。彼新䘮大首領，舉國戒懼，我師深入，苟無它竒，恐難以得志。臣愚以謂當使邊將發厚幣，遣辯士，以離其腹心，壞其羽翼。今聞温溪心等諸族已爲所質，勢未能動，而心侔歛氊在其肘腋，迹同而心異。若用臣前計，使邊臣與鬼章約，若能使其部族與温溪心、歛氊等合而討阿里骨，納趙純忠，",
                    "zhushu": "純忠乃蕃官，朝廷以其謹信可任，甞欲以勁兵擁純忠入其囯而立之，後不果，事見蘇氏談訓。"
                },
                {
                    "paragraph": "即許以生還。此正所謂“以夷狄攻夷狄”，計無出此者。若朝廷便許阿里骨通和，即須推示赤心，待之如舊，不可復用計謀以圖此賊。數年之後，必自飛揚，此所謂“養虎自遺患”者也。",
                    "zhushu": "髙纪：“張良、陳平諫漢王曰：“楚兵疲食尽，此天亡之時，不因其幾而遂耴之，此養虎自遺患也。”"
                },
                {
                    "paragraph": "故臣願朝廷旣不納其通和之請，又不削奪其官爵，存而勿論，置之度外，隂使邊臣以計圗之，似爲得䇿。臣屢瀆天聽，罪當誅死。",
                    "zhushu": "",
                    "type": 2
                },
                {
                    "paragraph": "因擒鬼章論西羌夏人事宜劄子",
                    "zhushu": "𥘉，夏人之入宼也，行半道。聞鬼章被擒，遽還，摽掠鎮戎无所得，數日即遁去。公意其且必請和修貢，上䟽請難之。",
                    "type": 2
                },
                {
                    "paragraph": "元祐二年九月八日，翰林學士朝奉郎知制誥兼侍讀蘇軾劄子奏。臣竊見近者熈河路奏生擒鬼章，百官稱賀，中外同慶。臣愚無知，竊謂安危之機，正在今日，若應之有道，處之有術，則安邊息民，必自是始。不然，將驕卒惰，以勝爲災，亦不足怪。故臣區區欲乞陳前後致宼之由，次論當今待敵之要，雖狂愚無取，亦臣子之常分。昔先帝　用兵累年，雖中國靡然，夏人困折，亦幾於亡。橫山之地，㳂邊七八百里，不敢耕者至二百餘里，歳賜旣罷，和市亦絶，虜中疋帛至五十餘千，其餘老弱轉徙，牛羊墮壞，所失蓋不可勝數，飢羸之餘，乃始𣢾塞。當時執政大臣謀之不深，因中國厭兵，遂納其使。毎一使賜予𧵍易，無慮得絹五萬餘疋，歸鬻之，其直疋五六千，民大恱。一使所獲，率不下二十萬緡，使五六至，而累年所罷歳賜，可以坐復。旣使虜因吾資以德其民，且飽而思奮，又使其窺我厭兵欲和之意，以爲欲戰欲和，權皆在我，以故輕犯邊陲，利則進，否則復求和，無不可者。若當時大臣因虜之請，受其詞不納其使，且詔邊臣與之往返商議，所獲新疆，取捨在我，俟其詞意屈服，約束堅明，然後納之，則虜雖背恩反覆，亦不至如今日之速也。虜雖有易我意，然不得西蕃解仇結好，亦未敢動。夫阿里骨，董氊之賊臣也，挾契丹公主以弑其君之二妻。董氊死，匿䘮不發，逾年衆定，乃詐稱嗣子，僞書鬼章、温溪心等名，以請于朝。當時執政若且令邊臣審問鬼章等，以“阿里骨當立不立，若朝廷從汝請，遂授節龯，　阿里骨眞汝主矣，汝能臣之如董氊乎？”若此等無詞，則是諸羌心服。既立之後，必能統一都部，吾又何求？若其不服，則釁自彼生，爵命未下，曲不在吾。彼既一國三公，",
                    "zhushu": "左傳云：“一國三公，吾誰適從？”"
                },
                {
                    "paragraph": "則吾分其恩禮，各以近上使額命之。鬼章等各得所欲，宜亦無患。當時執政不深慮此，專以省事爲安，因其妄請，便授節龯。",
                    "zhushu": "元祐元年正月丁丑，詔以阿里骨爲河西軍節度，封“寕塞郡公”。"
                },
                {
                    "paragraph": "阿里骨自知不當立，而憂鬼章之討也，故欲借力於西夏以自重，於是始有解仇結好之謀，而鬼章亦不平朝廷之以賊臣君我也，故怒而盗邊。夏人知諸羌之叛也，故起而和之。此臣所謂前後致宼之由，明主不可以不知者也。雖旣往不咎，然可以爲方來之鑒。元昊夲懷大志，長於用兵。諒祚天付兇狂，輕用其衆，故其爲邊患皆歷年而後定。今梁氏專國，素與人多不恊，方内自相圖，其能以創殘呻吟之餘，乆與中國敵乎？料其姦謀，蓋非元昊、諒祚之比矣。意謂二聖在位，恭黙守成，仁恕之心，著於逺邇，必無用武之意，可肆無厭之求。蘭會諸城，鄜延五寨，好請不獲，勢脅必從，",
                    "zhushu": "𥘉，神宗於熈河路増置蘭州，鄜延路増置塞門、安疆、米脂、浮屠、葭廬五寨。哲宗即位，夏囯𦆵遣使賀登極，還未岀境，又管使入界。朝廷知其有請地之意，然棄守之議未泱，於是論難紛然，遂降詔除中囯及西蕃舊地外，𠋫送到䧟没人口，委边臣紿賜。"
                },
                {
                    "paragraph": "猖狂之後，求無不獲，計不過此耳。今者竊聞朝廷降詔諸路，救勵戰守，深明逆順曲直之理，此固當今之急務，而詔書之中，亦許夏人之自新。臣切以謂開之太易，納之太速，曾未一戰，而厭兵欲和之意已見乎外，此復蹈前日之失矣，臣甚惜之。今旣聞鬼章之捷，或漸有𣢾塞之謀，必將爲“恭”“很”相半之詞，而継之以无厭之請。若朝廷復納其使，則是欲戰欲和，權皆在虜，有求必獲，不獲必叛，雖媮一時之安，必起无窮之釁。故臣願明主斷之於中，深詔大臣，密敕諸將，若夏人欵塞，當受其詞而却其使。然後明敕邊臣，以夏人受恩不貲，無故犯順，今雖𣢾塞，反覆難保，若實改心向化，當且與邊臣商議，苟詞意未甚屈服，約束未甚堅明，則且却之，以示吾雖不逆其善意，亦不汲汲求和也。彼若心服而來，吾雖未納其使，必不於往返商議之間遽復盗邊。若非心服，則吾雖蕩然開懷，待之如舊，能必其不叛乎？今歳涇原之入，",
                    "zhushu": "元年、二年七月，西賊㓂涇原，環慶總管擊却之。"
                },
                {
                    "paragraph": "豈吾待之不至邪？但使吾兵練士飽，斥候精明，虜無大獲，不過数年，必自折困，今雖小勞，後必堅定。此臣所謂“當今待敵之要，亦明主不可以不知者也。今朝廷意在息民，不憚屈己，而臣献言乃欲艱難其請，不急於和，似與聖意異者。然古之聖賢欲行其意，必有以曲成之，未嘗直情而徑行也。",
                    "zhushu": "檀弓：子游曰：直情而徑行者，戎狄之道也。"
                },
                {
                    "paragraph": "將欲翕之，必固張之；將欲取之，必固予之。",
                    "zhushu": "出老子上卷。"
                },
                {
                    "paragraph": "夫直情而徑行，未有獲其意者也。若權其利害，䆒其所至，則臣之愚計，於安邊息民必乆而固，與聖意𥘉無小異。然臣竊度朝廷之間，似欲以畏事爲無事者，臣竊以爲過矣。夫爲國不可以生事，亦不可以畏事，畏事之弊，與生事均。譬如無病而服藥，與有病而不服藥，皆可以殺人。夫生事者，無病而服藥也。畏事者，有病而不服藥也。乃者阿里骨之請，人人知其不當予，而朝廷予之，以求無事，然事之起，乃至於此，不幾於有病而不服藥乎？今又欲遽納夏人之使，則是病未除而藥先止，其與幾何？臣於侍從之中，受恩至深，其於委曲保全，與衆獨異，故敢出位先事而言，不勝恐悚待罪之至。取進止。",
                    "zhushu": "",
                    "type": 2
                },
                {
                    "paragraph": "乞詔邊吏無進取及論鬼章事宜劄子",
                    "zhushu": "",
                    "type": 2
                },
                {
                    "paragraph": "元祐二年九月二十七日，翰林學士朝奉郎知制誥兼侍讀蘇軾劄子奏。臣聞善用兵者，先服其心，次屈其力，則兵易解而功易成。若不服其心，惟力是恃，則戰勝而㓂愈深，況不勝乎？功成而兵不解，況不成乎？頃者西方用兵累年，先帝之意，本在弔伐，而貪功生事之臣，惟務殺人爭地，得尺寸之土，不問利害，先築城堡，置州縣，",
                    "zhushu": "熈寕五年十月丙午，以王韶收復鎮洮軍為熙州，以熈、河、洮、岷、通逺軍爲一路。韶又城武勝，賜名鎮洮軍。六年四月乙亥，韶城河州，賜名寕河。韶又破木征，收復宕、疊、洮三州。"
                },
                {
                    "paragraph": "使四夷憎畏中國，以謂朝廷專欲得地，非盡滅我族𩔖不止，是以併力致死，莫有服者。今雖朝廷好生惡殺，不務逺略，而此心未信，憎畏未衰。心旣不服，惟有闘力，力屈情見，勝負未可知也。今日新獲鬼章，威震戎狄，邊臣賈勇，爭欲立功，以爲河南之地指顧可得。正使得之，不免築城堡，屯兵置吏，積粟而守之，則中國何時息肩乎？乃者王韶取熈河，全師獨克，",
                    "zhushu": "亊見上注。"
                },
                {
                    "paragraph": "使韶有逺慮，誅其叛者，乃以忠順，即用其豪酋而已，則今復何事？其所以兵連禍結，罷弊中國者，以郡縣其地故也。往者旣不可悔，而來者又不以爲戒，今又欲取講主城，曰“此要害地，不可不取”。方唐盛時，安西都護去長安萬里，",
                    "zhushu": "亊見唐史地里志。"
                },
                {
                    "paragraph": "若論要害，自此以西，無不可取者。使諸羌知中國有進取不已之意，則㓂愈深而兵不解，其禍豈可量哉？臣願　陛下深詔邊吏，叛則討之，服則安之，自今已往，無取尺寸之地，無焚廬舎，無殺老弱。如此朞年，諸羌可傳檄而定。",
                    "zhushu": "韓信傳云：“三秦可傳檄而定也。”。"
                },
                {
                    "paragraph": "然朝廷至意，亦自難喻，將帥未必從也。雖日行文書，終恐無益。宜驛召陜西轉運使一貟赴闕，面敕戒之，使歸以喻將帥，而察其不如詔者。臣又𥨸聞朝論，謂鬼章犯順，罪當誅死，然譬之鳥獸，不足深責，其子孫部族，猶足以陸梁於邊。全其首領，以累其心，以爲重質，庻獲其用，此實當今之良策。然臣竊料鬼章凶豪素貴，老病垂死，必不能甘於困辱，爲乆生之計。自知生存終不得歸，徒使其臣子首䑕顧忌，不敢復讎，必將不食求死，以發其衆之怒。就使不然，老病愁憤，自非乆生之道。鬼章若死，則其臣子專意復讎，必與阿里骨合，而北交於夏人，此正胡越同舟遇風之勢，",
                    "zhushu": "孫子九地篇曰：“夫呉人与越人相惡也，當其同舟済而遇風，其相救如左右手。”易明爻通変云：同舟而済，則胡越何患乎異心？"
                },
                {
                    "paragraph": "其交必堅。而温溪心介於阿里骨、夏人之間，地狹力弱，其勢必危。若見并而吾不能救，使二宼合三面以窺熈河，則其患未可以一二數也。如臣愚計，可詔邊臣與鬼章約，若能使其部族討阿里骨而納趙純忠者，當放汝生還，質之天地，示以必信。鬼章若從，則稍冨貴之，使其信臣而喻至意焉。鬼章既有生還之望，不爲求死之計，其衆必從。以鬼章之衆與温溪心合而討阿里骨，其勢必克。既克而納純忠，雖放還鬼章，可以無患，此必然之勢也。西羌本與夏人丗仇，而鬼章本與阿里骨不恊，若許以生還，其衆必相攻，縱未能誅阿里骨，亦足以使二盗相疑而不合也。昔太史慈與孫䇿戰，幾殺䇿，䇿後得慈，釋不誅，放還豫章，卒立竒功。",
                    "zhushu": "呉太安慈傳云：慈嘗与揚州刺史刘繇窺伺輕重，独与一騎遇孫䇿，䇿從騎十三，慈便前闞而与䇿對。䇿刺慈馬，而擥得慈項上手戟，慈亦得策見鍪。會两家兵騎並各來赴，於是解散。慈与繇倶奔豫章，大爲山越所附。䇿躬自攻討，遂見囚執。䇿解其縛，命爲門下督。後劉繇亡於豫章，士衆萬餘人，未有所附，策命慈往撫安焉。左右皆曰：“慈必不還。”策曰：“子義捨我，當復與誰？”餞送昌門，把腕别曰：“何時能還？”荅曰：“不過六十日。”果如期而反。"
                },
                {
                    "paragraph": "李愬得呉元濟將李祐，解縛用之，與同卧起，卒擒元濟。",
                    "zhushu": "愬夲傳云：李祐，呉元済健將也。史用誠既擒祐，諸將請殺之，愬乃令佩刀出入帳下，爲六院兵馬使。元和十一年十月己卯，師夜起，祐以突将三千爲前鋒，會大雨雪，襲破蔡州城，縛元濟，檻送京師。"
                },
                {
                    "paragraph": "非豪傑名將，不能行此度外事也。議者或謂鬼章之獲，兼用近界酋豪力戰而得之，仇怨已深，若放生還，此等必無全理。臣以謂不然。若鬼章死於中國，其衆讎此等必深，若其生還，其讎之亦淺，此等依中國爲援，足以自全。自古西羌之患，惟恐解仇結盟，若所在爲讎敵，正中國之利，無可疑者。臣出位言事，不勝恐悚待罪之至。",
                    "zhushu": "",
                    "type": 2
                },
                {
                    "paragraph": "大雪論差役不便劄子",
                    "zhushu": "",
                    "type": 2
                },
                {
                    "paragraph": "元祐三年二月九日，翰林學士朝奉郎知制誥兼侍讀蘇軾劄子奏。臣伏見陛下發徳音，下明詔，以“大雪過常，煖氣不效，農夫失業，商旅不行，引咎在躬，渙汗之澤，覃及方外”，而詔下之夕，雪作不已。臣備位近侍，誠竊感憤，廢食而歎。退伏思念陛下即位以來，發政施仁，無一不合人心順天意者，當獲豐年刑措之報，鳯凰景星之瑞，而水旱作沴，常寒爲罰，殆無虚日，此豈理之當然者哉？臣誠愚憃，不識忌諱，試論其近似者，而陛下擇焉。臣聞差役之法，天下以爲未便，",
                    "zhushu": "聞見録云：役法新舊差募二議俱有弊。呉、蜀之民，以雇投爲便。秦、晉之氏，以差役爲便。荆公与温公皆早貴，罕歷州縣，不能周知四方風俗，故荆公主雇役，温公主差役，雖舊典亦不能無弊。蘇内翰、范忠宣，温公門下士，雇役、差役爲未便。章子厚，荆公門下士，復以雇役爲未尽。"
                },
                {
                    "paragraph": "獨臺諫官数人者主其議，以爲不可改。磨礪四顧以待言者，故人畏之而不敢發耳。近聞踈逺小臣張行者，力言其弊，而諫官韓川詆之，至欲重行編竄。此等亦無它意。方司馬光在時，則欲希合光意。及其旣没，則妄意　陛下以爲主光之言。殊不知光至誠盡公，夲不求人希合，而陛下虚心無我，亦豈有所主哉？使光無恙至今見其法稍弊，則更之乆矣。臣毎見吕公著、安燾、吕大防、范純仁皆言差役不便，但爲已行之令，不欲輕變，兼恐臺諫紛爭，卒難調和。願陛下問公著等，令指陳“差”“雇”二法，各有若干利害。昔日雇役中等人户歳出錢幾何？今者差役，歳費錢幾何？及幾年一次差伇，皆可以折長𥙷短，約見其數。以此計筭，利害灼然。而况農民在官，貪吏狡胥百端蠶食，比之雇人，苦楽十倍。又五路百姓，例皆朴拙，差手分須至轉雇慣習人，尤爲患苦，其費不貲，民窮無告，監司守令，觀望不言。若非此一事，則何以感傷隂陽之和，至於如此。雖責躬肆眚，徹膳禱祠，而此事不變，終恐無益。今侍從之中，受恩至深，無如小臣，臣而不言，誰當言者。然臣前歳因詳定役法，與臺諫異論，遂爲其徒所疾，屢遭口語。今來所言，若不合聖意，即乞便行責降，以戒妄言。若萬一少有可采，即乞留中，只作聖意行下。庻幾上荅天戒，下全小臣。不勝恐悚待罪之至。取進止。",
                    "zhushu": "",
                    "type": 2
                },
                {
                    "paragraph": "轉對條上三事狀",
                    "zhushu": "",
                    "type": 2
                },
                {
                    "paragraph": "元祐三年五月一日，翰林學士朝奉郎知制誥兼侍讀蘇軾狀奏。准御史臺牒，五月一日文徳殿視朝，臣次當轉對，雖愚無知，備位禁林，懷有所見，不敢不盡，謹條上三事如左。",
                    "zhushu": "",
                    "type": 2
                },
                {
                    "paragraph": "一、謹按唐太宗著司門令式云：“其有無門籍人有急奏者，皆令監門司與仗家引奏，不許関礙。”臣以此知明主務廣視聽，深防蔽塞，雖無門籍人，猶得非時引見。　祖宗之制，自兩省、兩制近臣，六曹、寺監長貳，有所欲言，及典大藩鎮，奉使一路，出入辭見，皆得奏事殿上。其餘小臣布衣，亦時特賜召問，非獨以通下情，知外事，亦以考察羣臣能否情僞，非苟而已。臣伏見　陛下嗣歳已來，惟執政日得上殿外，其餘獨許臺諌官及開封知府上殿，不過十餘人。天下之廣，事物之變，決非十餘人者所能盡。若此十餘人者，不幸而非其人，民之利病，不以實告，則　陛下便謂天下大平，無事可言，豈不殆哉？其餘臣僚，雖許上書言事，而書入禁中，如在天上，不加反復詰問，何以盡利害之實？而况天下事有不可以書載者，心之精微，口不能盡，而况書乎？",
                    "zhushu": "張敞封事云：“夫心之精微，口不能言也；言之微眇，書不能文也。”"
                },
                {
                    "paragraph": "恭惟太皇太后以盛德在位，毎事抑損，以謙遜不居爲美。雖然，明目達聦，以防壅塞，此乃社稷大計，豈可以謙遜之故，而遂不與羣臣接哉？方今天下多事，饑饉盗賊，四夷之變，民勞官冗，將驕卒惰，財用匱乏之弊，不可勝數。而政出帷箔，決之廟堂大臣，尤宜開兼聽廣覽之路，而避專斷壅塞之嫌，非細故也。伏望聖慈更與大臣商議，除臺諫、開封知府已許上殿外，其餘臣僚，舊制許請間奏事，及出入辭見許上殿者，皆復　祖宗故事，則天下幸甚。",
                    "zhushu": "",
                    "type": 2
                },
                {
                    "paragraph": "一、凡爲天下國家，當愛惜名器，謹重刑罰。若愛惜名器，則斗升之禄足以鼓舞豪傑；謹重刑罰，則笞杖之法足以震讋頑狡。若不愛惜謹重，則雖日拜𡖖相而人不勸，動行誅戮而人不懼。此安危之機，人主之操術也。自祖宗已來，用刑至謹，習以成風，故雖展年磨勘、差替衝替之𩔖，皆足以懲警在位，獨於名器爵禄，則岀之太易。每一次科場，放進士諸科及特奏名約八九百人，一次郊禮奏補子弟約二三百人，而軍職轉𥙷、雜色入流、皇族、外戚之薦不與。自近丗以來，取人之多、得官之易，未有如本朝者也。今吏部一官闕，率常五七人守之，爭奪紛紜，廉恥道盡。中材小官闕逺食貧，到官之後，侵漁求取，靡所不爲。自夲朝以來，官冗之弊未有如今日者也。伏見祖宗舊制，過省舉人，御試黜落不少，旣以謹重取人，又以見名器威福專在人主。至嘉祐末年，始盡賜出身，雖文理紕繆，亦玷科舉，而近歳流弊之極，至於雜犯亦免黜落，",
                    "zhushu": "聞見録云：　“祖宗以來，進士過省赴殿試，尚有被黜者。逺方寒士殿試下，貧不能歸，多至失所，有赴河而死者。仁宗聞之惻然。自此殿試不黜落，雖雜犯亦收之。”末各遂爲定制。"
                },
                {
                    "paragraph": "皆非祖宗夲意。又進士升甲，本爲南省第一人唱各近下方有特旨，皆是臨時出於聖斷。今來南省第十人以上，别試第一人、國子開封解元、武舉第一人、經明行脩舉人，與凡該特奏名人正及第者，皆著令升一甲，紛然並進，人不復以升甲爲榮，而法在有司，恩不歸於人主，甚無謂也。特奏名人，除近二十餘人文詞稍可觀外，其餘皆詞學無取，年迫桑榆，進無所望，退無所歸，使之臨政，其害民必矣。欲望聖慈特詔大臣詳議，今後進士諸科御試過落之法，及特奏名出官格式，務在精覈，以藝取人，不行小惠以收虚譽。其著令升甲指揮，乞今後更不施行。昔諸葛亮與法正論治道，其略曰：“刑政不肅，君臣之道漸以陵替。寵之以位，位極則賤；順之以恩，恩竭則慢。吾今威之以法，法行則知恩；限之以爵，爵加則知榮。恩榮並濟，上下有節，爲治之要也。”",
                    "zhushu": "亮夲傳注云：金城郭冲　脩亮五事，其一曰：亮刑法峻急，法正諫曰：“今若假借威力，跨據一州，願緩刑地禁，以慰其望。”亮荅曰：“刘璋闇弱，徳政不㪯，威刑不肅。蜀土人士，專權自恣，君臣之道，漸以陵替。寵之以位，位極則賤；順之以恩，恩竭則慢。所以致弊，实由於此。吾今威之以法，法行則知恩；限之以爵，爵加則知榮。榮恩並済，上丁有莭。為治之要，於斯而著。”"
                },
                {
                    "paragraph": "唐徳宗蒙塵山南，當時事勢可謂危急，少行姑息，亦理之常。而沿路進𤓰果人，欲與一試官，陸贄力言以爲不可。",
                    "zhushu": "宣公奏議：“欽淑奉宣垩旨：自發洋州已来，累路百姓進献果子、胡𤓰䒭，今擬各与散試官。”贄回奏大略云：“縁路所献瓜果，盖是野人微清，量以錢帛為賜，足彰行幸之恩。饋献酬官，恐非令典。”"
                },
                {
                    "paragraph": "今天下晏然，朝廷清明，何所畏避而行姑息之政？故臣願　陛下常以諸葛亮、陸贄之言爲法，則天下幸甚。",
                    "zhushu": "",
                    "type": 2
                },
                {
                    "paragraph": "一、臣於前年十月内曾上言，其略曰：“議者欲减任子，以救官冗之弊。此事行之，則人情不恱，不行，則積弊不去。要當求其分義，務適厥中，使國有去弊之實，人無失職之歎。欲乞應奏䕃文官人，毎遇科場，隨進上考試，武官即隨武舉或試法人考試，並三人中解一人，仍年及二十五以上，方得出官。内已曽舉進士得解者免試。如三試不中，年及三十五以上，亦許出官。雖有三試留滯之艱，而無終身絶望之歎。亦使人人務學，不墜其家，爲益不小。”後來不蒙降出施行。切慮當時　聖意，必謂改元之初，不欲首行約損之政。今者即位已四年矣，官冗之病有増而無損，財用之乏有損而無増，數年之後，當有不勝其弊者。若朝廷恬不爲怪，當使誰任其憂？及今講求，臣恐其已晚矣。伏乞撿㑹前奏，早賜施行。",
                    "zhushu": ""
                }
            ]
        },
        {
            "name": "經進東坡文集事略卷第三十三",
            "paragraphs": [
                {
                    "paragraph": "經進東坡文集事略卷第三十三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "論河北京東盜賊狀",
                    "zhushu": "",
                    "type": 2
                },
                {
                    "paragraph": "徐州上皇帝書",
                    "zhushu": "",
                    "type": 2
                },
                {
                    "paragraph": "乞罷登萊榷鹽狀",
                    "zhushu": "",
                    "type": 2
                },
                {
                    "paragraph": "論給田募役狀",
                    "zhushu": "",
                    "type": 2
                },
                {
                    "paragraph": "論河北京東盗賊狀",
                    "zhushu": "",
                    "type": 2
                },
                {
                    "paragraph": "熙寜七年十一月日，太常博士直史館權知密州軍州事蘇軾狀奏。臣伏見河北、京東比年以來，蝗旱相仍，盗賊漸熾，今又不雨，自秋徂冬，方數千里，麥不入土。竊料明年春夏之際，冦攘爲患，甚於今日，是以輒陳狂瞽，庶補萬一。謹按山東自上世以來，爲腹心根夲之地，其與中原離合，常係社稷安危。昔秦并天下，首取三𣈆，則其餘強敵相繼滅亡。",
                    "zhushu": "韓、趙、魏瓜分𣈆國，故謂之三𣈆。始皇十八年取韓，二十二年取魏，二十五年取趙，取楚，二十六年取燕，取齊。初并天下事見史記。"
                },
                {
                    "paragraph": "漢髙祖殺陳餘，走田横，則項氏不支。",
                    "zhushu": "帝紀云：“三年冬十月，韓信、張耳東下井陘，擊趙，斬陳餘。”又云：“𥘉，田橫歸彭越。項羽已㓕，懼誅，與賔客亡入海。”"
                },
                {
                    "paragraph": "光武亦自漁陽、上谷發突騎，席卷以并天下。",
                    "zhushu": "夲紀：“更始二年，光武以王郎新盛，乃北徇薊。㑹上谷太守耿况、漁陽太守彭寵，各遣其將冦徇呉漢等將突騎來助擊王郎。”"
                },
                {
                    "paragraph": "魏武帝破殺𡊮氏父子，収冀州，然後四方莫敵。",
                    "zhushu": "𡊮紹有官渡之敗，二子譚、尚，皆爲魏武所㓕。旣得河北，然後吕布、馬超、張魯之屬，以次平定。雖呉蜀之强，亦爲魏雌。事見魏志。"
                },
                {
                    "paragraph": "宋武帝以英偉絶人之資，用武歷年，而不能并中原者，以不得河北也。隋文帝以庸夫穿窬之智，竊位數年而一海内者，以得河北也。",
                    "zhushu": "杜牧罪言云：“宋武號英雄，得蜀，得𨵿中，盡有河南地十分之八，然不能使一人渡河以窺胡。至髙齊荒蕩，宇文取之，隋文因以滅陳。五百年間，天下乃一家。隋文非宋武敵也。”是宋不得山東。隋得山東，故隋爲王，宋爲霸。"
                },
                {
                    "paragraph": "故牧之論以爲“山東之地，王者得之以爲王，霸者得之以爲霸，猾賊得之以亂天下”。",
                    "zhushu": "亦見罪言。"
                },
                {
                    "paragraph": "自唐天寳以後，姦臣僣峙於山東，更十一世，竭天下之力，終不能取，以至於亡。",
                    "zhushu": "藩鎮傳叙云：“安史乱天下，至肅宗，大難略平，君臣皆幸安。故瓜分河北地，付授叛将，護養萌孽，以成乱根。一冦死，一賊生，訖唐亡百餘年，卒不爲王土。”"
                },
                {
                    "paragraph": "近世賀徳倫挈魏博降後唐而梁亡，",
                    "zhushu": "五代史本傳：“正明元年，魏州楊師厚卒。梁末帝以魏兵素驕難制，乃分相、澶、衛三州，建昭徳軍，以張筠爲節度使。魏、博、貝三州，仍爲天雄軍，以徳倫爲節度使。軍將張彦遂作亂，乃迫德倫軍，遣牙將曹廷隱奉書莊宗。莊宗入魏，梁因以亡。"
                },
                {
                    "paragraph": "周髙祖自鄴都入京師而漢亡。",
                    "zhushu": "五代史周太祖夲紀：“太祖姓郭，名威。乾祐三年，爲鄴都留守。漢隱帝已殺史洪肇等，密詔殺威，威遂舉兵渡河。隱帝被弑，威入京師。廣順元年春正月丁卯，威即皇帝位，國號周。”"
                },
                {
                    "paragraph": "由此觀之，天下存亡之權，在河北無疑也。　陛下即位以來，北方之民，流移相屬，天災譴告，　甚於四方，五六年間，未有以塞大異者。至於京東，雖號無事，亦當常使其民安逸冨強，緩急足以灌輸河北。缾竭則罍恥，",
                    "zhushu": "蓼茷詩云：“缾之罄矣，維罍之恥。”。"
                },
                {
                    "paragraph": "脣亡則齒寒。",
                    "zhushu": "左傳僖公五年宫之竒諫虞公曰：諺所謂輔車相依，脣亡齒寒。"
                },
                {
                    "paragraph": "而近年以來，公私匱乏，民不堪命。今流離饑饉，議者不過欲散賣常平之粟，勸誘蓄積之家。盗賊縱橫，議者不過欲増開告賞之門，申嚴緝捕之法，皆未見其益也。常平之粟，累經振發，所存無幾矣，而飢寒之民，所在皆是，人得勝合，官費丘山。蓄積之家，例皆困乏，貧者未蒙其利，冨者先被其災。昔季康子患盗，問於孔子，對曰：“苟子之不欲，雖賞之不竊。”乃知上不盡利，則民有以爲生。苟有以爲生，亦何苦而爲盗？其間凶殘之黨，樂禍不悛，則湏敕法以峻刑，誅一以警百。今中民以下，舉皆闕食，冐法而爲盜則死，畏法而不盜則飢。飢寒之與弃市，均是死亡，而賖死之與忍飢，禍有遲速。相率爲盜，正理之常，雖日殺百人，勢必不止。苟非陛下至明至聖，至仁至慈，較得䘮之孰多，權禍福之孰重，特於財利少有所捐，衣食之門一開，骨髓之恩皆徧，然後信賞必罰，以威克恩，不以僥倖廢刑，不以災傷撓法。如此而人心不革，盜賊不衰者，未之有也。謹條其事，畫一如左。",
                    "zhushu": "",
                    "type": 2
                },
                {
                    "paragraph": "一、臣所領宻州，自今嵗秋旱，種麥不得，直至十月十三日，方得數寸雨雪，而地冷難種，雖種不生，比常年十分中只種得二三。竊聞河北、京東例皆如此。尋常檢放災傷，依法湏是檢行根苗，以定所放分數。今來二麥元不當種，即根苗可檢，官吏守法，無縁直放。若夏稅一例不放，則人户必至逃移。咨常逃移，猶有逐熟去處，今數千里無麥，去将安往？但恐良民舉爲盜矣。且天上無雨，地下無麥，有眼者共見，有耳者共聞，决非欺罔朝廷，豈可坐觀不放？欲乞河北、京東逐路選差臣僚一貟，體量放稅，更不檢視。若未欲如此施行，即乞將夏稅斛㪷，取今日以前五年酌中一年實直，令三等已上人户，取便納見錢或正色，其四等以下，且行𠋣閣。縁今來麥田空閑，若春雨調匀，却可以廣種秋稼。候至秋熟，並將秋色折納夏稅。若是已種苗麥，委有災傷，仍與依條檢放。其闕麥去處，官吏諸軍請受，且支白米，或支見錢。所貴小民不致大叚失所。",
                    "zhushu": "",
                    "type": 2
                },
                {
                    "paragraph": "一、河北、京東自來官不榷鹽，小民仰以爲生。近日臣僚上章輒欲禁榷，頼朝廷體察，不行其言，兩路吏民無不相慶。然臣勘會近年鹽稅日増，元本兩路祖額三十三萬二千餘貫，至熈寜六年増至四十九萬九千餘貫，七年亦至四十三萬五千餘貫，顯見刑法日峻，告捕日繁，是致小民愈難興販。朝廷夲爲此兩路根本之地，而煑海之利，天以養活小民，是以不忍盡取其利，濟惠鰥寡，隂銷盜賊。舊時孤貧無業，惟務販鹽，所以五六年前盜賊稀少，是時告捕之賞未甞破省錢，惟是犯人催納，役人量出。今鹽課浩大，告訐如麻，貧民販鹽不過一兩貫錢，夲偷稅則賞重，納稅則利輕，欲爲農夫又值凶嵗，若不爲盜，惟有忍飢，所以五六年來課利日増，盜賊日衆。臣勘會宻州鹽稅，去年一年比祖額増二萬貫，却支捉賊賞錢一萬一千餘貫，其餘未獲賊人尚多，以此較之，利害得失断可見矣。欲乞特敕兩路應販鹽小客，截自三百斤以下，並與權免収稅，仍官給印夲空頭𨵿子”與竈户及長引大客，令上曆破，使逐旋書填月日、姓名、斤兩與小客，限十日内更不行用。如敢借名爲人影帶，分減鹽貨，許諸人陳告，重立賞罸，候將來秋熟日仍舊。并元降敕榜明言出自聖意，令所在雕印散榜郷村。人非木石，寜不感動，一飲一食，皆誦聖恩，以至舊來貧賤之民，近日飢寒之黨，不待驅率，一歸於鹽，奔走爭先，何暇爲盜。人情不逺，必不肯捨安穩衣食之門，而趨冐法危亡之地也。議者必謂“今用度不足，若行此法，則鹽稅大虧，必致闕事”。臣以爲不然，凡小客本少力微，不過行得三兩程，若三兩程外，須藉大商興販，决非三百斤以下小客所能行運，無縁大叚走失。且平時大商所苦以鹽遲而無人買；小民之病，以僻逺而難得鹽。今小商不出稅錢，則所在爭來分買；大商旣不積滯，則輪流販賣，収稅必多，而郷村僻逺，無不食鹽，所賣亦廣。損益相補，必無大虧之理。縱使虧失，不過却只得祖額元錢，當時官司有何闕用？苟朝廷捐十萬貫錢，買此兩路之人不爲盜賊，所獲多矣。今使朝廷爲此兩路飢饉，特出一二十萬貫見錢散與人户，人得一貫，只及二十萬人，而一貫見錢亦未能濟其性命。若特放三百斤以下鹽稅半年，則兩路之民人人受賜，貧民有衣食之路，冨民無盜賊之憂，其利豈可勝言哉？若使小民無以爲生，舉爲盜賊，則朝廷之憂，恐非十萬貫錢所能了辦。又况所支捉賊賞錢，未必少於所失鹽課。臣所謂“較得䘮之孰多，權禍福之孰重”者，爲此也。",
                    "zhushu": "",
                    "type": 2
                },
                {
                    "paragraph": "一、勘會諸處盗賊，太半是按問減等災傷免死之人，走還舊處，挾恨報讎，爲害最甚。盜賊自知不死，旣輕犯法，而人户亦憂其復來，不敢告捕，是致盜賊公行。切詳按問自言，皆是詞窮理屈，勢必不免，本無改過自新之意，有何可愍，獨使從輕？同黨之中，獨不免死。其災傷勑雖不下，與行下同，而盜賊小民無不知者。但不傷變主，免死無疑。且不傷變主，情理未必輕於偶傷變主之人。或多聚徒衆，或廣置兵仗，或標異服飾，或質劫變主，或驅虜平人，或賂遺貧民令作耳目，或書冩道店恐動官私，如此之𩔖，雖偶不傷人，情理至重，非止闕食之人苟營餱糧而已。欲乞今後盜賊贓證未明，但已經考掠方始承認者，並不爲按問減等。其災傷地分，委自長吏相度情理輕重，内情理重者，依法施行。所貴凶民稍有畏忌，而良民敢於捕告。臣所謂“衣食之門一開，骨髓之恩皆徧，然後信賞必罰，以威克恩，不以僥倖廢刑，不以災傷撓法”者，爲此也。",
                    "zhushu": "",
                    "type": 2
                },
                {
                    "paragraph": "右謹具如前。自古立法制刑，皆以盜賊爲急。盜竊不已，必爲強劫。強劫不已，必至戰攻，或爲豪傑之資，而致勝、廣之漸。而況京東之貧冨，係河北之休戚，河北之治亂，係天下之安危。識者共知，非臣私說。願陛下深察。此事至重，所損小利至輕，断自聖心，决行此策。臣聞天聖中，蔡齊知宻州，",
                    "zhushu": "名臣傳云：“蔡斉字子思，其先洛陽人，徙家萊州。　真宗朝，㪯進士爲第一。　仁宗朝，入翰苑，出知河南，後徙密州。”"
                },
                {
                    "paragraph": "是時東方饑饉，齊乞放行鹽禁，　先帝從之，一方之人，不覺飢旱。臣愚且賤，雖不敢望於蔡齊，而陛下聖明，度越尭、禹，不能行此小事，有愧　先朝，所以越職献言，不敢自外。伏望　聖慈察其區區之意，赦其狂僣之誅。臣無任悚慄待罪之至。",
                    "zhushu": "",
                    "type": 2
                },
                {
                    "paragraph": "徐州上皇帝書",
                    "zhushu": "",
                    "type": 2
                },
                {
                    "paragraph": "元豐七年十月日，尚書祠部貟外郎直史館權知徐州軍州事臣蘇軾，謹昧萬死再拜上書皇帝陛下。臣以庸材，備貟𠕋府，出守两郡，皆東方要地。私竊以爲守法令，治文書，赴期會，不足以報塞萬一。輒伏思念東方之要務，　陛下之所冝知者，得其一二，草具以聞，而陛下擇焉。臣前任宻州，建言自古河北與中原離合，常係社稷存亡，而京東之地，所以灌輸河北，“缾竭則罍恥，脣亡則齒寒”，而其民喜爲盜賊，爲患最甚。因爲　陛下畫所以待盜賊之策。及移守徐州，覽觀山川之形勢，察其風俗之所上，而考之於載籍，然後又知徐州爲南北之襟要，而京東諸郡安危所寄也。昔項羽入𨵿，旣燒咸陽，而東歸則都彭城。",
                    "zhushu": "史記項羽夲紀云：“項王既分王諸將相，乃自立爲西楚霸王，王九郡，都彭城。”"
                },
                {
                    "paragraph": "夫以羽之雄略，捨咸陽而取彭城，則彭城之險固形便，足以得志於諸侯者可知矣。臣觀其地，三靣被山，獨其西平川數百里，西走梁、宋，使楚人開𨵿而延敵，材官騶發，突騎雲縱，眞若屋上建瓴水也。",
                    "zhushu": "髙紀：田肯賀上曰：“陛下得韓信，又治秦中。秦，形勢之囯也，地勢便利，其以下兵於諸侯，譬猶居髙屋之上建瓴水也。”注云：瓴，盛水瓶。建，居偃反。"
                },
                {
                    "paragraph": "地冝宿麥，一熟而飽數𡻕。其城三靣阻水，樓堞之下，以汴、泗爲池，獨其南可通車馬，而戲馬臺在焉。",
                    "zhushu": "彭城有戲馬臺，乃項羽所築。"
                },
                {
                    "paragraph": "其髙十仞，廣袤百歩，若用武之世，屯千人其上，聚櫑木砲石，凡戰守之具，以與城相表裏，而積三年糧於城中，雖用十萬人，不易取也。其民皆長大，膽力絶人，喜爲剽掠，小不適意，則有飛楊跋扈之心，非止爲盗而已。漢髙祖，沛人也；項羽，𪧐　遷人也；劉𥙿，彭城人也；朱全忠，碭山人也，皆在今徐州數百里間耳。其人以此自負，凶桀之氣，積以成俗。魏太武以三十萬人攻彭城，不能下，",
                    "zhushu": "宋文帝元嘉二十七年，帝大出兵伐魏。十月乙丑，魏太武渡河，衆号百万。魏軍至彭城，立氊屋於戯馬臺，以望城中。江夏王義恭、武陵王駿用沛郡太守張暢計，堅壘固守，太武攻之不克。十二月丙辰朔，引兵南下。亊見南、北史。"
                },
                {
                    "paragraph": "而王智興以卒伍庸材恣睢於徐，朝廷亦不能討，",
                    "zhushu": "王智㒷少驍銳，爲徐州衙卒，亊刺史李洧。及李納謀叛，欲害洧，洧遂以徐州㱕囯。納怒，以兵攻徐。智㒷求援京师，德宗發朔方軍五千人隨智㒷赴之，淄青圍解。自是智㒷常以徐軍抗納。元和十三年，王师誅李师道，智㒷大破賊於含郷。長慶𥘉，河朔復乱，召兵追討，智㒷以徐軍三千渡河。會收王廷湊，諸道班师。莭度使崔羣慮其爲変，令府僚迎勞，且誠之曰：“兵士悉輸甲仗於外，副使以十騎入城。”智㒷聞之心動，率㱕师斬関而入，殺軍中異己者十餘人，然後指衙謝羣曰：“此軍情也。”智㒷兵士遂掠塩鐡院緡幣及汴路進奉物，逐濠州刺史侯洪度。朝廷以兵力不能討，遂授智㒷徐州刺史。見唐史列傳。"
                },
                {
                    "paragraph": "豈非以其地形便利，人卒勇悍故耶？州之東北七十餘里，即“利國監，自古爲鐵官，商賈所聚，其民冨樂。凡三十六冶，冶户皆大家，藏鏹巨萬，常爲盜賊所窺，而兵衛寡弱，有同兒戲。",
                    "zhushu": "周亞夫傳：文帝曰：“嗟乎！此真將軍矣。嚮者霸上、𣗥門，如兒戯耳。”"
                },
                {
                    "paragraph": "臣中夜以思，即爲寒心，使劇賊致死者十餘人白晝入市，則守者皆弃而走耳。地旣産精鐵，而民皆善鍜，散冶户之財以嘯召無頼，則烏合之衆，數千人之仗，可以一夕具也。順流南下，辰發巳至，而徐有不守之憂矣。使不幸而賊有過人之才，如吕布、劉備之徒，得徐而逞其志，",
                    "zhushu": "三囯志吕布傳云：“刘備東擊𡊮術，布襲取下邳，備還帰布。布遣備屯小沛，布自稱徐州刺史。”先主傳云：徐州牧陶兼病篤，謂别駕麋竺曰：“非備不能安此州。”謙死，竺率州人迎先主。先主未救，當下邳陳登、北海孔融皆勸先主受之，先主遂領徐州。”"
                },
                {
                    "paragraph": "則京東之安危未可知也。近者河北轉運司奏乞禁止利國監鐵，不許入河北，朝廷從之。昔“楚人亡弓，不能忘楚”，孔子猶小之。",
                    "zhushu": "楚恭王岀遊，亡烏臯之弓，左右請求之。王曰：“止。楚王失弓，楚人得之，又何求焉？”孔子聞之曰：惜乎其不大出。不曰“人遺弓，人得之”而已，何必楚也。亊見家語。"
                },
                {
                    "paragraph": "兄天下一家，東北二冶皆爲國興利，而奪彼與此，不已隘乎？自鐵不北行，冶户皆有失業之憂，詣臣而訴者數矣。臣欲因此以征冶户，爲利國監之捍屏。今三十六冶，冶各百餘人，採鑛伐炭，多飢寒亡命、强力鷙忍之民也。臣欲使冶户毎冶各擇有材力而忠謹者，保任十人，籍其名於官，授以刀槊，敎之擊刺，毎月兩衙，集於知監之庭而閱試之，藏其刃於官，以待大盜，不得役使，犯者以違制論。冶户爲盜所擬乆矣，民皆知之。使冶出十人以自衛，民所樂也。而官又爲除近日之禁，使鐵得北行，則冶户皆恱而聽命，姦猾破膽而不敢謀矣。徐城雖嶮固，而樓櫓敝惡，又城大而兵少，緩急不可守，今戰兵千人耳。臣欲乞移南京新招騎射兩指揮於徐，此故徐人也，嘗屯於徐，營壘材石既具矣，而遷於南京。異時轉運使分東西路，畏餽餉之勞而移之西耳。今兩路爲一，其去來無所損益，而足以爲徐之重。城下數里，頗産精石無窮，而奉化廂軍見闕數百人，臣願募石工以足之，聽不差出，使此數百人者常採石以甃城，數年之後，舉爲金湯之固，要使利國監不可窺，則徐無事，徐無事，則京東無虞矣。沂州山谷重阻，爲逋逃淵藪，盗賊毎入徐州界中。　陛下若採臣言，不以臣爲不肖，願復三年守徐，且得兼領沂州兵甲廵檢公事，必有以自效。”京東惡盜，多出逃軍，逃軍爲盜，民則望風畏之，何也？技精而法重也。技精則難敵，法重則致死，其勢然也。自陛下置將官，修軍政，士皆精銳，而不免於逃者，臣嘗考其所由。蓋自近嵗以來，部送罪人配軍者，皆不使役人，而使禁軍。軍士當部送者，受牒即行，往反常不下十日，道路之費，非取息錢不能辦。百姓畏法不敢貸，貸亦不可復得，惟所部將校乃敢出息錢與之，歸而刻其糧賜，以上下相持，軍政不脩，博奕飲酒，無所不至，窮苦無聊，則逃去爲盜。臣自至徐，即取不係省錢百餘千别儲之，當部送者，量逺近裁取，以三月刻納，不取其息。將吏有敢貸息錢者，痛以法治之。然後嚴軍政，禁酒博。比朞年，士皆飽煖，練熟技藝，等第爲諸郡之冠。陛下遣敕使按閱所具見也。臣願下其法諸郡，推此行之，則軍政脩而逃者衰，亦去盜之一端也。臣聞之漢相王嘉曰：“孝文帝時，二千石長吏安官樂職，上下相望，莫有苟且之意。其後稍稍變易，公𡖖以下轉相促急，司𨽻、部刺史發揚隂私，吏或居官數月而退。二千石益輕賤，吏民慢易之，知其易危，小失意則有離畔之心。前山陽亡徒蘇令從横，吏士臨難，莫肯伏節死義者，以守相威權素奪故也。國家有急，取辦於二千石，尊重難危，乃能使下。”",
                    "zhushu": "事見前漢本傳。"
                },
                {
                    "paragraph": "以王嘉之言而考之於今，郡守之威權可謂素奪矣。上有監司伺其過失，下有吏民持其長短，未及按問，而差替之命已下矣。欲督捕盜賊，法外求一錢以使人，且不可得。盜賊凶人情重而法輕者，守臣輒配流之，則使所在法司覆按其狀，劾以失入。惴惴如此，何以得吏士死力而破姦人之黨乎？由此觀之，盜賊所以滋熾者，以陛下守臣權太輕故也。臣願　陛下稍重其權，責以大綱，闊略其小過。凡京東多盜之郡，自青、鄆以降，如徐、沂、齊、曹之𩔖，皆謹擇守臣，聽法外處置強盜，頗賜緡錢，使得以布設耳。日蓄養𤓰牙，然緍錢多賜則難常，少又不足於用。臣以爲毎郡可𡻕别給一二百千，使以釀酒，凡使人葺捕盜賊，得以酒予之，敢以爲他用者，坐贓論。賞格之外，嵗得酒數百，亦足以使人矣。此又治盜之一術也。然此皆其小者，其大者非臣之所當言，欲黙而不發，則又𥝠自念遭值　陛下英聖特逹如此，若有所不盡，非忠臣之義，故昧死復言之。昔者以詩賦取士，今陛下以經術用人，名雖不同，然皆以文詞進耳。考其所得，多呉、楚、閩、蜀之人。至於京東西、河北、河東、陜西五路，蓋自古豪傑之場，其人沈鷙勇悍，可任以事。然欲使治聲律，讀經義，以與呉、楚、閩、蜀之士爭得失於毫𨤲之間，則彼有不仕而已，故其得人常少。夫惟忠孝禮義之士，雖不得志，不失爲君子。若徳不足而才有餘者，困於無門，則無所不至矣。故臣願　陛下特爲五路之士，别開仕進之門。漢法：“郡縣秀民，推擇爲吏，",
                    "zhushu": "如貢禹以明經絜行著聞，召爲博士之𩔖。"
                },
                {
                    "paragraph": "考行察廉，以次遷補，",
                    "zhushu": "如張敞爲卒史，察廉爲其泉倉氏之𩔖。"
                },
                {
                    "paragraph": "或至二千石，入爲公𡖖。",
                    "zhushu": "如魏相自何南太守入爲大司農，迁御史大夫，卒代韋賢爲丞相之𩔖。"
                },
                {
                    "paragraph": "古者不專以文詞取人，故得士爲多。黃霸起於卒史，薛宣奮於書佐，朱邑選於嗇夫，邴吉出於獄史，",
                    "zhushu": "前漢：“黄霸，淮陽夏人，入設沉黎郡，補左馮翊二百石卒史，後代邴吉爲丞相。薛宣，東海郯人，少爲廷尉書佐，後代張禹爲丞相。朱邑，庐江舒人，少时為舒桐郷嗇夫，後至大司農。邴吉魯囯人。爲魯獄史，後代魏相為丞相。”"
                },
                {
                    "paragraph": "其餘名臣循吏，由此而進者，不可勝數。唐自中葉以後，方鎮皆選列校以掌牙兵。是時四方豪傑不能以科舉自達者，皆爭爲之，往往積功以取旄龯。　雖老姦臣盗或出其中，而名𡖖賢將如髙仙芝、封常清、李光弼、來瑱、李抱玉、叚秀實之流，所得亦已多矣。",
                    "zhushu": "髙仙芝夲髙麗人。勇决果敢。開元末，為安西副都護。小勃律囯王爲吐蕃所招，元宗𠡠仙芝討之。領兵深入，卒平勃律王。天宝中，進封密雲郡公。封常清少孤貧。將軍髙仙芝爲都知兵馬使。每出軍奏慊従三十餘人。常清慨然投牒，願預一傔。仙芝見其貌寢，不許。固請之，補爲傔。會達奚部落叛，仙芝破之。常清密作捷書，无不周悉。仙芝大驚異之，授疊州判官。天宝六年，充莭度判官。每出征討，輒以爲留後。十三載，充伊西莭度䒭使。李光弼，少從戎，嚴毅有大略。天宝初，累迁安北都護府朔方都虞候。安禄山反，郭子儀薦之，累戰功，封臨淮郡王，爲中㒷第一。来瑱，少尚名莭，慷慨有大志。天宝十一載，充伊西北庭行軍司馬。安禄山反，改頴州太守。賊攻之，前後殺敵頗衆，咸呼瑱為“来嚼鐡”。後至開府儀同三司。李抱玉，少長西州，沉毅有謀。乾元𥘉，太府李光弼引爲偏禆，屡建勲績，由是知名。後至司空。段秀实，沉厚有断，李嗣業、荔非元礼皆以爲判官。又爲白孝徳都虞候，馬磷行軍司馬。後以笏擊朱泚，遂遇害。"
                },
                {
                    "paragraph": "王者之用人如江河，江河所趨，百川赴焉，蛟龍生之。及其去而之他，則魚鼈無所還其體，而鯢鰍爲之制。今世胥史牙校皆奴僕庸人者，無他，以陛下不用也。今欲用胥史牙校，而胥史行文書，治刑獄錢榖，其勢不可廢鞭撻，鞭撻一行，則豪傑不出於其間。故凡士之刑者不可用，用者不可刑。故臣願陛下採唐之舊，使五路監司郡守共選士人以補牙職，皆取人材心力有足過人，而不能從亊於科舉者，禄之以今之庸錢，而課之鎮稅場務督捕盗賊之𩔖，自公罪杖以下聽贖，依將校法，使長吏得薦其才者，第其功閥，書其嵗月，使得出仕比任子，而不以流外限其所至。朝廷察其尤異者，擢用數人，則豪傑英偉之士漸出於此塗，而姦猾儻可得而籠取也。其條目委曲，臣未敢盡言，惟陛下留神省察。昔𣈆武平呉之後，詔天下罷軍役，州郡悉去武備，惟山濤論其不可，帝見之曰：“天下名言也。”而不能用。及永寕之後，盗賊蠭起，郡囯皆以無備不能制，其言乃驗。",
                    "zhushu": "山儔傳云：平呉之後，武帝詔天下罷軍役，州郡悉去兵。嘗講武于宣武場，濤時有疾，詔乗歩輦従，因与盧欽論用兵之夲，以爲不宜去州郡武備，其論甚精干。时咸以儔不斈孫呉而闇与之台。帝称之曰：“天下名言也，而不能用之。”永寕之後，屡有変難，冦越焱起，郡囯皆以无備不能制，天下遂以大乱，如儔言焉。"
                },
                {
                    "paragraph": "今臣於無事之時，屢以盗賊爲言，其私憂過計亦已甚矣。　陛下縱能容之，必爲議者所𥬇。使天下無事而臣獲𥬇可也。不然，事至而圖之，則已晚矣。干犯天威，罪在不赦。",
                    "zhushu": "",
                    "type": 2
                },
                {
                    "paragraph": "登州召還議水軍狀",
                    "zhushu": "",
                    "type": 2
                },
                {
                    "paragraph": "元豐八年十二月日，朝奉郎前知登州軍州事蘇軾狀奏。右臣切見登州地近北虜，號爲極邊。虜中山川，隠約可見，便風一帆，奄至城下。自國朝以來，嘗屯重兵，教習水戰，旦暮傳烽，以通警急。每𡻕四月，遣兵戍駞基島，至八月方還，以備不虞。",
                    "zhushu": "秀水録云：登州城在赤山下海誰中。赤山髙峻，謂之思郷嶺，流人語也。城北去海𦆵三四里，岸有小山，下臨嵌空洞穴上起閣，名蓬萊。北望五山並列，中曰沙門島，兩傍曰大竹、小竹䓁島，去城六十里。又北行三百餘里，有山曰駝基島。每嵗舠魚廵檢一貟，領千兵往。四月一日往戍，八月初乃帰。以此島与北虜薊州界相近故也。方守戍時，駝基日㪯平安火，沙門島應之，城内鼓角門乂應之。"
                },
                {
                    "paragraph": "自景徳以後，屯兵常不下四五千人，除夲州諸軍外，更於京師、南京、濟、鄲、兖、單等州差撥兵馬屯駐。至慶曆二年，知州郭志髙爲諸處差來兵馬頭項不一，軍政不肅，擘畫奏乞創置澄海水軍弩手兩指揮，并舊有平海兩指揮，並用敎習水軍，以備北虜，爲京東一路捍屏。虜知有備，故未嘗有警。議者見其乆安，便謂無事。近嵗始差平海六十人，分屯宻州信陽、板橋、濤洛三處。去年夲路安撫司又更差澄海二百人往萊州，一百人往密州屯駐。檢㑹景徳三年五月十二日聖旨指揮：“今後宣命抽差本城兵士往諸處，只於威邊等指揮内差撥，即不得抽差平海兵士。”其澄海兵士，雖無不許差出指揮，蓋縁元𥘉創置，本爲抵替諸州差來兵馬，豈有却許差往諸處之理，顕是不合差撥。不惟兵勢分弱，以啓戎心，而此四指揮更畨差出，無處學習水戰，武藝惰廢，有誤緩急。伏乞朝廷詳酌，明降指揮，今後登州平海四指揮兵士，並不得差往别州屯駐。",
                    "zhushu": "",
                    "type": 2
                },
                {
                    "paragraph": "乞罷登萊榷塩狀",
                    "zhushu": "",
                    "type": 2
                },
                {
                    "paragraph": "元豐八年十二月日，朝奉郎前知登州軍州事蘇軾狀奏。右臣竊聞議者謂近𡻕京東榷塩，旣獲厚利，而無甚害，以謂可行。以臣觀之，蓋比之河北、淮、浙，用刑稀少，因以爲便。不知舊日京東販塩小客，無以爲生，大半去爲盗賊，然非臣職亊所當言者，故不敢以聞。獨臣所領登州，計入海中三百里，地瘠民貧，商賈不至，所在塩貨，只是居民喫用。今來旣榷入官，官買價賤，比之竈户賣與百姓，三不及一。竈户失業，漸以逃亡，其害一也；居民咫尺大海，而令頓食貴塩，深山窮谷，遂至食淡，其害二也。商賈不來，塩積不散，有入無岀，所在官舎皆滿，至於露積。若行配賣，即與福建、江西之患無異。若不配賣，即一二年間，㪯爲糞土，坐弃官本，官吏被責，專副破家，其害三也。官無一毫之利，而民受三害，决可廢罷。竊聞萊州亦是元無客旅㒷販，事體與此同。欲乞朝廷相度，不用行臣所言，只乞出自聖意，先罷登、萊兩州榷鹽，依舊今竈户賣與百姓，官收塩稅。其餘州軍，更委有司詳講利害施行。",
                    "zhushu": ""
                }
            ]
        },
        {
            "name": "經進東坡文集事略卷第三十西",
            "paragraphs": [
                {
                    "paragraph": "經進東坡文集事略卷第三十西",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "乞開西湖狀",
                    "zhushu": "",
                    "type": 2
                },
                {
                    "paragraph": "論髙麗第一狀",
                    "zhushu": "",
                    "type": 2
                },
                {
                    "paragraph": "論髙麗第二狀",
                    "zhushu": "",
                    "type": 2
                },
                {
                    "paragraph": "乞用劉季孫狀",
                    "zhushu": "",
                    "type": 2
                },
                {
                    "paragraph": "薦宗室令畤狀",
                    "zhushu": "",
                    "type": 2
                },
                {
                    "paragraph": "乞校正奏議",
                    "zhushu": "",
                    "type": 2
                },
                {
                    "paragraph": "謝宣諭劄子",
                    "zhushu": "",
                    "type": 2
                },
                {
                    "paragraph": "朝辭赴定州狀",
                    "zhushu": "",
                    "type": 2
                },
                {
                    "paragraph": "乞開西湖狀",
                    "zhushu": "",
                    "type": 2
                },
                {
                    "paragraph": "元祐五年四月二十九日，龍圖閣學士左朝奉郎知杭州蘇軾狀奏。右臣聞天下所在陂湖河渠之利，廢興成毀，皆若有數。惟聖人在上，則興利除害，易成而難廢。昔西漢之末，翟方進爲丞相，始决壞汝南鴻𨻶陂，父老怨之，歌曰：“壞陂誰？翟子威。飯我豆，羮芋魁。反乎覆，陂當復。誰言者？兩黄鵠。”",
                    "zhushu": "本傳云：始汝南舊有鴻隙大陂，郡以爲饒。成帝時，関東数水，陂溢爲害。方進爲相，與御史大夫孔光共遣掾行視，以爲決去陂水，其地肥美，省隄防費而無水憂，遂奏罷之。及翟氏滅，鄉里帰惡，言方進請陂下良田不得而奏罷陂云。王莽時常枯旱，郡中追怨方進，故童謡云云。"
                },
                {
                    "paragraph": "蓋民心之所欲而託之天，以爲有神下告我也。孫皓時，吳郡上言：“臨平湖自漢末草穢壅塞，今忽開通，長老相傳，此湖開，天下平。”皓以爲已瑞，已而𣈆武帝平呉。",
                    "zhushu": "吳志：孫皓天璽元年，呉郡言：“臨平湖自漢末草穢壅塞，今更開通。長老相傳，此湖塞，天下乱；此湖開，天下平。於是改元大赦。後不五年，晋武帝平呉。孫皓既降，封爲帰命侯。”"
                },
                {
                    "paragraph": "由此觀之，陂湖河渠之𩔖，乆廢復開，事關興運，雖天道難知，而民心所欲，天必從之。杭州之有西湖，如人之有眉目，蓋不可廢也。唐長慶中，白居易爲刺史，方是時，湖漑田千餘頃。",
                    "zhushu": "刺史白公湖石記云：錢塘湖一名上湖，周廻三十里，北有石函，南有筧。凡放水漑田，每減一寸，可漑十五餘頃，每一復時，可漑五十餘頃。此州大抵春多兩，夏秋多旱，若隄防如法，蓄洩及時，即瀕湖千餘頃田無凶𡻕矣。"
                },
                {
                    "paragraph": "及錢氏有國，置撩湖兵士千人，日夜開浚。",
                    "zhushu": "至今湖上猶有撩湖一司，此錢氏之遺制，但名存实亡尔。"
                },
                {
                    "paragraph": "自國初以來，稍廢不治，水涸草生，漸成葑田。熈寜中，臣通判夲州，則湖之葑合，蓋十二三耳。至今𦆵十六七年之間，",
                    "zhushu": "以年譜攷之，熈寧四年，東坡年三十六，判官誥院兼判尚書祠部，以論議與時宰不合，命攝開封府推官，㝷乞除外任，差通判杭州，以十一月到任。見公墓誌。至哲宗元祐四年，年五十四，任翰林斈士，以臺諌屡見攻，加以臂疾，力請𥙷外，遂除龍斈知杭州，是年七月二日到任，見謝表。"
                },
                {
                    "paragraph": "遂堙塞其半。父考皆言十年以來，水淺葑横，如雲翳空，倐忽便滿，更二十年無西湖矣。使杭州而無西湖，如人去其眉目，豈復爲人乎？臣愚無知，竊謂西湖有不可廢者五。天禧中，故相王欽若始奏以西湖爲放生池，禁捕魚鳥，爲人主祈福。自是以來，每嵗四月八日，郡人數萬會于湖上，所活羽毛鱗介以百萬數，皆西北向稽首，仰祝千萬歳壽。",
                    "zhushu": "真宗天禧四年，太子太保判杭州王欽若奏以西湖爲放生池，禁止採捕，朝廷從之。故每歳郡人放生于湖上。至今四月八日，士女闐集靈芝寺，綵紡繦属，相与放生，实始於欽若也。"
                },
                {
                    "paragraph": "若一旦堙塞，使蛟龍魚鼈同爲涸轍之鮒，",
                    "zhushu": "莊周視車轍中有鮒魚焉，周問之，對曰：“我東海之波臣也，君豈有斗升之水而活我哉？”周曰：“誥我且南遊呉越，激西江之水而濡子，可乎？”鮒魚曰：“吾得斗升之水即沽耳，君乃言此，曽不如早索我枯魚之肆。”見雜篇。"
                },
                {
                    "paragraph": "臣子坐觀，亦何心哉？此西湖之不可廢者一也。杭之爲州，本江海故地，水泉鹹苦，居民零落。自唐李泌始引湖水作六井，",
                    "zhushu": "李泌字長源，所作六井，其最大者在清湖中，爲相囯井，其西爲西井，少西而北爲金牛池，又北而西附城爲方井，爲白亀池，又北而東至錢塘縣治之南爲小方井。見本集六井記。"
                },
                {
                    "paragraph": "然後民足於水，井邑日冨，百萬生聚，待此而後食。今湖狹水淺，六井漸壞，若二十年之後，盡爲葑田，則舉城之人復飲鹹苦，其勢必自耗散，此西湖之不可廢者二也。白居易作西湖石函記云：“放水漑田，毎減一寸，可漑十五頃，毎一伏時，可漑五十頃。若蓄洩及時，則瀕河千頃，可無凶歳。”今雖不及千頃，而下湖數十里間，茭菱榖米，所獲不貲，此西湖之不可廢者三也。西湖深闊，則運河可以取足於湖水，若湖水不足，則必取足於江潮。潮之所過，泥沙渾濁，一石五斗，不出三歳，輙調兵夫十餘萬功開浚，而河行市井中蓋十餘里，吏卒搔擾，泥水狼籍，爲居民莫大之患，此西湖之不可廢者四也。天下酒課之盛，未有如杭者也，歳課二十餘萬緡，而水泉之用，仰給於湖，若湖漸淺狹，水不應溝，則當勞人逺取山泉，歳不下二十萬功，此西湖之不可廢者五也。臣以侍從出膺寵寄，目覩西湖有必廢之漸，有五不可廢之憂，豈得苟安歳月，不任其責？輒已差官打量湖上葑田，計二十五萬餘丈，度用夫二十餘萬功。近者㐲蒙　皇帝陛下、太皇太后陛下以本路饑饉，特寛轉運司上供額斛五十餘万石，出糶常平米亦數十萬石，約敕諸路“不取五榖力勝稅錢”，東南之民所活不可勝計。今又特賜本路度牒三百，而杭獨得百道。臣謹以聖意増價召人中米減價以濟飢民，而増減耗折之餘，尚得錢米約共一萬餘貫石。臣輒以此錢米募民開湖，度可得十萬功。自今月二十八日興功，農民父老縱觀太息，以謂二聖旣捐利與民，活此一方，而又以其餘弃興乆廢無窮之利，使数千人得食其力，以度此凶𡻕，蓋有泣下者。臣伏見民情如此，而錢米有限，所募未廣，葑合之地，尚存太半。若來者不嗣，則前功復弃，深可痛惜。若更得度牒百道，則一舉募民除去淨盡，不復遺患矣。伏望皇帝陛下、太皇太后陛下少賜詳覧，察臣所論西湖“五不可廢”之狀，利害卓然，特出聖断，别賜臣度牒五十道，仍敕轉運、提刑司於前來所賜諸州度牒二百道内，契勘賑濟支用不盡者，更撥五十道價錢與臣，通成一百道。使臣得盡力畢志，半年之間，目見西湖復唐之舊，環三十里際山爲岸，則農民父老，羽毛鱗介，同詠聖澤，無有窮已。臣不勝大願，謹錄奏聞，伏𠋫敕旨。",
                    "zhushu": "",
                    "type": 2
                },
                {
                    "paragraph": "貼黄：目下浙中梅兩葑根浮動，易爲除去。及六七月大雨時行，利以殺草，芟夷藴崇，使不復滋蔓。又浙中農民皆言，八月断葑根，則死不復生。伏乞聖慈早賜開允，及此良時興功，不勝幸甚。",
                    "zhushu": "",
                    "type": 2
                },
                {
                    "paragraph": "又貼黄：本州自去年至今，開浚運河，引西湖水灌注其中。今來開除葑田，逐一利害，臣不敢一一煩瀆天聽，别具狀申三省去訖。",
                    "zhushu": "",
                    "type": 2
                },
                {
                    "paragraph": "論髙麗第一狀",
                    "zhushu": "杭僧有淨源者，舊居海濵，与舶客通，舶至髙麗，交譽之。元豊末。其王子義天航海問道，自明州因往拜源。源死，其徒竊持其畫像附舶往告，義天亦使其徒附舶來往𥙊訖，乃言“囯母使以金塔二祝皇帝、太皇太后壽。”公不納，而連䟽奏論，朝廷皆從之。未幾，髙麗貢使果至。事見墓志。",
                    "type": 2
                },
                {
                    "paragraph": "元祐四年十一月三日，龍圗閣斈士朝奉郎知杭州蘇軾狀奏。臣伏見熈寕以來，髙麗人屢入朝貢，至元豐之末，十六七年間，館待賜予之費，不可勝数。兩浙、淮南、京東三路，築城造船，建立亭館，調發農工，侵漁商賈，所在騷然，公私告病。朝廷無𢇁毫之益，而夷虜獲不貲之利。使者所至，圖畫山川，私買書籍。議者以爲所得賜予，太半歸之契丹，雖虚實不可明，而契丹之彊，足以禍福髙麗，若不隂相設計，則髙麗豈敢公然入朝中國，有識之士，以爲深憂。自二聖嗣位，髙麗數年不至，淮、浙、京東吏民有息肩之喜。唯福建一路，多以海商爲業，其間凶險之人，猶敢交通引惹，以希厚利。臣稍聞其事，方欲覺察行遣，今月三日，准秀州差人押到泉州百姓徐戩，擅於海舶内載到髙麗僧統義天手下侍者僧壽介、繼常、潁流，院子金保、裴善等五人，乃賫到夲國禮賔省牒云：“奉夲國王旨，令壽介等賫義天祭文來祭奠杭州僧源闍梨。”臣已指揮夲州送承天寺安下。選差職貟二人，兵級十人，常切照管，不許出入接客。及選有行止經論僧伴話，量行供給，不令失所外，已具事由畫一，奏禀朝旨去訖。又據髙麗僧壽介有狀稱：“臨發日，奉國母指揮，令賫金塔二所，祝延皇帝、太皇太后聖壽。”臣竊觀其意，蓋爲二聖嗣位數年，不敢輕來入貢，頓失厚利。欲復遣使，又末測聖意，故以𥙊奠源闍棃爲名，因獻金塔，欲以嘗試朝廷，測知所以待之之意輕重厚薄。不然者，豈有欲獻金塔爲壽，而不遣使奉表，止因祭奠亡僧，遂致國母之意？蓋疑中國不受，故爲此苟簡之禮，以卜朝廷。若朝廷待之稍重，則貪心復啓，朝貢紛然，必爲無窮之患。待其已至，然後拒之，則又傷恩。恭惟聖明灼見惟狀，廟堂之議，固有以處之。臣忝備侍從，出使一路，懷有所見，不敢不盡，以備採擇。謹具畫一如左。",
                    "zhushu": "",
                    "type": 2
                },
                {
                    "paragraph": "一、福建狡商，專擅交通髙麗，引惹牟利，如徐戩者甚衆。訪聞徐戩先受髙麗錢物，於杭州雕造夾注華嚴經，費用浩汗。印板旣成，公然於海舶載去交納，却受本國厚賞，官私無一人知覺者。臣謂此風豈可滋長，若馴致其弊，敵國姦細，何所不至。兼今來引致髙麗僧人，必是徐戩本謀。臣已枷送左司理院根勘，即當具案聞奏，乞法外重行，以戒一路姦民猾商矣。",
                    "zhushu": "",
                    "type": 2
                },
                {
                    "paragraph": "一、髙麗僧壽介有狀稱，臨發日，國母令賫金塔祝壽。臣以謂髙麗因𥙊奠亡僧，遂致國母之意，苟簡無禮，莫斯爲甚。若朝廷受而不報，或報之輕，則夷虜得以爲詞；若受而厚報之，則是以重幣荅其苟簡無禮之餽也。臣已一靣令管當職，貟退還，其狀云：朝廷清嚴，守臣不敢專擅奏聞。臣料此僧勢不肯已，必云本國遣某來献壽，今若不奏，歸國得罪不輕。臣欲於此僧狀後判云：“州司不奉朝旨，本國又無來文，難議投進。執狀歸國照㑹。”如此處置，只是臣一靣指揮，非朝廷拒絶其献，頗似穩便。如以爲可，乞賜指揮施行。",
                    "zhushu": "",
                    "type": 2
                },
                {
                    "paragraph": "髙麗僧壽介賫到本國禮賔省牒云：“祭奠源闍棃，仍諸處等尋師學法。”臣謂壽介等只是義天手下侍者，非國王親屬。其來乃致私奠，本非國事。待之䡖重，當與義天殊絶。欲乞只許致奠之外，其餘㝷師學法、出入游覽之𩔖，並不許。仍與限日，却差船送至明州，令搭附因便海舶歸國，更不差人船津送。如有買賣，許量辦歸裝，不得廣作商販。",
                    "zhushu": "",
                    "type": 2
                },
                {
                    "paragraph": "右謹件如前。若如此處置，使無厚利，以絶其來意，上免朝廷帑廪無益之費，下免淮、浙、京東公私靡弊之患，臣不勝區區。謹録奏聞，伏候敕旨。",
                    "zhushu": "",
                    "type": 2
                },
                {
                    "paragraph": "論髙麗第二狀",
                    "zhushu": "",
                    "type": 2
                },
                {
                    "paragraph": "元祐四年十一月十三日，龍圖閣學士朝奉郎知杭州蘇軾狀奏。右臣近奏爲髙麗僧壽介狀稱：“臨發日，奉國母指揮，將金塔二所附壽介前來祝延皇帝、太皇太后聖壽。”臣已一靣退還其狀，仍令本州所差伴話僧思義只作已意體問所獻金塔次第。其髙麗僧壽介知臣不爲聞奏，方始將岀僧統義天付身文字以示思義，乃是欲將金塔二所捨入杭州惠因院等處，祝延聖壽，仍云隨身収管，不可擅動元封，俟續有䟽文到日，方可施納。以此顯見髙麗人將此金塔，嘗探中國意度。臣旣退還其狀，將來必是自將此塔捨在惠因等院，旣是𠂻私捨施僧院，即朝廷難爲回賜，若受而不報，夷虜性貪，或生怨望。伏望朝廷檢會臣前奏，早賜指揮，如壽介等將上件金塔捨施，亦乞只作臣意度一靣荅。不奉朝旨，不敢令僧院収留，所貴稍絶後患。謹錄奏聞，伏𠋫敕旨。",
                    "zhushu": "",
                    "type": 2
                },
                {
                    "paragraph": "貼黃：臣体問得惠因院亡僧淨源，本是庸人，只因多與往還，致商人等於髙麗囯中妄有談說，是致義天逺來從斈，因此夲院厚獲施利，",
                    "zhushu": "杭人至今猶目南山惠因爲髙麗寺。"
                },
                {
                    "paragraph": "而淮、浙官私，遍遭擾乱。",
                    "zhushu": "按旧例，髙麗人使每至呉越七州，实費二万四千餘緡，而民間之買不在。"
                },
                {
                    "paragraph": "今來又訪聞得還是本院行者姓顔人，齎持淨源真影舎利，隨舶船過海，是致義天復差人祭奠。臣見令所司根勘，𠋫見詣實奏聞次。今來若許惠因院収留金塔，乃是庸人姦猾，自圖厚利，爲囯生事，深爲不可。",
                    "zhushu": "",
                    "type": 2
                },
                {
                    "paragraph": "乞用劉季孫狀",
                    "zhushu": "字景文，丗家開封府，以䘏典得官，少篤斈，能詩文，公守禾塘日。上章薦之，除知隰州。",
                    "type": 2
                },
                {
                    "paragraph": "元祐五年十一月　日，龍圖閣直學士左朝奉郎知杭州蘇軾狀奏。右臣自少聞趙元昊冦延州危急，環慶將官劉平以孤軍來援，姦臣不救，平遂戰没，竟罵賊不食而死。",
                    "zhushu": "康定元年正月，元昊圍延州，范雍召知慶州刘平来赴援，与賊戰三川口，平左右耳脛中流矢，内持兵馬都监黄徳和卛兵遁，平轉戰三日，救兵不至，遂被执。平不食罵賊曰：“狗賊，我脛長三尺，何不速殺，縳我何之？”乃遇害。德和教敗卒称平降，詔遣庬籍往訊之，具得其狀，遂腰斬德和於河中。贈平忠武軍莭度使，兼侍中、殿前都指揮使，封其妻爲南陽郡夫人，仍録用諸子。"
                },
                {
                    "paragraph": "平有數子，皆才用絶人，不幸早丗。今臣所與同僚路分都監左藏副使劉季孫，則平之少子，篤志力學，博通史傳，工詩能文，",
                    "zhushu": "石林詩話云：刘季孫能詩，初以古班殿直监饒州酒。王荆公爲江東提點刑獄，廵歷至，餞按□酒務，始至厅亊，見屏間有題小詩曰：“呢喃燕子語梁間，底亊來驚夢裏閑。”說与傍人應不解，杖蔾携酒看支山。大称賞之。問專知官誰所作，以季孫對。即召与之語，嘉歎升車而去，不復問務亊。既至薄舎，適郡斈生持狀立庭下，請差官挕斈亊，公判監酒殿直，一郡大驚，遂知名云。其工詩如此。曽端伯詩選云：東坡甞荅季孫書，其大略云：公每發言，雄如風□陣馬，迅霆激電，不意扵中復有祥光異彩，紆餘緻膩，盎如陽春淑艶，时花荑女，誠不足比其態度，此所謂不測之神也。其能文又可知。"
                },
                {
                    "paragraph": "輕利重義，",
                    "zhushu": "季孫死之日，家无一文，但有書三万軸，盡数百幅尓。"
                },
                {
                    "paragraph": "雖文臣中亦未易得。况其練逹武經，講習邊政，乃其家學，至於𡚒不顧身，臨難守節，以臣度之，必不減平。今平諸子，獨有季孫在，而年己五十有八，雖備位將領，未盡其用。伏望朝廷特賜採察，擢置邊庭要害之地，觀其設施，別加陞進，不獨爲忠義之勸，亦以廣文武之用。如蒙朝廷擢用，後犯入己贓及不如所舉，臣甘伏朝典。",
                    "zhushu": "",
                    "type": 2
                },
                {
                    "paragraph": "薦宗室令畤狀",
                    "zhushu": "令畤，字德麟。元祐中，東坡知潁州，令畤爲簽判，喜其才善，爲作字說，同陳履常、歐陽叔弼昆季從公詩酒勝集。秋陽賦、洞庭春色賦，皆爲德麟作也。",
                    "type": 2
                },
                {
                    "paragraph": "元祐七年五月𥘉五日，龍圖閣學士左朝奉郎知潁州蘇軾狀奏。右臣聞之詩曰：“懐徳維寜，宗子維城。”宗室之有人，邦家之光，社稷之衛也。周之盛時，其𡖖士皆周、召、毛、原，",
                    "zhushu": "言當时𡖖士，多出於周公，召公、毛公，原伯之後。"
                },
                {
                    "paragraph": "非王之伯叔父，則其子弟也。逮至两漢間，平之徳，",
                    "zhushu": "史臣称河間献王爲大雅不羣。而東平王蒼有“爲善最楽”之語。見两漢夲傳。"
                },
                {
                    "paragraph": "歆、向之文，",
                    "zhushu": "向乃宗正刘徳之子。歆即向子。皆以文斈称。"
                },
                {
                    "paragraph": "天下以爲口實。而唐之宗室，武略如道宗、孝恭，",
                    "zhushu": "唐宗室列傳云：“國朝宗室，惟道宗，孝恭最實。道宗破突厥，走吐谷渾，㧞蓋牟城。孝恭破江陵，俘䔥銑，擒輔公祐。”其武略可知。"
                },
                {
                    "paragraph": "文章如白與賀者，",
                    "zhushu": "李白，興元皇帝九丗孫。李賀，系出郑王後。皆列文藝傳。"
                },
                {
                    "paragraph": "不可以一二数，而以功名至宰相者，有九人焉。",
                    "zhushu": "宗室宰相傳賛云：“周之𡖖士，周，召，毛，原，皆同姓囯也。唐宰相以宗室進者，有九乂焉。”今以本傳攷之，李適之，常山王孫，李林甫，長平王曽孫，俱相元宗。李峴，吳王恪孫，相南宗。李勉，郑恵王曾孫，相徳宗。李夷簡，鄭惠王四丗孫，相憲宗。李程、李石，皆襄邑王五丗孫，相敬宗、文宗。石弟福，相宣宗、僖宗。李回，新㒷王六丗孫，相武宗。"
                },
                {
                    "paragraph": "自建隆以來，　累聖執謙，不私其親，幹國治民，不及宗子，雖有文武異才，終身不試。　神宗皇帝實始慨然，欲出其英髦，與天下共之，故増立教養選舉之法。",
                    "zhushu": "神宗熈寜二年十一月甲戌，詔裁宗室授官法，惟宣祖、太祖、太宗之子孫，挈其後各封囯公，丗丗不絶。其餘元孫之子，将軍以下，听出外官，𥘵免之子，更不賜名授官，許令庶㪯。"
                },
                {
                    "paragraph": "行之二十年，出入中外，漸就器使，而未見有卓然𩔰聞稱先帝意者。豈無其人？蓋朝廷未有以大聳勸之耳。臣伏見承議郎簽書頴州節度判官厅公事令畤，事親篤孝，内行純備，博學經史，手不釋卷，吏事通敏，文采俊麗，志節端亮，議論英發，體兼衆器，無適不冝。臣甞見其所著述，筆力雅健，博貫子史，蓋清廟之瑚璉，明堂之𣏌梓也。使其生於幽逺，猶當擢用，而况近託肺腑，",
                    "zhushu": "中山靖王勝傳云“臣得蒙肺附。”"
                },
                {
                    "paragraph": "已蒙試用者。伏望聖慈特賜考察，召致館閣，養其髙才，而遂其逺業，以風動宗室，勸于海内，成先帝之意，不以臣人微言輕而廢其請也。若後不如所舉，臣甘伏朝典。",
                    "zhushu": "",
                    "type": 2
                },
                {
                    "paragraph": "乞校正奏議劄子",
                    "zhushu": "公甞荅俞括書云：“文人之盛，莫若近丗，然私所㰸慕者，獨陸宣公一人。家有宣公奏議善夲，湏侍講讀，繕冩奏御。區區之忠，自謂庶幾於孟軻之欽王，且欲㪯天下家藏此方，人挾此術，以待丗之病者，此仁人君子至情也。”",
                    "type": 2
                },
                {
                    "paragraph": "元祐八年五月七日，端明殿學士兼翰林侍讀學士左朝奉郎守禮部尚書蘇軾同吕希哲、呉安詩、豊稷、趙彦若、范祖禹、顧臨劄子奏：臣等猥以空踈，備貟講讀，聖明天縱，學問日新。臣等才有限而道無窮，心欲言而口不逮，以此自愧，莫知所爲。竊謂人臣之納忠，譬如醫者之用藥，藥雖進於醫手，方多傳於古人，若已經效於丗間，不必皆從於己出。伏見唐宰相陸贄，才夲王佐，學爲帝師，論深切於事情，言不離於道徳，智如子房而文則過，",
                    "zhushu": "子房運籌帷幄，决勝千里，其智如此，然文章无傳焉。"
                },
                {
                    "paragraph": "辯如賈𧨏而術不踈，",
                    "zhushu": "觀𧨏治安䇿，其辦可見。然欲用三表五餌以制匈奴，其術已踈。"
                },
                {
                    "paragraph": "上以格君心之非，下以通天下之志。但其不幸，仕不遇時。徳宗以苛刻爲能，而贄諌之以忠厚；",
                    "zhushu": "如論解䔥復、姜公輔、趙貴先之𩔖。"
                },
                {
                    "paragraph": "德宗以猜疑爲術，而贄勸之以推誠；",
                    "zhushu": "如請數對羣臣，謂“誠信不可斯湏去身”之𩔖。"
                },
                {
                    "paragraph": "德宗好用兵，而贄以消兵爲先；",
                    "zhushu": "如既収河中，即請罷兵之𩔖。"
                },
                {
                    "paragraph": "德宗好聚財，而贄以散財爲急。",
                    "zhushu": "如請罷瓊林、大盈二庫之𩔖。"
                },
                {
                    "paragraph": "至於用人聽言之法，",
                    "zhushu": "如請許臺省長官㪯薦属吏，與請許羣臣論亊之類。皆用人聽言之法也。"
                },
                {
                    "paragraph": "治邊馭將之方，",
                    "zhushu": "如論㳂边守備事冝，與論兩河、淮西利害之𩔖，皆治边馭将之方也。"
                },
                {
                    "paragraph": "罪己以収人心，改過以應天道，",
                    "zhushu": "贄夲傳云：贄嘗為帝言：“今盜徧天下，冝痛自咎悔，以感人心。昔成湯罪己以㒷，楚昭一言復国。陛下誠不吝改過，使臣持筆亡所忌，庶叛者革心。”帝從之。"
                },
                {
                    "paragraph": "去小人以除民患，",
                    "zhushu": "如論裴延齡姦蠧之类。"
                },
                {
                    "paragraph": "惜名器以待有功，",
                    "zhushu": "如兩論進献𤓰果人擬官之𩔖。"
                },
                {
                    "paragraph": "如此之流，未易悉數，可謂進苦口之藥石，鍼害身之膏肓”。使德宗盡用其言，則正觀可得而復。臣等毎退自西閣，即私相告言，以　陛下聖明，必喜贄議論，但使聖賢之相契，即如臣主之同時。昔馮唐論頗、牧之賢，則漢文爲之太息。",
                    "zhushu": "本傳云：唐因文帝問趙将李斉之䝨，唐對曰：“斉尚不如廉頗、李牧之爲将也。”上曰：“向已。”唐曰：“臣大父在趙時，為官帥将，善李牧。臣父故為代相，善李斉，知其為人也。”上既聞廉頗、李牧為人，良說。乃拊髀曰：“嗟乎！吾独不得廉頗、李牧為将，豈憂匈奴哉！”"
                },
                {
                    "paragraph": "魏相條鼂、董之對，則孝宣以致中興。",
                    "zhushu": "夲傳云：“相好觀漢故事及便冝章奏，以為古今異制，方今務在奉行故事而已。数條漢㒷以来囯家便冝行亊，及䝨臣賈𧨏、鼂錯、董仲舒等所言，奏請施行之。”"
                },
                {
                    "paragraph": "若陛下能自得師，莫若近取諸贄。夫六經三史，諸子百家，非無可觀，皆足爲治。但聖言幽逺，末學支離，譬如山海之崇深，難以一二而推擇。如贄之論，開卷了然，聚古今之精英，實治亂之龜鑑。臣等欲取其奏議，稍加校正，繕冩進呈。願　陛下置之坐隅，如見贄靣，反復熟讀，如與贄言，必能發聖性之髙明，成治功於歳月。臣等不勝區區之意。取進止。",
                    "zhushu": "",
                    "type": 2
                },
                {
                    "paragraph": "謝宣諭劄子",
                    "zhushu": "",
                    "type": 2
                },
                {
                    "paragraph": "元祐八年五月二十四日，端明殿學士兼翰林侍讀學士左朝奉郎守禮部尚書蘇軾劄子奏。臣伏准今月二十二日弟門下侍郎轍奉宣聖旨，“縁近來衆人正相捃拾，令臣且頃省事”者。天慈深厚，如訓子孫，委曲保全，如愛支體，感恩之涕，不覺自零。伏念臣才短數竒，",
                    "zhushu": "李廣傳：廣数竒，言其命𨾏不耦合也。"
                },
                {
                    "paragraph": "性踈少慮，半生犯患，垂老困讒，非二聖之深知，雖百死而何贖。伏見東漢孔融，才䟽意廣，負氣不屈，是以遭路粹之𡨚。",
                    "zhushu": "孔融与曹操既積嫌忌，而郗慮復䧟成其罪，遂令丞相𥙊酒路粹枉状奏融“去昔在北海，招合徒衆，欲相不軌。及処九列，不遵朝儀，秃巾微行，唐突宫掖。大逆不道，冝極重誅。”書奏，下獄弃市。事見後漢夲傳。"
                },
                {
                    "paragraph": "西𣈆嵆康，才多識寡，好善闇人，是以遇鍾會之禍。",
                    "zhushu": "晋嵆康居貧，嘗与向秀共鍛於大木之下，以自資給。潁川鍾會，貴公子也，精練有才辨，故往造焉。康不為之礼，而鍛不輟。良乆會去，康謂曰：“何所聞而來？何所見而去？”會曰：“聞所聞而来，見所見而去。”會以此憾之。及是坐吕安累繫獄，㑹言於文帝曰：“嵆康，卧龍也，不可起。公无憂天下，顧以康為慮耳。”因言康欲助母丘倹反，頼山濤不听，冝因釁除之。帝既信㑹，遂併遇害。事見本傳。"
                },
                {
                    "paragraph": "當時爲之扼腕，千古爲之涕流。臣本無二子之長，而兼有昔人之短，若非　陛下至公而行之以恕，至仁而照之以明，察消長之往來，辨利害於疑似，則臣已下從二子游乆矣，",
                    "zhushu": "朱雲傳：雲呼曰：“臣得從尨逢、比干游於地下，足矣。”"
                },
                {
                    "paragraph": "豈復有今日哉。謹當奉以周旋，不敢失墜，便湏刻骨，豈獨書紳。庶全螻蟻之軀，以報丘山之徳。",
                    "zhushu": "",
                    "type": 2
                },
                {
                    "paragraph": "朝辭赴定州狀",
                    "zhushu": "公既有定州之命，於朝辝日，復欲有所論列，得旨免朝辝，故上。此奏。",
                    "type": 2
                },
                {
                    "paragraph": "元祐八年九月二十六日，端明殿學士兼翰林侍讀學士左朝奉郎新知定州蘇軾狀奏。右臣聞天下治亂，出於下情之通塞。至治之極，至於小民，皆能自通。大亂之極，至於近臣，不能自達。易曰：“天地交，泰。”其詞曰：“上下交而其志同。”又曰：“天地不交，否。”其詞曰：“上下不交，而天下無邦。”夫無邦者，亡國之謂也。上下不交，則雖有朝廷君臣，而亡國之形已具矣。可不畏哉！臣不敢復引衰世昬主之事，只如唐明皇，中興刑措之君也，而天寳之末，小人在位，下情不通，則鮮于仲通以二十萬人全軍䧟没於瀘南，明皇不知，馴致其事。至安禄山反，兵已過河，而明皇猶以爲忠臣。",
                    "zhushu": "事見上注。"
                },
                {
                    "paragraph": "此無他，下情不通，耳目壅蔽，則其漸至於此也。臣在經筵，數論此事。陛下爲政九年，除執政臺諌外，未嘗與羣臣接，然天下不以爲非者，以謂垂簾之際，不得不爾也。今者祥除之後，聽政之初，當以通下情、除壅蔽爲急務。臣雖不肖，䝉　陛下擢爲河北西路安撫使，㳂邊重地，此爲首冠。臣當悉心論奏，陛下亦當垂意聽納。　祖宗之法，邊帥當上殿靣辭，而陛下獨以本任闕官，迎接人衆爲詞，降旨拒臣，不令上殿，此何義也？臣若伺候上殿，不過更留十日。夲任闕官，自有轉運使權攝，無所闕事。迎接人衆，不過更支十日糧，有何不可？而使聽政之𥘉，將帥不得一靣天顔而去，有識之士皆謂　陛下厭聞人言，意輕邊事，其兆見於此矣。臣備位講讀，日侍帷幄，前後五年，可謂親近。方當戍邊，不得一見而行。况踈逺小臣，欲求自通，亦難矣。易曰：“天行健，君子以自強不息。”又曰：“帝出乎震，相見乎离。夫聖人作而萬物覩。”今陛下聽政之初，不行乗乾出震見离之道，廢祖宗臨遣将帥故事，而襲行垂簾不得已之政，此朝廷有識所以驚疑而憂慮也。臣不得上殿，於臣之私，别無利害，而於聽政之始，天下屬目之際，所損聖德不小。臣已於今月二十七日出門，非敢求登對。然臣始者本俟上殿，欲少效愚忠，今來不敢以不得對之故，便廢此言。惟　陛下察臣誠心，少加採納。古之聖人將有爲也，必先處晦而觀明，處靜而觀動，則萬物之情畢陳于前。不過數年，自然知利害之直，識邪正之實，然後應物而作，故作無不成。臣敢以小事譬之。夫操舟者，常患不見水道之曲折，而水濵之立觀者常見之。何則？操舟者身寄於動，而立觀者常靜故也。奕棊者，勝負之形，雖國工有所不盡，而袖手旁觀者常見之。何則？奕者有意於爭，而旁觀者無心故也。若人主常靜而無心，天下其孰能欺之？漢景帝即位之初，首用晁錯，更易法令，黜削諸侯，遂成之國之變。景帝往來東宫間，寒心者數月，終身不敢復言兵。",
                    "zhushu": "張湯傳：博士狄山曰：“孝景時，呉、楚七囯反，景帝往來東宫間，天下寒心数月。呉、楚已破，竟景帝不言兵，天下冨實。”顔師古曰：“往來東宫，謂諮謀於太后。”"
                },
                {
                    "paragraph": "武帝即位未幾，遂欲用兵鞭撻四夷，兵連禍結三十餘年，然後下哀痛詔，封宰相爲“冨民侯”。",
                    "zhushu": "事見上注。"
                },
                {
                    "paragraph": "臣以此知古者英睿之君，勇於立事，未有不悔者也。景帝之悔速，故變而復安；武帝之悔遲，故幾至於亂。雖遲速安危小異，然比之常靜無心，終始不悔如孝文帝者，不可同年而語矣。今陛下聖智絶人，春秋鼎盛，臣願虚心循理，一切未有所爲，黙觀庶事之利害與羣臣之邪正，以三年爲期，俟得利害之真，邪正之實，然後應物而作。使旣作之後，天下無恨，　陛下亦無悔，上下同享太平之利，則雖盡南山之竹，不足以紀聖功；兼三宗之壽，不足以報聖德。由此觀之，　陛下之有爲，惟憂太蚤，不患稍遲，亦已明矣。臣又聞爲政如用藥方，今天下雖未大治，實無大病。古人云：“有病不治，常得中醫。”",
                    "zhushu": "前漢藝文志云：“經方者，夲草石之寒温，量疾病之淺深，以通用解結，反之於平。及失其冝，以熱益𤍠，以寒增寒。”故諺曰：“有病不治，常得中醫。”"
                },
                {
                    "paragraph": "雖未能盡除小疾，然賢於誤服惡藥，覬萬一之利而得不救之禍者逺矣。臣恐急進好利之臣，輒勸　陛下輕有改變，故輒進此說。敢望　陛下深信古語，且守中醫安穏萬全之䇿，勿爲惡藥所誤，實社稷宗廟之利，天下幸甚。臣不勝忘身憂國之心，冒死進言。",
                    "zhushu": ""
                }
            ]
        },
        {
            "name": "經進東坡文集事略卷第三十五",
            "paragraphs": [
                {
                    "paragraph": "經進東坡文集事略卷第三十五",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "乞郡劄子",
                    "zhushu": "",
                    "type": 2
                },
                {
                    "paragraph": "論邊將隱匿敗亡劄子",
                    "zhushu": "",
                    "type": 2
                },
                {
                    "paragraph": "舉何去非換文資狀",
                    "zhushu": "",
                    "type": 2
                },
                {
                    "paragraph": "進何去非備論狀",
                    "zhushu": "",
                    "type": 2
                },
                {
                    "paragraph": "論行遣蔡確劄子",
                    "zhushu": "",
                    "type": 2
                },
                {
                    "paragraph": "乞將章䟽付有司劄子",
                    "zhushu": "",
                    "type": 2
                },
                {
                    "paragraph": "乞郡劄子",
                    "zhushu": "召試廖明一舘聀䇿題亦軾之文，其間問两漢治乱安危之說，監察御史。楊康囯、趙挺之等復䟽之，軾復丐去。上曰：“豈以臺諌有言故耶？自來進用，皆是皇帝与太皇太后主張，不因他人。今來但安心，勿卹人言，不用更入文字。”軾拜而退。乆之，諫官御史後有言，軾亦再申前請。",
                    "type": 2
                },
                {
                    "paragraph": "元祐三年十月十七日，翰林學士朝奉郎知制誥兼侍讀蘇軾劄子奏：臣近以左臂不仁，兩目昬暗，有失儀曠職之憂，堅乞一郡。伏蒙聖慈降詔不允，遣使存問，賜告養疾，恩禮之重，萬死莫酬。以臣子大義言之，病未及死，皆當勉強，雖有失儀曠職之罰，亦不當辭。然臣終未敢起就職事者，實亦有故，言之則觸忤權要，得罪不輕，不言則欺罔君父，誅罰尤大，故卒言之。臣聞之易曰：“君子妄其身而後動。”又曰：“君不密則失臣，臣不宻則失身。”以此知事君之義，雖以報國爲先，而報國之道，必以安身爲夲。若上下相忌，身自不安，則危亡是憂，國何由報。㳟惟　陛下踐祚之始，收臣於九死之餘，半年之間，擢臣爲兩制之首，方將致命，豈敢告勞？特以臣拙於謀身，銳於報國，致使臺諫例爲怨仇。臣與故相司馬光雖賢愚不同，而交契最厚。光旣大用，臣亦驟遷，在於人情，豈肯異論？但以光所建差役一事，臣實以爲未便，不免力爭。",
                    "zhushu": "公墓誌云：“元祐元年，公爲中書舎人，时司馬君實方議改免役爲差役。差役行於祖宗之丗，法乆多弊，故神宗改爲免役。行法者不循上意，於雇役實費之外，取錢過多，民遂以病。若量入爲出，毋多取於民，足矣。君實知免役之害，而不知其利，欲一切以差役代之，公独以實告，而君實始不恱矣。”"
                },
                {
                    "paragraph": "而臺諫諸人皆希合光意，以求進用。及光旣没，則又妄意　陛下以爲主光之言，結黨横身，以排異議，有言不便，約共攻之。曽不知光至誠爲民，本不求人希合，而　陛下虛心無我，亦豈有所主哉？其後又因刑部恃郎范百禄與門下侍郎韓維爭議刑名，欲守　祖宗故事，不敢以疑法殺人，而諌官吕陶又論維專權用事。臣本蜀人，與此兩人實是知舊，因此韓氏之黨一例疾臣，指爲川黨。",
                    "zhushu": "聞見録云：元祐諸賢者，不免以𩔖相從，故當时有“洛黨”“川黨”“朔黨”之語。洛黨者，以程正叔爲領袖，朱光庭、賈易䓁爲羽翼；川黨者，以蘇子瞻爲領袖，吕陶䓁爲羽翼；朔黨者，以刘挚、王岩叟、刘安丗爲領䄂，羽翼尤衆。至紹聖𥘉，同以爲元祐黨，尽竄嶺海之外，可哀也已。”"
                },
                {
                    "paragraph": "御史趙挺之在元豐末通判徳州，而著作黄庭堅方監本州徳安鎮。挺之希合提舉官楊景棻，意欲於本鎮行市易法，而庭堅以謂“鎮小民貧，不堪誅求，若行市易，必致星散”。公文往來，士人傳𥬇。其後挺之以大臣薦，召試館職，臣實對衆言，挺之聚歛小人，學行無取，豈堪此選？又挺之妻父郭槩爲西蜀提刑時，本路提舉官韓玠違法虐民，朝旨委槩體量，而槩附會隱庇。臣弟轍爲諫官，劾奏其事，玠、槩並行黜責。以此挺之疾臣，尤出死力。臣二年之中，四遭口語，發䇿草麻，皆謂之誹謗。未出省牓，先言其失士，以至臣所薦士，例加誣衊，所言利害，不許相見。近日王覿言胡宗愈指臣爲黨，孫覺言丁騭云是臣親家，臣與此兩人有何干渉，而於意外巧造曲成，以積臣罪，欲使臣橈椎於十夫之手，",
                    "zhushu": "漢諸王傳中山王勝聞楽而泣，對上曰：“夫衆嘘漂山，聚蚊成雷，朋黨執虎，十夫橈推。”"
                },
                {
                    "paragraph": "而使　陛下投杼於三至之言。",
                    "zhushu": "曽人有與曽參同姓名者殺人，人告其母曰：“魯參殺人。”其母織自若也。頃之，一人又告之，其母尚織自若也。頃又一人告之，其母投杼下機，踰牆而走。見史記。"
                },
                {
                    "paragraph": "中外之人，具暁此意，謂臣若不早去，必致傾危。臣非不知聖主天縱聦明，察臣無罪，但以臺諌氣熖震動朝廷，上自執政大臣，次及侍從百官，外至監司守令，皆畏避其鋒，奉行其意，意所欲去，勢無復全。天下知之，獨　陛下深居法宫之中，無由知耳。臣竊觀三代以下，號稱明主，莫加漢宣帝、唐太宗。然宣帝殺蓋寛饒，太宗殺劉洎，皆信用讒言，死非其罪，至今哀之。宣帝𥘉知蓋寛饒忠直不畏彊禦，自候司馬擢爲太中大夫、司𨽻校尉，不可謂不知之深矣。而寛饒上書有云：“五帝官天下，三王家天下。”而當時讒人乃謂寛饒欲求禪位，宣帝不察，至使寛饒自剄北闕下。太宗信用劉洎，言無不從，嘗比之魏文正公，亦不可謂不知之深矣。而太宗征遼患癰，洎泣曰：“聖體不康，甚可憂懼。”而當時讒人乃謂洎欲行伊、霍之事，太宗不察，賜洎自盡。",
                    "zhushu": "事各見夲傳。凢引據首尾詳明者，不復重述。它皆倣此。讒寛饒者，乃執金吾。䜛刘洎者，或云禇遂良。"
                },
                {
                    "paragraph": "二主非不明也，二臣之受知非不深也。恃明主之深知，不避讒人積毀，以至身首異處，爲天下𥬇。今臣自度受知於陛下，不過如蓋寛饒之於漢宣帝，劉洎之於唐太宗也。而讒臣者乃十倍於當時。雖　陛下明哲寛仁，度越二主，然臣亦豈敢恃此不去，以卒蹈二臣之覆轍哉？且二臣之死，天下後世皆言二主信讒邪而害忠良，以爲聖徳之累。使此二臣者識幾畏漸，先事求去，豈不身名俱泰，臣主兩全哉？臣縱不自愛，獨不念一旦得罪之後，使天下後世有以議吾君乎？昔先帝召臣上殿，訪問古今，且敕臣今後遇事即言。其後臣屢論事，未蒙施行，乃復作爲詩文，寓物託諷，庻幾流傳上逹，感悟聖意。而李定、舒亶、何正臣三人，因此言臣誹謗，臣遂得罪。",
                    "zhushu": "事備見到黄州謝表中。"
                },
                {
                    "paragraph": "然猶有近似者，以諷諫爲誹謗也。今臣草麻詞有云“民亦勞止”，",
                    "zhushu": "公草吕大防拜左揆麻云：“天維顕思，将啓承平之運；民亦勞止，頋聞休息之期。”"
                },
                {
                    "paragraph": "而趙挺之以爲誹謗　先帝，則是以白爲黒，以西爲東，殊無近似者。臣以此知挺之嶮毒甚於李定、舒亶、何正臣，而臣之被讒，甚於蓋寛饒、劉洎也。古人有言曰：“爲君難，爲臣不易。”臣欲依違苟且，雷同衆人，則内愧本心，上負明主。若不改其操，知無不言，則怨仇交攻，不死即廢。伏望聖慈念爲臣之不易，哀臣處此之至難，始終保全，措之不爭之地，特賜指麾，檢㑹前奏，早賜施行。臣無任感恩知罪祈天請命激切戰恐之至。取　、進止。",
                    "zhushu": "此奏旣上，元祐四年三月丁亥，遂以龍圖閣學士知杭州。",
                    "type": 2
                },
                {
                    "paragraph": "論邊將隱匿敗亡劄子",
                    "zhushu": "",
                    "type": 2
                },
                {
                    "paragraph": "元祐三年閏十二月四日，翰林學士知制誥兼侍讀蘇軾劄子奏。臣近以目昬臂痛，堅乞一郡，蓋亦自知受性剛𥚹，黒白太明，難以處衆。伏䝉聖慈降詔不許，兩遣使者，存問慰安，天恩深厚，淪入骨髓。臣謂此恩當以死報，不當更計身之安危，故復起就職。而職事清閑，未知死所，毎因進讀之間，事有切於今日者，輙復盡言，庻補萬一。昨日所讀寳訓",
                    "zhushu": "三朝宝訓，乃仁宗慶曆中宰臣富弼等所進。"
                },
                {
                    "paragraph": "有云：“淳化二年，上謂侍臣，諸州牧監馬多瘦死，蓋養飼失時，枉致病斃。近令取十數槽寘殿庭下，視其芻秣，教之養療，庻革此弊。”臣因進言：馬所以病，蓋將吏不職，致圉人盗減芻粟，且不卹其飢飽勞逸故也。馬不能言，無由申訴，故太宗至仁，深哀憐之，寘之殿庭，親加督視。民之於馬，輕重不同，若官吏不得其人，人雖能言，上下隔絶，不能自訴，無異於馬。馬之飢瘦勞苦，則有斃踣奔逸之憂；民之窮困無聊，則有溝壑盗賊之患。然而四海之衆，非如養馬可以寘之殿庭，惟當廣任忠賢，以爲耳目。若忠賢踈逺，謟佞在旁，則民之疾苦無由上逹。秦二世時，陳勝、吴廣已屠三川，殺李由，而二世不知。",
                    "zhushu": "史記：“二世使人案三川守李由与盗通状，至則楚兵已擊殺之矣。”"
                },
                {
                    "paragraph": "陳後主時，隋兵已渡江，而後主不知。",
                    "zhushu": "隋書：“開皇三年，隋将賀若弼、韓擒虎分兵済江，襲采石，進據姑熟。後主昬醉不知，縁江鎮戍皆潰，陳囯遂亡。”"
                },
                {
                    "paragraph": "此皆昬主，不足道。如唐明皇親致太平，可謂明主，而張九齡死，李林甫、楊國忠用事，鮮于仲通以二十萬人没于雲南，不奏一人，反更告㨗，",
                    "zhushu": "楊囯忠傳：先此南詔質子閤羅鳯亡去，帝欲討之，囯忠薦鮮于仲通爲蜀郡長史，率兵六万討之。戰瀘川，㪯軍没，独仲通挺身免。時囯忠兼兵部侍郎，素徳仲通，爲匿其敗，更叙戰功。"
                },
                {
                    "paragraph": "明皇不問，以至上下相蒙，禄山之亂，兵已過河，而明皇不知也。",
                    "zhushu": "禄山傳云：“皇太子及宰相屡言禄山反，帝不信。後既揔閑牧，因擇良馬内范陽，又奪張文𠑊馬牧，反状明白，告人言者，帝必縛与之。”"
                },
                {
                    "paragraph": "今朝廷雖無此事，然臣聞去𡻕夏賊犯鎮戎，所殺掠不可勝數，或云“至萬餘人”，",
                    "zhushu": "元祐二年八月，既擒鬼章，未幾夏人犯鎮戎四寨，涇原經略刘昌祚、知鎮戎軍張知諫權揔軍馬七万餘人，怯不敢戰。城上兵望賊焚庐舎，掘墳墓，號哭請戰。知諫以劒加之，不得出。虜畐五日，攻三川不拔而去。"
                },
                {
                    "paragraph": "而邊將乃奏云“野無所掠”。其後朝廷訪聞，委提刑司體量，而提刑孫路止奏十餘人，乞朝廷先賜放罪，然後體量實數。至今遷延二年，終未結絶聞奏。凢死事之家，官所當卹，若隱而不奏，則生死㗸𡨚，何以使人。此豈小事，而路爲耳目之司，旣不隨事奏聞朝廷，旣行蒙蔽，又乞放罪，遷延侮玩，一至于此。臣謂此風漸不可長，馴致其患，何所不有，此臣之所深憂也。臣非不知　陛下必已厭臣之多言，左右必已厭臣之多事，然受恩深重，不敢自同衆人，若以此獲罪，亦無所憾。取進止。",
                    "zhushu": "",
                    "type": 2
                },
                {
                    "paragraph": "舉何去非換文資狀",
                    "zhushu": "",
                    "type": 2
                },
                {
                    "paragraph": "元祐四年正月　日，翰林學士朝奉郎知制誥兼侍讀蘇軾狀奏。右臣伏見左侍禁何去非，本以進士六舉到省，元豐五年以特奏名就御庭唱名，　先帝見其所對䇿詞理優贍，長於論兵，因問去非願與不願武官？去非不敢違聖意，遂除右班殿直武學教授，後遷博士，今已八年。嘗見其所著述，才力有餘，識度髙逺，其論歷代所以廢興成敗，皆出人意表，有𥙷於世。去非雖喜論兵，然夲儒者，不樂爲武吏，又其他文章，無施不冝。欲望聖慈特與換一文資，仍令充太學博士，以率勵學者，稍振文律，庻幾近古。若後不如所舉，臣等甘伏朝典。謹録奏聞，伏候敕旨。奉聖旨，特授承事郎，依舊武學博士。",
                    "zhushu": "",
                    "type": 2
                },
                {
                    "paragraph": "進何去非備論狀",
                    "zhushu": "",
                    "type": 2
                },
                {
                    "paragraph": "元祐五年十月十八日，龍圗閣學士左朝奉郎知杭州蘇軾狀奏。右臣自揣虚薄，叨塵侍從，常求勝己，以爲報國。恭惟先皇帝道配周、孔，言成典謨，雲漢之光，藻飾萬物，而臣子莫副其意，蓋嘗當食不御，有“才難”之歎。伏見承事郎徐州州學敎授何去非，文章議論，實有過人，筆勢雄徤，得秦、漢間風力。元豐五年，以累舉免觧，荅䇿廷中，極論用兵利害。先帝覽而異之，特授右班殿直，使教授武學，不乆遂爲博士。臣竊揆聖意，必將長育成就，以待其用，豈特以一博士期去非而已哉！而去非立志強毅，不苟合於當時，公𡖖故莫爲一言推轂成就之者。",
                    "zhushu": "鄭當時傳云：“其推轂士及官属丞史，誠有味其言也。”師古曰：“推轂言薦㪯人如車轂之運轉也。”"
                },
                {
                    "paragraph": "臣任翰林學士日，嘗具以此奏聞，乞換文資，置之太學。雖蒙恩換承奉郎，而今者乃出之徐州教授，比於博士，乃似左遷。非獨臣人微言輕，不足取信，亦恐朝廷不見其文章議論，無以較量其人。謹繕冩去非所著備論二十八篇，附逓進上，乞降付三省執政考覽。如臣言不繆，乞除一館職，非獨以收羅逸才，風暁士𩔖，亦以彰先帝知人之明。一經題目，決無虚士，書之史𠕋，足爲光華。若後不如所舉，臣甘伏朝典。謹錄奏聞，伏候敕旨。",
                    "zhushu": "",
                    "type": 2
                },
                {
                    "paragraph": "論行遣蔡確劄子",
                    "zhushu": "字持正，神宗朝参政事，宅右揆。哲宗即位，宣仁垂簾聽政，拜左僕射。其弟碩贓敗，確謫守安州。",
                    "type": 2
                },
                {
                    "paragraph": "元祐四年四月十一日，龍圗閣學士朝奉郎新知杭州蘇軾劄子奏。臣近蒙聖恩，哀臣疾病，特許補外。臣竊自惟受恩深重，不敢以出入之故，便同衆人，有所聞見而不盡言。竊聞臣寮有繳進蔡確詩，言渉謗讟者。",
                    "zhushu": "元祐四年，知漢陽軍吴処厚繳奏前宰臣蔡確在安州作夏日登車蓋亭詩，怨謗　太皇太后，且箋注以進。　后大怒，䑓諫交攻之，後竟貶確新州。"
                },
                {
                    "paragraph": "臣與確元非知舊，實自惡其爲人，今來非敢爲確開說，但以此事所係國體至重，天下觀望二聖所爲，若行遣失當，所損不小。臣爲侍從，合具奏論。若朝廷薄確之罪，則天下必謂皇帝陛下見人毀謗聖母，不加忿疾，其於孝治，所害不淺。若深罪之，則議者亦或以謂　太皇太后陛下聖量寛大，與天地等，而不能容受一小人怨謗之言，亦於仁政不能無累。臣欲望皇帝陛下降敕，令有司置獄追確根勘，然後太皇太后内出手詔云：“吾之不徳，常欲聞謗以自儆。今若罪確，何以來天下異同之言？矧確嘗爲輔臣，當知臣子大義，今所繳進，未必眞是確詩，其一切勿問，仍牓朝堂。”如此處置，則二聖仁孝之道，實爲兩得，天下有識，自然心服。臣不勝愛君憂國之心，出位僣言，謹俟誅殛。取進止。",
                    "zhushu": "",
                    "type": 2
                },
                {
                    "paragraph": "乞將章䟽付有司劄子",
                    "zhushu": "軾請外不已，旣有杭州之命，給事中趙君錫請。留之，不許。已而軾乞以言者所論付外庭辨治，不報。",
                    "type": 2
                },
                {
                    "paragraph": "元祐四年四月十七日，龍圗閣學士朝奉郎新知杭州蘇軾劄子奏。臣近以臂疾，堅乞一郡，已蒙聖恩差知杭州。臣𥘉不知其他，但謂朝廷哀憐衰疾，許從私便。及出朝參，乃聞班列中紛然，皆言近日臺官論奏臣罪狀甚多，而陛下曲庇小臣，不肯降出，故許臣外𥙷。臣本畏滿盈，力求閑退，旣獲所欲，豈更區區自辯，但竊不平，数年已來，親見陛下以至公無私治天下，今乃以臣之故，使人上議聖明，以謂抑塞臺官，私庇近侍，其於君父，所損不小，此臣之所以不得不辯也。臣平生愚拙，罪戾固多，至於非義之事，自保必無。只因任中書舎人日，行吕惠𡖖等告詞，極数其凶慝，",
                    "zhushu": "告詞大略云：“惠𡖖以斗宵之才，挟穿窬之智，謟事宰輔，同升廣堂，楽禍而貪功，好兵而喜殺。”又云：“苟可蠧囯以害民卛，皆攘臂而称首。”"
                },
                {
                    "paragraph": "而弟轍爲諌官，深論蔡確等姦囬，",
                    "zhushu": "頴濵論列蔡確䓁草䟽，備見栾城集。"
                },
                {
                    "paragraph": "確與惠𡖖之黨布列中外，共讎疾臣，撰造言語，無所不至。使臣誠有之，則朝廷何惜竄逐，以示至公？若其無之，臣亦安能以皎然之身，而受此暧昧之謗也？人主之職，在於察毀譽，辨邪正。夫毁譽既難察，邪正亦不易辨，帷有坦然虚心而聽其言，𩔰然公行而考其實，則眞妄自見，䜛謗不行。若隂受其言，不考其實，獻言者旣不蒙聽用，而被謗者亦不爲辯明，則小人習知其然，利在隂中，浸潤膚受，日進日深，則公𡖖百官誰敢自保？懼者甚衆，豈惟小臣？此又臣非獨爲一身而言也。伏望聖慈尽將臺諌官章䟽降付有司，令尽理根治，依法施行，折貴天下曉然知臣有罪無罪，自有正法，不是陛下屈法庇臣，則臣雖死無所恨矣。夫君子之所重者，名節也，故有“捨生取義，殺身成仁”“可殺不可辱”之語。",
                    "zhushu": "儒行云：“濡有可親而不可劫也，可近而不可迫也，可殺而不可辱也。”"
                },
                {
                    "paragraph": "而爵位利禄，盖古者有志之士所謂鴻毛弊屣也。人臣知此輕重，然後可與事君父，言忠孝矣。今陛下不肯降出臺官章䟽，不過爲愛惜臣子，恐其萬一實有此事，不免降黜。而不念臣元無一事，空受誣衊，聖明在上，瘖嗚無吉，重壊臣爵位，而輕壞臣名節，臣切痛之。意切言盡，伏俟誅殛。取進止。",
                    "zhushu": "",
                    "type": 2
                },
                {
                    "paragraph": "貼黄：臣所聞臺官論臣罪狀，亦未知虚實，但以議及聖明，故不得不辯。若臺官元無此䟽，則臣妄言之罪，亦乞施行。",
                    "zhushu": "",
                    "type": 2
                },
                {
                    "paragraph": "又貼黄：臣今方逺去闕庭，欲望聖慈察臣孤立，今後有言臣罪狀者，必乞付外施行。",
                    "zhushu": ""
                }
            ]
        },
        {
            "name": "經進東坡文集事略卷第三十六",
            "paragraphs": [
                {
                    "paragraph": "經進東坡文集事略卷第三十六",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "奏議",
                    "zhushu": "",
                    "type": 2
                },
                {
                    "paragraph": "薦布衣陳師道狀",
                    "zhushu": "",
                    "type": 2
                },
                {
                    "paragraph": "論魏王在𣩵乞罷秋燕劄子",
                    "zhushu": "",
                    "type": 2
                },
                {
                    "paragraph": "論賞罰及修河事",
                    "zhushu": "",
                    "type": 2
                },
                {
                    "paragraph": "乞賜度牒修廨宇狀",
                    "zhushu": "",
                    "type": 2
                },
                {
                    "paragraph": "論綱梢欠折利害狀",
                    "zhushu": "",
                    "type": 2
                },
                {
                    "paragraph": "奏車子爭道劄子",
                    "zhushu": "",
                    "type": 2
                },
                {
                    "paragraph": "薦布衣陳師道狀",
                    "zhushu": "",
                    "type": 2
                },
                {
                    "paragraph": "元祐二年四月十九日，翰林學士朝奉郎知制誥蘇軾同傅堯俞、孫覺狀奏。右臣等伏見徐州布衣陳師道，文詞髙古，度越流輩，安貧守道，若將終身，苟非其人，義不往見，",
                    "zhushu": "师道字履常，一字无己，彭城人。㓜好斈，從南豊蘇、黄游。其文簡重典雅，法度謹𠪚，詩語精妙，未嘗无謂而作。樞密章公惇髙其義，冀來見，特薦於朝，而終不一往。事見後山集序。"
                },
                {
                    "paragraph": "過壯未仕，實爲遺才。欲望聖慈特賜錄用，以奨士𩔖。兼臣軾、臣堯俞皆曽以十科薦師道，伏乞檢會前奏，一處施行。",
                    "zhushu": "",
                    "type": 2
                },
                {
                    "paragraph": "論魏王在𣩵乞罷秋燕劄子",
                    "zhushu": "名頵，乃皇叔也。",
                    "type": 2
                },
                {
                    "paragraph": "元祐三年八月二十一日，翰林學士朝奉郎知制誥兼侍讀蘇軾劄子奏。臣近准鈐轄敎坊所関到撰秋燕致語等文字。臣謹桉春秋左氏傳昭公九年，𣈆荀盈如齊，卒於戲陽，",
                    "zhushu": "古注云：“魏郡内黃縣有戲陽城。戲，許冝切。”"
                },
                {
                    "paragraph": "𣩵于絳，未葬。𣈆平公飲酒樂，膳宰屠蒯趨入，酌以飲工",
                    "zhushu": "古注云：“工，謂楽師。師曠。”"
                },
                {
                    "paragraph": "曰：“汝爲君耳，將司聦也。辰在子卯，謂之疾日，",
                    "zhushu": "古注云：疾，𢙣也。紂以甲子䘮，桀以乙夘亡，故国君以爲忌。"
                },
                {
                    "paragraph": "君徹燕樂，學人舎業，爲疾故也。君之𡖖佐，是謂股肱，股肱或𧇊，何痛如之？汝弗聞而樂，",
                    "zhushu": "古注云：汝不聞是義而作楽□。"
                },
                {
                    "paragraph": "是不聦也。”公說，徹樂。又按昭公十五年，𣈆荀躒如周葬穆后，旣葬，除䘮，周景王以賔燕，叔向譏之，謂之“樂憂”。",
                    "zhushu": "荀躒如周，籍談爲介。旣葬除䘮，以文伯燕。談帰以吿叔向。叔向曰：“王其不終乎！今王楽憂，君卒以憂，不可謂終。”躒，音櫟。文伯，即荀躒。"
                },
                {
                    "paragraph": "夫晋平公之於荀盈，蓋無服也；周景王之於穆后，蓋朞䘮也。無服者未葬而樂，屠蒯譏之；朞䘮者已葬而燕，叔向譏之。書之史𠕋，至今以爲非。　仁宗皇帝以宰相冨弼母在𣩵，爲罷春燕，",
                    "zhushu": "冨公神道碑云：“至和六年，丁秦囯太夫人憂，詔爲罷春燕。”"
                },
                {
                    "paragraph": "傳之天下，至今以爲冝。今魏王之䘮未及卒哭，而禮部、太常寺皆以謂天子絶朞，",
                    "zhushu": "古注云：天子絶朞，惟服三年。"
                },
                {
                    "paragraph": "不妨燕樂，臣竊非之。若絶朞可以燕樂，則春秋何爲譏晋平公、周景王乎？魏王之親，孰與“𡖖佐”？逺比荀盈，近比冨弼之母，輕重亦有間矣。魏王之葬，旣以隂陽拘忌，别擇年月，則當準禮以諸侯五月爲葬期。",
                    "zhushu": "左傳隱公元年云：“天子七月而葬，同軌畢至。諸侯五月，同盟至。”"
                },
                {
                    "paragraph": "自今年十一月以前，皆爲未葬之月，不當燕樂，不可以權冝郊𣩵，便同已葬也。臣竊意皇帝陛下篤於仁孝，必罷秋燕，不待臣言。但至今未奉指揮。縁上件教坊致語等文字，準令合於燕前一月進呈，臣旣未敢撰，亦不敢稽延，伏乞詳酌。如以爲當罷，只乞自皇帝陛下聖意施行，更不降出臣文字。臣忝備侍從，叨陪講讀，不欲使人以絲毫議及聖明，故不敢不奏。取進止。",
                    "zhushu": "",
                    "type": 2
                },
                {
                    "paragraph": "論賞罰及修河事",
                    "zhushu": "",
                    "type": 2
                },
                {
                    "paragraph": "元祐三年九月五日，翰林學士朝奉郎知制誥兼侍讀蘇軾劄子奏。臣今日邇英進讀寳訓及雍熈、淳化間事。太宗皇帝每見時和𡻕豊，雨雪應時，輙喜不自勝，㪯酒以屬羣臣。又是日熒惑與日同度，太史奏言當旱，旣而雨足歳豐。臣讀至此，因進言：水旱雖天數，然人君脩徳，可以轉災爲福。故宋景文公一言，熒惑退三舎。",
                    "zhushu": "景公时，荧惑守心，子韋曰：“禍當於君，可移於相。”公曰：“相所与怡，囯家也，而移死焉，不祥。”子韋曰：“可移扵民。”公曰：“民死，寡人誰爲君乎？”子韋曰：“可移扵𡻕。”公曰：“𡻕害則民餓，民餓必死，其誰以我爲君？”子韋北面再拜曰：“臣敢賀君。天之処髙而听卑，君有至德之言三，荧惑必徙三舍。”是夕果然。事見吕民春秋。"
                },
                {
                    "paragraph": "元豐八年，熒惑守心，逆行犯房，又逆而西垂，欲犯氐。氐四星，后妃之象也。方是時，二聖在位，",
                    "zhushu": "二聖，謂哲宗及　太皇太后也。"
                },
                {
                    "paragraph": "發政施仁，惟恐不及。臣視熒惑退舎甚速，如有所畏，不敢復西。以此知天人之應，捷於影響。　太宗皇帝親致太平，而每遇豐年，若獲非常之福，喜樂如此者，豈非水旱不作，自是朝廷難得之事乎？書曰：“天聦明自我民聦明。”匹夫匹婦，有不獲其所，猶能致水旱，",
                    "zhushu": "如東海殺一孝婦，三年大旱之𩔖。"
                },
                {
                    "paragraph": "而況政令之失，小及一方，大及四海，其爲災沴，理在不疑。自　二聖嗣位，于今四年，㳟儉慈孝，至仁至公，可謂盡矣。而四年之中，非水則旱，日月薄蝕，五星相凌，淫雨大雪，常寒乆隂之𩔖，殆無虚月，此豈盛徳之報也哉？臣愚無知，竊謂陛下身脩而政未脩，故監司守令，多不得人，百姓失職，無所告訴，謡怨上達，以傷隂陽之和。所以致此者，蓋由朝廷賞罰不明，舉措不當之咎也。臣請略而言之：去年熙河諸將，力戰以獲鬼章，",
                    "zhushu": "亊見上注。"
                },
                {
                    "paragraph": "此竒功也，故增秩賜金。涇原諸將閉門自守，使賊大掠而去，若渉無人之境，",
                    "zhushu": "鬼章旣就擒，未幾，夏人紀鎮戎四寨，涇原經略刘昌祚病，知鎮戎軍張知諫權緫軍馬七万余人。知諫怯不敢戰，城上兵望見賊焚庐舎，掘墳墓，號哭請戰。知諫以劍加之，不得出。虜留五日，攻三川不拔。而夫。"
                },
                {
                    "paragraph": "此罪人也，亦增秩賜金。賞罰如此，何以使人？廣東妖賊岑探反，圍新州，差將官童政救之，政賊殺平民数千，其害甚於岑探。朝廷使江西提刑傅爕体量其事，爕畏避權勢，歸罪於新州官吏，又言新州官吏却有守城之功，乞以功過兩除。愚弄上下，有同兒戯，然卒不問。岑探聚衆造謀，經年乃發，而所部官吏茫不斍知，使一方赤子肝腦塗地，然亦止於薄罰。童政凶狡貪殘，非一日之積，而監司乃令將兵討賊，以致数千人無辜就死，亦止降一差遣。近日温杲誘殺平民十九人，𡨚酷之狀，所不忍聞，而杲止於降官監當。蔡州捕盗吏卒亦殺平民一家五六人，皆婦女無辜，屠割形體，以爲丈夫首級，欲以請賞，而守倅不按，監司不問，以至臣寮上言，及行下本路，乃云“殺時可與不可辯認，白日殺人，不辨男女，豈有此理？”乃是預爲凶人開苟免之路。事如此者非一，臣不敢尽言，特舉其甚者耳。如此，不過恩庇得無狀小人十数人，正使此等歌詠愛戴，不知有何補益，而紀綱頽弛，媮惰成風，則千萬人受其害，此得爲仁乎？大抵爲囯，要在分别是非，以行賞罰，然後善人有所恃賴，平人有所告訴。若不窮究曲直，惟務兩平，則君子無告，小人得志，天下之亂可坐而待。此臣所謂“賞罰不明”之咎也。黃河自天禧已來，故道漸以淤塞，毎決而西，以就下耳。熈寕中，決於曹村，　先帝盡力塞之，不及數年，遂決小呉。先帝聖神，知河之欲西北行也乆矣，今強塞之，縱獲目前之安，而旋踵復決，必然之勢也，故不復塞。今都水使者王孝先乃欲於北京南開孫村河，欲奪河身以復故道。",
                    "zhushu": "自　真宗天禧以來，河水屢決，熈寕中決於曹村，旣力塞之，元豊中復决小呉，神宗知故道不可復还，因導之北流，水性已順，由界河入海，幾十年矣。至元祐間，提㪯河事李偉乞閉北流，徙東行，且言若河尾直經北果，則中囯全失險阻。太师文彦愽、左僕射吕大防皆主其說，而知樞密院安壽力賛之。於是水官王孝先亦建回河之議，紛紛而起。詔令吏部侍郎范百禄等相視，皆不以爲然，乃乞正王孝先之罪。"
                },
                {
                    "paragraph": "此豈獨一方之安危，天下之休戚也。古者舉大事，謀及庻人，上下僉同，然猶有意外之患。今内自工部侍郎、都水屬官，外至安撫、轉運使及外監丞，皆以爲故道仰勢若登屋，功必無成，而患有不可測者。以至河北吏民，無賢愚貴賤，皆以爲然，獨一孝先以爲可作。臣聞自孫村至海口，舊管堤掃四十五所，役兵萬五千人，幹當使臣五十貟，嵗支物料五百餘萬。自小吳之決，故道諸埽，皆廢不治，堤上榆栁，并根掘取，殘零物料，變賣無餘，官吏役兵，僅有存者。使孫村之役，不能奪過河身，則官私財力，舉爲虛棄。若幸而復行故道，則四十五埽皆已廢壞，横流之災，必倍於今。孝先建議之初，略不及此，近因人言沸騰，方牒北外郡丞司云：“四十五埽並屬北外監丞司地分，令一面相度枝梧。”又云：“因檢計春料，便令計置。今來欲興脩四十五處已壞隄掃，準備河水復行故道。”此莫大之役，不貲之費也。孝先當於建議之初，首論其事，待朝廷上下熟議而行。今孝先便將此役作常程熟事，行與北外監丞司，令一面管認，意望敗事之後，歸罪他人。其爲欺罔，實駭羣聽。其餘患害，未易悉數。但臣採察衆論，以爲此役不可不罷。若今嵗罷役，不過枉費九百萬物料，虚役二萬兵工。若更接續興脩，則來𡻕當役數十萬人，仍費二千餘萬。此外民勞之極，變故橫生，嗟怨之聲，足以復致水旱。若將三千萬物料錢作數年，因水所欲行之地，稍立隄防，増卑培薄，數年之後，必漸安流。何苦徇一夫之私計，逆萬人之公論，以興必不可成之役乎？此臣所謂措置不當之咎也。臣竊見仁宗朝名臣歐陽脩爲學士日，有脩河議狀二篇，",
                    "zhushu": "歐陽脩河利害二狀，載六一集。大略謂：“當擇利多害少者爲之，不可輕易㒷役，勞民動衆也。”"
                },
                {
                    "paragraph": "雖當時事冝，而其所畫利害，措置方略，頗切今日之事，臣以爲可用，故輒繕冩進呈。自祖宗以來，除委任執政外，仍以侍從近臣爲耳目，請間論事，殆無虚日。今自垂簾已來，除執政、臺諫、開封尹外，更無人得對，惟有邇英講讀，猶獲親近清光，若復瘖黙不言，則是耳目殆廢。臣受恩深重，不敢觀望上下，苟爲身謀，謹備錄今日進讀之言，上陳聖鑒。臣無任恐慄待罪之至。取進止。",
                    "zhushu": "此奏旣上，宰相大不恱。",
                    "type": 2
                },
                {
                    "paragraph": "乞賜度牒脩廨宇狀",
                    "zhushu": "",
                    "type": 2
                },
                {
                    "paragraph": "元祐四年九月日，龍圗閣學士朝奉郎知杭州蘇軾狀奏。右臣伏見杭州地氣蒸潤，當錢氏有國日，皆爲連樓複閣，以藏衣甲物帛，及其餘官屋，皆珍材巨木，號稱雄麗。自後百餘年間，官司旣無力脩換，又不忍拆爲小屋，風雨腐壞，日就頽毀。中間雖有心長吏，果於營造，如孫沔作“中和堂”，",
                    "zhushu": "此堂在郡治，至和三年太守孫沔建。"
                },
                {
                    "paragraph": "梅摯作“有美堂”，",
                    "zhushu": "此堂在郡城呉山，嘉祐二年，龍學梅摯出守杭州，　仁宗賜詩寵行，挚乃取詩之首章以名“有美堂”。歐陽脩作記，蔡襄書碑，至今公庫猶以“中和”“有美”名酒。"
                },
                {
                    "paragraph": "蔡襄作“清暑堂”之𩔖，",
                    "zhushu": "此堂治平三年太守蔡㐮建，在州治之左，襄撰記及書，刻石堂上。並見臨安志。"
                },
                {
                    "paragraph": "皆務創新，不肯脩舊。其餘率皆因循支撑，以苟𡻕月。而近年監司急於財用，尤諱脩造，自十千以上，不許擅支，以故官舎日壞，使前人遺制鞠爲朽壤，深可歎惜。臣自熈寜中通判夲州，已見在州屋宇例皆傾邪，日有覆壓之懼。今又十五六年，其壞可知。到任之日，見使宅樓廡欹仄鏬縫，但用小木横斜撑拄。毎過其下，慄然寒心，未嘗敢安歩徐行。及問得通判職官等，皆云：“每遇大風雨，不敢安寢正堂之上。”至於軍資甲仗庫，尤爲損壞。今年六月，内使院屋倒，壓傷手分、書手二人。八月内，鼔角樓摧，壓死鼔角匠一家四口，内有孕婦一人。因此之後，不惟官吏家屬日負憂恐，至於吏卒無不狼顧。臣以此不敢坐觀。尋差官檢計到官舎、城門、樓櫓、倉庫二十七處，皆係大段隳壞，須至脩葺。共計使錢四萬餘貫，已具狀聞奏，乞支賜度牒二百道，及且權依舊數支公使錢五百貫，以了明年一年監脩官吏供給，及下諸州剗刷兵匠應副去訖。臣非不知破用錢數浩大，朝廷未必信從，深欲減節，以就約省。而上件屋宇，皆錢氏所剏，規摹髙大，無由裁撙，使爲小屋。若蝢行毀拆，改造低小，則目前蕭然，便成衰陋，非惟軍民不恱，亦非太平美事。竊謂仁聖在上，憂愛臣子，存䘏逺方，必不忍使胥徒日以軀命僥倖苟安於腐棟頽墻之下。兼恐弊漏之極，不即脩葺，三五年間，必遂大壞，至時改作，又非二百道度牒所能辦集。伏望聖慈特出宸斷，盡賜允從。如蒙朝廷體訪得不合如此脩葺，臣伏欺罔之罪。",
                    "zhushu": "",
                    "type": 2
                },
                {
                    "paragraph": "論綱梢欠折利害狀",
                    "zhushu": "",
                    "type": 2
                },
                {
                    "paragraph": "元祐七年七月二十七日，龍圗閣學士左朝奉郎知揚州蘇軾狀奏。臣聞唐代宗時，劉晏爲江淮轉運使，始於楊州造轉運船，每船載一千石，十船爲一綱，楊州差軍將押赴河隂，每造一船，破錢一千貫，而實費不及五百貫。或譏其枉費，晏曰：“大國不可以小道理，凡所剏置，須謀經乆。船場旣興，執事者非一，須有餘剰衣食，養活衆人，私用不窘，則官物牢固。”乃於揚子縣置十船場，差專知官十人，不數年間，皆致冨贍。凡五十餘年，船場旣無破敗，餽運亦不闕絶。至咸通末，有杜侍御者，始以一千石船分造五百石船二隻，船始敗壞。而呉堯𡖖者，爲揚子院官，始勘㑹毎船合用物料，實數估給，其錢無復寛剰，專知官十家即時凍餒，而船場遂破，餽運不継，不乆遂有黃巢之亂。",
                    "zhushu": "晏於揚子置十場造船，每艘給錢千緡。或言所用实不及半，虚費太多。晏曰：“不然。論大計者，固不可惜小費，凡事必爲永乆之慮。今始置船場，執事者至多，當先使之私用无窘，則官物堅固矣。若遽与之屑屑校計鍿銖，安能乆行乎？異日必有患吾所給多而減之者，減半以下猶可也，過此則不能運矣。”其後五十年，有司果減其半。及咸通中，有司計費而給之，无復羡餘，船益脆薄易壞，漕運遂廢。咸通乃懿宗年号，有司即杜侍御、呉堯𡖖輩。未幾，僖宗立，逢歳荐饑，濮賊王仙芝叛，書州人黃巢丗鬻塩，遂率衆以應之，㒷師連年，大乱天下。事見通鑑并巢傳。"
                },
                {
                    "paragraph": "劉晏以一千貫造船，破五百貫爲干繫人欺隱之資，以今之君子寡見淺聞者論之，可謂䟽繆之極矣。然晏運四十萬石，當用船四百𨾏，五年而一更造，是歳造八十𨾏也。毎𨾏剰破五百貫，是歳失四萬貫也。而呉堯𡖖不過爲朝廷歳寛四萬貫耳。得失至微，而餽運不繼，以貽天下之大禍。臣以此知天下之大計，未嘗不成於大度之士，而敗於寒陋之小人也。國家財用大事，安危所出，願常不與寒陋小人謀之，則可以經乆不敗矣。臣竊見嘉祐中，張方平爲三司使，上論京師軍儲云：“今之京師，古所謂陳留，四通八逹之地，非如雍、洛有山河之險足恃也，特恃重兵以立國耳。兵恃食，食恃漕運，漕運一虧，朝廷無所措手足。”因畫十四䇿，",
                    "zhushu": "張公方平嘗建言：“今之京師，古所謂陳留，天下四衝八逹之地，非如雍、洛有山河形勢足恃也，特依重兵以立國爾。兵恃食，食恃漕運。汴河控引江、淮，利盡南海。天聖以前，𡻕發民浚之，故河行地中。有張君平者，以䟽導京東積水，始輟用汴夫。其後淺度者爭以裁減費役為功，河日以湮塞。今仰而望河，非　祖宗之舊也。”遂畫漕運十四策。宰相冨弼讀公奏上前，晝漏盡十刻，侍衛皆跛𠋣，　仁宗太息稱善。弼曰：“此囯計大本，非常奏也。”悉如所啓施行。事見墓誌。"
                },
                {
                    "paragraph": "内一項云：“糧綱到京，毎歳少欠不下六七萬石，皆以折㑹償塡，發運司不復抱認，非　祖宗之舊也。”臣以此知嘉祐以前𡻕運六百萬石，而以欠折六七萬石爲多。訪聞去嵗止運四百五十餘萬石，而欠折之多約至三十餘萬石。運法之壞，一至於此。又臣到任未幾，而所斷糧綱欠折干繫人徒流不可勝數，衣糧罄於折㑹，船車盡於拆賣，質妻鬻子，飢瘦伶俜，聚爲乞丐，散爲盗賊。竊計京師及縁河諸郡，例皆如此。朝廷之大計，生民之大病，如臣等輩，豈可坐觀而不救耶？輒問之於吏，乃金部便敢私意創立此條，不取聖旨，公然行下，不惟非理刻剥，敗壞　祖宗法度，而人臣私意乃能廢格制敕，監司州郡靡然奉行，莫敢誰何，此豈小事哉！謹按一綱三十𨾏船，而稅務那官不過一貟，未委如何隨船㸃検得三十𨾏船一時皆通，而不勒留住岸？一船㸃檢，即二十九𨾏船皆須住岸伺候，𩔰是違條舞法，析文破敕。苟以隨船爲名，公然勒留㸃檢，與兒戯無異。訪聞得諸州多是元祐三年以來始行㸃檢收稅，行之数年，其弊乃出。綱梢旣皆赤露，妻子流離，性命不保，雖加刀鋸，亦不能禁其攘竊。此弊不革，臣恐今後欠折不止三十餘万石，京師軍儲不継，其患豈可勝言！”“楊州稅務，自元祐三年十月始行㸃檢收稅，至六年終，凢三年間，共收糧綱稅錢四千七百餘貫，折長補短，毎𡻕不過收錢一千六百貫耳。以淮南一路言之，真、揚、髙郵、楚、泗、𪧐　六州軍，所得不過萬緡，而所在稅務專欄，因金部轉運司許令㸃検，縁此爲姦，邀難乞取，十倍於官，遂致綱稍皆窮困骨立，亦無復冨商大賈肯以物貨委令搭載，以此專仰攘取官米，無復限量，拆賣船版，動使靜尽，事敗入獄，以命償官。顯是金部與轉運司違條刻剥得糧綱稅錢一万貫，而令朝廷失䧟綱運米三十万餘石，利害皎然。今來倉部並不体訪綱運致欠之因，却言“縁倉司斗子乞覔綱梢錢物，以致欠折”，遂立法令真、揚、楚、泗轉般倉並行倉法，",
                    "zhushu": "熈寕三年八月癸未，給公吏人重禄，行倉法。"
                },
                {
                    "paragraph": "其逐處斗子仍只存留一半。命下之日，楊州轉般倉斗子四十人皆詣臣陳狀，尽乞歸農。臣雖且多方抑按暁諭，退還其狀，然相度得此法必行，則見今斗子必致星散，雖别行召募，未必無人，然皆是浮浪輕生，不畏重法之人，所支錢米，決不能贍養其家，不免乞取。旣冒深法，必須重賂輕賫，密行交付。其押綱、綱梢等，知專斗若不受賂，必無寛剰斗面，決難了納，即須多方密行重賂，不待求乞而後行用，此必然之理也。臣細觀近日倉部所立條約，皆是枝葉小節，非利害之大本。何者？自熈寧以前，中外並無倉法，亦無今來倉部所立條約，而歳運六百萬石，欠折不過六七萬石，蓋是朝廷捐商稅之小利，以養活綱梢，而縁路官司遵守編敕法度，不敢違條㸃檢収稅，以致綱梢飽暖，愛惜身命，保全官物，事理灼然。臣已取責得本州稅務狀稱，隨船㸃檢，不過檢得一船，其餘二十九船不免住岸伺候，顯有違礙。臣尋已備坐元祐編敕，暁示今後更不得以隨船爲名，違條勒令住岸㸃檢去訖。其稅務官吏，爲准本州及倉部、發運、轉運司指揮非是，自擅爲條，未敢便行取勘。其諸州軍稅務，非臣所管，無由一例行下。欲乞朝廷申明元祐編敕“不得勒令住岸”條貫，嚴賜約束行下。井乞廢罷近日倉部起請倉法，仍取問金部官吏不取聖旨，擅立隨船一法，刻剥兵梢，敗壞綱運，以誤國計，及發運、轉運司官吏，依隨情罪施行。庻使今後刻薄之吏，不敢擅行胷臆，取小而害大，得一而䘮百。臣聞東南餽運，所係國計至大，故　祖宗以來，特置發運司專任其責。選用既重，威令自行。如昔時許元輩，皆能約束諸路，主張綱運。",
                    "zhushu": "元字子春，宣城人，爲江淮、兩浙、荆湖發運使。嘗歎曰：“歳漕不給者，有司之聀廢也。”乃考故亊，明約信令，至於風波逺近，遲速賞罰皆有法，不擾不勞，而用以足。"
                },
                {
                    "paragraph": "其監司州郡及諸場務，豈敢非理刻剥邀難？但發運使得人，稍假事權，東南大計自然辦集，豈假朝廷更行倉法？此事最爲簡要，獨在朝廷留意而已。謹具元祐編敕及金部擅行隨船㸃檢指揮如左。",
                    "zhushu": "",
                    "type": 2
                },
                {
                    "paragraph": "一、准元祐編敕：諸綱運船㭖到岸，檢納稅錢，如有違限，如限内無故稽留，及非理搜檢，并約喝無名稅錢者，各徒二年。",
                    "zhushu": "",
                    "type": 2
                },
                {
                    "paragraph": "諸新錢綱及糧綱，縁路不得勒令住岸㸃檢，雖有透漏違禁之物，其經歷處，更不問罪。至京下鏁通津門准此。",
                    "zhushu": "",
                    "type": 2
                },
                {
                    "paragraph": "一、准元祐五年十一月十九日尚書金部符：省部看詳，監糧綱運，雖不得勒留住岸，若是隨船㸃檢得委有稅物名件，自合依例饒潤收納稅錢，即無不許納稅錢事理。若或别無稅物，自不得依例喝皃稅錢，事理甚明。",
                    "zhushu": "",
                    "type": 2
                },
                {
                    "paragraph": "右謹件如前。若朝廷盡行臣言，必有五利。綱梢飽暖，惜身畏法，運餽不太䧟失，一利也。省徒配之刑，消流亡盜賊之患，二利也。梢工衣食旣足，人人自重，以船爲家，旣免拆賣，又常修整，省逐處船場之費，三利也。押綱綱梢旣與客旅附載物貨，官不㸃撿，專欄無乞取，然梢工自須赴務量納稅錢，以防告訴，積少成多，所獲未必減於今日。四利也。自元豐之末，罷市易務、導洛司、堆垜場，議者以爲商賈必漸通行，而今八年，略無絲毫之効，京師酒稅課利皆虧，房廊邸店皆空，何也？蓋　祖宗以來，通許綱運攬載物貨，旣免征稅，而脚錢又輕，故物貨通流，縁路雖失商稅，而京師坐獲冨庻。自導洛司廢，而淮南轉運司隂收其利，數年以來，官用窘逼，轉運司督迫諸處稅務，日急一日，故商賈全然不行，京師坐至枯涸。今若行臣此策，東南商賈，乆閉乍通，其來必倍，則京師公私數年之後，必復舊觀。此五利也。臣竊見近日官私例皆輕玩國法，習以成風。若朝廷以臣言爲非，臣不敢避妄言之罪，乞賜重行責罰。若以臣言爲是，即乞盡理施行，少有違戾，必罰無赦，則所陳五利，可以朝行而夕是也。",
                    "zhushu": "",
                    "type": 2
                },
                {
                    "paragraph": "奏内中車子爭道亂行劄子",
                    "zhushu": "公舊注云：“元祐七年南郊，軾爲鹵簿。使導駕。内中朱紅車子十餘兩，有張紅蓋者，爭道亂行於乾明寺前。”軾於車中草此奏。奏入，上在太廟，馳遣人以䟽白太皇太后。明日，中使傳命申敕有司，嚴整仗衛，自　皇后以下，皆不復迎謁中道。",
                    "type": 2
                },
                {
                    "paragraph": "元祐七年十一月十三日，南郊鹵簿使龍圖閣學士左朝奉郎守兵部尚書兼侍讀蘇軾劄子奏。臣謹按漢成帝郊祠甘泉泰畤、汾隂后土，而趙昭儀常從在屬車間。時楊雄待詔承明，奏賦以諷，其畧曰：“想西王母欣然而上壽𠔃，屏玉女而却虙妃。”",
                    "zhushu": "愓雄傳云：成帝方郊同甘泉泰畤、汾隂后土以求継嗣，召雄待詔承明之廷。雄從上甘泉還，奏賦以風，其中云：“梁弱水之濎濚𠔃，躡不周之逶蛇。想西王母欣然而上壽𠔃，屏玉女而郤虙妃。玉女欣眺其清盧𠔃，虙妃曽不得施其䖸眉。”注云：清盧，目童子也。又是時趙昭儀方大幸，每上甘泉，在屬車間豹尾中，故雄言屏五女、郤虙妃以徴戒齋粛之事。"
                },
                {
                    "paragraph": "言婦女不當與齋祠之間也。臣今備位夏官，職在鹵簿。准故事，郊祀旣成，乗輿還齋宫，改服通天冠、絳紗袍，教坊鈞容作樂還内，然後后妃之屬，中道迎謁，已非典禮，而況方當祀事未畢，而中宮掖庭，得在勾陳豹尾之間乎？竊見　二聖崇奉大祀，嚴恭寅畏，度越古今，四方來觀，莫不恱服。今車駕方宿齋太廟，而内中車子不避仗衛，爭道亂行，臣愚竊恐於觀望有損，不敢不奏。乞賜約束，仍乞取問隨行合干管當人施行。取進止。",
                    "zhushu": "李方叔師友談紀云：東坡不惟文章可以蓋代，而風節凛禀，過人逺甚。元祐七年，上祀南郊，公以兵部尚書爲鹵簿使。上因大廟宿齋，行礼畢，將至青城，儀衛甚粛。五使乗車至景靈宫東櫺星門外，忽有赭傘覆犢車并青蓋犢車百餘兩衝突而來。公呼御營廵撿使立於車前，曰：“西來誰何，敢尔亂行？”曰：　“皇后并上乳母某囯太夫人、大長公主。”公曰：“可以狀來。”比至青城，諭儀仗使、御史中丞李端伯之純曰：“中丞職當整粛，不可不聞。”李以　中宮不敢言。公曰：“某自奏之。”即於青城上䟽云，上欣然開納。舊例，明日法駕囬，　中宫當迎於朱雀門下。是時因䟽，明日　中宮亦不復出。"
                }
            ]
        },
        {
            "name": "經進東坡文集事略卷第三十七",
            "paragraphs": [
                {
                    "paragraph": "經進東坡文集事略卷第三十七",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "内制",
                    "zhushu": "",
                    "type": 2
                },
                {
                    "paragraph": "賜太師文彦博乞致仕不允批荅𡖖岀入四丗，",
                    "zhushu": "文公歷亊仁宗、英宗、神宗，至哲宗朝已四丗矣。"
                },
                {
                    "paragraph": "師表萬民，無羡於功名，而有厭於冨貴。其所以忘身徇國，捨逸就勞者，",
                    "zhushu": "文公在神宗朝已守太師致仕，至元祐切再起爲平章軍囯重事，序宰臣之上。"
                },
                {
                    "paragraph": "豈有求而然哉？凡以　先帝之恩，生民之故也。𡖖之在朝，如玉在山，如珠在淵，",
                    "zhushu": "荀子云：玉在山而木潤，淵生珠而崖不枯。"
                },
                {
                    "paragraph": "光景不陳，而草木自遂，去就之際，損益非輕。昔西伯善養老而太公自至，魯穆公無人子思之側，而長者去之。𡖖自爲謀則善矣，獨不爲朝廷惜乎？藥餌有間，時遊廟堂，",
                    "zhushu": "每六日一入朝，因至都堂議事，故有“時遊廟堂”之語。"
                },
                {
                    "paragraph": "家居之樂，何以異此？",
                    "zhushu": "",
                    "type": 2
                },
                {
                    "paragraph": "賜太師文彦博乞致仕不允批荅",
                    "zhushu": "",
                    "type": 2
                },
                {
                    "paragraph": "朕脩身以承六聖，虛己以聽四輔，",
                    "zhushu": "文王丗子云：虞、夏、商、周有師深，有疑丞，設四輔及三公。"
                },
                {
                    "paragraph": "而法度未定，隂陽未和，民未樂生，吏未稱職，中夜以思，方食而歎。",
                    "zhushu": "裴度傳韋処厚曰：陛下當食歎息，恨无蕭曹。"
                },
                {
                    "paragraph": "雖不敢以事諉元老，實望其以身率百官。𡖖猶未即於安，孰敢不盡其力？此　聖母沖人之夲意，而天下有識之所望也。昔唐太宗以干戈之事，尚能起李靖於旣老，",
                    "zhushu": "夲傳云：“初，靖以足疾乞骸骨，上賜靖靈壽杖。未幾，吐谷渾入冦，上顧謂侍臣：“李靖肯行否？”靖乃見房元齡曰：“靖雖年老，固堪一行。”上大恱，即以靖爲西海道行軍大緫管。靖遂深入，大破其囯。"
                },
                {
                    "paragraph": "而穆宗、文宗以燕安之際，不能用裴度於未病。",
                    "zhushu": "穆宗童昏，文宗柔弱，故宫襦擅權，□冠道䘮。度乃不復以出処爲意。旣築第於集賢里，又創别墅，起涼臺燠館，號“緑野堂”。日与詩人刘白酣宴，以詩酒自娛，事見夲傳。"
                },
                {
                    "paragraph": "治亂之効，於斯可見。朕意如此，𡖖其少安。",
                    "zhushu": "",
                    "type": 2
                },
                {
                    "paragraph": "賜宰相吕公著乞退不允批荅",
                    "zhushu": "",
                    "type": 2
                },
                {
                    "paragraph": "𡖖才全而德備，積厚而施博，明亮篤誠，坐屈羣䇿。旣以天下公議而用於此矣，豈以𡖖之私意而聽其去哉！水旱之災，不德所召，𡖖當助我求所以消復之道，不當求去我也。詩不云乎：“大夫君子，昭假無贏。大命近止，無棄爾成。”",
                    "zhushu": "雲漢詩注云：“天之光耀，升行不休，无自贏緩之時。今衆民之命，近將死亡，勉之助，　无棄尔之成功。”公著爲旱求去，故公引此。"
                },
                {
                    "paragraph": "勉思厥職，以荅民望。",
                    "zhushu": "",
                    "type": 2
                },
                {
                    "paragraph": "賜宰相吕公著乞退不允批荅",
                    "zhushu": "",
                    "type": 2
                },
                {
                    "paragraph": "用賢之功，必要之乆逺，日計不足，𡻕計有餘。",
                    "zhushu": "莊子云：有庚桑楚者，偏得老聃之道，以北居畏壘之山。居三年，畏壘之民相与言曰：“庚桑子之來，吾泗然異之。今吾日計之不足，歳計之有餘，庶㡬其聖人乎！”"
                },
                {
                    "paragraph": "朕之用𡖖，期於百姓之旣冨；𡖖之自信，亦豈一日而成功。常賜之災，天以警朕，夙夜祗懼，與𡖖同之。朕若歸過於股肱，何以荅天戒？𡖖若釋政而安逸，何以塞民言？各思其憂，少安厥位。",
                    "zhushu": "",
                    "type": 2
                },
                {
                    "paragraph": "賜大師文彦博乞致仕不允批荅口宣",
                    "zhushu": "",
                    "type": 2
                },
                {
                    "paragraph": "有𢽟：𡖖德望冠於累丗，風采聞於四夷。",
                    "zhushu": "霍光傳：天下想聞其風采。徳威堂銘云：文公在朝，契丹使耶律求昌、刘霄來聘，軾奉詔館客，与使者入覲，望見公殿門外，却立改容曰：“此路公也耶？所謂以德服人者。”公旣㱕洛，西羌首領有温溪心者，請於边吏，願献良馬於公。边吏以聞，詔听之。”"
                },
                {
                    "paragraph": "方兹仰成，𠋣以爲重。退老之請，所未欲聞。",
                    "zhushu": "",
                    "type": 2
                },
                {
                    "paragraph": "賜宰相吕公著乞退不允批荅口宣",
                    "zhushu": "",
                    "type": 2
                },
                {
                    "paragraph": "有勑：𡖖柱石中朝，蓍龜當代。方兹注意，實所仰成。冝體朕心，姑安其位。",
                    "zhushu": "",
                    "type": 2
                },
                {
                    "paragraph": "賜新除吏部侍郎傳堯俞辭免恩命乞知陳州不允詔",
                    "zhushu": "",
                    "type": 2
                },
                {
                    "paragraph": "敕堯俞連蹇三黜，栖遲十年，士無賢愚，爲國太息，如珠玉之在泥土，麟鳯之在網羅。朕所以㧞𡖖於乆廢之中，用𡖖於朞年之内，",
                    "zhushu": "堯俞字欽之，自　仁宗時爲御史諌官，以風莭聞於天下。　神宗朝，坐事落職奪官。　哲宗即位，召爲祕書少監兼侍講，擢給事中、吏部侍郎。"
                },
                {
                    "paragraph": "天下拭目，欲觀所爲。而乃引微疾以自言，指便郡而求去。豈獨於𡖖有報國未遂之歎，亦將使朕獲用賢不終之譏。勉復舊曹，以全大節。",
                    "zhushu": "",
                    "type": 2
                },
                {
                    "paragraph": "賜文武百寮太師文彦博已下上第一表請舉樂不允批荅",
                    "zhushu": "",
                    "type": 2
                },
                {
                    "paragraph": "先王之禮樂，因情而立文；君子之哀樂，自中而形外。夫有莫大之戚，則有無窮之悲。　先皇帝天覆四方，子養萬物，至今窮髪之表，尚餘流涕之民。而況宫庭之間，母子之愛，粗畢三年之制，遂講八音之和。所未忍聞，非不欲作。𡖖等謹於率禮，篤於愛君，徒欲亟舉舊章，顧未深明吾意。三復太息，難於黽從。",
                    "zhushu": "",
                    "type": 2
                },
                {
                    "paragraph": "賜文武百寮太師文彦博已下上第一表請舉樂不允批荅",
                    "zhushu": "",
                    "type": 2
                },
                {
                    "paragraph": "禮之至者無文，哀之深者無節。故禫而不樂，",
                    "zhushu": "檀弓：“孟献子禫，垂而而不楽。”"
                },
                {
                    "paragraph": "古人非以求名；琴不成聲，",
                    "zhushu": "檀弓云：“孔子旣祥五日，弹琴而不成声。”"
                },
                {
                    "paragraph": "君子以爲知禮。朕以宗廟之重，勉蹈先帝之餘。履其位惕然而自驚，用其物潜焉而出涕。未報昊天罔極之德，常懷終身不忘之憂。欲從衆言，亟舉備樂。而金石絲竹，乃悽耳之聲；干戚羽旄，皆泫目之具。哀旣未泯，樂何從生？再閱來章，徒增感慕。",
                    "zhushu": "",
                    "type": 2
                },
                {
                    "paragraph": "賜文武百僚太師文彦愽已下上第二表請舉樂不允批荅",
                    "zhushu": "",
                    "type": 2
                },
                {
                    "paragraph": "遏宻之制，雖盡於三年；追懷之私，豈論於徙月。",
                    "zhushu": "檀弓云：“祥而縞，是月禫，徙月楽。”"
                },
                {
                    "paragraph": "金石在御，惻然未寜。吾不以一身之憂，廢天下之樂。今施之郊廟，用之軍旅，州閭之會，絃歌相聞，獨盡餘哀，止於中禁。以爲於義未害，是故行之不疑。",
                    "zhushu": "",
                    "type": 2
                },
                {
                    "paragraph": "賜文武百僚太師文彦博已下上第二表請舉樂不允批荅",
                    "zhushu": "",
                    "type": 2
                },
                {
                    "paragraph": "朕少遭閔凶，僅畢祥禫。雖俛就企及，非以過制爲賢，",
                    "zhushu": "檀弓云：子夏旣除䘮而見，予之琴，和之而不和，作而曰：“哀未忘也。”先王制礼而弗敢過也。"
                },
                {
                    "paragraph": "而創巨痛深，",
                    "zhushu": "三年問云：“創鉅者其日乆，痛甚者其愈遟。”"
                },
                {
                    "paragraph": "不能以禮自克。觀過其黨，聖人許之。禮曰：“喪三年以爲極，亡則弗之忘矣。”",
                    "zhushu": "見檀弓。"
                },
                {
                    "paragraph": "誠重違國老之忠告，姑欲盡人子之至情。",
                    "zhushu": "",
                    "type": 2
                },
                {
                    "paragraph": "賜太師文彦博等請太皇太后受𠕋第二表不允批荅",
                    "zhushu": "元祐二年，哲宗循章献　故事，請太皇太后御文徳殿受𠕋。太后詔曰：“顔予凉薄，豈可上比　章献？可止就崇政殿。”後以旱灾故，詔停𠕋礼。",
                    "type": 2
                },
                {
                    "paragraph": "吾聞聖人以天下爲憂，未聞以位號爲樂也。",
                    "zhushu": "堯受命，以天下爲憂，未聞以泣爲楽也。見董仲舒䇿。"
                },
                {
                    "paragraph": "損己𥙿物，畏天檢身，此吾平日之本心，非獨遇災而一發也。孔子曰：“以約失之者鮮矣。”𡖖等以是輔我，顧不美哉！",
                    "zhushu": "",
                    "type": 2
                },
                {
                    "paragraph": "賜集禧觀使鎮江軍節度使開府儀同三司韓絳乞致仕不𠃔詔",
                    "zhushu": "",
                    "type": 2
                },
                {
                    "paragraph": "敕韓絳。向以宏才，卧護北道，",
                    "zhushu": "絳甞判六名府。"
                },
                {
                    "paragraph": "凡斯民之利病，蓋一方之安危。朕方虚懷，以待元老，冀疾病之有間，得雍容而造朝。時聞嘉言，以輔不逮。告老之請，殊非朕心。",
                    "zhushu": "",
                    "type": 2
                },
                {
                    "paragraph": "賜韓絳乞致仕不允詔",
                    "zhushu": "",
                    "type": 2
                },
                {
                    "paragraph": "元老在位，邦之榮華，徒以精神折衝，",
                    "zhushu": "李尋傳云：“夫夲彊則精神折衝，夲弱則招殃致凶。”"
                },
                {
                    "paragraph": "非以筋力爲禮。",
                    "zhushu": "曲礼：“老者不以筋力爲礼。”"
                },
                {
                    "paragraph": "游神道館，擁節家庭，於𡖖同告老之安，而國有貪賢之美。勉自輔養，期於少留。",
                    "zhushu": "",
                    "type": 2
                },
                {
                    "paragraph": "賜大遼賀坤成節人使射弓例物口宣",
                    "zhushu": "",
                    "type": 2
                },
                {
                    "paragraph": "敕：𡖖等致命國寳，",
                    "zhushu": "左傳隱公六年：“五父諫陳侯曰：親仁善隣，囯之宝也。”"
                },
                {
                    "paragraph": "出游禁籞，爰修射事，以佐賓歡。冝旌審固之能，",
                    "zhushu": "射義云：“内志正，外体直，持弓矢審固，然後可以言中矣。”"
                },
                {
                    "paragraph": "式厚珍良之賜。",
                    "zhushu": "",
                    "type": 2
                },
                {
                    "paragraph": "賜大遼賀坤成節人使生餼口宣",
                    "zhushu": "",
                    "type": 2
                },
                {
                    "paragraph": "有敕：𡖖等逺涉脩塗，來陳慶幣。舎館𥘉定，徒馭實勞。冝錫餼牽，以昭寵数。",
                    "zhushu": "",
                    "type": 2
                },
                {
                    "paragraph": "賜新除前靜海軍節度使進封南平王李乾徳制敕書",
                    "zhushu": "",
                    "type": 2
                },
                {
                    "paragraph": "敕：朕子養兆姓，囊括四荒，譬之於天，豈吝膏澤。𡖖守藩滋乆，事上益䖍，髙爵隆名，極其榮𩔰。庶縁王寵，以服民心。其思盡忠，以稱恩禮。",
                    "zhushu": "",
                    "type": 2
                },
                {
                    "paragraph": "賜户部尚書李常乞除㳂邊一州不允詔",
                    "zhushu": "",
                    "type": 2
                },
                {
                    "paragraph": "敕：李常。在泮獻馘，",
                    "zhushu": "泮水云：“矯矯虎臣，在泮献馘。”義云：“馘謂所格者之左耳。”"
                },
                {
                    "paragraph": "亦儒者之常；挺劔疾闘，蓋孔門之事。",
                    "zhushu": "家語用誓萹云：“公良孺見孔子遇難，挺劒欲闘。”"
                },
                {
                    "paragraph": "雖然，義有輕重，理有後先。與其自請捍邊，治癬疥之疾；曷若盡瘁事國，幹心膂之憂。苟推是心，何往非報。雖願受長纓而往者，",
                    "zhushu": "終軍傳云：“軍将使南越，自請願受長纓，必羈南越王而致之闕下。”"
                },
                {
                    "paragraph": "𡖖之夲心；然自以尺箠而鞭之，",
                    "zhushu": "鄧禹傳云：“光武詔禹还曰：“謹母与冦争鋒，赤眉无谷，自當來東。吾以飽待餓，逸待勞，折菙苔之，非諸將憂。"
                },
                {
                    "paragraph": "吾有餘力。尚體此意，姑安厥官。",
                    "zhushu": "",
                    "type": 2
                },
                {
                    "paragraph": "賜太師平章軍國重事文彦博宰相吕公著自今後入朝，凡有拜禮，冝並特與免拜詔",
                    "zhushu": "",
                    "type": 2
                },
                {
                    "paragraph": "敕彦博：朕聞几杖以優賢，著之典礼；",
                    "zhushu": "典礼，大夫七十而致事。若不得謝，則必賜之几杖。"
                },
                {
                    "paragraph": "耋老無下拜，書於春秋。",
                    "zhushu": "左傳僖公九年：王使宰孔賜斉侯胙。斉侯将下拜。孔曰：且有後命。天子使孔曰：以伯舅耋老，加勞賜一級，无下拜。"
                },
                {
                    "paragraph": "魏太傅鍾繇以足疾乗車就坐，自爾三公有疾，以爲故事。",
                    "zhushu": "夲傳云：“繇有膝疾，拜起不便。每朝見，使載輿車，虎賁舁上殿就坐。是後三公有疾，遂以爲故事。”"
                },
                {
                    "paragraph": "而唐司徒馬燧亦以老病自力，對於延英，詔使母拜。",
                    "zhushu": "本傳云：“德宗正元九年七月，燧對於延英。𥘉，上以燧足疾，不令朝謁。是以隧以冬首入朝，勑令不拜而坐。”"
                },
                {
                    "paragraph": "今吾𦒿老大臣，　四朝之舊，德隆而望重，任大而憂深者，惟𡖖與公著而已。",
                    "zhushu": "吕公著詔即改云：“惟彦博与𡖖而已。”"
                },
                {
                    "paragraph": "方資其蓍龜之告，豈責以筋力之禮？今後入朝，凡有拜禮，冝並特免。𡖖其專有爲之報，略無益之儀，母或固辭，以稱朕意。",
                    "zhushu": "",
                    "type": 2
                },
                {
                    "paragraph": "賜太師文彦博乞致仕不允断來章批荅",
                    "zhushu": "",
                    "type": 2
                },
                {
                    "paragraph": "覧表具之。爲君難，爲臣不易。非吾推誠無疑，不能起𡖖於安佚；非𡖖忘身徇國，不能從我於艱難。",
                    "zhushu": "事見上注。"
                },
                {
                    "paragraph": "召用之𥘉，中外相慶，搢紳莫不競勸，父老至於涕流。中道而歸，其義安在？冝思一身之樂，輕於社稷；母使庶人之議，及於朝廷。",
                    "zhushu": "",
                    "type": 2
                },
                {
                    "paragraph": "賜太師文彦博乞致仕不允断來章批荅口宣",
                    "zhushu": "",
                    "type": 2
                },
                {
                    "paragraph": "有敕：𨜮望重百辟，威聞四夷。",
                    "zhushu": "亊見上注。"
                },
                {
                    "paragraph": "進退之間，輕重所寄。母煩屡請，朕命不移。",
                    "zhushu": "",
                    "type": 2
                },
                {
                    "paragraph": "西京奉安神宗皇帝御容禮畢西京徳音",
                    "zhushu": "",
                    "type": 2
                },
                {
                    "paragraph": "門下：朕以寡昧，仰継　聖神。顧瞻山陵，未忘弓劒之慕；",
                    "zhushu": "史記封禅書云：黃帝乗龍上天，小臣不得上，挽持龍鬚，鬚拔，墮黃帝弓，臣下抱弓而号，故名弓爲烏号。神仙傳云：黃帝葬于撟山，空棺无屍，惟劒舄在。"
                },
                {
                    "paragraph": "益廣宗廟，以奉衣冠之游。",
                    "zhushu": "叔孫通傳：惠帝作復道，方築武庫南。通曰：“子孫柰何乗宗廟道上行哉？”上曰：“急壞之。”通曰：“今已作，百姓皆知。頋陛下爲原庿渭北，衣冠月出游之。益廣宗廟，大孝之夲。”上乃立原廟。"
                },
                {
                    "paragraph": "祗遣輔臣，往嚴像設。敞鳯臺之仙宇，",
                    "zhushu": "列仙傳：䔥史，秦人，善吹蕭作鳯鳴，鳯凰來止其室，秦王乃爲作鳯臺。"
                },
                {
                    "paragraph": "粲龜洛之仁祠。睟表一臨，陪京増重。山川改色，方貢祥而效珍；父老縱觀，或太息而流涕。冝施雷雨之澤，",
                    "zhushu": "易：雷雨作，解，君子以赦過宥罪。"
                },
                {
                    "paragraph": "以荅神人之心。於戲！好生育物，旣推　文母之慈；",
                    "zhushu": "詩：思斉大任，文王之母。"
                },
                {
                    "paragraph": "崇徳措刑，終成　神考之志。資爾有衆，冝體朕懷。",
                    "zhushu": "",
                    "type": 2
                },
                {
                    "paragraph": "賜宰相吕公著上第一表乞致仕不允批荅",
                    "zhushu": "",
                    "type": 2
                },
                {
                    "paragraph": "省表具之。古者丗臣，譬之喬木。粤自拱把，至于棟梁，傑然群材之中，夫豈一日之力？𡖖擢自仁祖，迨兹四朝。光輔朕躬，允有一徳。不獨𡖖無心而事自定，抑亦民旣信而功易成。方今布在朝廷，豈無豪傑之士？猶當養以歳月，待其德望之隆。𡖖雖欲歸，勢未可去。冝安厥位，以副朕心。",
                    "zhushu": "",
                    "type": 2
                },
                {
                    "paragraph": "賜宰相吕公著上第一表乞致仕不允批荅",
                    "zhushu": "",
                    "type": 2
                },
                {
                    "paragraph": "覧表具之。𡖖三丗將相，",
                    "zhushu": "文穆公蒙正、文靖公夷蕳、井文献公公著，是爲三世。"
                },
                {
                    "paragraph": "一時蓍龜。不求備以取人，則房喬之比；",
                    "zhushu": "房喬傳云：不以己長格物，不以求備取人。"
                },
                {
                    "paragraph": "其經逺而無競，有謝安之風。",
                    "zhushu": "謝安傳云：安既以諸亘兄弟據三州，彼此无怨，各得所任。其經逺无競，𩔖皆如此。"
                },
                {
                    "paragraph": "用能寜輯我家，靖共爾位。政在元老，人無異詞。胡爲厭事而求歸，不復爲國之長慮？方今官冗財匱，嵗艱民貧，天歩難安，國是未定。",
                    "zhushu": "新序云：楚莊王問孫叔敖曰：“寡人未得所以爲國是也。”敖曰：“囯之有是，衆非之历惡也，臣恐王之不能定也。”王曰：“頋相囯与諸侯士大夫共定囯是，寡人豈敢以褊囯驕士民哉！”"
                },
                {
                    "paragraph": "若方勤於樸斵，而遽易於工師，人其謂何？勢必不可。告老之請，吾未欲聞。",
                    "zhushu": ""
                }
            ]
        },
        {
            "name": "經進東坡文集事略卷第三十八",
            "paragraphs": [
                {
                    "paragraph": "經進東坡文集事略卷第三十八",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "内制",
                    "zhushu": "",
                    "type": 2
                },
                {
                    "paragraph": "生擒鬼章奏告永𥙿陵祝文",
                    "zhushu": "擒鬼章事詳見上註。"
                },
                {
                    "paragraph": "大獮獲禽，必有指蹤之自；豐年髙廪，孰知耘耔之勞。",
                    "zhushu": "此皆推夲擒賊之由，以歸功　神考。"
                },
                {
                    "paragraph": "憬彼西戎，古稱右臂。",
                    "zhushu": "漢武通西域，號爲断匈奴右臂。"
                },
                {
                    "paragraph": "自嘉祐末，木征擾邊，至熈寧中，董氊方命。",
                    "zhushu": "青堂羌夲吐蕃别族，唃厮羅乃其後，據宗哥邈川城。其妻李氏生二子，曰瞎氊、磨氊。唃厮囉更要喬氏生子董氊。木征即瞎氊之子。青堂，首頷共立之，居洮何澗。唃厮囉死，乃立董氊，獨有河北之地。當嘉祐、熈寜間，屢嘗入冦，故有擾邊方命之說。"
                },
                {
                    "paragraph": "於赫聖考，恭行天誅。非貪尺寸之疆，蓋爲民除蟊賊；遂建長乆之䇿，不以賊遺子孫。而西蕃大首領鬼章首犯南川，北連拓拔。申命諸將，擇利而行。旋聞偏師，無往不克。吏士用命，争酬未報之恩；神靈在天，難逃不漏之網。",
                    "zhushu": "許彦周詩話云：東坡作神廟挽詞云：“病馬空嘶櫪，枯葵已泫霜。”非深悲至痛，不能道此語。在元祐間，獲鬼章，作告𥙿陵文云：“將帥用命，争酬未報之恩；　神靈在天，難逃不漏之網。”後人輒謂東坡以微文謗訕天子，寕有是哉！"
                },
                {
                    "paragraph": "已於八月戊戌，生獲鬼章。頡利成擒，初無渭上之恥；",
                    "zhushu": "𥘉，太宗嘗与突厥頡利盟于渭水，後為李靖擒滅。太宗曰：“足澡吾渭上之恥矣。”見李靖傳。"
                },
                {
                    "paragraph": "郅支授首，聊報谷吉之𡨚。",
                    "zhushu": "𥘉，宣帝遣谷吉送侍子還郅支单于，郅攴殺吉。後陳湯、甘延壽用竒計誅斬郅攴，是報谷吉之𡨚也。鬼章曽害景思立、王寕，故以谷吉爲比。見陳湯傳。"
                },
                {
                    "paragraph": "謹當推夲聖心，益修戎略，務在服近而來逺，期於偃革以息民。仰冀威神，曲垂昭鑒。",
                    "zhushu": "",
                    "type": 2
                },
                {
                    "paragraph": "除吕公著特授守司空同平章軍國事加食邑實封餘如故制",
                    "zhushu": "",
                    "type": 2
                },
                {
                    "paragraph": "門下：仁莫大於求舊，智莫良於用衆。旣得天下之大老，彼將安歸？以至國人皆曰賢，夫然後用。",
                    "zhushu": "兼石林避暑錄云：“前軰作四六，不肯多用全經語，惡其近賦也。然意有適㑹，亦有不淂避者，但不當強用之尔。”子瞻作吕申公制云：“旣得天下之大老，彼將安歸？乃至囯人皆曰賢，夫然後用。”氣象雄傑，格律超然，固不可及。"
                },
                {
                    "paragraph": "今朕一舉，仁智在焉。冝告治朝，以孚大號。金紫光禄大夫、守尚書右僕射、兼中書侍郎、上柱國、東平郡開國公、食邑七千一百户、食實封二千三百户吕公著：訏謨經逺，精識造㣲。非堯舜不談，昔聞其語；以社稷爲恱，今見其心。三年有成，百揆時叙。維乃烈考，相于昭陵。",
                    "zhushu": "烈考即申公夷簡，嘗相仁宗。仁宗山陵號“永昭”。"
                },
                {
                    "paragraph": "蓋清浄以寧民，亦勞謙而得士。凡我儀刑之老，多其賔客之餘。在武丁時，雖莫追於前烈；作召公考，",
                    "zhushu": "江漢詩云：“對掦王休，作召公考。”古註云：“考，成也。”"
                },
                {
                    "paragraph": "固無易於象賢。而乃屢貢封章，力求退避。朕重失此三益之友，而閔勞以萬幾之繁。是用遷平土之司，釋文昌之任。",
                    "zhushu": "晋天文志云：“文昌六星在北斗魁前，主尚書，正左右。”"
                },
                {
                    "paragraph": "毋廢議論，時遊廟堂。於戲！大事雖資於房喬，非如晦莫能果断；",
                    "zhushu": "杜如晦傳云：每議亊帝所，元齡必曰：“非如晦莫籌之。”及如晦至，卒用元齡䇿也。蓋如晦長於断，而元齡善謀。"
                },
                {
                    "paragraph": "重德無逾於郭令，",
                    "zhushu": "子儀傳云：“与李光弼斉名，而寛厚得人過之。”"
                },
                {
                    "paragraph": "而裴度亦寄安危。",
                    "zhushu": "裴度傳云：“度威譽徳業比郭汾陽，而用不用常爲天下重輕。”"
                },
                {
                    "paragraph": "罔俾斯人，專美唐世。可特授司空、同平章軍國事，加食邑七百户、食實封叄伯户，餘如故。仍一月三赴經筵，二日一入朝，因至都堂議軍國事。",
                    "zhushu": "",
                    "type": 2
                },
                {
                    "paragraph": "除吕大防特授大中大夫守尚書左僕射兼門下侍郎加上柱國食邑實封餘如故制",
                    "zhushu": "",
                    "type": 2
                },
                {
                    "paragraph": "門下：朕聞天子有道，",
                    "zhushu": "天子有道，守在四夷，見左傳。"
                },
                {
                    "paragraph": "其德不可得而名；輔相有德，其才不可得而見。故漢之文、景，紀無可書之事；唐之房、杜，傳無可載之勲。當時安榮，後世稱頌。予欲淸心而省事，",
                    "zhushu": "荀勉傳云：“省官不如省事，省亊不如清心。”"
                },
                {
                    "paragraph": "不求智名與勇功。",
                    "zhushu": "孫子云：“故善戰者之勝也，无智名，无勇功。”又張子房无智名勇功。"
                },
                {
                    "paragraph": "天維顯思，將啓承平之運；民亦勞一，願聞休息之期。眷予元臣，咸有一德。咨爾百辟，明聽朕言。中大夫、守中書侍郎、上柱國、汲郡開國公、食邑二千二百戸、食實封參伯户、賜紫金魚袋吕大防：造道淳深，受才宏毅。果藝以逹，有孔門“三子”之風；直大而方，得坤爻“六二”之動。乆踐右闥，蔚爲名臣。冝升左輔之崇，兼綜東臺之務。",
                    "zhushu": "門下侍郎謂之東臺。"
                },
                {
                    "paragraph": "加賦進秩，寵數益隆。得位與時，憂責彌重。於戲！若古有訓，無競維人。崔公建中之風，以除吏八百而致；",
                    "zhushu": "事見上註。"
                },
                {
                    "paragraph": "裴垍元和之政，以薦士三十而能。",
                    "zhushu": "斈。吉甫傳云：元和二年，以吉甫為平章亊。吉甫聞之感泣，謂中書舎人裴垍曰：“吉甫蒙㤙至此，思所以報囯，惟在進䝨。而朝廷後進，罕所接識。君有精鑒，願悉爲我言之。”垍筆䟽三十餘人。数月之間，選用略尽。當時翕然称吉甫爲得人。"
                },
                {
                    "paragraph": "惟公乃心，何逺之有？可特授太中大夫、守尚書左僕射兼門下侍郎，加上柱國，食邑七百戸，食實封三百户。",
                    "zhushu": "",
                    "type": 2
                },
                {
                    "paragraph": "除范純仁特授太中大夫守尚書右僕射兼中書侍郎進封髙平郡開國侯加食邑實封餘如故制",
                    "zhushu": "",
                    "type": 2
                },
                {
                    "paragraph": "門下：朕惟朝廷之盛衰，常以輔相爲輕重。若根夲疆固，則精神折衝。",
                    "zhushu": "夲尋傳云：“夲彊，則精神折衝。”"
                },
                {
                    "paragraph": "故蔿吕臣奉己而不在民，則𣈆文無復憂色；",
                    "zhushu": "左傳僖公二十八年：楚子王死，晋侯聞之，而後喜可知也。曰：“莫余毒也已。蔿吕臣实爲令尹，奉己而己，不在民也。”"
                },
                {
                    "paragraph": "汲長孺直諫而守死節，則淮南爲之寢謀。",
                    "zhushu": "汲黯傳云：淮南王謀反，憚黯好直諫，守莭死義，至說公孫洪等，如發蒙耳。"
                },
                {
                    "paragraph": "朕思得其人，付之以政，使天下聞風而心服，則人主無爲而日尊。咨爾在廷，咸聽朕命。中大夫、同知樞宻院事、上柱國、髙平縣開國伯、食邑九百户、食實封貳伯户、賜紫金魚袋范純仁，器逺任重，才周識明。進如孟子之敬王，退若蕭生之憂國。",
                    "zhushu": "䔥望之傳云：望之由諫大夫出爲平原太守。望之雅意在夲朝，乃上䟽曰：“出諫官以補郡吏，所謂憂其未而忘其本者也。”"
                },
                {
                    "paragraph": "朕覽觀　仁祖之遺迹，永懷慶曆之元臣。",
                    "zhushu": "文正公仲俺，為仁宗朝元臣，純仁即其長子，有父風烈。"
                },
                {
                    "paragraph": "強諌不忘，喜臧孫之有後；",
                    "zhushu": "左傳隱公五年：臧僖伯誎觀魚。威公二年：其子哀伯又諌納鼎。故周内史聞之曰：“臧孫逹其有後於魯乎！君違，不忘諫之以德。”"
                },
                {
                    "paragraph": "我心是似，命召虎以來宣。",
                    "zhushu": "江漢云：王命召虎，來旬來宣，無曰予小子，召公是似。箋云：召康公名奭，即召穆公，虎之始祖。"
                },
                {
                    "paragraph": "雖兵政之與聞，疑逺猷之未究。坐論西省，進貳文昌。增秩益封，兼隆異數。於戲！時難得而易失，民難安而易危。予欲守在四夷，以汝爲偃兵之姚、宋；",
                    "zhushu": "郝靈佺獲黙啜之首，宋璟痛抑其賞，姚崇以十事說明皇，首欲不倖边功。"
                },
                {
                    "paragraph": "予欲藏於百姓，以汝爲息民之蕭、曹。",
                    "zhushu": "蕭、曹傳：百姓歌之曰：“蕭何為法，講若昼一。曹參代之，守而勿失。載其淸靖，民以寕壹。”"
                },
                {
                    "paragraph": "勉思古人，以稱朕意。可特授太中大夫、守尚書右僕射兼中書侍郎，進封髙平郡開國侯，加食邑七百户，實封參伯，户勲如故。",
                    "zhushu": "",
                    "type": 2
                },
                {
                    "paragraph": "賜新除守尚書右僕射兼中書侍郎范純仁上第一表辭免恩命不允批荅",
                    "zhushu": "",
                    "type": 2
                },
                {
                    "paragraph": "覽表具之。夫有烏獲之力，",
                    "zhushu": "烏獲，秦之力人。見史記。"
                },
                {
                    "paragraph": "然後可以付千鈞；有和、扁之功，",
                    "zhushu": "謂醫和、扁鵲。"
                },
                {
                    "paragraph": "然後可以寄死生。故宰相之任，非所以寵人臣也。無其德而當之，爲不智；有其材而辭之，爲不仁。若𡖖之才德，亦可謂稱矣。往思其憂，以稱天下之望。",
                    "zhushu": "",
                    "type": 2
                },
                {
                    "paragraph": "賜范純仁上第一表辭免恩命不允批荅",
                    "zhushu": "",
                    "type": 2
                },
                {
                    "paragraph": "覽表具之。吾聞之乃烈考曰：“君子先天下之憂而憂，後天下之樂而樂。”",
                    "zhushu": "文正公岳陽楼記末云：“居廟堂之髙，則憂其民；処江湖之逺，則憂其君。”是進亦憂，退亦憂，□則何時而楽耶？其必曰“先天下之憂而憂，後天下之楽而楽”欤？"
                },
                {
                    "paragraph": "雖聖人復起，不易斯言。𡖖將書之紳，銘之盤盂，以爲一言而可以終身行之者歟？則今兹爰立之命，乃所以委重投艱而已，又何辭乎？",
                    "zhushu": "純仁即忠宣公，其遺表有云：“蓋嘗先天下而憂，期不負聖人之斈。此先目所以教子，而微吕所以事君。”此即述批荅之意。",
                    "type": 2
                },
                {
                    "paragraph": "賜新除尚書左僕射吕大防尙書右僕射范純仁辭兔恩命不允批荅口宣",
                    "zhushu": "",
                    "type": 2
                },
                {
                    "paragraph": "右敕：𡖖望重搢紳，才兼文武，弼亮之選，中外同然。母或固辭，以稱朕意。",
                    "zhushu": "",
                    "type": 2
                },
                {
                    "paragraph": "賜新除司空同平章軍國事吕公著上第二表辭免恩命不允断來章批荅",
                    "zhushu": "",
                    "type": 2
                },
                {
                    "paragraph": "省表具之。夫國以得人爲彊，如猛獸之衛藜藿；",
                    "zhushu": "諫大夫鄭昌云：“山有猛獸，則藜藿爲之不采。”見蓋寛饒傳。"
                },
                {
                    "paragraph": "以積賢爲寳，",
                    "zhushu": "囯語：“楚大夫王孫圉聘於晋。”趙蕳子問曰：“楚之白珩猶在乎？其爲宝也幾何矣？”對曰：“未嘗爲宝。楚之所宝者觀射父，能作訓辝，以行事於諸侯，使无以寡君爲口实。又有左史𠋣相，能道訓典，以叙百物，以朝夕献善敗于寡君，使寡君无忘先王之業。此楚囯之宝也。若夫白珩，先王之玩也，何宝焉？”韋昭註云：“言以賢爲宝，不以宝爲宝。”"
                },
                {
                    "paragraph": "如珠玉之茂山川。湛然無爲，物自蒙利。故崔公發議，則淄青慙服，知朝廷之有人；",
                    "zhushu": "淄青李正己畏上威名，表献錢三十万緍。上欲受之，恐見欺，却之則无辝。崔祐甫請遣使慰勞淄青將士，因以正己所献錢賜之，使将士人人戴上恩。又請道聞之，知朝廷不重財貨。上悅從之。正己大慙服。見祐甫傳。"
                },
                {
                    "paragraph": "蜀使抗詞，則孫權回顧，歎張昭之不在。",
                    "zhushu": "吴志張昭傳云：昭嘗以直言逆旨，中不進見。後蜀使来，称蜀德美，而羣臣莫拒。權歎曰：“使張公在坐，彼不折則廢，安復自誇乎？”明日，遣使問勞，因請見昭。"
                },
                {
                    "paragraph": "得失之效，豈可同日而語哉！朕之用𡖖，意實在此。國計之重，可無復辭。",
                    "zhushu": "",
                    "type": 2
                },
                {
                    "paragraph": "賜吕公著上第二表辭免恩命不允断來章批荅",
                    "zhushu": "",
                    "type": 2
                },
                {
                    "paragraph": "省表具之。周之詩曰：“無曰予小子，召公是似。”",
                    "zhushu": "謂召穆公虎似始祖召康公奭。"
                },
                {
                    "paragraph": "唐之雅曰：“惟西平有子，惟我有臣。”",
                    "zhushu": "李晟平朱泚，封西平王，其子愬又擒昊元済，故韓愈平淮西雅中有此語。公普乃吕文靖之子，此公所以引用召虎㪯愬亊。"
                },
                {
                    "paragraph": "夫父子君臣之間，光明盛大如此。載之簡䇿，被之金石，豈獨閨門之寵，足爲邦國之華。再省來章，具陳先烈。雖朕寡昧，不敢庶幾於仁祖；而𡖖忠孝，當念服勤於世官。祗率厥常，母違朕命！",
                    "zhushu": "",
                    "type": 2
                },
                {
                    "paragraph": "賜吕公著辭恩命上第二表不允断來章批荅口宣",
                    "zhushu": "",
                    "type": 2
                },
                {
                    "paragraph": "有敕：𡖖以全徳，式符具瞻，冝與師臣，",
                    "zhushu": "師臣指大師文彦博。"
                },
                {
                    "paragraph": "共爲民表。欽承明命，佇聽嘉謀。",
                    "zhushu": "",
                    "type": 2
                },
                {
                    "paragraph": "賜新除守尚書左僕射兼門下侍郎吕大防上第二表辭免恩命不允断來章批荅",
                    "zhushu": "",
                    "type": 2
                },
                {
                    "paragraph": "省表具之。𡖖有夷狄盗賊之虞，倉廩禮樂之歎，隂陽風兩之憂。此三者，誠當今之大計。",
                    "zhushu": "大防奏議嘗論此三事。"
                },
                {
                    "paragraph": "朕之所以中夜不寐，輟食太息者，正爲此也。孟子曰：“責難於君謂之恭。”夫旣以責其君，而不以身任之者，非仁人也。願𡖖慨然當古人之重，略世俗之謙，務踐斯言，憂此三者。",
                    "zhushu": "",
                    "type": 2
                },
                {
                    "paragraph": "賜吕大防上第二表辭免恩命不允断來章批荅",
                    "zhushu": "",
                    "type": 2
                },
                {
                    "paragraph": "省表具之。夫任賢使能，天下之公義；而辭大就小，君子之自守也。惟名噐爵禄，朕所不敢授以私，則勞謙退避，𡖖豈得必行其意？所謂“唐、虞、三代信任之至，以致稷、契、伊、吕德業之隆。”",
                    "zhushu": "此亦引大防奏議中語。"
                },
                {
                    "paragraph": "若𡖖之言，朕敢不勉？請事斯語，永觀厥成。",
                    "zhushu": "",
                    "type": 2
                },
                {
                    "paragraph": "賜新除守尚書右僕射兼中書侍郎范純仁上第二表辭免恩命不允断來章批荅",
                    "zhushu": "",
                    "type": 2
                },
                {
                    "paragraph": "省表具之。𡖖以明哲，自託不能，非獨以見君子勞謙之光，亦因以知前世用人之弊。功烈無取，誠如𡖖言。夫次公減於治郡，",
                    "zhushu": "黃覇傳云：“霸字次公。霸材長於治民，及為丞相，功名損於治郡時。”"
                },
                {
                    "paragraph": "子元不如爲將，",
                    "zhushu": "朱博傳云：“博字子元，自大司農左迁犍為太守。先是南蛮若児数爲冦盗，博厚結其昆弟，使為反間，襲殺之，郡中清。及為丞相，乃附㑹傳晏，下獄自殺。”"
                },
                {
                    "paragraph": "非獨文獻不足，蓋其才德有偏。如𡖖昔在朝廷，首談孟軻之仁義；旋爲帥守，專行羊祜之威信。",
                    "zhushu": "羊祜之守㐮陽，專以威信结人，不事掩襲，呉人恱服。純仁兩帥環慶，又守太原，故公及此。"
                },
                {
                    "paragraph": "慨有大志，似其先人。苟推此心，施于有政，則太平可望，而小節可略矣。",
                    "zhushu": "",
                    "type": 2
                },
                {
                    "paragraph": "賜范純仁上第二表辭免恩命不允斷來章批荅",
                    "zhushu": "",
                    "type": 2
                },
                {
                    "paragraph": "省表具之。自昔先帝之世，屢歎才難。",
                    "zhushu": "神宗因荅髙䴡書不称旨，嘗有乏才之歎。至量移公於汝州，又有“人才实難，不忍終棄”之語。"
                },
                {
                    "paragraph": "及朕嗣位以來，專用德選。雖爵禄名噐，出於獨断，而長育成就，實在羣公。長短不遺，輔相之責。",
                    "zhushu": "韓文進斈解云：“校短量長，惟噐是適者，宰相之方也。”"
                },
                {
                    "paragraph": "苟無爲國養人之意，必有臨事乏使之憂。朕用慨然，當食不御，思得英雋之老，共收文武之用。惟𡖖篤於憂國，明於知人，灼見朕心，冝在此位。往任天下之重，母事匹夫之廉。",
                    "zhushu": "",
                    "type": 2
                },
                {
                    "paragraph": "賜范純仁吕大防辭恩命上第二表不允断來章批荅口宣",
                    "zhushu": "",
                    "type": 2
                },
                {
                    "paragraph": "有敕：𡖖以宏材，乆聞大政，擢升宰輔，實慰具瞻。冝速拜嘉，母煩謙避。",
                    "zhushu": "",
                    "type": 2
                },
                {
                    "paragraph": "賜河西軍節度使西蕃邈川首領阿里骨進奉回詔",
                    "zhushu": "",
                    "type": 2
                },
                {
                    "paragraph": "敕阿里骨：惟爾祖先，世篤忠孝，夲與夏賊，日㝷干戈，亦惟恃我朝廷爵秩之隆，用能保爾子孫𥠖民之衆，",
                    "zhushu": "吐蕃遺種，唃厮囉一族最盛，雖西夏亦畏之，朝廷封其長為西平王，用為藩翰。"
                },
                {
                    "paragraph": "肆朕命爾，嗣長乃師。",
                    "zhushu": "唃厮囉諸子，惟董氊在湟、鄯最盛，後為養子阿里骨所篡，朝廷遂以阿里骨為河西節度，封寜塞郡公。"
                },
                {
                    "paragraph": "而承襲以來，強酋外擅，爾弗能禁，恣其所爲，遂據洮城，以犯王略，隂連夏賊，約日盗邊。朕愍屬羌之無辜，出偏師而問罪，元惡俘獲，餘黨散亡，",
                    "zhushu": "已上皆謂鬼章，其詳已見上註。"
                },
                {
                    "paragraph": "山後厎平，河南綏服。朕惟率酋豪而捍疆場，乃爾世功；叛君父而從仇讎，豈其本意。庶能改過，未忍加兵。果因物以貢誠，願洗心而效順。爾旣知悔，朕復何求。已指揮熈河路更不出兵，及除已招納到部族外，任罷招納，依舊許般次往來買賣，及上京進奉。爾冝約束種𩔖，共保邊陲，期寵禄於有終，知大恩之難再，勿使來欵，復爲虚言。",
                    "zhushu": "",
                    "type": 2
                },
                {
                    "paragraph": "太皇太后賜門下手詔",
                    "zhushu": "",
                    "type": 2
                },
                {
                    "paragraph": "敕門下：皇帝嗣位，于兹四年，華夷來同，天地並應。而皇太妃以恭儉之德，鞠育之恩，雖典𠕋以時奉行，而情文疑有未稱。皇帝以祖考之奉，尊無二上，",
                    "zhushu": "坊記：孔子云：“家无二主，尊无二上。”示民有君臣之別也。"
                },
                {
                    "paragraph": "而吾惟春秋之義，母以子貴，",
                    "zhushu": "公羊傳隱公元年云：“威何以貴？母貴也。母貴則子何以貴？子以母貴，母以子貴。”"
                },
                {
                    "paragraph": "其推天下之養，以慰人子之心。冝下禮部太常寺討㝷，如於典故有襃崇未盡事件，令子細開具聞奏。",
                    "zhushu": "",
                    "type": 2
                },
                {
                    "paragraph": "除苗授特授武㤗軍節度使殿前副都指揮使勲封食實封如故制",
                    "zhushu": "",
                    "type": 2
                },
                {
                    "paragraph": "門下：出緫元戎，",
                    "zhushu": "“元戎”見詩六月。註云：元，大也。"
                },
                {
                    "paragraph": "作先聲於士氣；入爲環尹，",
                    "zhushu": "左傳：潘崇爲太师，且掌環列之尹。註云：謂宫衛之官，列兵而環王宫。"
                },
                {
                    "paragraph": "寓軍政於國容。將伸閫外之威，",
                    "zhushu": "事見上註。"
                },
                {
                    "paragraph": "以迪師中之吉。",
                    "zhushu": "师卦云：在师中吉。"
                },
                {
                    "paragraph": "咨于爾衆，朕得其人。侍衛親軍歩軍副都指揮使、威武軍節度觀察留後、持節福州諸軍事、福州刺史、上柱國、濟南郡開國公、食邑二千八百户、食實封叄伯户苗授，早以異材，見稱武略。被服忠義，有烈丈夫之風；砥礪廉隅，得士君子之槩。荐揚邊圉，益著勞能。拔自衆人，旣蒙先帝之遇；遂拜大將，無復一軍之驚。",
                    "zhushu": "韓信傳云：漢王設壇具礼，諸將皆喜，人人自爲得大將。至拜，乃韓信也，一軍皆驚。"
                },
                {
                    "paragraph": "祗扈殿巖，肅將齋龯。",
                    "zhushu": "凡师出必齋戒，入廟受龯，故曰“齋龯”。"
                },
                {
                    "paragraph": "予欲少長有禮，而兵可用；",
                    "zhushu": "左傳僖公二十八年：晋侯登有莘之虚以觀师，曰：“少長有礼，其可用也。”"
                },
                {
                    "paragraph": "汝其夙夜在公，而令必行。於戲！“愛克厥威罔功，兹爲深戒；師衆以順爲武，",
                    "zhushu": "左傳襄公三年魏絳謂晋侯曰：“臣聞师衆以順爲武，軍亊有死无犯爲敬。”"
                },
                {
                    "paragraph": "古有成言。惟懋乃𠂻，母忘朕訓。",
                    "zhushu": "",
                    "type": 2
                },
                {
                    "paragraph": "相州賜大遼賀坤成勩人使回御筵口宣",
                    "zhushu": "",
                    "type": 2
                },
                {
                    "paragraph": "有敕：𡖖等逺飭征驂，少休近郡。載惟勤勩，良極軫懷。往錫宴觴，以華歸騎。",
                    "zhushu": "",
                    "type": 2
                },
                {
                    "paragraph": "瀛州賜大遼賀坤成節人使回程御筵口宣",
                    "zhushu": "",
                    "type": 2
                },
                {
                    "paragraph": "有敕：𡖖等逺聘通歡，言歸復命。改轅北道，弭節邊城。",
                    "zhushu": "李廣傳云：“將軍卛师東轅。”弭莭白檀。李竒曰：“弭莭，少安之皃，本出楚辝。”"
                },
                {
                    "paragraph": "冝錫燕觴，少休行役。",
                    "zhushu": "",
                    "type": 2
                },
                {
                    "paragraph": "中太一宫真室殿爲",
                    "zhushu": "",
                    "type": 2
                },
                {
                    "paragraph": "太皇太后消災集福罷散天皇九曜道場朱表",
                    "zhushu": "",
                    "type": 2
                },
                {
                    "paragraph": "臣言：仁者必壽，信惟天地之心；孝無不通，冝從臣子之欲。䖍遵道範，仰扣真廷。庶同海宇之誠，上集慈闈之福。天威咫尺，",
                    "zhushu": "左傳管仲云：“天威不違顔咫尺。”"
                },
                {
                    "paragraph": "求聦明於我民；聖壽万年，定子孫于下地。更推博施，普及函生。",
                    "zhushu": "",
                    "type": 2
                },
                {
                    "paragraph": "𩔰聖寺壽聖禪院開啓",
                    "zhushu": "",
                    "type": 2
                },
                {
                    "paragraph": "太皇太后消災集福粉壇道場齋文",
                    "zhushu": "",
                    "type": 2
                },
                {
                    "paragraph": "伏以躬儉節用，夲嚴房闥之風；遺大投艱，猥當廟社之寄。常恐徳之弗𩔖，以召災于厥身。敢即仁祠，肆陳浄供，恭延梵釋，普施人天。俾壽而康，非獨輔安於寡昧；與民同利，固將燕及於華夷。仰冀能仁，曲垂昭鑒。",
                    "zhushu": "",
                    "type": 2
                },
                {
                    "paragraph": "後苑瑶津亭開啓祈兩道場齋文",
                    "zhushu": "",
                    "type": 2
                },
                {
                    "paragraph": "伏以常暘之沴，歷月于兹。近自都畿，逺及関輔。豈獨西成之害，將爲𪧐　麥之憂。仰止斍慈，必垂善救。普集山川之守，來登梵釋之筵。罔吝膏濡，以興焦槁。",
                    "zhushu": "",
                    "type": 2
                },
                {
                    "paragraph": "賜皇叔改封徐王顥上表辭免𠕋禮允詔",
                    "zhushu": "",
                    "type": 2
                },
                {
                    "paragraph": "敕：𡖖大雅不群，",
                    "zhushu": "景十三王賛云：“夫惟大雅，卓尔不羣，何間献王近之矣。”"
                },
                {
                    "paragraph": "自得詩書之冨；爲善最樂，",
                    "zhushu": "東平王蒼傳云：显宗問王：“処家何等最楽？”王言“爲善最樂”。"
                },
                {
                    "paragraph": "不知軒冕之榮。旣殿大邦，冝膺盛禮。而抑損之志，逡巡不居。雖莫稱朕所以極褒崇之心，而將使𡖖庶幾獲謙沖之福。勉從其意，嘉歎不忘。",
                    "zhushu": "",
                    "type": 2
                },
                {
                    "paragraph": "賜太師平章軍國重事文彦博上第一表乞致仕不允批荅",
                    "zhushu": "",
                    "type": 2
                },
                {
                    "paragraph": "覧表具之。昔師尚父九十，秉旄杖鉞，猶未告老，此諸葛元遜所以屈張昭也。",
                    "zhushu": "諸葛恪傳云：孫權命恪行酒，至張昭前，昭先有酒色，不肯飲，曰：“此非养老之礼也。”權曰：“能令張公辝屈，乃當飲之尔。”恪難昭曰：“昔师尚父九十，秉旄杖龯，　猶未告老。今軍旅之亊，將軍在後；酒食之亊，將軍在先，何謂不养老也？”昭卒无辝，遂爲尽爵。恪字元遜。"
                },
                {
                    "paragraph": "而衛武公百年，猶箴儆於國曰：“無以我老耄而捨我。”此左史𠋣相所以誨申公也。",
                    "zhushu": "亊出囯語，已見上註。"
                },
                {
                    "paragraph": "今𡖖壽考康寧，而退託衰病，自引求去，獨不念天下之士有如彼二子者議其後乎？姑安厥官，以荅公論。",
                    "zhushu": "",
                    "type": 2
                },
                {
                    "paragraph": "西路闕雨於濟瀆河瀆淮瀆廟祈雨祝文",
                    "zhushu": "",
                    "type": 2
                },
                {
                    "paragraph": "伏以水旱之事，山川所司。農服穡以有秋，天密雲而不雨。愧我不德，瀆于有神。願爲三日之霖，",
                    "zhushu": "左傳云：凢雨三日，以往爲霖。"
                },
                {
                    "paragraph": "大慰一方之望。囯有常報，我其敢忘？",
                    "zhushu": "",
                    "type": 2
                },
                {
                    "paragraph": "太皇太后賜門下手詔",
                    "zhushu": "元祐三年十二月甲寅，太皇太后論宰执曰：“夲家恩澤，冝減四分之一。”公著等言：“向来止用皇太后恩数，豈冝再减？”后曰：“自宰執以下已减，夲家亦湏裁定，要自上始，則均一矣。”公著曰：“此盛徳之事。”已而乃下此詔。",
                    "type": 2
                },
                {
                    "paragraph": "敕門下：官冗之患，所從來尚矣。流弊之極，實萃于今。以闕計貟，至相倍蓰。上有乆間失職之吏，則下有受害無告之民。故命大臣，考求其本。苟非裁損入流之數，無以澄清取士之源。吾今自以眇身，率先天下。永惟臨御之始，嘗敕有司：䕃𥙷私親，舊無定限。自惟薄德，敢配前人？已詔家庭之恩，止從母后之比。今當又損，以示必行。夫以先帝顧託之深，天下責望之重，苟有利於社稷，吾無愛於髪膚。",
                    "zhushu": "公嘗語人云：“此二句乃太皇太后聖語。”故詔巾全用之。"
                },
                {
                    "paragraph": "矧此恩私，實同毫末。忠義之士，當識此誠。各忘内顧之心，共成節約之制。今後每遇聖節大禮生辰，合得親屬恩澤，並四分減一。皇太后、皇太妃凖此。",
                    "zhushu": "",
                    "type": 2
                },
                {
                    "paragraph": "賜龍圗閣直學士正議大夫權知開封府吕公孺上表陳乞致仕不允詔",
                    "zhushu": "",
                    "type": 2
                },
                {
                    "paragraph": "敕：公孺。朕雞鳴而起，志於求助。",
                    "zhushu": "詩小毖：嗣王求助也。"
                },
                {
                    "paragraph": "鮐背之老，未敢即安。",
                    "zhushu": "行葦云：黃耉台背。箋云：台，言鮐也。大老則背有鮐文。此謂文潞公虽老，猶在朝也。"
                },
                {
                    "paragraph": "矧𡖖体力不衰，髪齒猶壯，遽有引年之請，殊乖圗舊之心。冝安厥官，以副朕意。",
                    "zhushu": "",
                    "type": 2
                },
                {
                    "paragraph": "賜光禄大夫守吏部尚書兼侍讀蘇頌上表乞致仕不允詔",
                    "zhushu": "",
                    "type": 2
                },
                {
                    "paragraph": "敕：蘇頌。吾聞有志之士，以身徇道而遺名；有道之君，使人樂用而忘老。今𡖖不安其位，豈吾有愧於古哉！夫難進之士，年僅及而輒退，則已試之才，吾莫得而尽用矣。激揚多士，方資崔、毛之德；",
                    "zhushu": "崔琰、毛玠並典選㪯，其所㪯用，皆清正之士。尚忠实，斥華僞，由是天下之士莫不以廉節自勵。"
                },
                {
                    "paragraph": "講誦舊聞，未卒禇、馬之業。",
                    "zhushu": "明皇謂宰相曰：“朕每讀书，有所疑滯，无從質問，可選儒斈之士，日使入内侍讀。”盧瓌謹薦太常𡖖馬懷素爲左散騎常侍，与右散騎常侍禇无量更日侍讀。亊見夲傳。"
                },
                {
                    "paragraph": "事非小補，𡖖其少安。",
                    "zhushu": ""
                }
            ]
        },
        {
            "name": "經進東坡文集事略卷第三十九",
            "paragraphs": [
                {
                    "paragraph": "經進東坡文集事略卷第三十九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "外制",
                    "zhushu": "",
                    "type": 2
                },
                {
                    "paragraph": "給事中兼侍講傳堯俞可吏部侍郎",
                    "zhushu": "",
                    "type": 2
                },
                {
                    "paragraph": "敕：士以徳望進，則風俗厚而朝廷尊；以經術用，則議論正而名器重。此君子所以難合，而朕亦難其人焉。具官傅堯俞，博學篤行，乆聞于時，歷事四世，挺然一節，懷道不試，十年于兹。朕欲問仁人之言，",
                    "zhushu": "左傳云：“仁人之言，其利博哉。”"
                },
                {
                    "paragraph": "置之講席。非堯舜之道，蓋未嘗言。給事黄門，未究其用，往貳太宰，益脩厥官，",
                    "zhushu": "堯俞，字欽之，自仁宗朝登進士第，爲御史諌官四年，所上百六十餘章，多觸忌諱，詆權倖，名重朝廷，而風節凜然，聞於天下。　神宗朝丐閑局，得提㪯崇福宫，坐事落職奪官，監黎陽草場。哲宗即位，召秘書少監兼侍講，擢給事中、史部侍郎。亊見墓誌。"
                },
                {
                    "paragraph": "董正治典，以稱　先帝復古之意。",
                    "zhushu": "神宗元豐中，用六典以新官制。",
                    "type": 2
                },
                {
                    "paragraph": "太常少𡖖趙瞻可户部侍郎",
                    "zhushu": "",
                    "type": 2
                },
                {
                    "paragraph": "敕：理財正辭，禁民爲非曰義。先王之論理財也，必繼之以正辭。名正而言順，則財可得而理，民可得而正。自頃功利之臣，言政而不及化，言利而不及義，中外紛然，朕益厭之。",
                    "zhushu": "此語爲王、吕輩發。"
                },
                {
                    "paragraph": "具官趙瞻，明於吏事，輔以經術，忠義之節，白首不衰。爰自秩宗，擢貳邦計。將使四方之人，知予以耆老舊德居此官者，蓋有盍徹之意焉。",
                    "zhushu": "",
                    "type": 2
                },
                {
                    "paragraph": "故樞密副使包拯男太常寺太祝繶之妻壽安縣君崔氏可特封永嘉郡君仍封表門閭",
                    "zhushu": "",
                    "type": 2
                },
                {
                    "paragraph": "敕：崔氏，汝甲族之遺孤，",
                    "zhushu": "自隋、唐以來，崔、李爲著姓。"
                },
                {
                    "paragraph": "大臣之冢婦。",
                    "zhushu": "札有“冢婦”“介婦”之說。"
                },
                {
                    "paragraph": "夫亡子夭，惸然無歸，而能誓死不嫁，撫養孤弱，使我嘉祐名臣之後，有立於丗，惟汝之功。昔衛世子蚤死，共姜自誓，詩人歌之。",
                    "zhushu": "見柏舟詩。"
                },
                {
                    "paragraph": "韓愈㓜孤，養於嫂鄭，愈喪之朞。",
                    "zhushu": "愈𥙊嫂鄭夫人云：昔在韶州之行，受命于元兄曰：“尔㓜養于嫂，䘮服必以朞。”今其敢忘，天实临之。”"
                },
                {
                    "paragraph": "若崔氏者，可謂兼之矣。其改賜湯沐，表異其所居，以風暁郡國，使薄於孝悌者有所愧焉。",
                    "zhushu": "",
                    "type": 2
                },
                {
                    "paragraph": "鮮于侁可太常少𡖖",
                    "zhushu": "侁字子駿，閬中人，景祐中登弟。",
                    "type": 2
                },
                {
                    "paragraph": "敕具官鮮于侁。奉常之職，非特以治郊廟之度、服器之數而已。國有大政事、大議論，必稽焉。昔魯秉周禮，齊不敢謀，",
                    "zhushu": "左傳閔公元年：斉侯問仲孫湫曰：“魯可□乎？”曰：“不可。猶秉周礼。”"
                },
                {
                    "paragraph": "而晏子太師，折衝於樽爼之間。",
                    "zhushu": "事見上注。"
                },
                {
                    "paragraph": "國之典常，君臣之名分，上下守之，有死不易，則國安而民服。朕選建𡖖士，付之禮樂，意在於此。非我老成之人，學足以通古，才足以應變，強足以守官，深於經術，逹於人情，其孰冝之。詩不云乎：“彼己之子，邦之司直。”往修厥官，無斁朕命。",
                    "zhushu": "",
                    "type": 2
                },
                {
                    "paragraph": "范祖禹可著作郎",
                    "zhushu": "",
                    "type": 2
                },
                {
                    "paragraph": "敕具官范祖禹。左右起居，",
                    "zhushu": "周官有左右史，記其言動，蓋今起居之始，歷代㳂革不同。隋置起居舎人，唐正觀四年改置起居郎，𩔰慶中復置舎人与郎。後改郎爲左史，舎人爲右史，㝷復舊。每對立殿下，有命則臨陛俯聽，進而書之，以爲起居注。"
                },
                {
                    "paragraph": "東觀著作，",
                    "zhushu": "後漢圗書，悉在東觀，擇名儒直有撰述。囯史謂之著作，舊属中書，後隷祕書。"
                },
                {
                    "paragraph": "皆史事也。仐左右史獨書己行之政，有司之常事。至於廊廟大議，君臣相與之際，所以興壞治忽之由，一歸於東觀。則著作之任，顧不重歟？非得直諒多聞，古之所謂益友者，",
                    "zhushu": "此語見刘向賛。"
                },
                {
                    "paragraph": "奮筆於其間，則善惡𧵍亂，後世無所考信。汝旣任其事矣，益進而專之。朕苟有過，猶當直書，而況其餘乎？往祗厥官，無曠乃職。",
                    "zhushu": "",
                    "type": 2
                },
                {
                    "paragraph": "孫覺可給事中",
                    "zhushu": "",
                    "type": 2
                },
                {
                    "paragraph": "敕：朕聞明主在上，凡侍從皆得言。若其不明，雖臺諫亦失職。朕以冲眇，丕承祖宗。未堪多難之憂，常恐不聞其過。下至執藝，猶當盡規，豈必諫臣，而後論事。矧兹封駮之重，任參黃散之間。",
                    "zhushu": "南史：宋景平元年，召豫章太守宋廓爲吏部尚書。廓謂傳亮曰：“選事若悉以見付，不論，不然，不能拜也。”亮以語録尚書徐羡之曰：“黃散以下，悉以委蔡，吾徒不復措懷。”"
                },
                {
                    "paragraph": "知無不言，職固當爾。具官孫覺，行不違道，言不違仁。處以孝聞，出以忠顯。先帝所以遺朕，天下謂之正人。屢告嘉猷，固非小𥙷。間自西省，遷之東臺。而覺方進陽城之直詞，",
                    "zhushu": "陽城力救陸贄，沮裴延齡相。"
                },
                {
                    "paragraph": "固懷蕭生之雅意。",
                    "zhushu": "望之雅意在夲朝。"
                },
                {
                    "paragraph": "重違其請，閱月于兹。卒採羣言，以遂前命。以爾抗章伏閤之志，施於還詔批敕之間。",
                    "zhushu": "李藩傳：藩遷給事中，制有不便，就敕尾批郤之。吏驚，請聮他𥿄，藩曰：“聮𥿄是牒，豈曰敕邪？”裴垍白之，憲宗謂藩有宰相器。”"
                },
                {
                    "paragraph": "其一乃心，以稱朕意。",
                    "zhushu": "",
                    "type": 2
                },
                {
                    "paragraph": "髙密郡王宗晟建安郡王宗綽所生母孫氏封康國太夫人",
                    "zhushu": "",
                    "type": 2
                },
                {
                    "paragraph": "敕：母以子貴，春秋之義也。",
                    "zhushu": "公羊傳隱公元年云：“子以母貴，母以子貴。”"
                },
                {
                    "paragraph": "朕方因親以教愛，廣愛以及民。封節婦之閭，以勸能賢；賜髙年之爵，以助養老。而況屬籍至近，賢王篤生。欲大慰於慈心，冝特推於異數。孫氏四徳純備，五福荐臻。豈惟擢秀於閨門，固已流芳於宫閫。舉觴坐上，有伯仁仲智之賢；",
                    "zhushu": "晋烈女傳：周顗母李氏，字絡秀，事顗父浚爲妾，遂生顗及嵩、謨。中興時，顗等並列𩔰位。甞冬至置酒，絡秀㪯觴賜三子曰：“吾夲渡江，託足無所，不謂爾等並貴，列吾目前，吾復何憂？”顗字伯仁，嵩，字仲智。"
                },
                {
                    "paragraph": "持節洛濵，皆汝南瑯琊之貴。",
                    "zhushu": "晋汝南王亮傳：㐲太妃甞有小疾，祓於洛水，亮兄弟三人侍從，並持節祓吹，震耀洛濱。武帝登凌雲臺望見曰：“伏妃可謂冨貴矣。”公和蘇州守王規父侍太夫人觀燈詩有“洛濵侍從三人貴”之句，亦用此亊也。"
                },
                {
                    "paragraph": "爰改封於樂土，俾正位於小君。服我休恩，介爾眉壽。",
                    "zhushu": "",
                    "type": 2
                },
                {
                    "paragraph": "宣徳郎劉錫永父元年一百四嵗可承事郎",
                    "zhushu": "",
                    "type": 2
                },
                {
                    "paragraph": "敕劉元。尚齒敎民，三代之義。咨爾百　之故老，乃吾六世之遺民。",
                    "zhushu": "元生於　太宗朝，至　哲宗朝受封。"
                },
                {
                    "paragraph": "自非吉人，莫饗上壽。張蒼事秦柱下，而至漢孝景；",
                    "zhushu": "張蒼傳云：蒼秦時爲御史，主柱下書，年百餘嵗，孝景五年薨。"
                },
                {
                    "paragraph": "思邈生隋開皇，而及唐永淳。",
                    "zhushu": "唐隱逸傳：孫思邈，京兆人。隋文帝輔政，以囯子愽士召，不拜。太宗欲官之，亦不受。至髙宗永淳𥘉卒，年百餘歳。"
                },
                {
                    "paragraph": "古有其人，乃今親見。何愛一命，慰其子孫。",
                    "zhushu": "",
                    "type": 2
                },
                {
                    "paragraph": "王安石贈太傅",
                    "zhushu": "安石薨背時，温公方在病吿中，折東謂吕申公曰：“介甫無他，但執拗耳。褒䘏之典，不可不厚。”故有此贈。",
                    "type": 2
                },
                {
                    "paragraph": "敕：朕式觀古𥘉，灼見天命。將有非常之大事，必生希世之異人。使其名髙一時，學貫千載。智足以逹其道，辯足以行其言。瑰瑋之文，足以藻飾萬物；卓絶之行，足以風動四方。用能於朞𡻕之間，靡然變天下之俗。具官王安石，少學孔、孟，晚師瞿聃。罔羅六藝之遺文，断以己意；糠粃百家之陳迹，作新斯人。屬熈寧之有爲，冠羣賢而首用。信任之篤，古今所無。方需功業之成，遽起山林之興。浮雲何有，脫屣如遺。屢爭席於漁樵，",
                    "zhushu": "荘子云：舎者与之爭席。"
                },
                {
                    "paragraph": "不亂羣於麋鹿。",
                    "zhushu": "文選刘孝標廣絶交論云：独立髙山之頂，歡与麋鹿同羣。又莊子云：入獸不乱羣。"
                },
                {
                    "paragraph": "進退之美，雍容可觀。朕方臨御之初，哀疚罔極。乃眷三朝之老，",
                    "zhushu": "三朝謂仁宗、英宗、　神宗。"
                },
                {
                    "paragraph": "邈在大江之南。",
                    "zhushu": "安石時退居金陵。"
                },
                {
                    "paragraph": "究觀規摹，想見風采。",
                    "zhushu": "霍光傳云：天下想聞其風采。"
                },
                {
                    "paragraph": "豈謂告終之問，在予諒闇之中。胡不百年，爲之一涕。於戯！死生用捨之際，孰能違天；贈賻哀榮之文，豈不在我。寵以師臣之位，蔚爲儒者之光。庶幾有知，服我休命。",
                    "zhushu": "此雖褒詞，然其言皆有微意，覧者當自得之。",
                    "type": 2
                },
                {
                    "paragraph": "贈司馬光三代",
                    "zhushu": "",
                    "type": 2
                },
                {
                    "paragraph": "曾祖政太子太保",
                    "zhushu": "",
                    "type": 2
                },
                {
                    "paragraph": "敕：書曰：“臯陶邁種徳。”種之逺，故其發也難；發之難，故其報也大。古之君子，有種徳於百年之前，",
                    "zhushu": "管子云：“十年之計，莫如種木；百年之計，莫如種徳。”"
                },
                {
                    "paragraph": "而待報於數世之後者。昔聞其語，今見其人。某官某故曾祖某官某，篤行有聞，信於郷國。懷道不試，遺其子孫。天不吾欺，再世而顯。至于曽孫，其徳日躋，衮衣繡裳，進位于朝，退有事于家廟，其致朕命，詔于有神。尚食其報，以康乃後。",
                    "zhushu": "",
                    "type": 2
                },
                {
                    "paragraph": "曽祖母薛氏温國太夫人",
                    "zhushu": "",
                    "type": 2
                },
                {
                    "paragraph": "敕：朕自通籍之臣，皆有以寵綏其父母。而自祖以上，非予丞弼之家，莫獲襃顯。君子之孝，至於尊祖以及其妣，用邦君之禮，以隆其家，可謂至矣。某官某故曾祖母某氏，專靜有守，柔嘉維則。經之以孝慈，緯之以㳟儉。使淸白之訓，不墜于子孫。而隱徳之報，可質於天地。我有異數，詔于幽穸。翟茀副笄，尚服享之。",
                    "zhushu": "",
                    "type": 2
                },
                {
                    "paragraph": "祖炫太子太傳",
                    "zhushu": "",
                    "type": 2
                },
                {
                    "paragraph": "敕：朕有元臣，以徳媚于上下。民見其羽旄，聞其車馬之音，則稽首而聚觀之。",
                    "zhushu": "元豊末，温公赴闕，衛士見公入，皆以手加額曰：“此司馬相公也。”民遮道呼曰：“公無婦，洛留相天子，活百姓。”所在数千人聚觀之，事見行狀。"
                },
                {
                    "paragraph": "況其父祖墳墓之所在，望其草木，蓋有流涕而拜者。錫命之寵，豈特以慰其家而已哉？某官某故祖父某官某，篤學力行，追配前人。仕道難進，止於一命。無疆之慶，在其子孫。風流未逺，英烈如在。歆予寵章，以慰民望。",
                    "zhushu": "",
                    "type": 2
                },
                {
                    "paragraph": "祖母皇甫氏温國太夫人",
                    "zhushu": "",
                    "type": 2
                },
                {
                    "paragraph": "敕：夫天人之際，若不可知，而善惡之報，各以其𩔖。凡今冨貴壽考，光顯于世，朕察其父母、大父母，未有不仁而得之者也。某官某故祖母某氏，令徳孝㳟，著于閨門。好禮慈儉，刑于姻族。始生賢子，以大其家。而餘澤方茂，福禄未究。再世之後，莫之與京。",
                    "zhushu": "左傳莊公二十二年：懿氏卜妻敬仲，其妻占之曰：“吉。八世之後，莫之与京。”京，大也。"
                },
                {
                    "paragraph": "愍𠕋追榮，國有常典。庻幾幽壤，服我寵靈。",
                    "zhushu": "",
                    "type": 2
                },
                {
                    "paragraph": "父池贈太師追封温國公",
                    "zhushu": "",
                    "type": 2
                },
                {
                    "paragraph": "敕：朕聞盛德之士，必與天合。考之古人而無疑，質諸鬼神而不慙。雖不當世，必有達者。某官某故父某官，其德爲世範，言爲世則。躬蹈險夷之節，庶幾顔閔之行。事我仁祖，爲時名臣。而儒術之用，止於侍從；德澤之施，極於方鎮。",
                    "zhushu": "司馬公池，以文斈行義事真宗、仁宗爲轉運使，充天章閣待制，歷知鳯翔、河中等六州，以清直仁厚聞於天下，号一時名臣。見温公行狀。"
                },
                {
                    "paragraph": "天厚其世，篤生異人。不求而名自章，不言而人自信。皆曰“君子之子，冝爲天下之用”。朕旣采民言，俾秉國成，",
                    "zhushu": "節南山詩：“誰秉囯成。”古注云：“成，平也。言誰能持囯之平乎？”"
                },
                {
                    "paragraph": "而淵源之深，推本所自。命以師臣，胙之大國。使人知有道之士，雖没有無疆之休。",
                    "zhushu": "",
                    "type": 2
                },
                {
                    "paragraph": "母聶氏温國太夫人",
                    "zhushu": "",
                    "type": 2
                },
                {
                    "paragraph": "敕：古之烈婦，著在史𠕋，非有憂患，不見名節。若夫令德懿行，秀于閨門，而湮滅無傳，何可勝數？獨頼子孫之賢，或以表見於世。君子之欲得位行道，豈非以顯親揚名之故歟？某官某故母聶氏，早以淑女，𡣕于徳人。恭儉信順，以相其夫；慈和嚴翼，以成其子。使朕得名世之士，以濟艱難。其遺風餘澤，蓋有存者。改封大國，正位小君。非獨以報其徳，庻幾名與子俱傳於天下。",
                    "zhushu": "",
                    "type": 2
                },
                {
                    "paragraph": "贈韓維三代",
                    "zhushu": "",
                    "type": 2
                },
                {
                    "paragraph": "曾祖處均燕國公",
                    "zhushu": "",
                    "type": 2
                },
                {
                    "paragraph": "敕：漢諸𡊮之父子，四世繼出五公；",
                    "zhushu": "𡊮術傳云：術嘗謂羣下曰：“吾家四丗公輔。”注云：袁安爲司空，子敞及京、京子賜、賜子逢，並爲司空。是四丗而有五公也。"
                },
                {
                    "paragraph": "唐諸温之兄弟，同時並列三省。",
                    "zhushu": "大雅傳云：大雅遷黃門侍郎，而彦博亦爲中書侍郎。對掌華近。"
                },
                {
                    "paragraph": "著在圖史，古無擬倫。眷予世臣，有若韓氏。億事　仁祖，始參大政。",
                    "zhushu": "億字宗魏。范文正公知開封府，献百官圗，指宰相差除不公，而隂薦公可用。文正旣貶，遂除億參知政亊。見名臣傳。"
                },
                {
                    "paragraph": "篤生三子，咸秉國成。",
                    "zhushu": "億之三子絳、維、縝，皆甞爲執政，故言“咸秉國成”。"
                },
                {
                    "paragraph": "豈惟嗣丗之賢，實頼積善之報。具官某曾祖某，潜徳不耀，乆而自彰。天祚厥家，丗濟其美。",
                    "zhushu": "左傳文公十八年：大史克曰：“八愷、八元，此十六族也。丗済其美，不隕其名。”"
                },
                {
                    "paragraph": "盛矣曽孫之貴，蔚爲三壽之朋。",
                    "zhushu": "閟宫詩云：三壽作朋。古注云：三壽，三𡖖也。此皆慶孝孫之辝。"
                },
                {
                    "paragraph": "逮予纉嗣之𥘉，繼受艱難之託。甚文而靖，旣直且温。旋觀純徳之全，尚識遺風之自。是用因上公之舊秩，開北國之新封。仰以增廟室之光華，俯以慰烝嘗之怵惕。",
                    "zhushu": "",
                    "type": 2
                },
                {
                    "paragraph": "曽祖母李氏燕國太夫人",
                    "zhushu": "",
                    "type": 2
                },
                {
                    "paragraph": "敕：朕惟公𡖖之家，有能父子躬履一徳，弼亮三丗，非其淵源深長，外有羔羊諒直之賢，内有鳴鳩均一之助，亦安能奕丗秉義，乆而不忘者乎？具官韓維曾祖母李氏，育德名家，作𡣕良士。珩璜之節，動必以禮；蘋藻之薦，敬而有儀。用能使其後昆，丞弼我國家，以無斁於世。今其涖政，責在兹始。余亦何愛大國，不以易湯沐之舊。",
                    "zhushu": "",
                    "type": 2
                },
                {
                    "paragraph": "祖保樞魯國公",
                    "zhushu": "",
                    "type": 2
                },
                {
                    "paragraph": "敕：朕方圖任股肱之臣，以光大祖宗之業。思廣斯志，以及爾私。人之念祖，誰不如我？是以推沛恩命，襃顯前人。具官某祖某，躬服仁義，著迹郷黨。積累深厚，見于子孫。或佐我仁祖之盛明，或相我　神考之休烈。遺風未逺，故吏尚存。逮兹纉承，繼用耆哲。朕旣恭黙思道，",
                    "zhushu": "時哲宗居　神宗憂。"
                },
                {
                    "paragraph": "垂拱責成，與其寵禄厥躬，不若尊大其祖。上以報貽謀之徳，下以勵移孝之誠。肇新曲阜之封，増寵師臣之贈。服我休命，益大爾家。",
                    "zhushu": "",
                    "type": 2
                },
                {
                    "paragraph": "祖母郭氏周氏魯國太夫人",
                    "zhushu": "",
                    "type": 2
                },
                {
                    "paragraph": "敕：古者婦人爵因其夫，",
                    "zhushu": "記云：“婦人无爵，從夫之爵。”"
                },
                {
                    "paragraph": "貴以其子。",
                    "zhushu": "已見上注。"
                },
                {
                    "paragraph": "雖有過人之才，絶俗之行，不得所託，不表於丗。今余輔臣父子兄弟，先後相望，以師長我百辟。願推鴻恩，光顯先烈。維考維妣，咸追錫休命，肆予寵嘉之。具官祖母某氏，徳稱閨闈，化及宗黨。允蹈家人之正，居有鵲巢之福。翟衣之盛，由子而獲；",
                    "zhushu": "以其子億，故已受封。翟衣，夫人之服也。"
                },
                {
                    "paragraph": "國封之貴，及孫而大。",
                    "zhushu": "以其孫維，今又加封。"
                },
                {
                    "paragraph": "兹用錫爾周公之履，",
                    "zhushu": "謂魯囯也。"
                },
                {
                    "paragraph": "以熾韓氏之祧。庻其有知，服我休命。",
                    "zhushu": "",
                    "type": 2
                },
                {
                    "paragraph": "父億冀國公",
                    "zhushu": "",
                    "type": 2
                },
                {
                    "paragraph": "敕：朕聞仁宗在位之乆，有同成康；得士之盛，不減武宣。",
                    "zhushu": "見公孫洪賛。"
                },
                {
                    "paragraph": "如儲藥石，以待疾病；如種梓漆，以備器用。",
                    "zhushu": "後漢樊宏嘗欲作器物，先種梓漆，時人嗤之。然積以𡻕月，咸得其用。向之笑者，咸求假焉。"
                },
                {
                    "paragraph": "凡今中外文武之選，率多慶曆、嘉祐之人。而況一時之老成，與聞當時之大政。徳業傳於父老，儀刑見於子孫。名在國史，像在原廟。朕用慨然，想見其人。具官某，少禀異材，進由直道，出爲循吏，",
                    "zhushu": "名臣傳云：“億爲御史知雜，剛毅不撓，權勢畏之。知益州，㑹歳大旱，寛厚加賑給，民免饑饉。”爲治嚴簡而育惠爱。"
                },
                {
                    "paragraph": "入爲名𡖖。福禄終身，而人不疵；冨貴奕世，而天不厭。實生三子，翼輔兩朝。旌旄交馳，棨㦸互設。朕欲賁其家廟，而貴已窮於人爵。改封大國，益著隆名。庻使昭陵之老臣，",
                    "zhushu": "仁宗山陵号永昭陵。"
                },
                {
                    "paragraph": "永爲北土之藩輔。",
                    "zhushu": "以贈冀囯，故云北土。",
                    "type": 2
                },
                {
                    "paragraph": "母蒲氏王氏秦國太夫人",
                    "zhushu": "",
                    "type": 2
                },
                {
                    "paragraph": "敕：謹終追逺，仁也；顯親揚名，孝也。得志行道，澤可及於天下，而冨貴不能及其親，天也。雖不能及，而追榮之典，可以貫幽明；褒大之訓，可以表後世，禮也。嗚呼！此亦仁之至，義之盡矣。",
                    "zhushu": "二語見蜡義。"
                },
                {
                    "paragraph": "具官某故母某氏，族爲世望，德爲女師。㳟儉以相其夫，嚴敬以成其子。使朕獲老成之佐，以濟艱難之初。冝推異恩，以報舊徳。",
                    "zhushu": "",
                    "type": 2
                },
                {
                    "paragraph": "文及可衛尉少𡖖",
                    "zhushu": "",
                    "type": 2
                },
                {
                    "paragraph": "敕：文及汝三公子，",
                    "zhushu": "及乃潞公之子。"
                },
                {
                    "paragraph": "以才行聞，擢置要劇，衆以爲冝。而師臣執謙，重違其請。周廬𪧐　衛，",
                    "zhushu": "百官公𡖖表云：“衛尉，秦官，掌宫門衛屯兵。”師古曰：漢舊儀云：“衛尉寺在宫内。”胡廣云：“主宫闕之門内衛士，於周垣下爲區廬者，若今之仗宿屋矣。”"
                },
                {
                    "paragraph": "職親而務簡。雖未足以究觀汝能，而退休沐，下車里門，澣衣子舎，",
                    "zhushu": "万石君右奮傳云：“建元二年，以奮長子建爲郎中令，少子慶爲内史。建老白首，五石君尚無恙。每五日洗休帰謁親，入子舎，竊問侍者，取親中帬厠牏，身自澣洒。慶及諸子，每入里門，趨至家。”"
                },
                {
                    "paragraph": "豈非搢紳之美談，而當世之榮觀乎？",
                    "zhushu": "",
                    "type": 2
                },
                {
                    "paragraph": "吕惠𡖖責授建寜軍節度副使本州安置不得簽書公事",
                    "zhushu": "",
                    "type": 2
                },
                {
                    "paragraph": "敕：凶人在位，民不奠居。司冦失刑，士有異論。稍正滔天之罪，永爲垂世之規。具官吕惠𡖖，以斗筲之才，挾穿窬之智，謟事宰輔，同升廟堂。",
                    "zhushu": "惠𡖖素謟事王安石，故安石力薦之，引爲執政。"
                },
                {
                    "paragraph": "樂禍而貪功，好兵而喜殺。以聚歛爲仁義，以法律爲詩書。",
                    "zhushu": "此語見蓋寛饒傳。"
                },
                {
                    "paragraph": "首建“青苗”，次行助役。均輸之政，自同商賈。",
                    "zhushu": "夲傳云：“時方建青苗、助役、水利、均輸之政，置提㪯官，行其法於天下，謂之新法。一時奏請，皆自惠𡖖發之。”"
                },
                {
                    "paragraph": "手實之禍，下及雞豚。",
                    "zhushu": "手实之法，令民自疏　財産，纖悉无遺，故雖雞豚亦不免。"
                },
                {
                    "paragraph": "苟可蠧國以害民，率皆攘臂而稱首。　先皇帝求賢若不及，從善如轉圜。始以帝堯之心，姑試伯鯀；終然孔子之聖，不信宰予。",
                    "zhushu": "家語云：“以貌取人，失之子羽；以言取人，失之宰予。”亦見史記。"
                },
                {
                    "paragraph": "發其宿姦，謫之輔郡。",
                    "zhushu": "御史交章論其崇立私黨，阿蔽所親。遂罷政亊，知陳州。"
                },
                {
                    "paragraph": "尚疑改過，稍𢌿重權。復陳罔上之言，継有碭山之貶。",
                    "zhushu": "惠𡖖自太原府移知蔡州，尋復落聀，知单州。州有碭山。碭，文石也，山出文石，故以名之。漢髙帝隱於芒碭山澤間，上有雲氣，吕后与人俱求，常得之，即此山是也。”"
                },
                {
                    "paragraph": "反覆敎戒，𢙣心不悛。“躁輕矯誣”，徳音猶在。始與知己，共爲欺君。喜則摩足以相歡，",
                    "zhushu": "張湯傳云：“湯所爰史曾謁居病卧閭里主人，湯自往視病，爲謁居摩足。”"
                },
                {
                    "paragraph": "怒則反目以相噬。連起大獄，",
                    "zhushu": "𥘉，王安石將罷相，引吕惠𡖖執政。惠𡖖素与安石弟安囯有隙，因鄭俠上書論事下獄，謂安囯与俠交通，抵安國罪，遂除名。安石聞之怒，王、吕由是交𢙣。其後復起李逢、李士寕䓁獄以傾安石。"
                },
                {
                    "paragraph": "發其私書。",
                    "zhushu": "惠𡖖旣得勢，恐安石復入，遂欲逆閉其塗，凡可以害安石者，無所不用其智，至發安石私書，有“無使上知”之語。"
                },
                {
                    "paragraph": "黨與交攻，幾半天下。姦贓狼籍，横被江東。",
                    "zhushu": "中丞鄧綰言：“惠𡖖嘗托知秀州華亭縣張若濟借冨民朱庠等禾四千餘緡，於部内置田。”"
                },
                {
                    "paragraph": "至其復用之年，始倡西戎之𨻶。妄出新意，變亂舊章。力引狂生之謀，馴致永樂之禍。",
                    "zhushu": "𥘉，陜西縁边蕃弓箭手与漢兵各自爲軍，每戰多以蕃部爲甬鋒，而漢兵守城，伺便乃岀，不分戰守。至是，鄜延經略使吕惠𡖖乃変旧法，新蕃漢兵圑結，名分守戰，議者多言不可，而俚原經略使蔡延慶亦别立團結之法。　上遣知諫院徐禧以兩路所奏徃計　焉。禧主鄜延而非涇原，　上乃召延慶還，以徐禧爲涇原經略使。後禧与沈括䒭議退城山界穆、銀州城於永楽堞上，凡十有二日而城立，西羗閒之，乃㪯囯趨新城。時賊中无水，衆益因賊游兵近米脂寨，沈括退保綏德城，永樂孤絶，賊攻益急，城遂陷，禧与李稷等皆死。東斬筆録云：始徐禧爲布衣，惠𡖖方修撰經義，引爲検討。旣而禧拜官，以至進用。“力引狂生”，蓋指禧也。"
                },
                {
                    "paragraph": "興言及此，流涕何追。迨予踐祚之𥘉，首發安邊之詔。假我號令，成汝詐謀。不圗渙汗之文，止爲𣢾賊之具。",
                    "zhushu": "元祐𥘉，中丞刘摯言：“惠𡖖貪功幸進，違登極赦文，輒遣將以數万人西討，致天子失信於四夷。”"
                },
                {
                    "paragraph": "迷國不道，從古罕聞。尚寛兩觀之誅，薄示三危之竄。國有常典，朕不敢私。",
                    "zhushu": "後吕復用以此告納官，遂行毀抹。",
                    "type": 2
                },
                {
                    "paragraph": "供備庫使蘇子元可權知新州",
                    "zhushu": "",
                    "type": 2
                },
                {
                    "paragraph": "敕具官蘇子元。嗚呼，交阯之變，蘇氏之禍，十年於此矣。",
                    "zhushu": "熈寕八年冬，交趾圍邕州，太守蘇緘且戰且守，被圍四十日，賊計已尽，欲引去。已而知外援不至，會有能土攻者，敎賊　士傅城，須臾髙数丈。九年正月庚申，賊衆登城，缄曰：“吾義不死賊手。”遂還州廨，闔門縱火，聚其族三十六人皆自殺。子元，緘之子也。"
                },
                {
                    "paragraph": "朕念之不衰，哀亡而愍存，不忍以常法待汝，𢌿之一郡，以勸事君。敬之哉！思所以致此者，可不敬歟？",
                    "zhushu": "",
                    "type": 2
                },
                {
                    "paragraph": "髙公繪公紀並防禦使",
                    "zhushu": "",
                    "type": 2
                },
                {
                    "paragraph": "敕：鄧訓之徳，蓋活千人；",
                    "zhushu": "後漢鄧后傳云：后乃禹之孫，訓之女。叔父陔言：常聞活千人者，子孫有封。兄訓爲謁者，使修石，曰：“河𡻕活數千人。”天道可信，家必蒙福。”"
                },
                {
                    "paragraph": "叔向之功，尚宥十丗。",
                    "zhushu": "左傳襄公二十一年：向以其弟羊舌虎之故，爲范宣子所囚。祁奚聞之，乗馹而見宣子曰：“夫謀而鮮過，惠訓不倦者，叔向有焉，社稷之固也，猶將十丗宥之，以勸能者。今壹不免其身，以棄社稷，不亦惑乎？”宣子說，言諸公而免之。"
                },
                {
                    "paragraph": "矧先王却狄之勲，",
                    "zhushu": "王名瓊，家丗燕人。景徳元年，從幸澶淵有功，後謚烈武。"
                },
                {
                    "paragraph": "而聖母負扆之託，",
                    "zhushu": "王曽孫女配　英宗，是爲　宣仁聖列皇后。"
                },
                {
                    "paragraph": "子孫賢者，休戚同之。具官某，性於忠孝，文以禮樂，襲故家仁厚之風，蹈布衣㳟儉之節。以爾父士林，早縁肺附，",
                    "zhushu": "田蚡傳云：“蚡以肺附爲相。”師古曰：舊解云：“肺附，如肝肺之相附著也。一說肺，斫木札也，喻其輕薄附著大材也。”"
                },
                {
                    "paragraph": "逮事厚陵，",
                    "zhushu": "英宗陵號永厚。"
                },
                {
                    "paragraph": "没于中年，爵不配徳，故推餘澤，以及後昆。抱能未施，當俟可爲之會；臨寵而懼，庻保無疆之休。",
                    "zhushu": "",
                    "type": 2
                },
                {
                    "paragraph": "李之純户部侍郎",
                    "zhushu": "",
                    "type": 2
                },
                {
                    "paragraph": "敕：保國猶保身，藥石不如養氣；御民猶御馬，鞭箠不如輕車。故興利以冨民，不如省事而民自冨；廣求而豐國，不如節用而國自豐。朕嘉與庻工，共行此志。以爾具官李之純，屢試以事，號稱循良，雖爲有司，不吝出納。冝膺躐等之用，庻無虚授之譏。服我訓詞，以厭公議。",
                    "zhushu": "",
                    "type": 2
                },
                {
                    "paragraph": "蘇頌刑部尚書",
                    "zhushu": "",
                    "type": 2
                },
                {
                    "paragraph": "朕聞帝堯之世，伯夷以“三禮”折民；",
                    "zhushu": "孔安國云：“三礼，天地人之礼。”"
                },
                {
                    "paragraph": "西漢之隆，仲舒以“春秋”決獄。",
                    "zhushu": "藝文志有公羊董仲舒治獄十六篇。"
                },
                {
                    "paragraph": "是知有道之士，必以無訟爲功。乃者法病於煩，官失其守，盗賊多有，獄市紛然。敷求迪哲之人，以清流弊之末。具官蘇頌，温文而毅，直亮不回。仲由、冉求，果藝有從政之美；子産、叔向，愛直兼古人之遺。",
                    "zhushu": "左傳昭公十四年：晋邢侯與雍子争田，叔魚攝理。韓宣子命断舊獄，罪在雍子。雍子納其女於叔魚，叔魚蔽罪。邢侯怒，段叔魚與雍子於朝。宣子問其罪於叔向。叔向曰：“三人同罪，施生戮死可也。雍子賂以置直，鮒也鬻獄，邢侯專殺，其罪一也。”乃施邢侯，而尸雍子與叔魚於市。仲尼曰：“叔向，古之遺直也。”又二十年：子産卒，仲尼聞之，出涕曰：“古之遺爱也。”見左傳昭公二十年。"
                },
                {
                    "paragraph": "遭罹閔凶，亦旣祥禫，特詔虚位，以待老成。與其遂曾、閔之私哀，顧懷墳墓；曷若蹈威、綽之前軌，",
                    "zhushu": "隋蘇威傳云：初，威父綽在西魏，以囯用不足，爲征稅之法頗重。旣而嘆曰：“今所爲者，正如張弓，非平岀法也。後之君子，誰能弛乎？”威聞其言，每以爲己任。至是，奏減賦役，務從輕典，上悉從之。"
                },
                {
                    "paragraph": "顯揚君親。佇聞嘉猷，以對休命。",
                    "zhushu": "",
                    "type": 2
                },
                {
                    "paragraph": "鮮于侁左諫議大夫梁燾右諫議大夫",
                    "zhushu": "",
                    "type": 2
                },
                {
                    "paragraph": "敕：仲虺言湯之徳曰：“改過不吝。”孔子論一言而喪邦曰：“惟予言而莫予違。”嗚呼！天下之治亂安危，有不出於此者乎？朕夙興夜寐，思聞其過。厥愆曰朕之愆，不啻不敢含怒，而况於左右輔弼之臣歟？具官鮮于侁，邦之老成，乆試于外，金石之節，皓首不衰。具官梁燾，出入館殿，蓋二十年，守道篤志，無所阿附，皆吾爭臣之選也。朕之於事，無必無我，可則行之，否則更之。使天下暁然，知朕樂聞其過。書之史𠕋，足爲美談。若乃進則詭詞，",
                    "zhushu": "榖梁傳：陽處父曰：“古者造辟而言，詭辝而出，不以實告人。”"
                },
                {
                    "paragraph": "退則焚草，",
                    "zhushu": "魏志：荀彧以書陳事，臨薨，焚其草。故竒䇿密謀，不得盡聞也。"
                },
                {
                    "paragraph": "衰世之事，朕無取焉。",
                    "zhushu": "",
                    "type": 2
                },
                {
                    "paragraph": "林希中書舎人",
                    "zhushu": "",
                    "type": 2
                },
                {
                    "paragraph": "敕：文章之變，與時盛衰。譬如八音，可以觀政。",
                    "zhushu": "劉禹錫叙栁子厚文集云：八音與政通，文章與時髙下。"
                },
                {
                    "paragraph": "而況誥命之出，學者所師，號令以之重輕，風俗因而厚薄。本朝革五代積衰之氣，繼兩漢爾雅之文，而大道中微，異端所汨。欲復　祖宗之舊，必以訓詞爲先。故難其人，不以輕授。具官林希，博學強識，篤學力行。綽有建安之風流，",
                    "zhushu": "魏之文人，魯國孔融、廣陵陳琳、山陽王粲、北海徐幹、陳留阮瑀、汝南應瑒、東平劉公幹，號爲“建安七子”。事見魏文帝典論。"
                },
                {
                    "paragraph": "逮聞正始之議論。",
                    "zhushu": "樂廣傳云：衛瓘，朝之耆舊，逮與魏正始中諸名士談論，見廣而竒之，曰：“自昔諸賢旣没，常恐微言將絶，而今乃復聞斯言於君矣。”"
                },
                {
                    "paragraph": "往踐外制，爲朝廷常潤色其精微；期配昔人，使天下識典刑之髣髴。務究所學，朕將觀焉。",
                    "zhushu": ""
                }
            ]
        },
        {
            "name": "經進東坡文集事略卷第四十",
            "paragraphs": [
                {
                    "paragraph": "經進東坡文集事略卷第四十",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書狀",
                    "zhushu": "劄子附。",
                    "type": 2
                },
                {
                    "paragraph": "代張方平諌用兵書",
                    "zhushu": "",
                    "type": 2
                },
                {
                    "paragraph": "代滕甫論西夏書",
                    "zhushu": "",
                    "type": 2
                },
                {
                    "paragraph": "代滕甫辯謗書",
                    "zhushu": "",
                    "type": 2
                },
                {
                    "paragraph": "代李琮論京東盗賊狀",
                    "zhushu": "",
                    "type": 2
                },
                {
                    "paragraph": "代吕大防乞録用吕誨子孫劄子",
                    "zhushu": "",
                    "type": 2
                },
                {
                    "paragraph": "代張方平諌用兵書",
                    "zhushu": "",
                    "type": 2
                },
                {
                    "paragraph": "臣聞好兵猶好色也。傷生之事非一，而好色者必死；賊民之事非一，而好兵者必亡。此理之必然者也。夫惟聖人之兵，皆出於不得已。故其勝也，享安全之福；其不勝也，必無意外之患。後丗用兵，皆得已而不已。故其勝也，則変遲而禍大；其不勝也，則変速而禍小。",
                    "zhushu": "大小之說，見晁錯傳。"
                },
                {
                    "paragraph": "是以聖人不計勝負之功，而深戒用兵之禍。何者？興師十萬，日費千金，内外騷動，怠於道路者七十萬家。",
                    "zhushu": "此說見孫子用間篇。"
                },
                {
                    "paragraph": "内則府庫空虚，外則百姓窮匱。飢寒逼迫，其後必有盗賊之憂；",
                    "zhushu": "如漢武連年出師，盗賊半天下之𩔖。"
                },
                {
                    "paragraph": "死傷愁怨，其終必致水旱之報。",
                    "zhushu": "老子云：“大軍之後，必有凶年。”"
                },
                {
                    "paragraph": "上則將帥擁衆，有跋扈之心；",
                    "zhushu": "如唐肅、代以來，蕃鎮割據之𩔖。"
                },
                {
                    "paragraph": "下則士衆乆役，有潰叛之志。",
                    "zhushu": "如唐九節度之師，皆潰於鄴城之𩔖。"
                },
                {
                    "paragraph": "変故百出，皆由用兵。至於興事首議之人，𡨋謫尤重。",
                    "zhushu": "如王以首勸漢武用兵馬邑，卒以自殺之𩔖。"
                },
                {
                    "paragraph": "蓋以平民無故縁兵而死，怨氣充積，必有任其咎者。是以聖人畏之重之，非不得已不敢用也。自古人主好動干戈，由敗而亡者，不可勝數，臣今不敢復言，請爲　陛下言其勝者。秦始皇旣平六囯，復事胡越，戍役之患，被於四海，雖拓地千里，逺過三代，而墳土未乾，天下怨叛，二丗被害，子嬰被擒，㓕亡之酷，自古所未甞有也。漢武帝承文、景冨溢之餘，首挑匈奴，兵連不解，遂使侵尋及於諸國，嵗嵗調發，所向成功。建元之間，兵禍始作，是時蚩尤旗出，長與天等。其春戾太子生，自是師行三十餘年，死者無數。及巫蠱事起，京師流血，僵尸數萬，太子父子皆敗。班固以爲“太子生長於兵，與之終始，帝雖悔悟自克，而殁身之恨已無及矣。”隋文帝旣下江南，繼事夷狄，煬帝嗣位，此心不衰，皆能誅滅彊國，威震萬里，然而民怨盗起，亡不旋踵。唐太宗神武無敵，尤喜用兵，旣已破滅突厥、髙昌、吐谷渾等，猶且未厭，親駕遼東，皆志在立功，非不得已而用。其後武氏之難，唐室陵遲，不絶如綫。",
                    "zhushu": "事並見上注。"
                },
                {
                    "paragraph": "蓋用兵之禍，物理難逃。不然太宗仁聖寛厚，克己𥙿人，幾至刑措，而一傳之後，子孫塗炭，此豈爲善之報也哉？由此觀之，漢、唐用兵於寛仁之後，故其勝而僅存；秦、隋用兵於殘暴之餘，故其勝而遂滅。臣毎讀書至此，未嘗不掩卷流涕，傷其計之過也。若使此四君者，方其用兵之𥘉，隨即敗衂，惕然戒懼，知用兵之難，則禍敗之興，當不至此。不幸毎舉輙勝，故使狃於功利，慮患不深。臣故曰：“勝則変遟而禍大，不勝則変速而禍小”，不可不察也。昔仁宗皇帝覆育天下，無意於兵，將士惰偷，兵革朽鈍，元昊乗間竊發，西鄙廷安、涇原、麟府之間，敗者三四，所䘮動以萬計，而海内晏然。兵休事已，而民無怨言，國無遺患。何者？天下臣庻知其無好兵之心，天地鬼神諒其有不得已之實故也。今　陛下天錫勇智，意在冨強，即位以來，繕甲治兵，伺𠉀鄰國。群臣百僚窺見此指，多言用兵。其始也，弼臣執國命者，無憂深思逺之心；樞臣當國論者，無慮害持難之識；在臺諫之職者，無獻替納忠之議。從微至著，遂成厲階。旣而薛向爲横山之謀，",
                    "zhushu": "趙元昊死，其子諒祚立。熈寕二年，种諤掩納嵬名山，取綏州，西方兵釁復始於此。名山本熟户，爲銀、夏、綏三州監軍。时大飢，諒祚数點兵，民疲弊苦之。牙頭吏史屈子乃說諸小帥宻謀㱕附。种諤即奏言：“諒祚欲發横山族帳尽過㒷州，人有懷土之意，以故嵬名山率緩銀州人数万，共謀㱕順，乞許向化。”上召轉運使薛向詣闕詢之，諤与向同議，奏曰：“名山兵力誠能据横山而効順於我，因以刺史丗封之，使自爲保鄣。”㑹諤所遣熟户韓輕持蠟書往与史屈子期者，已帰報，諤即夜發兵馳赴綏州，直抵名山帳，名山大驚，不得已乃降。諤旣以擅㒷被劾，而薛向亦責知絳州。"
                },
                {
                    "paragraph": "韓絳效深入之計，",
                    "zhushu": "熈寕三年，諒祚死，其子秉常乃㪯兵三十万大㓂環慶。於是參知政事韓絳宣撫陜西，奏復种諤爲皇城副使。用諤謀，將取横山，使諤將兵城囉兀，雪中築撫寕。夏人爭撫寕，䧟之，急攻囉兀。絳命諸將出師深入，慶州兵再出，遂作乱。於是上深以用兵為憂，詔罷兵而棄囉兀、撫寕，責絳以本官知鄧州，諤汝州團練使，潭州安置。"
                },
                {
                    "paragraph": "陳升之、吕公弼等隂與之協力，師徒喪敗，財用耗屈，較之寶元、慶曆之敗，不及十一，然而天怒人怨，邊兵背叛，京師騷然，陛下爲之旰食者累月。何者？用兵之端，陛下作之，是以吏士無怒敵之意，而不直陛下也。尚頼　祖宗積累之厚，皇天保祐之深，故使兵出無功，感悟聖意。然淺見之士，方且以敗爲耻，力欲求勝，以稱上心。於是王韶結禍於熈河，",
                    "zhushu": "唃厮囉本吐蕃遺種，𥘉掘宗哥城，祥符中入㓂，知秦州曹韋大破之，唃氏自此衰弱。其後趙元昊大斈襲之，反爲所敗。朝廷屢加以莭命。厮囉初娶李立遵妹，生二子，曰瞎氊、磨氊。再娶矞氏，生董氊。董氊尤桀㸃，遂殺二兄，以井其衆。木征者，乃瞎氊之子，恥父爲董氊所併，乃力結部落，遷于武勝。治平間，厮囉旣死，起復董氊爲保順軍莭度䓁使。　上即位，加太保。関中士人数言其利害。王韶始爲建昌軍司理，受知於江西提刑蔡挺。後数嵗，挺知慶州，韶謁挺，得向宝議洮河一說，韶悅之，乃入京為“平戎策”以献，又献“和戎六亊”。䟽奏，召韶問狀，乃以爲秦鳯路機冝。後韶從数騎親抵俞龍珂帳招誘之，龍珂遂率其属十二万口來附，賞韶為右正言，建古渭寨為通逺軍，使韶知軍亊，以圖武勝。㑹木征來㓂，韶大破之，乃集武勝爲鎮洮軍，後以鎮洮為熈州，以韶知州亊。其明年春，景思立引兵討河州，韶引兵從之，木征遁走，斬獲不可勝計，乃以思立知河州。於是取復疊、宕、岷、洮䓁処，遂班師，以韶為左諫議大夫。當是時，木征雖屡敗，而董氊别將青冝結鬼章者，復数擾河州。明年春，景思立攻鬼章於踏白城，戰敗逐死。上深以用兵爲憂。後木征雖降，所謂董氊者，則自此嵗爲边患，韶之勢不能耴也。"
                },
                {
                    "paragraph": "章淳造釁於梅山，",
                    "zhushu": "熈寕四年七月庚戌，邊檢證中書户房公亊章淳察訪荆北路，經制南江亊。先是，辰州布衣張翹与流人李資詣闕献書，言：“辰州之南江，乃古銀州，為蛮人向氏、舒氏、田氏所據，良田数千万頃。若朝廷出偏师壓境上，臣二人說之，可使納土。”書奏，朝廷以委廣西鈴轄刘策。會策死，改命淳。淳至辰州，遂遣李資䓁入南江諭意。資䓁𥚹宕无謀，反爲所害。淳乃即三路進兵，誅蕩平之，遂置沅州。又以潭之梅山、邵之飛山爲蘇方、楊光潜所據，遂乘兵勢進克梅山，建安化縣。"
                },
                {
                    "paragraph": "熊本發難於渝瀘。",
                    "zhushu": "熈寕七年九月，詔知瀘州李曼勒停。先是，瀘州淯井監夷，自以往時淯井官自煎鹽，已有賣茆之利，自官賣井，已失其業，而官又令納米折茆，於是結集夷衆數百，刼掠殺人兵甚衆，駐泊景思忠䓁皆死之。乃遣檢正中書户房熊本察訪梓𧃍，兼体量經制夷事。又降敕牓付本，曉諭夷界，如能自帰，並釋其罪。本至蜀，乃檄召戎州司户程之元權領江安縣，使宻圖之。之元一日召諸酋見於庭，遂殺九十餘人。本乃上言：“江安兵官以啇議買田爲名，誘致三里夷人，已即斬之矣。”本乞賞力，上以誘殺弗許。已而本与轉運使陳沈、提刑范百禄率屬兵、東兵、土丁凡五千人入夷界，捕殺水路大小四十六村夷，得夷所献地二百四十里，於是引兵而還。亊已，遂責李曼。"
                },
                {
                    "paragraph": "然此等皆戕賊已降，俘纍老弱，困弊腹心，而取空虚無用之地以爲武功，使陛下受此虚名而忽於實禍，勉彊砥礪，奮於功名。故沈起、劉彛復發於安南，",
                    "zhushu": "安南即交趾也。按：交趾，古百粤之地。漢元鼎中，伏波將軍路博往開定南粤，始置交趾刺史。後漢建武中，女子正則反交趾，馬援平定之。建安六年，立交州，唐日安南都護府。唐末，交州爲曲顥所據。顥死，子承美嗣，後為南海王劉龔所擒，於是以李進爲交州刺史。愛刑楊廷藝攻進，進遯㱕龔後六歳，牙將皎公羡復殺廷藝以自立。廷藝故將吴權復擊公羡，殺之。權死，子昌岌嗣。昌岌死，弟昌濬嗣。昌濬死，其佐吕処玶与峯川刺史獢知祐爭立，驩州丁璉㪯兵擊定之。刘盛之子鈸乃授璉以交州莭度。太宗太平㒷囯五年，璉尚祖兵專地。是年冬，璉死，弟璿㓜，大將𥠖元刼遷璿於别室，盡幽丁氏，以璿表襲兄位，不報。後二年，遂廢璿，自称留後，遣使貢方物，㝷封交趾郡王。元死，子龍越立。已而龍越後爲弟龍廷所殺，囯大乱。旣而沿海安撫邵曄上邕州至交州水陸圗，　真宗曰：　“祖宗開姜如此其大，謹守而已，安用勞民以貪无用之土乎？”未幾，龍廷入貢，乃賜名至忠。至忠死，子纔十歳，其弟明昶与明昶復爭立。大校李公藴發兵俱擊殺之，自称留後，遣使請命。真宗乃授公藴爲安南都護、交趾部王。仁宗天聖六年，公藴死，子徳政嗣。皇祐七年，徳政死，子日尊嗣。日尊死，子乾徳嗣。㑹知桂州沈起、刘𢑱張皇致冠，乾徳乃發兵叛。"
                },
                {
                    "paragraph": "使十餘萬人暴露瘴毒，死者十而五六，道路之人，斃於輸送，貲糧器械，不見敵而盡。",
                    "zhushu": "熈寧八年二月庚寅，詔刑部郎中沈起授郢州團練副使，本州安置。祠部郎中刘彛責授均州團練副使，隨州安置。先是，仁宗朝以蕭注知邕州，注献取交趾之策，論者以爲　事不省。神宗即位，王安石秉政，献言者謂交趾已爲古城所敗，計日可取，乃以注知桂州。上問攻取之策，注辭曰：“今之溪同，非昔日之比。”或謂交人衆不滿萬人，傳者之妄。起獨言交州小醜，无不可取之理。安石喜，乃罷江㱕，以起知桂州。起至，則遣官入溪洞㸃集土兵，諸洞騷然。又遣薛㪯誘納恩情州儂善美，交人以爲言，上患之，親批諭中書曰：“熈河方用兵未息，而沈起又於南方希賞妄作，引惹蛮亊，冝速罷起。”於是以彜代起，彜不復集舟師教水戰，交人貿易一切禁止之，愈怨望，以故大集兵丁，欲謀㪯事。時知邕州蘇緘伺知之，以書抵𢑱，反移丈劾緘沮議。未幾，交人果大㪯，攻䧟欽、廉二州，皮𢙣之永平䓁四寨。緘力戰拒守，日遣使請救於彜二遣張守莭以兵三千赴援，守莭逗留不進，回保崑崙關，猝遇賊，一軍俱覆。邕守四十二日城䧟絨死之。上深咎彛、起，皆編管逺惡州軍，而王安石亦憂沮形於辭色矣。後詔郭逵、趙禼討之，殺戮甚衆，李乾徳乃降。"
                },
                {
                    "paragraph": "以爲用兵之意，必且少衰，而李憲之師復出於洮州矣。",
                    "zhushu": "元豐𥘉，蔡確旣排吴充罷相，欲併逐王珪。珪畏確，引爲執政。確語珪以　“上厭公”之說，珪曰：“奈何？”確曰：“上乆欲收復靈武，公能任責，則相位可保。”珪喜。適江東運判何琬有違法事，　上語珪欲按之。珪語檢正俞充，充以告琬，琬上韋自辨。上怒珪以漏語，退朝甚憂。珪語充曰：“俱得罪矣，然有一策。”遂教充建取靈武之章。書奏未幾，而充暴卒，乃以髙遵𥙿代之。四年冬，遂命遵𥙿出環慶，刘昌祚出涇原，李憲留熈河，种諤出鄜、廷，王中　出五路，會於㒷、靈。"
                },
                {
                    "paragraph": "今師徒克捷，銳氣方盛，",
                    "zhushu": "時刘昌祚兵獨先出塞，斬大首領十五，小首領二百十九，斬首二千四百，至靈州城下接戰，斬首二百七十二，獲牛羊萬，糧草五萬。"
                },
                {
                    "paragraph": "陛下喜於一勝，必有䡖視四夷、陵侮敵國之意。天意難測，臣實畏之。且夫戰勝之後，　陛下可得而知者，凱旋捷奏，拜表稱賀，赫然耳目之觀耳。",
                    "zhushu": "先是，王韶旣入覲，王安石請率百官称賀，　上難之。旣而復請，於是　上御紫宸殿，安石率羣臣上表賀，　上解所繫玉帶賜安石。至是，高遵𥙿拒靈川百里，謀言“刘昌祚已克靈川城”，遵𥙿即上表賀，故其言及此。"
                },
                {
                    "paragraph": "至於逺方之民，肝腦屠於白刃，筋骨絶於餽餉，流離破産，鬻賣男女，薰眼折臂自經之狀，陛下必不得而見也；慈父孝子、孤臣寡婦之哭聲，　陛下必不得而聞也。譬猶屠殺牛羊，刳臠魚鼈以爲膳羞，食者甚美，死者甚苦。使　陛下見其號呼於挺刃之下，宛轉於刀几之間，雖八珍之美，必將投筯而不忍食，而况用人之命，以爲耳目之觀乎？”且使陛下將卒精彊，府庫充實，如秦、漢、隋、唐之君。旣勝之後，禍亂方興，尚不可救，而况所在將吏罷軟凡庸，較之古人，萬萬不逮。而數年以來，公私窘乏，内府累世之積，掃地無餘，州郡征稅之儲，上供殆盡，百官俸廩，僅而能繼，南郊賞給，乆而未辦。以此舉動，雖有智者，無以善其後矣。且飢疫之後，所在盜賊蠭起，京東、河北，尤不可言。若軍事一興，横歛隨作，民窮而無告，其勢不爲大盜，無以自全。邊事方深，内憂復起，則勝、廣之形，將在於此。此老臣所以終夜不寐，臨食而歎，至於慟哭而不能自止也。且臣聞之，凡舉大事，必順天心。天之所向，以之舉事必成；天之所背，以之舉事必敗。蓋天心向背之迹，見於災祥豐歉之間。今自近嵗，日蝕星變，地震山崩，水旱癘疫，連年不解，民死將半，天心之向背，可以見矣。而　陛下方且斷然不顧，興事不已。譬如人子得過於父母，惟有㳟順靜思，引咎自責，庻幾可解。今乃紛然詰責奴婢，恣行箠楚，以此事親，未有見赦於父母者。故臣願　陛下逺覽前世興亡之迹，深察天心向背之理，絶意兵革之事，保疆睦鄰，安靜無爲，固社稷長乆之計。上以安二宮朝夕之養，",
                    "zhushu": "“二宮”，謂太皇太后曹氏、太皇后髙氏。"
                },
                {
                    "paragraph": "下以濟四方億兆之命，則臣雖老死溝壑，瞑目於地下矣。昔漢祖破滅群雄，遂有天下；光武百戰百勝，祀漢配天。然至白登被圍，則講和親之議；西域請吏，則出謝絶之言。",
                    "zhushu": "事見上注。"
                },
                {
                    "paragraph": "此二帝者，非不知兵也，蓋經變旣多，則慮患深逺。今陛下深居九重，而䡖議討伐，老臣庸懦，私竊以爲過矣。然人臣納說於君，因其旣厭而止之，則易爲力；迎其方銳而折之，則難爲功。凡有血氣之倫，皆有好勝之意。方其氣之盛也，雖布衣賤士，有不可奪。自非智識特逹，度量過人，未有能勇於奮發之中，舎己從人，惟義是聽者也。今陛下盛氣於用武，勢不可回。臣非不知，而獻言不已者，誠見　陛下聖徳寛大，聽納不疑，故不敢以衆人好勝之常心望於　陛下。且意　陛下他日親見用兵之害，必將哀痛悔恨，而追咎左右大臣未嘗一言，臣亦將老且死，見先帝扵地下，亦有以藉口矣。惟　陛下哀而察之。",
                    "zhushu": "此䟽旣奏，上爲之動。及永楽之敗，頗思其言。",
                    "type": 2
                },
                {
                    "paragraph": "代滕甫論西夏書",
                    "zhushu": "滕公名甫，字元發，後避髙、曾、王諱，以字爲名，更字達道，東陽人也。元豊四年，西夏有変，朝廷亟欲進兵，故公代甫上此狀。",
                    "type": 2
                },
                {
                    "paragraph": "臣㓜無學術，老不讀書，毎欲披竭愚忠，上𥙷聖明萬一，而肝肺枯涸，無可言者。近者因病求醫，偶悟一事，推之有證，似可施行，惟　陛下財幸。臣近患積聚，醫云：“據病當下，一日而愈。”若不下，半月而愈。然中年以後，一下一衰，積聚之患，終身之憂也。臣私計之，終不以一日之快，而易終身之憂。遂用其言，以善藥磨治，半月而愈。𥘉不傷氣，體力益全。因悟近日臣寮上言，欲用兵西方者，皆是醫人欲下一日而愈者也。其勢亦未必不成，然終非臣子深愛君父，欲出萬全之道。以陛下聖明，將賢士勇，何往而不克？而臣尚以爲非萬全者，俗言“彭祖觀井，",
                    "zhushu": "彭祖見論語及莊子。丗本云：“姓籛名鏗，在商爲守藏史，在周爲柱下史，年八百嵗。”"
                },
                {
                    "paragraph": "自繫大木，加之以車輪覆井而後敢觀。此言雖鄙，而切於事情。　陛下愛民憂國，非特如彭祖之愛身，而兵者凶器，動有存亡，其䧟人可畏，有甚於井。故臣願陛下之用兵如彭祖之觀井，然後爲得也。竊觀善用兵者莫如曹操，其破㓕𡊮氏最爲巧思，請試爲陛下論之。𡊮紹以十倍之衆，大敗於官渡，僅以身免，",
                    "zhushu": "紹与曹操相距於官渡，操襲取淳于瓊䓁，髙覧、張郃皆奔操。於是紹軍驚擾，大潰。紹与其子譚䓁幅巾乗馬，与八百騎渡河。亊見後漢本傳。"
                },
                {
                    "paragraph": "而操歛兵者，何也？所以緩紹而亂其國也。紹返國益驕，忠賢就戮，",
                    "zhushu": "𥘉，紹欲進兵攻許，田豊強諫，忤紹，遂械繋之。及軍敗還，紹曰：“吾不用田豊言，果爲所𥬇。”乃殺之。"
                },
                {
                    "paragraph": "嫡庶爭奪，",
                    "zhushu": "紹軍敗後，發病薨。未及定嗣，衆以𡊮譚長，欲立之。審配䓁遂矯紹遺命，立𡊮尚爲嗣。於是兄弟各起兵交闘，終底滅亡。"
                },
                {
                    "paragraph": "不及八年，𡊮氏無遺種矣。向使操急之，紹旣不可一舉蕩滅，若懼而修徳，用田豐而立𡊮譚，則成敗未可知也。其後比征烏元，討𡊮尚、𡊮熈，尚、熈走遼東，或勸操平之，操曰：“吾今急之則合，緩之則自相圗，其勢然也。”遂引兵還，曰：“吾方使公孫康斬送其首。”已而果然。",
                    "zhushu": "三囯志魏武紀云：遼東单于速僕元及遼西、北平諸豪，棄其種人，与尚、熈奔遼東，衆尚有数千騎。𥘉，遼東太守公孫康恃逺不服，及公破鳥元，或說公遂征之，尚兄弟可擒也。公曰：“吾方使康斬送尚、熈首，不煩兵矣。”九月，公引兵自栁城還，康即斬尚熈及速僕元等，傳其首。諸將或問公還而康斬送尚熈，何也？公曰：“彼素畏尚䓁，吾急之則并力，緩之則自相圖，其勢然也。”"
                },
                {
                    "paragraph": "若操者，可謂巧於滅國矣。滅國，大事也，不可以速。譬如小兒毀齒，以漸揺撼之，則齒脫而兒不知。若不以漸，一拔而得齒，則毀齒可以殺兒。故臣願　陛下取西夏，如曹操之取𡊮氏也。方元昊強時，謀臣猛將盡其智力，十年而不敢近。今者主弱臣強，其國内亂，",
                    "zhushu": "慶暦八年，元昊死，諒祚立。熈寜元年，諒祚死，秉常立。至元豐四年，秉常爲母族所纂，諸　　　大酋数十名擁兵洶乱。"
                },
                {
                    "paragraph": "陛下使偏師一出，已斬名王，虜僞公主，築蘭、㑹等州，",
                    "zhushu": "神廟。元豐四年，熈河路都大經制司言：八月丁丑，揔領七軍掩擊西賊，禽酋首三人，獲首領二十餘人，斬二千餘級。又言：九月乙酉，収復蘭州，遂築蘭州成。詔以李浩權熈河蘭㑹路安撫副使。"
                },
                {
                    "paragraph": "此實千載一時，以此賊授陛下之秋也。兵法有之：同舟而遇風，呉越相救，如左右手。",
                    "zhushu": "孫子九地萹曰：“夫吴人与越人相惡也，當其同舟済而遇風，其相救也如左右手。”"
                },
                {
                    "paragraph": "今秉常雖爲母族所篡，以意度之，其家世大族，亦未肯俯首連臂爲此族用也。今乃合而爲一，清野以抗王師，",
                    "zhushu": "神廟嘗御批付涇原經略使盧秉云：近累得边奏，諜報夏囯変故，㒷州左右新舊行身造逆之臣，与秉常故時親黨，各擁兵自固，斬絶河津，則清野可知。"
                },
                {
                    "paragraph": "如左右手，此正同舟遇風之勢也，法當緩之。今天威已震，臣願選用大臣宿將爲賊所畏服者，使兼帥五路，聚重兵臨境上，號稱百萬，蒐乗𥙷卒，牛酒日至，金鼔之聲聞於數百里外，爲必討之勢，而實不出境。多發金帛，遣間使辯士離壊其黨與。且下令曰：“尺地吾不愛也，一民吾不有也。有能與衆降者，即以封之。有敢攘其地、虜其人者，皆斬。”不出一年，必有權均力敵，内自相疑者。人情不逺，各欲求合，及王師之未出，争爲先降，以希重賞。　陛下因而分裂之，即用其酋豪，命以爵秩，棊布錯峙，務使相仇，如漢封呼韓耶通西域故事。不過於害要處築一城，屯數千人，置一將以護諸族，",
                    "zhushu": "前漢匈奴傳：封露三年，呼韓耶单于來朝，留月餘，遣㱕囯。单于自請頓留居光禄塞下。漢遣董忠、韓昌將騎萬六千送出塞。詔忠䓁留衛单于，助誅不服。又鄭吉傳云：吉中西域而立莫府，治烏壘城，鎮撫諸囯，誅伐懷集之。漢之號令班西域矣。"
                },
                {
                    "paragraph": "可使數百年面内保境，不煩餽運城守，豈非萬全之至計哉？臣願　陛下斷之於中，深慮而逺計之。夫人臣自爲計不同，人臣非攘地首虜無以爲功。爲陛下計，惟天下安、社稷固耳。　陛下神聖冠古，動容舉意，皆是功徳，但能踞泰山之安，與天地等壽，則竹帛不可勝記，而堯、舜、禹、湯不足過也。議者不知出此，争欲急於功名，履危犯難，以勞聖慮，臣竊不取。",
                    "zhushu": "時大將如种諤輩，皆勸　上乗其君長未定，倉猝之間，亟以大兵直擣㒷靈，覆其巢穴，故　上累降御批於軍前。"
                },
                {
                    "paragraph": "古人有言：“省官不如省事，省事不如清心。”",
                    "zhushu": "出晋書荀勉傳。"
                },
                {
                    "paragraph": "劉洎諌唐太宗曰：“皇天以不言爲貴，聖人以不言爲徳。老子稱大辯若訥，莊子言至道無文。且多記則損心，多言則耗氣，心氣内損，形神外勞，𥘉雖不覺，後必爲慮，須爲社稷自愛。”",
                    "zhushu": "己上見洎本傳。"
                },
                {
                    "paragraph": "人臣愛君，未有如洎之深者也，臣實慕之。雖責守在外，不合妄言，然自念舊臣，譬之老馬，雖筋力已衰，不堪致逺，而經渉險阻，粗識道路。",
                    "zhushu": "韓子曰：營仲、隰朋從威公而伐狐竹，春往而冬返，迷惑失道。管仲曰：“老馬之智可用也。”乃放老馬而隨之，遂得道焉。”"
                },
                {
                    "paragraph": "惟　陛下哀憫其愚，而矜其志，不勝幸甚。",
                    "zhushu": "",
                    "type": 2
                },
                {
                    "paragraph": "代滕甫辨謗乞郡書",
                    "zhushu": "",
                    "type": 2
                },
                {
                    "paragraph": "臣聞人情不問賢愚，莫不畏天而嚴父。然而疾痛則呼父，窮窘則號天，",
                    "zhushu": "史記屈原傳云：“夫天者，人之始也；父母者，人之本也。”人窮則反本，故劳苦倦極，未甞不呼天也；疾痛慘怛，未甞不呼父母也。"
                },
                {
                    "paragraph": "蓋情發於中，言無所擇，豈以號呼之故，謂無嚴畏之心？人臣之所患，不止於疾痛，而所憂有甚於窮窘，若不號呼於君父，更將趨赴於何人？伏望聖慈，少加憐察。",
                    "zhushu": "中謝。"
                },
                {
                    "paragraph": "臣本無學術，亦無材能，惟有忠義之心，生而自許。昔季孫有言：“見有禮於其君者，事之，如孝子之養父母也；見無禮於其君者，誅之，如鷹鸇之逐烏雀也。”",
                    "zhushu": "亊見左傳文公十八年。"
                },
                {
                    "paragraph": "臣雖不肖，允蹈斯言。但信道直前，謂人如己。旣蒙深知於聖主，肯復借交於衆人？任其憃愚，積成仇怨。一自離去左右，十有二年，浸潤之言，何所不有？至謂臣隂黨反者，故縱罪人，若快斯言，死未塞責。",
                    "zhushu": "元豐七年五月辛酉，知筠州縢甫知湖州。甫性踈逹不疑，在上前論亊，如家人父子，言无文飾，洞見肝鬲。上知其誠盡，亊无鉅細，人无親踈，輒以問甫。甫隨亊解荅，不自嫌外。而王安石方立新法，天下洶洶，恐甫有言，故出甫于外。然用甫之意尚未衰也。㑹甫之妻黨李逢者犯法，至大不道，於是甫坐落翰林、侍讀二斈士知也州徙蔡，未行，而御史何正臣論甫阿縱大逆之人，法不容誅。詔改安州。旣罷，入朝，未對，左右中以飛語。　上出手詔付中書曰：“甫与李逢近親，不冝令処京師，可与東南一小郡。”復貶筠州。士大夫爲甫危慄，或以爲且有後命。甫獨曰：“天知吾直，上知吾忠，吾何憂哉！”乃上䟽自明。上覽䟽釋然，故有湖州之命。"
                },
                {
                    "paragraph": "竊伏思宣帝，漢之英主也，以片言而誅楊惲；",
                    "zhushu": "本傳云：㑹有日食変，騶馬猥佐成上書告惲“驕奢不悔過，日食之咎，此人所致。”章下廷尉按驗，得所予孫㑹宗書，宣帝見而惡之，遂𦝫斬惲。"
                },
                {
                    "paragraph": "太宗，唐之興王也，以單詞而殺劉洎。",
                    "zhushu": "唐史本傳：太宗不豫，洎与馬周入候，出見禇遂良，泣曰：“上體患癰，殊可懼。”遂良即奏洎曰：“囯家不足慮，正當輔少主行伊、霍亊。”帝愈，召洎問狀，洎引馬周爲佐，遂良軌不已，帝惑之，乃賜死。"
                },
                {
                    "paragraph": "自古忠臣烈士，遭時得君而不免於禍者，何可勝數？而臣獨蒙皇帝陛下始終照察，愛惜保全，則陛下聖度已過於宣帝、太宗，而臣之遭逢，亦古人所未有。日月在上，更何憂虞？但念丗之憎臣者多，而臣之賦命至薄，積毀銷骨，巧言鑠金，",
                    "zhushu": "史記鄒陽書云：“夫以孔墨之辯，不能自免於讒諛，而二囯以危，何則？衆口鑠金，積毀銷骨也。”"
                },
                {
                    "paragraph": "市虎成於三人，",
                    "zhushu": "戰囯䇿云：“龐葱与太子質於邯郸。”謂魏王曰：“今一人言市有虎，王信之乎？”王曰：“否。”“二人言市有虎，王信之乎？”王曰：“信之矣。”龐葱曰：“夫市之無虎明矣，然而三人言而成虎。今邯郸去大梁也逺於市，而議臣者過於三人，頋王察之。"
                },
                {
                    "paragraph": "投抒起於屢至。",
                    "zhushu": "曽參之処費，魯人有与之同姓名者殺人，人告其母曰：“曽參殺人。”其母織自若也。頃之，一人又告之，其母尚織自若也。頃又一人告之，其母投杼下機，踰墻而走。見史記甘荗傳。"
                },
                {
                    "paragraph": "儻因疑似，復致人言，至時雖欲自明，　陛下亦難屢赦。是以及今無事之日，少陳危苦之詞。晉王導，乃王淳之弟也，而不害其爲元臣。",
                    "zhushu": "導本傳云：“王涥之反也，刘隗勸帝悉誅王氏，論者爲之危心。導率羣從昆弟子姪二十餘人，每旦詣臺待罪。帝以導忠莭有素，特還朝服召見之。”中㒷名臣，莫与爲比。"
                },
                {
                    "paragraph": "崔造，源休之甥也，而不廢其爲宰相。",
                    "zhushu": "舊唐書崔造傳云：“造爲建州刺史，聞朱泚之難，撽隣州同㪯義兵，徳宗聞而嘉之。及收京師，詔召造至藍田。以舅源休与朱泚逆謀伏誅，造上䟽請罪，不敢即赴闕。上以爲知礼，優詔慰勉，拜祭亊中。正元二年，与中書舎人齊映各守本官同平章亊。”"
                },
                {
                    "paragraph": "臣與反者，義同路人，獨於寛大之朝，爲臣終身之累，亦可悲矣！凡今游䆠之士，稍與貴近之人有葭莩之親，",
                    "zhushu": "漢中山靖王勝傳云：“今羣臣非有葭莩之親。”師古曰：“葭，蘆也。莩者，其筩中白皮至薄者也。葭莩喻薄。”"
                },
                {
                    "paragraph": "半面之舊，",
                    "zhushu": "後漢應奉年二十時，甞詣彭城相𡊮賀。賀時出閉門，造車匠於内開扇出半靣視奉，奉即委去。後数十年，於路見車匠，識而呼之。"
                },
                {
                    "paragraph": "則所至便蒙異待，人亦不敢交攻。况臣受知於　陛下中興之𥘉，效力於衆人未遇之日，而乃毁訾不忌，踐踏無嚴，臣何足言，有辱天眷，此臣所以涕泣而自傷者也。今臣旣安善地，又忝清班，非敢别有僥求，更思録用。但患難之後，積憂傷心，風波之間，怖畏成疾。敢望陛下憫餘生之無幾，究前日之異恩，或乞移臣淮浙間一小郡，稍近墳墓，漸謀歸休。異日復得以枯朽之餘，仰瞻天日之表，然後退伏田野，自稱“老臣”，追叙始終之遭逢，以詫郷隣之父老。區區志願，永畢於斯。伏願　陛下憐其志，察其愚，而赦其罪。臣無任感㤙知罪，激切屏營之至。",
                    "zhushu": "",
                    "type": 2
                },
                {
                    "paragraph": "代李琮論京東盗賊狀",
                    "zhushu": "",
                    "type": 2
                },
                {
                    "paragraph": "右臣伏見自來河北、京東常苦盗賊，而京東尤甚。不獨穿窬祛篋、椎埋發冡之姦，至有飛揚跋扈、割據僣擬之志。近者李逢徒黨，青徐妖賊，皆在京東，凶愚之民，殆已成俗。自昔大盗之發，必有釁端。令朝廷清明，四方無虞，而此等常有不軌之意，殆土地風氣習俗使然，不可不察也。漢髙祖沛人，",
                    "zhushu": "帝紀云：“髙祖，沛豐邑中陽里人也。”"
                },
                {
                    "paragraph": "項羽𪧐　遷人，",
                    "zhushu": "本傳云：“下相人”，韋昭曰：“臨淮縣。”"
                },
                {
                    "paragraph": "劉𥙿彭城人，",
                    "zhushu": "宋書本紀云：“彭城綏輿里人。”"
                },
                {
                    "paragraph": "黄巢宛朐人，",
                    "zhushu": "唐本傳云：“曹州宛朐人。”"
                },
                {
                    "paragraph": "朱全忠碭山人，",
                    "zhushu": "五代史本傳云：“宋州碭山午溝里人也。”"
                },
                {
                    "paragraph": "其餘歷代豪傑出於京東者，不可勝數。故凶愚之人，常以此藉口，而其才力心膽，實亦過人。加以近年改更貢舉條制，掃除腐爛，專取學術。其秀民善士旣以改業，而其朴魯強悍難化之流，抱其無用之書，各懷不逞之意。朝廷雖敕有司别立字號，以収三路舉人，而此等自以丗傳朴學，無由復踐場屋，老死田里，不入選中，私出怨言，幸災伺𨻶。臣毎慮及此，即爲寒心。楊雄有言：“御得其道，則天下狙詐咸作使；御失其道，則天下狙詐咸作敵。”而班固亦論劇孟、郭解之流，皆有絶異之資，而惜其“不入於道徳，苟放縱於末流”。",
                    "zhushu": "游俠傳云：“布衣游俠郭解之徒，馳鶩於閭閻，權行州域，力折公侯，雖蹈於刑辟，死而不悔。觀其温良泛爱，振穷周急，亦皆有絶異之資，惜乎不入於道徳，苟放縱於末流，殺身亡宗，非不幸也。”"
                },
                {
                    "paragraph": "是知人之善惡，本無常性，若御得其道，則向之姦猾盡是忠良。故許子將謂曹操曰：子治朝之能臣，亂丗之姦雄，",
                    "zhushu": "魏武紀注曰：武帝嘗造許子將，問曰：“我何如人？”子將不荅。固問之，曰：“子治丗之能臣，乱丗之姦雄。”武帝大𥬇。"
                },
                {
                    "paragraph": "使韓、彭不遇漢髙，與盜賊何異？臣竊嘗爲朝廷計，以爲窮其黨而去之，不如因其材而用之。何者？其黨不可勝去，而其材自有可用。昔漢武嘗遣繍衣直指督捕盜賊，所至以軍興從事，斬二千石以下，",
                    "zhushu": "武帝末，郡囯盗賊羣起，道路不通，遣直指使者暴勝之等衣繍衣，持斧逐捕盗賊，以軍㒷誅不從命者。賊　州郡刺史、郡守臣下多伏誅。亊見并雋不疑傳。"
                },
                {
                    "paragraph": "可謂急矣，而盗賊不爲少衰者，其黨固不可盡也。若朝廷因其材而用之，則盗賊自消，而豪傑之士可得而使。請以唐事明之。自天寳以後，河北諸鎮相繼僣亂，雖憲宗英武，亦不能平，",
                    "zhushu": "藩鎮傳序云：“安、史乱天下，至肅宗大難略平，君臣皆幸安，故𤓰分河北地，付授叛將，護養萌孽，以成禍根。”一㓂死，一賊生，訖唐亡百餘年，卒不爲王土。"
                },
                {
                    "paragraph": "徒以好亂樂禍之人，背公死黨之士，相與出力而輔之也。至穆宗之𥘉，劉緫入朝，而河北始平。緫知河北之亂，權在此輩，於是盡籍軍中𪧐　將名豪如朱克融之流，薦之於朝，冀厚與爵位，使北方之人羡慕向進，革去亂心。而宰相崔植、杜元潁皆庸人，無逺慮，以爲“河北旣平，天下無事，克融輩乆留京師，終不録用，飢寒無告，怨忿思亂。”㑹張洪靖赴鎮，遂遣還幽州，而克融等作亂，復失河朔。",
                    "zhushu": "長慶元年二月，盧龍節度使劉緫奏“乞棄官爲僧，分所属爲三道，請以張洪靖、薛平、盧士玫分主之。又盡擇麾下𪧐　將有功、㐾徤難制者都知兵馬使朱克融等送之京，旣乞加奬祓，使燕人有羡慕朝廷祿位之意”。是時，穆宗方酣宴，不留意天下之務，崔植、杜元頓无逺略，不知安危大体，克融輩乆羈旅京師，至假丐衣食，日詣中書求官，植、元頴不之省。及除洪靖幽州，勒克融輩㱕本軍驅使，遂皆忿怨。秋七月甲辰，士卒連營呼譟作乱，遂囚洪靖。兵馬使王廷湊旣殺成徳節度田洪正，併出師討之，踰年竟无成功。史憲誠復逼殺魏博節度田布，朝廷不能制，遂併宋克融、王廷湊以節龯授之，由是再失河朔。"
                },
                {
                    "paragraph": "今陛下鑒唐室旣往之咎，當収京東、河北豪傑之心。臣伏見近日沂州百姓程棐告獲妖賊郭進等。竊聞棐之弟乃是李逢之黨，配在桂州，豪俠武徤，又過於棐。京東州郡如棐軰者，不可勝數。此等棄而不用即作賊，収而用之即捉賊，其理甚明。臣願陛下精選青、鄆兩帥，京東西職司，及徐、沂、兖、單、濰、密、淄、齊、曹、濮知州，諭以此意，使隂求部内豪猾之士，或有武力，或多權謀，或通知術數而暁兵，或家冨於財而好施，如此之𩔖，皆召而勸奬，使以告捕自効，籍其姓名，以聞於朝。所獲盗賊，量輕重酬賞。若獲真盗大姦，隨即録用。若只是㝷常刼賊，即累其人數，酬以一官，使此輩歆艶其利，以爲進身之資。但能拔擢數人，則一路自然競勸。貢舉之外，别設此科，則向之遺材，皆爲我用。縱有姦雄嘯聚，亦自無徒。但毎州搜得一二十人，即耳目徧地，盗賊無容足之處矣。歷觀自古竒偉之士，如周處、戴淵之流，皆出於羣盗，改惡修善，不害爲賢，",
                    "zhushu": "晋周処傳云：“処字子隠，陽羡人。少孤，未弱冠，膂力絕人，不修細行，緃情恣慾，州曲患之。処自知爲人所惡，乃慨然有改勵之志，克己朞年，州府交辟。後仕吴，至御史中丞。”戴若思傳云：若思，廣陵人，名犯高祖諱，　以字行。少好游俠，不拘操行。遇陸機赴洛，船裝甚盛，遂与其徒掠之。若思登岸，據胡床，指揮同旅，皆得其冝。機察見之，知非常人，在舫屋上遥謂之曰：“𡖖才器如此，乃復作刼耶？”若思感悟，因流涕投劒就之。機与言，深加賞歎，遂与定交焉。若思後㪯孝廉，官至驃騎將軍。"
                },
                {
                    "paragraph": "而况以捉賊出身，有何不可？若朝廷隨材試用，異日攘戎狄，立功名，未必不由此塗出也。非陛下神聖英武，不能決行此䇿。臣雖非職事，而受恩至深，有所見聞，不敢瘖黙。謹録奏聞，伏候勑㫖。",
                    "zhushu": "",
                    "type": 2
                },
                {
                    "paragraph": "代吕大防乞録用吕誨子孫劄子",
                    "zhushu": "元祐元年上吕誨，字献可。正惠公之孫，登進士第，終於提㪯崇福宫。",
                    "type": 2
                },
                {
                    "paragraph": "臣竊見故御史中丞吕誨，忠於先朝，極陳讜論，致忤時宰，繼死外藩。",
                    "zhushu": "邵氏聞見録云：“吕献可以追尊濮園亊擊歐陽公，凡十四章，具載奏議中。”刘諫議集云：“當熈寕間，王介甫𥘉拜參知政亊，時献可爲御史中丞，首欲弹介甫。”温公勸少遟之，畒可曰：　“上新嗣位，朝夕所与謀議者，二三執政而已。苟非其人，將敗囯亊。此乃心腹之疾，攻之惟恐不及，顧何緩耶？”温公思之，終曰：“不得其說。”未幾，聞中書置三司條例司，始変更祖宗法，專務聚歛，然後前日之疑者，始愧仰歎服。　献可緣此出知鄧州。温公退居洛陽，毎論當世人物，必曰：“吕献可之先見，范景仁之勇决，皆予所不及也。”"
                },
                {
                    "paragraph": "臣等皆嘗與之同官，備聞議論，一切出於至誠，而有不撓不回之節。雖處散地，未嘗一日有忘朝廷之意。憂傷悼疾，以至殞没。臨終之日，召司馬光面托後事，無一言及其家私，惟云：“朝廷事猶可救，願公更且竭力。”",
                    "zhushu": "献可病，自章草乞致仕，以醫爲喻。温公与邵康節日就卧内問疾，献可所言，皆天下囯家之亊，未嘗一語及其私。一日，手書托温公以墓銘，温公亟省之，已瞑目矣。偘公呼之曰：“更有以見属乎？”献可復張目曰：“天下亊尚可爲，君实勉之。”後温公相天下，再致元祐之盛，献可不及見矣，天下誦其言而悲之。亊載聞見録。"
                },
                {
                    "paragraph": "歷觀前後議臣，忠勤忘身，亡見其比。今其家甚貧，諸子仕於常調。欲望聖慈特賜矜憫，優加贈典，録用諸子之才者，以旌名臣之後。取進上。奉聖旨，吕由庚除太常寺太祝。",
                    "zhushu": ""
                }
            ]
        },
        {
            "name": "經進東坡文集事略卷第四十一",
            "paragraphs": [
                {
                    "paragraph": "經進東坡文集事略卷第四十一",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "上歐陽内翰書",
                    "zhushu": "",
                    "type": 2
                },
                {
                    "paragraph": "上梅龍圖書",
                    "zhushu": "",
                    "type": 2
                },
                {
                    "paragraph": "上范舍人書",
                    "zhushu": "",
                    "type": 2
                },
                {
                    "paragraph": "上梅直講書",
                    "zhushu": "",
                    "type": 2
                },
                {
                    "paragraph": "上曾丞相書",
                    "zhushu": "",
                    "type": 2
                },
                {
                    "paragraph": "與曾子固書",
                    "zhushu": "",
                    "type": 2
                },
                {
                    "paragraph": "上歐陽内翰書",
                    "zhushu": "",
                    "type": 2
                },
                {
                    "paragraph": "右軾啓。竊以天下之事，難於改為。自昔五代之餘，文教衰落，風俗靡靡，日以塗地。　聖上慨然太息，思有以澄其源，䟽其流，明詔天下，曉諭厥旨。於是招來雄俊魁偉敦厚朴直之士，罷去浮巧䡖媚叢錯采綉之文，將以追兩漢之餘，而漸復三代之故。士大夫不深明天子之心，用意過當，求深者或至於迂，務竒者恠僻而不可讀。餘風未殄，新弊復作。大者鏤之金石，以傳久逺。小者轉相模寫，號稱“古文”。紛紛肆行，莫之或禁。盖唐之古文，自韓愈始。其後學韓而不至者為皇甫湜，學皇甫湜而不至者為孫樵。自樵以降，無足觀矣。伏惟内翰執事，天之所付以收拾先王之遺文，天下之所待以覺悟學者。恭承王命，親執文柄，意其必得天下之竒士，以塞明詔。軾也逺方之鄙人，家居碌碌，無所稱道。及來京師，久不知名，將治行西歸，不意執事擢為第二。惟其素所蓄積，無以慰士大夫之心，是以群嘲而聚罵者，動滿千百。亦惟恃有執事之知，與衆君子之議論，故恬然不以動其心。猶幸御軾不為有司之所排，使得搢笏跪起，謝恩于門下。聞之古人，士無賢愚，惟其所遇。盖樂毅去燕，不復一戰，而范蠡去越，亦終不能有所為。軾願長在下風，與賔客之末，使其區區之心，長有所發。夫豈惟軾之幸，亦執事將有取一二焉。不宣。軾謹啓。",
                    "zhushu": "",
                    "type": 2
                },
                {
                    "paragraph": "上梅龍圖書",
                    "zhushu": "",
                    "type": 2
                },
                {
                    "paragraph": "右軾啓。軾聞古之君子，欲知是人也，則觀之以言。言之不足以盡也，則使之賦詩，以觀其志。春秋之世，士大夫皆用此以卜其人之休咎死生之間，而其應若影響符節之密。夫以終身之事，而決于一詩，豈非誠發於中而不能以自蔽邪？傳曰：“登髙能賦，可以為大夫矣。”古之所以取人者，何其簡且約也。後之世風俗薄惡，漸不可信。孔子曰：“今吾於人也，聽其言而觀其行。”知詩賦之不足以決其終身也，故試之論，以觀其所以是非於古之人，試之筞，以觀其所以措置於今之世。而詩賦者，𢦙以窮其所不能；筞論者，或以掩其所不知。差之毫毛，輙以擯落。後之所以取之者，何其詳且難也。夫惟簡且約，故天下之士皆敦朴而忠厚；詳且難，故天下之士虚浮而矯激。伏惟龍圖執事，骨鯁大臣，朝之元老，憂恤天下，慨然有復古之心。親較多士，存其大體。詩賦將以觀其志，而非以窮其所不能；筞論將以觀其才，而非以掩其所不知。使士大夫皆得寛然以盡其心，而無有一日之間蒼皇擾亂、偶得偶失之歎。故君子以為近古。軾長於草野，不學時文，詞語甚朴，無所藻飾。意者執事欲抑浮剽之文，故寍取此以矯其弊。人之幸遇，乃有如此。感荷悚息，不知所裁。",
                    "zhushu": "",
                    "type": 2
                },
                {
                    "paragraph": "上范舍人書",
                    "zhushu": "",
                    "type": 2
                },
                {
                    "paragraph": "右軾啓。聞之古人，民無常性。雖土地風氣之所禀，而其好惡，則存乎其上之人。文章之風，惟漢爲盛。而貴顯暴著者，蜀人爲多。盖相如唱其前，而王褒繼其後。峩冠曵佩，大車駟馬，徜徉乎郷閭之中，而蜀人始有好文之意，弦歌之聲，與鄒魯比。然而二子者，不聞其能有所薦達，豈其身之富貴，而遂忘其徒耶？甞聞之老人，自孟氏入朝，氏始息肩，救死扶傷不暇，故數十年間，學校衰息。天聖中，伯父觧褐西歸，鄉人嘆嗟，觀者塞塗。其後執事與諸公相繼登於朝，以文章功業聞於天下。於是釋耒耜而筆硯者，十室而九。比之西劉，又以逺過。且蜀之郡數十，軾不敢逺引其他。盖通義蜀之小州，而眉山又其一縣，去嵗舉於禮部者，凡四五十人，而執事與梅公親執權衡而較之，得者十有三人焉，則其他可知矣。夫君子之用心，於天下固無所私愛，而於父母之邦，茍有得之者，其與之喜樂，豈如行道之人漠然而已㢤？執事與梅公之於蜀人，其始風動誘掖，使聞先王之道，其终度量裁置，使觀天子之光，與相如、王褒又甚逺矣。軾也在十三人者之中，謹因閽吏進拜於庭，以謝萬一，又以賀執事之鄉人得者之多也。",
                    "zhushu": "",
                    "type": 2
                },
                {
                    "paragraph": "上梅直講書",
                    "zhushu": "",
                    "type": 2
                },
                {
                    "paragraph": "某官執事。某每讀詩至鴟鴞，讀書至君奭，常𥨸悲周公之不遇。及觀史，見孔子厄於陳、蔡之間，而絃歌之聲不絶，顏淵、仲由之徒相與問答。夫子曰：“匪兕匪虎，率彼曠野。吾道非邪？吾何為於此？”顔淵曰：“夫子之道至大，故天下莫能容。雖然，不容何病，不容然後見君子。”夫子油然而笑曰：“囘，使爾多財，吾為爾宰。”夫天下雖不能容，而其徒自足以相樂如此。乃今知周公之富貴，有不如夫子之貧賤。夫以召公之賢，以管、蔡之親，而不知其心，則周公誰與樂其富貴？而夫子之所與共貧賤者，皆天下之賢才，則亦足與樂乎此矣。軾七八嵗時，始知讀書，聞今天下有歐陽公者，其為人如古孟軻、韓愈之徒。而又有梅公者從之遊，而與之上下其議論。其後益壯，始能讀其文詞，想見其為人，意其飄然脫去世俗之樂，而自樂其樂也。方學為對偶聲律之文，求斗升之祿，自度無以進見於諸公之間。來京師逾年，未甞窺其門。今年春，天下之士群至于禮部，執事與歐陽公寔親試之。誠不自意，獲在第二。既而聞之人，執事愛其文，以為有孟軻之風，而歐陽公亦以其能不為世俗之文也而取焉。是以在此，非左右為之先容，非親舊為之請屬，而嚮之十餘年間，聞其名而不得見者，一朝為知己。退而思之，人不可以苟富貴，亦不可以徒貧賤。有大賢焉而為其徒，則亦足恃矣。苟其删一時之幸，從車騎數十人，使閭巷小民聚觀而賛嘆之，亦何以易此樂也。傳曰：“不怨天，不尤人。”蓋優哉㳺哉，可以卒嵗。執事名滿天下，而位不過五品。其容色温然而不怒，其文章寛厚敦朴而無怨言，此必有所樂乎斯道也。軾願與聞焉。",
                    "zhushu": "",
                    "type": 2
                },
                {
                    "paragraph": "上曾丞相書",
                    "zhushu": "",
                    "type": 2
                },
                {
                    "paragraph": "軾聞之，將有求於人，而其說不誠，則難以望其有合矣。世之竒特之士，其處也，莫不為異衆之行，而其出也，莫不為怪詭之詞。比物引𩔖，以摇撼當世。理不可化，則欲以勢劫之，將以術售其身。古之君子有韓子者，其為說曰：“王公大人，不可以無貧賤之士居其下風而推其後，大其聲名而久其傳。雖其貴賤之闊絶，而其相須之急，不啻若左右手。”嗚呼！果其用是說也，則夫世之君子所為老死而不遇者，無足怪矣。今夫扣之者急，則應之者疑，其詞夸，則其實必有所不副。今吾以為王公大人不可以一日而無吾也，彼將退而考其實，則亦無乃未至於此耶？昔者漢髙未甞喜儒，而不失為明君；衛、霍未甞薦士，而不失為賢公卿。吾將以吾之說，而彼將以彼之說，彼是相拒而不得其歡心，故貴賤之間終不可以合，而道終不可以行。何者？其扣之急而其詞夸也。鬻千金之璧者，不之於肆，而願觀者塞其門，觀之歎息，而主人無言焉。非不能言，知言之無加也。今也不幸而坐於五達之衢，又呶呶焉自以為希世之珍，過者不顧，執其裾而强觀之，則其所鬻者可知矣。王公大人其無意於天下後世者，亦安以求為也？茍其不然，則士之過於其前而有動於其目者，彼將褰裳疾行而摟取之。故凡皇皇汲汲者，舉非吾事也。昔者甞聞明公之風矣。以大臣之子孫，而取天下之髙第。才足以過人，而自視缺然，常若不足。安於小官，而樂於恬淡。方其在太學之中，衣繒飯糗，若將終身。至於徳發而不可掩，名髙而不可抑。貴為天子之少宰，而其自視不加於其舊之錙銖。其度量宏達，至於如此。此其尤不可以夸詞而急扣者也。軾不佞，自為學至今，十有五年。以為凡學之難者，難於無私。無私之難者，難於通萬物之理。故不通乎萬物之理，雖欲無私，不可得也。己好則好之，己惡則惡之，以是自信，則惑也。是故幽居默處而觀萬物之變，盡其自然之理，而斷之於中。其所不然者，雖古之所謂賢人之說，亦有所不取。雖以此自信，而亦以此自知其不悅於世也。故其言語文章，未甞輙至於公相之門。今也，天子舉直諫之士，而兩制過聽，謬以其名聞。竊以為與於此者，皆有求於吾君吾相者也。故亦有獻其文凡十篇，而書為之先。惟所裁擇，幸甚。",
                    "zhushu": "",
                    "type": 2
                },
                {
                    "paragraph": "與曾子固書",
                    "zhushu": "",
                    "type": 2
                },
                {
                    "paragraph": "軾叩頭泣血言：軾負罪至大，苟生朝夕，不自屏竄，輙通書問於朋友故舊之門者。伏念軾建事祖父，祖父之没，軾年十二矣，固能記憶其為人。又甞見先君欲求人為撰墓碣，雖不指言所屬，然私揣其意，欲得子固之文也。京師人事擾擾，而先君亦不自料止於此。嗚呼！軾尚忍言之。今年四月，軾既護喪還家，未葬，偶與弟轍閱家中舊書，見先君子自䟽錄祖父事迹數紙，似欲為行狀未成者，知其意未甞不在於此也。因自思念，恐亦一旦卒然，則先君之意，永已不遂。謹即其遺書，粗加整齊為行狀，以授同年兄鄧君文約，以吿於下執事。伏惟哀憐而幸諾之。豈惟罪逆遺孤之幸，抑先君有知，實寵綏之。軾不任哀祈懇切之至。",
                    "zhushu": ""
                }
            ]
        },
        {
            "name": "經進東坡文集事略卷第四十二",
            "paragraphs": [
                {
                    "paragraph": "經進東坡文集事略卷第四十二",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "上兩制書",
                    "zhushu": "",
                    "type": 2
                },
                {
                    "paragraph": "上富丞相書",
                    "zhushu": "",
                    "type": 2
                },
                {
                    "paragraph": "上韓太尉書",
                    "zhushu": "",
                    "type": 2
                },
                {
                    "paragraph": "上韓樞密書",
                    "zhushu": "",
                    "type": 2
                },
                {
                    "paragraph": "上兩制書",
                    "zhushu": "",
                    "type": 2
                },
                {
                    "paragraph": "軾聞古者有貴賤之際，有聖賢之分，二者相勝而不可以相參，其勢然也。治其貴賤之際，則不知聖賢之為髙。行其聖賢之分，則不知貴賤之為差。昔者子思、孟軻之徒，不見諸侯而耕於野，比閭小吏一呼於其門，則攝衣而從之。至於齊魯，千乘之君，操幣執摰，因門人以願交於下風，則閉門而不納。此非茍以為異而已，將以明乎聖賢之分，而不叅於貴賤之際。故其攝衣而從之也，君子不以為畏；而其閉門而拒之也，君子不以為傲。何則？其分定也。士之賢不肖，固有之矣。子思、孟軻，不可以人人而求之。然而貴賤之際，聖賢之分，二者要以不可不知也。世衰道䘮，不能深明於斯二者而錯行之，施之不得其處，故其道兩亡。今夫軾，朝生於草茅塵土之中，而夕與於州縣之小吏，其官爵勢力，不足較於世，亦明矣。而諸公之貴，至與人主揖譲周旋而無間，大車駟馬至於門者，逡廵而不敢入。軾也，非有公事而輒至於庭，求以賔客之禮見於下執事，固已獲罪於貴賤之際矣。雖然，當世之君子，不以其愚陋，而使與於制舉之末。朝廷之上，不以其踈賤，而使奏其猖狂之論。軾亦自忘其不肖，而以為是兩漢之主所孜孜而求之，親降色辭而問之政者也。其才雖不足以庶幾於聖賢之間，而學其道，治其言，則所守者其分也。是故踽踽然而來，仰不知明公之尊，而俯不知其身之賤。不由紹介，不待辭讓，而直言當世之故，無所委曲者，以為貴賤之際，非所以施於此也。軾聞治事不若治人，治人不若治法，治法不若治時。時者，國之所以存亡，天下之所最重也。周之衰也，時人莫不茍媮而不立，周雖欲其立，而不可得也，故周亡。秦之衰也，時人莫不貪利而不仁，秦雖欲其仁，而不可得也，故秦亡。西漢之衰也，時人莫不柔懦而謹畏，故君臣相䝉而至於危。東漢之衰也，時人莫不矯潡而奮厲，故賢不肖不相容，以至於亂。夫時者，豈其所自為邪？王公大人實為之。軾將論其時之病，而以為其權在諸公。諸公之所好，天下莫不好。諸公之所惡，天下莫不惡。故軾敢以今之所患二者，告於下執事。”其一曰：用法太密而不求情。其二曰：好名太髙而不適實。此二者，時之大患也。何謂用法太密而不求情？昔者天下未平而法不立，則人行其私意。仁者遂其仁，勇者致其勇，君子小人，莫不以其意從事，而不困於繩墨之開。故易以有功，而亦易以亂。及其治也，天下莫不趨於法，不敢用其私意，而惟法之知。故雖賢者所為，要以如法而止，不敢於法律之外有所措意。夫人勝法，則法為虚器；法勝人，則人為備位。人與法並行而不相勝，則天下安。今自一命以上，至於宰相，皆以奉法循令為稱其職，拱手而任法，曰：“吾豈得自由哉！”法既大行，故人為備位。其成也，其敗也，其治也，其亂也，天下皆曰：“非我也，法也。”法之弊，豈不亦甚矣哉！昔者漢髙之時，留侯為太子少傅，位於叔孫之後，而周昌亦自御史大夫為諸侯相，天下有緩急，則功臣左遷而不怨，此亦知其君臣之懽，不以法而相持也。今天下所以任法者，何也？任法生於自疑，自疑生於多私。惟天下之無私，則能於法律之外，有以效其智。何則？其自信明也。夫唐永、秦之間，姦臣執政，政以賄成。徳宗發憤而用常衮，衮一切用法，四方奏請，莫有獲者。然天下否塞，賢愚不分，君子不以為能也。崔祐甫為相，不至朞年，而除吏八百，多其親舊。或者以為譏，祐甫曰：“不然。非親與舊，則安得而知之？顧其所用如何爾。”君子以為善用法。今天下泛泛焉，莫有深思逺慮者，皆任法之過也。何謂好名太髙而不適實？昔者聖人之為天下，使人各致其能以相濟也。不一則不專，不專則不能。自堯舜之時，而伯夷、后䕫、稷、契之倫，皆不過名一藝、辨一職，以盡其能，至於子孫世守其業而不遷。夔不敢自與於知禮，而契不敢自任於播種。至於三代之際，亦各輔其才而安其習，以不相犯躐。凡書傳所載者，自非聖人，皆止於名一藝、辦一職。故其藝未甞不精，而其職未甞不舉。後世之所希望而不可及者，由此故也。下而至於漢，其君子各務其𠩄長，以相左右，故史之𠩄記，武、宣之際，自公孫、魏、邴以下，皆不過以一能稱於當世。夫人各有才，才各有大小，大者安其大而無忽於小；小者樂其小而無慕於大，是以各適其用，而不䘮其所長。及至後世，上失其道，而天下之士皆有侈心，恥以一藝自名，而欲盡天下之能事，是故䘮其所長，而至於無用。今之士大夫，其實病此也。仕者莫不談王道，述禮樂，皆欲復三代，追堯舜，終於不可行，而世務因以不舉。學者莫不論天人，推性命，終於不可究，而世教因以不明。自許太髙，而措意太廣，太髙則無用，太廣則無功。是故賢人君子布於天下，而事不立，聽其言則侈大而可樂，責其效則汗漫而無當，此皆好名之過。深惟古之聖賢，建功立業，興利捍患，至於百工小民之事，皆有可觀，不若今世之因循鹵莽，其故出於此二者歟？伏惟明公才略之宏偉，度量之寛厚，學術之廣愽，聲名之煒𤍞，冠於一時，而振於百世。百世之所望而正者，意有所向，則天下奔走而趨之。則其愍時憂世之心，或有取於斯言也。軾將有深於此者，而未敢言焉。不宣。軾再拜。",
                    "zhushu": "",
                    "type": 2
                },
                {
                    "paragraph": "上富丞相書",
                    "zhushu": "",
                    "type": 2
                },
                {
                    "paragraph": "軾聞之，進說於人者，必其人之有間而可入，則其說易行。戰國之人貪，天下之士因其貪而說之。危國之人懼，天下之士因其懼而說之。是故其說易行。古之人一說而合，至有立談之間而取公相者，未甞不始於戰國、危國。何則？有間而可入也。居今之世，而欲進說於明公之前，不得其閒而求入焉，則亦可謂天下之至愚無知者矣。地方萬里，而制於一姓，極天下之尊，而盡天下之富，不可以有加矣。而明公為之宰。四夷不作，兵革不試，是明公無貪於得，而無懼於失也。方西戎之熾也，狄人乗間以跨吾北，中國之大不畏，而畏明公之一詞。是明公之勇，冠於天下也。明公居於山東，而傾河朔之流人，父弃其子，夫弃其妻，而自歸於明公者百餘萬。明公人人而食之，旦旦而撫之，此百萬人者，出於溝壑之中，而免於烏鳶豺狼之患，生得以養其父母，而祭其祖考，死得以使其子孫葬埋祭祀，不失其故常，是明公之仁及於百世也。勇冠於天下，而仁及於百世，士之生於世，如此亦足矣。今也處於至足之勢，則是明公無復有所羡慕於天下之功名也。五帝三代之事，百家之書，莫不盡讀；禮樂刑政之大小，兵農財賦之盛衰，四海之内，地里之逺近，山川之嶮易，物土之所宜，莫不盡知；當世之賢人君子，與夫姦偽嶮詐之徒，莫不盡究。至於曲學小數，茫昧戃怳而不可知者，皆獵其華而咀其英，泛其流而涉其源，雖自謂當世之辯，不能傲之以其所不知，則是明公無復有所畏憚於天下之愽學也。名為天下之賢人，而貴為天子之宰。無貪於得，而無懼於失，無羡於功名，而無畏於愽學，是其果無間而可入也？天下之士，果不可以進說也？軾也聞之楚左史倚相曰：“昔衛武公年九十有五，猶日箴儆於國曰：“自𡖖以下，至於官師，茍在朝者，無謂我老耄而舍我，朝夕以交戒我。”猶以為未也，而作詩以自戒。其詩曰：“抑抑威儀，惟徳之隅。”夫衛武公惟居於至足，而日以為不足，故其没也，謚之曰𧇋聖武公。嗟天明公，豈以其至足而無間以拒天下之士，則士之進說者，亦何必其間之入哉？不然，軾將誦其所聞，而明公試觀之。夫天下之小人，所為奔走輻溱於大人之門而為之用者，何也？大人得其全，小人得其偏。大人得其全，故能兼受而獨制。小人得其偏，是以聚而求合於大人之門。古之聖人，惟其聚天下之偏而各收其用，以為非偏則莫肯聚也，是故不以其全而責其偏。夫惟全者之不可以多有也，故天下之偏者，惟全之求。今以其全而責其偏，夫彼若能全，將亦為我而已矣，又何求焉？昔者夫子廉絜而不為異衆之行，勇敢而不為過物之操，孝而不徇其親，忠而不犯其君。凡此者，是夫子之全也。原憲廉而至於貧，公良孺勇而至於闘，曽子孝而徇其親，子路忠而犯其君。凡此者，是數子之偏也。夫子居其全而收天下之偏，是以若此巍巍也。若夫明公，其亦可謂天下之全矣。”廉而天下不以為介，直而天下不以為訐，剛健而不為强，敦厚而不為弱。此明公之所得之於天，而天下之所不可望於明公者也。明公居其全，天下效其偏，其誰曰“不可”？異時士大夫皆喜為卓越之行，而世亦貴狡悍之才。自明公執政，而朝廷之間習為中道，而務循於規矩。士之矯飾力行為異者，眾必共笑之。夫卓越之行，非至行也，而有取於世。狡悍之才，非真才也，而有用於天下。此古之全人所以坐而收其功也。今天下卓越之行，狡悍之才，舉不敢至於明公之門，懼以其不純而獲罪於門下。軾之不肖，𥨸以為天下之未大治，兵之未振，財之未豐，天下之有望於明公而未獲者，其或由此也歟？昔范公收天下之士，不考其素，苟可用者，莫不咸在。雖其狂獧無行之徒，亦自效於下風，而范公亦躬為詭特之操以震之。夫范公之取人者，是也。其自為者，非也。㐲惟明公以天下之全而自居，去其短而襲其長，以收功於無窮。軾也西南之匹夫，求斗升之祿，而至於京師。翰林歐陽公不知其不肖，使與於制舉之末，而發其猖狂之論。是以輒進說於左右，以為明公必能容之。所進䇿論五十篇，貧不能盡寫，而致其半。觀其大略，幸甚。",
                    "zhushu": "",
                    "type": 2
                },
                {
                    "paragraph": "上韓太尉書",
                    "zhushu": "",
                    "type": 2
                },
                {
                    "paragraph": "軾生二十有二年矣。自七八歳知讀書，及壯大，不能曉習時事，獨好觀前世盛衰之迹，與其一時風俗之變。自三代以來，頗能論著。以爲西漢之衰，其大臣守㝷常，不務大略。東漢之末，士大夫多竒節，而不循正道。元、成之間，天下無事，公卿將相，安其祿位，顧其子孫，各欲樹私恩，買田宅，爲不可動之計，抵囘畏避，以茍歳月，而皆依放儒術六經之言，而取其近似者以爲口實。孔子曰：“惡居下流而訕上，惡訐以爲直。”而劉歆、谷永之徒，又相與彌縫其闕而緣飾之。故其衰也，靡然如蛟龍𥼶其風雲之勞，而安於豢畜之樂，終以不悟，使其肩披股裂，登於匹夫之爼，豈不悲哉！其後桓、靈之君，懲徃昔之弊，而欲樹人主之威權，故頗用嚴刑，以督責臣下。忠臣義士，不容於朝廷，故群起於草野，相與力爲險怪驚世之行，使天下豪俊奔走於其門，得爲之執鞭，而其自喜，不啻若卿相之榮。於是天下之士，囂然皆有無用之虚名，而不適於實效。故其亡也，如人之病狂，不知堂宇宫室之爲安，而號呼奔走以自顛仆。昔者太公治齊，舉賢而尚功。周公曰：“復世必有篡弑之臣。”周公治魯，親親而尊尊。太公曰：“後世浸微矣。”漢之事迹，誠大𩔖此。豈其當時公卿士大夫之行，與其風俗之剛柔，各有以致之邪？古之君子，剛毅正直，而守之以寛，忠恕仁厚，而發之以義。故其在朝廷，則士大夫皆自洗濯磨淬，戮力於王事，而不敢爲非常可怪之行。此三代王政之所由興也。曽子曰：“上失其道，民散乆矣。”天下之人，幸而有不爲阿附苟容之事者，則務爲倜儻矯異，求如東漢之君子，惟恐不及，可悲也已。軾自幼時，聞富公與太尉皆號爲寛厚長者，然終不可犯以非義。及來京師，而二公同時在兩府。愚不能知其心，竊於道塗望其容貌，寛然如有容，見惡不怒，見善不喜，豈古所謂大臣者歟？夫循循者固不能有所為，而翹翹者又非聖人之中道，是以願見太尉，得聞一言足矣。太尉與大人最厚，而又甞辱問其姓名，此尤不可以不見。今已後矣。不宣。軾再拜。",
                    "zhushu": "",
                    "type": 2
                },
                {
                    "paragraph": "上韓樞宻書",
                    "zhushu": "",
                    "type": 2
                },
                {
                    "paragraph": "某頓首上樞宻侍郎閣下。某受知門下，似稍異於咨常人，蓋甞深言不諱矣，明公不以為過。其在錢塘時，亦䝉以書見及，語意親甚。自爾不復通問者，七年於兹矣。須聞明公入西府，門前書生為作賀啟數百言，軾輙裂去，曰：“明公豈少此哉！要當有輔於左右者。”昔侯覇為司徒，其故人嚴子𨹧以書遺之曰：“君房足下，位至台鼎，甚善。懷仁輔義天下恱，阿䛕順旨要領絶。”世以子𨹧為狂，以軾觀之，非狂也。方是時，光武以布衣取天下，功成志滿，有輕人臣之心，躬親吏事，所以待三公者甚薄。覇為司徒，奉法循職而己。故子𨹧有以感發之。今　陛下之聖，不止光武，而明公之賢，亦逺過侯覇。某雖不用，然有位於朝，未若子𨹧之獨善也。其得盡言於左右，良不為過。今者貪功僥倖之臣，勸上用兵扵西北。使斯言無有，則天下之幸，孰大於此；不幸有之，大臣所宜必爭也。古今兵不可用，明者計之詳矣，明公亦必然之，軾不敢復言。獨有一事，以為臣子之忠孝，莫大扵愛君。愛君之深者，飲食必祝之曰：“使吾君子孫多，長有天下。”此豈非臣子之願歟？古之人君好用兵者多矣。出而無功與有功而君不賢者，皆不足道也。其賢而有功者，莫若漢武帝、唐太宗。武帝建元元年，蚩尤旗見，其長亘天。後遂命將出師，略取河南地，建置朔方。其春，戾太子生。自是之後，師行盖十餘年，兵所誅夷屠滅，死者不可勝數。巫蠱事起，京師流血，僵尸數萬，太子父子皆敗。故班固以為太子生長於兵，與之終始。唐太宗既平海内，破滅突厥、髙昌、吐谷渾等，且猶未厭，親駕征遼東。當時大臣房、魏輩皆力爭，不從，使無辜之民身膏草野於萬里之外。其後太子承乾、齊王祐、呉王恪皆繼相誅死，其餘遭武氏之禍，殘殺殆盡。武帝好古崇儒，求賢如不及，號稱“世宗”。太宗克己求治，幾致刑措，而其子孫遭罹如此，豈為善之報也哉？由此言之，好兵始禍者，既足以爲後嗣之累，則凢忍恥含垢以全人命，其爲子孫之福審矣。某既無狀，𥨸謂人主宜聞此言，而明公宜言此。此言一聞，豈惟朝廷無疆之福，將明公子孫實世享其報。某懐此欲陳乆矣，恐未信而諫，則以爲𧩂。不勝區區之忠，故移致之明公。雖以此獲罪，不愧不悔。皇天后土，宜聞此言。",
                    "zhushu": ""
                }
            ]
        },
        {
            "name": "經進東坡文集事略卷第四十三",
            "paragraphs": [
                {
                    "paragraph": "經進東坡文集事略卷第四十三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "上韓魏公論場務書",
                    "zhushu": "",
                    "type": 2
                },
                {
                    "paragraph": "上蔡省主論放欠書",
                    "zhushu": "",
                    "type": 2
                },
                {
                    "paragraph": "上韓丞相論災傷手實書",
                    "zhushu": "",
                    "type": 2
                },
                {
                    "paragraph": "上文侍中論榷鹽書",
                    "zhushu": "",
                    "type": 2
                },
                {
                    "paragraph": "上文侍中論强盜賞錢書",
                    "zhushu": "",
                    "type": 2
                },
                {
                    "paragraph": "上韓魏公論場務書",
                    "zhushu": "",
                    "type": 2
                },
                {
                    "paragraph": "軾再拜獻書昭文相公執事：軾得從官於西，甞以為當今制置西事，其大者未便，非痛整齊之，其勢不足以久安，未可以随欹而拄，随壊而補也。然而其事宏闊浩汗，非可以倉卒輕言者。今之所論，特欲救一時之急，解朝夕之患耳。徃者寳元以前，秦人之富强可知也。中户不可以畝計，而計以頃；上户不可以頃計，而計以賦。耕於野者，不願為公侯；藏於民家者，多於府庫也。然而一經元昊之變，氷消火燎，十不存三四。今之所謂“富民”者，嚮之僕𨽻也；今之所謂“蓄聚”者，嚮之殘弃也。然而不知昊賊之遺種，其將永世而臣伏邪？其亦有時而不臣也？以向之民力堅完百倍而不能支，以今之傷殘之餘而能辦者，軾所不識也。夫平安無事之時，不務多方優𥙿其民，使其氣力渾厚，足以勝任縣官權時一切之政，而欲一旦納之於患難，軾恐外憂未去，而内憂乘之也。鳯翔、京兆，此兩郡者，陜西之囊槖也。今使有變，則緣邊被兵之郡，知戰守而已。戰而無食則北，守而無財則散。使戰不北，守不散，其權固在此兩郡也。軾官於鳯翔，見民之所最畏者，莫若衙前之役。自其家之甕盎釡甑以上計之，長役及十千，鄉户及二十千，皆占役一分。所謂一分者，名為“糜錢”，十千可辦，而其實皆十五六千至二十千，而多者至不可勝計也。科役之法，雖始於上户，然至於不足，則遞取其次，最下至於家貲及二百千者，於法皆可科。自近嵗以來，凡所科者，鮮有能大過二百千者也。夫為王民，自甕盎釡甑以上，計之而不能滿二百千，則何以為民？今也及二百千則不免焉，民之窮困，亦可知矣。然而縣官之事，歳以二千四百分為計，所謂優輕而可以償其勞者，不能六百分，而捕獲强惡者願入焉，擿發贓弊者願入焉，是二千四百分者，衙前之所獨任，而六百分者，未能純被於衙前也。民之窮困，又可知矣。今之最便，惟重難日損，優輕日增，則民尚可以生，此軾之所爲區區議以官榷與民也。其詳固已具於府之所錄以聞者。從軾之說而盡以予民，失錢之以貫計者，軾嘗粗較之，嵗不過二萬。失之於酒課，而償之於税緍，是二萬者，未得爲全失也。就使爲全失二萬，均多補少，要以共足，此一轉運使之所辦也。如使民日益困，窮而無吿，異日無以待倉卒意外之患，則雖復嵗得千萬，無益於敗，此賢將帥之所畏也。軾以爲陛下新御宇内，方求所以爲千萬年之計者，必不肯以一轉運使之所能辦，而易賢將帥之所畏。况於相公才略冠世，不牽於俗人之論。乃者變易茶法，至今以爲不便者，十人而九，相公尚不顧，行之益堅。今此事至小，一言可決。去嵗赦書，使官自買木，關中之民，始知有生意。嚮非相公果斷而力行，必且下三司。三司固不許，幸而許，必且下本路。本路下諸郡，或以爲可，或以爲不可，然後監司𩔖聚其說而叅酌之。比復於朝廷，固已朞嵗矣。其行不行，又未可知也。如此而民何望乎？方今山陵事起，日費千金，軾乃於此時議以官榷與民，其爲迂闊取笑可知矣。然竊以爲，古人之所以大過人者，惟能於擾攘急迫之中，行寛大閑暇久長之政，此天下所以不測而大服也。朝廷自數十年以來，取之無術，用之無度，是以民日困，官日貧。一旦有大故，則政出一切，不復有所擇。此從來不革之過，今日之所宜深懲而永慮也。山陵之功，不過嵗終，一切之政，當訖事而罷。明年之春，則陛下逾年即位，改元之嵗，必將首行王道，以風天下。及今使郡吏議之，減定其數，當復以聞，則言之今其時矣。伏惟相公留意，千萬幸甚！",
                    "zhushu": "",
                    "type": 2
                },
                {
                    "paragraph": "上蔡省主論放欠書",
                    "zhushu": "",
                    "type": 2
                },
                {
                    "paragraph": "軾於門下，蹤迹絶踈。然私自揆度，亦似見知於明公者。㝷常無因緣，固不敢造次致書。今既有所欲言，而又黙默拘於流俗人之議，以為迹踈不當干說，則是謂明公亦如凡人拘於踈密之分者。竊以為不然，故輙有所言不顧，惟少留聽。軾於府中，實掌理欠。自今嵗麥熟以來，日與小民結為嫌恨，鞭笞鏁繫，與縣官日得千百錢，固不敢憚也。彼寔侵盗欺官，而不以時償，雖日撻無愧。然其間有甚足悲者。或管押竹木，風水之所漂；或主持粮斛，嵗久之所壞；或布帛惡弱，佑剝以爲虧官；或糟滓潰爛，紐計以爲實欠；或未輸之贓，責於當時主典之吏；或敗折之課，均於保任干繫之家。官吏上下，舉知其非辜，而哀其不幸，迫於條憲，勢不得釋。朝廷亦深知其無告也，是以每赦必及焉。凡今之所追呼鞭撻，日夜不得休息者，皆更數赦，逺者六七赦矣。問其所以不得釋之狀，則皆曰：吾無錢以與三司之曹吏。以爲不信，而考諸舊籍，則有事同而先釋者矣，曰：此有錢者也。嗟夫！天下之人，以爲言出而莫敢逆者，莫若天子之詔書也。今詔書且已許之，而三司之曹吏獨不許，是猶可忍邪？伏惟明公在上，必不容此輩，故敢以吿。凡四十六條，二百二十五人，錢七萬四百五十九千，粟米三千八百三十斛，其餘炭鐵、器用材木冗雜之物甚眾，皆經監司選吏詳定，灼然可放者，軾已具列聞於本府，府當以奏，奏且下三司。議者皆曰：“必不報，雖報，必無決然了絶之命。”軾以爲不然。徃年韓中丞詳定放欠，以爲赦書所放，必待其家業蕩盡，以至於干繫保人亦無孑遺可償者，又當計赦後月日以爲放數。如此，則所及甚少，不稱天子一切寛貸之意。自今苟無所隱欺者，一切除免，不同其他。以此知今之所奏者，皆可放無疑也。伏惟明公獨斷而力行之，使此二百二十五家皆得歸，安其藜糗，養其老幼，日晏而起，吏不至門，以歌詠明公之徳，亦使赦書不爲空言而無信者。干冒威重，退增恐悚。",
                    "zhushu": "",
                    "type": 2
                },
                {
                    "paragraph": "上韓丞相論災傷乎實書",
                    "zhushu": "",
                    "type": 2
                },
                {
                    "paragraph": "史館相公執事。軾到郡二十餘日矣。民物椎魯，過客稀少，真愚拙所宜乆處也。然災傷之餘，民既病矣。自入境，見民以蒿蔓裹蝗蟲而瘗之道左，纍纍相望者，二百餘里，捕殺之數，聞于官者，幾三萬斛。然吏皆言蝗不為災，甚者或言為民除草。使蝗果為民除草，民將祝而來之，豈忍殺乎？軾近在錢塘，見飛蝗自西北來，聲亂浙江之濤，上翳日月，下掩草木，遇其所落，彌望䔥然。此京東餘波及淮、浙者耳，而京東獨言蝗不為災，將以誰欺乎？郡已上章詳論之矣。願公少信其言，特與量蠲秋税，或與倚閣青苗錢。踈逺小臣，𦝫領不足以薦鈇龯，　豈敢以非災之蝗，上罔　朝廷乎？若必不信，方且重復檢按，則饑羸之民，索之於溝壑間矣。且民非獨病旱蝗也，方田均稅之患，行道之人舉知之。稅之不均也久矣，然而民安其舊，無所歸怨。今乃用一切之法，成於朞月之間，奪甲與乙，其不均又甚於昔者，而民之怨始有所歸矣。今又行手實之法，雖其條目委曲不一，然大抵特吿訐耳。昔之為天下者，惡告訐之亂俗也，故有不干己之法，非盗及强姦，不得捕吿。其後稍稍失前人之意，漸開吿訐之門。而今之法，揭賞以求人過者，十常八九。夫告訐之人，未有非凶姦無良者。異時州縣所共疾惡，多方去之，然後良民乃得而安。今乃以厚賞招而用之，豈吾君敦化、相公行道之本意歟？凡為此者，欲以均出役錢耳。免役之法，其經久利病，軾所不敢言也。　朝廷必欲推而行之，尚可擇其簡易為害不深者。軾以為定簿便當，即用五等古法，惟第四等、五等分上、中、下。昔之定簿者為役，役未至，雖有不當，民不爭也。役至而後訴耳，故簿不可用。今之定簿者為錢，民知當户出錢也，則不容有大繆矣。其名次細别，或未盡其詳，然至於等第，蓋已略得其實。軾以為如是足矣。但當先定役錢所須幾何，預為至少之數，以賦其下五等，",
                    "zhushu": "“下五等”，謂第四等上、中、下，第五等上、中也。此五等舊役至輕，須令出錢至少乃可。第五等下，更不當出分文。"
                },
                {
                    "paragraph": "其餘委自令佐，度三等以上民力之所任者而分與之。夫三等以上錢物之數，雖其親戚不能周知，至於物力之厚薄，則令、佐之稍有才者，可以意度也。借如某縣第一等凡若干户，度其力共可以出錢若干，則悉召之庭，以其數予之，不户别也，令民自相差擇，以次分占，盡數而已。第二等則逐鄉分之，凡某鄉之第二等若干户，度其力可以共出錢若干，召而分之，如第一等。第三等亦如之。彼其族居相望，貧富相悉，利害相形，不容獨有僥倖者也。相推相詰，不一二日自定矣。若析户，則均分役錢，典賣則著所割役錢於契要，使其子孫與買者各以其名附舊户供官。至三年造簿，則不復用，舉從其新。如此，而　朝廷又何求乎？所謂浮財者，决不能知其數。凡吿者，亦意之而已。意之而中，其賞不貲；不中，杖六十至八十，極矣。小人何畏而不為乎？近者軍器監須牛皮，亦用吿賞。農民䘮牛甚於䘮子，老弱婦女之家，報官稍緩，則撻而責之錢數十千，以與浮浪之人，其歸為牛皮而已。何至是乎！軾在錢塘，每執筆斷犯鹽者，未甞不流涕也。自到京東，見官不賣𥂠，獄中無𥂠囚，道上無遷鄉配流之民，私𥨸喜幸。近者復得漕檄，令相度所謂王伯瑜者欲變京東、河北𥂠法，置“市易𥂠務”利害，不覺慨然太息也。密州之𥂠，嵗收税錢二千八百餘萬，為𥂠一百九十餘萬秤，此特一郡之數耳。所謂市易𥂠務者，度能盡買此乎？苟不能盡，民肯捨而不煎，煎而不私賣乎？頃者兩浙之民，以𥂠得罪者，嵗萬七千人，終不能禁。京東之民，悍於兩浙逺甚，恐非獨萬七千人而已。縱使官能盡買，又須盡賣而後可，苟不能盡，其存者與翼土何異，其害又未可以一二言也。願公救之於未行，若已行，其孰能已之？軾不敢論事久矣，今者守郡，民之利病，其勢有以見及。又聞自京師來者，舉言公深有拯救斯民、為社禝長計逺慮之意，故不自揆，復發其狂言，可則行之，否則置之，願無聞於人，使孤危衰廢之蹤，重得罪於世也。干冒威重，不勝戰慄。",
                    "zhushu": "",
                    "type": 2
                },
                {
                    "paragraph": "上文侍中論榷鹽書",
                    "zhushu": "",
                    "type": 2
                },
                {
                    "paragraph": "留守侍中執事：當今天下勲徳俱髙，為主上所𠋣信，望實兼隆，為士民所責望，受恩三世，宜與社稷同憂，皆無如明公者。今雖在外，事有關於安危，而非職之所憂者，猶當盡力爭之，而况其亊關本職，而憂及生民者乎？竊意明公必已言之，而人不知。若猶未也，則願效其愚。湏者，三司使章惇建言，乞榷河北、京東𥂠。　朝廷遣使案視，召周革入覲，已有成議矣。惇之言曰：“河北與陜西皆為邊防，而河北獨不榷𥂠，此　祖宗一時之誤思也。”軾以為陜西之𥂠，與京東、河北不同。解池廣袤不過數十里，既不可捐以予民，而官亦易以籠取。青塩至自虜中，有可禁止之道，然猶法存而實不行，城門之外，公食青𥂠。今東北循海皆塩也，其欲籠而取之，正與淮南、兩浙無異。軾在餘杭時，見兩浙之民以犯𥂠得罪者，一嵗至萬七千人而莫能止。姦民以兵仗護送，吏士不敢近者，常以數百人為輩，特不為他盗，故上下通知而不以聞耳。東北之人，悍於淮、浙逺甚，平居椎剽之姦，常甲於他路，一旦榷塩，則其禍未易以一二數也。由此觀之，　祖宗以來，獨不榷河北𥂠者，正事之適宜耳，何名為誤哉？且榷𥂠雖有故事，然要以為非王政也。陜西、淮、浙既未能罷，又欲使京東、河北随之，此猶患風痺人曰：“吾左臂既病矣，右臂何為獨完？”則以酒色伐之，可乎？今議者曰：“吾之法與淮、浙不同。淮、浙之民所以不免於私販，而竈户所以不免於私賣者，以官之買價賤而賣價貴耳。今吾賤買而賤賣，借如每斤官以三錢得之，則以四錢出之，𥂠商私買於竈户，利其賤耳，賤不能減三錢，竈户均為得三錢也，寜以予官乎？將以予私商而犯法乎？此必不犯之道也。”此無異於兒童之見。東海皆𥂠也，茍民力之所及，未有捨而不煎，煎而不賣者也。而近嵗官錢常若窘迫，遇其急時，百用横生，以有限之錢，買無窮之𥂠，竈户有朝夕薪米之憂，而官錢在朞月之後，則其利必歸於私販無疑也。食之於𥂠，非若饑之於五榖也。五榖之乏，至於節口并日，而况𥂠乎？故私販法重而官𥂠貴，則民之貧而懦者或不食𥂠。徃在浙中，見山谷之人有數月食無𥂠者。今將榷之，東北之俗，必不如徃日之嗜鹹也，而望官課之不虧，踈矣。且淮、浙官𥂠，本輕而利重，雖有積滯，官未病也。今已三錢為本，一錢為利，自祿吏購賞修築敖庾之外，所獲無幾矣。一有積滯不行，官之所䘮，可勝計哉！失民而得財，明者不為，况民財兩失者乎？且禍莫大於作始”，作俑之漸，至於用人。今兩路未有𥂠禁也，故變之難，遣使㑹議，經年而未果。自古作事欲速，而不取衆議，未有如今日者也。然猶遲久如此，以明作始之難也。今既已榷之矣，則他日國用不足，添價貴賣，有司以為熟事，行半紙文書而決矣。且明公能必其不添乎？非獨明公不能也，今之執政，能自必乎？苟不可必，則兩路之禍，自今日始。夫東北之蠶，衣被天下，蠶不可無𥂠，而議者輕欲奪之，是病天下也。明公可不深哀而速救之歟？或者以爲　朝廷既有成議矣，雖爭之必不從。竊以爲不然。乃者手實造簿，方赫然行法之際，軾甞論其不可，以告今太原韓公。公時在政府，莫之行也，而手實卒罷，民賴以少安。凡今執政所欲必行者，青苗、助役、市易、保甲而已，其他猶可以庶幾萬一。或者又以爲明公將老矣，若猶有所爭，則其請老也難。此又軾之所不識也。使明公之言幸而聽，屈己少留，以全兩路之民，何所不可。不幸而不聽，是議不中意，其於退也尤易矣。願少留意。軾一郡守也，猶以爲職之所當憂，而冒聞於左右，明公其得己乎？干瀆威重，俯伏待罪而已。",
                    "zhushu": "",
                    "type": 2
                },
                {
                    "paragraph": "上文侍中論强盜賞錢書",
                    "zhushu": "",
                    "type": 2
                },
                {
                    "paragraph": "軾再拜。軾備貟偏州，民事甚簡。但風俗武悍，恃好强劫，加以比嵗荐饑，椎剽之姦，殆無虚日。自軾至此，明立購賞，随獲随給，人用競勸，盗亦歛迹。凖法：“獲强盗一人，至死者給五十千，流以下半之。”近有旨，災傷之嵗，皆降一等。既降一等，則當復減半。自流以下，得十二千五百而已。凡獲一賊，吿與捕者，率常不下四五人，不勝，則為盗所害，幸而勝，則凡為盗者舉讎之。其難如此，而使四五人者分十二千五百以捐其軀命，可乎？　朝廷所以深惡强盗者，為其志不善，張而不已，可以馴致勝、廣之資也。由此言之，五十千豈足道哉？夫災傷之嵗，尤宜急於盗賊。今嵗之民，上户皆闕食，冬春之交，恐必有流亡之憂。若又縱盗而不捕，則郡縣之憂，非不肖所能任也。欲具以聞上，而人微言䡖，恐不見省。向見報明公所言，無不立從。東武之民，雖非所部，明公以天下為度，必不聞也，故敢以告。比來士大夫好輕議舊法，皆未習亊之人，知其一不知其二者也。常竊怪司農寺所行文書，措置郡縣事，多出於本寺官吏一時之意，遂與制勑並行。近者令諸郡守根究衙前重難，應緣此毁弃官文書者，皆科“違制”，且不用赦降原免。考其前後，初不被旨。謹案律文：毁棄官文書重害者，徒一年。今科“違制”，即是増損舊律令也。不用赦降原免，即是衝改新制書也。豈有增損舊律令，衝改新制書，而天子不知，三公不與，有司得專之者？今監司郡縣，皆恬然受而行之，莫敢辨，此軾之所深不識也。昔𡊮紹不肯迎天子，以謂若迎天子以自近，則毎事表聞，從之則權䡖，不從則拒命，非計之善也。夫“不請而行”，袁紹之所難也，而况守職奉上者乎？今聖人在上，　朝廷清明，雖萬無此虞，司農所行，意其出於偶然，或已甞被旨，而失於開坐，皆不可知。但不請而行，其漸不可開耳。軾愚惷無狀，孤危之跡，日以岌岌。夙蒙明公奨與過分，竊懷憂國之心，聊復一發於左右，猶幸明公密之，無重其罪戾也。",
                    "zhushu": ""
                }
            ]
        },
        {
            "name": "經進東坡文集事略卷第四十四",
            "paragraphs": [
                {
                    "paragraph": "經進東坡文集事略卷第四十四",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "上劉侍讀書",
                    "zhushu": "",
                    "type": 2
                },
                {
                    "paragraph": "上王兵部書",
                    "zhushu": "",
                    "type": 2
                },
                {
                    "paragraph": "上張太保書",
                    "zhushu": "",
                    "type": 2
                },
                {
                    "paragraph": "上文潞公書",
                    "zhushu": "",
                    "type": 2
                },
                {
                    "paragraph": "上劉侍讀書",
                    "zhushu": "",
                    "type": 2
                },
                {
                    "paragraph": "軾聞天下之所少者，非才也。才滿於天下而事不立。天下之所少者，非才也，氣也。何謂氣？曰：“是不可名者也，若有鬼神焉而隂相之。”今夫事之利害，計之得失，天下之能者舉知之而不能辦。能辦其小，而不能辦其大，則氣有所不足也。夫氣之所加，則己大而物小。於是乎受其至大而不為之驚，納其至繁而不為之亂，任其至難，而不為之憂，享其至樂而不為之蕩。是氣也，受之於天，得之於不可知之間，傑然有以蓋天下之人，而出萬物之上。非有君長之位，殺奪施與之權，而天下環嚮而歸之，此必有所得者矣。多才而敗者，世之所謂不幸者也。若無能焉而每以成者，世之所謂天幸者也。夫幸與不幸，君子之論，不施於成敗之間，而施於窮達之際。故凡所以成者，其氣也。其所以敗者，其才也。氣不能守其才，則焉徃而不敗？世之所以多敗者，皆知求其才，而不知論其氣也。若夫明公，其亦有所得矣。軾非敢以虚辭而曲說，誠有所見焉耳。夫天下有分，得其分則安，非其分而以一毫取於人，則群起而爭之。天下有無窮之利，自一命以上，至於公相，其利可愛，其塗甚夷，設為科條，而待天下之擇取。然天下之人，翹足跂首而群望之，逡廵而不敢進者，何也？其分有所止也。天下有無功而遷一級者，則衆指之矣。遷者不容於下，遷之者不容於上，而况其甚者乎！明公起於徒步之中，執五寸之翰，書方尺之簡，而列於士大夫之上，横翔捷出，冠壓百吏，而為之表。猶以為未也，而加之師友之職，付之全秦之地。地方千里，則古之方伯連帥所不能有也。東障崤澠，北跨河渭，南倚巴蜀，西控戎夏，則古之秦昭王、商君、白起之徒，所以殣身殘民百戰而有之者也。奮臂而取兩制，不十餘年，而天下不以為速。非有汗馬之勞，米鹽之能，以擅富貴之美，而天下不以為無功。抗顔髙議，自以無前，而天下不以為無讓。此其氣固有以大服於天下矣。天下無大事也，天下而有大事，非其氣之過人者，則誰實辦之？軾逺方之鄙人，逰於京師，聞明公之風，幸其未至於公相，而猶可以誦其才氣之盛美，而庶幾於知言。惜其將遂西去而不得從也，故請問於門下，以願望見其風采。不宣。軾再拜。",
                    "zhushu": "",
                    "type": 2
                },
                {
                    "paragraph": "上王兵部書",
                    "zhushu": "",
                    "type": 2
                },
                {
                    "paragraph": "荆州南北之交，而士大夫往來之衝也。執事以髙才盛名，作牧於此，盖亦嘗有以相馬之說吿於左右者乎？聞之曰：“騏驥之馬，一日行千里而不殆，其脊如不動，其足如無所着，升髙而不輕，走下而不軒。”其伎藝卓絶，而效見明著至於如此，而天下莫有識者，何也？不知其相而責其技也。夫馬者，有昂目而豐臆，方蹄而密睫，捷乎若深山之虎，曠乎若秋後之兔，逺望目若視日，而志不存乎芻粟。若是者，飄忽騰踔，去而不知所止。是故古之善相者，立於五達之衢，一日而眄之，聞其一鳴，顧而循其色，馬之技盡矣。何者？其相溢於外而不可蔽也。士之賢不肖，見於面顔，而發泄於辭氣，卓然其有以存乎耳目之間，而必曰久居而後察，則亦名相士者之過矣。夫軾，西州之鄙人，而荆之過客也。其足跡偶然而至於執事之門，其平生之所治以求聞於後世者，又無所挾持以至於左右，盖亦易踈而難合也。然自蜀至於楚，舟行六十日，過郡十一，縣三十有六，取所見郡縣之吏數十百人，莫不孜孜論執事之賢，而教之以求通於下吏。且執事何脩而得此稱也？軾非敢以求知，而望其所以先後於仕進之門者，亦徒以為執事立於五達之衢，而庶幾乎一目之眄，或有以信其平生爾。夫今之世，豈惟王公擇士，士亦有所擇。軾將自楚游魏，自魏無𠩄不逰，恐他日以不見執事為恨也，是以不敢不進。不宣。軾再拜。",
                    "zhushu": "",
                    "type": 2
                },
                {
                    "paragraph": "上張太保書",
                    "zhushu": "",
                    "type": 2
                },
                {
                    "paragraph": "軾頓首再拜。伏䝉再示先人墓表，特載辨姦一篇，恭覽涕泗，不知所云。竊惟　先人早歳汩沒，晚乃有間，雖當時學者知師尊之，然於其言語文章，猶不能盡，而况其中之不可形者乎？所謂知之盡而信其然者，舉世惟公一人。雖若不幸，然知我者希，正老氏之所貴。辨姦之始作也，自軾與舍弟皆有“嘻其甚矣”之諫，不論他人，獨明公一見，以為與我意合。公固已論之先朝，載之史冊，今雖容有不知，後世決不可沒。而先人之言，非公表而出之，則人未必信。信不信何足深計，然使斯人用區區小數以欺天下，天下莫覺莫知，恐後世必有秦無人之嘆。此墓表之所以作，而軾之所以流涕再拜而謝也。黄叔度澹然無作，郭林宗一言，至今以為顔子。林宗於人材，小大畢取，所賢非一人，而叔度之賢，無一見於外者，而後世猶信，徒以林宗之重也。今公之重，不減林宗，所賢惟先人，而其心迹，粗若可見，其信於後世必矣。多言何足為謝，聊發一二。",
                    "zhushu": "",
                    "type": 2
                },
                {
                    "paragraph": "上文潞公書",
                    "zhushu": "",
                    "type": 2
                },
                {
                    "paragraph": "軾再拜。孟夏漸𤍠，恭惟留守太尉執事台候萬福。承以元功，正位兵府，備物典冊，首冠三公。雖曾孫之遇，絶口不言，而金縢之書，囡事自顯。真古今之異事，聖朝之光華也。有自京師來，轉示所賜書教一通，行草爛然，使破甑敝帚，復增九鼎之重。軾始得罪，倉皇出獄，死生未分，六親不相保。然私心所念，不暇及他。但顧平生所存，名義至重，不知今日所犯，為已見，絶於聖賢，不得復為君子乎？抑雖有罪不可赦，而猶可改也？伏念五六日，至于句時，終莫能決。輒復強顔忍恥，飾鄙陋之詞，道疇昔之眷，以卜於左右。遽辱還答，恩禮有加。豈非察其無他，而恕其不及，亦如聖天子所以貸而不殺之意乎？伏讀洒然，知其不肖之軀，未死之間，猶可以洗濯磨治，復入於道徳之場，追申徒而謝子產也。軾始就逮赴獄，有一子稍長，徒步相随，其餘守舍，皆婦女幼稚。至宿州，御史符下，就家取文書，州郡望風，遣吏發卒，圍船搜取，老幼幾怖死。既去，婦女恚罵曰：“是好著書，書成何所得，而怖我如此！”悉取燒之。比事定，重復㝷理，十亡其七八矣。到黄州，無所用心，輒復覃思於易、論語，端居深念，若有所得。遂因先子之學，作易傳九卷，又自以意作論語說五卷。窮苦多難，夀命不可期，恐此書一旦復淪沒不傳，意欲寫數本留人間。念新以文字得罪，人必以為凶衰不祥之書，莫肯收藏。又自非一代偉人，不足託以必傳者，莫若獻之明公。而易傳文多，未有力裝寫，獨致論語說五卷，公退閒暇，一為讀之。就使無取，亦足見其窮不忘道，老而能學也。軾在徐州時，見諸郡盗賊為患，而察其人多凶俠不遜，因之以饑饉，恐其憂不止於竊攘剽殺也，輒草具其事上之。㑹有旨移湖州而止。家所藏書，既多亡軼，而此書本以為故紙糊籠篋，獨得不燒，籠破見之，不覺惘然如夢中事，輒錄其本以獻。軾廢逐至此，豈敢復言天下事，但惜此事粗有益於世，既不復施行，猶欲公知之，此則宿昔之心掃除未盡者也。公一讀訖，即燒之而已。黄州食物賤，風土稍可安，既未得去，去亦無𠩄歸，必老於此。拜見無期，臨紙於邑，惟冀以時為國自重。",
                    "zhushu": ""
                }
            ]
        },
        {
            "name": "經進東坡文集事略卷第四十五",
            "paragraphs": [
                {
                    "paragraph": "經進東坡文集事略卷第四十五",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "答李琮書",
                    "zhushu": "",
                    "type": 2
                },
                {
                    "paragraph": "答黄魯直書",
                    "zhushu": "",
                    "type": 2
                },
                {
                    "paragraph": "答秦太虚書",
                    "zhushu": "",
                    "type": 2
                },
                {
                    "paragraph": "答張文潛書",
                    "zhushu": "",
                    "type": 2
                },
                {
                    "paragraph": "答陳師仲書",
                    "zhushu": "",
                    "type": 2
                },
                {
                    "paragraph": "答畢仲舉書",
                    "zhushu": "",
                    "type": 2
                },
                {
                    "paragraph": "答李琮書",
                    "zhushu": "",
                    "type": 2
                },
                {
                    "paragraph": "軾啓，奉别忽然半年，思仰無窮。近聞公有閨門之戚，即欲作書奉慰。既罕遇的便，又以為書未必能開釋左右，徃徃更益悽悵，用是稍緩。今辱手教，慙負不已。竊計髙懐逺度，必已超然。此等情累，随手掃滅，猶恐不脱，若更反覆㝷繹，便𦆑繞人矣。望深以明識照之。軾凡百如昨，愚暗少慮，輒復随緣自娯。自夏至後，杜門不出，惡𤍠不可過，所居又向西，多勸遷居，遷居非月餘不能定，而𤍠向衰矣。亦復不果。如聞公以職事當須一赴闕，不知果然否？承問及王天常奉職所言邊事。天常父齊雄，結髮與西南夷戰，夷人信畏之。天常幼隨其父入夷中。近嵗王中正入蜀，亦令天常招撫近界諸夷。夷人以其齊雄子，亦信用其言。向甞與軾言瀘州事，所以致甫望乞弟作過如此者，皆有條理可聽。然皆已往之事，雖知之無𥙷，又似言人長短，故不復錄呈。獨論今日事勢，揣量夷人情偽，似有本末。天常正月中與軾言：“播州首領楊貴遷者，俗謂之楊通判，最近烏蠻，而梟武可用。”又有宋大郎者，乞弟之死黨，凶猾有謀略，若官中見委，說楊貴遷令殺宋大郎，必可得也。數日前，有從蜀中來者，言貴遷已殺宋大郎，納其首級，與銀三千兩。以此推之，天常之言，殆不妄也。天常言：“晏州六縣水路十二村諸夷，世與乞弟為仇。向者熊察訪誘殺十二村首領，及近嵗韓存寳討殺羅狗姓，諸夷皆有脣齒之憂，貌畏而心貳。去年乞弟領兵至羅个牟屯，殺害兵官王宣等十二人。其地去寍逺安夷寨至近，涉厯諸夷族帳不少，自來自去，殊無留難。若諸夷不心與之，其勢必不能如此也。今欲討乞弟，必先有以懐結近界諸夷，得其心腹而後可。今韓存寳等諸軍既不敢與乞弟戰，但翶翔於近界百餘里間，多殺不作過熟户老弱，而厚以金帛遺乞弟，且遣四人為質，然後得乞弟遣人送一封空降書，便與打誓，即日班師，與運司諸君皆上表稱賀。上深照其實，已降手詔械存寳獄中，逺人無不歡快，以謂雖漢光武、唐太宗料敵察情於萬里之外，不能過也。今雖已械存寳，而後來者亦未見有新巧必勝之術，但言乞弟不過有兵三千，而官軍無慮三萬，何徃而不克？此正如千鈞車弩，可以洞犀象而不可以得䑕耳。今粮運止於江安縣，自江安至乞弟住坐處，猶須十二三程，吏士以糗餌行，其勢不能過一月，乞弟但能深自避匿四五十日則免矣。而山谷幽嶮，林木沮洳，賊於溪谷間依叢木自蔽，以藥箭射人，血濡縷立死。戰士數萬人，知深入未為萬全，而將吏不敢復稽留。此間事不可不深慮。天常言：“國之用兵，正如私家之造屋，凡屋若干，材石之費，榖米之用，為錢若干，布筭而定，無所贏縮矣。工徒入門，斧斤之聲鏗然，而百用毛起，不可復計，此慮不素定之過也。既作而復聚粮，既斵而復求材，其費必十倍，其工必不堅。故王者之兵，當如富人之造屋，其慮周，其規摹素定，其取材積粮皆有方，故其經營之常遅，而其作之常速，計日而成，不愆于素，費半他人，而工必倍之。”今日之䇿，可且罷諸將兵，獨精選一轉運使及一瀘州知州，許法外行事，與二年限，令經畫處置，他人更不得與。多出錢物茶綵，於㳂邊愽買夷人粮米，其費必減倉卒夫運之半。使辯士招說十州五團、晏州六縣水路十二村羅氏鬼主、播州楊貴遷之𩔖，作五六頭項，更番出兵，以蹂踐乞弟族帳，使春不得耕，秋不得穫人。嘉、戎、瀘、渝四州，皆有土豪爲把截將，自來雇一私兵入界，用銀七兩，毎得一蕃人頭，用銀三十兩買之，把截將自以爲功。今可召募此四州人，毎得二十級，即與補一三班差使；如不及二十級，即每級官與絹三十匹。出入山谷，耐辛苦瘴毒，見利則雲合，敗則鳥獸散，此本蠻夷之所長，而中原之所無柰何也。今若召募諸夷及四州把截將私兵，使迭出迭入，則蠻夷之所長，我反用之。但能積日累月，𢦤殺其丁壯，且使終年釋耒而操兵，不及二年，其族帳必殺乞弟以降。如其未也，則乞　朝廷差三五千人，將下選兵三路入界。西路自江安縣進兵，先積粮於寍逺寨，以十州五團等諸夷爲先鋒，以施、黔、戎、瀘四州藥箭努手繼之；中路自納溪寨進兵，先積粮於本寨，亦以諸夷爲先鋒，以將下兵馬繼之。三路中惟此路稍平，可以用官軍。東路自合江縣進兵，先積粮於安溪寨，亦以諸夷為先鋒，以嘉、戎、瀘、渝四州召募人繼之，可以一舉而蕩滅也。”天常此䇿，雖若不快，以蕞爾小醜，二年而後定。然王者之兵，必出於萬全，不可以僥倖。淮南王安有言：“厮輿之卒，有一不備而歸者，雖得越王之首，臣猶竊為大漢羞之。”今乞弟譬猶蚤蝨也，克之未足以威四夷，萬一不克，豈不為卿大夫之辱也哉！趙充國征先零，鄧訓征𦍑及月支胡，皆以計磨之，數年乃克。唐明皇欲取石堡城，王忠嗣不奉詔，以謂非殺二萬人不可取。方唐之盛，二萬人豈足道哉！而賢將謀國，終不肯出此者，圖萬全也。又漢永和中，交趾反，議者欲發荆、揚、兖、豫四萬人討之，獨李固以謂：四州之人，逺赴萬里，無有還期，詔書迫促，必致叛亡。南州温瘴，死者必多，士卒疲勞，比至嶺南，不復堪闘。前中郎將尹就討益州叛𦍑，益州諺曰：“虜來尚可，尹來殺我。”後以兵付刺史張喬，因其將吏，旬月之間，破殄宼虜。此發將無益，州郡可任之明效也。今可募蠻夷，使自相攻，轉輸金帛，以為其資。有能反間致頭首者，許以封侯之賞。因舉祝良為九真太守，張喬為交趾刺史，由此嶺外息平。今觀其說，乃與天常之言若合符節。但天常不學，言不能起意耳。天常又言：“烏蠻藥箭，中者立死，無脱理，然不能及逺，非三十步内不發，發無不中。”今與烏蠻戰，當於百步以下、五六十步以上，强弓弩射之。若稍近，則短兵徑進，於五七步内相格，則其長技皆廢。今乞弟亦未是正烏蠻也。諸如此巧便非一，不能盡錄，略舉一二，以見天常之練習，疑可驅使耳。又有一圖子，雖不甚詳宻，然大略具是矣。按圖以考其說，差若易了，故以奉呈，看訖，可却付去人見還也。此非公職事，然孜孜㝷訪如此，以見忠臣體國知無不為之義也。軾其可以罪廢不當言而止乎？雖然，亦不可使不知我者見以為詬病也。知荆公見稱經藏文，是未離妄語也。便䝉印可，何哉？圓覺經紙示及，得暇為寫下卷，令公擇寫上卷。秦太虚，維揚勝士，固知公喜之，無乃亦可令荆公一見之歟？子駿初見報，奪一官耳。不知其罷郡能不鬱鬱否？有一書，不知其今安在，敢煩左右達之。江水比去年甚大，郡中不為患。見說沙湖鎮頗浸居民，亦江淮間常事耳。臨臯港既開，徃來蒙利無窮，而居民貿易之入亦不貲，但不免少有淤填。議者謂歳發少春，夫淘之甚易。承問，輒及之。未緣展奉，惟冀以時自重。謹奉手啟起居。熱甚，幸恕不謹。軾頓首再拜。",
                    "zhushu": "",
                    "type": 2
                },
                {
                    "paragraph": "答黄魯直書",
                    "zhushu": "",
                    "type": 2
                },
                {
                    "paragraph": "軾頓首再拜。魯直教授長官足下。軾始見足下詩文於孫莘老之坐上，聳然異之，以為非今世之人也。莘老言：“此人，人知之者尚少，子可為稱揚其名。”軾笑曰：“此人如精金美玉，不即人而人即之，將逃名而不可得，何以我稱揚為？”然觀其文以求其為人，必䡖外物而自重者，今之君子，莫能用也。其後過李公擇於濟南，則見足下之詩文愈多，而得其為人益詳。意其超逸絶塵，獨立萬物之表，馭風騎氣，以與造物者逰，非獨今世之君子所不能用，雖如軾之放浪自弃，與世闊踈者，亦莫得而友也。今者辱書詞累幅，執禮恭甚，如見所畏者，何哉？軾方以此求交於足下，而懼其不可得，豈意得此扵足下乎？喜愧之懐，殆不可勝。然自入夏以來，家人輩更卧病，忽忽至今，裁荅甚緩，想未深訝也。古風二首，託物引𩔖，真得古詩人之風，而軾非其人也。聊復次韻，以為一笑。秋暑，不審起居何如？末由㑹見，萬萬以時自重。",
                    "zhushu": "",
                    "type": 2
                },
                {
                    "paragraph": "答秦太虚書",
                    "zhushu": "",
                    "type": 2
                },
                {
                    "paragraph": "軾啓。五月末，舍弟來，得手書，勞問甚厚。日欲裁謝，因循至今，遞中復辱教，感愧益甚。比日履兹初寒，起居何如？軾寓居粗遣。但舍弟初到筠州，即䘮一女子，而軾亦䘮一老乳母。悼念未衰。又得鄉信，堂兄中舍九月中逝去。異郷衰病，觸目悽感，念人命脆弱如此。又承見喻，中間得疾不輕，且喜復健。吾儕漸衰，不可復作少年調度，當速用“道書“方士”之言，厚自養鍊。讁居無事，頗窺其一二。已借得本州天慶觀道堂三間，冬至後，當入此室，四十九日乃出。自非廢放，安得就此。太虚他日一爲仕宦所縻，欲求四十九日閑，豈可復得耶？當及今爲之。但擇平時所謂簡要易行者，日夜爲之，寢食之外，不及他事，但滿此期，根本立矣。此後縱復出從人事，事已則心返，自不能廢矣。此書到日，恐已不及，然亦不湏用冬至也。寄示詩文，皆超然勝絶，亹亹爲來逼人矣。如我輩亦不勞逼也。太虚未免求祿仕，方應舉求之。應舉不可必，竊爲君謀，宜多著書，如所示論兵”及“盗賊等數篇，但似此得數十首，皆卓然有可用之實者，不須及時事也。但旋作此書，亦不可廢應舉。此書若成，聊復相示，當有知君者，想喻此意也。公擇近過此，相聚數日，說太虚不離口。莘老未甞得書，知未暇通問。程公闢須其子履中哀詞，軾本自求作，今豈可食言。但得罪以來，不復作文字，自持頗嚴，若復一作，則決壊藩墻，今後仍復衮衮多言矣。初到黄，廪入既絶，人口不少，私甚憂之。但痛自節儉，日用不得過百五十，毎月朔便取四千五百錢，斷為三十塊，掛屋梁上，平旦用畫义挑取一塊，即藏去“义”，仍以大竹筒别貯，用不盡者，以待賓客。此賈耘老法也。度囊中尚可支一歳有餘，至時别作經畫，水到渠成，不須預慮。以此胷中都無一事。所居對岸武昌，山水佳絶。有蜀人王生在邑中，徃徃為風濤所隔，不能即歸，則王生能為殺雞炊黍，至數日不厭。又有潘生者，作酒店樊口，棹小舟徑至店下，村酒亦自醇釅。柑橘椑柿極多，大芋長尺餘，不減蜀中。外縣米斗二十，有水路可致。羊肉如北方，猪、牛麞鹿如土，魚蟹不論錢。岐亭監酒胡定之，載書萬卷随行，喜借人看。黄州曹官數人，皆家善庖饌，喜作㑹。太虚視此數事，吾事豈不既濟矣乎？欲與太虚言者無窮，但紙盡耳。展讀至此，想見掀髯一笑也。子駿固吾所畏，其子亦可喜，曽與相見否？此中有黄岡少府張舜臣者，其兄堯臣，皆云與太虚相熟。兒子每蒙批問，適㑹葬老乳母，今勾當作墳，未暇拜書。嵗晚苦寒，惟萬萬自重。李端叔一書，託爲達之。夜中微被酒，書不成字，不罪！不罪！不宣。軾再拜。",
                    "zhushu": "",
                    "type": 2
                },
                {
                    "paragraph": "答張文潛書",
                    "zhushu": "",
                    "type": 2
                },
                {
                    "paragraph": "頓首。文濳縣丞張君足下。久别思仰，到京公私紛然，未暇奉書。忽辱手教，且審起居佳勝，至慰！至慰！惠示文編，三復感歎。甚矣，君之似子由也。子由之文實勝僕，而世俗不知，乃以爲不如。其爲人深不願人知之，其文如其爲人，故汪洋澹泊，有一唱三歎之聲，而其秀傑之氣，終不可没。作黄樓賦，乃稍自振厲，若欲以警發憒憒者。而或者便謂僕代作，此尤可笑。是殆“見吾善者機”也。文字之衰，未有如今日者也。其源實出於王氏。王氏之文，未必不善也，而患在於好使人同己。自孔子不能使人同，顔洲之仁，子路之勇，不能以相移。而王氏欲以其學同天下。地之美者，同於生物，不同於所生，惟荒瘠斥鹵之地，彌望皆黄茅白葦，此則王氏之同也。近見章子厚言，先帝晚年甚患文字之陋，欲稍變取士法，特未暇耳。議者欲稍復詩賦，立春秋學官，甚美。僕老矣，使後生猶得見古人之大全者，正賴黄魯直、秦少㳺、晁無咎、陳履常與君等數人耳。如聞君作太學愽士，願益勉之。“徳輶如毛，民鮮克舉之。我儀圖之，愛莫助之。”此外千萬善愛。偶飲卯酒醉。來人求書，不能復覼縷。",
                    "zhushu": "",
                    "type": 2
                },
                {
                    "paragraph": "答陳師仲書",
                    "zhushu": "",
                    "type": 2
                },
                {
                    "paragraph": "軾頓首再拜錢塘主簿陳君足下。曩在徐州，得一再見。及見顔長道輩，皆言足下文詞卓瑋，志節髙亮，固欲朝夕相從。適㑹訟訴，偶有相關及者，遂不復徃來。此自足下門中不幸，亦豈為吏者所樂哉！想彼此有以相照。已而，軾又負罪逺竄，流離契闊，益不復相聞。今者䝉書教累幅，相屬之厚，又甚於昔者。知足下釋然，果不以前事介意，幸甚！幸甚！自得罪後，雖平生厚善，有不敢通問者，足下獨犯衆人之所忌，何哉？及讀所惠詩文，不數篇，輒拊掌太息，此自世間竒男子，豈可以世俗趣舍量其心乎？詩文皆竒麗，所寄不齊，而皆歸合於大道，軾又何言者？其間十常有四五見及，或及舍弟，何相愛之深也！處世齟齬，每深自嫌惡，不論他人。及見足下輩猶如此，輒亦少自赦。詩能窮人，所從來尚矣，而於軾特甚。今天下獨不信，建言詩不能窮人，為之益力，其詩日已工，其窮殆未可量，然亦在所用而已。不龜手之藥或以封，安知足下不以此達乎？人生如朝露，意所樂則為之，何暇計議窮達？云“能窮人”者固繆，云“不能窮人”者，亦未免有意於畏窮也。江淮間人好食河豚，每與人爭。河豚本不殺人，甞戯之性命自子有，美則食之，何與我事？今復以此戯足下，想復千里為我一𥬇也。先吏部詩，幸得一觀，輒題數字，繼諸公之末。見為編述超然、黄樓二集，為賜尤重。從來不曽編次，縱有一二在者，得罪日，皆為家人婦女輩焚毁盡矣。不知今乃在足下許。當為删去其不合道理者，乃可存耳。軾於錢塘人有何恩意，而其人至今見念。軾亦一嵗率常四五夢至西湖上，此殆世俗所謂前緣者。在杭州，嘗逰夀星院，入門便悟曾到，能言其院後堂殿山石處，故詩中嘗有“前生已到”之語。足下主簿，於法得出入，當復縱游如軾在彼時也。山水窮絶處，徃徃有軾題字，想復題其後。足下所至，詩但不擇古律，以日月次之，異日觀之，便是行記。有便，以一二見寄，慰此惘惘。其餘，慎疾自重。不宣。軾頓首再拜。",
                    "zhushu": "",
                    "type": 2
                },
                {
                    "paragraph": "答畢仲舉書",
                    "zhushu": "",
                    "type": 2
                },
                {
                    "paragraph": "軾啓。奉别忽十餘年，愚瞽頓仆，不復自比於朋友。不謂故人尚爾記錄，逺枉手教，存問甚厚，且審比來起居佳勝，感慰不可言。羅山素號善地，不應有瘴癘，豈歳時適爾？既無所失亡，而有得於齊寵辱、忘得䘮者，是天相子也。僕既以任意直前，不用長者所教，以觸罪𦊙，然禍福要不可推避，初不論巧拙也。黄州濱江帶山，既適耳目之好，而生事百須亦不難致。早寢晚起，又不知所謂禍福果安在哉？偶讀戰國䇿，見處士顔蠋之語“晚食以當肉”，欣然而𥬇。若蠋者，可謂巧於居貧者也。菜羹菽黍，差飢而食，其味與八珍等，而既飽之餘，芻豢滿前，惟恐其不持去也。美惡在我，何與於物？所云讀佛書及合藥救人二事，以為閑居之賜甚厚。佛書舊亦嘗看，但闇塞不能通其妙，獨時取其麤淺，假說以自洗濯，若農夫之去草，旋去旋生，雖若無益，然終愈於不去也。若世之君子，所謂超然𤣥悟者，僕不識也。徃時陳述古好論禪，自以為至矣，而鄙僕所言為淺陋。僕嘗語述古：“公之所談，譬之飲食，龍肉也；而僕之所學，猪肉也。猪之與龍，則有間矣，然公終日說龍肉，不如僕之食猪肉實美而真飽也。”不知君所得於佛書者果何耶？為出生死，超三乘，遂作佛乎？抑尚與僕輩俯仰也？學佛老者，本期於靜而達。静似懶，達似放，學者或未至其所期，而先得其所似，不為無害。僕常以此自疑，故亦以為獻。來書云：“處世得安穩無病，麤衣飽飯，不造𡨚業，乃為至足。”三復斯言，感歎無窮。世人所作，舉足動念，無非是業，不必刑殺無罪，取非其有，然後為𡨚業也。無緣面論，以當一笑而已。",
                    "zhushu": ""
                }
            ]
        },
        {
            "name": "經進東坡文集事略卷第四十六",
            "paragraphs": [
                {
                    "paragraph": "經進東坡文集事略卷第四十六",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "荅謝民師書",
                    "zhushu": "",
                    "type": 2
                },
                {
                    "paragraph": "荅劉沔書",
                    "zhushu": "",
                    "type": 2
                },
                {
                    "paragraph": "荅王庠書",
                    "zhushu": "",
                    "type": 2
                },
                {
                    "paragraph": "又荅王庠書",
                    "zhushu": "",
                    "type": 2
                },
                {
                    "paragraph": "與朱鄂州書",
                    "zhushu": "",
                    "type": 2
                },
                {
                    "paragraph": "荅李方叔書",
                    "zhushu": "",
                    "type": 2
                },
                {
                    "paragraph": "荅謝民師書",
                    "zhushu": "名㪯廉，新淦人，与其父𢡟、叔𡵨、弟丗充，元豐八年間登進士第，時號“四謝”。後爲廣東帳幹，偶遇公還自海外，以文相往來，遂有此書，蓋庚辰元符三年也。嘗作丗上无眞是詩，公大加称賞。",
                    "type": 2
                },
                {
                    "paragraph": "近奉違，亟辱問訊，具審起居佳勝，感慰深矣。某受性剛簡，學迂材下，坐廢累年，不敢復齒縉紳。自還海北，惘然如隔丗人，況與左右無一日之雅，而敢求交乎？數賜見臨，傾蓋如故，",
                    "zhushu": "漢鄒陽書云：白頭故新，傾蓋如故。"
                },
                {
                    "paragraph": "幸甚過望，不可言也。所示書教及詩賦雜文，觀之熟矣。大略如行雲流水，𥘉無定質，但常行於所當行，常止於所不可不止，文理自然，姿態横生。孔子曰：“言之不文，行而不逺。”",
                    "zhushu": "左傳襄公二十五年：鄭子產献捷于晋，晋人問陳之罪，子産設辝以對之，士莊伯不能詰。仲尼曰：“志有之：“言以足志，文以足言。”不言，誰知其志？言之无文，行而不逺。晋爲伯，鄭入陳，非文辝不爲功。謹辝哉！”。"
                },
                {
                    "paragraph": "又曰：“辭逹而已矣。”夫言止於逹意，即疑若不文，是大不然。求物之妙，如繫風捕影，能使是物了然於心者，蓋千萬人而不一遇也，而況能使了然於口與手者乎？是之謂辭逹。辭至於能逹，則文不可勝用矣。楊雄好爲艱深之辭，以文淺易之說，若正言之，則人人知之矣。此正所謂雕蟲篆刻者。其太元、法言皆是𩔖也。",
                    "zhushu": "雄傳云：“雄以爲經莫大於易，故作太元；傳莫太於論語，故作法言。”。"
                },
                {
                    "paragraph": "而獨悔於賦，何哉？",
                    "zhushu": "揚子吾子萹：“或問：吾子少而好賦。曰：“然。童子雕蟲篆刻。”俄而曰：“壯夫不爲也。”。"
                },
                {
                    "paragraph": "終身雕篆，而獨變其音節，便謂之經，可乎？屈原作離騷經，蓋風雅之再變者，雖與日月爭光可也。",
                    "zhushu": "史記屈原傳云：“囯風好色而不淫，小雅怨誹而不乱。若推此志也，雖与日月爭光可也。”。"
                },
                {
                    "paragraph": "可以其似賦而謂之雕蟲乎？使賈𧨏見孔子，升堂有餘矣，而乃以賦鄙之，至與司馬相如同科。",
                    "zhushu": "吾子萹又云：“如孔氏之門用賦也，則賈誼升堂，相如入室矣。”如其不用，何？"
                },
                {
                    "paragraph": "雄之陋如此比者甚衆，因論文偶及之耳。歐陽文忠公言：“文章如精金美玉，市有定價，非人所能以口舌定貴賤也。”紛紛多言，豈能有益於左右，愧悚不已。所湏惠力“法雨堂”兩字，軾本不善作大字，強作終不佳。又舟中局迫難冩，未能如教。然軾方過臨江，當往遊焉。或僧有所欲記録，當爲作數句留院中，慰左右親念之意。今日至峽山寺，少留即去。愈逺，惟萬萬以時自愛。",
                    "zhushu": "",
                    "type": 2
                },
                {
                    "paragraph": "荅劉沔書",
                    "zhushu": "沔，字沔之。",
                    "type": 2
                },
                {
                    "paragraph": "軾頓首都曹劉君足下。蒙示書教，及所編録拙詩文二十卷。軾平生以文字言語見知於世，亦以取疾於人，得失相𥙷，不如不作之安也。以此常欲樊棄筆硯，爲瘖黙人。然而習氣𪧐　業，未能盡去，謂亦皆隨手雲散烏没矣。不知足下黙隨其後，掇拾編綴，略無遺者，覽之慙汗，可爲多言者之戒也。然世之蓄軾詩文者多矣，率真僞相半，又多爲俗子所改竄，讀之使人不平。然亦不足怪。識真者少，蓋從古所病。梁蕭統集文選，",
                    "zhushu": "統即昭明太子，武帝之長子也。"
                },
                {
                    "paragraph": "丗以爲工。以軾觀之，拙於文而陋於識，莫統若也。宋玉賦髙唐、神女，其𥘉略陳所夢之因，",
                    "zhushu": "楚襄王与朱玉游於雲夢之浦，使玉賊髙唐之事。其夜王寢，夢與神女遇，王異之，明日以告玉，復使玉賦之。"
                },
                {
                    "paragraph": "如子虚、亡是公等皆賦矣，",
                    "zhushu": "司馬相如子虚賦云：“楚使子虚使於齊，王悉發車騎出畋。”畋罷，子虚過奼烏有先生，亡是公存焉。”。"
                },
                {
                    "paragraph": "而統謂之叙，此與兒童之見何異。李陵、蘇武贈别長安，而詩有“江漢”之語，",
                    "zhushu": "文選蘇武詩云：“俯觀江漢流，仰視浮雲翔。”。"
                },
                {
                    "paragraph": "及陵與武書，詞句儇淺，正齊梁小兒所擬作，決非西漢文，而統不悟。劉子元獨知之。",
                    "zhushu": "子元史通别傳九條云：“李陵集有與蘇武書，詞綵壯麗，音句流靡。觀其文體，不𩔖西漢人，殆後來所爲，假稱陵作也。缺而不載，良有以焉。遷史編於李傳中，斯爲繆矣。”。"
                },
                {
                    "paragraph": "范曄作蔡琰傳，載其二詩，亦非是。董卓已死，琰乃流落，方卓之亂，伯喈尚無恙也，而其詩乃云以卓亂故，流入於胡。此豈眞琰語哉！",
                    "zhushu": "後漢列女傳：“陳留董祀妻者，同郡蔡邕之女也，名琰，字文姬。興平中，天下䘮亂，文姬爲胡騎所獲，没於南匈奴。左賢王。曹操素與邕善，乃遣使者以金壁贖之。文姬感傷亂離，追懹悲憤，作詩二章。其辭曰：“漢季失權柄，董卓乱天常。”又云：“卓衆來東下，金甲耀日光。平土人脆弱，來兵皆胡𦍑。”又云：“彼蒼者何辜，乃遭此戹禍。邊荒與華異，人俗少義理。”觀此，則琰乃因卓亂而流入於胡也。及以蔡邕傳攷之，中平六年，靈帝崩，董卓爲司空，乃辟邕爲𥙊酒，復爲侍中。及卓被誅，邕聞之而歎。司徒王允始収邕付廷尉治罪，遂死獄中。是卓之方亂，邕尚無恙也。邕字伯喈。"
                },
                {
                    "paragraph": "其筆勢乃效建安七子者，",
                    "zhushu": "魏文帝典論曰：“今之文人，魯囯孔融，廣陵陳琳，山陽王粲，北海徐幹，陳留阮瑀，汝南應㻛，東平劉正。斯七子者，於學無所遺，於辭无所假。”建安乃後漢獻帝年號也。"
                },
                {
                    "paragraph": "非東漢詩。李太白、韓退之、白樂天詩文，皆爲庸俗所亂，可爲太息。今足下所示二十卷，無一篇僞者，又少謬誤。及所示書詞，清婉雅奥，眞有作者風氣，知足下致力於斯文乆矣。軾窮困，本坐文字，蓋願刳形去智而不可得者。然㓜子過文益竒，",
                    "zhushu": "公有三子：長曰邁，次曰迨，㓜曰過。過字叔黨，公嘗目之爲“小坡”。有斜川集行於丗。"
                },
                {
                    "paragraph": "在海外孤寂無聊，過時出一篇見娱，則爲數日喜，寢食有味。",
                    "zhushu": "叔黨志隱賦叙云：“昔余侍先君子儋耳，嘗賦志隱一篇，效昔人解嘲、賔戯之𩔖，將以混得䘮，忘羇旅，非特以自廣，且以爲老人之娱。先君子覽之，欣然嘉焉。”則公所謂“時出一篇爲數日喜”者，此𩔖是也。"
                },
                {
                    "paragraph": "以此知文章如金玉珠貝，未易鄙棄也。見足下詞學如此，又喜吾同年兄龍圖有後也。故勉作報書。怱怱，不宣。軾頓首。",
                    "zhushu": "",
                    "type": 2
                },
                {
                    "paragraph": "荅王庠書",
                    "zhushu": "庠乃子由婿。公嘗與魯直書云：“姪婿王郎名庠，榮州人。文行皆卓然，筆力有餘，岀語不凡，可收爲吾黨也。",
                    "type": 2
                },
                {
                    "paragraph": "逺蒙差人致問安否，輔以藥物，眷意甚厚。自二月十五日至七月十三日，凡百三十餘日乃至，水陸蓋萬餘里矣。罪戾逺黜，旣爲親友憂，又使此兩人跋渉萬里，比其還家，幾盡此嵗，此君愛我之過而重其罪也。但喜比來侍奉多暇，起居佳勝。軾罪大責重，居此固冝，無足言者。瘴癘之邦，僵仆者相屬於前，然亦皆有以取之，非寒煖失冝，則飢飽過度，苟不犯此者，亦未遽病也。若大期至，固不可逃，又非南北之故矣。以此居之，甚泰。然不煩深念。前後所示著述文字，皆有古作者風力，大略能道意所欲言者。孔子曰：“辭逹而已矣。”辭至於逹，足矣，不可以有加矣。經說一篇，誠然是言也。西漢以來，以文設科，而文始衰。自賈𧨏、司馬遷已不逮先秦古書，況其下者乎？文章猶爾，況於道徳乎？所論周勃，則恐不然。平、勃未嘗一日忘漢，陸賈之爲謀至矣。彼視禄、産猶几上肉，　但將相和調，則大計自定。",
                    "zhushu": "陸賈傳云：“諸吕擅權，陳平患之。賈曰：“天下安，注意相；天下危，注意將。將相和，則士豫附；士豫附，天下雖有變，則權不分。權不分，爲社稷計，在兩君掌握耳。君何不交驩太尉深相結？”平用其計，吕氏謀益壊。”"
                },
                {
                    "paragraph": "若如君言，先事經營，則吕氏覺悟，誅两人而漢亡矣。軾少時好議論古人，旣老，渉世更變，往往悔其言之過，故樂以此告君也。儒者之病，多空文而少實用，賈𧨏、陸贄之學，殆不傳於世。老病且死，獨欲以此教子弟，豈意親姻中乃有王郎乎！",
                    "zhushu": "晉王凝之妻謝氏，字遊藴。𥘉適凝之，還，甚不樂。叔父安曰：“王郎，逸少子，不惡，汝何恨也？”荅曰：“一門叔父，則有阿大、中郎，群從兄弟，復有封、胡、羯未？不意天壤之中，乃有王郎。公㳺戯翰墨。”故借用此語。"
                },
                {
                    "paragraph": "三復來貺，喜抃不已。應舉者志於得而已，今程試文字，千人一律，考官益厭之，未必得也。如君自信不回，必不爲時所棄，又況得失有命，決不可移乎！勉守所學，以卒逺業，相見無期，萬萬自重而已。",
                    "zhushu": "",
                    "type": 2
                },
                {
                    "paragraph": "又荅王庠書",
                    "zhushu": "",
                    "type": 2
                },
                {
                    "paragraph": "别紙累幅，過當。老病廢忘，豈堪英俊如此責望邪？少年應科目時，記録名數、治革及題目等，大略與近嵗應舉者同爾。亦有少節目文字，才塵沗後，便被舉主取去，今皆無有，然亦無用也，實無捷徑必得之術。但如君髙才強力，積學數年，自有可得之道，而其實皆命也。但卑意欲少年爲學者，毎一書皆作數過盡之。書冨如入海，百貨皆有，人之精力不能兼収盡取，但得其所欲求者爾。故願學者毎次作一意求之，如欲求古今興亡治亂、聖賢作用，但作此意求之，勿生餘念。又别作一次求事迹故實典章文物之𩔖，亦如之。他皆倣此。此雖迂鈍，而他日學成，八面受敵，與渉獵者不可同日而語也。甚非速化之術，可𥬇！可𥬇！",
                    "zhushu": "",
                    "type": 2
                },
                {
                    "paragraph": "與朱鄂州書",
                    "zhushu": "鄂州名壽昌，字康叔，嘗爲郎曹。少不知母所在，棄官走天下，求之五十年，刺血書佛經，志甚苦。熈寧𥘉入蜀，得之於同州，迎以歸。公甞賦詩以美其事。",
                    "type": 2
                },
                {
                    "paragraph": "軾啓。近遞中奉書，必達。比日春寒，起居何似？昨日武昌寄居王殿直天麟見過，偶說一事，聞之酸辛，爲食不下。念非吾康叔之賢，莫足告語，故專遣此人。俗人區區，了眼前事，救過不暇，豈有餘力及此度外事乎？”天麟言：“鄂渚間田野小人，例只養二男一女，過此輒殺之。尤諱養女，以故民間少女，多鰥夫。初生，輒以泠水浸殺，其父母亦不忍，率常閉目背，而以手按之水盆中，咿嚶良乆，乃死。有神山郷百姓石揆者，連殺兩子，去嵗夏中，其妻一産四子，楚毒不可堪忍，母子皆死。報應如此，而愚人不知創艾。天麟毎聞其側近有此，輒馳救之，量與衣服飲食，全活者非一。旣旬日，有無子息人欲乞其子者，輒京不肯。以此知其父子之愛，天性故在，特牽於習俗耳。聞鄂人有秦光亨者，今已及第，爲安州司法。方其在母也，其舅陳遵夢一小兒挽其衣，若有所訴。比雨夕，輒見之，其狀甚急。遵獨念其姊有娠將産，而意不樂多子，豈其應是乎？馳往省之，則兒已在水盆中矣，救之得免。鄂人户知之。準律：“故殺子孫，徒二年。”此長吏所得按舉。願公明以告諸邑令佐，使召諸保正，告以法律，喻以禍福，約以必行，使歸轉以相語，仍録條粉壁曉示，且立賞召人告官，賞錢以犯人及鄰保家財充，若客户則及其地主。婦人懷孕，經涉𡻕月，鄰保地主無不知者，若後殺之，其勢足相舉覺，容而不告，使出賞固冝。若依律行遣數人，此風便革。公更使令佐各以至意誘諭地主豪户，若實貧甚不能舉子者，薄有以賙之。人非木石，亦必樂從。但得𥘉生數日不殺，後雖勸之使殺，亦不肯矣。自今以往，縁公而得活者，豈可勝計哉！佛家言殺生之罪，以殺胎𡖉爲最重。六畜猶爾，而況於人。俗謂小兒病爲無辜，此眞可謂無辜矣。悼耄殺人猶不死，況無罪而殺之乎？公能生之於萬死中，其隂徳十倍於雪活壯夫也。昔王濬爲巴郡太守，巴人生子皆不舉，濬嚴其科條，寛其徭役，所活數千人。及後伐呉，所活者皆堪爲兵。其父母戒之曰：“王府君生汝，汝必死之。”",
                    "zhushu": "晉王濬傳云：濬爲巴郡太守，郡边呉境，兵士苦役，生男多不養。濬乃嚴其科條，免其徭課，其産育者，皆與収復，所全活者数千人。及濬統兵伐呉，先在巴郡之所全育者，皆堪徭役供軍。其父母戒之曰：“王府君生爾，爾必勉之，無愛死也。”。"
                },
                {
                    "paragraph": "古之循吏，如此𩔖者非一。居今之世，而有古循吏之風者，非公而誰？此事特未知耳。軾向在密州，遇饑年，民多棄子。因盤量勸誘米，得出剰數百石，别儲之，專以収養棄兒，月給六斗。比朞年，養者與兒，皆有父母之愛，遂不失所，所活亦數千人。此等事，在公如反手耳。恃深契，故不自外。不罪！不罪！此惟爲民自重。不宣。軾再拜。",
                    "zhushu": "志林云：“近聞黄州小民，貧者生子多不舉，𥘉生，便於水盆中浸殺之。江南尤甚，聞之不忍。㑹故人朱壽昌康叔守鄂州，軾以書遺之，乃立賞罰以變此風。而黄之土古耕道，雖椎魯无他長，然頗誠实，喜爲善。乃使率黄人之冨者，嵗出十千，如願過此者，亦聽。使耕道掌之。多買米布絹絮，使安國寺僧継連書其出入。訪閭里田野，有貧甚不舉子者，輒少遺之。若嵗活得百箇小兒，亦閑居一樂亊也。吾雖貧，亦當出十千。",
                    "type": 2
                },
                {
                    "paragraph": "荅李方叔書",
                    "zhushu": "方叔名慶，陽翟人。王直方詩文發源云：“李方叔爲坡公客。坡公知貢舉，而方叔下第，故有詩云：“平時漫說古戰場，過眼還迷日五色。”山谷和之云：“今年持槖佐春官，遂失此人難塞責。”蓋是時山谷亦在貢院也。”。",
                    "type": 2
                },
                {
                    "paragraph": "軾頓首李君先輩足下。别後逓中得二書，皆未果荅。專人來，又辱長牋，且審孝履無恙，感慰深矣。惠示古賦近詩，詞氣卓越，意𧼈不凡，甚可喜也。但微傷冗，後當稍収歛之，今未可也。足下之文，正如川之方増，極其所至，霜降水落，自見涯涘，然不可不知也。録示孫之翰唐論。",
                    "zhushu": "孫甫，字之翰，許州陽翟人。性踈簡，善持論，所著唐史七十五卷，詔藏祕閣。"
                },
                {
                    "paragraph": "僕不識之翰，今見此書，凛然得其爲人。至論“禇遂良不譛劉洎，",
                    "zhushu": "之翰論曰：“劉洎之死，據舊史所書，由禇遂良之譛也。然伐遼之行，太宗諭洎輔翼太子之意，洎有“誅人臣”之對，時己責其踈徤。太宗至自遼京，不豫，洎謁見而深憂之。或言誅大臣亊，亦與前踈健之語何異？儻爲遂良所奏，太宗疊前怒殺之，迹其事狀，近於是矣。若洎止憂聖躰，絶無他語，又引馬周自明，周對與洎不異，太宗何至偏信遂良，遽誅大臣乎？况洎有罪而周𨼆之，又安得止罪洎而不責周也？蓋遂良後諌廢立皇后亊，以忠直被譴，姦人從而㨈之，惟恐其無罪。故劉洎之子訴𡨚，李義府助之，頼楽彦韋力辨其亊。遂良譛洎之言，當出於此，安可信乎？”。"
                },
                {
                    "paragraph": "太子瑛之廢縁張說，",
                    "zhushu": "之翰論日：“明皇立瑛爲太子，二十餘年，名分乆定，雖不聞大善，亦不聞有過，又可容易廢之乎？不惟廢之，復殺之矣。此雖武妃妖惑、林甫賊計所致，迹其本末，亦由張說之過也。”開元十七年，忠王領河北元帥，與百官相見，張說退而言曰：“嘗觀太宗冩真圖，忠王竒表，實𩔖聖祖，社稷之福也。”太子在上，而說稱忠王竒表，比之聖祖，亊果便乎？蓋昭成方娠，説侍讀東宫，知其異亊，謂王當受天命，故因事言之，使衆知耳，亦或有結王之意也。若果以瑛之才不能任唐亊，忠王賢，足以代之，何不定計退瑛於藩而立忠王，使父子之際无大過，何得密稱忠王之善，而無所定計？計雖不定，明皇意已移矣。天子於太子有移意，則嬖寵姦賊之言入之亦易。以此論之，豈非張說之過？"
                },
                {
                    "paragraph": "張廵之敗縁房琯，",
                    "zhushu": "之翰論曰：“宰相舉亊，繫天下利害，當盡大公之心，尚慮智謀不周，或至敗亊，況挾不平之意乎！房琯之爲相也，與賀蘭進明私怨。進明帥河南，旣兼御史大夫，是假風憲之威以重其任。琯又用許叔冀爲都將，亦兼大夫，均其官，使不爲下。此宰相乗不平之氣舉亊尓。遂使睢陽危迫，而進明不救，忠賢數人爲賊所害，軍民之衆罹其荼毒，皆琯挾怨用人之過。”。"
                },
                {
                    "paragraph": "李光弼不當圗史思明，",
                    "zhushu": "之翰論曰：“李光弼謀史思明亊，何不度亊機，不顧國躰之甚！思明爲禄山逆黨，罪不容誅，但能從耿仁智忠義之言，以范陽一道帰於朝廷，雖險詐之心，未可全信，以能斬安慶緒之黨，表帰順之節，天子命之節帥，封之王爵，恩寵方厚，未見復叛之迹，何遽遣人圖之也？況河北殘㓂尚未平定，叛逆之黨，方觀國之恩信厚薄，爲向背之計。思明旣以歸順被寵，隨而圖之，使叛者決其計，此又豈亊機哉？使思明復叛，大乱兩河，由兹失䇿矣。"
                },
                {
                    "paragraph": "宣宗有小善而無人君大略”，",
                    "zhushu": "之翰論曰：“宣宗乆居藩邸，頗知時事，故在位十三年，尚儉徳以恤人𨼆，謹法令以肅臣下，恩厚宗室，礼重宰相。至於微行以察取士得失，焚香以讀大臣章䟽，誠好德之君也。然知人君之小節，而不知其大體。懿安太后，嫡母也，不能盡禮亊之，反致暴崩，爲丗所駭。李德𥙿有濟時才，不能容而逐之。至寵次子，不定儲位，裴休奏請，乃曰：“若立太子，便是閑人。”此尤昧人君大体也。卒致内臣爭立嗣君，幾至於亂。是宣宗區區爲善，止於小節爾。”。"
                },
                {
                    "paragraph": "皆舊史所不及。議論英發，暗與人意合者甚多。又讀歐陽公誌文、",
                    "zhushu": "歐陽文忠公爲之翰墓誌云：“公傳學強記，尤喜言唐亊，能詳其君臣行亊本末，以推見當時治乱。毎爲人說，如身履其間，而聽者曉然如目見。故斈者以謂終嵗讀史，不如一日聞公論也。"
                },
                {
                    "paragraph": "司馬君實跋尾，",
                    "zhushu": "温公䟦尾大畧云：“孫公著此書，甚自重惜，當别緘其藳於笱，必盥手然後啓之。謂家人曰：万一有水火兵刃之患，他財貨尽棄之，此笥不可失也。毎公私少間，則增損改易，未嘗去手。"
                },
                {
                    "paragraph": "益復慨然。然足下欲僕别書此文入石，以爲之翰不朽之託，何也？之翰所立於世者，雖無歐陽公之文可也。而况欲託字畫之工，以求信於後世，不亦陋乎！足下相待甚厚，而見譽過當，非所以爲厚，也。近日士大夫皆有僣侈無涯之心，動輒欲人以周、孔譽己，",
                    "zhushu": "柳文復杜温夫書云：“書抵吾必周、孔，周、孔安可當也？求柳州，見一刺史，即周、孔之；今而去我，道連而謁於朝，又得二周、孔。去之京師，京師顯人以千数，又冝得周、孔千百。”公有“近日士大夫”之說，殆爲介甫發也。"
                },
                {
                    "paragraph": "自孟軻以下者，皆憮然不滿也。此風殆不可長。又僕細思所以得患禍者，皆由名過其實，造物者所不能堪，與無功而受千鍾者，其罪均也。深不願人造作言語，務相粉飾，以益其疾。足下所與游者，元君讀其詩，知其爲超然竒逸人也。縁足下以得形君，爲賜大矣。唐論文字不少，過煩諸君冩録，又以見足下所與遊者，皆好學喜事，甚善。獨所謂未得名世之士爲誌文則未葬者，恐於禮未安。司徒文子問於子思：“䘮服旣除，然後葬，其服何服？”子思曰：“三年之䘮，未葬，服不變，除何有焉？”",
                    "zhushu": "此事見孔叢子抗志篇。"
                },
                {
                    "paragraph": "昔温嶠以未葬不得調。",
                    "zhushu": "晋温嶠傳：“詔除散騎侍郎。𥘉，嶠欲將劉琨之命於江南，其母崔氏固止之，嶠絶据而去。其後母亡，嶠阻亂不獲㱕葬，由是固遜不拜，固請北歸。”。"
                },
                {
                    "paragraph": "古之君子，有故不得已而未葬，則服不變，官不調。今足下未葬，豈有不得已之事乎？他日有名世者，旣葬而表其墓，何患焉？辱見厚，不敢不盡。冬寒，惟節哀自重。",
                    "zhushu": "東皐雜録云：李方叔𥙊東坡文云：“道大不容，才髙見忌。皇天后士，明一生忠義之心；名山大川，還千古英靈之氣。”人多傳誦之。"
                }
            ]
        },
        {
            "name": "經進東坡文集事略卷第四十七",
            "paragraphs": [
                {
                    "paragraph": "經進東坡文集事略卷第四十七",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "書",
                    "zhushu": "",
                    "type": 2
                },
                {
                    "paragraph": "荅毛滂書",
                    "zhushu": "",
                    "type": 2
                },
                {
                    "paragraph": "荅李端叔書",
                    "zhushu": "",
                    "type": 2
                },
                {
                    "paragraph": "荅李昭玘書",
                    "zhushu": "",
                    "type": 2
                },
                {
                    "paragraph": "荅俞括書",
                    "zhushu": "",
                    "type": 2
                },
                {
                    "paragraph": "荅張嘉文書",
                    "zhushu": "",
                    "type": 2
                },
                {
                    "paragraph": "上韓魏公葬董傳書",
                    "zhushu": "",
                    "type": 2
                },
                {
                    "paragraph": "荅毛滂書",
                    "zhushu": "滂字澤民。元祐中，公守錢塘，澤民爲法曹掾，公以衆人遇之。秩滿辝去。是夕宴客，有歌贈别小詞，卒章云：“今夜山城睿断魂，分付潮𢌞去。”公问誰所作，或以毛法曹對。公語坐客曰：“郡僚有詞人而不及知，軾之罪也。”翼日，折簡追回。留連数月，毎預文酒之㑹，澤民因此得名。葛常之韻語陽秋云：東坡書奬与後進，有一言之善，則極口褒賞，使其有聞於丗而後已。故受其奬拂者，亦踴躍自勉，楽於修進，而終爲令。若東坡者，其有功於斯文哉！其有功於斯人哉！",
                    "type": 2
                },
                {
                    "paragraph": "軾啓。比日酷暑，不審起居何如？頃承示長牋及詩文一軸，日欲裁謝，因循至今，悚息！悚息！今時爲文者至多，可喜者亦衆，然求如足下閑暇自得，清美可口者，實少也。敬佩厚賜，不敢獨饗，當出之知者。丗間惟名實不可欺。文章如金玉，各有定價，先後進相汲引，因其言以信於丗，則有之矣。至其品目髙下，盖付之衆口，決非一夫所能抑揚。軾於黄魯直、張文潜軰数子，特先識之耳。始誦其文，盖疑信者相半，乆乃自定，翕然稱之，軾豈能爲之䡖重哉！非獨軾如此，雖向之前軰，亦不過如此也，而况外物之進退。此在造物者，非軾事。辱貺之重，不敢不尽。氶不乆出都，尚得一見否？",
                    "zhushu": "",
                    "type": 2
                },
                {
                    "paragraph": "荅李端叔書",
                    "zhushu": "名之儀，少登科，元右中爲宻院編修官，能詩，善属文，工扵尺牘，東坡嘗謂得發遣三昧。",
                    "type": 2
                },
                {
                    "paragraph": "軾頓首再拜。聞足下名乆矣，又於相識處，往往見所作詩文，雖不多，亦足以髣髴其爲人矣。㝷常不通書問，怠慢之罪，猶可闊略，及足下斬然在疚，亦不能以一字奉慰。舎弟子由至，先蒙惠書，又復懶不即荅，頑鈍廢禮，一至於此。而足下終不棄絶，遞中再辱手書，待遇益隆，覧之靣𤍠汗下也。足下才髙識明，不應輕許與人，得非用黄魯直、秦太虚軰語，真以爲然邪？不肖爲人所憎，而二子獨喜見譽，如人嗜昌歜、羊棗，",
                    "zhushu": "文王嗜昌歜，曽晳嗜羊棗。"
                },
                {
                    "paragraph": "未易詰其所以然者。以二子爲妄則不可，遂欲以移之衆口，又大不可也。軾少年時，讀書作文，專爲應㪯而已。旣及進士第，貪得不已，又㪯制策，其實何所有。而其科號爲直言極諫，故毎紛然誦說古今，考論是非，以應其名耳。人苦不自知，旣以此得，因以爲實能之，故譊譊至今，坐此得罪幾死，所謂“斉虜以口舌得官”，",
                    "zhushu": "娄敬傳云：“髙帝使敬使匈奴，還言不可擊。是时漢兵業已行，上怒罵敬曰：“斉虜以口舌得官，迺妄言沮吾軍。”械繫敬廣武。”。"
                },
                {
                    "paragraph": "真可𥬇也。然丗人遂以軾爲欲立異同，則過矣。妄論利害，攙說得失，此正制科人習氣。譬之候蟲時鳥，自鳴自己，何足爲損益。軾毎怪時人待軾過重，而足下又復稱說如此，愈非其實。得罪以來，深自閉塞，扁舟草屦，放浪山水間，與樵漁雜處，往往爲醉人所推罵。輒自喜漸不爲人識，平生親友無一字見及，有書與之亦不荅，自幸庶幾免矣。足下又復創相推與，甚非所望。木有癭，石有暈，犀有通，以取妍於人，皆物之病也。讁居無事，黙自觀省，回視三十年以來所爲，多其病者。足下所見皆故我，非今我也。無乃聞其聲不考其情，取其華而遺其實乎？抑將又有取於此也？此事非相見不能盡。自得罪後，不敢作文字。此書雖非文，然信筆書意，不覺累幅，亦不須示人。必喻此意。歳行盡，寒苦。惟萬萬節哀強食。不次。",
                    "zhushu": "",
                    "type": 2
                },
                {
                    "paragraph": "荅李昭玘書",
                    "zhushu": "",
                    "type": 2
                },
                {
                    "paragraph": "軾啓向得王。子中兄弟書，具道足下毎相見，語輒見及，意相予甚厚。即欲作書以道區區。又念方以罪垢廢放，平生不相識，而相向如此，此人必有以不肖欺左右者。輒思所以得罪，正坐名過實耳。年大以來，平日所好惡憂畏皆衰矣，獨畏過實之名，如畏虎也。以此未敢相聞。今獲來書累幅，首尾句句皆所畏者。謹再拜辭避不敢當。然少年好文字，雖自不能工，喜誦他人之一者。今雖老，餘習尚在。得所示書，反復不知厭。所稱道雖不然，然觀其筆勢俯仰，亦足以粗得足下爲人之一二也。幸甚！幸甚！比日履兹春和，起居何似。軾蒙庇粗遣，毎念處丗窮困，所向輒值墻谷，無一遂者。獨於文人勝士，多獲所欲。如黄庭堅魯直、晁𥙷之無咎、秦觀太虚、張耒文潜之流，皆丗未之知，而軾獨先知之。今足下又不見鄙，欲相從游，豈造物者專欲以此樂見厚也耶？然此數子者，挾其有餘之資，而騖於無涯之知，必極其所如往而後已，則亦將安所歸宿哉？惟明者念有以反之。魯直旣䘮妻，絶嗜好，蔬食飲水，此最勇決。舎弟子由亦云：“學道三十餘年，今始粗聞道。”考其言行，則信與昔者有間矣。獨軾倀倀焉未有所得也。徐守莘老每有書來，亦以此見教，想時相從，有以發明。王子中兄弟得相依，甚幸。子敏雖失解，乃得乆處左右，想遂磨𤥨成其妙質也。徐州城外有王陵母、劉子政二墳，向欲爲作祠堂，竟不暇，此爲遺恨。近以告莘老，不知有意作否？若果作，當有記文。莘老若不自作者，足下當爲作也。無由面言，臨書惘惘。惟順時自愛。謹奉手啓爲謝。不宣。軾再拜。",
                    "zhushu": "",
                    "type": 2
                },
                {
                    "paragraph": "荅俞括書",
                    "zhushu": "括，字資深，嘗爲䖍州守。",
                    "type": 2
                },
                {
                    "paragraph": "軾頓首再拜資深使君閤下。前日辱寵訪，示長牋及詩文一軸，伏讀累日，廢卷拊掌，有起予之歎。孔子曰：“辭逹而已矣。”物固有是理，患不知之，知之患不能逹之於口與手。辭者，逹是而已矣。文人之盛，莫若近丗，然私所欽慕者，獨陸宣公一人。家有宣公奏議善本，頃侍講讀，繕冩奏御，",
                    "zhushu": "公嘗有乞校正陸宣公奏議進御奏狀，其末云：“臣等欲取奏議稍加校正，繕冩進呈，願　陛下置之坐隅，如見贄面，反覆熟讀，如與䞇言，必能發聖性之髙明，成治功於歳月。"
                },
                {
                    "paragraph": "區區之忠，自謂庻幾於孟軻之欽王，且欲舉天下家藏此方，人挾此術，以待丗之病者，此仁人君子至情也。今覽所示議論，自東漢已下十篇，皆欲酌古以御今，有意乎濟丗之實用，此正平生所望於朋友與凡學道之君子也。然去歳在都下，見一醫工，頗藝而窮，慨然謂僕曰：“人所以服藥，端爲病耳。若欲以適口，則莫若芻豢，何以藥爲？今孫氏、劉氏皆以藥顯，然孫氏蘄於治病而不擇𠂀苦，而劉氏專務適口，病者宜安所去取？而劉氏冨倍孫氏，此何理也？”使君爲此文，恐未必售於丗。售與不售，豈吾儕所當掛口哉？聊以發一𥬇耳。宣公奏議有一表，謾以奉呈，不須示人也。餘俟面謝。目昏，自書草草，不罪。",
                    "zhushu": "",
                    "type": 2
                },
                {
                    "paragraph": "荅張嘉文書",
                    "zhushu": "",
                    "type": 2
                },
                {
                    "paragraph": "乆不奉書，過辱不遺，逺枉教尺，具審起居佳勝，感慰交集。著述想日益冨。示諭治春秋學，此學者本務，又何疑焉。此書自有妙用，學者罕能領㑹，多求之繩約中，乃近法家者流，苛細繳繞，竟亦何用。惟丘明識其妙用，然不肯盡談，微見端兆，欲使學者自見之。故僕以爲難。蓋嘗悔少作矣，未敢輕論也。凡人爲文，至老多有所悔。僕嘗悔其少作矣，然著成一家之言，則不容有所悔。當且博觀而約取，如冨人之築大第，儲其材用，旣足而後成之，然後爲得也。愚意如此，不知是否？夜寒，筆凍眼昏，不罪，草草。",
                    "zhushu": "",
                    "type": 2
                },
                {
                    "paragraph": "上韓公乞葬董傳書",
                    "zhushu": "傳字至和，洛陽人。有詩名於時。嘗在鳯翔與東坡游。",
                    "type": 2
                },
                {
                    "paragraph": "軾再拜。近得秦中故人書，報進士董傳三月中病死。軾往歳官岐下，始識傳，至今七八年，知之熟矣。其爲人，不通暁丗事，然酷嗜讀書。其文字蕭然有出塵之姿。至詩與楚詞，則求之於丗，可與傳比者，不過數人。此固不待軾言，公自知之。然傳嘗望公不爲力致一官，軾私心以爲公非有所愛也，知傳所禀賦至薄，不任官耳。今年正月，軾過岐下，而傳居䘮二曲，使人問訊其家，而傳徑至長安，見軾於傳舎，道其飢寒窮苦之狀，以爲幾死者數矣，頼公而存，“又且薦我於朝。",
                    "zhushu": "韓魏公鎮長安，傳有詩云：“古來風義遺材少，近丗公𡖖薦主稀。”韓方舉之，傳已亡矣。"
                },
                {
                    "paragraph": "吾平生無妻，近有彭駕部者，聞公薦我，許嫁我其妹。",
                    "zhushu": "公和傳留别詩，有“眼乱行看擇婿車”之句，盖謂其方議親也。"
                },
                {
                    "paragraph": "若免䘮得一官，又且有妻，不虚作一丗人，皆公之賜。”軾既爲傳喜，且私憂之。此二事，生人之常理，而在傳則爲非常之福，恐不能就。今傳果死，悲夫！書生之窮薄，至於如此其極邪！夫傳之之器，固不通於丗用，然譬之象犀珠玉，雖無𥙷於飢寒，要不可使在塗泥中，此公所以終薦傳也。今父子暴骨僧寺中，孀母弱弟，自謀口腹不暇，決不能葬。軾與之故舊在京師者数人，相與出錢賻其家，而氣力微薄，不能有所濟，甚可憫𥬇。公若猶憐之，不敢望其他，度可以葬傳者足矣。陳繹斈士，當往涇州，而宋迪度支在岐下，公若有以賜之，軾且歛衆人之賻，并以予陳而致之宋，使葬之，有餘，以予其家。傳平生所爲文，當使人就其家取之，若獲，當献諸公。干冒左右，無任戰越。",
                    "zhushu": ""
                }
            ]
        },
        {
            "name": "經進東坡文集事略卷第四十八",
            "paragraphs": [
                {
                    "paragraph": "經進東坡文集事略卷第四十八",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "仁宗皇帝飛帛記",
                    "zhushu": "",
                    "type": 2
                },
                {
                    "paragraph": "喜雨亭記",
                    "zhushu": "",
                    "type": 2
                },
                {
                    "paragraph": "凌虚臺記",
                    "zhushu": "",
                    "type": 2
                },
                {
                    "paragraph": "鳯鳴驛記",
                    "zhushu": "",
                    "type": 2
                },
                {
                    "paragraph": "墨妙亭記",
                    "zhushu": "",
                    "type": 2
                },
                {
                    "paragraph": "仁宗皇帝飛帛記",
                    "zhushu": "",
                    "type": 2
                },
                {
                    "paragraph": "問丗之治亂，必觀其人；問人之賢不肖，必以丗考之。孟子曰：“誦其詩，讀其書，不知其人，可乎？是以論其丗也。”合抱之木，不生於歩仞之丘；千金之子，不出於三家之市。臣嘗逮事　仁宗皇帝，其愚不足以測知聖德之盛，至獨私竊觀四十餘年之間，左右前後之人，其大者固已光明雋偉，深厚雄傑，不可窺較；而其小者猶能淳朴愷悌，靖恭持重，號稱長者。當是之時，天人和同，上下驩心，才智不用而道德有餘，功業難名而福禄無窮。升遐以來，十有二年，若臣若子，罔有内外，下至深山窮谷老婦稚子，外薄四海裔夷君長，見當時之人，聞當時之事，未有不流涕稽首者也。此豈獨上之澤歟？凡在位者與有力焉。太子太傅安簡王公諱舉正，",
                    "zhushu": "本傳云：“㪯正，字伯仲，丗爲魏人，禮部尚書化基之子也。”。"
                },
                {
                    "paragraph": "臣不及見其人矣，而識其爲人。其流風遺俗可得而稱者，以丗考之也。熈寜六年冬，以事至姑蘇，其子誨出慶曆中所賜公“端敏”字二、飛白筆一以示臣，且請臣記之，將刻石而傳諸丗。臣官在太常，職在太史，",
                    "zhushu": "公嘗爲太常愽士，又帶自史館。"
                },
                {
                    "paragraph": "於法得書。且以爲抱烏號之弓，不若藏此筆；",
                    "zhushu": "史記封禪書云：“斉人公孫𡖖言：“黄帝鑄鼎成，有龍垂胡𩓿下迎黄帝。黄帝上騎，羣臣後宫從上一一餘人，龍迺上去。餘小臣不得上，廼悉持龍𩓿。龍𩓿抜，墯，墯黄帝之弓。百姓仰望黄帝升天，乃抱其弓與龍𩓿號。故後丗因名其処曰鼎湖，其弓曰烏號。”。"
                },
                {
                    "paragraph": "保曲阜之履，",
                    "zhushu": "後漢東平王蒼傳云：“今魯國孔氏，尚有仲尼車輿冠履，明徳盛者光靈逺也。”注云：“孔子廟在曲阜城中。”。"
                },
                {
                    "paragraph": "不若傳此書；考追蠡以論音聲，",
                    "zhushu": "趙𡵨孟子注云：“禹時鍾在者，追蠡也。追，鍾鈕也。鈕擘齧處深矣。蠡蠡欲絶之貌也。”。"
                },
                {
                    "paragraph": "不若推㸃畫以究觀其所用之意；存昌歜以追嗜好，",
                    "zhushu": "杜預左傳注云：“昌歜即昌蒲𦵔。”柳子厚題退之毛頴傳後言：“文王之昌蒲𦵔，屈到之芰，曽晳之羊棗，然後盡天下之竒味以足於口。"
                },
                {
                    "paragraph": "不若因褒貶以想其所與之人。或藏於名山，或流於四方，凡所見者，皆當聳然而作，如望旄頭之塵，而聽屬車之音，相與勉爲忠厚而耻爲浮薄，或由此也夫！",
                    "zhushu": "",
                    "type": 2
                },
                {
                    "paragraph": "喜雨亭記",
                    "zhushu": "",
                    "type": 2
                },
                {
                    "paragraph": "亭以雨名，志喜也。古者有喜，則以名物，示不忘也。周公得禾，以名其書；",
                    "zhushu": "周公旣得命禾，旅天子之命，作嘉禾。"
                },
                {
                    "paragraph": "漢武得鼎，以名其年；",
                    "zhushu": "武帝得鼎於汾水，改元元鼎。見本紀。"
                },
                {
                    "paragraph": "叔孫勝狄，以名其子。",
                    "zhushu": "春秋文公十二年，鄋瞞侵斉，遂伐我。公卜使叔孫得臣追之，言冬十月甲午，敗狄于鹹，獲長狄僑如，以命宣伯。杜預注云：“得臣待事而名其三子，因名宣伯曰僑如，以旌其功。”。"
                },
                {
                    "paragraph": "其喜之大小不齊，其示不忘一也。余至扶風之明年，",
                    "zhushu": "扶風，即鳯翔府。時陳希亮公弼守鳯翔。"
                },
                {
                    "paragraph": "始治官舎，爲亭於堂之北，而鑿池其南，引流種木，以爲休息之所。是歳之春，雨麥於岐山之陽，其占爲有年。旣而彌月不雨，民方以爲憂。越三月乙卯乃雨，甲子又雨，民以爲未足。丁卯大雨，三日乃止。官吏相與慶於庭，商賈相與歌於市，農夫相與抃於野，憂者以樂，病者以愈，而吾亭適成。於是舉酒於亭上以屬客，而告之曰：“五日不雨，可乎？”曰：“五日不雨則無麥。”“十日不雨，可乎？”曰：“十日不雨則無禾。”無麥無禾，歳且荐飢，獄訟繁興，而盗賊滋熾，則吾與二三子，雖欲優游以樂於此亭，其可得耶？今天不遺斯民，始旱而賜之以雨，使吾與二三子得相與優游而樂於亭者，皆雨之賜也。其又可志邪？旣以名亭，又從而歌之。歌曰：使天而雨珠，寒者不得以爲𥜗；使天而雨玉，飢者不得以爲粟。一雨三日，繄誰之力？民曰太守，太守不有。歸之天子，天子曰不然。歸之造物，造物不自以爲功。歸之太空，太空𡨋𡨋。不可得而名，吾以名吾亭。",
                    "zhushu": "",
                    "type": 2
                },
                {
                    "paragraph": "凌虚臺記",
                    "zhushu": "",
                    "type": 2
                },
                {
                    "paragraph": "國於南山之下，宜若起居飲食與山接也。四方之山，莫髙於終南，而都邑之麗山者，莫近於扶風。以至近求最髙，其勢必得。而太守之居，未嘗知有山焉。雖非事之所以損益，而物理有不當然者，此淩虚之所爲築也。方其未築也，太守陳公杖屨逍遥於其下，見山之出於林木之上者，纍纍如人之旅行於墻外而見其髻也。曰：“是必有異。”使工鑿其前爲方池，以其土築臺，髙出於屋之危而止。然後人之至於其上者，怳然不知臺之髙，而以爲山之踴躍奮迅而出也。公曰：“是宜名凌虚。”以告其從事蘇軾，而求文以爲記。軾復於公曰：“物之廢興成毀，不可得而知也。昔者荒草野田，霜露之所蒙翳，狐虺之所竄伏，方是時，豈知有凌虚臺邪？廢興成毀，相㝷於無窮，則臺之復爲荒田野草，皆不可知也。嘗試與公登臺而望，其東則秦穆之祈年、槖泉也，",
                    "zhushu": "穆公冢在槖泉宮祈年館下，見皇覽。"
                },
                {
                    "paragraph": "其南則漢武之長楊、五柞，",
                    "zhushu": "長楊、五柞宫皆在𥂕。及武帝甞獵長楊，又幸五柞。張晏云：“有五柞木，因以名宫。”。"
                },
                {
                    "paragraph": "而其北則隋之仁壽、",
                    "zhushu": "楊素爲文帝營仁壽宫，規模爲侈。帝怒，素懼，封八曰：“母恐后至，當自免。”已而果然。見本傳。"
                },
                {
                    "paragraph": "唐之九成也。",
                    "zhushu": "髙祖武德元年，廢麟遊郡爲鄜州，州有九成宫。即隨之仁壽宫。"
                },
                {
                    "paragraph": "計其一時之盛，宏傑詭麗，堅固而不可動者，豈特百倍於臺而已哉！然而數丗之後，欲求其髣髴，而破瓦頽垣無復存者，旣已化爲禾黍荆𣗥、丘墟隴畒矣，而況於此臺歟？夫臺猶不足恃以長乆，而況於人事之得䘮，忽往而忽來者歟？而或者欲以夸丗而自足，則過矣。蓋丗有足恃者，而不在乎臺之存亡也。”旣已言於公，退而爲之記。",
                    "zhushu": "遺亊别録云：東坡簽書鳳翔，毎作齋醮等文，公弼必塗改，数往反。至爲公弼作凌虚臺記曰：“東則秦穆公祈年槖泉，南則漢武長楊五祚。”至于終篇，公弼覽之，𥬇曰：“吾視蘇明𠃔猶子也，軾猶孫子也。平日故不以辝色假之者，以其年少暴得大名，懼夫滿而不勝也，乃不吾樂耶？”不易一字，亟命刻之石。",
                    "type": 2
                },
                {
                    "paragraph": "鳳鳴驛記",
                    "zhushu": "",
                    "type": 2
                },
                {
                    "paragraph": "始余丙申歳舉進士，過扶風，",
                    "zhushu": "丙申乃　仁廟嘉祐元年，公時年二十一，將㪯進士，東遊京師，故取道鳯𦍤。"
                },
                {
                    "paragraph": "求舎於館人。旣入，不可居而出，次於逆旅。其後六年，爲府從事。",
                    "zhushu": "嘉祐六年，公年二十六，應制科，入第三等，授大理評亊，簽書鳯翔府判官。是歳十二月到任。"
                },
                {
                    "paragraph": "至數日，謁客於館，視客之所居，與其凡所資用，如官府，如廟觀，如數丗冨人之宅，四方之至者，如歸其家，皆樂而忘去。將去，旣駕，雖馬亦顧其皁而嘶。余召館吏而問焉，吏曰：“今太守宋公之所新也。自辛丑八月而公始至，旣至逾月而興功，五十有五日而成。用夫三萬六千，木以根計，竹以竿計，瓦甓坏釘各以枚計，稍以石計者二十一萬四千七百二十有八，而民未始有知者。”余聞而心善之。其明年，縣令胡允文具石請書其事。余以爲有足書者，乃書曰：“古之君子，不擇居而安，安則樂，樂則喜從事。使人而皆喜從事，則天下何足治與？後之君子，常有所不屑，使之居其所不屑則躁，否則惰。躁則妄，惰則廢。旣妄且廢，則天下之所以不治者，常出於此而不足怪。今夫宋公計其所歷而累其勤，使無齟齬於丗，則今且何爲矣，而猶爲此官哉？然而未嘗有不屑之心。其治扶風也，視其卼臲者而安植之，求其䝉茸者而䟽理之，非特傳舎而已，事復有小於傳舎者，公未嘗不盡心也。嘗食芻豢者，難於食菜，嘗衣錦者，難於衣布，嘗爲其大者，不屑爲其小，此天下之通患也。詩曰：“豈弟君子，民之父母。”所貴乎豈弟者，豈非以其不擇居而安，安而樂，樂而喜從事歟？夫修傳舎，誠無足書者，以傳舎之修，而見公之不擇居而安，安而樂，樂而喜從事者，則是眞足書也。”",
                    "zhushu": "",
                    "type": 2
                },
                {
                    "paragraph": "墨妙亭記",
                    "zhushu": "",
                    "type": 2
                },
                {
                    "paragraph": "熈寜四年十一月，髙郵孫莘老自廣德移守呉興。其明年二月，作墨妙亭於府第之北，逍遥堂之東，取凡境内自漢以來古文遺刻以實之。呉興自東晉爲善地，",
                    "zhushu": "晉謝安、謝万、朱謝莊，梁柳惲，唐顔眞𡖖，皆嘗守呉興。"
                },
                {
                    "paragraph": "號爲山水清逺，其民足於魚稻蒲蓮之利，寡求而不爭，賔客非特有事於其地者不至焉。故凡守郡者，率以風流嘯咏、投壷飮酒爲事。自莘老之至，而歳適大水，上田皆不登，湖人大飢，將相率亡去。莘老大振廪勸分，躬自撫廵勞來，出於至誠。冨有餘者，皆爭出糓以佐官，所活至不可勝計。當是時，朝廷方更化立法，使者旁午，以爲莘老當日夜治文書，赴期㑹，不能復雍容自得如故亊。而莘老益喜賔客，賦詩飲酒爲樂。又以其餘暇網羅遺逸，得前人賦詠数百篇，爲呉興新集。其刻畫尚存，而僵仆断缺於荒陂野草之間者，又皆集於此亭。是歳十二月，余以亊至湖，",
                    "zhushu": "時熈寕五年，公通判杭州，㳂檄至湖，文集有將到湖州寄朝孫莘老之作。"
                },
                {
                    "paragraph": "周覽嘆息，而莘老求文爲記。或以謂余：“凡有物必歸於尽，而恃形以爲固者，尤不可長。雖金石之堅，俄而変壞。至於功名文章，其傳丗垂後，猶爲差乆，今乃以此托於彼，是乆存者反求助於速壊。此旣昔人之惑，而莘老又將深簷大屋以錮留之，推是意也，其無乃幾於不知命也夫！”余以爲知命者，必尽人亊，然後理足而無憾。物之有成必有壞，譬如人之有生必有死，而國之有興必有亡也。雖知其然，而君子之養身也，凡可以乆生而緩死者，無不用；其治國也，凡可以存存而救亡者，無不爲，至於不可柰何而後已，此之謂“知命”。是亭之作否，無足爭者，而其理則不可以不辨。故具載其說，而列其名物於左云。",
                    "zhushu": ""
                }
            ]
        },
        {
            "name": "經進東坡文集事略卷第四十九",
            "paragraphs": [
                {
                    "paragraph": "經進東坡文集事略卷第四十九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "篔簹谷偃竹記",
                    "zhushu": "",
                    "type": 2
                },
                {
                    "paragraph": "張氏園亭記",
                    "zhushu": "",
                    "type": 2
                },
                {
                    "paragraph": "石氏畫苑記",
                    "zhushu": "",
                    "type": 2
                },
                {
                    "paragraph": "石鍾山記",
                    "zhushu": "",
                    "type": 2
                },
                {
                    "paragraph": "篔簹谷偃竹記",
                    "zhushu": "左太冲呉都賦云：“其竹則篔簹。”李善曰：“竹名也。篔簹生水边，長数丈，圍一尺五六寸，一莭相去六七尺，或相去一丈，廬陵界有之。始㒷以南，又多小者，夷人績以爲布葛。",
                    "type": 2
                },
                {
                    "paragraph": "竹之始生，一寸之萌耳，而節葉具焉。自蜩腹虵蚹，以至于劒抜十㝷者，生而有之也。今畫者乃節節而爲之，葉葉而累之，豈復有竹乎？故畫竹必先得成竹於胷中，執筆熟視，乃見其所欲畫者，急起從之，振筆直遂，以追其所見，如兎起鶻落，少縱則逝矣。與可之教予如此。",
                    "zhushu": "文。與可名同，梓潼人。登科擢館職，出典㒷、元、洋、湖数郡，与公至相厚善，有石室先生丹淵集四十卷。"
                },
                {
                    "paragraph": "予不能然也，而心識其所以然。夫旣心識其所以然而不能然者，内外不一，心手不相應，不學之過也。故凡有見於中而操之不熟者，平居自視了然，而臨事忽焉䘮之，豈獨竹乎？子由爲墨竹賦以遺與可曰：“庖丁解牛者也，而養生者取之；",
                    "zhushu": "莊子養生篇：庖丁爲惠文君觧牛，奏刀騞然，莫不中音，合於桑林之舞，乃中經首之㑹。文惠君曰：“善哉！技蓋至此乎？”庖丁曰：“臣之所好者，道也，進乎技矣。今臣之刀十九年，所解数千牛，而刀刃若新發於硎。”文惠君曰：“善哉！吾聞庖丁之言，得養生焉。”。"
                },
                {
                    "paragraph": "輪扁，斵輪者也，而讀書者與之。",
                    "zhushu": "莊子天道篇：威公讀書於堂上，輪扁斵輪於堂下，釋椎鑿而言曰：“公之所讀者，古人之糟粕已。”公怒。輪扁曰：“以臣之事觀之，斵輪徐則甘而不固，疾則苦而不入，不疾不徐，得於手而應於心。臣不能喻臣之子，是以行年七十而老於斵輪。古之人与其不可傳也，死矣，然則君之所讀者，古人之糟粕已矣。”。"
                },
                {
                    "paragraph": "今夫夫子之託於斯竹也，而予以爲有道者，則非邪？”子由未嘗畫也，故得其意而已。若予者，豈獨得其意，并得其法。與可畫竹，𥘉不自貴重，四方之人，持縑素而請者，足相躡於其門。與可厭之，投諸地而罵曰：“吾將以爲韈。”士大夫傳之，以爲口實。及與可自洋州還，而余爲徐州，與可以書遺余曰：“近語士大夫，吾墨竹一𣲖，近在彭城，可往求之，韈材當萃於子矣。”書尾復冩一詩，其略曰：“擬將一叚鵝雞絹，掃取寒梢萬尺長。”予謂與可：“竹長萬尺，當用絹二百五十匹，知公倦於筆硯，願得此絹而已。”與可無以荅，則曰：“吾言妄矣，世豈有萬尺竹哉？”余因而實之，荅其詩曰：“丗間亦有千㝷竹，月落庭空影許長。”與可𥬇曰：“蘇子辯矣，然二百五十匹絹，吾將買田而歸老焉。”因以所畫篔簹谷偃竹遺予曰：“此竹數尺耳，而有萬尺之勢。”篔簹谷在洋州，與可嘗令予作洋州三十詠，篔簹谷其一也。予詩云：漢州脩竹賤如蓬，斤斧何曽赦籜龍。料得清貧饞太守，渭濵千畒在胷中。",
                    "zhushu": "史記貨殖傳云：渭川千畒竹，其人与千户侯䓁。"
                },
                {
                    "paragraph": "與可是日與其妻游谷中，燒筍晚食，發函得詩，失𥬇噴飯滿案。元豐二年正月二十日，與可没於陳州。是歳七月七日，予在湖州曝書畫，見此竹，廢卷而哭失聲。昔曹孟德𥙊橋公文，有“車過”“腹痛”之語，",
                    "zhushu": "魏武紀：建安七年春正月，曹操過浚儀，治睢陽渠，遣使以太牢祀故太尉橋元，褒賞令載公祀。丈曰：“又承從容約誓之言，殂逝之後，路有經由，不以中酒隻雞相沃酹，車過三歩，腹痛勿怪。”雖臨時戯𥬇之言，非至親之篤好，胡肯爲此辝乎？"
                },
                {
                    "paragraph": "而予亦載與可疇昔戯𥬇之言者，以見與可於予親厚無間如此也。",
                    "zhushu": "与可送公赴杭倅詩云：“北客若来休問亊，西湖虽好莫吟詩。”箴規如此，可見其親厚无間。後公竟坐杭之詩什，遂被譴云。",
                    "type": 2
                },
                {
                    "paragraph": "張氏園亭記",
                    "zhushu": "",
                    "type": 2
                },
                {
                    "paragraph": "道京師而東，水浮濁流，陸走黄塵，陂田蒼莽，行者勌厭。凡八百里，始得靈壁張氏之園於汴之陽。其外脩竹森然以髙，喬木蓊然以深。其中因汴之餘浸，以爲陂池；取山之怪石，以爲巖阜。蒲葦蓮芡，有江湖之思；椅桐檜栢，有山林之氣；竒花美草，有京洛之態；華堂厦屋，有呉蜀之巧。其深可以隱，其富可以養。果蔬可以飽鄰里，魚鼈筍茹可以餽四方之賔客。余自彭城移守呉興，由宋登舟，三宿而至其下。肩輿叩門，見張氏之子碩，碩求余文以記之。維張氏丗有顯人，自其伯父殿中君與其先人通州府君，始家靈壁而爲此園，作“蘭臯”之亭以養其親。其後出仕於朝，名聞一時，推其餘力，日増治之，於今五十餘年矣。其木皆十圍，岸谷隱然。凡園之百物，無一不可人意者，信其用力之多且乆也。古之君子，不必仕，不必不仕。必仕則忘其身，必不仕則忘其君。譬之飲食，適於飢飽而已。然士罕能蹈其義，赴其節。處者安於故而難出，出者狃於利而忘返。於是有違親絶俗之譏，懷禄苟安之弊。今張氏之先君，所以爲其子孫之計慮者逺且周，是故築室蓺園於汴泗之間，舟車冠蓋之衝，凡朝夕之奉，燕遊之樂，不求而足。使其子孫開門而出仕，則跬歩市朝之上；閉門而歸隱，則俯仰山林之下。於以養生治性，行義求志，無適而不可。故其子孫仕者皆有循吏良能之稱，處者皆有節士廉退之行，蓋其先君子之澤也。余爲彭城二年，樂其土風，將去不忍，而彭城之父老亦莫余厭也，將買田於泗水之上而老焉。南望靈壁，雞犬之聲相聞，幅巾杖屨，歳時往來於張氏之園，以與其子孫遊，將必有日矣。元豐二年三月二十七日記。",
                    "zhushu": "",
                    "type": 2
                },
                {
                    "paragraph": "石氏畫苑記",
                    "zhushu": "",
                    "type": 2
                },
                {
                    "paragraph": "石康伯，字㓜安，眉之眉山人，故紫微舎人昌言之㓜子也。",
                    "zhushu": "老泉嘗有送昌言岀使叙，見集中。"
                },
                {
                    "paragraph": "舉進士不第，即棄去，當以䕃得官，亦不就，讀書作詩以自娱而已，不求人知。獨好法書、名畫、古器、異物，遇有所見，脫衣輟食求之，不問有無。居京師四十年，出入閭巷，未嘗騎馬。在稠人中，耳目謖謖然，專求其所好。長七尺，黒而髯，如丗所畫道人、劒客，而徒歩塵埃中，若有所營，不知者以爲異人也。又善滑稽，巧發微中，旁人抵掌絶倒，而㓜安淡然不變色。與人游，知其急難，甚於爲己。有客於京師而病者，輒舁置其家，親飲食之，死則棺歛之，無難色。凡識㓜安者，皆知其如此，而余獨深知之。㓜安識慮甚逺，獨口不言耳。今年六十一，狀貌如四十許人，𩰄三尺，郁然無一莖白者，此豈徒然者哉！爲亳州職官與富鄭公俱得罪者，其子夷庚也。其家書畫數百軸，取其毫末雜碎者，以𠕋編之，謂之石氏畫苑。㓜安與文與可遊如兄弟，故得其畫爲多。而余亦善畫古木叢竹，因以遺之，使置之苑中。子由嘗言：“所貴於畫者，爲其似也。似猶可貴，况其眞者。吾行都邑田野，所見人物，皆吾畫笥也。所不見者，獨鬼神耳，當頼畫而識。然人亦何用見鬼？”此言眞有理。今㓜安好畫，乃其一病，無足録者，獨著其爲人之大略云爾。元豐三年十二月日，趙郡蘇軾書。",
                    "zhushu": "",
                    "type": 2
                },
                {
                    "paragraph": "石鍾山記",
                    "zhushu": "",
                    "type": 2
                },
                {
                    "paragraph": "水經云：“彭蠡之口，有石鍾山焉。”酈元以爲下臨深潭，微風鼔浪，水石相搏，聲如洪鍾。是說也，人常疑之。今以鍾磬置水中，雖大風浪，不能鳴也，而況石乎？至唐李渤始訪其遺蹤，得雙石於潭上，“扣而聆之，南聲函胡，北音清越，枹止響騰，餘韻徐歇”，自以爲得之矣。然是說也，余尤疑之。石之鏗然有聲者，所在皆是也，而此獨以鍾名，何哉？元豊七年六月丁丑，余自齊安舟行適臨汝，",
                    "zhushu": "公自黄州量移汝州。"
                },
                {
                    "paragraph": "而長子邁將赴饒之德興尉，送之至湖口，因得觀所謂石鍾者。寺僧使小童持斧，於亂石間擇其一二扣之",
                    "zhushu": "空空。"
                },
                {
                    "paragraph": "焉，余固𥬇而不信也。至莫夜，月明，獨與邁乗小舟至絶壁下。大石側立千尺，如猛獸竒鬼，森然欲搏人。而山上栖鶻，聞人聲亦驚起，磔磔雲霄間。又有若老人欬且𥬇於山谷中者，或曰：“此鸛鶴也。”余方心動欲還，而大聲發於水上，噌吰如鍾鼔不絶，舟人大恐。徐而察之，則山下皆石穴罅，不知其淺深，微波入焉，涵澹澎湃而爲此也。舟廻至兩山間，將入港口，有大石當中流，可坐百人，空中而多竅，與風水相吞吐，有窽坎鐺鞳之聲，與向之噌吰者相應，如樂作焉。因𥬇謂邁曰：“汝識之乎？噌吰者，周景王之無射也；",
                    "zhushu": "左傳：昭公二十一年春，周景王將鑄无射，汵州鳩曰：“王其以心疾死乎？”夫楽，天子之職也；夫音，楽之輿也；而鍾，音之器也。天子省風以作楽，器以鍾之，輿以行之，小者不窕，大者不槬。今鍾槬矣，王心弗堪，其能乆乎？”注云：“无射，鍾名，律中无射。槬者，橫大不入。”"
                },
                {
                    "paragraph": "窽坎鏜鞳者，魏莊子之歌鍾也。",
                    "zhushu": "囯語曰：“鄭伯納楽二八，歌鍾二肆于晋悼公。悼公錫魏絳文楽一八，歌鍾一肆。”注云：“肆，列也。”莊子，即魏絳。諸本多作“魏献子之歌鍾”，以傳攷之，獻子乃莊子之子魏舒，非魏絳也。疑傳冩之誤。"
                },
                {
                    "paragraph": "古之人不余欺也。”事不目見耳聞，而臆断其有無，可乎？酈元之所見聞，殆與余同，而言之不詳。士大夫終不肯以小舟夜泊絶壁之下，故莫能知。而漁工水師，雖知而不能言。此丗所以不傳也。而陋者乃以斧斤考擊而求之，自以爲得其實。余是以記之，蓋歎酈元之簡，而𥬇李渤之陋也。",
                    "zhushu": "公云：錢塘、東陽皆有水楽洞，泉流空巖中，自然宫啇。又自靈隱下天笁而上，至上天笁溪，行兩山中，巨石磊磊如牛羊，其声空磬然，真石磬声。乃知莊生所謂“天籟”者，蓋无所不在也。建中靖囯元年正月五日，自南陵还，適過南安軍，法掾呉春示旧所作石鍾山記，復題其未。"
                }
            ]
        },
        {
            "name": "經進東坡文集事略卷第五十",
            "paragraphs": [
                {
                    "paragraph": "經進東坡文集事略卷第五十",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "韓魏公醉白堂記",
                    "zhushu": "",
                    "type": 2
                },
                {
                    "paragraph": "錢塘六井記",
                    "zhushu": "",
                    "type": 2
                },
                {
                    "paragraph": "倅廳題名記",
                    "zhushu": "",
                    "type": 2
                },
                {
                    "paragraph": "張君寳墨堂記",
                    "zhushu": "",
                    "type": 2
                },
                {
                    "paragraph": "超然臺記",
                    "zhushu": "",
                    "type": 2
                },
                {
                    "paragraph": "韓魏公醉白堂記",
                    "zhushu": "",
                    "type": 2
                },
                {
                    "paragraph": "故魏國忠獻韓公作堂於私第之池上，名之曰“醉白”，取樂天池上之詩，以爲醉白堂之歌。",
                    "zhushu": "楽天詩云：“池上有小舟，舟中有胡床。床前有新酒，独酌還独嘗。”又云：“岸曲舟行遟，一曲進一觴。未知幾曲醉，醉入无何郷。”見長慶集。魏公歌云：“戇老新成池上堂，因憶楽天池上篇。楽天先識勇退早，凜凛万丗清風傳。古人中求尚難擬，自顧愚者孰可肩。”又云：“酒酣陶然睡席上，酔郷何有但浩然。人生所適貴自適，斯適豈異白楽天。”見安陽集。"
                },
                {
                    "paragraph": "天下之士，聞而疑之，以爲公旣已無愧於伊周矣，而猶有羡於樂天，何哉？軾聞而𥬇曰：“公豈獨有羡於樂天而己乎？方且願爲㝷常無聞之人而不可得者。天之生是人也，將使任天下之重，則寒者求衣，飢者求食，凢不獲者求得。苟有以與之，將不勝其求。是以終身處乎憂患之域，而行乎利害之塗，豈其所欲哉？夫忠献公旣已相三帝",
                    "zhushu": "即　仁宗、英宗、　神宗。"
                },
                {
                    "paragraph": "安天下矣，浩然將歸老於家，而天下共挽而留之莫釋也。當是時，其有羡於樂天，無足怪者。然以樂天之平生而求之公，較其所得之厚薄淺深，孰有孰無，則後丗之論，有不可欺者矣。文致太平，",
                    "zhushu": "公本傳云：　仁宗方選用大臣，以理天下之務，至𤦺爲相，𠋣任尤至，卒之天下晏然，百姓遂安，刑罰衰止，衣食兹殖，𤦺之力也。"
                },
                {
                    "paragraph": "武定亂略，",
                    "zhushu": "趙元昊之叛，𤦺嘗爲陕西四路安抚招討使，後元昊卒称臣。"
                },
                {
                    "paragraph": "謀安宗廟，而不自以爲功。",
                    "zhushu": "𤦺在仁宗时，定策立　英宗，継而乆立　神宗，及爲英宗山陵使，既復土，公累辝位，遂判相州。"
                },
                {
                    "paragraph": "急賢才，輕爵禄，而士不知其恩。",
                    "zhushu": "𤦺。折莭下士，无貴賤礼之如一。奬抜賢俊，苟公論所与，雖素所不悅，必取用之。故終𤦺之去，得人爲多。"
                },
                {
                    "paragraph": "殺伐果敢，而六軍安之。四夷八蛮，想聞其風采，",
                    "zhushu": "公行狀云：公知定州，素聞兵驕不可使，至則即用兵律裁之，察其横軍中尤不可教者，捽首斬軍門外。由是定兵精勁斉一，𨼆然爲雄鎭，声動虜中。又塞上謡言有“軍中有一韓，西夏聞之心骨寒”之語。"
                },
                {
                    "paragraph": "而天下以其身爲安危。",
                    "zhushu": "温公撰公詞坣記云：公光輔三后，大済艱難，使中外之人嬉逰自若，曽无驚視、傾听、切語之警，坐置天下於太寕，公之力也。"
                },
                {
                    "paragraph": "此公之所有，而樂天之所無也。乞身於強健之時，退居十有五年，",
                    "zhushu": "楽天自文宗大和三年称病東帰，求爲分司，至宣宗大中元年乃卒。"
                },
                {
                    "paragraph": "日與其朋友賦詩飲酒，尽山水園池之樂。",
                    "zhushu": "楽天傳云：居易被遇憲宗时，亊无不言，然爲當路所忌，所藴不能施，乃放意文酒。東都所居履道里，䟽沼種木，建石楼香山，鑿八節灘，自号酔吟先生，爲之傳。"
                },
                {
                    "paragraph": "府有餘帛，廪有餘粟，而家有聲妓之奉。",
                    "zhushu": "旧史又云：居易作池東粟廪，池北書庫，家妓樊素、蛮子者，能歌善舞。"
                },
                {
                    "paragraph": "此樂天之所有，而公之所無也。忠言嘉謨效於當時，而文采表於後丗；",
                    "zhushu": "楽天傳云：居易始以直道奮，在天子前爭安危，冀以立功。虽中被斥，晚益不衰。其文章精切，然最工詩。魏公傳云：所著文集、奏議凢百余卷。"
                },
                {
                    "paragraph": "死生窮逹不易其操，而道德髙於古人。",
                    "zhushu": "楽天傳云：居易貶江州司馬，既失志，能順適所遇，託浮屠生死說，若忘形骸者。又韓公祠坣記云：公爲宰相十年，當朝廷多故，公臨大莭，処危疑，苟利囯家，知无不爲。或以明哲保身爲言，公歎曰：“凢爲人臣者，尽力以事君，死生以之，是非如何耳。至扵成敗，天也。”聞者愧服其忠勇。"
                },
                {
                    "paragraph": "此公與樂天之所同也。公旣不以其所有自多，亦不以其所無自少，將推其同者而自託焉。方其寓形於一醉也，齊得䘮，忘禍福，混貴賤，等賢愚，同乎萬物，而與造物者遊，非獨自比於樂天而己。古之君子，其處己也厚，其取名也廉，是以實浮於名，而丗誦其美不厭。以孔子之聖，而自比於老彭，自同於丘明，自以爲不如顔淵。後之君子，實則不至，而皆有侈心焉。臧武仲自以爲聖，",
                    "zhushu": "左襄公二十二年春，臧武仲如晉，雨過御叔。御叔在其邑，將飲酒，曰：“焉用聖人？我將飲酒，而已雨行，何以聖爲？”注云：“武仲多知，時人謂之聖人。”。"
                },
                {
                    "paragraph": "白圭自以爲禹，",
                    "zhushu": "白圭曰：“丹之治水也，愈於禹。”。"
                },
                {
                    "paragraph": "司馬長𡖖自以爲相如，",
                    "zhushu": "長𡖖傳云：“相如始名犬予，旣斈，慕藺相如爲人，更名相如。”。"
                },
                {
                    "paragraph": "揚雄自以爲孟軻，",
                    "zhushu": "法言吾子篇云：“古者楊、墨塞路，孟子辝而闢之，廓如也。後之塞路者有矣，𥨸自比於孟子。”。"
                },
                {
                    "paragraph": "崔浩自以爲子房，",
                    "zhushu": "北史崔浩傳云：“浩嘗自謂才比張良，而稽古過之。"
                },
                {
                    "paragraph": "然丗終莫之許也。由此觀之，忠獻公之賢於人也逺矣。昔公嘗告其子忠彦，",
                    "zhushu": "魏公有子五人，忠彦乃其長子。"
                },
                {
                    "paragraph": "將求文於軾以爲記而未果。公薨，旣葬，忠彦以告，軾爲義不得辭也，乃泣而書之。",
                    "zhushu": "",
                    "type": 2
                },
                {
                    "paragraph": "錢塘六井記",
                    "zhushu": "",
                    "type": 2
                },
                {
                    "paragraph": "潮水避錢塘而東擊西陵，所從來逺矣。",
                    "zhushu": "五代史呉越王錢鏐傳云：“梁開平四年，鏐築捍海塘，作障潮，通江門。江濤激之，扳築不能就。鏐以強弩数百射濤頭，作詩投於海門。濤趍西陵，功乃就。”。"
                },
                {
                    "paragraph": "沮洳斥鹵，化爲桑麻之區，而乆乃爲城邑聚落。凡今州之平陸，皆江之故地。其水苦惡，惟負山鑿井，乃得甘泉，而所及不廣。唐宰相李公長源，始作“六井”，引西湖水以足民用。",
                    "zhushu": "杭本江海之地，水泉鹹苦，居民希少。唐刺史李泌始引西湖水作六井，民足於水，井邑日冨，故杭人至今祠公于城下。亊見鄴侯家傳。"
                },
                {
                    "paragraph": "其後刺史白公樂天治湖浚井，刻石湖上，至于今頼之。",
                    "zhushu": "白居易爲杭州刺史，復浚西湖，放水入運河，自河入田，所漑至千頃。亊見石函記。"
                },
                {
                    "paragraph": "始長源六井，其最大者，在清湖中，爲相國井，其西爲西井，少西而北爲金牛池；又北而西，附城爲方井，爲白龜池；又北而東，至錢塘縣治之南，爲小方井。而金牛之廢乆矣。嘉祐中，太守沈公文通又於六井之南，絶河而東，至美俗坊爲南井。由湧金門並湖而北，有水閘三，注以石溝，貫城而東者，南井、相國、方井之所從出也。若西井，則相國之𣲖别者也。而白龜池、小方井，皆爲匿溝湖底，無所用閘。此六井之大略也。熈寜五年秋，太守陳公述古始至，",
                    "zhushu": "述古名襄。"
                },
                {
                    "paragraph": "問民之所病，皆曰：“六井不治，民不給於水。南井溝卑而井髙，水行地中，率常不應。”公曰：“嘻，甚矣！吾在此，可使民求水而不得乎？”乃命僧仲文、子珪辦其事。仲文、子珪又引其徒如正、思坦以自助，凡出力以佐官者二十餘人。於是發溝昜甃，全緝罅漏，而相國之水大至，坎滿溢流，南注于河，千艘更載，瞬息百斛。以方井爲近於濁惡，而遷之少西，不能五歩，而得其故基。父老驚曰：“此古方井也。民李甲遷之於此，六十年矣。䟽湧金池爲上、中、下，使澣衣浴馬不及於上池。而列二閘於門外，其一赴三池而決之河，其一納之石檻，比竹爲五管以出之，並河而東，絶三橋以入于石溝，注于南井。水之所從來髙，則南井常厭水矣。凡爲水閘四，皆垣墻扃鐍以護之。明年春，六井畢修，而歳適大旱，自江、淮至浙右，井皆竭，民至以罌𦈢貯水相餉如酒醴。而錢塘之民，肩足所任，舟楫所及，南出龍山，北至長河、鹽官海上，皆以飲牛馬，給沐浴。方是時，汲者皆誦佛以祝公。余以爲水者，人之所甚急，而旱至於井竭，非歳之所常有也。以其不常有，而忽其所甚急，此天下之通患也，豈獨水哉？故詳其語以告後之人，使雖至於乆逺廢壞，而猶有考也。",
                    "zhushu": "",
                    "type": 2
                },
                {
                    "paragraph": "密州倅㕔題名記",
                    "zhushu": "",
                    "type": 2
                },
                {
                    "paragraph": "始尚書郎趙君成伯爲眉之丹稜令，邑人至今稱之。余其隣邑人也，故知之爲詳。君旣罷丹稜，而余適還眉，於是始識君。其後余出官餘杭，而君亦通守臨淮，同日上謁辭，相見於殿門外，握手相與語。已而見君於臨淮，劇飲大醉於先春亭上而別。及移守膠西，未一年，而君來倅是邦。余性不謹語言，與人無親踈，輒輸冩府藏，有所不盡，如茹物不下，必吐出乃已。而人或記䟽以爲怨咨，以此尤不可與深中而多數者處。君旣故人，而簡易踈逹，表裏洞然，余固甚樂之。而君又勤於吏職，視官事如家事，余得少休焉。君曰：“吾聽事未有壁記。”乃集前人之姓名以屬於余，余未暇作也。及爲彭城，君毎書來，輒以爲言，且曰：“吾將託子以不朽。”昔羊叔子登峴山，謂從事鄒湛曰：“自有宇宙而有此山，登此逺望，如我與𡖖者多矣，皆湮滅無聞，使人悲傷。”湛曰：“公之名當與此山俱傳，若湛軰，乃當如公言耳。”",
                    "zhushu": "事見羊祜本傳。"
                },
                {
                    "paragraph": "夫使天下至今知有鄒湛者，羊叔子之賢也。今余頑鄙自放，而且老矣，然無以自表見於後丗，自計且不足，而況能以及子乎？雖然，不可以不一言，使數百年之後，得此文於頽垣廢井之間者，暢然長思而一歎也。",
                    "zhushu": "",
                    "type": 2
                },
                {
                    "paragraph": "張君寳墨堂記",
                    "zhushu": "名次山。",
                    "type": 2
                },
                {
                    "paragraph": "丗人之所共嗜者，美飲食，華衣服，好聲色而己。有人焉，自以爲髙而𥬇之。彈琴奕碁，蓄古書法圗𦘕，客至，出而夸觀之，自以爲至矣。則又有𥬇之者曰：“古之人所以表見於後丗者，以有言語文章也，是惡足好？”而豪傑之士，又相與𥬇之，以謂士當以功名聞於丗，若乃施之空言，而不見於行事，此不得已者之所爲也。而其所謂功名者，自知效一官，等而上之，至於伊、吕、稷、卨之所營，劉、項、湯、武之所争，極矣。而或者猶未免乎𥬇曰：是區區者，曽何足言，而許由辭之以爲難，",
                    "zhushu": "莊子外物篇云：“堯與許由天下，許由逃之。”。"
                },
                {
                    "paragraph": "孔丘知之以爲愽。",
                    "zhushu": "莊子秋水篇云：“五帝之所連，三王之所爭，仁人之所憂，任士之所勞，盡此矣。伯夷辭之以爲名，仲尼語之以爲愽，此其自多也，不似爾向之自多於水乎？"
                },
                {
                    "paragraph": "由此言之，丗之相𥬇，豈有旣乎？士方志於其所欲得，雖小物，有捐軀忘親而馳之者。故有好書而不得其法，則推心嘔血，幾死而僅存，至於剖冡斵棺而求之。",
                    "zhushu": "墨藪云：“魏鍾繇見蔡邕筆法於韋誕，自槌三日，胷盡青，因嘔血。魏丗祖以五靈丹救之，得活，繇求之不與。及誕死，繇令人盗掘其墓而得之。”故知多力豐筋者勝，無力無筋者病，從其消息而用之，由是更妙。臨死啓囊，授其子㑹。"
                },
                {
                    "paragraph": "是豈有聲色臭味足以移人哉？方其樂之也，雖其口不能自言，而況他人乎？人特以己之不好，𥬇人之好，則過矣。毗陵人張君希元，家丗好書，所蓄古今之遺跡至多，盡刻諸石，築室而藏之，屬予爲記。予蜀人也。蜀之諺曰：“學書者紙費，學醫者人費。”此言雖小，可以喻大。丗有好功名者，以其未試之學，而驟出之於政，其費人豈特醫者之比乎？",
                    "zhushu": "公詩話云：“熈寜五年内，軾往通判杭州日，太子中舎越州簽判張次山有書求軾作寳墨堂記，其間有學毉之說。軾以謂斈毉者，當知醫書，以窮疾之本原。若今庸毉瞽伎，多妄投薬石，以害人命。意言不練亊之人，驟施民政，喜怒不常，有害人甚於庸毉之未習。"
                },
                {
                    "paragraph": "今張君以兼人之能，而位不稱其才，優游終歳，無所役其心智，則以書自娯。然以予觀之，君豈乆閑者？蓄極而通，必將大發之於政。君知政之費人也甚於醫，則願以余之所言者爲鑒。",
                    "zhushu": "",
                    "type": 2
                },
                {
                    "paragraph": "超然臺記",
                    "zhushu": "",
                    "type": 2
                },
                {
                    "paragraph": "凡物皆有可觀。苟有可觀，皆有可樂，非必怪竒偉麗者也。餔糟啜漓，皆可以醉，果蔬草木，皆可以飽。推此𩔖也，吾安往而不樂？夫所爲求福而辭禍者，以福可喜而禍可悲也。人之所欲無窮，而物之可以足吾欲者有盡，美惡之辨戰乎中，而去取之擇交乎前，則可樂者常少，而可悲者常多，是謂“求禍而辭福”。夫求禍而辭福，豈人之情也哉？物有以蓋之矣。彼遊於物之內，而不遊於物之外。物非有大小也，自其內而觀之，未有不髙且大者也。彼其髙大以臨我，則我常眩亂反覆，如隙中之觀𨷖，又焉知勝負之所在？是以美惡横生，而憂樂出焉，可不大哀乎？余自錢嵣移守膠西，",
                    "zhushu": "公時年三十九，就杭州通判，移守宻州。公有别天笁觀音詩序云：“余昔通守錢塘，移莅膠西，以九月二十日來别南北山道友”，乃知公以熈寕七年秋末去杭適密。"
                },
                {
                    "paragraph": "釋舟楫之安而服車馬之勞，去雕墻之美而蔽采椽之居，背湖山之觀而適桑麻之野。始至之日，歳比不登，盗賊滿野，獄訟充斥，而齋厨索然，日食𣏌菊，",
                    "zhushu": "公後杞菊賦序云：“移守膠西，意且一飽，而齋厨索然，不堪其憂。日与通守刘君廷式循古城廢圃，求𣏌菊食之，捫腹而𥬇。"
                },
                {
                    "paragraph": "人固疑余之不樂也。處之朞年，而貌加豐，髮之白者，日以反黒。余旣樂其風俗之淳，而其吏民亦安予之拙也。於是治其園圃，㓗其庭宇，伐安丘、髙密之木，以修𥙷破敗，爲苟全之計。而園之北，因城以爲臺者舊矣，稍葺而新之，時相與登覽，放意肆志焉。南望馬耳、常山，出没隱見，若近若逺，庻幾有隱君子乎！而其東則盧山，秦人盧敖之所從遁也。",
                    "zhushu": "公嘗有庐山五詠，其一則庐敖洞。公自注云：“按圖經，敖乃秦傳士，避難此山，遂得道。”而淮南子注云：“庐教，燕人，秦始皇召以爲愽，上使求神仙，亡而不返也。”。"
                },
                {
                    "paragraph": "西望穆陵，隱然如城郭，",
                    "zhushu": "即秦穆公陵。"
                },
                {
                    "paragraph": "師尚父、齊威公之遺烈猶有存者。",
                    "zhushu": "太公封於齊，威公霸於齊，故遺烈尚存。"
                },
                {
                    "paragraph": "北俯濰水，慨然太息，思淮隂之功，而弔其不終。",
                    "zhushu": "水經注曰：“濰水導源濰山。”顔師古則云：“濰水出琅邪，即禹貢所言濰、淄其道者也。”按史記：淮隂侯韓信与楚將龍且戰，夾濰水而陳，用決囊壅水之計，擊殺龍且。後信竟以謀叛，斬於長樂鍾室。故公俯濰水，因思而弔之。”苕溪漁隱胡仔曰：“東坡作膠西超然臺記，有“南望馬耳、常山，東則庐山，西望穆陵，北俯濰水”之說。此語蓋效習鑿齒之書。後注彦章作京口月觀記，又從而效之，造語皆可喜也。鑿齒与弟秋書云：“吾以去五月三日來逹襄陽，觸目悲感，略無歡情。毎定省家舅，從北門入，西望隆中，想卧龍之吟；東眺白沙，思鳯鶵之声；北臨樊墟，存鄧老之髙；南睠城邑，懷羊公之風；縱目檀溪，念崔、徐之友；肆睇漁梁，追二德之逺。未甞不徘徊移日，惆悵極多。”彦章月觀記云：“嘗與子四顧而望之，其東曰海門，鴟夷子皮之所從遁也；其西曰𤓰歩，魏佛狸之所嘗至也；若其北廣陵，則謝太傅之所築埭而居也；江中之流，則祖豫州之所擊楫而誓也。”前後格致，大率相𩔖。"
                },
                {
                    "paragraph": "臺髙而安，深而明，夏涼而冬温。雨雪之朝，風月之夕，余未嘗不在，客未嘗不從。擷園蔬，取池魚，釀秫酒，瀹脫粟而食之，曰：“樂哉遊乎！”方是時，余弟子由適在濟南，聞而賦之，且名其臺曰“超然”，",
                    "zhushu": "老子曰：“雖有榮觀，宴處超然。”熈寕七年，子由爲齊州掌書記，故在濟南，賦見本集。"
                },
                {
                    "paragraph": "以見余之無所往而不樂者，蓋遊於物之外也。",
                    "zhushu": ""
                }
            ]
        },
        {
            "name": "經進東坡文集事略卷第五十一",
            "paragraphs": [
                {
                    "paragraph": "經進東坡文集事略卷第五十一",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "奨諭勑記",
                    "zhushu": "",
                    "type": 2
                },
                {
                    "paragraph": "逺景樓記",
                    "zhushu": "",
                    "type": 2
                },
                {
                    "paragraph": "滕縣公堂記",
                    "zhushu": "",
                    "type": 2
                },
                {
                    "paragraph": "放鶴亭記",
                    "zhushu": "",
                    "type": 2
                },
                {
                    "paragraph": "雩泉記",
                    "zhushu": "",
                    "type": 2
                },
                {
                    "paragraph": "奬諭勑記",
                    "zhushu": "熈寧十年，公在宻州任，就差知河中府，未到，改知徐州。是𡻕七月，河決曹村，泛于梁山泊，溢于南清河，城南兩山環繞，吕梁、百歩扼之，匯于城下。公親率武衛營士卒築東南長堤，首起戯馬臺，尾屬於城。堤成，水至堤下，害不及城，卒全城以聞。復請調來嵗夫增築故城爲木岸，以虞水之再至。朝廷從之。訖事，詔褒之。此記是也。事見公墓誌。",
                    "type": 2
                },
                {
                    "paragraph": "勑蘇軾：省京東東路安撫使司轉運司奏：昨黄河水至徐州城下，汝親率官吏，驅督兵夫，救護城壁，一城生齒并倉庫廬舎，得免漂没之害，遂得全固事。河之爲中國患乆矣，廼者堤潰東注，衍及徐方，而民人保居，城郭增固，徒得汝以安也。使者屢以言，朕甚嘉之。熈寧十年七月十七日，河決澶州曹村埽。八月二十一日，水及徐州城下。至九月二十一日，凡二丈八尺九寸，東西北觸山而止，皆清水，無復濁流。水髙城中平地有至一丈九寸者，而外小城東南隅不沈者三版。父老云：“天禧中嘗築二堤，一自小市門外絶壕而南，少西以屬於戯馬臺之麓，",
                    "zhushu": "戯馬臺在徐州彭城縣，項羽所築。"
                },
                {
                    "paragraph": "而西折以屬於城下南京門之北。”遂起急夫五千人，與武衛奉化牢城之士，晝夜雜作。堤成之明日，水自東門隅入，遇堤而止。水䆫六，先水未至，以薪芻土囊自城外塞之。水至而後，自城中塞者，皆不足恃。城中有故取土大坑十五，皆與外水相應，井有溢者。三方皆積水，無所取土，取於州之南亞父塜之東。",
                    "zhushu": "西征記曰：彭城南有亞父范增冡，冡髙四十餘丈。"
                },
                {
                    "paragraph": "自城中附城爲長堤，壯其趾，長九百八十四丈，髙一丈，闊倍之。公私船數百，以風浪不敢行，分纜城下，以殺河之怒。至十月五日，水漸退，城遂以全。明年二月，有旨賜錢一千四百一十萬，起夫四千二十三人，又以發常平錢六百三十四萬，米一千八百餘斛，募夫三千二十人，改築外小城。創木岸四。一在天王堂之西，一在彭城樓之下，一在上洪門之西北，一在大城之東南隅。大坑十五皆塞之。已而澶州靈平埽成，水不復至。臣軾以謂黄河率常五六十年一決，而徐州最處汴、泗下流，上下二百餘里皆阻山，水尤深悍難落，不與他郡等。恐乆逺倉卒，吏民不復究知，故因上之所賜詔書而記其大略，并刻諸石。若其詳，則藏於有司，謂之熈寧防河録云。",
                    "zhushu": "",
                    "type": 2
                },
                {
                    "paragraph": "眉州逺景樓記",
                    "zhushu": "",
                    "type": 2
                },
                {
                    "paragraph": "吾州之俗，有近古者三：其士大夫貴經術而重氏族，其民尊吏而畏法，其農夫合耦以相助。蓋有三代、漢、唐之遺風，而他郡之所莫及也。始，朝廷以聲律取士，而天聖以前，學者猶襲五代文弊，獨吾州之士，通經學古，以西漢文詞爲宗師。方是時，四方指以爲迂闊。至於郡縣胥史，皆挾經載筆，應對進退，有足觀者。而大家顯人，以門族相上，推次甲乙，皆有定品，謂之“江郷”。非此族也，雖貴且冨，不通婚姻。其民事太守、縣令如古君臣，旣去，輒畫像事之，而其賢者，則記録其行事以爲口實，至四五十年不忘。商賈小民，常儲善物而别異之，以待官吏之求。家藏律令，往往通念而不以爲非，雖薄刑小罪，終身有不敢犯者。嵗二月，農事始作。四月𥘉吉，榖稚而草壯，耘者畢出。數十百人爲農，立表下漏，鳴鼔以致衆。擇其徒爲衆所畏信者二人，二人掌鼔，一人掌漏，進退作止，惟二人之聽。鼔之而不至，至而不力，皆有罰。量田計功，終事而㑹之。田多而丁少，則出錢以償衆。七月旣望，糓艾而草衰，則仆鼔決漏，取罰金與償衆之錢，買羊豕酒醴，以祀田祖，作樂飲食，醉飽而去，嵗以爲常。其風俗蓋如此。故其民皆聦明才智，務本而力作，易治而難服。守令始至，視其言語動作，輒了其爲人。其明且能者，不復以事試，終日寂然。苟不以其道，則陳義秉法以譏切之，故不知者以爲難治。今太守𥠖侯希聲，軾先君子之友人也，簡而文，剛而仁，明而不苛，衆以爲易事。旣滿將代，不忍其去，相率而留之，上不奪其請。旣留三年，民益信，遂以無事。因守居之北墉而増築之，作逺景樓，日與賔客僚吏游處其上。軾方爲徐州，吾州之人以書相往來，未嘗不道𥠖侯之善，而求文以爲記。嗟夫，軾之去郷乆矣，所謂逺景樓者，雖想見其處，而不能道其詳矣。然州人之所以樂斯樓之成而欲記焉者，豈非上有易亊之長，而下有易治之俗也哉！孔子曰：“吾猶及史之闕文也。有馬者借人乗之，今亡矣夫。”是二者，於道未有大損益也，然且録之。今吾州近古之俗，獨能累世而不遷，蓋耆老昔人豈弟之澤，而賢守令撫循教誨不倦之力也。可不録乎！若夫登臨覽觀之樂，山川風物之美，軾將歸老於故丘，布衣幅巾，從邦君於其上，酒酣樂作，援筆而賦之，以頌𥠖侯之遺愛，尚未晚也。元豐元年七月十五日記。",
                    "zhushu": "韓退之重修滕王閣記云：“其江山之好，登覽之樂，雖老矣，如獲從公遊，尚能爲公賦之。”此記結處頗相類。",
                    "type": 2
                },
                {
                    "paragraph": "滕縣公堂記",
                    "zhushu": "",
                    "type": 2
                },
                {
                    "paragraph": "君子之仕也，以其才易天下之養也。才有大小，故養有厚薄。苟有益於人，雖厲民以自養不爲泰。是故飲食必豐，車服必安，宫室必壯，使令之人必給，則人輕去其家，而重去其國。如使衣食菲惡不如吾私，宫室儉陋不如吾廬，使令之人朴野不足不如吾僮奴，雖君子安之無不可者，然人之情所以去父母、捐墳墓而逺游者，豈厭安逸而思勞苦也哉？至於宫室，蓋有所從受，而傳之無窮，非獨以自養也。今日不治，後日之費必倍。而比年以來，所在務爲險陋，尤諱土木營造之功，欹仄腐壊，轉以相付，不敢擅易一椽，此何義也？滕，古邑也，在宋、魯之間，號爲難治。庭宇陋甚，莫有葺者。非惟不敢，亦不暇。自天聖元年，縣令太常愽士張君太素實始改作，凡五十有三年，而賛善大夫范君純粹，自公府掾摘爲令，復一新之。公堂吏舎，凡百一十有六間，髙明碩大，稱子男邦君之居。而寢室未治，范君非嫌於奉己也，曰：“吾力有所未暇而已。”昔毛孝先、崔季珪用事，士皆變易車服以求名，而徐公不改其常，故天下以爲泰。其後世俗日以奢靡，而徐公固自若也，故天下以爲嗇。",
                    "zhushu": "魏志徐邈傳：“或問盧欽：“徐公當武帝之時，人以爲通，自在凉州，及还京師，人以爲介，何也？”欽荅曰：“往者毛孝先、崔季珪等用亊，貴清潔之士，干時変易，以求名高，而徐公不改其常，故人以爲通。此來天下奢靡，轉相倣効，而徐公雅尚自若，不與俗同，故前日之通，乃今日之介。介是丗人之無常，而徐公之有常也。"
                },
                {
                    "paragraph": "君子之度一也，時自二耳。元豐元年七月二十二日，尚書祠部貟外郎直史館、權知徐州軍州事蘇軾記。",
                    "zhushu": "",
                    "type": 2
                },
                {
                    "paragraph": "放鶴亭記",
                    "zhushu": "",
                    "type": 2
                },
                {
                    "paragraph": "熈寧十年秋，彭城大水，雲龍山人張君之草堂，",
                    "zhushu": "張君名天驥。"
                },
                {
                    "paragraph": "水及其半扇。明年春，水落，遷於故君之東，東山之麓。升髙而望，得異境焉，作亭於其上。彭城之山，岡嶺四合，隱然如大環，獨缺其西十二，而山人之亭，適當其缺。春夏之交，草木際天，秋冬雪月，千里一色。風雨晦明之間，俯仰百變。山人有二鶴，甚馴而善飛。旦則望西山之缺而放焉，縱其所如，或立於陂田，或翔於雲表，暮則傃東山而歸，故名之曰放鶴亭。郡守蘇軾，時從賔客僚吏往見山人，飲酒於斯亭而樂之。挹山人而告之曰：“子知隱居之樂乎？雖南面之君，可與易也。",
                    "zhushu": "莊子：髑髏見夢。莊子曰：“死，无君於上，无臣扵下，亦無四時之亊，從然以天地爲春秋，雖南而王，楽不能過也。”。"
                },
                {
                    "paragraph": "易曰：“鳴鶴在隂，其子和之。”詩曰：“鶴鳴于九臯，聲聞于天。”蓋其爲物清逺閑放，超然于塵垢之外，故易、詩人以比賢人君子、隱徳之士。狎而玩之，宜若有益而無損者。然衛懿公好鶴，則亡其國。",
                    "zhushu": "左傳閔公二年，狄人伐衛。衛懿公好鶴，鶴有乘軒者。將戰，囯人受甲者皆曰：“使鶴，鶴實有禄位，余焉能戰？”狄果滅衛。"
                },
                {
                    "paragraph": "周公作酒誥，衛武公作抑戒，以爲荒惑敗亂無若酒者。而劉伶、阮籍之徒，以此全其眞而名後世。",
                    "zhushu": "晉史劉伶傳：“伶字伯倫，沛囯人也。不以家産有无爲意。常乗鹿車，携一壸酒，使人荷鍾而隨之，曰：“死便埋我。”其遺形骸如此。未嘗措意文翰，惟著酒徳頌一篇。”阮籍，字嗣宗，陳留尉氏人。本有済世志，屬魏晉之際，天下多故，由是不与丗事，遂酣飲爲常。文帝𥘉，欲爲武帝求婚於籍，籍一醉六十日，不得言而止。"
                },
                {
                    "paragraph": "嗟夫！南面之君，雖清逺閑放如鶴者，猶不得好，好之則亡其國。而山林遁丗之士，雖荒惑敗亂如酒者，猶不能爲害，而況於鶴乎？由此觀之，其爲樂未可以同日而語也。”山人忻然而𥬇曰：“有是哉！”乃作放鶴招鶴之歌曰：鶴飛去𠔃，西山之缺。髙翔而下覽𠔃，擇所適。飜然歛翼，婉將集𠔃，忽何所見，矯然而復擊。獨終日於澗谷之間𠔃，啄蒼苔而履白石。鶴歸來𠔃，東山之隂。其下有人𠔃，黄冠草屨，葛衣而鼔琴。躬耕而食𠔃，其餘以汝飽。歸來歸來𠔃，西山不可以乆留。元豐元年十一月𥘉八日記。",
                    "zhushu": "",
                    "type": 2
                },
                {
                    "paragraph": "雩泉記",
                    "zhushu": "",
                    "type": 2
                },
                {
                    "paragraph": "常山在東武郡治之南二十里，不甚髙大，而下臨城中，如在山下。雉堞樓觀，髣髴可數。自城中望之，如在城上。起居寢食，無往而不見山者。其神食於斯民，固冝也。東武濵海多風，而溝瀆不留，故率常苦旱。禱於兹山，未甞不應。民以其可信而恃，蓋有常徳者，故謂之常山。熈寧八年春夏旱，軾再禱焉，皆應如響，乃新其廟。廟門之西南十五歩，有泉汪洋，折旋如車輪，清涼滑甘，冬夏若一。餘流溢去，逹于山下。兹山之所以能常其徳，出雲爲雨，以信於斯民者，意其在此。而號稱不立，除治不嚴，農民昜之。乃琢石爲井，其深",
                    "zhushu": "尺七。"
                },
                {
                    "paragraph": "廣三之二，作亭於其上，而名之曰“雩泉”。古者謂吁嗟而求雨曰雩。",
                    "zhushu": "雩者，祈雨之𥙊名。鄭元曰：“雩者，吁也，吁嗟而請雨也。”。"
                },
                {
                    "paragraph": "今民吁嗟其所不獲，而呻吟其所疾痛，亦多矣。吏有能聞而哀之，荅其所求，如常山雩泉之可信而恃者乎？軾以是愧於神，乃作吁嗟之詩，以遺東武之民，使歌以祀神而勉吏云：“吁嗟常山，東武之望。匪石巖巖，惟徳之常。吁嗟雩泉，維山之滋。維水作聦，我民所噫。我歌雲漢，于泉之側。誰其尸之，涌溢赴節。堂堂在位，有號不聞。我愧于中，何以籲神。神尸其昧，我職其著。各率爾職，神不汝弃。酌山之泉，言採其蔬。跪以薦神，神其吐之。”",
                    "zhushu": ""
                }
            ]
        },
        {
            "name": "經進東坡文集事略卷第五十二",
            "paragraphs": [
                {
                    "paragraph": "經進東坡文集事略卷第五十二",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿目郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "李太白碑隂記",
                    "zhushu": "",
                    "type": 2
                },
                {
                    "paragraph": "順濟廟石弩記",
                    "zhushu": "",
                    "type": 2
                },
                {
                    "paragraph": "南安軍學記",
                    "zhushu": "",
                    "type": 2
                },
                {
                    "paragraph": "清風閣記",
                    "zhushu": "",
                    "type": 2
                },
                {
                    "paragraph": "衆妙堂記",
                    "zhushu": "",
                    "type": 2
                },
                {
                    "paragraph": "李太白碑隂記",
                    "zhushu": "",
                    "type": 2
                },
                {
                    "paragraph": "李太白，狂士也，又嘗失節於永王璘，",
                    "zhushu": "璘乃元宗子，安禄山反，詔璘領山南、江西、嶺南、黔中四道莭度使。璘至江陵，募士得数萬，見冨且強，遂發兵反，後爲皇甫洗所殺。先是璘辟白爲僚佐，及起兵，白逃還彭澤。璘敗當誅，郭子儀請解官以贖，詔長流夜郎。亊各見本傳。"
                },
                {
                    "paragraph": "此豈濟丗之人焉？而畢文簡公以王佐期之，",
                    "zhushu": "畢公名士安，字仁叟，代州雲中人。"
                },
                {
                    "paragraph": "不亦過乎？曰：士固有大言而無實，虚名不適於用者，然不可以此料天下之士。士以氣爲主，方髙力士用事，公𡖖大夫爭事之，太白使脫鞾殿上，固已氣蓋天下矣。",
                    "zhushu": "白傳云：“白嘗侍帝，醉，使髙力士脫鞾。力士素貴，恥之，擿其詩以激楊貴妃。帝欲官白，妃輒沮止。”。"
                },
                {
                    "paragraph": "使之得志，必不肯附權倖以取容，其肯從君於昬乎？夏侯湛賛東方生云：",
                    "zhushu": "臧榮緒晉書云：“夏侯湛，字孝若，譙囯人。才章冨盛，甞爲東方朔畫賛。"
                },
                {
                    "paragraph": "“開濟明豁，包含宏大。凌轢𡖖相，嘲哂豪傑。籠罩靡前，跲藉貴勢。出不休顯，賤不憂戚。戯萬乗若僚友，視儔列如草芥。雄節邁倫，髙氣蓋丗。可謂拔乎其萃，遊方之外者也。”",
                    "zhushu": "此賛見文選弟四十七卷。“遊万之外”，見莊子。"
                },
                {
                    "paragraph": "吾於太白亦云。太白之從永王璘，當由迫脅。不然，璘之狂肆寢陋，",
                    "zhushu": "本傳云：璘貌陋甚，不能正視，於亊不通曉。"
                },
                {
                    "paragraph": "雖庸人知其必敗也。太白識郭子儀之爲人傑，",
                    "zhushu": "白傳云：𥘉，白游并州，見郭子儀，竒之。子儀甞犯法，白爲救免。"
                },
                {
                    "paragraph": "而不能知璘之無成，此理之必不然者也。吾不可以不辨。",
                    "zhushu": "",
                    "type": 2
                },
                {
                    "paragraph": "順濟廟石砮記",
                    "zhushu": "",
                    "type": 2
                },
                {
                    "paragraph": "建中靖國元年四月甲午，軾自儋耳北歸，",
                    "zhushu": "儋耳即儋州。公以　徽廟登極大赦，量移廉州安置。又經皇子赦㤙後，舒州團練使，永州居住。未至永州，授朝奉郎，提㪯成都府王局觀外州軍任便居住，故云“北㱕”。"
                },
                {
                    "paragraph": "艤舟呉成山順濟龍王祠下。旣進謁而還，逍遥江上，得古箭鏃，槊鋒而劒脊，其廉可劌，而其質則石也。曰：異哉，此孔子所謂楛矢石砮，肅謹氏之物也，",
                    "zhushu": "史記孔子丗家：有集集于陳庭而死，楛矢貫之，石砮，矢長尺有咫。陳湣公使之問仲尼。仲尼曰：隼來逺矣，此粛謹氏之矢也。昔武王克商，通道九夷八蛮，於是粛謹貢楛矢石砮，長尺有咫。先王欲昭其令徳，以粛謹矢分大姬，配虞胡公而封諸陳。分同姓以珍玉，展親；分呉姓以逺方職，使无忘服。故分陳以粛謹矢。”試求之故府，果得之。"
                },
                {
                    "paragraph": "何爲而至此哉！傳觀左右，失手墜于江中。乃禱于神，願復得之，當藏之廟中，爲往來者駭心動目詭異之觀。旣禱，則使沒人求之，一探而獲。謹按禹貢：荆州貢礪、砥、砮、丹及箘、簵、楛，梁州貢璆、鐡、銀、鏤、砮、磬。則楛矢、石砮，自禹以來貢之矣。然至春秋時，隼集于陳庭，楛矢貫之，石砮長尺有咫，時人莫能知，而問於孔子。孔子不近取之荆、梁，而逺取之肅謹，則荆、梁之不貢此乆矣。顔師古曰：“楛木堪爲笴，今豳以北皆用之。”以此考之，用楛爲矢，至唐猶然。而用石爲砮，則自春秋以來莫識矣。可不謂異物乎？兊之戈，和之弓，垂之竹矢，陳于路寢，孔子履，藏于武庫。",
                    "zhushu": "晉史云：“惠帝永平五年，武庫火。”累代之寳，如孔子履、漢祖斬蛇劒，盡焚焉。"
                },
                {
                    "paragraph": "皆以古見寳。此矢獨非寳乎？順濟王之威靈，南放于洞庭，北被于淮、泗，乃特爲出此寳。軾不敢私有，而留之廟中，與好古博雅君子共之，以昭示王之神聖英烈，不可不敬者如此。",
                    "zhushu": "",
                    "type": 2
                },
                {
                    "paragraph": "南安軍學記",
                    "zhushu": "",
                    "type": 2
                },
                {
                    "paragraph": "古之爲國者四：井田也，肉　刑也，封建也，學校也。今亡矣，獨學校僅存耳。古之爲學者四：其大則取士論政，其小則弦誦也。今亡矣，直誦而已。舜之言曰：“庶頑讒說，若不在時。侯以明之，撻以記之。書用識哉，欲並生哉。”工以納言，時而颺之。格則承之庸之，否則威之。”格之言改也。論語曰：“有耻且格。”承之言薦也。春秋傳曰：“奉承齊犠。”",
                    "zhushu": "左傳昭公十三年：“叔向告子齊曰：“晉礼主盟，盟懼有不治，奉承齊犧而布諸君，求終事也。”。"
                },
                {
                    "paragraph": "庶頑讒說不率是教者，舜皆有以待之。夫化惡莫若進善，故擇其可進者，以射侯之禮舉之。其不率教甚者，則撻之，小則書以記之。非疾之也，欲與之並生而同憂樂也。此士之有罪而尚未可棄者，故使樂工採其謳謡諷議之言而颺之，以觀其心。其改過者，則薦之，且用之；不悛者，則威之、屏之、𤏡之、寄之之𩔖是也。",
                    "zhushu": "王制：“王命三公、九𡖖、大夫、元士皆入學。不變，王親視學。不変，王三日不舉，屏之逺方。西方曰𤏡，東方曰寄，終身不齒。”注云：“𣗥當爲𤏡。僰，蒲北反。僰之言偪，使之偪守於夷狄。”。"
                },
                {
                    "paragraph": "此舜之學政也。射之中否，何與於善惡，而侯以明之，何也？曰：射所以致衆而論士也，衆一而後論定。孔子射於矍相之圃，蓋觀者如堵，使弟子揚觶而序黜者三，則僅有存者。",
                    "zhushu": "射義云：孔子射於矍相之圃，蓋觀者如堵墻。射至於司馬，使子路執弓矢出延射曰：“賁軍之將，亡國之大夫，與爲人後者，不入，其餘皆入。”蓋去者半，入者半。又使公罔之裘、序㸃揚觶而語。公罔之裘揚觶而語曰：“幼壯孝弟，耆耋好礼，不從流俗，脩身以侯死者，不在此位也。”蓋去者半，處者半。序㸃又揚觶而語曰：“好學不倦，好禮不變，耋期稱道不亂者，不在此位也。”蓋㢙有存者。"
                },
                {
                    "paragraph": "由此觀之，以射致衆集而後論士，蓋所從來逺矣。詩曰：“在泮獻囚。”又曰：“在泮獻馘。”",
                    "zhushu": "魯頌泮水云：“矯矯虎臣，在泮獻馘。淑問如臯陶，在伴獻囚。”注云：“囚，拘也。矯矯，武貌。馘乃所格者之左耳。”。"
                },
                {
                    "paragraph": "禮曰：“受成於學。”",
                    "zhushu": "王制曰：“受成於學。”注云：“定兵謀中。”。"
                },
                {
                    "paragraph": "鄭人游郷校以議執政，或謂子産：“毀郷校何如？”子産曰：“不可。善者吾行之，不善者吾改之，是吾師也。”孔子聞之，謂子産仁。",
                    "zhushu": "左傳襄公三十一年，鄭人游於郷校，以論執政。然明謂子産曰：“毀郷校如何？”子竒曰：“何爲？夫人朝夕退而游焉，以議執政之善否。其所善者，吾則行之；其所悪者，吾則改之，是吾師也。若之何毀之？”仲尼聞是語也，曰：“以是觀之，人謂子産不仁，吾不信也。”。"
                },
                {
                    "paragraph": "古之取士論政必於學，有學而不論政，不取士，猶無學也。學莫盛於東漢，士數萬人，嘘枯吹生，自三公九𡖖，皆折節下之，三府辟召常出其口，",
                    "zhushu": "黨錮傳序云：“太學諸生三萬餘人，並危言深論，不隱豪強。自公𡖖以下，莫不畏其貶議，屣履到門。”。"
                },
                {
                    "paragraph": "其取士論政，可謂近古，然卒爲黨錮之禍，何也？曰：“此王政也。”王者不作，而士自以私意行之於下，其禍敗固冝。朝廷自慶曆、熈寧、紹聖以來，三致意於學矣。雖荒服郡縣必有學，况南安江西之南境，儒術之冨，與閩、蜀等，而太守朝奉郎曹侯登以治郡顯聞，所至必建學，故南安之學甲於江西。侯仁人也，而勇於義。其建是學也，以身任其責，不擇劇易，期於必成。士以此感奮，不勸而成。費於官者，爲錢凡萬三千，而助者不貲。爲屋百二十間，禮殿講堂視大邦君之居。凡學之用，莫不嚴具。又以其餘増置廪給食數百人。始於紹聖二年之冬，而成於四年之春。學成而侯去，今爲潮州。某自海南還，過南安，見聞其事爲詳。士旣徳侯不已，乃具列本末，嬴糧而從某者三百餘里，願紀其實。夫學，王者事也，故首以舜之學政告之。然舜逺矣，不可以庻幾。有賢太守，猶可以爲鄭子産也。學者無愧於古人而己。建中靖國元年三月四日，朝奉郎提舉成都府玉局觀眉山蘇軾書。",
                    "zhushu": "東坡有送載蒙赴成都玉局觀詩云：“莫欺老病未歸身，玉局他年第幾人。”又有過嶺一篇云：“剱南西望十千里，乗興真爲玉局遊。”而東坡竟終於玉局觀。見詩文發源。",
                    "type": 2
                },
                {
                    "paragraph": "清風閣記",
                    "zhushu": "",
                    "type": 2
                },
                {
                    "paragraph": "文慧大師應符，居成都玉谿上，爲閣曰“清風”，以書來求文爲記，五返而益勤。余不能已，戲爲浮屠語以問之曰：“符，而所謂身者，汝之所寄也；而所謂閣者，汝之所以寄所寄也。身與閣，汝不得有，而名烏乎施？名將無所施，而安用記乎？雖然，吾爲汝放心遺形而強言之，汝亦放心遺形而強聽之。木生於山，水流於淵，山與淵且不得有，而人以爲己有，不亦惑歟？天地之相磨，虚空與有物之相推，而風於是焉生。執之而不可得也，逐之而不可及也。汝爲居室而以名之，吾又爲汝記之，不亦大惑歟？雖然，丗之所謂已有而不惑者，其與是奚辨？若是而可以爲有邪？則雖汝之有是風可也，雖爲居室而以名之，吾又爲汝記之可也，非惑也。風起於蒼茫之間，彷徨乎山澤，激越乎城郭道路，虚徐演𣻌，以汎汝之軒䆫、欄楯、幔帷而不去也。汝隱几而觀之，其亦有得乎？力生於所激，而不自爲力，故不勞；形生於所遇，而不自爲形，故不窮。嘗試以是觀之。",
                    "zhushu": "",
                    "type": 2
                },
                {
                    "paragraph": "衆妙堂記",
                    "zhushu": "",
                    "type": 2
                },
                {
                    "paragraph": "眉山道士張簡易，敎小學常百人，余㓜時亦與焉。居天慶觀北極院，予蓋從之三年。謫居南海，一日，夢至其處，見張道士如平昔，汛治庭宇，若有所待者，曰：“老先生且至。”其徒有誦老子者曰：“元之又元，衆妙之門。”余曰：“妙一而己，容有衆乎？”道士𥬇：曰：“一已，陋矣，何妙之有？若審妙也，雖衆可也。”因指灑水薙草者曰：“是各一妙也，子覆視之。”則二人者，手若風雨，而歩中規矩，蓋渙然霧除，霍然雲散。余驚嘆曰：“妙蓋至此乎！庖丁之理解，",
                    "zhushu": "事見上注。"
                },
                {
                    "paragraph": "郢人之鼻斲，",
                    "zhushu": "莊子送葬，過惠子之墓，顧謂從者曰：“郢人堊漫其端若蠅翼，使匠石斲之。匠石運斤成風，聽而斵之，盡堊而鼻不傷，郢人立不失容。宋元君聞之，召匠石曰：“嘗試爲寡人爲之。”匠石曰：“臣則嘗能斵之，雖然，臣之質死乆矣。”自夫子之死也，吾無以爲質矣，吾無與言之矣。"
                },
                {
                    "paragraph": "信矣。”二人者釋技而上，曰：“子未覩眞妙，庖、郢非其人也。是技與道相半，習與空相㑹，非無挾而徑造也。子亦見夫蜩與鷄乎？蜩登木而號，不知止也；雞俯而啄，不知仰也。其固也如此。然至其蛻與伏也，則無視無聽，無飢無渇，黙化於慌愡之中，而候伺於毫髮之間，雖聖智不及也。是豈技與習之助乎？”三人者出。道士曰：“子少安，須老先生至而問焉。”二人者顧曰：“老先生未必知也。子往見蜩與雞而問之，可以養生，可以長年。”廣州道士崇道大師何徳順，學道而至於妙者也，故榜其堂曰衆妙堂。書來海南，求文以記之，因以夢中語爲記。紹聖六年三月十五日，蜀人蘇軾書。",
                    "zhushu": ""
                }
            ]
        },
        {
            "name": "經進東坡文集事略卷第五十三",
            "paragraphs": [
                {
                    "paragraph": "經進東坡文集事略卷第五十三",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "墨君堂記",
                    "zhushu": "",
                    "type": 2
                },
                {
                    "paragraph": "蓋公堂記",
                    "zhushu": "",
                    "type": 2
                },
                {
                    "paragraph": "寶繪堂記",
                    "zhushu": "",
                    "type": 2
                },
                {
                    "paragraph": "傳神記",
                    "zhushu": "",
                    "type": 2
                },
                {
                    "paragraph": "山房記",
                    "zhushu": "",
                    "type": 2
                },
                {
                    "paragraph": "墨君堂記",
                    "zhushu": "",
                    "type": 2
                },
                {
                    "paragraph": "凡人相與號呼者，貴之則曰“公”，賢之則曰“君”，自其下則“爾”“汝”之。雖公𡖖之貴，天下貌畏而心不服，則進而君公，退而“爾”汝者多矣。獨王子猷謂竹君",
                    "zhushu": "晉史：“王徽之，字子猷，嘗寄居空宅中，便令種竹。或問其故，徽之嘯詠指竹曰：“何可一日無此君邪？”。"
                },
                {
                    "paragraph": "從而君之，令與可又能以墨象君之形容，",
                    "zhushu": "文同，字與可，蜀人，進士髙第，以文學知名。操韻髙絜，畫筆尤　。見晁無咎變離騷序。"
                },
                {
                    "paragraph": "作堂以居君，而属予爲文以頌君徳，則與可之於君信厚矣。與可之爲人也，端靜而文，明哲而忠。士之修㓗博習，朝夕磨治洗濯以求交於與可者，非一人也，而獨厚君如此。君人踈簡抗勁，無聲色臭味可以娯恱人之耳目鼻口，則與可之厚君也，其必有以賢君矣。世之能寒燠人者，其氣燄亦未若霜雪風雨之切於肌膚也，而士鮮不以爲欣戚喪其所守。自植物而言之，四時之變亦大矣，而君獨不顧。雖微與可，天下其孰不賢之？然與可獨能得君之深，而知君之所以賢。雍容談𥬇，揮灑奮迅，而盡君之徳。稚壯枯老之容，披折偃仰之勢。風雪凌厲以觀其操，崖石𣂈确以致其節。得志，遂荗而不驕；不得志，瘁瘦而不辱。羣居不𠋣，獨立不懼。與可之於君，可謂得其情而盡其性矣。余雖不足以知君，願從與可求君之昆弟、子孫、族属、朋友之象，而藏於吾室，以爲君之别館云。",
                    "zhushu": "",
                    "type": 2
                },
                {
                    "paragraph": "蓋公堂記",
                    "zhushu": "",
                    "type": 2
                },
                {
                    "paragraph": "始吾居郷，有病寒而嗽者，問諸醫，醫以爲蠱，不治且殺人。取其百金而治之，飲以蠱藥，攻伐其腸胃，燒灼其體膚，禁切其飲食之美者。朞月而百疾作，内𤍠惡寒，而欬不已，纍然真蠱者也。又求於醫，醫以爲𤍠，授之以寒薬，旦朝吐之，莫夜下之，於是始不能食。懼而反之，則鍾乳、烏喙雜然並進，而漂疽、癰疥、眩瞀之狀，無所不至。三易醫而疾愈甚。里老父教之曰：“是醫之罪，薬之過也。子何疾之有？人之生也，以氣爲主，食爲輔。今子終日薬不釋口，臭味亂于外，而百毒戰于内，勞其主，隔其輔，是以病也。子退而休之，謝醫却藥，而進所嗜，氣全而食美矣。則夫藥之良者，可以一飲而效。”從之，朞月而病良已。昔之爲國者亦然。吾觀夫秦自孝公已來，至于始皇，立法更制，以䥴磨鍜錬其民，可謂極矣。蕭何、曹參親見其斵䘮之禍，而収其民於百戰之餘，知其厭苦、憔悴無聊，而不可與有爲也，是以一切與之休息，而天下安。始參爲齊相，召長老諸先生，問所以安集百姓，而齊故諸儒以百數，言人人殊，參未知所定。聞膠西有蓋公，善治黄老言，使人請之。蓋公爲言治道貴清浄而民自定，推此𩔖具言之。參於是避正堂以舎蓋公，用其言而齊大治。其後以其所以治齊者治天下，天下至今稱賢焉。吾爲膠西守，知公之爲邦人也，求其墳墓子孫而不可得，慨然懷之。師其言，想見其爲人，庻幾復見如公者。治新寢於黄堂之北，易其弊陋，逹其蔽塞，重門洞開，盡城之南北，相望如引繩，名之曰蓋公堂。時從賔客僚吏遊息其間，而不敢居，以待如公者焉。夫曹參爲漢宗臣，而蓋公爲之師，可謂盛矣。而史不記其所終，豈非古之至人得道而不死者歟？膠西東並海，南放于九仙，北屬之牢山，其中多隱君子，可聞而不可見，可見而不可致。安知蓋公不往來其間乎？吾何足以見之。",
                    "zhushu": "",
                    "type": 2
                },
                {
                    "paragraph": "王君寳繪堂記",
                    "zhushu": "王君名詵，字𣈆𡖖。",
                    "type": 2
                },
                {
                    "paragraph": "君子可以寓意於物，而不可以留意於物。寓意於物，雖微物足以爲樂，雖尤物不足以爲病。",
                    "zhushu": "左傳昭公二十八年：“𥘉，叔向欲取申公巫臣氏，其母曰：“女何以爲哉？夫有尤物，足以移人，苟非徳義，則必有禍。”杜預云：“巫臣氏，夏姬女。尤，異也。"
                },
                {
                    "paragraph": "留意於物，雖微物足以爲病，雖尤物不足以爲樂。老子曰：“五色令人目盲，五音令人耳聾，五味令人口爽，馳騁田獵令人心發狂。”",
                    "zhushu": "見老子五色章。"
                },
                {
                    "paragraph": "然聖人未甞廢此四者，亦聊以寓意焉耳。劉備之雄材也，而好結眊；",
                    "zhushu": "魏略曰：“諸葛亮見備，備性好結眊。時適有人以髦牛尾與備者，備因手自結之。亮乃進日：“明將軍當復有逺志，但結眊而己邪？”備乃投眊而荅曰：“是何言與？我聊以忘憂爾。”。"
                },
                {
                    "paragraph": "嵇康之逹也，而好鍜錬；",
                    "zhushu": "晉史嵇康傳云：“康卓邁不羣，恬静寡欲，性絶巧而好鍜。宅中有一柳甚茂，乃激水圜之，每夏月，居其下以鍜。”。"
                },
                {
                    "paragraph": "阮孚之放也，而好蠟𡱪。",
                    "zhushu": "阮孚傳云：“孚爲安東參軍，蓬髮飲酒，不以王務嬰心。𥘉，祖約好財，孚性好𡱪，同是累而未判其得失。有詣約，見正料財物，客至，屏當不尽，餘兩小簏，以著背後，傾身障之，意未能平。或有詣阮，正見自蠟屐，因自漢曰：“未知一生當著幾量𡱪。”神色甚閑暢，於是勝負始分。"
                },
                {
                    "paragraph": "此豈有聲色臭味也哉？而樂之終身不厭。凡物之可喜，足以說人而不足移人者，莫若書與𦘕。然至其留意而不釋，則其禍有不可勝言者。鍾繇至以此嘔血發冡，",
                    "zhushu": "已見上注。"
                },
                {
                    "paragraph": "宋孝武、王僧䖍至以此相忌。",
                    "zhushu": "南史王僧處傳云：孝武欲擅書名，不敢顯跡，大明世常用掘筆書，以此見容。"
                },
                {
                    "paragraph": "亘元之走舸，",
                    "zhushu": "晉史元本傳云：元興二年，元詐表請平姚興，又朝廷作詔不許。𥘉欲飾裝，無他處分，先使作輕舸，載服玩及書𦘕等物。或諌之，元曰：“書盡服玩，旣冝常在左右，且兵凶戰危，脫有不意，當使輕而易運。”衆咸𥬇之。後以篡晉，爲劉𥙿所誅。"
                },
                {
                    "paragraph": "王涯之複壁，",
                    "zhushu": "唐王涯傳云：涯家書多與祕府侔。前丗名書𦘕，嘗以厚貨鉤致，或私以官鑿垣約之，重複祕固，若不可窺者。及甘露之禍，爲人破垣，别取奩軸金玉，而棄其書𦘕於道。"
                },
                {
                    "paragraph": "皆以兒戯害其國，凶其身，此留意之禍也。始吾少時，嘗好此二者，家之所有，惟恐其失之；人之所有，惟恐其不吾與也。旣而自𥬇曰：“吾薄冨貴而厚於書，輕死生而重於𦘕，豈不顛倒錯繆，失其本心也哉？”自是不復好。見可喜者，雖時復蓄之，然爲人取去，亦不復惜也。譬之煙雲之過眼，百鳥之感耳，豈不忻然接之？然去而不復念也。於是乎二物者常爲吾樂，而不能爲吾病。駙馬都尉王君晉𡖖，雖在戚里，而其被服禮義，學問詩書，常與寒士角。平居擺去膏梁，屏逺聲色，而從事於書𦘕。作寶繪堂於私第之東，以蓄其所有，而求文以爲記。恐其不幸而𩔖吾少時之所好，故以是告之，庻幾全其樂而逺其病也。熈寧十年七月二十日記。",
                    "zhushu": "",
                    "type": 2
                },
                {
                    "paragraph": "傳神記",
                    "zhushu": "",
                    "type": 2
                },
                {
                    "paragraph": "傳神之難，在目顴。顧虎頭云：“傳形冩影，都在阿睹中，",
                    "zhushu": "晉史顧愷之傳云：“愷之字虎頭，毎𦘕人成，或数年不點目睛。人問其故，荅曰：“四體妍嗤，本無闕少。於妙處，傳神冩昭，正在阿睹中。”。"
                },
                {
                    "paragraph": "其次在顴頰。”吾甞於燈下顧自見頰影，使人就壁模之，不作眉目，見者皆失𥬇，知其爲吾也。目與顴頰似，餘無不似者，眉與鼻口，可以增減取似也。傳神與相一道，欲得其神之天，法當於衆中隂察之。今乃使人具衣冠坐，注視一物，彼方歛容自持，豈復見其天乎？凡人意思各有所在，或在眉目，或在鼻口。虎頭云：“頰上加三毛，覺精采殊勝。”則此人意思，蓋在鬚頰間也。",
                    "zhushu": "愷之常盡裴楷像，頰加三毛，觀者覺神明殊勝。"
                },
                {
                    "paragraph": "優孟學孫叔敖，抵掌談𥬇，至使人謂死者復生，",
                    "zhushu": "史記滑稽傳：優孟爲孫叔敖衣冠，抵掌談語，嵗餘，象孫叔敖，楚王及左右不能别也。"
                },
                {
                    "paragraph": "此豈舉體皆似，亦得其意思所在而已。使𦘕者悟此理，則人人可爲顧、陸。",
                    "zhushu": "顧即愷之。六乃探微。"
                },
                {
                    "paragraph": "吾嘗見僧惟眞畫曽魯公，",
                    "zhushu": "魯公名公亮。"
                },
                {
                    "paragraph": "𥘉不甚似。一日往見公，歸而甚喜，曰：“吾得之矣。”乃於眉後加紋，隱約可見，作俛首仰視、揚眉而蹙頞者，遂大似。南都程懷立，衆稱其能，於傳吾神，大得其全。懷立舉止如諸生，蕭然有意於筆墨之外者也，故以吾所聞助發之。",
                    "zhushu": "",
                    "type": 2
                },
                {
                    "paragraph": "李君山房記",
                    "zhushu": "李君名常，字公擇，南康軍建昌人。幼力學，皇祐𥘉登甲科。",
                    "type": 2
                },
                {
                    "paragraph": "象犀珠玉恠珍之物，有恱於人之耳目，而不適　於用。金石、草木、絲麻、五糓六材，有適於用，而用之則弊，取之則竭。恱於人之耳目而適於用，用之而不弊，取之而不竭，賢不肖之所得，各因其才；仁智之所見，各隨其分。才分不同，而求無不獲者，惟書乎？自孔子聖人，其學必始於觀書。",
                    "zhushu": "如孔子讀易，韋編三絶之𩔖。"
                },
                {
                    "paragraph": "當是時，惟周之柱下史老𣆀爲多書。",
                    "zhushu": "史記云：老子姓李氏，名耳，謚曰聃，周守藏室之史也。又神仙傳云：“老子，周宣王時爲拄下史。”。"
                },
                {
                    "paragraph": "韓宣子適魯，然後見易象與魯春秋。",
                    "zhushu": "事見左傳昭公二年。"
                },
                {
                    "paragraph": "季札聘於上國，然後得聞詩之風、雅、頌。",
                    "zhushu": "事見左傳襄公二十九年。"
                },
                {
                    "paragraph": "而楚獨有左史𠋣相，能讀三墳、五典、八索、九丘。",
                    "zhushu": "左傳昭公十二年：“楚王與子革語，左史𠋣相趨過。王曰：“是良史也，子善視之。是能讀三墳、五典、八索、九丘。”。"
                },
                {
                    "paragraph": "士之生於是時，得見六經者蓋無幾，其學可謂難矣。而皆習於禮樂，深於道徳，非後丗君子所及。自秦漢已來，作者益衆，紙與字畫日趨於簡編，而書益多，丗莫不有，然學者益以苟簡，何哉？余猶及見老儒先生，自言其少時欲求史記、漢書而不可得，幸而得之，皆手自書，日夜誦讀，惟恐不及。近嵗市人轉相摹刻諸子百家之書，日傳萬紙。學者之於書多且易致如此，其文詞學術當倍蓰於昔人，而後生科舉之士皆束書不觀，遊談無根，此又何也？余友李公擇，少時讀書於廬山五老峯下白石庵之僧舎。公擇旣去，而山中之人思之，指其所居爲“李氏山房”，藏書凡九千餘卷。",
                    "zhushu": "公有約公擇飲詩：“先生生長康廬山，山中讀書三十年。舊聞飲水師顔淵，不知治劇乃所便。”偷兒夜探赤白圎，奮髯怱逢朱子元。半年羣盗誅七百，誰信家書藏九千。”。"
                },
                {
                    "paragraph": "公擇既已渉其流，探其源，採剥其華實，而咀嚼其膏味，以爲已有發於文詞，見於行事，以聞名於當丗矣。而書固自如也，未甞少損，將以遺來者，供其無窮之求，而各足其才分之所當得。是以不藏於家，而藏於其故所居之僧舎，此仁者之心也。余旣衰且病，無所用於丗，惟得數年之間，盡讀其所未見之書，",
                    "zhushu": "後漢黄香傳云：“香𥘉除郎，元和元年，粛宗詔香詣東觀，讀所未嘗見書。”。"
                },
                {
                    "paragraph": "而廬山固所願游而不得者，蓋將老焉。盡發公擇之藏，拾其餘棄以自𥙷，庻有益乎！而公擇求余文以爲記，乃爲一言，使來者知昔之君子見書之難，而今之學者有書而不讀爲可惜也。",
                    "zhushu": ""
                }
            ]
        },
        {
            "name": "經進東坡文集事略卷第五十四",
            "paragraphs": [
                {
                    "paragraph": "經進東坡文集事略卷第五十四",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主薄臣郎曄上進",
                    "zhushu": "",
                    "type": 2
                },
                {
                    "paragraph": "記",
                    "zhushu": "",
                    "type": 2
                },
                {
                    "paragraph": "鹽官大悲閣記",
                    "zhushu": "",
                    "type": 2
                },
                {
                    "paragraph": "成都大悲閣記",
                    "zhushu": "",
                    "type": 2
                },
                {
                    "paragraph": "勝相藏經記",
                    "zhushu": "",
                    "type": 2
                },
                {
                    "paragraph": "勝相院記",
                    "zhushu": "",
                    "type": 2
                },
                {
                    "paragraph": "黄州安國寺記",
                    "zhushu": "",
                    "type": 2
                },
                {
                    "paragraph": "四菩薩閣記",
                    "zhushu": "",
                    "type": 2
                },
                {
                    "paragraph": "淨因院畫記",
                    "zhushu": "",
                    "type": 2
                },
                {
                    "paragraph": "鹽官大悲閣記",
                    "zhushu": "",
                    "type": 2
                },
                {
                    "paragraph": "羊豕以爲羞，五味以爲和，秫稻以爲酒，麴蘖以作之，天下之所同也。其材同，其水火之齊均，其寒煖燥濕之𠉀一也，而二人爲之，則美惡不齊，豈其所以美者，不可以數取歟？然古之爲方者，未嘗遺數也。能者即數以得其妙，不能者循數以得其略，其岀一也。有能有不能，而精粗見焉。人見其一也，則求精於數外，而棄迹以逐妙，曰：“我知酒食之所以羙也。”而略其分齊，捨其度數，以爲不在是也，而一以意造，則其不爲人之所嘔棄者寡矣。今吾學者之病亦然。天文、地理、音樂、律歷、宫廟、服器、冠昏、喪紀之法，春秋之所去取，禮之所可，刑之所禁，歷代之所以廢興，與其人之賢不肖，此學者之所冝盡力也。曰：“是皆不足學，學其不可傳於口而載於書者。”子夏曰：“日知其所亡，月無忘其所能，可謂好學也已。”古之學者，其所亡與其所能，可以一二數而日月見也。如今世之學，其所亡者果何物，而所能者果何事歟？孔子曰：“吾嘗終日不食，終夜不寢，以思，無益，不如學也。”由是觀之，廢學而徒思者，孔子之所禁，而今世之所上也。",
                    "zhushu": "烏臺詩話云：熈寜八年，軾知徐州，自有杭州監官縣安國寺相識僧居則請軾作大悲閣記，意謂舊日科場以賦耴人，賦題所岀，多関渉天文、地理、礼楽、律暦，故斈者不敢不留意於此等亊。今来科場以大義耴人，故斈者只務大言髙論，而無实斈，以見朝廷改更科場法度不便也。"
                },
                {
                    "paragraph": "豈惟吾學者，至於爲佛者亦然。齋戒持律，講誦其書，而崇飾塔廟，此佛之所以日夜教人者也。而其徒或者以爲齋戒持律不如無心，講誦其書不如無言，崇飾塔廟不如無爲。其中無心，其口無言，其身無爲，則飽食㳺嬉而已，是爲大以欺佛者也。杭州盬官安國寺僧居則，自九嵗出家，十年而得惡疾且死，自誓於佛，願持律終身，且造千手千眼觀世音像，而誦其名千萬遍。病已而力不給，則縮衣節口三十餘年，銖積寸累，以迄于成。其髙九仞，爲大屋四重以居之，而求文以爲記。余嘗以斯語告東南之士矣，蓋僅有從者。獨喜則之勤苦從事於有爲，篤志守節，老而不衰，異夫爲大以欺佛者。故爲記之，且以風吾黨之士云。",
                    "zhushu": "",
                    "type": 2
                },
                {
                    "paragraph": "成都大悲閣記",
                    "zhushu": "",
                    "type": 2
                },
                {
                    "paragraph": "大悲者，觀世音之變也。觀丗音由聞而覺，始於聞而能無所聞，始於無所聞，而能無所不聞。能無所聞，雖無身可也；能無所不聞，雖千萬億身可也，而況於手與目乎？雖然，非無身無以舉千萬億之衆，非千萬億身，無以示無身之至。故散而爲千萬億身，聚而爲八萬四千母陁羅臂，八萬四千清淨寳目，其道一爾。昔吾嘗觀於此，吾頭髪不可勝數，而身毛孔亦不可勝數。牽一髪而頭爲之動，拔一毛而身爲之變。然則髪皆吾頭，而毛孔皆吾身也。彼皆吾頭而不能爲頭之用，彼皆吾身而不能具身之智，則物有以亂之。吾將使丗人左手運斤而右手執削，目數飛鴈而耳節鳴鼔，首肯旁人而足識梯級，雖有智者，有所不暇矣，而况千手異執而千目各視乎？吾燕坐寂然，心念凝黙，湛然如大明鏡，人鬼鳥獸，雜陳乎吾前，色聲香味交通乎吾躰，心雖不起，而物無不接，必有道耶？千手之出，千目之運，雖未可得見，而理則具矣。彼佛菩薩亦然。雖一身不成二佛，而一佛能變河沙諸國，非有他也，觸而不亂，至而能應，理有必至，而何獨疑於大悲乎？成都，西南大都㑹也，佛事最勝，而大悲之像未睹其傑。有法師敏行者，能讀内外教傳，通其義，欲以“如幻三昧爲一方首，乃以大㫋檀作菩薩像，端嚴妙麗，具慈愍性，手臂錯出，開合捧執，指彈摩拊，千態具備。手各有目，無妄舉者。復作大閣以覆菩薩，雄偉壯峙，工與像稱。都人作禮，因敬生悟。余㳺於四方二十餘年矣，雖未得歸，而相見其處。敏行使其徒法震乞文，爲道其所以然者，且頌之曰：吾觀世間人，兩目兩手臂。物至不能應，狂惑失所措。其有欲應者，顚倒作思慮。思慮非眞實，無思無手目。菩薩千手目，與一手目同。物至心亦至，曽不作思慮。隨其所當應，無不得其當。引弓挾白羽，劒盾諸械器。經卷及香華，盂水青楊枝。珊瑚大寳炬，白拂諸藤枝。所遇無不執，所執無有疑。縁何得無疑？以我無心故。若猶有心者，千手當千心。一人而千心，内自相攫攘，何暇能慮物？千手無一心，手手得其處。稽首大悲尊，願度一切衆。皆證無心法，皆具千手目。",
                    "zhushu": "",
                    "type": 2
                },
                {
                    "paragraph": "勝相院藏經記",
                    "zhushu": "",
                    "type": 2
                },
                {
                    "paragraph": "元豐三年，嵗在庚申，有大比丘惟簡，號曰寳月，修行如幻三摩鉢提，在蜀成都大聖慈寺故中和院，賜名“勝相”。以無量寳、黄金、丹砂、琉璃、真珠、旃檀衆香，莊嚴佛語及菩薩語，作大寳藏，湧起于海，有大夭龍，背負而出，及諸小龍，糾結環繞，諸化菩薩，及護法神，鎭守其門，天魔鬼神，各執其物，以禦不祥。是諸衆寳，及諸佛子，光色声香，自相磨激，璀璨芳郁，玲瓏宛轉，生出諸相，變化無窮，不假言語，自然顯見，苦空無我，無量妙義。凡見聞者，隨其根性，各有所得。如衆飢人，入於太倉，雖未得食，已有飽意。又如病人，逰於藥市，聞衆藥香，病自衰减，更能取米，作無礙飯，恣食取飽，自然不飢。又能取藥，以療衆病，病有盡而藥無窮，須臾之間，無病可療。以是因縁，度無量衆，時見聞者，皆爭捨施，冨者出財，壯者出力，巧者出技，皆捨所愛及諸結習，而作佛事，求脫煩惱濁惡苦海。有一居士，其先蜀人，與是比丘，有大因縁，去國流浪，在江淮間，聞是比丘，作是佛事，即欲隨衆，舎所愛習，周視其身及其室廬，求可舎者，了無一物，如焦榖芽，如石女兒，",
                    "zhushu": "此二語出維摩經。"
                },
                {
                    "paragraph": "乃至無有毫髮可捨。私自念言：“我今惟有無始己來結習口業，妄言綺語，論說古今是非成敗。”以是業故，所岀言語，猶如鍾磬，黼黻文章，恱可耳目。如人善博，日勝日貧，",
                    "zhushu": "僧惠洪冷齋夜話云：舒王在終山，有客自黃州來。王曰：“東坡近日有何妙語？”客曰：“東坡𪧐於臨泉亭，醉夢而起，作成都勝相三經，記千余言，㸃定才一兩字，有墨本適留船中，王遣徙歩取而至。時月出東南，林影在地，王展讀於風簷，喜見眉間，曰：“子瞻人中龍也，然有一字未穩。”客曰：“願聞之。”王曰：“日勝日負”，不若曰“如人善博，日勝日貧”耳。”東坡聞之，拊掌大𥬇，亦以王為知言。據惠洪之說如此。然公甞自書此記後云：予夜夢宝月索此文，旣斍，己三鼔，引紙信筆，一揮而成。元豐三年九月十二日四鼓書。仲虎尚書跋其後曰：此先祖文成日所書。“如人善博，日勝日貧。貧𥘉不作負字，可見世所傳荆公亊為妄也。符拜手書。"
                },
                {
                    "paragraph": "自云是巧，不知是業。今捨此業，作寳藏偈。願我今世作是偈已，盡未來世，永斷諸業塵縁妄想及事理障，一切世間，無取無捨，無憎無愛，無可無不可。時此居士稽首西望，而說偈言曰：",
                    "zhushu": "",
                    "type": 2
                },
                {
                    "paragraph": "“我㳺諸寳山，見山不見寳。巖谷及草木，虎豹諸龍虵，雖知寳所在，欲取不可得。復有求寳者，自言已得寳，見寳不見山，亦未得寳故。譬如夢中人，未甞知是夢。旣知是夢已，所夢即變滅。見我不見夢，因以我爲覺。不知真覺者，覺夢兩無有。我觀大寳藏，如以蜜說甜。衆生未諭故，復以甜說蜜。甜蜜更相說，千劫無窮盡。自蜜及甘蔗，查𥠖與橘柚，說甜而得酸，以及鹹辛苦。忽然反自味，舌根有甜相。我爾黙自知，不煩更相說。我今說此偈，於道亦云逺。如眼根自見，是眼非我有。當有無耳人，聽此非舌言，於一彈指頃，洗我千劫罪。”",
                    "zhushu": "",
                    "type": 2
                },
                {
                    "paragraph": "中和勝相院記",
                    "zhushu": "",
                    "type": 2
                },
                {
                    "paragraph": "佛之道難成，言之使人悲酸愁苦。其始學之，皆入山林，踐荆𣗥虵虺，𥘵祼雪霜，或刲割屠膾，燔燒烹煑，以肉　飼虎豹、鳥烏、蚊蚋，無所不至，茹苦含辛，更百千萬億，生而後成。其不能此者，猶棄絶骨肉，　衣麻布，食山木之實，晝日力作，以給薪水糞除，莫夜持膏火薰香，事其師如生。務苦瘠其身，自身口意，莫不有禁，其略十，其詳無數，終身念之，寢食見之，如是僅可以稱沙門比丘。雖名爲不耕而食，然其勞苦卑辱，則過於農工逺矣。計其利害，非僥倖小民之所樂。今何其棄家毀服、壞毛髪者之多也？意亦有所便歟？寒耕暑耘，官又召而役作之。凡民之所患苦者，我皆免焉。吾師之所謂戒者，爲愚夫未達者設也，若我何用是爲？剟其患，專取其利，不如是而已，又愛其名，治其荒唐之說，攝衣升坐，問荅自若，謂之長老。吾嘗究其語矣，大抵務爲不可知，設械以應敵，匿形以備敗，窘則推墮滉𣻌中，不可捕捉，如是而已矣。吾逰四方，見輒反覆折困之，度其所從遁，而逆閉其塗，往往靣頸發赤，然業已爲是道，勢不得以惡聲相反，則𥬇曰：“是外道魔人也。”吾之於僧，慢侮不信如此。令寳月太師惟簡乃以其所居院之本末，求吾文爲記，豈不謬哉？然吾昔者始逰成都，見文雅大師惟度，器宇落落可愛，渾厚人也，能言唐末、五代事，傳記所不載者，因是與之逰甚熟。惟簡則其同門友也。其爲人精敏過人，事佛齊衆，謹嚴如官府。二僧皆吾之所愛，而此院又有唐僖宗皇帝像，及其從官文武七十五人。其奔走失國，與其所以將亡而不遂滅者，旣足以感㮣太息，",
                    "zhushu": "廣明元年，黄巢䧟長安，僖宗趨鳯翔，幸㒷元，復幸成都，改元中和。至四年，李克用等恢復長安，車駕乃還。"
                },
                {
                    "paragraph": "而畫又皆精妙冠丗，有足稱者，故強爲記之。始居此者，京兆人廣寂大師希遜，傳六世至度與簡。簡姓蘇氏，眉山人，吾逺宗子也，今主是院，而度亡矣。",
                    "zhushu": "",
                    "type": 2
                },
                {
                    "paragraph": "黄州安國寺記",
                    "zhushu": "",
                    "type": 2
                },
                {
                    "paragraph": "元豐二年十二月，余自呉興守得罪，上不忍誅，以爲黄州團練副使，使思過而自新焉。其明年二月至黄，舎館粗定，衣食稍給，閉門却掃，収召魂魄，退伏思念，求所以自新之方。反觀從來舉意動作，皆不中道，非獨今以得罪者也。欲新其一，恐失其二，觸𩔖而求之，有不可者。於是喟然歎曰：道不足以御氣，性不足以勝習，不鋤其本而耘其末，今雖改之，後必復作。盍歸誠佛僧，求一洗之。得城南精舎曰安國寺，有茂林脩竹，陂池亭榭。間三日輒往，焚香黙坐，深自省察，則物我相忘，身心皆空，求罪垢所從生而不可得。一念清淨，染汙自落，表裏翛然，無所附麗，私竊樂之，旦往而暮還者，五年於此矣。寺僧曰繼連，爲僧首七年，得賜衣，又七年，當賜號，欲謝去，其後與父老相率留之，連𥬇曰：“知足不辱，知止不殆。”卒謝去。余是以媿其人。七年，余將有臨汝之行，",
                    "zhushu": "元豊七年甲子三月，公自黄州量移汝州。"
                },
                {
                    "paragraph": "連曰：寺未有記，具石請記之。余不得辭。寺立於僞唐保大二年，始各護國。嘉祐八年賜今名。堂宇齋閣，連皆易新之，嚴麗深穩，恱可人意，至者忘歸。嵗正月，男女萬人㑹庭中，飲食作樂，且祠瘟神，江淮舊俗也。四月六日，汝州團練副使眉山蘇軾記。",
                    "zhushu": "",
                    "type": 2
                },
                {
                    "paragraph": "四菩薩閣記",
                    "zhushu": "",
                    "type": 2
                },
                {
                    "paragraph": "始吾先君於物無所好，燕居如齋，言𥬇有時。顧常嗜畫，弟子門人無以恱之，則爭致其所嗜，庻幾一解其顔。故雖爲布衣，而致畫與公𡖖等。長安有故藏經龕，唐明皇帝所建，其門四達，八板，皆呉道子畫，陽爲菩薩，隂爲天王，凡十有六軀。廣明之亂，",
                    "zhushu": "僖宗乾符六年，改元廣明。時黄巢䧟兩京，天下大乱。"
                },
                {
                    "paragraph": "爲賊所焚。有僧忘其名，於兵火中抜其四板以逃，旣重不可負，又迫於賊，恐不能皆全，遂竅其兩板以受荷，西奔於𡵨，而寄死於烏牙之僧舎。板留於是百八十年矣。客有以錢十萬得之以示軾者，軾歸其直，而取之以獻諸先君。先君之所嗜百有餘品，一旦以是四板爲甲。治平四年，先君没於京師，軾自汴入淮，泝于江，載是四板以歸。旣免䘮，所嘗與往來浮屠人惟簡，誦其師之言，敎軾爲先君捨施必所甚愛與所不忍捨者。軾用其說，思先君之所甚愛、軾之所不忍捨者，莫若是板，故遂以與之。且告之曰：“此明皇帝之所不能守而焚於賊者也，而况於余乎？余視天下之蓄此者多矣，有能及三丗者乎？其始求之若不及，旣得惟恐失之，而其子孫不以昜衣食者鮮矣。余惟自度不能長守此也，是以與子。子將何以守之？”簡曰：“吾以身守之。吾眼可霍，吾足可斮，吾畫不可奪。若是，足以守之歟？”軾曰：“未也。足以終子之丗而已。”簡曰：“吾又盟於佛，而以鬼守之。凡取是者，與凡以是予人者，其罪如律。若是，足以守之歟？”軾曰：“未也。丗有無佛而蔑鬼者。”“然則何以守之？”曰：“軾之以是予子者，凡以爲先君捨也。天下豈有無父之人歟？其誰忍取之？若其聞是而不悛，不惟一觀而已，將必取之，然後爲快，則其人之賢愚，與廣明之焚此者一也。全其子孫難矣，而况能乆有此乎？且夫不可取者存乎子，取不取者存乎人。子勉之矣。爲子之不可取者而已，又何知焉！”旣以予簡，簡以錢百萬，度爲大閣以藏之，且畫先君像其上。軾助錢二十之一。期以明年冬閣成。熈寜元年十月二十六日記。",
                    "zhushu": "",
                    "type": 2
                },
                {
                    "paragraph": "淨因院𦘕記",
                    "zhushu": "",
                    "type": 2
                },
                {
                    "paragraph": "余嘗論𦘕，以爲人禽、宫室、器用皆有常形，至於山石、竹木、水波、煙雲，雖無常形，而有常理。常形之失，人皆知之；常理之不當，雖暁𦘕者有不知。故凡可以欺世而取名者，必託於無常形者也。雖然，常形之失，止於所失，而不能病其全；若常理之不當，則舉廢之矣。以其形之無常，是以其理不可不謹也。丗之工人，或能曲盡其形，而至於其理，非髙人逸才不能辨。與可之於竹石枯木，真可謂得其理者矣。如是而生，如是而死，如是而攣拳瘠蹙，如是而條逹遂茂，根莖節葉，牙角脉縷，千變萬化，未始相襲，而各當其處，合於天造，厭於人意，盖逹士之所寓也歟！昔嵗常𦘕兩叢竹於淨因之方丈，其後出守陵陽而西也，余與之偕别長老道臻師，又𦘕兩竹梢、一枯木於其東齋。臻方治四壁於法堂，而請於與可，與可旣許之矣，故余并爲記之。必有明於理而深觀之者，然後知余言之不妄。",
                    "zhushu": ""
                }
            ]
        },
        {
            "name": "經進東坡文集事略卷第五十五",
            "paragraphs": [
                {
                    "paragraph": "經進東坡文集事略卷第五十五",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "碑",
                    "zhushu": "",
                    "type": 2
                },
                {
                    "paragraph": "韓文公廟碑",
                    "zhushu": "",
                    "type": 2
                },
                {
                    "paragraph": "表忠觀碑",
                    "zhushu": "",
                    "type": 2
                },
                {
                    "paragraph": "上清儲祥宫碑",
                    "zhushu": "",
                    "type": 2
                },
                {
                    "paragraph": "宸奎閣碑",
                    "zhushu": "",
                    "type": 2
                },
                {
                    "paragraph": "司馬温公神道碑",
                    "zhushu": "",
                    "type": 2
                },
                {
                    "paragraph": "韓文公廟碑",
                    "zhushu": "東坡外集載與呉子野論韓文公廟碑書云：“文公廟碑近已寄去矣。潮州自文公未到，則已有文行之士如趙徳者，蓋風俗之美乆矣。先伯父與陳文惠公相知，公在政府，未嘗一日忘潮也。云“潮人雖小民，亦知禮義”，信如子野言也，碑中已具論矣。伯父即提刑渙，文惠即堯佐也。",
                    "type": 2
                },
                {
                    "paragraph": "匹夫而爲百丗師，一言而爲天下法，是皆有以參天地之化，𨵿盛衰之運。其生也有自來，其逝也有所爲。故申、吕自岳降，",
                    "zhushu": "申即申伯，吕侯乃姜氏，即甫侯也，𥘉爲吕侯，後爲甫侯。崧髙詩云：“維嶽降神，生甫及申。”。"
                },
                {
                    "paragraph": "傅說爲列星，",
                    "zhushu": "莊子大宗師篇云：“傳說得之，以相武丁，奄有天下，乗車維，騎箕尾，而比於列星。”。"
                },
                {
                    "paragraph": "古今所傳，不可誣也。孟子曰：“我善養吾浩然之氣。”是氣也，寓於㝷常之中，而塞乎天地之間。卒然遇之，則王公失其貴，晉、楚失其冨，良、平失其智，賁、育失其勇，儀、秦失其辯。是孰使之然哉？其必有不依形而立，不恃力而行，不待生而存，不隨死而亡者矣。故在天爲星辰，在地爲河岳，幽則爲鬼神，而明則復爲人。此理之常，無足怪者。自東漢已來，道䘮文弊，異端並起，歷唐正觀、開元之盛，輔以房、杜、姚、宋而不能敕。獨韓文公起布衣，談𥬇而麾之，天下靡然從公，復歸於正，蓋三百年於此矣。文起八代之衰，",
                    "zhushu": "愈傳賛云：“正元、元和間，愈以六經之文爲詣儒倡。”八代，謂東漢、魏、晋、宋、斉、梁、陳、隋也。"
                },
                {
                    "paragraph": "道濟天下之溺，",
                    "zhushu": "賛云：“自晋訖隋，老、佛顕行，聖道不断如帶，愈独喟然引聖，争四海惑。”。"
                },
                {
                    "paragraph": "忠犯人主之怒，",
                    "zhushu": "憲宗遣使迎佛骨八禁中，愈上表極諫，帝大怒，以愈為不可赦。於是中外駿懼，虽戚里諸貴亦為愈言，乃貶潮州。"
                },
                {
                    "paragraph": "而勇奪三軍之帥，",
                    "zhushu": "鎭州乱，殺田洪正而立王廷湊，詔愈宣抚，衆皆危之。愈至，對廷湊力折其黨。廷湊曰：“今砍廷湊，何所爲？”愈曰：“神䇿六軍將如牛元翼者為不乏，但朝廷顧大体，不可棄之。公乆圍之，何也？”廷湊曰：“即出之。”愈曰：“若亦則无亊矣。”㑹元翼亦潰圍出，廷湊不敢進。"
                },
                {
                    "paragraph": "此豈非參天地、𨵿盛衰，浩然而獨存者乎？蓋嘗論天人之辨，以謂人無所不至，惟天不容偽。智可以欺王公，不可以欺豚魚；力可以得天下，不可以得匹夫匹婦之心。故公之精誠，能開衡山之雲，",
                    "zhushu": "愈有謁衡嶽廟詩云：“我来正逢秋雨莭，隂氣晦昧无清風。潜心默禱若有應，豈非正直能感通。須臾静掃衆峯出，仰見突兀撐青空。”。"
                },
                {
                    "paragraph": "而不能回憲宗之惑；能馴鱷魚之暴，",
                    "zhushu": "愈至潮，問民疾苦，皆曰：“惡溪有鱷魚，爲民害。”愈為文投溪水中祝之。是夕，暴風震電起溪中，数日水尽涸，西徙六十里。自是潮无鱷魚患。"
                },
                {
                    "paragraph": "而不能弭皇甫鎛、李逢吉之謗；",
                    "zhushu": "憲宗得愈謝表，頗感悔，欲復用之。皇甫鎛素忌愈直，即奏言：“愈終狂䟽，可且内移。”乃改袁州。宰相李逢吉因臺参之亊，便愈与李紳交闘，遂罷愈為兵部侍郎。"
                },
                {
                    "paragraph": "能信於南海之民，廟食百丗，而不能使其身一日安之於朝廷之上。蓋公之所能者，天也；其所不能者，人也。始潮人未知學，公命進士趙德爲之師，",
                    "zhushu": "韓文潮州請置郷校牒云：“十室之邑，必有忠信。”今此州户万有餘，豈无庶幾者耶？刺史、縣令不躬爲之師，里閭後生无所從斈耳。趙徳秀才，沈雅專静，頗通經，有文章，能知先王之道，論說且排異端而宗孔氏，可以爲師矣。請攝海陽縣尉為衙推，專管當州斈，以督生徒。”。"
                },
                {
                    "paragraph": "自是潮之士皆篤於文行，延及齊民，至于今，號稱易治。信乎孔子之言：“君子學道則愛人，小人學道則易使也。”潮人之事公也，飲食必祭，水旱疾疫，凡有求必禱焉。而廟在刺史公堂之後，民以出入爲艱，前守欲請諸朝作新廟，不果。元祐五年，朝散郎王君滌來守是邦，凡所以養士治民者，一以公爲師。民旣恱服，則出令曰：“願新公廟者聽。”民讙趨之，下地於州城之南七里，期年而廟成。或曰：“公去國萬里，而謫于潮，不能一歳而歸，没而有知，其不眷戀于潮也審矣。”軾曰：“不然。公之神在天下者，如水之在地中，無所往而不在也。而潮人獨信之深，思之至，焄蒿悽愴，若或見之。譬如鑿井得泉，而曰水專在是，豈理也哉？”元豐元年，詔封公昌𥠖伯，",
                    "zhushu": "敕：魏晉以還，斈者浸陋，不足以名家。而韓愈晚岀於唐，慨然以羽翼六經自任，其文章議論，後丗儒者頗宗焉。冝有追褒，仍躋從祀，厥惟光顕，以勸將來。宜特封昌𥠖伯。"
                },
                {
                    "paragraph": "故牓曰“昌𥠖伯韓文公之廟。潮人請書其事于石，因爲作詩以遺之，使歌以祀公。其詞曰：“公昔騎龍白雲郷，",
                    "zhushu": "莊子：乗彼白雲，遊于帝郷。"
                },
                {
                    "paragraph": "手決雲漢分天章，天孫爲織雲錦裳。",
                    "zhushu": "史記曰：“四星在危南，匏𤓰、牽牛爲犧牲，其北織女。織女，天孫女也。”道書太上飛行羽經曰：“七色夜光雲錦帬。”。"
                },
                {
                    "paragraph": "飄然乗風來帝旁，下與濁丗掃粃糠。西游咸池略扶桑，",
                    "zhushu": "離騷云：“飲余馬於咸池𠔃，揔余轡乎扶桑。”淮南子曰：“日出晹谷，浴於咸也，拂于扶桑。”。"
                },
                {
                    "paragraph": "草木衣被昭回光。追逐李、杜參翶翔。",
                    "zhushu": "言公与李、杜相上下。"
                },
                {
                    "paragraph": "汗流籍、湜走且僵，",
                    "zhushu": "張籍、皇甫湜皆從韓公游，附見本傳後。"
                },
                {
                    "paragraph": "滅没倒景不可望。",
                    "zhushu": "司馬相如大人賦云：“貫列缺之倒景。”服䖍曰：“人在日月之上，下視日月，反從下照，故其景倒。”。"
                },
                {
                    "paragraph": "作書詆佛譏君王，",
                    "zhushu": "愈傳云：“憲宗遣使者往鳯翔迎佛骨入禁中，三日，乃送佛祠，王公大人奔走係路，愈惡之，乃上表諫。帝大怒，將抵以死。裴度、崔羣䓁力救解之，乃貶潮州刺史。”。"
                },
                {
                    "paragraph": "要觀南海窺衡、湘，歷舜九疑弔英、皇，",
                    "zhushu": "楚辭九歌云：“九疑紛𠔃並近。”山海經曰：“蒼梧之川，其中有九疑山，漢武廵狩，祀舜于此。”海外經曰：“九疑山在零陵營道縣。”湘中記曰：“疑，似也。山有九峯，其形相似，故曰九疑。堯以二女妻舜，長曰娥皇，次曰少英。”離騷九歌謂娥皇爲君，謂女英爲帝子。王逸云：“從舜南征三苗不返，道死沅湘之間。”。"
                },
                {
                    "paragraph": "祝融先驅海若藏。",
                    "zhushu": "大人賦云：“祝融警而蹕御。”張揖曰：“炎帝之佐也，獸身人靣。”韓文南海神廟碑云：“海於天地間爲物最鉅，考於傳記，而南海神次最貴，在北東西河伯之上，號爲祝融。”洪慶善曰：“大公金匱云：“南海之神曰祝融，東海之神曰勾芒，北海之神曰顓帝，西海之神曰蓐收。”山人或謂退之因祝融爲火正，遂以爲南海神，而不知自有所據也。”離騷云：“使湘靈鼔瑟𠔃，令海若舞馮夷。”。"
                },
                {
                    "paragraph": "犦牲雞卜羞我觴，",
                    "zhushu": "犦者，犎牛也。郊祀志云：“立粤祠而以雞卜。”李竒曰：“持雞骨卜，如鼠卜。”。"
                },
                {
                    "paragraph": "於粲荔丹與蕉黄。",
                    "zhushu": "愈羅池廟碑銘云：“荔子丹𠔃蕉黄。"
                },
                {
                    "paragraph": "公不少留我涕滂，翩然被髪下大荒。”",
                    "zhushu": "愈雜詩云：“翩然下大荒，被髪騎騏驎。”洪内翰邁谷斉隨筆云：“刘夢得、李習之、皇甫持正、李漢皆稱誦韓公之文，各極其挚。及東坡之碑一出，而後衆說盡廢。“騎龍白雲”之詩，蹈厲發越，直到雅、頌，所謂若捕龍蛇、搏虎豹者，大哉言乎！”。",
                    "type": 2
                },
                {
                    "paragraph": "錢氏表忠觀碑",
                    "zhushu": "",
                    "type": 2
                },
                {
                    "paragraph": "熈寜十年十月戊子，資政殿大學士、右諌議大夫、知杭州軍州事臣抃言：",
                    "zhushu": "趙抃字閱道，三衢人，即清献公也。"
                },
                {
                    "paragraph": "“故呉越國王錢氏墳廟，及其父、祖、妃、夫人、子孫之墳，在錢塘者二十有六，在臨安者十有一，皆蕪廢不治，父老過之，有流涕者。謹按故武肅王鏐，始以郷兵破走黄巢，名聞江、淮。",
                    "zhushu": "五代史呉越世家云：錢鏐字具美，杭州臨安人。唐乾符二年，浙西禆將王郢作乱，石鑑鎮將董昌募郷兵討賊，以鏐爲偏將，擊郢破之。是時黄巢衆已数千人，攻掠浙東，至臨安。鏐日：“鎮兵少，難以禦，宜出竒以邀之。”乃与勁卒二十伏山谷中。巢先鋒渡險皆騎，鏐伏弩射殺其將，巢兵乱，鏐引勁卒蹂之，斬首数百級，先鋒潰，鏐曰：“此可一用尓，若大衆至，何可敵耶？”乃引兵趍八百里，告道旁媪曰：“臨安兵屯八百里。”巢衆至，聞媪語，不知其地名，皆曰：“嚮十餘卒不可敵，况八百里乎？”遂急引兵過。"
                },
                {
                    "paragraph": "復以八都兵討劉漢宏，并越州以奉董昌，而自居於杭。",
                    "zhushu": "都統髙駢表董昌爲杭州刺史。時天下已乱，昌乃團諸縣兵爲八都，以鏐爲都指揮使。中和三年，越州觀察使刘漢宏与鏐有隙，遣其弟漢宥者，岀兵以侵浙西，鏐率八都兵夜臨浙江，掬江沙吞之，曰：“使鏐計賊有功，當星月皆晦。”已而天大昏霧，乃渡江竊賊號，斫其營，營中驚擾，因焚之，漢宏等皆走。其後屡破之，遂䧟越州，卒斬族其家，乃奉昌代漢宏，而自居杭州。"
                },
                {
                    "paragraph": "及昌以越叛，則誅昌而并越，盡有浙東西之地。",
                    "zhushu": "越州董昌反，昭宗命鏐討之，鏐遣顧全武䓁攻昌，遂執昌㱕杭州，行至西小江，昌赴水死。昭宗拜鏐爲鎮海、鎭東節度使。鏐如越州，受命，還錢塘，號越州爲“東府”。梁太祖封鏐呉越王。"
                },
                {
                    "paragraph": "傳其子文穆王元瓘，",
                    "zhushu": "長興三軍。鏐子元瓘立，襲封呉越囯王，在位十年而薨。"
                },
                {
                    "paragraph": "至其孫忠獻王佐，遂破李景兵，取福州。",
                    "zhushu": "元瓘子佐立，會閩中王延議、延政兄弟与諸將李文逹等交攻，李景遣兵攻文逹，文逹求救於佐，二遣其統軍張筠䓁率兵三萬赴之，大敗景兵，俘馘萬計，遂取福州而還。"
                },
                {
                    "paragraph": "而仁佐之弟忠懿王俶，又大出兵攻景，以迎周丗宗之師。",
                    "zhushu": "周師攻李景，俶乃盡括囯中丁民益兵，使邵可遷以舟兵出𤓰歩䓁處，以赴㑹期。丗宗平淮北，遣使賜俶兵甲旗幟䓁物。"
                },
                {
                    "paragraph": "其後卒以國入覲。",
                    "zhushu": "太宗太平㒷囯三年五月，呉越囯王錢俶上表，以所管十三州㱕于有司。錢氏五主，共八十一年。"
                },
                {
                    "paragraph": "三丗四王，與五代相終始。天下大亂，豪傑蜂起。方是時，以數州之地盗名字者，不可勝數。",
                    "zhushu": "如李茂正據鳯翔號“秦”，楊行密據淮南號“呉”，王審知據福建號“閩”，王延政據建州號“商”，刘守光據幽州號“燕”之𩔖。"
                },
                {
                    "paragraph": "旣覆其族，延及乎無辜之民，罔有子遺。而呉越地方千里，帶甲十萬，鑄山煑海，象犀珠玉之冨，甲於天下，然終不失臣節，貢獻相望於道。",
                    "zhushu": "錢氏兼有兩浙幾百年，當五代時，常貢奉中囯不絶。及我　宋之㒷，荆楚諸囯相次㱕命，势益孤，始傾其囯，以亊貢献。"
                },
                {
                    "paragraph": "是以其民至於老死不識兵革，四時嬉遊，歌鼓之聲相聞，至于今不廢，其有德於斯民甚厚。　皇宋受命，四方僭亂以次削平，",
                    "zhushu": "太祖建隆元年，昭義莭度李筠反，車駕親征，筠赴火而死，澤潞平。四年，王師入荆南，髙継沖㪯族㱕朝。開寳四年，潘美攻拔廣州，擒刘鋹以献，嶺南平。"
                },
                {
                    "paragraph": "而蜀、江南負其嶮逺，兵至城下，力屈勢窮，然後束手。",
                    "zhushu": "太祖乾德二年十一月，命王全斌䓁伐蜀。二年，全斌次魏斌，蜀主孟昶請降。自出師凡六十六日，而兩川平。開寳七年十月，詔曹彬、潘美䓁率師伐江南，所至尅捷。八年十一月二十七日，曹彬䓁攻拔昇州，擒唐囯主李煜以献。江南乎。"
                },
                {
                    "paragraph": "而河東劉氏，百戰守死，以抗王師，積骸爲城，釃血爲池，竭天下之力，僅乃克之。",
                    "zhushu": "太宗太平㒷囯三年正月，詔潘美率諸將征太原。二月，車駕親征。四月，次太原，上親擐甲胄，督諸將攻城。五月，拔羊馬城。累詔刘継元㱕降，坚不聽命。癸未夜，攻城，城欲壞，繼元始納欵。甲申，継元率僞官屬待罪，詔釋之。先是，　太祖開寳二年，親征太原，命李継元敗其軍於城下，以頓師甘草地，以人多腹疾，遂班師。至是，何東始平。"
                },
                {
                    "paragraph": "獨呉越不待告命，封府庫，籍郡縣，請吏于朝，視去其國，如去傳舎，其有功於朝廷甚大。昔竇融以河西歸漢，光武詔右扶風修理其父祖墳塋，祠以太牢。",
                    "zhushu": "事見本傳。"
                },
                {
                    "paragraph": "今錢氏功德殆過於融，而未及百年，墳廟不治，行道傷嗟，甚非所以勸奬忠臣，慰荅民心之義也。臣願以龍山廢佛祠曰“妙因院”者爲觀，使錢氏之孫爲道士曰自然者居之。凡墳廟之在錢塘者，以付自然，其在臨安者，以付其縣之净土寺僧曰道微，歳各度其徒一人，使丗掌之。籍其地之所入，以時修其祠宇，封殖其草木。有不治者，縣令丞察之，甚者易其人。庻幾永終不墜，以稱朝廷待錢氏之意。臣抃昧死以聞。”制曰：“可。其妙因院改賜名曰表忠觀。”銘曰：天目之山，苕水出焉。",
                    "zhushu": "楽史寰宇記云：“天目山在湖州安吉縣。”而水經云：“浙江水出呉㒷郡於潜縣北天目山，山極髙峻，崖嶺聳疊，上有数百年木，謂之双鳯林。”按王存大域志：“湖州南至杭州界首十五里。”故天目山於寰宇記則係之湖州，於水經則係之於潜。而於潜雖属杭州，与湖州按境，故苕溪之水自此而岀。"
                },
                {
                    "paragraph": "龍飛鳯舞，萃于臨安。",
                    "zhushu": "晋郭璞杭州歌云：“天目山前兩乳長，龍飛鳯舞到錢塘。”其未句云：“五百年生異姓王。”自東晋迄五代錢鏐時，適當五百年。"
                },
                {
                    "paragraph": "篤生異人，絶𩔖離羣。奮挺大呼，從者如雲。仰天誓江，月星晦蒙。強弩射江，江海爲東。",
                    "zhushu": "梁開平四年，築捍海塘，作障潮，通江門，江濤激之，板築不能就。鏐以強弩数百射濤頭，作詩投于海門，濤趨西陵，功乃就。"
                },
                {
                    "paragraph": "殺宏誅昌，奄有呉越。金劵玉𠕋，",
                    "zhushu": "唐莊宗入洛，鏐遣使貢献東玉𠕋，郭崇韜尤不平之。樞密承旨叚囘曲爲鏐請，乃賜鏐玉𠕋、金印。"
                },
                {
                    "paragraph": "虎符龍節。",
                    "zhushu": "鏐還郷，歌曰：“三莭還郷𠔃挂錦衣。”即鎭海䓁軍“莭鐡”也。"
                },
                {
                    "paragraph": "大城其居，包絡山川。",
                    "zhushu": "鏐増築夾城，環包氏秦望山三十里。又増羅城，自秦望東属之江七十里。"
                },
                {
                    "paragraph": "左江右湖，控引島蠻。歳時歸休，以燕父老。",
                    "zhushu": "鏐每逰衣錦城，宴故老。"
                },
                {
                    "paragraph": "曄如神人，玉帶毬馬。",
                    "zhushu": "梁太祖嘗問呉越進奏吏曰：“錢鏐平生有所好乎？”吏曰：“好玉帶、名馬。”太祖𥬇曰：“真英雄也。”乃以玉帶一匣、打毬御馬十疋賜之。"
                },
                {
                    "paragraph": "四十一年，",
                    "zhushu": "長㒷三年，鏐薨，年八十一，在位四十一年。"
                },
                {
                    "paragraph": "寅畏小心。厥篚相望，大具南金。五朝昏亂，罔堪托國。三王相承，以待有德。旣獲所歸，弗謀弗咨。先王之志，我維行之。天胙忠孝，丗有爵邑。允文允武，子孫千億。帝謂守臣，治其祠墳。母俾樵牧，愧其後昆。龍山之陽，巋焉新宫。匪私于錢，唯以勸忠。非忠無君，非孝無親。凡厥有位，視此刻文。",
                    "zhushu": "潘子眞詩話云：東坡作表忠觀碑，荆公寘坐隅，葉致逺、楊德逢二人在坐。公曰：“斯作絶似西漢。”坐客歎譽不已。公𥬇曰：“西漢誰人可擬？”德逢對曰：“王褒。”蓋易之也。公曰：“不可草草。”德逢復曰：“司馬相如、揚雄之流乎？”公曰：“相如賦子虚、大人洎諭蜀文、封禅書耳。雄所著大玄、法言，以淮易、論語，未見其叙亊典贍若此也。直須与子長馳騁上下。”坐客又從而賛之。公曰：“畢竟似子長何語？”坐客悚然。公徐曰：“漢以來諸侯王年表也。”。",
                    "type": 2
                },
                {
                    "paragraph": "上清儲祥宮碑",
                    "zhushu": "大洞玉經曰：“上清有宮門，有兩闕，左金闕，右玉闕，有羽衣守土。内有玉芝流霞之泉，刻金以題衆真飛僊之號。”　太宗賜名之意，蓋取諸此。其後神宗修宫，復加“儲祥”二字。",
                    "type": 2
                },
                {
                    "paragraph": "元祐六年六月丙午，制詔臣軾：“上清儲祥宮成，當書其事於石。”臣軾拜手稽首言曰：“臣以書命，待罪北門，記事之成，職也。然臣愚不知宮之所以廢興，與凡財用之所從出，敢昧死請。”",
                    "zhushu": "公奏議中有撰上清儲祥宮碑奏請狀云：“近准敕修蓋上清儲祥宮，將欲了畢，合用修宮記，差臣撰文并書石。今有下項亊，合奏請者：一、𥨸見上清宮係　太宗皇帝創建，於慶曆中遺火焚蕩。今欲見元建及遺火年月，乞下史院檢㑹降下。一、今來上清儲祥宮，係　神宗皇帝賜名，方議修蓋，至元祐中，䝉内出錢物修蓋成就。今欲見　先朝所賜錢物，及今來内岀錢物数目，及係是何庫錢支揆，或係　太皇太后、皇帝本殿錢物，並乞檢㑹降下。一、今欲見　神宗皇帝賜名修宮因依，及　二聖賜錢修蓋成就意指，乞賜頒示。一、臣切見朝廷自來修建寺觀，多是立碑，仍有銘文，於躰爲宜。若只作記，即更无銘。未委今來爲碑爲記，乞降指揮。”。"
                },
                {
                    "paragraph": "乃命有司具其事，以詔臣軾。始，　太宗皇帝以聖文神武，佐　太祖定天下。旣即位，盡以　太祖所賜金帛，作上清宮朝陽門之内，旌興工之功。且爲王代兵革之餘，遺民赤子，請命上帝。以至道元年正月宮成，民不知勞，天下頌之。至慶曆三年十二月，有司不戒于火，一夕而燼。自是爲荆𣗥瓦礫之場，凡三十七年。元豐二年二月，　神宗皇帝始命道士王太𥘉居宮之故地，以法籙符水爲民禳禬，民趨歸之，稍以力修復祠宇。詔用日者言，以宮之所在，爲　國家子孫地，乃賜名上清儲祥宮。且賜度牒，與佛廟神祠之遺利，爲錢一千七百四十七萬，又以官田十四頃給之，刻玉如漢張道陵所用印，",
                    "zhushu": "神仙傳云：“張道陵者，後漢沛國人也。本太斈生，博通五經，晚乃歎曰：“此無益於年命。”遂學長生之道，乃與弟子入蜀，住鵠鳴山。忽有天人來授道陵以新出正一盟威之道，道陵受之，能治病，於是百姓翕然奉亊之以爲師，弟子户至数萬。其所用符印之屬，龍虎山子孫至今傳之。”。"
                },
                {
                    "paragraph": "及所被服冠佩、劒履以賜太𥘉，所以寵之者甚備。宮未成者十八，而太𥘉卒。太皇太后聞之，喟然歎曰：“民不可勞也，兵不可役也。”敕禁中供奉之物，務從約損，斥賣珠玉以巨萬計，凡所謂以天下養者，悉歸之儲祥，積㑹所賜，爲錢一萬七千六百二十八萬，而宮乃成。内出白金六千三百餘兩，以爲香火𤓰華之用。召道士劉應眞嗣行太𥘉之法，命入内供奉官陳衍典領其事。起四年之春，訖六年之秋，爲三門兩廡，中大殿三，旁小殿九，鍾樓二，石壇一。建齋殿于東，以待臨幸，築道館于西，以居其徒，凡七百餘間，雄麗靖深，爲天下偉觀，而民不知，有司不與焉。嗚呼，其可謂至德也已矣。臣謹按：道家者流，本出於黄帝、老子，其道以清净無爲爲宗，以虚明應物爲用，以慈儉不爭爲行，合於周易“何思何慮，仁者靜壽”之說，如是而已。自秦漢以來，始用方士言，乃有飛仙變化之術，",
                    "zhushu": "眞經云：仙道有飛行之羽，以躡虚空。"
                },
                {
                    "paragraph": "黄庭大洞之法，",
                    "zhushu": "道家有黄庭内景經、大洞眞經。"
                },
                {
                    "paragraph": "太上、天眞、木公、金母之號，",
                    "zhushu": "仙傳拾遺云：漢𥘉，張子房遇四五小兒，路上羣戯，一兒曰：“着青裙，入天門，揖金母，拜木公。”時人莫之知。子房往拜之，曰：“此東王公之玉童也。”所謂金母者，西王母也；木公者，東王公也。此二元尊，乃隂陽之公母，天地之本源。木公爲男仙之主，金母爲女仙之宗。長生飛化之士，昇天之𥘉，先覲金母，後謁木公，然後㫒三清，朝太上矣。”。"
                },
                {
                    "paragraph": "延康、赤明、龍漢、開皇之紀，",
                    "zhushu": "九天生神章經云：“延康无期刼，眇眇離本條。”又云：“龍漢元年，化生天宝君，岀書，時號髙上大有玉清宫。龍漢開圖，化生靈宝君，至赤明元年，岀書度人，時號上清元都玉京七宝紫微宮。赤明元年，化生神宝君，經二刼，生上皇元年，出書，時號三皇洞神太清太極宫。”又云：“開皇以後，数至甲申，諸天選叙。"
                },
                {
                    "paragraph": "天皇、太乙、紫微、北極之祀，下至於丹藥竒技、符籙小數，皆歸於道家，學者不能必其有無。然臣嘗竊論之，黄帝、老子之道，本也，方士之言，末也。脩其本而末自應，故仁義不施，則韶濩之樂不能以格天地；忠信不立，則郷射之禮不能以致刑措。自漢興，蓋公治黄老，而曹參師其言，以謂治道貴清浄而民自定。以此爲政，天下歌之曰：“蕭何爲法，講若畫一。曹參代之，守而勿失。載其清浄，民以寜壹。”",
                    "zhushu": "事見曹參傳。"
                },
                {
                    "paragraph": "其後文、景之治，大率依本黄老，清心省事，薄歛緩獄，不言兵而天下冨。",
                    "zhushu": "竇太后好黄老，故文、景亦依本之，崇尚清浄，減田租，定箠令，寢兵息民，天下冨矣。"
                },
                {
                    "paragraph": "臣觀上與　太皇太后所以治天下者，可謂至矣。檢身以律物，故不怒而威；捐利以予民，故不藏而冨；屈己以銷兵，故不戰而勝；虚心以觀丗，故不察而明。雖黄帝、老子，其何以加此。本旣立矣，則又惡衣菲食，卑宫室，陋器用，斥其贏餘，以成此宫。上以畢　先帝未究之志，下以爲子孫無疆之福。宫成之日，民大和㑹，鼔舞謳歌，聲聞于天。天地喜荅，神祇來楷，祝史無求，福禄自至，時萬時億，永作神主。故曰“修其本而末自應”，豈不然哉！臣旣書其事，　皇帝若曰：“大哉太祖之功，太宗之德，　神宗之志，而　聖母成之。汝作銘詩，而朕書其首曰：上清儲祥宮碑。”臣軾拜手稽首而獻銘曰：天之蒼蒼，正色非耶？",
                    "zhushu": "莊子云：“天之蒼蒼，非正色耶？以其逺而至極也。”。"
                },
                {
                    "paragraph": "其視下也，亦若斯耶？我築上清，儲祥之宫，無以求之，其肯我從？元祐之政，媚于上下，何修何營？曰是四者。民懷其仁，吏服其廉，鬼畏其正，神予其謙。帝旣子民，維子之視，云何事帝，而瘠其子。允哲文母，以公滅私，作宮千柱，人𥘉不知。於皇　祖宗，在帝左右。風馬雲車，從帝來狩。閱視新宫，察民之言。佑我　文，母及其　孝孫。孝孫來饗，左右耆苟。無競維人，以燕我後。多士爲祥，　文母所培。我膺受之，篤其成材。千石之鍾，萬石之簴。",
                    "zhushu": "戰囯策云：“大國據千乗之地，而建千石鍾、万石簴。”相如上林賦云：“撞千石之鍾，立万石之簴。”張揖曰：“千石，十二萬斤也。”顔師古曰：“簴，獸也。立一百二十万斤之簴，以架鍾也。”。"
                },
                {
                    "paragraph": "相以銘詩，震于四海。",
                    "zhushu": "趙伯山中外舊亊云：“紹聖中，有人過臨江軍驛，題二詩，不書姓名。時貶東坡，毀上清碑，令蔡京别撰。詩云：“李白當年流夜郎，中原不復漢文章。納官贖罪人何在？壯士悲歌淚兩行。”又云：“晉公功業冠吾唐，吏部文章日月光。千載断碑人膾灸，不知丗有叚文昌。”乃江鄰幾作。或云張文潜。",
                    "type": 2
                },
                {
                    "paragraph": "宸奎閣碑",
                    "zhushu": "",
                    "type": 2
                },
                {
                    "paragraph": "皇祐中，有詔廬山僧懐璉住京師十方淨因禪院，召對化成殿，問佛法大意，奏對稱㫖，賜號大覺禪師。是時，北方之爲佛者，皆留於名相，囿於因果，以故士之聦明超軼者，皆鄙其言，詆爲蠻夷下俚之說。璉獨指其妙與孔、老合者，其言文而眞，其行峻而通，故一時士大夫喜從之游。遇休沐日，璉未盥潄，而户外之屨滿矣。　仁宗皇帝以天縱之能，不由師傳，自然得道，與璉問荅，親書頌詩以賜之，凡十有七篇。至和中，上書乞歸老山中。",
                    "zhushu": "惠洪冷齋夜話云：“大覺璉禅師，學外工詩，舒王少與游，嘗以其詩示歐公，歐公曰：“此道人作肝臟饅頭也。”王不悟其戯，問其意，歐公曰：“是中無一㸃菜氣。”璉蒙　仁廟賞識，留住東京净因院甚乆。嘗作偈進呈，乞還山林，曰：“千簇雲山萬壑流，閑身歸老此峯頭。懃懃願祝如天壽，一炷清香滿石樓。”又曰：“堯仁況是如天闊，乞與孤雲自在飛。”。"
                },
                {
                    "paragraph": "上曰：“山即如如體也，將安歸乎？”不許。",
                    "zhushu": "馬永𡖖嫩眞子云：“仁宗皇帝道德如古帝王，然禅學亦自髙逺。僕遊阿育王山，見所賜璉師御書五十三卷，而偈頌極多。内有一頌留璉住京師云：“虚空本無礙，智解來作祟。山即如如體，不落偏中位。”。"
                },
                {
                    "paragraph": "治平中，再乞，堅甚，　英宗皇帝留之不可，賜詔許自便。璉旣渡江，少留于金山、西湖，遂歸老于四明之阿育王山廣利寺。四明之人，相與出力建大閣，藏所賜頌詩，榜之曰宸奎。時京師始建寳文閣，",
                    "zhushu": "此閣在　　閣之北，舊曰夀昌，慶曆𥘉改今名。嘉祐八年，詔以　仁宗御書藏於寳文閣，命翰林斈士王珪撰記立石。"
                },
                {
                    "paragraph": "詔取其副本藏焉，且命歳度僧一人。璉歸山二十有三年，年八十有二。臣出守杭州，其徒使來告曰：“宸奎閣未有銘，君逮事　昭陵，而與吾師游最舊，其可以辭？”臣謹按：古之人君號知佛者，必曰漢明、梁武，",
                    "zhushu": "𡊮宏漢紀曰：“浮屠，佛也。西域天笁國有佛道焉。佛者，漢言覺也，將以覺悟羣生也。佛長丈六尺，黄金色，佩日月光，變化無方。𥘉，明帝夢見金人，長大，項有日月光，以問羣臣，或曰：“西方有神，其名曰佛。陛下所夢，得無是乎？”於是遣使天笁，問其道術，而圖其形像焉。梁武自天監中用釋氏法，長斎断魚肉，　日止一食，甚至於捨身。宗廟祭祀，不用犠牲，代以趃麪。”。"
                },
                {
                    "paragraph": "其徒蓋嘗以藉口，而繪其象于壁者。漢明以察爲明，",
                    "zhushu": "帝紀論曰：明帝法令分明，日晏坐朝，幽枉必逹。而鍾離意、宋均之徒，常以察慧爲言，夫豈洪人之度未優乎？"
                },
                {
                    "paragraph": "而梁武以弱爲仁，",
                    "zhushu": "上專精佛戒，毎断重罪，則終日不擇。或謀反逆，事斍，亦泣而宥之。由是王侯益横，或日晝殺人於都街，或暮夜公行剽掠。上雖知其弊，而溺於慈愛，不能禁也。故卒有侯景之禍，餓死臺城。亊並見梁武帝紀。"
                },
                {
                    "paragraph": "皆縁名失實，去佛逺甚。恭惟仁宗皇帝在位四十二年，未嘗廣度僧尼，崇侈寺廟，干戈斧鑕，未嘗有所私貸，而升遐之日，天下歸仁，此所謂得佛心法者，古今一人而已。璉雖以出丗法度人，而持律嚴甚。上嘗賜以龍腦鉢盂，璉對使者焚之，曰：“吾法以壞色衣，以瓦鐵食，此鉢非法。”使者歸奏，　上嘉歎乆之。",
                    "zhushu": "冨鄭公聞此，毎語客曰：“此道人可謂佛弟子也。儻使立朝，必能尽莭。”以其人品不凡，故隨所遇輒盡其才。今則璉軰何其少耶！"
                },
                {
                    "paragraph": "銘曰：",
                    "zhushu": "",
                    "type": 2
                },
                {
                    "paragraph": "巍巍仁皇，體合自然；神耀得道，非有師傳。維道人璉，逍遥自在；禪律並行，不相留礙。於穆頌詩，我旣其文；維佛與佛，乃識其眞。咨爾東南，山君海王，時節來朝，以謹其藏。”",
                    "zhushu": "紹興三年夏六月，明州阿育王山住持浄曇，以宸所藏　　□□書詣行在。所献書凡三十五軸，字有三：一曰眞書，二曰飛白，三日梵書。上二書丗多見之，而梵書亦自竒古駭愕也。",
                    "type": 2
                },
                {
                    "paragraph": "司馬温公神道碑",
                    "zhushu": "",
                    "type": 2
                },
                {
                    "paragraph": "上即位之三年，朝廷清明，百揆時叙，民安其生，風俗一變。異時薄夫鄙人，皆洗心易慮，務爲忠厚，人人自重，恥言人過，中國無事，四夷稽首請命。惟西羌、夏人，叛服不常，懷毒自疑，數入爲宼。　上命諸將按兵不戰，示以形勢，不數月，生致大首領鬼章青宜經闕下。",
                    "zhushu": "亊見上注。"
                },
                {
                    "paragraph": "夏人數十萬㓂涇原，至鎮戎城下，五日無所得，一夕遁去。",
                    "zhushu": "元祐二年九月己未，夏人犯鎭戎軍，圍之五日，㝷即遁去。"
                },
                {
                    "paragraph": "而西羌兀征聲延以其旅萬人來降。",
                    "zhushu": "邈川東界䓁処大首領兀征聲延，聞鬼章已擒，震恐，以爲漢兵且至，皆求内附，許之。"
                },
                {
                    "paragraph": "黄河始決曹村，旣築靈平，復決小呉，横流五年，朔方騷然。而今歳之秋，積雨彌月，河不大溢，及冬，水入地益深，有此流赴海復禹舊迹之勢。",
                    "zhushu": "河自元豐以來，復決小呉埽，漸趨北流，至是有北播九河之勢。"
                },
                {
                    "paragraph": "凡上所欲，不求而獲；而其所惡，不麾而去。天下曉然知天意與上合，庻幾復見至治之成，家給人足，刑棤不用，如咸平、景德間也。或以問臣軾：“上與　太皇太后安所施設而及此？”臣軾對曰：“在易大有：“上九，自天祐之，吉無不利。”孔子曰：“天之所助者，順也。人之所助者，信也。履信思乎順，又以尚賢也。是以自天祐之，吉無不利。今□二聖躬信順以先天下，而用司馬公以致天下士，應是三德矣。且以臣觀之，公，仁人也，天相之矣。”“何以知其然也？”曰：“公以文章名於丗，而以忠信自結人主。朝廷知之，可也；四方之人何自知之？士大夫知之，可也，農商走卒何自知之？",
                    "zhushu": "公嘗賦温公獨樂園詩，有云：“兒童誦君實，走卒知司馬。”。"
                },
                {
                    "paragraph": "中國知之，可也，九夷八蠻，何自知之？",
                    "zhushu": "文潞公彦博甞謂温公曰：“某留守北京，遣人入大遼詷事，回云：“見虜主大宴羣臣，伶人戯劇作衣冠者，見物必攫取懷之，有從其後以挺扑之者，曰：司馬端明耶？”君實清名在夷狄如此。”温公愧謝。見邵氏聞見錄。"
                },
                {
                    "paragraph": "方其退居於洛，眇然如顔子之在陋巷，纍然如屈原之在陂澤，其與民相忘也乆矣，而名震天下如雷霆，如河漢，如家至而日見之。聞其名者，雖愚無知，如婦人孺子，勇悍難化。如軍伍夷狄，以至於姦邪小人，雖惡其害己，仇而疾之者，莫不歛袵變色，咨嗟太息，或至於流涕也。元豐之末，臣自登州入朝，過八州以至京師，民知其與公善也，所在數千人，聚而號呼於馬首曰：“寄謝司馬丞相，謹母去朝廷，厚自愛以活百姓。”如是者蓋千餘里不絶。至京師，聞士大夫言，公𥘉入朝，民擁其馬，至不得行。衛士見公，擎跽流涕者，不可勝數。公懼而歸洛。遼人、夏人遣使入朝，與吾使至虜中者，虜必問公起居，而遼人敕其邊吏曰：“中國相司馬矣，謹母生事開邊𨻶。”其後公薨，京師之民罷市而往弔，鬻衣以致奠，巷哭以過車者，蓋以千萬數。　上命户部侍郎趙瞻、内侍省押班馮宗道護其䘮歸葬。瞻等旣還，皆言民哭公哀甚，如哭其私親。四方來㑹葬者，蓋數萬人。而嶺南封州父老相率致𥙊，且作佛事以薦公者，其詞尤哀。炷香於手頂以送公葬者，凡百餘人，而𦘕像以祠公者，天下皆是也。此豈人力也哉？天相之也。匹夫而能動天，亦必有道矣。非至誠一德，其孰能使之？記曰：“惟天下之至誠，惟能盡其性。能盡其性，則能盡人之性。能盡人之性，則能盡物之性。能盡物之性，則可以賛天地之化育矣。”書曰：“惟尹躬曁湯，咸有一德，克享天心。”又曰：“德惟一，動罔不吉；德二三，動罔不凶。”或以千金與人而人不喜，或以一言使人而人喜之者，誠與不誠故也。稽天之潦，不能終朝，而一綫之溜，可以逹石者，一與不一故也。誠而一，古之聖人不能加毫末於此矣，而況公乎？故臣論公之德，至於感人心，動天地，巍巍如此，而斷之以二言：“曰誠，曰一。”公諱光，字君實，其先河内人，晉安平獻王孚之後。王之裔孫征東大將軍陽始葬今陜州夏縣涑水郷，子孫因家焉。曽祖諱政，以五代衰亂不仕，贈太子太保。祖諱炫，舉進士，試祕書省校書郎，終於耀州冨平縣令，贈太子太傅。考諱池，寳元、慶曆間名臣，終於兵部郎中、天章閣待制，贈太師、温國公。",
                    "zhushu": "行狀云：天章公以文學行義事眞宗、　仁宗爲轉運使、御史知雜事、三司副使，歷知六州，以清直仁厚聞於天下。"
                },
                {
                    "paragraph": "曽祖妣薛氏，祖妣皇甫氏，妣聶氏，皆封温國太夫人。公始以進士甲科事　仁宗皇帝，至天章閣待制、知諌院。始發大議，乞立宗子爲後，以安宗廟，宰相韓𤦺等因其言，遂定大計。",
                    "zhushu": "行狀云：𥘉，至和三年，　仁宗入豫，國嗣未定，諫官范鎮首發其議。公時爲并州通判，継上三䟽。及爲諫官，復詣中書見宰相韓𤦺等，白其亊，時嘉祐六年也。明年，竟立　英宗爲皇子。"
                },
                {
                    "paragraph": "事　英宗皇帝，爲諌議大夫、龍圗閣直學士。論陜西刺義勇爲民患，",
                    "zhushu": "時有詔陜西刺民兵，號“義勇”。公拯論其害，章六上，不從。乞罷諫官，不許。"
                },
                {
                    "paragraph": "及内侍任守忠姦蠧，乞斬以謝天下，守忠竟以譴死。",
                    "zhushu": "公上䟽言：“都知任守忠，國之大賊，人之巨蠧，乞斬之以謝天下。”詔安置守忠於蘄州，天下快之。"
                },
                {
                    "paragraph": "又論濮安懿王當准　先朝封贈期親尊屬故事，天下韙之。",
                    "zhushu": "公上䟽　英宗：“漢宣帝爲昭帝後，終不追尊衛太子、史皇孫。光武起布衣，得天下，自以爲景帝後，亦不追尊鉅鹿都尉、南頓君。惟哀、威、靈皆自旁親入繼大統，追尊其父，天下非之。”因論濮安懿王云。"
                },
                {
                    "paragraph": "事　神宗皇帝，爲翰林學士、御史中丞。西戎部將嵬名山欲以横山之衆降，公極論其不可納，後必爲邊患，已而果然。勸　帝不受尊號，遂爲萬丗法。及王安石爲相，始行青苗、助役、農田水利，謂之新法。首言其害，以身爭之。",
                    "zhushu": "已上奏䟽，備見温公傳家集。"
                },
                {
                    "paragraph": "當時士大夫不附安石，言新法不便者，皆𠋣公爲重。　帝以公爲樞密副使，公以言不行，不受命。乃以爲端明殿學士，出知永興軍，遂以爲留司御史臺及提舉崇福宮。退居於洛，十有五年。及　上即位，太皇太后攝政，起公爲門下侍郎，遷正議大夫，遂拜左僕射。公首更詔書，以開言路，",
                    "zhushu": "太皇太后遣使問公所當先者，公言：宜首開言路。五月丙申，遂下詔，其間有云：“若乃隂有所懷，犯非其分，肩摇機亊之重，迎合己行之令，觀望朝廷以希進，皷惑流俗以干譽，凡出於此，必罰無赦。”公言：“詔書求諫，而逆以六事防之，人惟不言，言則皆可以六亊罪之矣。請刪去此節。”丁亥，乃復下詔。"
                },
                {
                    "paragraph": "分别邪正，進退其甚者十餘人。",
                    "zhushu": "元祐𥘉，以呂公著爲右僕射，以范純仁同知樞宻院，岀蔡確知陳州，章淳知汝州。其分別邪正，皆此𩔖也。"
                },
                {
                    "paragraph": "旋罷保甲、保馬、市易及諸道新行鹽鐵、茶法，最後遂罷助役、青苗。方議取士，擇守令監司以養民，期於冨而教之，凛凛嚮至治矣，",
                    "zhushu": "元豐末，罷免行錢并市易。元祐𥘉，弛京東鐡冶，减南方鹽課，罷免役法，罷保甲、保馬及新法之害民者，復賢良、詞賦、春秋科，罷諸路提舉常平使者。"
                },
                {
                    "paragraph": "而公卧病，以元祐元年九月丙辰朔，薨于位，享年六十八。　太皇太后聞之慟，上亦感涕不已。時方祀明堂，禮成不賀。二聖皆臨其䘮，哭之甚哀，輟視朝。贈太師、温國公，禭以三品禮服，謚曰“文正”。官其親屬十人。公娶張氏，禮部尚書存之女，封清河郡君，先公卒，追封温國夫人。子三人，童、唐皆早亡，康今爲祕書省校書郎。孫二人，植、亘皆承奉郎。以元祐三年正月辛酉，葬于陜之夏縣涑水南原之晁村。　上以御篆表其墓道，曰“忠清粹德之碑”，而其文以命臣軾。臣蓋嘗爲公行狀，而端明殿學士范鎭取以誌其墓矣，故其詳不復再見，而獨論其大槩。議者徒見　上與　太皇太后進公之速，用公之盡，而不知　神宗皇帝知公之深也。自士庻人至于郷大夫，相與爲賔師朋友，道足以相信，而權不足以相休戚，然猶同己則親之，異己則踈之，未有聞過而喜，受誨而不怒者也，而況於君臣之間乎？方熈寜中，朝廷政事與公所言，無一不相違者，書數十上，皆盡言不諱。蓋自敵己以下所不能堪，而　先帝安受之，非特不怒而已，乃欲以爲左右輔弼之臣，至爲叙其所著書，讀之於邇英閣，不深知公而能如是乎？　二聖之知公也，知之於旣同；而　先帝之知公也，知之於方異。故臣以　先帝爲難。昔齊神武皇帝寢疾，告其子丗宗曰：“侯景專制河南十四年矣，諸將皆莫能敵，惟慕容紹宗可以制之。我故不貴，留以遺汝。”",
                    "zhushu": "紹宗，字紹宗，慕容恪之後，亊見北史。"
                },
                {
                    "paragraph": "而唐太宗亦謂髙宗：“汝於李勣無恩，我今責出之，汝當授以僕射。”乃出爲疊州都督。",
                    "zhushu": "勣傳云：“勣旣忠力，帝謂可托大亊。及疾，謂太子曰：“爾於勣無恩，今以事出之，我死，宜即授以僕射，彼必致死力矣。”乃授疊州都督。”。"
                },
                {
                    "paragraph": "夫齊神武、唐太宗雖未足以比隆　先帝，而紹宗與勣，亦非公之流。然古之人君所以爲其子孫長計逺慮者，𩔖皆如此。寜其身亡受知人之名，而使其子孫專享得賢之利。　先帝知公如此，而卒不盡用，安知其意不出於此乎？臣旣書其事，乃拜手稽首而作詩曰：",
                    "zhushu": "",
                    "type": 2
                },
                {
                    "paragraph": "於皇上帝，子惠我民。孰堪顧天，惟聖與仁。　聖子受命，如堯之初。　神母詔之，匪亟匪徐。聖神無心，孰左右之。民自擇相，我興授之。其相維何？太師温公。公來自西，一馬二童。萬人環之，如渇赴泉。孰不見公，莫如我先。　二聖忘己，惟公是式。公亦無我，惟民是度。民曰樂哉，旣相司馬。爾賈于途，我耕于野。士曰時哉，旣用君實。我後子先，時不可失。公如麟鳯，不鷙不搏。羽毛畢朝，雄狡率服。爲政一年，疾病半之。功則多矣，百年之思。知公于異，識公于微。匪公之思，　种考是懷。天子萬年，四夷來同。薦于清廟，神考之功。",
                    "zhushu": ""
                }
            ]
        },
        {
            "name": "經進東坡文集事略卷第五十六",
            "paragraphs": [
                {
                    "paragraph": "經進東坡文集事略卷第五十六",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主薄臣郎曄上進",
                    "zhushu": "",
                    "type": 2
                },
                {
                    "paragraph": "叙",
                    "zhushu": "公祖名序文多云引，或作叙，見揮麈録。",
                    "type": 2
                },
                {
                    "paragraph": "六一居士集叙",
                    "zhushu": "",
                    "type": 2
                },
                {
                    "paragraph": "范文正公集叙",
                    "zhushu": "",
                    "type": 2
                },
                {
                    "paragraph": "樂全先生集叙",
                    "zhushu": "",
                    "type": 2
                },
                {
                    "paragraph": "鳬繹先生集叙",
                    "zhushu": "",
                    "type": 2
                },
                {
                    "paragraph": "勤上人詩集叙",
                    "zhushu": "",
                    "type": 2
                },
                {
                    "paragraph": "聦上人詩集叙",
                    "zhushu": "",
                    "type": 2
                },
                {
                    "paragraph": "王定國詩集叙",
                    "zhushu": "",
                    "type": 2
                },
                {
                    "paragraph": "章子平詩集叙",
                    "zhushu": "",
                    "type": 2
                },
                {
                    "paragraph": "邵茂誠詩集叙",
                    "zhushu": "",
                    "type": 2
                },
                {
                    "paragraph": "田表聖奏議集叙",
                    "zhushu": "",
                    "type": 2
                },
                {
                    "paragraph": "杭州送進士詩叙",
                    "zhushu": "",
                    "type": 2
                },
                {
                    "paragraph": "南行詩叙",
                    "zhushu": "",
                    "type": 2
                },
                {
                    "paragraph": "六一居士集叙",
                    "zhushu": "歐文六一居士傳云：“客有問曰：“六一，何謂也？”居士曰：“吾家藏書一萬卷，集録三代以來金石遺文一千卷，有琴一張，有碁一𡱈，而嘗置酒一壷。”客曰：“是爲五一尓，柰何？”居士曰：“以吾一翁，老於此五物之間，豈不爲六一乎？”。",
                    "type": 2
                },
                {
                    "paragraph": "夫言有大而非誇，達者信之，衆人疑焉。",
                    "zhushu": "唐子西凡爲文，上句重，下句輕，則或爲上句壓倒。居士集叙云：“言有大而非誇”，此雖只一句，而體势則甚重。下乃云“逹者信之，衆人疑焉”，非用兩句，亦載上句不起。”。"
                },
                {
                    "paragraph": "孔子曰：“天之將喪斯文也，後死者不得與於斯文也。”孟子曰：“禹抑洪水。”孔子作春秋，孟子距楊、墨，蓋以是配禹也。文章之得䘮，何與於天？而禹之功與天地並，孔子、孟子以空言配之，不已誇乎？自春秋作而亂臣賊子懼，孟子之言行而楊、墨之道廢，天下以爲是固然，而不知其功。孟子旣没，有申、商、韓非之學，違道而趍利，殘民以厚主，其說至陋也，",
                    "zhushu": "史記列傳云：“申不害之學，本於黄老而主刑名。韓非者，喜刑名法術之斈。”又云：“商鞅，天資刻薄人也，少好刑名之斈。"
                },
                {
                    "paragraph": "而士以是罔其上。上之人僥倖一切之功，靡然從之。而丗無大人先生如孔子、孟子者，推其本末，權其禍福之輕重，以救其惑，故其學遂行。秦以是䘮天下，陵夷至於勝、廣、劉、項之禍，死者十八九，天下蕭然。洪水之患，蓋不至此也。方秦之未得志也，使復有一孟子，則申、韓爲空言，作於其心，害於其事；作於其事，害於其政者，必不至若是烈也。使楊、墨得志於天下，其禍豈减於申、韓哉！由此言之，雖以孟子配禹可也。太史公曰：“蓋公言黄老，賈𧨏、晁錯明申、韓。”",
                    "zhushu": "此語見太史公本傳。"
                },
                {
                    "paragraph": "錯不足道也，而𧨏亦爲之。余以是知邪說之移人，雖豪傑之士有不免者，况餘人乎？自漢以來，道術不出於孔氏，而亂天下者多矣。晉以老莊云，",
                    "zhushu": "𥘉，何晏等祖尚老、莊之說，王衍之徒皆爱重之，由是朝廷士大夫皆以浮誕爲美，弛廢職業，復至於亡。事見晋史。"
                },
                {
                    "paragraph": "梁以佛亡，",
                    "zhushu": "梁武帝崇尚釋氏，士民無不從風而靡，故卒有侯景之禍，梁遂以亡。事見南史。"
                },
                {
                    "paragraph": "莫或正之。五百餘年而後得韓愈，學者以愈配孟子，蓋庻幾焉。",
                    "zhushu": "韓愈傳賛云：“昔孟軻拒楊、墨，去孔子才二百年。愈俳二家，乃去千餘歳，撥衰反正，功與齊而力倍之。"
                },
                {
                    "paragraph": "愈之後三百餘年而後得歐陽子，其學推韓愈、孟子以逹於孔氏，著禮樂仁義之實，以合於大道。其言簡而明，信而通，引物連𩔖，折之於至理，以服人心，故天下翕然師尊之。自歐陽子之存，丗之不說者譁而攻之，能折困其身，而不能屈其言。",
                    "zhushu": "歐公傳云：“脩性剛直，処善悪黒白明於當路。有權势，雖知其設機穽，見待必真，前觸發之不傾。其於逐流離至数年者屡矣，而復振起，其志氣，故自若也。"
                },
                {
                    "paragraph": "士無賢不肖，不謀而同曰：“歐陽子，今之韓愈也。”宋興七十餘年，民不知兵，冨而教之，至天聖、景祐極矣，而斯文終有愧於古，士亦因陋守舊，論卑而氣弱。自歐陽子出，天下爭自濯磨，以通經學古爲髙，以救時行道爲賢，以犯顔納諌爲忠。至嘉祐末，號稱多士，歐陽子之功爲多。嗚呼！此豈人力也哉？非天其孰能使之！歐陽子没十有餘年，士始爲新學，以佛、老之似，亂周、孔之實，識者憂之。頼　天子明聖，詔修取士法，風厲學者，專治孔氏，黜異端，然後風俗一變。考論師友淵源所自，復知誦習歐陽子之書。予得其詩文七百六十六篇於其子棐，",
                    "zhushu": "歐公有四子，發、奕、棐、辨是也。"
                },
                {
                    "paragraph": "乃次而論之曰：“歐陽子論大道似韓愈，論事似陸贄，記事似司馬遷，詩賦似李白。此非余言也，天下之言也。”歐陽子諱脩，字永叔。旣老，自謂六一居士云。”",
                    "zhushu": "",
                    "type": 2
                },
                {
                    "paragraph": "范文正公集叙",
                    "zhushu": "名仲淹，字希尹，呉郡人。",
                    "type": 2
                },
                {
                    "paragraph": "慶曆三年，軾始緫角入郷校。",
                    "zhushu": "志林云：“吾八歳入小斈，從道士張簡易。"
                },
                {
                    "paragraph": "士有自京師來者，以魯人石守道所作慶曆聖德詩示郷先生。",
                    "zhushu": "石介傳云：“介，字守道，兖州奉符人。慶曆中，宰相吕夷簡以疾罷㱕弟，而杜俯代夏竦爲樞密使，又命范仲淹、冨弼、韓𤦺爲樞密副使，歐陽脩、余靖、蔡㐮同時爲諫官。介於是喜曰：“此盛事也，歌頌吾職，其可已乎？”乃作慶曆聖徳詩。”。"
                },
                {
                    "paragraph": "軾從旁竊觀，則能誦習其詞，問先生以所頌十一人者何人也？",
                    "zhushu": "詩序所載十一人，乃杜公衍、章公得象、晏公殊、賈公昌朝、范公仲淹、冨公弼、韓公𤦺、歐陽公脩、余公靖、王公素、蔡公㐮。"
                },
                {
                    "paragraph": "先生曰：“童子何用知之？”軾曰：“此天人也耶，則不敢知；若亦人耳，何爲其不可？”先生竒軾言，盡以告之，且曰：“韓、范、冨、歐陽，此四人者，人傑也。”時雖未盡了，則己私識之矣。嘉祐二年，始舉進士，至京師，則范公没。旣葬，而墓碑出，",
                    "zhushu": "墓碑乃歐公作。"
                },
                {
                    "paragraph": "讀之至流涕，曰：“吾得其爲人，蓋十有五年，而不一見其靣，豈非命歟？”是歳登第，始見知于歐陽公，以識韓、冨，皆以國士待軾，曰：“恨子不識范文正公。”其後三年，過許，始識公之仲子，今丞相堯夫。",
                    "zhushu": "范公有四子：純佑、純仁、純礼、純粹。堯夫即純仁。"
                },
                {
                    "paragraph": "又六年，始見其叔彛叟京師。又十一年，遂與其季德孺",
                    "zhushu": "純粹字德孺。"
                },
                {
                    "paragraph": "同僚于徐。",
                    "zhushu": "公時知徐州。"
                },
                {
                    "paragraph": "皆一見如舊，且以公遺藁見属爲叙。又十三年，乃克爲之。嗚呼！公之功德，蓋不待文而顯，其文亦不待叙而傳。然不敢辭者，以八歳知敬愛公，今四十七年矣。彼三傑者皆得從之游，而公獨不識，以爲平生之恨。若獲掛名其文字中，以自托於門下士之末，豈非疇昔之願也哉！古之君子，如伊尹、太公、管仲、樂毅之流，其王霸之略，皆定於畎畒中，非仕而後學者也。淮隂侯見髙帝於漢中，論劉、項短長，畫取三秦，如指諸掌，及佐帝定天下，漢中之言無一不酬者。",
                    "zhushu": "韓信傳，大略云：項王雖霸天下，所過无不殘㓕，實失天下心，其強易弱。大王入閞，秋毫无所害，秦民无不欲得大王王秦者。今王㪯而東，三秦可傳檄而定也。”漢王聽信計，遂㪯兵定三秦。"
                },
                {
                    "paragraph": "諸葛孔明卧草廬中，與先主論曹操、孫權，規取劉璋，因蜀之資以爭天下，終身不易其言。",
                    "zhushu": "諸葛亮傳大略云：先主請亮於草庐，問以計䇿。亮曰：“曹操擁百萬之衆，難與爭鋒；孫權囯険而民附，可与爲援而不可圗。荆州北據漢沔，而其主不能守。益州險塞，而刘璋闇弱。將軍若跨有荆、益，保其岩阻，天下有変，則命一上將二荆州之軍以向宛、洛，將軍身率益州之衆出於秦川，百姓孰不簞食壷漿以迎將軍者乎？”先主曰：“善。”。"
                },
                {
                    "paragraph": "此豈口傳耳受，嘗試爲之，而僥倖其或成者哉？公在天聖中，居太夫人憂，則己有憂天下致太平之意，故爲萬言書以遺宰相，天下傳誦。",
                    "zhushu": "范公傳云：“仲淹監楚州糧料院，母䘮去官。晏殊知應大府，表掌府斈，上書執政，請擇牧宰，斥游隋，去冗僣，厚民財，謹選㪯，育將材，凡萬餘言。"
                },
                {
                    "paragraph": "至用爲將，",
                    "zhushu": "趙元昊叛，文正屡爲㳂边招討使。"
                },
                {
                    "paragraph": "擢爲執政，",
                    "zhushu": "丈正嘗除樞密副使，継遷參知政事。”。"
                },
                {
                    "paragraph": "考其平生所爲，無出此書者。今其集二十卷，爲詩賦二百六十八，爲丈一百六十五。其於仁義禮樂，忠信孝悌，蓋如飢渇之於飲食，欲須臾忘而不可得；如火之𤍠，如水之濕，蓋其天性有不得不然者。雖弄翰戯語，率然而作，必歸於此。故天下信其誠，爭師尊之。孔子曰：“有德者必有言。”非有言也，德之發於口者也。又曰：“我戰則克，祭則受福。”",
                    "zhushu": "見礼器。"
                },
                {
                    "paragraph": "非能戰也，德之見於怒者也。",
                    "zhushu": "",
                    "type": 2
                },
                {
                    "paragraph": "樂全先生文集叙",
                    "zhushu": "張方平，字安道，自號楽全先生。",
                    "type": 2
                },
                {
                    "paragraph": "孔北海志大而論髙，功烈不見于丗，然英偉豪傑之氣，自爲一時所宗。其論盛孝章、郗鴻豫書，慨然有烈丈夫之風。",
                    "zhushu": "㑹稽典録云：“盛憲字孝章，㑹稽人也。漢末爲呉郡太守。孫䇿定江東，以憲江東首望，恐人歸之，囚禁欲殺憲。故孔融作書論之，欲使曹公致書於呉以救憲。書未致，已誅矣。”融書本傳不載，見丈選弟四十一卷。又續漢書云：“郗慮字鴻豫，山陽髙平人。”江表傳曰：“献帝常問孔融曰：“鴻豫何所優長？”融曰：“可与適道，未可与權。”慮㪯笏曰：“融昔宰北海，政散人流，其權安在？”遂与融不睦。曹操以書和觧之，融遂作報書。”書載本傳。"
                },
                {
                    "paragraph": "諸葛孔明不以文章自名，而開物成務之姿，綜練名實之意，自見於言語。至出師表，",
                    "zhushu": "孔明傳：“大建㒷五年，亮率諸軍北駐漢中，臨發上表，遂行。”表載本傳，亦見文選第三十七卷。"
                },
                {
                    "paragraph": "簡而盡，直而不肆，大哉言乎！與伊訓、說命相表裏，非秦、漢以來以事君爲恱者所能至也。常恨二人之文，不見其全。今吾樂全先生張公安道，其庻幾乎！",
                    "zhushu": "公志林中嘗言見王鞏云：“張安道謂蘇子瞻比吾孔北海、諸葛孔明。孔明則吾豈敢，北海或似之，然不若融之憃也。”吾謂北海以忠義氣莭冠天下，其勢足与曹操相軒輕，央非兩立者，北海以一死捍漢室，所謂輕於鴻毛者，何名爲憃哉？"
                },
                {
                    "paragraph": "嗚呼！士不以天下之重自任乆矣。言語非不工也，政事文學非不敏且博也，然至於臨大事，鮮不忘其故、失其守者，其器小也。公爲布衣，則頎然己有公輔之望。自少出仕，至老而歸，未嘗以言徇物，以色假人。雖對人主，必同而後言。毀譽不動，得䘮若一，眞孔子所謂“大臣以道事君”者。丗逺道散，雖志士仁人，或少貶以求用，公獨以邁往之氣，行正大之言，曰：“用之則行，舎之則藏。”上不求合於人主，故雖貴而不用，用而不盡；下不求合於士大夫，故恱公者寡，不恱公者衆。然至言天下偉人，則必以公爲首。公盡性知命，體乎自然，而行乎不得己，非蘄以文字名丗者也。然自慶曆以來，訖元豐四十餘年，所與人主論天下事，見于章䟽者多，或用或不用，而皆本於禮義，合於人情，是非有考於前，而成敗有驗於後。及其他詩文，皆清逺雄麗，讀者可以想見其爲人。信乎其有似於孔北海、諸葛孔明也。軾年二十，以諸生見公成都，",
                    "zhushu": "文定自滑州徙知成都。"
                },
                {
                    "paragraph": "公一見，待以國士。今三十餘年，所以開發成就之者至矣，而軾終無所效尺寸於公者，獨求其文集，手校而家藏之，且論其大略，以待後丗之君子。昔曾魯公嘗爲軾言：",
                    "zhushu": "“魯公名公亮。"
                },
                {
                    "paragraph": "“公在人主前論大事，他人終日反覆不能盡者，公必數言而决，粲然成文，皆可書而誦也。”言雖不盡用，慶曆以來名臣爲人君所敬，莫如公者。公今年八十一，杜門𨚫掃，終日危坐，將與造物者遊於無何有之郷。言且不可得聞，而况其文乎？凡爲文若干卷，若干首。",
                    "zhushu": "",
                    "type": 2
                },
                {
                    "paragraph": "鳬繹先生文集叙",
                    "zhushu": "烏臺詩話云：熙寜七年，軾知密州日，顔復寄書與軾云：先父自號鳬繹先生，求作文集叙。軾叙意謂更改法度，使斈者皆空言不便，此叙是也。",
                    "type": 2
                },
                {
                    "paragraph": "孔子曰：“吾猶及史之闕文也。有馬者借人乗之，今亡矣夫。”史之不闕文，與馬之不借人也，豈有損益於丗者哉？然且識之，以爲丗之君子長者，日以逺矣，後生不復見其流風遺烈，是以日趍於智巧便佞而莫之止。是二者雖不足以損益，而君子長者之澤在焉，則孔子識之，又况其足以損益於丗者乎？昔吾先君適京師，與𡖖士大夫遊，歸以語軾曰：“自今以往，文章其日工，而道將散矣。士慕逺而忽近，貴華而賤實，吾已見其兆矣。”以魯人鳬繹先生之詩文十篇示軾曰：“小子識之，後數十年，天下無復爲斯文者也。”先生之詩文，皆有爲而作，精悍確苦，言必中當丗之過，鑿鑿乎如五糓必可以療飢，斷斷乎如藥石必可以伐病。其游談以爲髙，枝詞以爲觀美者，先生無一言焉。其後二十餘年，先君旣没，而其言存。士之爲文者，莫不超然出於形器之表，微言髙論，旣已鄙陋漢、唐，而其反復論難，正言不諱，如先生之文者，丗莫之貴矣。軾是以悲於孔子之言，而懷先君之遺訓，益求先生之文，而得之於其子復，",
                    "zhushu": "復字長道，嘗應有道㪯，終於祭酒。"
                },
                {
                    "paragraph": "乃録而藏之。先生諱太初，字醇之，姓顔氏，先師兖公之四十七丗孫云。",
                    "zhushu": "",
                    "type": 2
                },
                {
                    "paragraph": "錢塘勤上人詩集叙",
                    "zhushu": "名惠勤，餘杭人。歐陽公有山中之楽三章，爲勤作也。",
                    "type": 2
                },
                {
                    "paragraph": "昔翟公罷廷尉，賔客無一人至者。其後復用，賔客欲往，翟公大書其門曰：“一死一生，乃知交情。一貧一冨，乃知交態。一貴一賤，交情乃見。”",
                    "zhushu": "出史記汲鄭傳賛。"
                },
                {
                    "paragraph": "丗以爲口實。然吾嘗薄其爲人，以爲客則陋矣，而公之所以待客者，獨不爲小哉？故太子太師歐陽公好士，爲天下第一。士有一言中於道，不逺千里而求之，甚於士之求公。以故盡致天下豪俊，自庸衆人以顯於丗者固多矣。",
                    "zhushu": "歐公本傳云：“脩雖以文雄一時，然無忌前好勝之氣，推轂賢士而身下之，一時聞人，多出其門。”。"
                },
                {
                    "paragraph": "然士之負公者，亦時有之。",
                    "zhushu": "歐公亳州謝表云：“未乾薦祢之墨，已弯射羿之弓。”則士之負公者可見。"
                },
                {
                    "paragraph": "蓋嘗慨然大息，以人之難知爲好士者之戒。意公之於士，自是少倦。而其退老於潁水之上，余往見之，則猶論士之賢者，惟恐其不聞於丗也。至於負者，則曰：“是罪在我，非其過也。”翟公之客，負公於死生貴賤之間，而公之士，叛公於𣊬息俄頃之際。翟公罪客，而公罪己，與士益厚，賢於古人逺矣。公不喜佛、老，其徒有治詩書、學仁義之說者，必引而進之。佛者惠勤，從公遊三十餘年，公常稱之爲聦明才智有學問者，尤長於詩。公薨於汝隂，余哭之於其室。其後見之，語及於公，未嘗不涕泣也。",
                    "zhushu": "東坡志林題文忠公送惠勤詩云：“始余未識歐公，則已見其詩矣。其後屡見公，得勤之爲人，然猶未識勤也。”熈寜辛亥，到官不及月，以臘日見勤於孤山下，則余詩所謂“孤山孤絶誰肯庐，道人有道心不孤”者也。其明年閏七月，公薨於汝隂，而勤亦退老於孤山下，不復出遊矣。"
                },
                {
                    "paragraph": "勤固無求於丗，而公又非有德於勤者，其所以涕泣不忘，豈爲利也哉？余然後益知勤之賢。使其得列於士大夫之間，而從事於功名，其不負公也審矣。熈寜七年，余自錢塘將赴髙密，",
                    "zhushu": "東坡自杭倅栘守密州。"
                },
                {
                    "paragraph": "勤出其詩若干篇，求余文以傳於丗。余以爲詩非待文而傳者也，若其爲人大略，則非斯文莫之傳也。",
                    "zhushu": "",
                    "type": 2
                },
                {
                    "paragraph": "送錢塘聦師聞復叙",
                    "zhushu": "東坡倅錢塘時，聦方爲童行試經。坡謂坐客言：“此子雖少，善作詩，近參寥子作昏字韻詩，可令和之。”聦和篇立成，云：“千㸃乱山横紫翠，一鈎新月掛黄昏。”坡大稱賞，言不減唐人。因𥬇曰：“不須念經，也做得一箇和尚。”是年𦕅始爲僧。見竹坡老人詩話。",
                    "type": 2
                },
                {
                    "paragraph": "天以一生水，地以六成之，",
                    "zhushu": "此五行生成之數。見洪範五行傳䟽。"
                },
                {
                    "paragraph": "一六合而水可見。雖有神禹，不能知其孰爲一、孰爲六也。子思子曰：“自誠明謂之性，自明誠謂之教。”誠則明矣，明則誠矣，誠明合而道可見。雖有黄帝、孔丘，不能知其孰爲誠、孰爲明也。佛者曰：“戒生定，定生慧。”慧獨不成定乎？伶元有言：“慧則通，通則流。”",
                    "zhushu": "趙后别傳叙云：“伶元，字子于，斈无不通，善属文，簡易尚真朴。歷刺守，爲淮南相。買妾樊通德，有才色，知書煩，能道飛燕姉弟故事。子于曰：“斯人俱灰滅矣。方盛時，疲精力，馳鶩嗜欲蠱惑之事，寜知㱕荒田野草乎？”通德占山，顧燭影，以手擁髻泣下。因有慧男子之說，目曰：“慧則通，通則流。流而不得其防，則百物变熊爲溝爲窒，无所不往焉。”。"
                },
                {
                    "paragraph": "是烏知眞慧哉？醉而狂，醒而止，慧之生定，通之不流也，審矣。故夫有目而行，則褰裳疾走，常得大道；無目而隨人，則扶輪曵踵，常仆坑穽。慧之生定，速於定之生慧也。錢塘僧思聦，",
                    "zhushu": "大全集有題跂云：法惠師小童彭九，年十一，善琴，應對明了如成人。自言未有法名，而同師皆聮思字，遂与名思聦，庻幾他日因聲以得法，乃書以付之。"
                },
                {
                    "paragraph": "七歳善彈琴，十二捨琴而學書，書旣工，十五捨書而學詩，詩有竒語，雲煙葱瓏，珠琲的皪，識者以爲𦘕師之流。聦又不已，遂讀華嚴諸經，入法界海慧。今年二十有九，老師宿儒皆敬愛之。秦少游取楞嚴、文殊語，字之曰“聞復”。使聦日進不止，自聞思修以至於道，",
                    "zhushu": "楞嚴經云：觀音自聞思修至三摩地。"
                },
                {
                    "paragraph": "則華嚴、法海，自爲蘧蘆，",
                    "zhushu": "莊子天運篇：老聃謂孔子曰：仁義，先王之蘧蘆也，止可以一宿，而不可乆処。"
                },
                {
                    "paragraph": "而况詩、書與琴乎？雖然，古之學道，無自虚空入者。輪扁斵輪，",
                    "zhushu": "荘子天道篇：威公讀書於堂上，輪扁斵輪於堂下，謂公之所讀者，古人之糟粕。威公問之，輪曰：“以臣之事觀之，斵輪，徐則甘而不固，疾則若而不入。不徐不疾，得之於手而應之於心，是以行年七十而老於斵輪。”。"
                },
                {
                    "paragraph": "痀僂承蜩，",
                    "zhushu": "莊子逹生篇云：仲尼適楚，出於林中，見痀僂者承蜩，猶掇之也。仲尼曰：“子巧乎？有道邪？”曰：“吾処身也，若橛株拘；吾執臂也，若槁木之枝。雖天地之大，萬物之多，而唯蜩翼之知。吾不反不側，不以萬物易蜩之翼，何爲而不得？”孔子顧謂弟子曰：“用志不分，乃疑於神，其痀偻文人之謂乎？”。"
                },
                {
                    "paragraph": "茍可以發其智巧，物無陋者。聦若得道，琴與書皆與有力，詩其尤也。聦能如水鏡以一含萬，則書與詩當益竒。吾將觀焉，以爲聦得道深淺之候。",
                    "zhushu": "",
                    "type": 2
                },
                {
                    "paragraph": "王定國詩叙",
                    "zhushu": "名鞏，王文正公曰之孫，懿敏公素之子。",
                    "type": 2
                },
                {
                    "paragraph": "太史公論詩，以爲國風好色而不淫，小雅怨悱而不亂。",
                    "zhushu": "此語見史記屈原傳叙。"
                },
                {
                    "paragraph": "以余觀之，是特識變風、變雅爾，烏覩詩之正乎？昔先王之澤衰，然後變風發乎情，雖衰而未竭，是以猶止於禮義，以爲賢於無所止者而已。若夫發於性，止於忠者，其詩豈可同日而語哉？古今詩人衆矣，而杜子美爲首，豈非以其流落飢寒，終身不用，而一飯未嘗忘君也歟？",
                    "zhushu": "子美傳云：甫爲歌詩，傷時撓弱，情不忘君，人憐其忠云。"
                },
                {
                    "paragraph": "今定國以余故得罪，貶海上五年，",
                    "zhushu": "定囯坐東坡累，遷謫賔州，頗能自処。東坡与定囯書曰：“君實云：王定囯，瘴煙窟裏五年，面如紅玉，不意其能如此乎？”山谷有“遥憐鬚𩯭緑”之句，亦同此意。"
                },
                {
                    "paragraph": "一子死貶所，一子死于家，定國亦病幾死。余意其怨我甚，不敢以書相聞。而定國歸至江西，以其嶺外所作詩數百首寄余，皆清平豐融，藹然有治丗之音，其言與志得道行者無異。幽憂憤歎之作，蓋亦有之矣，特恐死嶺外而天子之恩不及報，以忝其父祖耳。孔子曰：“不怨天，不尤人。”定國且不我怨，而肯怨天乎？予然後廢卷而歎，自恨期人之淺也。又念昔者定國過余於彭城，",
                    "zhushu": "謂公知徐州時。"
                },
                {
                    "paragraph": "留十日，往反作詩幾百餘篇。余苦其多，畏其敏，而服其工也。一日，定國與顔復、長道游泗水，登元山，吹笛飲酒，乗月而歸。余亦置酒黄樓上以待之，曰：“李太白死，丗無此樂三百年矣。”",
                    "zhushu": "公遊百歩洪詩叙云：“王定囯訪余於彭城，一日掉小舟，与顔長道游四水，北上聖女山，南下百歩洪，吹笛飲酒，乗月而帰。余時以亊不往，夜着羽衣，佇立於黄楼上，相視而𥬇，以謂李太白死，丗无此楽三百餘年。”按太白傳：傳白浮游四方，嘗乗月與崔宗之自采磯至金陵，著宫錦袍坐舟中，旁若无人。"
                },
                {
                    "paragraph": "今余老，不復作詩，又以病止酒，閉門不出，門外數歩即大江，經月不至江上，眊眊焉真一老農夫也。而定國詩益工，飲酒不衰，所至翶翔徜徉，窮山水之勝，不以厄窮衰老改其度。今而後，余之所畏服於定國者，不獨其詩也。",
                    "zhushu": "",
                    "type": 2
                },
                {
                    "paragraph": "章子平詩叙",
                    "zhushu": "子平名衡，建安人。",
                    "type": 2
                },
                {
                    "paragraph": "觀進士登科録，自天聖初訖于嘉祐之末，凡四千五百一十有七人。其貴且賢以名聞於丗者，蓋不可勝數。數其上之三人，凡三十有九，而不至於公𡖖者，五人而已。可謂盛矣。詩曰：“誕后稷之穡，有相之道。”",
                    "zhushu": "生民詩注云：“相，助也。”大矣，后稷之掌稼穡，有見助之道，謂若神助之意。"
                },
                {
                    "paragraph": "我　仁祖之於士也亦然。較之以聲律，取之以糊名，而異人出焉。是何術哉？目之所閱，手之所歷，口之所及，其人未有不碩大光明秀傑者也。此豈人力乎？天相之也。天之相人君，莫大於以人遺之。其在位之三十五年，進士蓋十舉矣，而得吾子平以爲首。",
                    "zhushu": "嘉祐二年三月五日，　仁宗御崇政殿，親試進士三百八十八人。十一日，擢子平爲第一。"
                },
                {
                    "paragraph": "子平以文章之美，經術之冨，政事之敏，止之以正，行之以謙，此功名冨貴之所迫逐而不赦者也。",
                    "zhushu": "周武帝謂楊素曰：“善自勉，勿憂不冨貴。”素應声曰：“但恐冨貴來逼臣，臣無心圖冨貴。"
                },
                {
                    "paragraph": "雖微舉首，其孰能加之？然且困躓而不信，十年於此矣。意者任重道逺，必老而後大成歟？不然，我　仁祖之明，而天相之，遺之人以任其事，而豈徒然哉？熈寜二年冬，子平自右司諌直集賢院出牧鄭州。士大夫知其將用也，十一月丁未，㑹于觀音之佛舎，相與賦詩以餞之。余於子平爲同年友，",
                    "zhushu": "公於子平榜中乙科。"
                },
                {
                    "paragraph": "衆以爲冝爲此文也，故不得辭。",
                    "zhushu": "",
                    "type": 2
                },
                {
                    "paragraph": "邵茂誠詩集叙",
                    "zhushu": "",
                    "type": 2
                },
                {
                    "paragraph": "貴賤壽夭，天也。賢者必貴，仁者必壽，人之所欲也。人之所欲，適與天相值實難。譬如匠慶之山而得成鐻，",
                    "zhushu": "莊子逹生篇云：椊慶削木爲鐻，鐻成，見者驚猶鬼神。魯侯問焉，對曰：“臣將爲鐻，必斎以静，必斎七日，忘吾有四肢形體也。”然後入山林，見成鐻，然後加手焉。"
                },
                {
                    "paragraph": "豈可常也哉？因其適相值，而責之以常然，此人之所以多怨而不通也。至於文人，其窮也固冝。勞心以耗神，盛氣以忤物，未老而先衰，無惡而得罪，鮮不以文者。天人之相值旣難，而人又自賊如此，雖欲不困，得乎？茂誠諱迎，姓邵氏，與余同年登進士第。十有三年，而見之於呉興孫莘老之座上，",
                    "zhushu": "莘老名斍，髙郵人，時自廣徳軍徙知湖州。"
                },
                {
                    "paragraph": "出其詩數百篇，余讀之，彌月不厭。其文清和妙麗，如晉宋間人，而詩尤可愛，咀嚼有味，雜以江左唐人之風。其爲人篤學強記，㳟儉孝友，而貫穿法律，敏於吏事。其狀若不勝衣，語言氣息僅属。余固哀其任衆難以瘁其身，且疑其將病也。踰年而茂誠卒。又明年，余過髙郵，則其䘮在焉。入哭之，敗幃瓦燈，塵埃蕭然，爲之出涕太息。夫原憲之貧，",
                    "zhushu": "家語弟子解篇云：原憲，宋人，清浄守節，貧而樂道。"
                },
                {
                    "paragraph": "顔回之短命，",
                    "zhushu": "弟子傳：顔回，魯人，年三十一早死。"
                },
                {
                    "paragraph": "揚雄之無子，",
                    "zhushu": "雄傳云：天鳳五年，雄卒，侯芭爲墳，䘮之三年，𥘉不言其有子。"
                },
                {
                    "paragraph": "馮衍之不遇，",
                    "zhushu": "衍，光武時人，屢困於䜛，竟不得志而死。事見後漢本傳。"
                },
                {
                    "paragraph": "皇甫士安之篤疾，",
                    "zhushu": "晉史列傳云：皇甫謐，字士安，有髙尚之志，以著述爲務。後得風痺疾，猶手不輟卷。"
                },
                {
                    "paragraph": "彼遇其一，而人哀之至今，而茂誠兼之，豈非命也哉！余是以録其文，哀而不怨，亦茂誠之意也。",
                    "zhushu": "",
                    "type": 2
                },
                {
                    "paragraph": "田表聖奏議叙",
                    "zhushu": "表聖名錫，嘉州人，中進士第，終於左諌議大夫。",
                    "type": 2
                },
                {
                    "paragraph": "故諌議大夫贈司徒田公表聖奏議十篇。嗚呼！田公，古之遺直也。",
                    "zhushu": "左傳：昭公十四年：“晋邢侯与雍子爭論鄐田，叔魚攝理，韓宣子命断舊獄，罪在雍子。雍子納其女於叔魚，蔽罪邢侯。邢侯怒，殺叔鱼与雍子於朝。宣子問其罪於叔向，叔向曰：“三人司罪，施生戮死可也。雍子自知其罪，而賂以買直，鮒也鬻獄，邢侯專殺，其罪一也。”乃施邢侯，而尸維子叔鱼於市。仲尼曰：“叔向，古之遺直也。”。"
                },
                {
                    "paragraph": "其盡言不諱，蓋自敵己以下受之有不能堪者，而况於人主乎？吾是以知　二宗之聖也。",
                    "zhushu": "錫當太宗時，上言軍囯要機者一，朝廷大躰者四。　太宗嘗称錫有文行，敢言。　真宗即位，累召對言事。及卒，　真宗謂刘沆曰：“田錫，直臣也，何天奪之速？朝廷每有小缺失，方在思慮，鍚之章表已至。”事見范蜀公蒙求。"
                },
                {
                    "paragraph": "自太平興國以來，至於咸平，可謂天下大治，千載一時矣。而田公之言，常若有不測之憂，近在朝夕者，何哉？古之君子，必憂治丗而危明主。明主有絶人之資，而治丗無可畏之防。夫有絶人之資，必輕其臣；無可畏之防，必易其民。此君子之所甚懼也。方漢文時，刑揩不用，兵軰不試，而賈𧨏之言曰：“天下有可長太息者，有可流涕者，有可痛哭者。”後丗不以是少漢文，亦不以是甚賈𧨏。由此觀之，君子之遇，治丗而事明主，法當如是也。𧨏雖不遇，而其所言略已施行，不幸早丗，功烈不著於時。",
                    "zhushu": "𧨏傳賛云：“追觀孝文，元黙躬行，以移風俗，𧨏之所陳，略施行矣。”𧨏亦天年早終，雖不至公𡖖，未爲不遇也。"
                },
                {
                    "paragraph": "然𧨏嘗建言，使諸侯王子孫各以次受分地，",
                    "zhushu": "治安策：“請割地定制，令斉、趙、燕、梁諸囯子孫，畢以次各受祖之分地。”。"
                },
                {
                    "paragraph": "文帝未及用。歷孝景至武帝，而主父偃舉行之，漢室以安。",
                    "zhushu": "主父偃傳云：“偃說上曰：“今諸侯子弟或十数，而滴嗣代立，餘雖骨肉，无尺地之封。頋陛下令諸侯得推恩分子弟，以地侯之。彼人人喜得所頋，上以德施，實分其囯，不削自銷弱矣。”於是上從其計。”。"
                },
                {
                    "paragraph": "今公之言，十未用五六也，安知來丗不有若偃者舉而行之歟？願廣其書於丗，必有與公合者，此亦忠臣孝子之志也。",
                    "zhushu": "",
                    "type": 2
                },
                {
                    "paragraph": "送進士詩叙",
                    "zhushu": "熈寕五年，東坡年三十七，時通守杭州。是年科㪯，差公監試。",
                    "type": 2
                },
                {
                    "paragraph": "右登彼公堂四章，章四句，太守陳公之詞也。",
                    "zhushu": "陳公名襄，字述古，福州候官人，時知杭州。"
                },
                {
                    "paragraph": "蘇子曰：士之求仕也，志於得也。仕而不志於得者，僞也。苟志於得而不以其道，視時上下而變其學，曰“吾期得而已矣”，則凡可以得者，無不爲也，而可乎？昔者齊景公田，招虞人以旌，不至。孔子善之，曰：“招虞人以皮冠。”",
                    "zhushu": "左傳昭公二十年：十二月，斉侯田于沛，招虞人以弓，不進。公使執之。辭曰：“昔我先君之田也，旃以招大夫，弓以招士，皮冠以招虞人。臣不見皮冠，故不敢進。”乃舎之。仲尼曰：“守道不如守官。”君子韙之。"
                },
                {
                    "paragraph": "夫旌與皮冠，於義未有損益也，然且不可，而况使之棄其所學，而學非其道欤？熈寜五年，錢塘之士貢於禮部者九人。十月乙酉，燕于中和堂，公作是詩以勉之曰：“流而不反者，水也。不以時遷者，松栢也。言水而及松栢，於其動者，欲其難進也。萬丗不移者，山也。時飛時止者，鴻鴈也。言山而及鴻鴈，於其静者，欲其及時也。”公之於士也，可謂周矣。詩曰：“無言不酬，無德不報。”二三子何以報公乎？",
                    "zhushu": "",
                    "type": 2
                },
                {
                    "paragraph": "江行唱和集叙",
                    "zhushu": "邵氏聞見後録云：子瞻作此叙時，年方冠，尚未第，其發於文章。已如此。及以年譜攷之，嘉祐四年己亥，老泉年五十一，舟行適楚，二子皆侍行。時東坡年二十四，頴賔年二十一，程夫人服闕，故侍老泉適楚。謂其方冠而未第者，誤也。",
                    "type": 2
                },
                {
                    "paragraph": "夫昔之爲文者，非能爲之爲工，乃不能不爲之爲工也。山川之有雲霧，草木之有華實，充滿勃鬱，而見於外，夫雖欲無有，其可得耶？自聞家君之論文，以爲古之聖人有所不能自己而作者，故軾與弟轍爲文至多，而未嘗敢有作文之意。己亥之歳，侍行適楚，舟中無事，博奕飲酒，非所以爲閨門之歡。而山川之秀美，風俗之朴陋，賢人君子之遺迹，與凡耳目之所接者，雜然有觸於中，而發於詠歎。蓋家君之作，與弟轍之文皆在，凡一百篇，謂之南行集。將以識一時之事，爲他日之所尋繹，且以爲得於談𥬇之間，而非勉強所爲之文也。”時十二月八日，江陵驛書。",
                    "zhushu": "時正在荆南。"
                }
            ]
        },
        {
            "name": "經進東坡文集事略卷第五十七",
            "paragraphs": [
                {
                    "paragraph": "經進東坡文集事略卷第五十七",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "邇英進讀",
                    "zhushu": "",
                    "type": 2
                },
                {
                    "paragraph": "季布屈突通",
                    "zhushu": "",
                    "type": 2
                },
                {
                    "paragraph": "宣帝責杜延年",
                    "zhushu": "",
                    "type": 2
                },
                {
                    "paragraph": "叔孫通两生",
                    "zhushu": "",
                    "type": 2
                },
                {
                    "paragraph": "狄山論和親",
                    "zhushu": "",
                    "type": 2
                },
                {
                    "paragraph": "唐太宗夢虞丗南",
                    "zhushu": "",
                    "type": 2
                },
                {
                    "paragraph": "文宗得魏謩",
                    "zhushu": "",
                    "type": 2
                },
                {
                    "paragraph": "張九齡抑牛仙客",
                    "zhushu": "",
                    "type": 2
                },
                {
                    "paragraph": "顔真𡖖守平原",
                    "zhushu": "",
                    "type": 2
                },
                {
                    "paragraph": "雜說",
                    "zhushu": "",
                    "type": 2
                },
                {
                    "paragraph": "日喻說",
                    "zhushu": "",
                    "type": 2
                },
                {
                    "paragraph": "稼說",
                    "zhushu": "",
                    "type": 2
                },
                {
                    "paragraph": "剛毅近仁說",
                    "zhushu": "",
                    "type": 2
                },
                {
                    "paragraph": "仁者如射說",
                    "zhushu": "",
                    "type": 2
                },
                {
                    "paragraph": "辯蜡𥙊說",
                    "zhushu": "",
                    "type": 2
                },
                {
                    "paragraph": "辯堯舜說",
                    "zhushu": "",
                    "type": 2
                },
                {
                    "paragraph": "辯四凶說",
                    "zhushu": "",
                    "type": 2
                },
                {
                    "paragraph": "辯伊尹說",
                    "zhushu": "",
                    "type": 2
                },
                {
                    "paragraph": "辯曽參說",
                    "zhushu": "",
                    "type": 2
                },
                {
                    "paragraph": "辯宰我說",
                    "zhushu": "",
                    "type": 2
                },
                {
                    "paragraph": "辯孟子說",
                    "zhushu": "",
                    "type": 2
                },
                {
                    "paragraph": "辯楊雄說",
                    "zhushu": "",
                    "type": 2
                },
                {
                    "paragraph": "論管仲說",
                    "zhushu": "",
                    "type": 2
                },
                {
                    "paragraph": "論啇君說",
                    "zhushu": "",
                    "type": 2
                },
                {
                    "paragraph": "論二生說",
                    "zhushu": "",
                    "type": 2
                },
                {
                    "paragraph": "直不疑求名說",
                    "zhushu": "",
                    "type": 2
                },
                {
                    "paragraph": "朱暉非張林均輸說",
                    "zhushu": "",
                    "type": 2
                },
                {
                    "paragraph": "禇遂良飛雉說",
                    "zhushu": "",
                    "type": 2
                },
                {
                    "paragraph": "文說",
                    "zhushu": "",
                    "type": 2
                },
                {
                    "paragraph": "阮戴說",
                    "zhushu": "",
                    "type": 2
                },
                {
                    "paragraph": "劉陶說",
                    "zhushu": "",
                    "type": 2
                },
                {
                    "paragraph": "季布屈突通",
                    "zhushu": "",
                    "type": 2
                },
                {
                    "paragraph": "軾以謂漢髙祖、唐髙祖皆創業之賢君，季布、屈突通皆一時之烈丈夫，故能以身徇主，有死無二。惟賢君，故能推至公之心，不以私怨殺士，此可以爲萬丗之法。",
                    "zhushu": "季布傳云：項藉使布將兵，数窘漢王。項藉滅，高祖求布千金，敢有舎匿，罪三族。後滕公因魯朱家爲上言之，上乃赦布，召拜郎中。屈突通傳云：通爲隋守河東，乆不下。或勸通降，通曰：“唯有死报囯尓。”後兵敗衆散，擒送長安。髙祖勞日：“何相見晚邪？”釋之，授兵部尚書。",
                    "type": 2
                },
                {
                    "paragraph": "漢宣帝責杜延年",
                    "zhushu": "",
                    "type": 2
                },
                {
                    "paragraph": "軾以謂古者賢君用人，無内外輕重之異，故雖杜延年名𡖖，不免出爲邊吏。治郡不進，則詰責之，旣進，則褒賞之。",
                    "zhushu": "延年傳云：延年居九𡖖位十餘年，後坐霍氏免官。後数月，復召拜爲北地太守。延年以故九𡖖外爲边吏，治郡不進，上以玺書責延年。延年乃選用良吏，捕擊豪強，郡中清淨。居歳餘，上使謁者賜延年玺書，黄金二十斤。"
                },
                {
                    "paragraph": "所以歷試人才，考覈事功，蓋如此。孝宣之治，優於孝文者，以此也。馬周諌唐太宗，亦以爲言。",
                    "zhushu": "馬周傳云：周言：“古者郡守縣令，皆選䝨徳。欲有所用，必先試以臨人，或由二千石髙弟入爲宰相。今独重内官，縣令、刺史，頗輕其選。所以百姓未安，殆在于此。”。"
                },
                {
                    "paragraph": "治天下者，不可不知也。",
                    "zhushu": "",
                    "type": 2
                },
                {
                    "paragraph": "叔孫通不能致二生",
                    "zhushu": "",
                    "type": 2
                },
                {
                    "paragraph": "軾以謂叔孫通制禮，雖不能如三代，然亦因時施冝，有𥙷於丗。魯二生非之，其言未必皆當。通以謂不知時變，亦冝矣。",
                    "zhushu": "通傳云：通召鲁諸生三十餘人，有两生不肯行，曰：“天下𥘉定，死者未葬，傷者未起，又欲起礼楽。礼楽所由起，百年積徳而後可㒷也。吾不忍爲公所爲。”通关曰：“若真鄙儒，不知时変”。"
                },
                {
                    "paragraph": "然謹按揚子法言：“昔齊、魯有大臣，史失其名。”或曰：“如何其大也？”曰：“叔孫通欲制君臣之儀，聘先生於齊、魯，所不能致者二人。由此觀之，大臣以道事君，不可則止，然後可以托六尺之孤，可以寄百里之命。若與時上下，隨人俛仰，雖或適用於一時，何足謂之大臣，爲社稷之衛哉！”",
                    "zhushu": "",
                    "type": 2
                },
                {
                    "paragraph": "狄山論匈奴和親",
                    "zhushu": "",
                    "type": 2
                },
                {
                    "paragraph": "軾謹按，漢制，愽士秩皆六百石耳。",
                    "zhushu": "百官公𡖖表云：“愽士，秦官，掌通古今，秩比六百石，貟多至数十人。"
                },
                {
                    "paragraph": "朝廷有大事，必與丞相、御史、九𡖖、列侯同議可否。蓋親儒臣，尊經術，不以小臣而廢其言。故狄山得與張湯爭議上前。此人臣之所甚難，而人主之所欲聞也。温顔以來之，虚懐以受之，猶恐不敢言，又况如武帝作色憑怒，致之於死乎？",
                    "zhushu": "張湯傳云：“匈奴永和親，羣臣議上前。博士狄山曰：“和親便。”上問湯，湯曰：“此愚儒无知。”狄山曰：“臣固愚忠，若御史大夫湯，乃詐忠。”於是上作色曰：“吾使生居一郡，能无使虜入盗乎？”山曰：“不能。”曰：“居一縣？”曰：“不能。”復曰：“居一障間？”山自度辯窮且下吏，曰：“能。”廼遣山乘障。至月餘，匈奴斬山頭而去。是後羣臣震讋。”。"
                },
                {
                    "paragraph": "故湯之用事，致使盗賊半天下，而漢室幾亂，有以也夫！",
                    "zhushu": "",
                    "type": 2
                },
                {
                    "paragraph": "唐太宗夣虞丗南",
                    "zhushu": "",
                    "type": 2
                },
                {
                    "paragraph": "軾謂古之賢君，如直臣之難得，忠言之難聞，旣生盡其用，死則思其言，想見其人，形於夢寐，亦可謂樂賢好徳之主矣。漢武帝雄材大略，不減太宗。汲黯之賢，過於丗南。丗南已死，而太宗思之。",
                    "zhushu": "虞丗南傳云：“後数歳，太宗夣丗南進讜言若平生。翌日下制，厚卹其家。”。"
                },
                {
                    "paragraph": "汲黯尚存，而武帝厭之。",
                    "zhushu": "黯傳云：“上旣数征匈奴有功，黯言益不用。後渾邪王至，賈人与市者坐當死五百餘人，黯力諫，上弗許，曰：“吾乆不聞汲黯之言，今又委發矣。”其厭黯可知。"
                },
                {
                    "paragraph": "故太宗之治，幾致刑措，而武帝之政，盗賊半天下，由此也夫。",
                    "zhushu": "",
                    "type": 2
                },
                {
                    "paragraph": "文宗訪鄭公後得魏謩",
                    "zhushu": "",
                    "type": 2
                },
                {
                    "paragraph": "軾觀唐文宗覽正觀事，而思鄭公之後。",
                    "zhushu": "魏謩傳云：“文宗讀正觀政要，思魏證賢，詔訪其後。同州刺史楊汝士乃薦證五丗孫謩爲右拾遺。”。"
                },
                {
                    "paragraph": "雖然，唐室陵遟，未易興起，非髙才偉人，無足以圗之。而信訓、注之謀，幾隕宗社，",
                    "zhushu": "文宗与李訓、鄭注謀去官，官卒有甘露之禍，事見訓、注傳。"
                },
                {
                    "paragraph": "良可歎也。至於奬魏謩之直諌，願處於無過之地，",
                    "zhushu": "文宗甞語宰相曰：“太宗得證，參禪闕失，朕今得謩，又聞規諫。朕不敢仰希正觀，庻幾処无過之地”。"
                },
                {
                    "paragraph": "亦賢君之用心也。",
                    "zhushu": "",
                    "type": 2
                },
                {
                    "paragraph": "張九齡不肯用張守珪牛仙客",
                    "zhushu": "",
                    "type": 2
                },
                {
                    "paragraph": "軾常謂士大夫砥礪名節，正色立朝，不務雷同，以固禄位，非獨人臣之私義，乃天下國家所恃以安者也。若名節一衰，忠言不聞，亂亡隨之，捷如影響。西漢之末，敢言者惟王章、朱雲二人。章死而雲廢，",
                    "zhushu": "王章傳云：“成帝時，大將軍王鳯專權。㑹日有蝕之，章奏封事，歷詆鳯，遂爲鳯所䧟，竟死廷尉獄。”朱雲傳云：“成帝時，張禹以帝師位時進，甚尊重。雲上書求見，公𡖖在前，雲曰：“臣頋借尚方劒斬佞臣一人，以厲其餘。”上問：“誰也？”對曰：“安昌侯張禹。”上大怒。御史將雲下，雲攀折殿檻，辛慶忌救解之，得免。自是不復仕，年七十餘，終於家。”。"
                },
                {
                    "paragraph": "則公𡖖持禄保妻子，如張禹、孔光之流耳。",
                    "zhushu": "張禹、孔光本傳賛云：“張禹、孔光，咸以儒宗居宰相位。”語其醖藉可也。然皆持禄保位，被阿䛕之幾。"
                },
                {
                    "paragraph": "故王莽以斗筲穿窬之才，盗取神器，如反諸掌。唐開元之末，大臣守正不囬，惟張九齡一人。九齡旣已忤旨罷相，明皇不復聞其過，以致禄山之亂。",
                    "zhushu": "九齡傳云：“范陽莭度使張守珪，以斬可突于功，帝欲以爲侍中。九齡曰：“不可。”帝曰：“假其名若何？”對曰：“名噐不可假也。”遂止。”又將以凉州都督卒仙客爲尚書，九齡執不可。又欲賜實封，九齡以爲賞以金帛可也，不冝裂地以封。帝大怒，竟用仙客，而罷九齡。自是朝廷士大夫持禄養恩矣。"
                },
                {
                    "paragraph": "治亂之機，可不謹哉！",
                    "zhushu": "",
                    "type": 2
                },
                {
                    "paragraph": "顔真𡖖守平原抗安禄山",
                    "zhushu": "",
                    "type": 2
                },
                {
                    "paragraph": "軾以謂古之任人，無内外輕重之異，故雖漢宣之急賢，蕭望之之得君，猶更出治民，然後大用。",
                    "zhushu": "望之傳云：“宣帝察望之經明持重，論議有餘，材任宰相，欲詳試其政事，復以爲左馮翊。”。"
                },
                {
                    "paragraph": "非獨以歷試人才，亦所以維持四方，均内外勢也。唐開元、天寳間，重内輕外，當時公𡖖名臣，非以罪責，不出守郡，雖藩鎮帥守，自以爲不如寺監之僚佐，故郡縣多不得人。",
                    "zhushu": "張九齡甞建言：“今刺史由京官出者，或身有累，或政无狀，用牧守之任，爲斥逐之地，□愧。”若水爲汴州刺史，時天下乆平，人皆重内任，雖自冘官擢方面，皆自謂下遷。班景倩自揚州採訪使入爲大理少𡖖，過州，若水餞于郊，顧左右曰：“班公此行若登仙，吾恨不得爲騶僕。”。"
                },
                {
                    "paragraph": "禄山之亂，河北二十四郡一朝降賊，獨有一顔真𡖖，而明皇初不識也。",
                    "zhushu": "真𡖖傳云：“安禄山反，河朔盡䧟，獨平原城守貝備使、司兵參軍李平馳奏。元宗始聞亂，歎日：“河北二十四郡，無一忠臣邪？”及平至，帝大喜，謂左右日：“朕不識真𡖖何如人，所爲乃若此。”。"
                },
                {
                    "paragraph": "此重内輕外之弊，不可不爲鑒。",
                    "zhushu": "",
                    "type": 2
                },
                {
                    "paragraph": "雜說",
                    "zhushu": "",
                    "type": 2
                },
                {
                    "paragraph": "日喻說",
                    "zhushu": "",
                    "type": 2
                },
                {
                    "paragraph": "生而眇者不識日，問之有目者。或告之曰：“日之狀如銅盤。”扣盤而得其聲。他日聞鍾，以爲日也。或告之曰：“日之光如燭。”捫燭而得其形。他日揣籥，以爲日也。日之與鍾、籥亦逺矣，而眇者不知其異，以其未甞見而求之人也。道之難見也甚於日，而人之未逹也，無以異於眇。逹者告之，雖有巧譬善導，亦無以過於槃與燭也。自槃而之鍾，自鍾而之籥，轉而相之，豈有旣乎？故丗之言道者，或即其所見而名之，或莫之見而意之，皆求道之過也。然則道卒不可求歟？蘇子曰：道可致而不可求。何謂致？孫武曰：“善戰者致人，不致於人。”",
                    "zhushu": "見孫子虚實篇。"
                },
                {
                    "paragraph": "子夏曰：“百工居肆以成其事，君子學以致其道。”莫之求而自至，斯以爲致也歟？南方多没人，日與水居也，七歳而能渉，十歳而能浮，十五而能没矣。夫没者，豈苟然哉？必將有得於水之道者。日與水居，則十五而得其道；生不識水，則雖壯，見舟而畏之。故北方之勇者，問於没人，而求其所以没，以其言試之河，未有不溺者也。故凢不學而務求道，皆北方之學没者也。昔者以聲律取士，士雜學而不志於道。今也以經術取士，士知求道而不務學。渤海吳君彦律，有志於學者也，方求舉於禮部，作日喻以告之。",
                    "zhushu": "",
                    "type": 2
                },
                {
                    "paragraph": "稼說",
                    "zhushu": "送張琥。",
                    "type": 2
                },
                {
                    "paragraph": "盍甞觀於冨人之稼乎？其田美而多，其食足而有餘。其田美而多，則可以更休，而地力得全。其食足而有餘，則種之常不後時，而斂之常及其熟。故冨人之稼常美，少秕而多實，乆藏而不腐。今吾十口之家，而共百畒之田，寸寸而取之，日夜以望之，鋤耰銍艾，",
                    "zhushu": "臣工詩云：“奄觀銍艾。”鋞，穫也。艾音刈。"
                },
                {
                    "paragraph": "相尋於其上者如魚鱗，而地力竭矣。種之常不及時，而斂之常不待其熟，此豈能復有美稼哉？古之人，其才非有以大過今之人也，平居所以自養而不敢輕用以待其成者，閔閔焉如嬰兒之望長也。弱者養之以至於剛，虚者養之以至於充。三十而後仕，五十而後爵，信於乆屈之中，而用於至足之後，流於旣溢之餘，而發於持滿之末。此古之人所以大過人，而今之君子所以不及也。吾少也有志於學，不幸而早得與吾子同年，",
                    "zhushu": "公與琥俱登嘉祐二年弟。"
                },
                {
                    "paragraph": "吾子之得亦不可謂不早也。吾今雖欲自以爲不足，而衆已妄推之矣。嗚呼！吾子其去此而務學也哉！愽觀而約取，厚積而薄發，吾告子止於此矣。子歸過京師而問焉，有曰轍子由者，吾弟也，其亦以是語之。",
                    "zhushu": "",
                    "type": 2
                },
                {
                    "paragraph": "剛毅近仁說",
                    "zhushu": "",
                    "type": 2
                },
                {
                    "paragraph": "孔子曰：“剛毅木訥近仁。”又曰：“巧言令色，鮮矣仁。”所好夫剛者，非好其剛也，好其仁也；所惡夫佞者，非惡其佞也，惡其不仁也。吾平生多難，常以身試之，凡免我於厄者，皆平日可畏人也；擠我於險者，皆異時可喜人也。”吾以是知剛者之必仁，佞者之必不仁也。建中靖國之初，吾歸自海南，",
                    "zhushu": "公紹聖元年謫惠州，四年再貶瓊州别駕，昌化軍安置。至徽廟登極，始歸自海南。"
                },
                {
                    "paragraph": "見故人，問存没，追論平生所見剛者，或不幸死矣。若孫君介夫諱立節者，真可謂剛也。始吾弟子由爲條例司属官，以議不合引去。",
                    "zhushu": "王介甫以執政領三司條例，　上以子由爲之属，議事多牾。旣論青苗法不便，又言不當遣使四方搜訪遺利，以書抵介甫，且請補外。介甫大怒，欲加以罪。陳楊叔止之，奏除河南推官。事見穎濵遺老傳。"
                },
                {
                    "paragraph": "王荆公謂君曰：“吾條例司當得開敏如子者。”君𥬇曰：“公言過矣，當求勝我者。若我輩人，則亦下肯爲條例司矣。”公不答，徑起入户，君亦趍出。君爲鎮江軍書記，吾通守錢塘，",
                    "zhushu": "熈寜五年，公自太常博士通判杭州。"
                },
                {
                    "paragraph": "往來常、潤間，見君京口。方新法之初，監司皆新進少年，馭吏如束濕，",
                    "zhushu": "酷吏寗成傳云：“成爲人上，操　下如束湿。”注云：言其急之甚，濕物則易束。"
                },
                {
                    "paragraph": "不復以禮遇士大夫，而獨敬憚君，曰：“是抗丞相不肯爲條例司者。”謝麟經制溪洞事冝，州守王竒與蠻戰死，君爲桂州節度判官，被旨鞠吏士之有罪者。麟因以大小使臣十二人付君併按，欲盡斬之。君持不可。麟以語侵君，君曰：“獄當論情，吏當從法。逼留不進，諸將也。旣伏其辜矣，餘人可盡戮乎？若必欲非法斬人，則經制司自爲之，我何預焉？”麟奏君抗拒，君亦奏麟侵獄事，刑部定如君言，十二人皆不死，或以遷官。吾以是益知剛者之必仁也。不仁而能以一言活十二人於必死乎？方孔子時，可謂多君子，而曰“未見剛者”，以明其難得如此。而丗乃曰“太剛則折”。",
                    "zhushu": "前漢雋不疑傳云：不疑語暴勝之曰：“凡爲吏，太剛則折，太柔則廃。"
                },
                {
                    "paragraph": "士患不剛耳，長養成就，猶恐不足，當憂其太剛而懼之以折耶？折不折，夭也，非剛之罪。爲此論者，鄙夫患失者也。君平生可紀者甚多，獨書此二事以遺其子勰，勵明剛者之必仁，以信孔子之說。",
                    "zhushu": "",
                    "type": 2
                },
                {
                    "paragraph": "仁者如射說",
                    "zhushu": "",
                    "type": 2
                },
                {
                    "paragraph": "孟子曰：“仁者如射，發而不中，反求諸身。”吾甞學射矣，始也心志於中，目存乎鵠，手往從之，十發而九失，其一中者，幸也。有善射者，教吾反求諸身，手持權衡，足蹈規矩，四支百體，皆有法焉。一法不修，一病隨之。病盡而法全，則心不期中，目不存鵠，十發而十中矣。四支百體一不中，即差於此者在毫釐之内，而失於彼者在尋文之外矣。故孟子之所謂“仁者如射”，則孔子所謂“克己復禮”也。君子之志於仁，盡力而求之，有不獲焉，退而求之身，莫若自克，自克而反於禮，一日足矣。何則？凡害於仁者盡也。害於仁者盡，則仁不可勝用矣。故曰：“非禮勿視，非禮勿聽，非禮勿言，非禮勿動。”一不如禮，在我者甚微，而民有不得其死者矣。非禮之害，至於殺不辜，不仁之禍，無大於此故也。",
                    "zhushu": "",
                    "type": 2
                },
                {
                    "paragraph": "辯蜡𥙊說",
                    "zhushu": "",
                    "type": 2
                },
                {
                    "paragraph": "八蜡，三代之戯禮也。",
                    "zhushu": "礼記郊特牲有“八蜡”之說，古注謂：“先嗇，一也；司嗇，二也；農，三也；郵表畷，四也；猫虎，五也；坊，六也；水庸，七也；昆蟲，八也。”。"
                },
                {
                    "paragraph": "歳終聚戯，此人情之所不免也，因附以禮義，亦曰不徒戯而已矣。𥙊必有尸，無尸曰奠，始死之奠與釋奠是也。今蜡𥙊之謂𥙊，蓋有尸也。猫虎之尸，",
                    "zhushu": "郊特牲云：“迎猫，爲其食田䑕也；迎虎，爲其食田豕也。”。"
                },
                {
                    "paragraph": "誰當爲之？置鹿與女，",
                    "zhushu": "郊特牲云：“羅氏置鹿与女而詔客也。”。"
                },
                {
                    "paragraph": "誰當爲之？非倡優而誰？葛帶榛杖，以䘮老物；黄冠黄笠，以尊野服，",
                    "zhushu": "郊特牲云：“葛帶榛杖，䘮殺也。黄衣黄冠而𥙊，息田夫也。野夫黄冠，黄冠，草服也。”。"
                },
                {
                    "paragraph": "皆戯之道也。子貢觀蜡而不恱，孔子譬之曰：“一弛一張，文、武之道。”蓋爲是也。",
                    "zhushu": "雜記云：子貢觀於蜡，孔子曰：“賜也楽乎？”對曰：“一囯之人皆若狂，賜未知其楽也。”子曰：“百日之蜡，一日之澤，非尔所知也。張而不弛，文、武弗能也；弛而不張，文、武弗爲也。一張一弛，文、武之道也。”。",
                    "type": 2
                },
                {
                    "paragraph": "辯堯舜說",
                    "zhushu": "",
                    "type": 2
                },
                {
                    "paragraph": "夫學者載籍極博，猶信於六藝，詩、書雖闕，然虞、夏之文可知也。堯將遜位，遜於虞舜，舜、禹之間，岳牧咸薦，乃試之於位，典職數十年，功用旣興，然後授政。示天下重器，王者大統，傳天下若斯之難也。而說者曰：“堯遜天下於許由，由不受，恥之逃隱。",
                    "zhushu": "莊子外物篇云：“堯与許由天下，許由逃之。”。"
                },
                {
                    "paragraph": "夏之時有辨隨、務光者，",
                    "zhushu": "莊子遜王篇云：“湯伐桀，剋之，以遜卞隨，卞隨辝之，乃自投椆水而死。湯又遜務光，務光辝之，乃負石而自沈於廬水。”。"
                },
                {
                    "paragraph": "此何以稱焉？”",
                    "zhushu": "已上並見史記伯夷傳首。"
                },
                {
                    "paragraph": "東坡先生曰：“士有以簞食豆羮見於色者，自吾觀之，亦不足信也。”",
                    "zhushu": "",
                    "type": 2
                },
                {
                    "paragraph": "辯四凶說",
                    "zhushu": "",
                    "type": 2
                },
                {
                    "paragraph": "史記舜本紀：“舜歸而言於帝，請流共工於幽陵，以変北狄；放驩兠於崇山，以變南蠻；遷三苗于三危，以変西戎；殛鯀於羽山，以變東夷。”太史公多見先秦古書，故其言時有可攷，以正漢次來儒者之失。四族者，若皆窮姦極惡，則必誅於堯之丗，不待舜矣。屈原曰：“鯀悻直以亡身。”",
                    "zhushu": "屈原離騷云：“鯀婞直以亡身𠔃，終然死乎羽之野。”。"
                },
                {
                    "paragraph": "則鯀蓋剛而犯上耳。若四族者皆小人，則安能以変四夷之俗哉？由是觀之，四族之誅，皆非殊死，亦不廢棄，遷之逺方，爲要荒之君長。其左氏之言，皆後丗流傳之過。若堯丗有大姦在朝而不能去，則堯不足爲堯也。",
                    "zhushu": "",
                    "type": 2
                },
                {
                    "paragraph": "辯伊尹說",
                    "zhushu": "",
                    "type": 2
                },
                {
                    "paragraph": "聖人之所以能絶人者，不可以常情疑其有無。孔子爲魯司㓂，墮郈、墮費，",
                    "zhushu": "孔子言於定公曰：“家不藏甲，邑无百雉之城，古之制也。今三家過制，請皆損之。”乃墮郈、墮費，見家。"
                },
                {
                    "paragraph": "二家不疑其害己也，非孔子能之乎？伊尹去亳適夏，旣醜有夏，復歸于亳。伊尹爲政於商，旣貳於夏矣，以桀之暴戾，納其執政而不疑，往來兩國之間，而商人父師之，非聖人，能如是乎？是以廢太甲而不怨，復其位，太甲不疑，不可以常情斷其有無也。後丗惟諸葛孔明近之。元德將死之言，乃真實語也。",
                    "zhushu": "諸葛亮傳云：“章武三年春，先主於永安病篤，召亮於成都，属以後事。謂亮曰：“君才十倍曹丕，必能安囯，終定大事。若嗣子可輔，輔之；如其不才，君可自取。”。"
                },
                {
                    "paragraph": "使孔明據劉禪位，蜀人豈異詞哉？元祐八年讀㧕宗元五就桀賛，終篇皆言伊尹往來兩國之間，豈有意教誨桀而全其國耶？不然，湯之當王也乆矣，伊尹何疑焉？桀能改過而免於討，可庶幾也。能用伊尹而得志於天下，雖至愚知其不然矣。宗元意欲以此自解，說其從二王之罪也。",
                    "zhushu": "王叔文，越州人，以棋待詔；王伾，杭州人，以書待詔，皆得幸於順宗，柳宗元䓁爭附之。及二王敗，宗元貶永州司馬。見唐史本傳。",
                    "type": 2
                },
                {
                    "paragraph": "辯曽參說",
                    "zhushu": "",
                    "type": 2
                },
                {
                    "paragraph": "孔子曰：“參乎，吾道一以貫之。”曽子曰：“唯。”子出，門人曰：“何謂也？”曰：“夫子之道，忠恕而已矣。”師弟子荅問，未甞不“唯”，而曽子之“唯”，獨記於論語。一唯之外，口耳俱䘮，而門人方欲問其所謂，此繫風捕影之流也，何足實告哉？",
                    "zhushu": "",
                    "type": 2
                },
                {
                    "paragraph": "辯宰我說",
                    "zhushu": "",
                    "type": 2
                },
                {
                    "paragraph": "李斯上書諌二丗，其略曰：“田常爲簡公臣，布德施惠，下得百姓，上得羣臣，隂取齊國，殺宰予于庭。”",
                    "zhushu": "此書見史記李斯本傳。斯以不得見二丗，乃上書言趙髙之短，因及田常。"
                },
                {
                    "paragraph": "是宰予不從田常，爲常所殺也。而弟子傳乃云：“宰我與田常作亂而滅其族，孔子耻之。”李斯事荀𡖖，去孔子不逺，冝知其實，弟子傳妄也。",
                    "zhushu": "",
                    "type": 2
                },
                {
                    "paragraph": "辯孟子說",
                    "zhushu": "",
                    "type": 2
                },
                {
                    "paragraph": "齊髙帝云：“吾當使金土同價。”",
                    "zhushu": "南史：斉髙帝姓蕭，諱道成，性清倹，毎曰：“使我治天下十年，當使黄金与土同價。”。"
                },
                {
                    "paragraph": "意則美矣，然豈有此理哉？孟子曰：“物之不齊，物之情也。巨屨小屨同價，人豈爲之哉？”而孟子亦自忘此言，爲菽粟如水火之論。金之不可使賤如土，猶土之不可使貴如金也。堯之民比屋可封，桀之民比屋可誅。",
                    "zhushu": "後漢揚終傳云：“時太后兄惟廖謹篤自守，不訓諸子。終与廖交善，以書戒之曰：“終聞堯、舜之民，可比屋而封；桀、紂之民，可比屋而誅。何者？堯舜爲之隄防，桀、紂示之驕奢故也。”住云：事見陸賈新語。"
                },
                {
                    "paragraph": "信此說，則堯時諸侯滿天下，桀時大辟徧四海也。",
                    "zhushu": "",
                    "type": 2
                },
                {
                    "paragraph": "辯楊雄說",
                    "zhushu": "",
                    "type": 2
                },
                {
                    "paragraph": "巢、由不受堯禪，",
                    "zhushu": "髙士傳曰：“許由字武仲，隠於沛澤之中。堯聞之，乃致天下而遜焉。由以爲仿，乃臨池洗耳。其友巢父飲犢，聞由爲堯所遜，曰：“何以汚吾犢口？”牽於上流而飲之。”。"
                },
                {
                    "paragraph": "堯、舜不害爲至德；夷、齊不食周粟，",
                    "zhushu": "史記伯夷傳云：“武王已平商亂，天下宗周，而伯夷、叔斉耻之，義不食周粟。”。"
                },
                {
                    "paragraph": "湯、武不害爲至仁。故孔子不廢是說，曰：“武盡美矣，未盡善也。”楊雄者獨何人，乃敢廢此？曰：允哲堯禪舜，則不輕於由矣。",
                    "zhushu": "楊子問明扁：“或問：“堯將遜天下於許由，由耻有諸？”“日：好大者爲之也。顧由无求於丗而己矣。允哲堯擅舜之重，則不輕於由矣。”。"
                },
                {
                    "paragraph": "陋㢤斯言，使夷、齊不經孔子，雄亦且廢之矣。丗主誠知揖遜之水，尚汚牛腹，則干戈之粟，豈可溷夷、齊之口乎？於以知聖人以位爲械，以天下爲牢，庶乎其不驕亡矣。",
                    "zhushu": "",
                    "type": 2
                },
                {
                    "paragraph": "論管仲說",
                    "zhushu": "",
                    "type": 2
                },
                {
                    "paragraph": "宋君奪民時以爲臺，而民非之，無忠臣以掩其過也。子罕釋相而爲司空，民非子罕而美其君。齊威公宮中七市，女閭七百，國人非之，管仲故爲三歸之家，以掩威公。此戰國䇿之言也。",
                    "zhushu": "係東周事，見第一卷。"
                },
                {
                    "paragraph": "管仲，仁人也，戰國䇿之言，庶幾是乎？然丗未有以爲然者也。雖然，管仲之愛其君亦陋矣，不諌其過而務分謗焉。或曰：“管仲不可諌也。”蘇子曰：“用之則行，舎之則藏，諌而不聽，則不用而已矣。”故孔子曰：“管仲之噐小哉！”左氏云：“管氏之丗祀也，冝哉！”謂其有禮也。",
                    "zhushu": "左傳僖公十二年：“斉侯使管夷吾平戎子王，王以上𡖖之礼饗管仲。管仲辭曰：“臣賤有司也，有夫子之二守囯髙在。”卒受下𡖖之礼而還。君子曰：“管氏之丗祀也，冝哉，遜不忘其上。”。"
                },
                {
                    "paragraph": "而管仲之後，不復見於齊者。余讀其書，大抵以魚鹽冨齊耳。",
                    "zhushu": "魚塩之說備載管子。"
                },
                {
                    "paragraph": "余然後知管子所以無後於齊者。孔子曰：“微管仲，吾其被髮左袵矣。”又曰：“如其仁。”夫以孔子稱其仁，左丘明稱其有禮，然不救其無後，利不可與民爭也如此。桑洪羊滅族，",
                    "zhushu": "車千秋傳末云：“桑洪羊為御史大夫八年，自以爲囯家㒷搉筦之利，伐其功，欲爲子弟得官，怨望靈光，与上官桀等謀反，遂誅滅。"
                },
                {
                    "paragraph": "韋堅、王鉷、楊謹矜、王涯之徒，皆不免於禍，",
                    "zhushu": "韋堅見宇文融等以聚㰸進，乃運江、淮相賦，所在置吏督察，歳終増鉅萬。後与李林甫有隙，奏其与边將通，且謀立太子，遂長流臨封郡。歳中，遣御史羅希奭就殺之。王鉷附李林甫以進，厚誅㪘，迎帝旨，歳進錢鉅億，供天子私帑。其弟鐸与邢縡謀誅執政作難，事斍，銲杖死，鉷賜死三衛厨，諸子悉被誅。楊謹矜遷御史，始議輸物，有所傷，責州縣償所直，轉輕齎入京師，自是天下調發始煩。後与胡人史敬忠爲厭勝，蓄䜟緯，遂与二弟俱賜死。王涯拜司空，始変茶法，益其税以済用度。後因甘露之変，爲仇士良軰所誣，及就誅，民皆羣聚訶詈，抵以瓦䃯。事各見本傳。"
                },
                {
                    "paragraph": "孔謙誅死，",
                    "zhushu": "五代史孔謙傳云：“謙无它能，直以聚斂爲事，至鄣塞天下山谷經路，禁止行人，以收啇旅征筭。由是天下皆怨若之。明宗立，下詔暴謙罪，斬于洛市。”諸本多以“謙”爲“循”。攷之五代史，雖有孔循傳，然循未甞理財，疑傳冩之誤。"
                },
                {
                    "paragraph": "有以也夫！",
                    "zhushu": "",
                    "type": 2
                },
                {
                    "paragraph": "商君說",
                    "zhushu": "此說爲王介甫發。",
                    "type": 2
                },
                {
                    "paragraph": "商君之法，使民務本力農，勇於公戰，怯於私闘，",
                    "zhushu": "此語見本傳。"
                },
                {
                    "paragraph": "食足兵強，以成帝業。然其民見刑而不見德，知利而不知義，卒以此亡。故帝秦者商君也，亡秦者亦商君也。其生有南面之福，",
                    "zhushu": "鞅旣定变法之令，居五年，秦人冨強，封鞅爲啇君。"
                },
                {
                    "paragraph": "旣足以報其帝秦之功矣；而死有車裂之禍，",
                    "zhushu": "秦惠王車裂啇君以徇，曰：“莫如啇鞅反”者。"
                },
                {
                    "paragraph": "僅足以償其亡秦之罰。理勢自然，無是怪者。後之君子，有商君之罪而無其功，享啇君之福而未受其禍者，吾爲之懼矣。元祐三年讀戰國䇿書。",
                    "zhushu": "",
                    "type": 2
                },
                {
                    "paragraph": "論二生說",
                    "zhushu": "",
                    "type": 2
                },
                {
                    "paragraph": "楚元王敬禮穆生，毎置酒，常爲穆生設醴。及王戊即位，常設，後忘設焉。穆生退曰：“可以逝矣。醴酒不設，王之意怠，楚人將鉗我於市。”稱疾卧。申公與白生強起之，曰：“獨不念先王之德歟？今王一旦失小禮，何足至此！”穆生曰：“君子見幾而作，不俟終日。先王所以禮吾三人者，爲道之存故也。今而忽之，是亡道也。亡道之人，胡可與乆處？豈爲區區之禮哉！”遂謝病去。申公、白生獨留。王戊稍淫暴，與吴通謀，二人諌不聽，衣之赭衣，杵臼舂於市。申公愧之，歸魯教授，不出門。已而趙綰、王臧言於武帝，以安車蒲輪召，卒坐臧事，病免死。",
                    "zhushu": "已上並見楚元王交傳并儒林申公傳。"
                },
                {
                    "paragraph": "穆生逺引於未萌之前，而申公眷戀於旣悔之後，謂禍福皆天，不可避就者，未必然也。可書之座右，爲士君子終身之戒。",
                    "zhushu": "",
                    "type": 2
                },
                {
                    "paragraph": "直不疑蒙垢以求名說",
                    "zhushu": "",
                    "type": 2
                },
                {
                    "paragraph": "樂正子春曰：“自吾母而不得吾情，吾安所用其情？”",
                    "zhushu": "擅弓。楽正子春之母死，五日而不食，曰：“吾悔之，自吾母而不得吾情，吾惡乎用吾情？”諸本皆作“曽子”，疑“博”冩之誤。"
                },
                {
                    "paragraph": "故不情者，君子之所甚惡也。雖若孝弟者，猶所不與。以德報怨，行之羙者也。然孔子不取者，以其不情也。直不疑買金償亡，不辨盗嫂，",
                    "zhushu": "史記塞侯直不疑傳云：“不疑爲郎，事文帝。其同舎有告㱕，誤持同舎郎金去，而金主斍亡，意不疑。不疑謝有之，買金償。而告㱕者來而㱕金，而前郎亡金者大慙，以此称爲長者。或毀不疑曰：“狀貌甚美，然獨无奈其善盗嫂何也？”不疑開之曰：“我乃无兄。”然終不自明也。”。"
                },
                {
                    "paragraph": "亦士之美行矣，然非人情。其所以蒙垢受誣，非不求名也，求名之至也。太史公窺見之，故其賛曰：“塞侯微巧，周文處謟。”君子非之，爲其近於佞也。不疑蒙垢以求名，周文穢迹以求利，",
                    "zhushu": "史記周文傳云：“文名仁，景帝初爲郎中令。仁爲人隂重不泄，裳衣敝，𥙷衣溺袴，期爲不㓗清，以是得幸。”。"
                },
                {
                    "paragraph": "均以爲佞。佞之爲言智也。太史公之論，後丗莫曉者，吾是以䟽之。",
                    "zhushu": "",
                    "type": 2
                },
                {
                    "paragraph": "朱暉非張林均輸說",
                    "zhushu": "",
                    "type": 2
                },
                {
                    "paragraph": "東漢肅宗時，榖貴，經用不足。尚書張林請以布帛爲租，官自煑鹽，且行均輸。獨朱暉文季以爲不可。事旣寝，而陳事者復以爲可行，帝頗然之。暉獨奏曰：“王制，“天子不言有無，諸侯不言多少，食禄之家不與百姓爭利。”今均輸之法，與賈販無異。鹽利歸官，則下人宿怨；布帛爲租，則吏多姦盗。皆非明主所當行。”帝方以林言爲然，發怒切責諸尚書，暉等皆自繫待罪。三日，詔出曰：“國家樂聞駮議，黄髮無愆，詔書過也，何故自繫？”暉因稱病篤。尚書令以下惶怖，謂曰：“今得譴，奈何稱病？其禍不細。”暉曰：“行年八十，蒙恩得在機宻，當以死報。若心知不可，而順指雷同，負臣子之義。今耳目無所聞見，伏待死命。”遂閉口不復言。諸尚書不知所爲，乃共劾奏暉。帝意解，寢其事。後數日，詔使直事郎問暉起居，太醫視疾，太官賜食，暉乃起。",
                    "zhushu": "已上並見暉本傳。"
                },
                {
                    "paragraph": "元祐七年七月二十日。偶讀後漢朱文季傳，感歎不已。肅宗號稱長者，",
                    "zhushu": "後漢章帝廟號粛宗。本纪論曰：“魏文帝称明帝察察，章帝長者。”。"
                },
                {
                    "paragraph": "詔書旣引罪而謝文季矣，諸尚書何怖之甚也。文季於此時強力不足多貴，而諸尚書爲可𥬇也。云“其禍不細”，不知何等爲禍？蓋以帝不恱後必不甚進用，爲莫大之禍也。悲夫！",
                    "zhushu": "",
                    "type": 2
                },
                {
                    "paragraph": "禇遂良對太宗飛雉說",
                    "zhushu": "",
                    "type": 2
                },
                {
                    "paragraph": "唐太宗時，飛雉數集宮中。上以問遂良。遂良曰：“昔秦文公時，童子化爲雉，雌鳴陳倉，雄鳴南陽。童子曰：“得雄者王，得雌者霸。”文公遂雄諸侯。",
                    "zhushu": "列異傳曰：“秦穆公時，陳倉人掘地得物，若羊非羊，若猪非猪，甞以献諸公。道逢二童子，童子曰：“此名爲媪，常在地食死人腦。若欲殺之，以栢棰其首。”媪復曰：“彼二童名爲陳寳，得雄者王，得雌者霸。”陳倉人捨媪，逐二童子，化爲推，飛入平林。陳倉人告穆公，穆公發徒大獵，果得其推。又化爲石，置之汧渭之間。至文公爲立祠，名陳寳。”。"
                },
                {
                    "paragraph": "光武得其雄，起南陽，有四海。",
                    "zhushu": "帝紀云：“光武，南陽蔡陽人。”。"
                },
                {
                    "paragraph": "陛下本封秦，",
                    "zhushu": "本紀云：“武德元年，太宗始封秦王。”。"
                },
                {
                    "paragraph": "故雌雄並見，以告明德。”上恱曰：“人不可以無學，遂良所謂多識君子哉。”",
                    "zhushu": "事見本傳。"
                },
                {
                    "paragraph": "予以謂秦雉，陳寳也，",
                    "zhushu": "史記云：“今南陽雉縣，其地也。秦欲來，其符战，以名縣。每陳倉伺時，有赤光長十丈，從雉縣來，入陳祠中，有声如雄雉。”。"
                },
                {
                    "paragraph": "豈常雉乎？今曰雉，即謂之寳，猶得白魚，便自比武王，",
                    "zhushu": "史記周本紀：“武王淺河中流，白鱼躍入舟中，武王俯取以祭。"
                },
                {
                    "paragraph": "此䛕佞之甚，愚瞽其君者，而太宗喜之，史不譏焉。野鳥無故數入宮，此正災異。使魏證在，必以髙宗鼎耳之祥諌也。遂良非不知此，捨鼎耳而取陳寳，非忠臣也。",
                    "zhushu": "",
                    "type": 2
                },
                {
                    "paragraph": "文說",
                    "zhushu": "",
                    "type": 2
                },
                {
                    "paragraph": "吾文如萬斛泉源，不擇地而出，在平地滔滔汨汨，雖一日千里無難。及其與山石曲折，隨物賦形，而不可知也。所可知者，常行於所當行，常止於不可不止，如是而已矣。其他雖吾亦不能知也。",
                    "zhushu": "",
                    "type": 2
                },
                {
                    "paragraph": "阮戴說",
                    "zhushu": "",
                    "type": 2
                },
                {
                    "paragraph": "阮千里善彈琴，人聞其能，多往求聽，不問貴賤，皆爲彈之，神氣冲和。内兄潘岳每命鼔琴，終日逹夜無忤色。識者歎其恬淡，不可榮辱。",
                    "zhushu": "阮瞻字千里，事見晉史本傳。"
                },
                {
                    "paragraph": "戴安道亦善鼔琴，武陵王晞使人召之，安道對使者破琴曰：“戴安道不爲王門伶人。”",
                    "zhushu": "戴逵字安道，事亦見本傳。"
                },
                {
                    "paragraph": "余以爲安道之介，不如千里之逹。衛懿公好鶴，以亡其國，",
                    "zhushu": "左傳閔公二年：“冬十二月，以人伐衛。衛懿公好鶴，鶴有乘軒者。將戰，國人受甲者皆日使鶴。”鶴實有禄位，余焉能戰？反狄，戰于熒澤，衛師敗績，遂威衛。"
                },
                {
                    "paragraph": "房次律好琴，得罪至死。",
                    "zhushu": "房琯傳云：“琴工董廷蘭，出入琯家，侍勢，数招賕謝，爲有司劾治。琯訴于帝，帝因震怒，叱遣之。琯惶㤲就第，罷爲太子少師。”。"
                },
                {
                    "paragraph": "乃知燒煑之事，亦自有理。",
                    "zhushu": "小說言不好事者，㸑琴煮鶴。其詩曰：“自從烹鶴燒琴後，獨坐青山背月明。”。",
                    "type": 2
                },
                {
                    "paragraph": "劉陶說",
                    "zhushu": "",
                    "type": 2
                },
                {
                    "paragraph": "劉伯倫甞以鉾自隨，曰：“死便埋我。”",
                    "zhushu": "晉史：“刘伶，字伯倫，不以家産有无介意。常乗鹿車，携一壷酒，使人荷鍾而随之，謂曰：“死便埋我。”其遺形骸如此。”。"
                },
                {
                    "paragraph": "蘇子曰：伯倫非逹者也。棺椁衣衾，不害爲逹，茍爲不然，死則已矣，何必更埋？陶淵明作無絃琴詩云：“但得琴中趣，何湏絃上聲。”",
                    "zhushu": "淵明傳云：“潜不解音，而蓄素琴一張，絃徽不具，毎朋酒之㑹，則抚而和之，曰：“但識琴中趣，何勞𢇁上声。”。"
                },
                {
                    "paragraph": "蘇子曰：淵明非逹者也。五音六律，不害爲逹，苟爲不然，無琴可也，何獨絃乎？",
                    "zhushu": "公有和頓教授詩云：“我𥬇陶渊明，種秫二頃半。婦言旣不用，還有責子歎。无絃則无琴，何必勞抚翫。我𥬇刘伯倫，解髮蓬方散。二豪苦不納，独以鍤自伴。旣死何用埋，此身同夜旦。孰云二子䝨，自結两重案。”即此意也。"
                }
            ]
        },
        {
            "name": "經進東坡文集事略卷第五十八",
            "paragraphs": [
                {
                    "paragraph": "經進東坡文集事略卷第五十八",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "擬作",
                    "zhushu": "",
                    "type": 2
                },
                {
                    "paragraph": "擬侯公說項羽辭",
                    "zhushu": "",
                    "type": 2
                },
                {
                    "paragraph": "擬孫權答曹操書",
                    "zhushu": "",
                    "type": 2
                },
                {
                    "paragraph": "擬侯公說項羽辭",
                    "zhushu": "",
                    "type": 2
                },
                {
                    "paragraph": "漢與楚戰，敗於彭城，太公間走，見獲於楚，項羽常置軍中以爲質。",
                    "zhushu": "髙紀：元年，漢王入彭城，項羽自以精兵三万人擊漢軍，大破之。漢王与数十騎遯去，審易其從。太公、吕后間行，反遇楚軍，羽常置軍中以爲質。"
                },
                {
                    "paragraph": "漢王遣辯士陸賈說項羽請之，不聽。後遣侯公，羽許之，遂歸太公。",
                    "zhushu": "髙紀：四年，漢遺陸賈說羽，請太公帰，弗聽。漢復使侯公說羽，羽乃与漢約，中分天下，割鴻溝以西爲漢，以東爲楚。九月，帰太公、吕后，軍皆称万歳。封侯公爲平囯君。"
                },
                {
                    "paragraph": "侯公之辯，過陸生矣，而史闕其所以說羽之辭，遂探其事情以𥙷之，作代侯公說項羽辭。",
                    "zhushu": "",
                    "type": 2
                },
                {
                    "paragraph": "漢王四年，遣辯士陸賈東說項王，請還太公。項王弗聽，賈還。漢王不懌者累日，左右計無所出。侯公在軍中而未知名，乃趍進而言曰：“秦爲無道，荼毒天下，戮人之父，刑人之子，如刈草菅。大王𡚒不顧身，建大義，除殘賊，爲萬民請命。今秦氏已誅，天下且定，民之父子室家皆得保全以相守也，其慶大矣，冝與太公享萬歳無窮之歡。不幸太公拘於強讎，以重大王夙夜之憂。臣聞主憂臣辱，主辱臣死。",
                    "zhushu": "吴越春秋云：“越王勾踐反國五年，檄召羣臣，仰天歎曰：“孤聞主憂臣辱，主辱臣死。”又見范睢傳。"
                },
                {
                    "paragraph": "大王諸臣未有輸忠出竒，以還太公之属車，蹈義死節，以折項王之狼心者，臣恐天下有以議漢爲無人矣，此臣等之罪也。臣願先即辱國之誅。”漢王嘻𡃰曰：“吾惟此者不武，而太公暴露拘辱於楚者三年矣。吾重念天下大計，未獲即死之，此吾所以早夜痛心疾首，東嚮而不志也，顧爲之柰何？”侯公曰：“臣雖不敏，願大王假臣革車一乗，騎卒十人，臣朝馳至楚壁，而暮與大公𩥵乗而歸，可乎？”漢王慢駡曰：“腐儒，何言之易也！夫陸賈天下之辯士，吾前日遣之，智窮辭屈，抱頭䑕竄，顛狽而歸，僅以身免，若何言之易也？”侯公曰：“待人以必能者，不能則䘮氣；𠋣事之必集者，不集則挫心。大王前日之遣賈也，待之爲必能之人，望之有必集之事。今賈乃困辱而歸，是大王氣䘮而心挫也，冝有以深鄙臣也。且大王一失任於陸賈，乃遂懲艾以爲無足使令者，是大王示太公之無還期，待天下爲無士也。”漢王曰：“吾豈忘親者耶？顧若無足以辦此。且項王隂忮不仁，徒觸其鋒，與之俱靡耳。”侯公曰：“昔趙平原君苦秦之侵，欲結楚從也，求其可與適楚者二十人，蓋擇於門下也，食客数千，得十九焉，其一人無得也，最下客毛遂請行。平原君不擇其強，俱之，卒至強楚，廷叱其三而定。從於立談間者，毛遂功也。",
                    "zhushu": "史記平原君趙勝傳云：秦圍邯郸，趙使平原君求救，合從於椘。約与食客文武備具者二十人，皆得十九人，余无可取者。有毛遂者，自賛請行，平原君与之俱至楚，言合從事，日中不决。毛遂乃按剱廷責楚王，王即從毛遂言，果定從而帰。"
                },
                {
                    "paragraph": "日者趙王武臣見獲於燕，以其臣陳餘、張耳之賢，擇人請王，往者十軰，無一返者，終於飬卒請行，朝炊未終，乃與趙王同載而歸，此大王之所知者。",
                    "zhushu": "張耳陳余傳云：趙王与耳、余畧地燕界，趙王間出，爲燕軍所得，使者往，十軰皆死。有厮奍走燕壁，語燕將曰：“張耳、陳余亦欲分趙而王，時未可耳。今君囚趙王，此二人名爲求王，实欲燕殺之。此二人分趙而王。夫以一趙尚易燕，况以二賢王而責殺王，㓕燕易矣。”燕以爲然，乃㱕趙王，養卒爲御而帰。"
                },
                {
                    "paragraph": "臣乃今日願爲大王之毛遂、養卒，大王何嫌不辱平原、餘、耳之聽哉？”漢王曰：“善。”即飾車十乗，騎卒百人，以遣侯公。侯公至楚，晨叩軍門，謁項王曰：“臣聞漢王之父太公爲俘囚，臣切慶大王獲所以勝於漢者。前日漢王遣使請之，而大王不與，至將烹焉，臣切弔大王似不䘏楚矣。”項王瞋目大怒，叱侯公曰：“若自薦死，乃欲爲而主行說以僥倖也。且吾親與人角而獲其父，固將甘心焉。",
                    "zhushu": "左傳莊公九年，“鮑叔帥师來言曰：“管、召，讎也，請受而甘心焉。”注云：“甘心，言欲訣意戮殺之。”。"
                },
                {
                    "paragraph": "今乃言無䘏者，何也？”侯公曰：“臣以區區之身，備漢之使，臣有謁於大王，大王以臣爲漢游說而忘忠楚也，大王試幸聽之。使其言有可用，則楚、漢之大利，两君之至歡，豈臣之私幸也。使其言無可用，則臣徐蹈鼎鑊，以從太公之烹，盖未晚也。”項王曰：“太公之不得歸必矣，若將何言？”侯公曰：“夫漢王失職，怏怏而西，因思歸之士，收豪傑之伍，舉梁、漢之師，下巴、蜀之䇿，并三秦，定齊、魏，日引而東，以與大王决一旦之命。大王視其志，固將一天下，朝諸侯，建七廟，定大號，爲萬丗基業邪？抑將區區徇匹夫之節，爲曽參之孝而已者邪？且連兵帶壘，與楚百戰，以决雌雄，乃有天下三分之二。大王軍覆將死，自救不暇。凢所以運竒决敵爲大王之勍敵者，在漢王與諸將了事邪？抑太公實爲之也邪？雖庸人孺子固知之。然則太公獨一無似人耳，不足爲楚漢之輕重。大王幸虜獲之，而禍福實係焉，視其用之如何耳。得所以用而用之者強，失所以用而用之者亡。苟爲失其所用，未若不獲。之爲善也。大王所以乆拘而不歸者，固以要之。要之誠是也。且要而能致之，則權在我；要人不能致，則權在人。權之所在，以戰必克。則要者，名也；歸者，實也。大王苟不得志於名，當速收効於實，無爲两失而自遺其患。是以臣切爲大王謹惜此舉也。大王固甞置之爼上而命之矣，彼報之曰：“必欲烹之，願分羮焉。”",
                    "zhushu": "項籍傳云：漢軍方圍鍾离昧於滎陽東，羽軍至，漢軍畏楚，尽走險阻。羽亦軍廣武相守，乃爲髙爼，置太公其上，告漢王曰：“今不急下，吾烹太公。”漢王曰：“吾与若俱北靣受命懷王，約爲兄弟，吾翁即汝翁，必欲烹乃翁，幸分我一杯𡙡。”。"
                },
                {
                    "paragraph": "且父子相愛之情，豈相逺哉？方漢王窘於彭城，二子同載，推墮捐之弗顧也，",
                    "zhushu": "髙紀云：“項羽大破漢軍於彭城，漢王遯去，道逢孝惠、鲁元，載行。楚騎追漢王，漢王急，推墮二子，滕公下收載，遂得脫。”。"
                },
                {
                    "paragraph": "安知其視父不與子同也？太公之囚楚者三年矣，彼誠篤於愛父，固將捐兵解甲，𦡀行頓顙楚之轅門，爲之請一旦之命。今勵士方力，督戰方急，無一日而志於楚從事，此其志在天下，無以親爲也。大王今不歸之，以收其實，將乆留之以執其名，故曰“似不恤楚也。”項王怒氣少息，徐曰：“顧吾所讎者，漢王爾，其父何與邪？”且漢王親以其身投吾掌握者數矣，我常易而釋之。今乃曰東向，必欲亡楚而後已，故吾深仇之，欲𦵔醢其父，况與之歸耶。”侯公曰：“辱大王幸賜聽臣，臣請言其不可者。夫首建大義誅暴秦者，惟楚。",
                    "zhushu": "項籍傳：“秦二丗元年，陳勝起。籍季父梁与籍襲殺㑹稽假守通，遂起兵。二年，廼將八千人渡江而西以擊秦。”。"
                },
                {
                    "paragraph": "丗爲賢明顯名於天下者，惟楚。",
                    "zhushu": "項梁。父即楚名將項燕者也。家丗楚將，封於項。"
                },
                {
                    "paragraph": "天下豪桀樂從而爭赴者，惟楚。",
                    "zhushu": "范増謂：“項梁起江東，楚蠭起之將皆争附之。"
                },
                {
                    "paragraph": "被堅執銳，爲士卒先，所向摧靡，莫如大王。兵強將武，百戰百勝，莫如大王。",
                    "zhushu": "籍甞云：“天下𥘉發難時，假立諸侯後以伐秦。然身被坚执鋭首事，暴露於野三年，㓕秦定天下者，皆將相諸君与籍力也。”。"
                },
                {
                    "paragraph": "諸侯畏慴，惟所號令，莫如大王。",
                    "zhushu": "楚已破秦軍，羽見諸侯，將入轅門，膝行而前，莫敢仰視，羽繇是始爲諸侯上。"
                },
                {
                    "paragraph": "割地據囯，連城数百，莫如大王。",
                    "zhushu": "本傳賛云：羽三年遂將五諸侯兵滅秦，分裂天下而威海内，封立王侯，政繇羽出。"
                },
                {
                    "paragraph": "大王持此数者，以令天下，朝諸侯，建大號，何待于今。然而爲之八年，智窮兵敗，土疆日促，反爲漢雌。大王甞自知其所以失乎？”項王曰：“吾誠毎不自知，如公言焉。公試論吾所以失者。”侯公曰：“大王知夫愽者事乎？夫財均則氣均，氣均則敵偶，然後勝負之勢，决於一時。今大王求與漢博，方布席，徒手未及投地，而驟以已資推遺之，已而財索氣竭，徒手而校之，則大王之勝勢去矣。夫仁義信智，所以取天下之資，而制敵之具也。大王乃棄資委具，以爲無所事，以故漢皆獲而收執之，此所以日引而東，視大王如無也。”項王曰：“何謂棄資委具？”侯公曰：“夫秦民之不聊生乆矣。漢王之入関也，秋毫無所犯，解秦之𦊙，約法三章，民大慶恱，惟恐其不王秦也。",
                    "zhushu": "髙紀：沛公西入咸陽，与父老約法三章：殺人者死，傷人及盗抵罪。秦民大喜，唯恐沛公不爲秦王。"
                },
                {
                    "paragraph": "大王之至，燔燒屠戮，酷甚於秦，秦人失望，",
                    "zhushu": "項羽傳：“羽入関，廼屠咸陽，殺秦降王子嬰，燒其宫室，火三月不㓕。收其宝貨，畧婦女而東。”秦民大失望。"
                },
                {
                    "paragraph": "何以爲仁？大王始與諸侯受約懷王，先入関者王之。漢王出萬死不顧一生之計，叩関决戰，降俘其王，以待大王，而大王背約，遷之南鄭，",
                    "zhushu": "初，懷王与諸將約，先入関者王其地。沛公既至覇上，秦王子嬰降枳道旁，項羽乃背約，更立沛公爲漢王，都南鄭。"
                },
                {
                    "paragraph": "何以爲信？大王以丗爲楚將，不立其後，無以令天下，遂共立懷王而禀𦗟之，及天下且定，乃陽尊爲帝而故殺之，",
                    "zhushu": "項梁与羽𥘉治民，望立楚懐王，後羽怨懷王，乃陽尊爲義帝，継使九江王布殺之。"
                },
                {
                    "paragraph": "何以爲義？以范増之忠，陳平之智，韓信之勇，皆人傑，爭天下者，視此三人爲之存亡。然而増死於疑，",
                    "zhushu": "羽急圍滎陽，漢王患之，乃与陳平金四万斤，以間楚君臣。項羽以故疑范増，稍奪之權。范増怒曰：“天下事大定矣，君王自爲之，願賜骸骨帰。”行未至彭城，疽發背死。"
                },
                {
                    "paragraph": "平、信去而不用，",
                    "zhushu": "陳平傳云：項羽畧地至河上，平往帰之，後間行降漢。韓信傳云：信数以策干項羽，羽不用。漢王之入蜀，信亡楚歸漢。"
                },
                {
                    "paragraph": "何以爲智？是以漢王於其入関也，",
                    "zhushu": "髙紀：元年十月，沛公至覇上，秦王子嬰降，遂西入咸陽，召諸縣豪傑曰：“父老苦秦苛法乆矣，吾与父老約法三章耳：殺人者死，傷人及盗抵罪。余悉除去秦法。”。"
                },
                {
                    "paragraph": "天下歸其仁；其還定三秦也，",
                    "zhushu": "漢王聽轉信策，引兵從故道出，襲雍。雍王章邯敗走，遂定雍地。塞王司馬欣、翟王董翳皆降。漢。以其分王秦地，故曰三秦。"
                },
                {
                    "paragraph": "天下歸其信；爲義帝縞素也，",
                    "zhushu": "髙紀：漢王從三老董公之說，爲義帝發䘮，兵皆縞素。"
                },
                {
                    "paragraph": "天下歸其義；其用平、信也，",
                    "zhushu": "平、信亡楚帰漢，一爲都尉，一爲大將。"
                },
                {
                    "paragraph": "天下歸其智。此四者，大王素有之資，可蓄之具，惟其委棄而不用，故漢皆得而收執之，是以大王未得所以稅駕也。",
                    "zhushu": "史記李斯傳：“不知稅駕之所。”。"
                },
                {
                    "paragraph": "方今之勢，漢王者，髙資冨室也；大王者，窶人也；天下者，市人也。市人不趍窶人而趨髙資冨室，明矣。然則大王今日之資，恃有一太公爾，天所以相楚也。今不歸之，以伸區區之信義，紓旦夕之急，臣恐漢人怒氣益奮，戰士倍我，",
                    "zhushu": "左傳：僖公十五年：九月，晉侯逆秦师，使韓簡視师。復曰：“師少於我，聞士倍我。"
                },
                {
                    "paragraph": "是大王又以其資遺漢，且將索然而爲窮人矣。”此臣所以爲大王寒心也。夫制人之與見制於人，克人之與見克於人，豈同日而語哉？願大王熟計之。”項王曰：“孤所以恩漢者亦至矣，然去輙背我，今其父在此，猶日急闘，誠一旦歸之，徒益其氣爾。”侯公曰：“不然。臣聞懐敵者強，怒敵者亡。大王於漢，有足懷而制之，乃欲怒而闘之，臣意天溺大王之𠂻，將遂孤楚矣。大王誠惠辱一介之使護太公，且致言漢王曰：“前日太公播越於外，覉旅敝軍，獲侍盥沭者，三年于兹，而君王方深督過之，是以下國君臣未敢議太公之歸。今君王敕駕迎之，孤恐乆稽君王旦暮問安侍膳之歡，敢不承令，敬遣下臣衛送太公之属車以還行宫。孤亦願自今之日，與君王捐忿棄瑕，継平昔之歡，君王有以報不榖者，皇天后土，實與聞之。”",
                    "zhushu": "左傳僖公十五年，晋大夫三拜稽首於秦伯曰：“君履后土而戴皇天，皇天后土，实聞君之言。”。"
                },
                {
                    "paragraph": "如此而漢不解甲罷兵以荅大義，則曲在彼矣。大王因之號令士卒，以趍漢軍，此秦所以獲晉惠公也。",
                    "zhushu": "左傳僖公十五年，秦伯伐晋，獲晋侯以歸。由三施而无报故。"
                },
                {
                    "paragraph": "今大王不辱聽臣，臣無所受命而歸，漢王固將慟哭於軍曰：“楚之讎我者深矣，使者再返，而太公不歸矣。且號爲舉大義，除殘賊，拯万民，終之有不共戴天之讎，何面目以視天下？今日之事，有楚無漢，有漢無楚，吾將前死楚軍，不返顧矣。”漢王持此感怒士心，整甲而趍楚軍，此伍子胥所以鞭平王之尸也。”",
                    "zhushu": "史記伍子胥傳：𥘉，子胥之父奢、兄尚，皆爲楚平王所誅。及吴兵入郢，子胥求昭王，旣不得，乃掘楚平王墓，出尸，鞭之三百然後已。"
                },
                {
                    "paragraph": "項王曰：“善。吾聽公，姑無烹。公還，第語而主，令罷兵，吾今歸之矣。”侯公曰：“此又不可。夫智貴乎早决，勇貴乎必爲。早决者無後悔，必爲者無棄功。王陵，楚之驍將也，一旦亡去漢，大王拘執其母，將以還陵，而其母慷慨對使者爲陵陳去就之義，勑陵無還，遂伏劒而死。",
                    "zhushu": "王陵傳云：陵以兵属漢，項羽取陵母置軍中。陵使至，則東郷坐陵母，欲以招陵。陵母旣私送使者位，曰：“願爲老妾語陵，善事漢王。”漢王長者，母以老妾故持二心。妾以死送使者。”遂伏剱而死。"
                },
                {
                    "paragraph": "故天下皆賢智其母，而不哀其死也。今太公幽囚欎抑於大王之軍乆矣，今聞使者再返，而大王無意幸赦還之，臣竊意其變生於無聊，不勝恚辱之積，一旦引决，以蹈陵母之義，則大王悔恐自失，雖欲回漢軍之鋒，不可得矣。臣聞來而不可失者，時也；蹈而不可失者，機也。方今大王粮匱師老，無以支漢，而韓信之軍，乗勝之鋒，亦且至矣，大王雖欲解而東歸，不可得矣。臣願大王因其時而用其機，急歸太公，與漢王約，中分天下，割鴻溝以西爲漢，以東爲楚。大王解甲登壇，建號東帝，以撫東方之諸侯，亦休兵儲粟，以待天下之變。漢王老，且厭兵，尚何求哉？固將丗爲西藩以事楚矣。”項王大恱，聽其計，引侯生爲上客，召太公，置酒髙㑹三日而歸之。太公、吕后旣至，漢王大恱，軍皆稱萬歳。即日封侯公平國君，曰：“此天下辯士，所居傾國者。”故號平國君焉。",
                    "zhushu": "",
                    "type": 2
                },
                {
                    "paragraph": "擬孫權荅曹操書",
                    "zhushu": "文選四十二卷有曹公與孫權書，李善注云：“孫䇿𥘉與魏。武俱事漢。䇿薨，權遂據江東，西連蜀漢，與刘備和親。故曹公命阮瑀作書与權，望來同事漢公，乃擬權作报書。”。",
                    "type": 2
                },
                {
                    "paragraph": "權白孟徳：足下",
                    "zhushu": "操字孟徳，小字阿瞞。"
                },
                {
                    "paragraph": "辱書開示禍福，使之内殺子布，外擒劉備以自効。",
                    "zhushu": "操書云：若能内取子布，外擊刘備，以効赤心，用復前好。吴志曰：張昭，字子布。"
                },
                {
                    "paragraph": "書詞勤欵，若出至誠，雖三尺童子，亦曉然知利害所在矣。然僕懷固陋，敢略布。",
                    "zhushu": "司馬迁荅任少𡖖書曰：請畧陳固陋。"
                },
                {
                    "paragraph": "昔田横，齊之遺虜，漢髙祖釋酈生之憾，遣使海島，謂横來大者王，小者侯，猶能以刀自剄，不肯以身辱於劉氏。",
                    "zhushu": "田横傳云：漢滅項藉，田横懼誅，与其徒屬入海，居島中。髙帝廼使使赦横罪而召之。横謝曰：“臣烹陛下之使酈易其，今聞其弟啇爲漢将而䝨，臣恐懼不敢奉詔。”髙帝廼詔酈商曰：“斉王横即至，人馬從者敢動揺者致族夷。”廼復使使持莭具告以詔意曰：“横來，大者王，小者乃侯耳。”横与其客二人乗傳詣雒陽，至尸郷廐置，遂自剄。"
                },
                {
                    "paragraph": "韓信以全齊之地，束手於漢，而不能死於牖下。",
                    "zhushu": "韓信傳：信平斉，請爲假王。髙帝遺張良立信爲斉王。後徙封楚，有変，告信欲反，上用陳平謀，僞游雲夢，遂縳信。後信与陳豨通謀，吕后斬信於長楽鍾室。"
                },
                {
                    "paragraph": "自古同功一體之人，",
                    "zhushu": "黥布傳：“薛公日：“前年殺彭越，往年殺韓信，三人皆同功一体之人也。”。"
                },
                {
                    "paragraph": "英雄豪傑之士，丗亂則藉之翦伐，承平則理必猜疑，與其受韓信之誅，豈若死田横之節也哉！僕先將軍破虜，遭漢陵夷，董卓僣亂，焚燒宗廟，發掘陵𥨊，故依𡊮術以舉義師，所指城邑，饗應天下，思得董卓而食之不厭。不幸此志未遂，而無禄下丗。",
                    "zhushu": "吴志孫堅傳云：“靈帝崩，董卓擅朝政，横恣京城。諸州郡並㒷義兵，欲以討卓。堅亦㪯兵荆州，比至南陽，衆数万人。前到魯陽，𡊮術表堅行破虜將軍，合戰於陽人，大破卓軍。卓尋徙都西入関，焚燒雒邑。堅乃前入至雒，修諸陵，平塞卓所發掘。後征荆州，圍衮陽，单馬行峴山，爲黄祖軍士所射殺。”堅即權之父也。"
                },
                {
                    "paragraph": "先兄伯符嗣命，馳驅鋒鏑，周旋江漢，",
                    "zhushu": "孫䇿字伯符。孫堅旣亡，𡊮術表策爲折衝校尉，兵財千餘。比至歷陽，衆五六千，渡江轉戰，所向皆破，莫敢當其鋒。"
                },
                {
                    "paragraph": "豈有他哉，上以雪天子之耻，下以畢先將軍之志耳。不意𡊮術亦僣位號，汙辱義師。",
                    "zhushu": "䇿傳云：“时𡊮術僣号，䇿以書責而絶之。”。"
                },
                {
                    "paragraph": "又聞諸君各盗名字，伯符提偏師，進無所歸，退無所守，故資江東爲之業耳，",
                    "zhushu": "䇿引兵渡浙江，據㑹稽。曹公表策爲討逆將軍。”。"
                },
                {
                    "paragraph": "不幸有荆軻、舞陽之變。",
                    "zhushu": "史記刺客傳：“衛人荆軻与燕囯勇士奏舞陽甞刺秦始皇。”建安五年，策冶兵欲襲許，未發，㑹爲故吴郡太守許貢客所殺。先是，策殺貢二小子，与客亡匿江边。䇿单騎出，卒与客遇，客擊傷策而死。策死於客。故公用荆軻䓁事。"
                },
                {
                    "paragraph": "不以權不肖，使統部曲，以卒先臣之志。",
                    "zhushu": "策創甚，請張昭䓁謂曰：“中囯方乱，以吴越之衆，三江之固，足以萑成敗。公䓁善相吾弟。”呼權，佩以印綬。"
                },
                {
                    "paragraph": "僕受遺以來，卧薪甞膽，",
                    "zhushu": "吕氏春秋云：“越王苦㑹稽之耻，卧不安枕席。”史記：“越出家，勾踐反囯，乃苦身焦思，置膽於生，卧即仰膽，飲食，若甞膽也。”曰：“女忘㑹稽之耻邪？”。"
                },
                {
                    "paragraph": "悼日月之逾邁，而歎功名之不立，上負先臣未報之忠，下忝伯符知人之明。且權先丗以德顯於呉，權若効諸君有非常之志，縱不蒙顯戮，豈不墜其家聲耶！漢自威靈以來，上失其道，政出多門，䆠官之亂𦆵息，",
                    "zhushu": "𡊮紹召外兵以誅䆠官，事見大臣論注。"
                },
                {
                    "paragraph": "董卓之禍復興，傕已未誅，",
                    "zhushu": "卓校尉李傕、郭汜相率攻長安，爲卓报仇，刼天子，殺大臣，兵連禍結，積年乃定。事見卓傳。"
                },
                {
                    "paragraph": "𡊮、劉割據，",
                    "zhushu": "𡊮紹據河北，𡊮術據淮南，刘表據荆州，刘焉據益州。"
                },
                {
                    "paragraph": "天下所恃，惟權與公及劉表三人耳。比聞卓已鯨鯢，",
                    "zhushu": "左傳宣公十二年：楚子曰：“古者明王伐不敬，取其鯨鯢而封之，以爲大戮，於是乎有京萑以懲淫慝。”時卓已被誅，故云“鲸鯢”。"
                },
                {
                    "paragraph": "天子反正，",
                    "zhushu": "渭献帝也。"
                },
                {
                    "paragraph": "僕意公當掃除餘孽，同奬王室，上助天子與宗廟社稷之靈，退守藩國，無失春秋朝覲之節。而足下乃有欺孤之志，",
                    "zhushu": "晉史載記石勒傳云：勒酒酣，謂徐光曰：“大丈夫行事，當礌礌落落，如日月皎然，終不能如曹孟德、司馬仲逹父子，欺他孤兒寡婦，狐媚以取天下也。”。"
                },
                {
                    "paragraph": "威挾天子，以令天下，",
                    "zhushu": "蜀志諸葛亮傳：亮謂先主曰：“曹操擁百万之衆，挾天子而令諸侯，此誠不可与爭鋒。"
                },
                {
                    "paragraph": "妾引暦數，隂搆符命，",
                    "zhushu": "魏畧曰：侍中陳羣、尚书桓階奏曰：“漢自安帝以來，曰統数絶，期運已尽，𠩵数已終，非適今日也。間諸明圗緯者，皆言漢行氣尽，黄家當㒷。"
                },
                {
                    "paragraph": "昔𥬇王莽之愚，",
                    "zhushu": "平帝崩　　　前，輝光謝囂奏武功長孟通漢井得白石，上貟下方，有丹書著石，文曰：“告安漢公莽爲皇帝”。苻命之起，自此始矣。"
                },
                {
                    "paragraph": "今竊歎足下蹈覆車也。",
                    "zhushu": "晏子春秋云：“前車覆，後車戒”。"
                },
                {
                    "paragraph": "僕與公有㛰姻之舊，",
                    "zhushu": "孫策孫策傳云：是時𡊮紹方強，而策并江東，曹公力未能逞，且欲抚之，乃以弟女配策小弟正，又爲子彰取孫賫女。"
                },
                {
                    "paragraph": "加之同好相求，然自聞求九鍚，",
                    "zhushu": "魏志：魏安十八年五月丙申，天子使御史大夫郗慮持莭策命公爲魏公。又加九錫。礼含元嘉云：一車馬，二衣服，三楽噐，四朱户，五納陛大虎，賫百人，七斧龯，八弓矢，九秬鬯，謂之九錫”。"
                },
                {
                    "paragraph": "納椒房，",
                    "zhushu": "魏志：建安二十年春正月，天子立公中女爲皇后。椒房，殿名，皇后所居，以椒和泥塗壁，取其温而芳也。"
                },
                {
                    "paragraph": "天下甚籍籍也。劉備之兵雖少，然僕觀其爲人，雄材大略，寛而有容，拙於攻取，巧於馭人，有漢髙祖之餘風，",
                    "zhushu": "蜀先主傳評曰：先主之洪毅寛厚，知人待士，盖有高祖之風”。"
                },
                {
                    "paragraph": "輔以孔明，未可量也，且以忠義不替曩昔，僕以爲今海内所望，惟我二人耳。僕之有張昭，正如備之有孔明，左提右挈，以就大事，國中文武之事，盡以委之，",
                    "zhushu": "吴志張昭傳云：孫策創業，命昭爲長史、撫軍中郎將，文武之事，一以委昭。"
                },
                {
                    "paragraph": "而見教殺昭與備，僕豈病狂也哉？古諺有之：“輔車相依，唇亡齒寒。”",
                    "zhushu": "左傳：僖公五年，“晉侯復假道以伐號。宮之竒曰：“諺所謂輔車相依，唇亡齒寒，其虞、虢　之謂也。”。"
                },
                {
                    "paragraph": "僕與劉備，實有唇齒相湏之勢。足下所以不能取武昌，又不能到成都者，吴、蜀皆存也。今使僕取蜀，是吴不得獨存也，蜀亡，呉亦隨之矣。晉以垂𣗥屈産，假道於虞以伐虢，　夫㓕虢　是所以取虞，虞公不知，故及禍。",
                    "zhushu": "左傳：僖公二年：“晉荀息請以屈産之乗与垂𣗥之壁，假道於虞以伐虢，　虞公許之，遂㓕下陽。”五年，“晉侯復假道於虞以伐虢。　冬十二月，丙子朔，晉㓕虢。　师還，館于虞，遂襲虞，㓕之，执虞公。”。"
                },
                {
                    "paragraph": "足下意何以異此？古人有言曰：“白首如新，傾蓋如故。”",
                    "zhushu": "出漢鄒陽書。"
                },
                {
                    "paragraph": "言以身托人，必擇所安。孟德視僕，豈惜此尺寸之土者哉？特以公非所托故也。荀文若與公共起艱危，一旦勸公遜九鍚，意便憾，使卒憂死。",
                    "zhushu": "魏志荀或傳云：“或字文若。”建安十七年，董昭䓁謂太祖宜進爵爲公，九錫備物，以彰殊勲，宻以諮彧。彧以爲太祖本㒷義兵，以尊朝寧國，不冝如此。太祖由是心不能平，彧竟以憂死。"
                },
                {
                    "paragraph": "矧僕與公有赤壁之𨻶，",
                    "zhushu": "曹公赤壁之戰，大爲周瑜䓁所敗。"
                },
                {
                    "paragraph": "雖復盡釋前憾，然豈敢必公不食斯言乎？今日歸朝，一匹夫耳，何能爲哉！縱公不見害，交鋒兩陣之間，所殺過當，今其父兄子弟實在公側，怨讎多矣，其能安乎？季布数窘漢王，及即位，猶下三族之令。",
                    "zhushu": "季左傳云：項藉使市將兵，数窘漢王。項藉㓕，髙祖求布千金，敢有舎匿，罪三族。"
                },
                {
                    "paragraph": "矧足下記人之過，志人之功，不肯忘文若於九鍚，其肯赦僕於赤璧乎？孔文舉與楊德祖，海内竒士，足下殺之如皂𨽾，",
                    "zhushu": "後漢孔融傳云：融字文㪯，与曹操既積嫌忌，而郗慮復醸成其罪，遂令丞相軍謀𥙊酒路粹劾之。書奏，下嶽棄市。又揚脩傳云：脩字德祖，好斈有俊才，爲丞相曹操主簿。操忌之，且以𡊮術之甥，慮為後患，遂因事殺之。"
                },
                {
                    "paragraph": "豈復有爱於權？天下之才在公右者，即害之矣，一失江東，豈容復悔邪？甘言重幣，",
                    "zhushu": "左傳僖公十年，郤芮曰：“幣重而言甘，誘我也。”又昭公十一年，蔡大夫亦有此說。"
                },
                {
                    "paragraph": "幸勿復再。",
                    "zhushu": ""
                }
            ]
        },
        {
            "name": "經進東坡文集事略卷第五十九",
            "paragraphs": [
                {
                    "paragraph": "經進東坡文集事略卷第五十九",
                    "zhushu": "",
                    "type": 1
                },
                {
                    "paragraph": "迪功郎新紹興府𡹴縣主簿臣郎曄上進",
                    "zhushu": "",
                    "type": 2
                },
                {
                    "paragraph": "銘",
                    "zhushu": "",
                    "type": 2
                },
                {
                    "paragraph": "漢鼎銘",
                    "zhushu": "",
                    "type": 2
                },
                {
                    "paragraph": "三槐堂銘",
                    "zhushu": "",
                    "type": 2
                },
                {
                    "paragraph": "德威堂銘",
                    "zhushu": "",
                    "type": 2
                },
                {
                    "paragraph": "六一泉銘",
                    "zhushu": "",
                    "type": 2
                },
                {
                    "paragraph": "洗玉池銘",
                    "zhushu": "",
                    "type": 2
                },
                {
                    "paragraph": "賛",
                    "zhushu": "",
                    "type": 2
                },
                {
                    "paragraph": "孔北海賛",
                    "zhushu": "",
                    "type": 2
                },
                {
                    "paragraph": "王元之𦘕像賛",
                    "zhushu": "",
                    "type": 2
                },
                {
                    "paragraph": "王仲儀眞賛",
                    "zhushu": "",
                    "type": 2
                },
                {
                    "paragraph": "李西平𦘕賛",
                    "zhushu": "",
                    "type": 2
                },
                {
                    "paragraph": "李端叔眞賛",
                    "zhushu": "",
                    "type": 2
                },
                {
                    "paragraph": "參寥子眞賛",
                    "zhushu": "",
                    "type": 2
                },
                {
                    "paragraph": "秦少游眞賛",
                    "zhushu": "",
                    "type": 2
                },
                {
                    "paragraph": "王定國眞賛",
                    "zhushu": "",
                    "type": 2
                },
                {
                    "paragraph": "漢鼎銘",
                    "zhushu": "并叙。",
                    "type": 2
                },
                {
                    "paragraph": "禹鑄九鼎，用噐也，初不以爲寳，象物以飾之，非所以使民逺不若也。",
                    "zhushu": "左傳：宣公三年，“楚子伐陸渾之戎，遂至於雒，觀兵于周彊。定王使王孫滿勞楚子，楚子問鼎之大小輕重焉。對曰：“在徳不在鼎。昔夏之方有徳也，逺方圗物，貢金九牧，鑄鼎象物，百物而為之備，使民知神姦。故民入川澤山林，不逢不若。螭魅罔兩，莫能逢之。桀有昬徳，鼎迁于商。商紂暴虐，鼎迁于周。成王定鼎于郟鄏，卜世三十，卜年七百，天所命也。周徳雖衰，天命未改。鼎之輕重，未可問也。”杜預云：“若，順也。”。"
                },
                {
                    "paragraph": "武王遷之洛邑，蓋已見𥬇於伯夷、叔齊矣。",
                    "zhushu": "左傳：威公二年：“取郜大鼎于宋。臧衰伯諌曰：“武王克商，迁九鼎于雒邑，義士猶或非之。”杜預云：“蓋伯夷之属。”。"
                },
                {
                    "paragraph": "方周之盛也，鼎爲宗廟之觀美而已。及其衰也，爲周之患，有不可勝言者。匹夫無罪，懷璧其罪，",
                    "zhushu": "左傳威公十年：“𥘉，虞叔有玉，虞公求旃，弗献。既而悔之，曰：“周諺有之：匹夫無罪，懷璧其罪。吾焉用此，其以賈害也。”乃献之。”。"
                },
                {
                    "paragraph": "周之衰也，與匹夫何異？嗟夫！孰知九鼎之爲周之角齒也哉！自春秋時，楚莊王始問其輕重大小，而戰國之際，秦與齊、楚皆欲之，",
                    "zhushu": "左傳：昭公十二年：“楚子次於乾谿，謂右尹子革曰：“四囯皆有分噐，我獨无有。今吾使人於周，求鼎以為分噐，王其与我乎？”對曰：“今周将唯命是听，豈其爱鼎？”戰囯䇿曰：“秦㒷师於周，求九鼎。顔率謂斉王曰：“周之君臣，内自畫計，与秦，不若帰之大囯。”斉王遂發师救周。秦兵罷。率至斉曰：“頋献九鼎，不識何塗之從而致之？”斉王曰：“寡人将寄𡍼於梁。”對曰：“梁之君臣欲得九鼎，謀之乆矣。"
                },
                {
                    "paragraph": "周人惴惴焉，視三虎之垂涎而睨己也，絶周之祀不足以致㓂，裂周之地不足以肥國，然三國之君未嘗一日而忘周者，以寳在焉故也。三國爭之，周人莫知所適與，得鼎者未必能存周，而不得者必砕之，此九鼎之所以亡也。周顯王之四十二年，宋太丘社亡，而鼎没於泗水，",
                    "zhushu": "史記封禅書并前漢郊祀志云：“周赧王卒，九鼎入于秦。”或曰：“周顕王之四十二年，宋太丘社亡，而鼎淪没於泗水彭城下。"
                },
                {
                    "paragraph": "此周人毀鼎以緩禍，而假之神妖以爲之說也。秦始皇、漢武帝乃始萬方以出鼎，",
                    "zhushu": "秦始皇紀：始皇二十八年，過彭城，斎戒禱祠，欲出周鼎。使千人没水求之，勿得。封禅書云：汾隂巫見地如鈎狀，掊視得鼎，鼎大異於衆鼎。武帝乃以礼祠，迎鼎至甘泉，從行。”。"
                },
                {
                    "paragraph": "此與兒童之見無異。善夫吾丘壽王之說也，曰：“汾隂之鼎，漢鼎也，非周鼎。”夫周有鼎，漢亦有鼎，此易所謂“正位凝命”者，豈三趾兩耳之謂哉？",
                    "zhushu": "汾陰得周鼎，羣臣皆上壽賀曰：“陛下得周鼎。”吾丘壽王獨曰：“非周。”上召問之，壽王對曰：“昔秦始皇親出鼎於彭城而不能得，天祚有徳，而宝鼎自出，此天之与漢，乃漢宝，非周宝也。”上曰：“善。”說文云：“鼎，三足兩耳，和五味之宝噐也。”。"
                },
                {
                    "paragraph": "恨壽王小子方以䛕進，不能䆒其義，予故作漢鼎銘，以遺後世君子。其詞曰：",
                    "zhushu": "",
                    "type": 2
                },
                {
                    "paragraph": "惟五帝三代及秦漢以來，受命之君，靡不有兹鼎。鼎存而昌，鼎亡而亡。蓋鼎必先壞，而國隨之，豈有易姓而猶傳者乎？不寳此噐，而拳拳於一物，孺子之智，婦人之仁。嗚呼，悲夫！",
                    "zhushu": "",
                    "type": 2
                },
                {
                    "paragraph": "三槐堂銘",
                    "zhushu": "并叙。",
                    "type": 2
                },
                {
                    "paragraph": "天可必乎？賢者不必壽；天不可必乎？仁者必有後。二者將安取𠂻哉？吾聞之申包胥曰：“人衆者勝天，天定亦能勝人。”",
                    "zhushu": "史記五子胥傳云：子胥旣鞭平王尸，申包胥使人謂子胥曰：“子之報讎，其已望乎？吾聞之，人衆者勝天，天㝎亦能勝人。今子故平王之臣，親北面而事之，今至於僇死人，此豈无天道之極乎？”。"
                },
                {
                    "paragraph": "世之論天者，皆不待其定而求之，故以天爲茫茫。善者以怠，惡者以恣，盗跖之壽，孔、顔之厄，此皆天之未定者也。松栢生於山林，其始也，困於蓬蒿，厄於牛羊，而其終也，貫四時、閱千𡻕而不改者，其天定也。善惡之報，至於子孫，而其定也乆矣。吾以所見、所聞、所傳聞考之，而其可必也審矣。國之將興，必有世禄之臣，厚施而不食其報，然後其子孫能與守文太平之主共天下之福。故兵部侍郎晉國王公，顯於漢、周之際，歷事　太祖、　太宗，文武忠孝，天下望以爲相，而公卒以直道不容於時。蓋嘗手植三槐於庭曰：“吾子孫必有爲三公者。”已而其子魏國文正公相　眞宗皇帝於景徳、祥符之間，朝廷清明、天下无事之時，享其福禄榮名者十有八年。",
                    "zhushu": "邵氏聞見錄云：王晋公祐亊　太祖爲知制誥。　太祖遣使魏州，以便冝付之，告曰：“使還，与𡖖王漙官聀。”时漙為相也。蓋魏州莭度使符彦𡖖，　太宗夫人之父，有飛語聞于　上。祐至魏，得彦𡖖家僮一人，挾勢恣横，以便冝决配而已。及還朝，　太祖問曰：“汝敢保符彦𡖖无異意乎？”祐曰：“臣与符彦𡖖家名有百口，願以臣之家保符彦𡖖。”又曰：“五代之君，多因猜忌殺无辜，故享囯不長，願　陛下以爲戒。”　帝怒其語直，貶護囯軍行軍司馬，華州安置，七年不召。　太宗即位，以兵部侍郎召，不及見而薨。𥘉，祜赴貶时，親賔送於都門外，謂祜曰：“意公作王溥官聀矣。”祐𥬇曰：“祐不做，兒子二郎必做。”二郎者，文正公旦也。祜素知其必貴，手植三槐于庭，曰：“吾子孫必有為三公者。”已而果然，天下謂之三槐王氏云。"
                },
                {
                    "paragraph": "今夫寓物於人，明日而取之，有得有否。而晉公修德於身，責报於天，取必於数十年之後，如持左契，交手相付，吾是以知天之果可必也。吾不及見魏公，而見其子懿敏公，",
                    "zhushu": "公名素，字仲仪，以父旦遺㤙授太祝，召試賜出身，終扵工部尚書，謚懿敏。"
                },
                {
                    "paragraph": "以直諌事　仁宗皇帝，",
                    "zhushu": "王禹玉撰公墓誌云：　“仁宗御筆親除諫官，而歐陽脩、蔡襄、余靖与公相次進。因公起少年，遇事感發，其所論列，皆人所難言者。"
                },
                {
                    "paragraph": "出入侍從將帥三十餘年，",
                    "zhushu": "公常擢天章閣待制、端明殿㪯士，又乞換武聀，改澶州觀察使。事見本傳。"
                },
                {
                    "paragraph": "位不滿其德。天將復興王氏也歟？何其子孫之多賢也。世有以晉公比李栖筠者，其雄才直氣，真不相上下。而栖筠之子吉甫，其孫德𥙿，功名冨貴略與王氏等，而忠信仁厚不及魏公父子。",
                    "zhushu": "元載當囯乆，益恣横，代宗隂引剛鯁大臣自助，乃拜栖筠爲御史大夫。栖筠素方挺无屈，多所𥙷助。其子吉甫、孫徳𥙿，相継爲相，皆以功業𩔰。然吉甫、徳𥙿頗挾私修怨，卒成朋黨之禍，故不及魏公父子。事見本傳。"
                },
                {
                    "paragraph": "由此觀之，王氏之福，蓋未艾也。懿敏公之子鞏與吾，雖",
                    "zhushu": "鞏字定囯。"
                },
                {
                    "paragraph": "好德而文，以世其家，吾以是銘之。銘曰：",
                    "zhushu": "",
                    "type": 2
                },
                {
                    "paragraph": "嗚呼休哉！魏公之業，與槐俱萌。封植之勤，必丗乃成。旣相　眞宗，四方砥平。歸視其家，槐隂滿庭。吾儕小人，朝不及夕。",
                    "zhushu": "左傳昭公元年：趙孟曰：“吾㑪偷食，朝不謀夕。”。"
                },
                {
                    "paragraph": "相時射利，皇䘏厥徳。庶幾僥倖，不種而穫。不有君子，其何能國。",
                    "zhushu": "左傳文公十二年：秋，秦伯使西乞術來聘。襄仲辝玉，對曰：“不腆敝噐，不足辝也。”主人三辝。賔荅曰：“寡人頋徼福于周公、魯公以事君，不腆先君之敝噐，使下臣致諸執事，以為瑞節，要結好命，是以敢致之。”襄仲曰：“不有君子，其能囯乎？辱賄之。”。"
                },
                {
                    "paragraph": "王城之東，晉公所廬。鬱鬱三槐，惟徳之符。嗚呼休哉！",
                    "zhushu": "",
                    "type": 2
                },
                {
                    "paragraph": "德威堂銘",
                    "zhushu": "",
                    "type": 2
                },
                {
                    "paragraph": "元祐之初，詔起太師潞公於洛，命以重事。公惟　仁宗、英宗、　神考三聖委𠋣之重，不敢以旣老爲辭，杖而造朝。期年，乃求去。詔曰：“昔西伯養老，而太公自至；魯穆公無人子思之側，則長者去之。公自爲謀則善矣，獨不爲朝廷惜乎？”又曰：“唐太宗以干戈之事，尚能起李靖於旣老；",
                    "zhushu": "唐史本傳云：吐谷渾㓂边，帝謂待臣曰：“靖能復起為帥乎？”靖見房元齡曰：“吾虽老，尚堪一行。”帝喜，以為西海道行軍大揔管。"
                },
                {
                    "paragraph": "而穆宗、文宗以燕安之際，不能用裴度於未病。",
                    "zhushu": "度本傳：時閹孺擅權，天子擁虚噐，缙紳道䘮，不復有經済意，乃作別墅，号“緑野堂”。度野服萧散，不問人间事。文宗知度年虽及，神明不衰，毎大臣自洛來，必問安否。"
                },
                {
                    "paragraph": "治亂之効，於斯可見。”",
                    "zhushu": "公集中嘗有陽太師、文彦博乞致仕不允批荅，即此是也。"
                },
                {
                    "paragraph": "公讀詔聳然，不敢言去，蓋復留四年。天下無事，朝廷尊安，乃力請而歸。公之在朝也，契丹使耶律永昌、劉霄來聘，軾奉詔館客，與使者入覲，望見公殿門外，𨚫立改容曰：“此潞公也耶？所謂以徳服人者。”問其年，曰：“何壯也！”軾曰：“使者見其容，未聞其語。其綜理庻務，酬酢事物，雖精練少年有不如；貫穿古今，洽聞强記，雖專門名家有不逮。”使者拱手曰：“天下異人也。”公旣歸洛，西羗首領有温溪心者，",
                    "zhushu": "乃董氊部曲。"
                },
                {
                    "paragraph": "請於邊吏，願獻良馬於公。邊吏以聞，詔聽之。公心服天下，至于四夷。書曰：“徳威惟畏，徳明惟明。”世所以守伯夷之典，用皐陶之刑者，以其徳也。若夫非徳之威，雖猛而人不畏；非徳之明，雖察而人不服。公修徳於几席之上，而其威折衝於萬里之外，退居於家，而人望之如在廊廟，可不謂徳威乎？公之子及爲河陽守，公將往臨之，吏民喜甚，自洛至三城，歡呼之聲相属。及作堂以待公，而請銘於軾，乃榜之曰徳威”，而銘之曰：徳威惟畏，徳明惟明。惟師潞公，展也大成。公在洛師，崧洛有光。駕言三城，河流不揚。願公百年，子孫千億。家于兩河，日見顔色。西戎來朝，祗慄公門。豈惟兩河，四方其訓之。",
                    "zhushu": "",
                    "type": 2
                },
                {
                    "paragraph": "六一泉銘",
                    "zhushu": "",
                    "type": 2
                },
                {
                    "paragraph": "歐陽文忠公將老，自謂六一居士。",
                    "zhushu": "已見上注。"
                },
                {
                    "paragraph": "予昔通守錢塘，見公於汝隂而南。公曰：“西湖僧惠勤甚文而畏於詩，吾昔爲山中樂三章以贈之。",
                    "zhushu": "山中楽序云：“佛者惠勤，餘杭人也。往來京師二十年。今其南歸，遂將穷極吴、越甌、閩江湖海上諸山，以肆其所適。予嘉其甞有聞於吾人也，於其行也，為作山中之楽三章，極道山林間事，以動蕩其心意，而卒反之於正。"
                },
                {
                    "paragraph": "子間於民事，求人於湖山間而不可得，則盍往從勤乎？”予到官三日，訪勤於孤山之下，扺掌而論人物，曰：“公，天人也。人見其暫寓人間，而不知其乗雲馭風，歷五嶽而跨滄海也。此邦之人，以公不一來爲恨。公麾斥八極，何所不至，雖江山之勝，莫適爲主，而竒麗秀絶之氣，帝爲能文者用。故吾以謂西湖蓋公几案間一物爾。”勤語雖幻恠，而理有實然者。明年公薨，予哭於勤舎。又十八年，予爲錢唐守，則勤亦化去乆矣。訪其舊居，則弟子二仲在焉。𦘕公與勤之像，事之如生。舎下舊無泉，予未至數月，泉出講堂之後，孤山之趾，汪然溢流，甚白而甘。即其地鑿巖架石爲室。二仲謂予：“師聞公來，出泉以相勞苦，公可無言乎？”乃取勤舊語，推本其意，名之曰“六一泉”，且銘之曰：",
                    "zhushu": "",
                    "type": 2
                },
                {
                    "paragraph": "泉之出也，去公數千里，後公之没十有八年，而名之曰“六一”，不幾於誕乎？曰：君子之澤，豈獨五世而已，蓋得其人，則可至於百傳。嘗試與子登孤山而望吴越，歌山中之樂而飲此水，則公之遺風餘烈，亦或見於斯泉也。",
                    "zhushu": "此泉舊属孤山智果寺，自紹㒷間始歸四聖觀。",
                    "type": 2
                },
                {
                    "paragraph": "洗玉池銘",
                    "zhushu": "",
                    "type": 2
                },
                {
                    "paragraph": "丗忽不踐，以用爲急。秦漢以還，龜玉道熄。六噐僅存，",
                    "zhushu": "周官大宗伯：“以玉作六噐，以礼天地四方，如蒼璧、黄琮、青圭、赤璋、白琥、元璜是也。”。"
                },
                {
                    "paragraph": "五瑞莫輯。",
                    "zhushu": "孔安囯云：“謂公、侯、伯、子、男之瑞，瑞乃圭璧也。”。"
                },
                {
                    "paragraph": "趙璧婦翫，",
                    "zhushu": "史記藺相如傳：“趙王遺相如奉璧入秦，秦王大喜，乃傳示諸美人及左右。”。"
                },
                {
                    "paragraph": "魯璜盗竊。",
                    "zhushu": "左傳定公八年：經書“盗竊宝玉大弓”，謂陽虎也。杜預云：“宝玉乃夏后氏之璜。”。"
                },
                {
                    "paragraph": "䑕亂鄭璞，",
                    "zhushu": "戰囯䇿應㑦曰：“鄭人謂玉未理者爲璞，周人謂䑕未腊者爲朴。周人懷朴過鄭賈曰：“欲買朴乎？”鄭賈曰：“欲之。”出其朴，視之，乃䑕也，因謝不取。”。"
                },
                {
                    "paragraph": "鵲抵晉𣗥。",
                    "zhushu": "塩鐡論崇礼篇云：“昆山之旁，以玉扺烏鵲。”抵，擲也，言玉之多。晋𣗥，即垂𣗥之璧。"
                },
                {
                    "paragraph": "維伯時父，吊古啜泣。道逢玉人，解驂推食。劒璏鏚柲，錯落其室。旣獲拱寳，遂空四壁。哀此命世，乆就淪蟄。時節沭浴，以幸斯石。",
                    "zhushu": "復斎謾録云：“洗玉池銘，始予讀之，皆不得其說，其後得李伯时石刻叙跋，乃能明其意。蓋元祐八年，伯时仕京师，居紅橋，子弟得陳峽与臺石，爱而置之山中。一日，東坡過而謂曰：“斵石為？以所藏玉，时出而浴之，且刻其形於四旁，予為子其唇而号曰洗玉池。而所謂王者，凢一十有六年，雙鹿盧帶、鈎、琫、珌、璊、瑑杯、水、蒼佩、螳蜋帶鈎、瑱、拱璧是也。”伯时既下世，他亦湮晦，　徽訪之，得於積壤中，其子碩以时禁蘇文，因潜磨授使者，於是包以䄄褥，樓以髹匣，㫒致京师，置之□殿。十六玉，惟鹿盧環従葬龍眠，餘者咸帰内府矣。坡銘刻与伯时叙跋，昔虽有之，今乃亡去，而池亦帰上。惜其本末不著，因存之。”苕溪漁隠曰：“洗玉池銘云“維伯时父”云云，至“以幸斯石”，固已叙其事矣。復斎以謂“始予讀之，皆不得其說”，何也？”。"
                },
                {
                    "paragraph": "孰推是心，施及王國。如伯時父，琅然環玦。援手之勞，終睨莫拾。得䘮在我，匪玉欣戚。和仲父銘之，維以咏徳。",
                    "zhushu": "公一字和仲，見墓誌。",
                    "type": 2
                },
                {
                    "paragraph": "賛",
                    "zhushu": "",
                    "type": 2
                },
                {
                    "paragraph": "孔北海賛",
                    "zhushu": "并叙後漢孔融傳云：“融字文㪯，嘗為北海相。",
                    "type": 2
                },
                {
                    "paragraph": "文舉以英偉冠世之資，師表海内，意所予奪，天下從之，",
                    "zhushu": "融薦逹䝨士，多所奬進，故海内英俊，皆信服之。"
                },
                {
                    "paragraph": "此人中龍也。曹操隂賊險很，特鬼蜮之雄者耳，其勢决不兩立，非公誅操，則操害公，此理之常。而前史乃謂公負其髙氣，志在靖難，而才踈意廣，訖無成功。",
                    "zhushu": "此語見融本傳。"
                },
                {
                    "paragraph": "此蓋當時奴婢小人論公之語。公之無成，天也。使天未欲亡漢，公誅操如殺狐兎，何足道哉！世之議公者，才氣各有髙卑，然皆以臨難不懼，談𥬇就死爲雄。",
                    "zhushu": "融傳云：“融領青州刺史，爲𡊮譚所攻，自春至夏，戰士所餘裁数百人，流矢雨集，戈矛内接。融隠几讀書，談𥬇自若。後与曹操既積嫌怨，遂令𥙊酒路粹枉狀奏融，竟下獄弃市。"
                },
                {
                    "paragraph": "操以病亡，子孫滿前，而吚嚶涕泣，留連妾婦，分香賣履，區處衣物，",
                    "zhushu": "操遺令云：“操特姫女，而指季豹以示四子曰：“以累汝。”因泣下。”又云：“餘香可分与諸夫人，諸舎中无所爲，斈作履組賣也。吾歷官所得綬，皆着藏中。吾餘衣裘，可別爲一藏，不能者，兄弟可共分之。”。"
                },
                {
                    "paragraph": "平生姦僞，死見真性。世以成敗論人物，故操得在英雄之列，而公且謂才踈意廣，豈不悲哉！操平生畏劉備，",
                    "zhushu": "蜀先主傳云：“曹公從容謂先主曰：“今天下英雄，惟使君与操耳。本初之徒，不足数也。”𡊮紹字本𥘉。"
                },
                {
                    "paragraph": "而備以公知天下有己爲喜。",
                    "zhushu": "融傳云：“时黄巾復来侵暴，融乃出屯都昌，爲賊管亥所圍。融逼急，乃遺東莱太史慈求救於平原相劉備。備驚曰：“孔北海乃復知天下有劉備耶？”即遺兵三千救之，賊乃散楚。”。"
                },
                {
                    "paragraph": "天若胙漢，公使備，備誅操無難也。予觀公所作楊四公賛，",
                    "zhushu": "楊震子秉，孫賜，曽孫彪，自震至彪，四世爲太尉，故謂之四公。"
                },
                {
                    "paragraph": "歎曰：“方操害公，復有魯國一男子慨然爭之，",
                    "zhushu": "後漢揚彪傳云：“曹操収彪下獄，孔融聞之，不及朝服，往見操曰：“楊公四世清徳，海内所瞻。今横殺无辜，孰不解体？孔融魯囯男子，明日便當拂衣而去，不復朝矣。”操不得已，遂理出彪。”。"
                },
                {
                    "paragraph": "公庻幾不死。”乃作孔北海賛曰：“晉有匈奴，盗賊之靡。欺孤如操，又羯所恥。",
                    "zhushu": "晋史載記石勒傳云：“勒，上黨武郷羯人也。其先乃匈奴别部𦍑渠之胄。勒酒酣，謂徐光曰：“大丈夫行事，當礌礌落落，　如日月皎然，終不能如曹孟徳、司馬仲逹父子，欺他孤児寡婦，狐媚以取天下也。”。"
                },
                {
                    "paragraph": "我書春秋，與齊豹齒。",
                    "zhushu": "春秋昭公二十年經書：“秋，盗殺衛侯之兄縶。”傳云：“衛公孟縶狎斉豹，奪之司宼与鄄，有役則反之，无則取之。故斉豹与北宮喜䓁作乱。”至三十一年，傳又云：“君子曰：“斉豹爲衛司㓂，守嗣大夫。作而不義，其書爲“盗”。"
                },
                {
                    "paragraph": "文舉在天，雖亡不死。我宗若人，尚友千祀。視公如龍，視操如鬼。”",
                    "zhushu": "",
                    "type": 2
                },
                {
                    "paragraph": "王元之𦘕像賛",
                    "zhushu": "元之，済州鉅野人。",
                    "type": 2
                },
                {
                    "paragraph": "傳曰：“不有君子，其能國乎？”予常三復斯言，未嘗不流涕太息也。如漢汲黯、",
                    "zhushu": "黯好直諌，守莭死義。"
                },
                {
                    "paragraph": "蕭望之、",
                    "zhushu": "望之堂堂，折而不橈。"
                },
                {
                    "paragraph": "李固，",
                    "zhushu": "順、威之间，囯統三絶。太后称制，賊臣虎視。李固據位持重，以争大義，確乎不可奪。"
                },
                {
                    "paragraph": "吴張昭，",
                    "zhushu": "昭毎朝見，言辝刚正，義形於色。"
                },
                {
                    "paragraph": "唐魏鄭公、",
                    "zhushu": "證有志膽，毎進諫，虽逢上怒，神色不徙。"
                },
                {
                    "paragraph": "狄仁傑，",
                    "zhushu": "武后氶唐中衰，操殺生柄，刼制天下，而攘神噐。仁傑䝉耻𡚒忠，以權大謀，引張柬之等，卒復唐室。"
                },
                {
                    "paragraph": "皆以承徇義，招之不來，麾之不去，正色而立于朝，則豺狼狐狸自相吞噬，故能消禍於未形，救危於將亡。使皆如公孫丞相、",
                    "zhushu": "洪。毎朝㑹議，不肯面折庭爭。"
                },
                {
                    "paragraph": "張禹、",
                    "zhushu": "禹持禄保位，被阿諛之譏。"
                },
                {
                    "paragraph": "胡廣，",
                    "zhushu": "廣性泥柔，无蹇直之風。及共李固定䇿，大議不全，以此譏毀於時。已上各見本傳。"
                },
                {
                    "paragraph": "雖累千百，緩急豈可望哉！故翰林王公元之，以雄文直道，獨立當世，",
                    "zhushu": "本傳云：元之斈敏贍，爲丗□重，有不次之遇，而鋒氣峻厉，　談世事，直躬行道爲己任，頗不爲羣議所容，故累登以□，即□去。"
                },
                {
                    "paragraph": "足以追配此六君子者。方是時，朝廷清明，無大姦慝，然公猶不容於中，耿然如秋霜夏日，不可狎玩，至於三黜以死。",
                    "zhushu": "元之當　太宗至道中，召入翰林爲斈士，坐謗訕，罷爲工部郎中，一知滁州，移揚州。真廟嗣位，召還，復知制誥。咸平𥘉，罷守本官，知黄州。踰年，移蘄州。時已疾甚，肩輿上道，頃之卒，年四十八。"
                },
                {
                    "paragraph": "有如不幸而居於衆邪之間，安危之際，則公之所爲，必將驚世絶俗，使斗筲穿窬之流，心破膽裂，豈特如此而已乎？始余過蘇州虎丘寺，見公之𦘕像，",
                    "zhushu": "元之甞知蘇州長洲縣，今昼像尚存虎丘。虎丘，先名海涌山。吴越春秋云：“闔閭葬囯西，發不都之士十万人，作冡，銅棺三重，水銀爲池，金玉爲鳬鴈，扁諸之剱三千，方貟之口三千，槃郢魚腸之剱在焉。葬後三日，金精之氣上揚，化爲虎，踞其墳，故号虎丘。”。"
                },
                {
                    "paragraph": "想其遺風餘烈，願爲執鞭而不可得。其後爲徐州，而公之曽孫汾爲兖州，以公墓碑示余，乃追爲之賛，以附家傳云。",
                    "zhushu": "",
                    "type": 2
                },
                {
                    "paragraph": "維昔聖賢，患莫已知。公遇　太宗，𠃔也其時。　帝欲用公，公不少貶。三黜窮山，雖死靡憾。咸平以來，獨爲名臣。一時之屈，萬世之伸。紛紛鄙夫，亦拜公像。何以占之，有泚其顙。公能泚之，不能已之。茫茫九原，爱莫起之。",
                    "zhushu": "",
                    "type": 2
                },
                {
                    "paragraph": "王仲儀真賛",
                    "zhushu": "名素，文正公之子也。",
                    "type": 2
                },
                {
                    "paragraph": "孟子曰：“所謂故國者，非有喬木之謂也，有世臣之謂也。”又曰：“爲政不難，不得罪於巨室。巨室之所慕，一國慕之；一國之所慕，天下慕之。”夫所謂世臣者，豈特世禄之人？而巨室者，豈特侈冨之家也哉？蓋功烈已著於時，徳望已信於人，譬之喬木，封殖愛養，自拱把以至於合抱者，非一日之故也。平居無事，商功利，課殿最，誠不如新進之士。至於緩急之際，決大䇿，安大衆，呼之則來，揮之則散者，惟世臣、巨室爲能。余嘉祐中始識懿敏王公於成都，",
                    "zhushu": "素自定州以翰林侍讀斈士知成都府。"
                },
                {
                    "paragraph": "其後從事於歧，",
                    "zhushu": "公嘗為鳯翔府簽判。"
                },
                {
                    "paragraph": "而公自許州移鎭平凉。方是時，虜大舉犯邊，轉運使攝帥事，與副緫管議不合，軍無紀律，邊人大恐，声揺三輔。及聞公來，吏士踴躍傳呼，旗斾精明，皷角讙亮，虜即日解去。公至，燕勞將佐而已。",
                    "zhushu": "素知許州，㑹夏人宼边，察圍童家堡，轉運使陳述古与緫管刘几異議，朝廷以素習知边事，改知渭州，　英廟劳遺之甚渥。比素至州，虜圍已觧矣。亊見本傳。"
                },
                {
                    "paragraph": "余然後知老臣𪧐　將，其功用蓋如此。使新進之士當之，雖有韓、白之勇，良、平之竒，豈能坐勝黙成如此之捷乎？熈寜四年秋，余將往錢塘，",
                    "zhushu": "公时將赴杭倅。"
                },
                {
                    "paragraph": "見公於私第佚老堂，飲酒至暮。論及當丗事，曰：“吾老矣，恐不復見，子厚自愛，無忘吾言。”旣去三年而公薨。又六年，乃作公之真賛，以遺其子鞏。詞曰：",
                    "zhushu": "",
                    "type": 2
                },
                {
                    "paragraph": "堂堂魏公，",
                    "zhushu": "即文正公旦也。"
                },
                {
                    "paragraph": "配命　仁祖。顯允懿敏，維周之虎。魏公在朝，百度維正。懿敏在外，有聞無聲。髙明廣大，冝公冝相。如木百圍，冝宫冝堂。天旣厚之，又貴冨之。如山如河，維安宥之。彼窶人子，旣陋且寒。終勞永憂，莫知其賢。曷不觀此，佩玉劒履。𣈆公之孫，",
                    "zhushu": "晋公即仲仪之祖，名祐，字景叔。"
                },
                {
                    "paragraph": "魏公之子。",
                    "zhushu": "",
                    "type": 2
                },
                {
                    "paragraph": "李西平𦘕賛",
                    "zhushu": "唐李晟嘗封西平王。",
                    "type": 2
                },
                {
                    "paragraph": "以吾觀西平王。提孤軍，自北方。赴行在，走懷光。斬朱泚，如反掌。",
                    "zhushu": "朱泚反，徳宗出狩奉天，晟自河北提孤軍以赴難。㑹叛將李懷光与泚通，晟進屯渭橋，力抗懷光。懷光畏爲晟襲，乃奔河中。朱泚亦西走，爲左右所殺，京師遂平。事見本傳。"
                },
                {
                    "paragraph": "及其後，帥鳯翔。與隴右，瞰河湟。兵益振，謀旣臧。終不能，取尋常。墮賊計，困平凉。卒罷兵，仆三將。誰之咎？在廟堂。斬馬劍，誅延賞。爲菹醢，不足償。",
                    "zhushu": "涇州𠋣边，数戕其帥，晟請治不龔命者，帝乃拜晟鳯翔、隴右、涇原莭度使。晟圗復河隴，因悉家貲懷輯降附。吐蕃謀臣尚結賛乃日：“唐名將，特李晟、馬燧、渾瑊尓。不去之，必爲吾患。”即遺使委辝請和於燧，且求盟，謀執瑊以賣燧。㑹晟朝京師，奏言戎狄无信，不可許。时張延賞當囯，与晟有𨻶，宻言晟不可乆持兵。帝惑其言，詔拜晟太尉、中書，罷其兵。是𡻕，瑊与吐蕃盟平凉，虜劫之，瑊挺身免。詔罷燧河東，皆如結賛計云。"
                },
                {
                    "paragraph": "覽遺像，涕泗滂。",
                    "zhushu": "",
                    "type": 2
                },
                {
                    "paragraph": "李端叔真賛",
                    "zhushu": "名之儀。",
                    "type": 2
                },
                {
                    "paragraph": "龍眠居士𦘕。李端叔，",
                    "zhushu": "龍眠居士，姓李，名公麟，字伯时，中熙寕三年弟，積官至朝奉郎。公麟善昼，尤工人物，其爲文清婉，甞作龍眠山莊圖，爲丗所宝藏。"
                },
                {
                    "paragraph": "東坡老人賛之曰：“𩰄髮之拳然，眉宇之淵然，披胷腹之掀然。以爲可得而見歟？則漠乎其無言；以爲不可得而見歟？則已見畫於龍眠矣。嗚呼！其將爲不雨之雲，以抱其全乎？其將爲旣琢之玉，以役其天乎？抑將游戯此世，而時出於兩者之間也？",
                    "zhushu": "",
                    "type": 2
                },
                {
                    "paragraph": "參寥子真賛",
                    "zhushu": "冷斎夜話云：東吴僧道潜有標致，甞自姑蘇歸湖上，經臨平，作詩云。“風蒲獵獵弄輕柔，欲立蜻蜓不自山。五月臨平山下路，藕花无数蒲汀洲。”東坡赴官錢塘，過而見之，大称賞。已而相尋於西湖，一見如舊。及坡移守東徐，潜往訪之，舘於逍遥堂，士大夫争欲識靣。東坡饌客，遣一妓前乞詩，潜援筆而成曰：“寄語巫山窈窕娘，好將魂夢惱襄王。禅心已作沾泥絮，不逐春風上下狂。”一座大驚，自是名闻海内。又東坡在黄日，或因書訪問曰：“聞有詩僧在彼，得非“隔林髣髴聞機杼”和尚耶？”東坡𥬇謂潜曰：“此公七字師号也。”潜，杭州於潜人，自号参寥子。",
                    "type": 2
                },
                {
                    "paragraph": "東坡居士曰：“維參寥子，身貧而道冨，辯於文而訥於口，外尫柔而中徤武。與人無競，而好刺譏朋友之過；枯形灰心，而喜爲感時玩物不能忘情之語。此予所謂參寥子有不可曉者五也。”",
                    "zhushu": "",
                    "type": 2
                },
                {
                    "paragraph": "秦少游眞賛",
                    "zhushu": "名觀，一字太虚，髙郵人。公少游，少游知其將復過維楊作。筆語題壁於一山寺中，公果不能辨，大驚。及見孫莘老，出少游詩詞数百篇，讀之，乃歎曰：“向書壁者，定此郎也。”。",
                    "type": 2
                },
                {
                    "paragraph": "以君爲將仕也，其服野，其行方。以君爲將隱也，其言文，其神昌。置而不求君不即，即而求之君不藏。以爲將仕、將隱者，皆不知君者也。蓋將挈所有而乗所遇，以游於世，而卒反於其郷者乎？",
                    "zhushu": "",
                    "type": 2
                },
                {
                    "paragraph": "王定國眞賛",
                    "zhushu": "",
                    "type": 2
                },
                {
                    "paragraph": "温然而澤者，道人之腴也；凛然而清者，詩人之癯也。雍容委蛇者，貴介之公子；而短小精悍者，游俠之徒也。人何足以知之？此皆其膚也。若人者，泰不驕困不？",
                    "zhushu": "撓，而老不枯也。"
                }
            ]
        },
        {
            "name": "經進東坡文集事略卷第六十",
            "paragraphs": [
                {
                    "paragraph": "經進東坡文集事略卷第六十",
                    "zhushu": "",
                    "type": 1
                },
                {
                    "paragraph": "迪功郎新紹興府嵊縣主簿臣郎曄上進",
                    "zhushu": "",
                    "type": 2
                },
                {
                    "paragraph": "雜著",
                    "zhushu": "",
                    "type": 2
                },
                {
                    "paragraph": "問養生",
                    "zhushu": "",
                    "type": 2
                },
                {
                    "paragraph": "前怪石供",
                    "zhushu": "",
                    "type": 2
                },
                {
                    "paragraph": "後怪石供",
                    "zhushu": "",
                    "type": 2
                },
                {
                    "paragraph": "書劉庭式事",
                    "zhushu": "",
                    "type": 2
                },
                {
                    "paragraph": "書狄武㐮事",
                    "zhushu": "",
                    "type": 2
                },
                {
                    "paragraph": "書孟徳傳後",
                    "zhushu": "",
                    "type": 2
                },
                {
                    "paragraph": "書六一居士傳後",
                    "zhushu": "",
                    "type": 2
                },
                {
                    "paragraph": "書鮮于子駿傳後",
                    "zhushu": "",
                    "type": 2
                },
                {
                    "paragraph": "書黃牛廟詩後",
                    "zhushu": "",
                    "type": 2
                },
                {
                    "paragraph": "書蒲永昇𦘕後",
                    "zhushu": "",
                    "type": 2
                },
                {
                    "paragraph": "書唐氏六家書後",
                    "zhushu": "",
                    "type": 2
                },
                {
                    "paragraph": "書呉道子𦘕後",
                    "zhushu": "",
                    "type": 2
                },
                {
                    "paragraph": "書朱象先𦘕後",
                    "zhushu": "",
                    "type": 2
                },
                {
                    "paragraph": "書黃子思詩集後",
                    "zhushu": "",
                    "type": 2
                },
                {
                    "paragraph": "留石塔戒老䟽",
                    "zhushu": "",
                    "type": 2
                },
                {
                    "paragraph": "問養生",
                    "zhushu": "公有荅潮州呉秀才書云：“僕与子野先生遊二十年矣。子野一見僕，便諭出世間，以長生不死爲餘事，而以錬氣服藥為土苴也。僕雖未能行，然喜誦其言，蓋甞作問養生一篇，爲子野出也。",
                    "type": 2
                },
                {
                    "paragraph": "余問養生於吴子，得二言焉，曰和，曰安。何謂和？曰：“子不見天地之爲寒暑乎？寒暑之極，至於折膠流金，",
                    "zhushu": "淮南子云：“寒折膠，暑流金。”。"
                },
                {
                    "paragraph": "而物不以爲病，其変者微也。寒暑之変，晝與日俱逝，夜與月並馳，俯仰之間，屡変而人不知者，微之至，和之極也。使此二極者相尋而狎至，則人之死乆矣。”何謂安？曰：“吾甞自牢山浮海逹于淮，遇大風焉。舟中之人如附於桔槹，而與之上下，如蹈車輪而行，反逆眩乱不可止，而吾飲食起居如他日。吾非有異術也，惟莫與之爭，而聽其所爲。故凡病我者，㪯非物也。食中有蛆，人之見者必嘔也；其不見而食者，未甞嘔也。請察其所從生。論八珍者必嚥，言糞穢者必唾。二者未嘗與我接也，唾與嚥何從生哉？果生於物乎？果生於我乎？知其生於我也，則雖與之接而不變，安之至也。安則物之感我者輕，和則我之應物者順。外輕内順，而生理備矣。”呉子，古之靜者也，其觀於物也，審矣。是以私識其言，而時省觀焉。",
                    "zhushu": "",
                    "type": 2
                },
                {
                    "paragraph": "前怪石供",
                    "zhushu": "",
                    "type": 2
                },
                {
                    "paragraph": "禹貢：“青州有鉛松怪石。”解者曰：“怪石，石似玉者。”今齊安江上往往得美石，與玉無辨，多紅黃白色，其文如人指上螺，精明可愛，雖巧者以意繪畫，有不能及，豈古所謂怪石者耶？凡物之醜好，生於相形，吾未知其果安在也。使丗間石皆若此，則今之凡石覆爲怪矣。海外有形語之國，口不能言，而相喻以形。其以形語也，捷於口，使吾爲之，不已難乎？故夫天機之動，忽焉而成，而人真以爲巧也。雖然，自禹已來怪之矣。齊安小兒浴於江，時有得之者，戯以餅餌易之。旣乆，得二百九十有八枚。大者兼寸，小者如棗、栗、菱、芡，其一如虎豹，首有口鼻眼処，以爲羣石之長。又得古銅盆一枚，以盛石，挹水注之粲然。而廬山歸宗佛印禅師適有使至，遂以爲供。禅師甞以道眼觀一切，丗間混淪空洞，了无一物，雖夜光尺璧與瓦䃯等，而況此石？雖然，頋受此供，灌以墨池水，強爲一𥬇。使自今以往，山僧野人欲供禅師而力不能辦衣服飲食卧具者，皆得以淨水注石爲供，蓋自蘇子瞻始。時元豊五年五月，黃州東坡雪堂書。",
                    "zhushu": "",
                    "type": 2
                },
                {
                    "paragraph": "後怪石供",
                    "zhushu": "",
                    "type": 2
                },
                {
                    "paragraph": "蘇子旣以怪石供佛印，佛印以其言刻諸石。蘇子聞而𥬇曰：“是安所從來哉？予以餅易諸小兒者也。以可食易無用，予旣足𥬇矣，彼又從而刻之。今以餅供佛印，佛印必不刻也。石與餅何異？”參寥子曰：“然。",
                    "zhushu": "“參寥”二字，本出莊子。參寥子名道潜，杭州於潜人，祝髪爲僧。其詳見參寥子賛。"
                },
                {
                    "paragraph": "供者，幻也；受者，亦幻也；刻其言者，亦幻也。夫幻何適而不可？”舉手而示蘇子曰：“拱此而揖人，人莫不喜；㦸此而詈人，",
                    "zhushu": "左傳哀公二十五年，禇師出，公㦸其手，曰：“必断而足！”㦸謂以手屈肘如戰形。"
                },
                {
                    "paragraph": "人莫不怒。同是手也，而喜怒異，丗未有非之者也。子誠知拱㦸之皆幻，則喜怒雖存而根亡，刻與不刻，無不可者。”蘇子大𥬇曰：“子欲之耶？”乃亦以供之。凡二百五十，并二石槃云。",
                    "zhushu": "",
                    "type": 2
                },
                {
                    "paragraph": "書劉庭式事",
                    "zhushu": "",
                    "type": 2
                },
                {
                    "paragraph": "予昔爲密州殿中丞，劉庭式爲通判。庭式，齊人也，而子由爲齊州掌書記，得其郷閭之言以告予曰：“庭式通禮學究，未及第時，議娶其郷人之女，旣約而未納幣也。庭式及第，其女以疾，兩目皆盲。女家躬耕，貧甚，不敢復言。或勸納其㓜女，庭式𥬇曰：“吾心已許之矣。雖盲，豈負吾初心哉！”卒娶盲女，與之偕老。”盲女死於宻，庭式䘮之，逾年而哀不衰，不肯復娶。",
                    "zhushu": "筆談云：“朝士刘廷式，本田家。鄰翁有女，約廷式未婚，而廷式登科。及還，翁已死，女亦双瞽。廷式使人伸前好，女家辭以疾且貧，不頋士族。廷式堅不可，曰：“豈以死疾？遂渝前約？”卒成之。”閨門雍粛，与妻相𢹂而後行。育数子，妻死，哭之盡哀。"
                },
                {
                    "paragraph": "予偶問之：“哀生於愛，愛生於色。子娶盲女，與之偕老，義也。愛從何生，哀從何出乎？”庭式曰：“吾喪吾妻而已，有目亦吾妻也，無目亦吾妻也。吾若縁色而生愛，縁愛而生哀，色衰愛弛，",
                    "zhushu": "韓非說誰云：“色衰而爱，弛。”。"
                },
                {
                    "paragraph": "吾哀亦忘，則凡揚袂𠋣市，",
                    "zhushu": "宋玉髙唐賦云：“其少進也，晣𠔃若姣姬，揚扶鄣口而望所思。”李善注云：“揚袂，㪯袖也。”史記貨殖傳云：“刺繡丈不如𠋣市門。”。"
                },
                {
                    "paragraph": "目挑而心招者，",
                    "zhushu": "史記貨殖傳曰：“目挑心招。"
                },
                {
                    "paragraph": "皆可以爲妻也耶？”予深感其言，曰：“子功名冨貴人也。”或𥬇予言之過。予曰：“不然。昔羊叔子娶夏侯霸女，霸叛八蜀，親友皆告絶，而叔子獨安其室，恩禮有加焉。",
                    "zhushu": "羊祐傳云：“祐字叔子，長七尺三寸，美𩰄眉，善談論。郡將夏侯威異之，以兄霸之女妻焉。後霸之降蜀也，姻親多告絶，祐獨安其室，恩礼有加焉。”。"
                },
                {
                    "paragraph": "君子是以知叔子之貴也，其後卒爲晋元臣。今庭式亦庻幾焉。若不貴，必且得道。”時坐客皆憮然不信也。昨日有人自廬山來，云：“庭式今在山中監太平觀，靣目弈弈有紫光，歩上下峻岅，往復六十里如飛，絶糧不食，已數年矣。此豈無得而然哉？”聞之喜甚，自以吾言之不妄也。乃書以寄宻人趙杲𡖖。杲𡖖與庭式善，蓋昔甞聞余言者。庭式字得之，今爲朝議郎。杲𡖖字明叔，郷貢進士，亦有行義。元豐六年七月十五日，東坡居士書。",
                    "zhushu": "",
                    "type": 2
                },
                {
                    "paragraph": "書狄武襄事",
                    "zhushu": "青字漢臣，汾州西河人。少𨽻軍籍，屡立戰功。皇祐中，平儂智髙，拜樞密使。後以使相判東州。薨，謚武㐮公。",
                    "type": 2
                },
                {
                    "paragraph": "狄武襄公青，本農家子。年十六時，其兄素與里人失其姓名號鐡羅漢者，𨷖於水濵，至溺殺之。保伍方縳素，公適餉田，見之，曰：“殺羅漢者，我也。”人皆釋素而縳公。公曰：“我不逃死，然待我救羅漢，庻幾復活。若決死者，縳我未晚也。”衆從之。公黙祝曰：“我若貴，羅漢當蘇。”乃舉其尸，出水數斗而活。其後人無知者。公薨，其子諮、詠護喪歸葬西河，父老爲言此。元祐元年十二月五日，與詠同館北客，夜話及之。眉山蘇軾記。",
                    "zhushu": "",
                    "type": 2
                },
                {
                    "paragraph": "書孟徳傳後",
                    "zhushu": "穎濵甞作孟徳傳，其略云：“孟徳者，神勇之退卒也。嘉祐中，戍秦州秦中，多名山，乃棄妻子，惟山之深者往焉，取草根木實而食之，入山二年而不飢。然遇猛獸者数矣，亦輒不死。徳之言曰：“凡猛獸𩔖能識人氣，未至百歩，輒伏而号，其声震山谷。徳以不顧死，未甞爲動。湏臾，𡚒躍如将搏焉，不至十数歩，則止而坐，逡巡弭耳而去。試之，前後如一。”。",
                    "type": 2
                },
                {
                    "paragraph": "子由書孟德事見寄，余旣聞而異之，以爲虎畏不懼已者，其理似可信。然丗未有見虎而不懼者，則斯言之有無，終無所試之。然曩余聞忠、万、雲安多虎，有婦人晝日置二小兒沙上而浣衣於水者。虎自山上馳來，婦人蒼皇沈水避之，二小兒戲沙上自若。虎熟視乆之，至以首觝觸，庶幾其一懼，而兒癡，竟不知怪，虎亦卒去。意虎之食人，必先被之以威，而不懼之人，威無所從施與？丗言虎不食醉人，必坐守之，以俟其醒。非俟其醒，俟其懼也。有人夜自外歸，見有物蹲其門，以爲猪狗𩔖也，以杖擊之，即逸去。至山下月明處，則虎也。是人非有以勝虎，而氣已蓋之矣。使人之不懼，皆如嬰兒、醉人與其未及知之時，則虎畏之，無足怪者。故書其末，以信子由之說。",
                    "zhushu": "",
                    "type": 2
                },
                {
                    "paragraph": "書六一居士傳後",
                    "zhushu": "傳云：“客有問曰：“六一，何謂也？”居士曰：“吾家藏書一万卷，集録三代以來金石遺文一千卷，有琴一張，有棊一局，而甞置酒一壷。”客曰：“是爲五一尓，柰何？”居士曰：“以吾一翁，老於五物之間，是豈不爲六一乎？”。",
                    "type": 2
                },
                {
                    "paragraph": "蘇子曰：居士可謂有道者也。或曰：居士非有道者也。有道者無所挾而安。居士之於五物，捐丗俗之所爭，而捨其所棄者也，烏得爲有道乎？”蘇子曰：“不然。挾五物而後安者，惑也；釋五物而後安者，又惑也。且物未始能累人也，軒裳圭組且不能爲累，而况此五物乎？物之所以能累人者，以吾有之也。吾與物俱不得己而受形於天地之間，其孰能有之？而或者以爲己有，得之則喜，喪之則悲。今居士自謂“六一”，是其身均與五物爲一也。不知其有物邪？物有之也？居士與物均爲不能有，其孰能置得喪於其間？故曰：居士可謂有道者也。雖然，自一觀五，居士猶可見也；與五爲六，居士不可見也。居士殆將隱矣。",
                    "zhushu": "",
                    "type": 2
                },
                {
                    "paragraph": "書鮮于子駿傳後",
                    "zhushu": "名侁，閬中人。景祐中登第，爲京東運使。温公曰：“福星往矣。安得百子駿布之天下乎？”故公有詩云：“迂叟向我言，青斉𡻕方艱。斯人乃福星，遺出虚危間。”。",
                    "type": 2
                },
                {
                    "paragraph": "鮮于子駿作楚詞九誦以示軾。軾讀之，茫然而思，喟然而嘆曰：嗟乎！此聲之不作也乆矣。雖欲作之，而聽者誰乎？譬之於樂，變亂之極而至於今，凡丗俗之所用，皆夷聲夷噐也。",
                    "zhushu": "太平廣記云：唐之法曲，虽失雅音，然本　之声，故歷朝行焉。天宝十三載，始詔道謂胡部新声合作，自“尓”之声相乱，无復辨者。"
                },
                {
                    "paragraph": "求所謂鄭衛者且不可得，而况於雅音乎？學者方欲陳六代之物，弦匏三百五篇，犂然如戞釡竈、撞罋盎，未有不坐睡竊𥬇者也。",
                    "zhushu": "記魏文矦听古楽，則惟恐卧。"
                },
                {
                    "paragraph": "好之而欲學者無其師，知之而欲傳者無其徒，可不悲哉！今子駿獨行吟坐思，寤寐於千載之上，追古屈原、宋玉，友其人於𡨋寞，",
                    "zhushu": "許顗彦周詩話云：“鮮于子駿作九誦，東坡大称之，云：“友屈、宋於千載之上。”觀堯祠、舜祠二章，氣格髙古，自東漢以來鮮及。前軰称賛人，略縁實也。"
                },
                {
                    "paragraph": "續微學之將墜，可謂至矣。而覧者不知甚貴，蓋亦無足怪者。彼必嘗從事於此，而後知其難且工，其不學者，以爲苟然而已。元豐元年四月九日，趙郡蘇軾書。",
                    "zhushu": "",
                    "type": 2
                },
                {
                    "paragraph": "書黃牛廟詩後",
                    "zhushu": "",
                    "type": 2
                },
                {
                    "paragraph": "右歐陽文忠公爲峽州夷陵令日所作黃牛廟詩也。",
                    "zhushu": "詩見六一集，其首句云：“大川雖有神，滛𣏌亦有俗。石馬繫祠門，山鵶噪叢木。”云云。"
                },
                {
                    "paragraph": "軾嘗聞之於公：“予昔以西京留守推官爲館閣校勘，時同年丁宝臣元珍適來京師，夢與予同舟泝江，入一廟中，拜謁堂下。予班元珍下，元珍固辭，予不可。方拜時，神像爲起，鞠躬堂下，且使人邀予上，耳語乆之。元珍私念，神亦如丗俗待館閣，乃爾異禮耶？旣出門，見一馬𨾏耳。覺而語予，固莫識也。不數日，元珍除峽州判官。已而余亦貶夷陵令，日與元珍處，不復記前夢矣。一日，與元珍泝峽謁黄牛廟，入門惘然，皆夢中所見。予爲縣令，固班元珍下，而門外鐫石爲馬，缺一耳。相視大驚。乃留詩廟中，有“石馬繫祠門”之句，盖私識其事也。”元豐五年，軾謫居黃州，冝都令朱君嗣先見過，因語峽中山水，偶及之。朱君請書其事與詩：“當刻石於廟，使人知進退出處，皆非人力。如石馬一耳，何與公事，而亦前定，況其大者。公旣爲神所禮，而猶謂之滛祀，以見其直氣不阿如此。”感其言有味，故爲録之。正月二日，眉山蘇軾書。",
                    "zhushu": "",
                    "type": 2
                },
                {
                    "paragraph": "書蒲永昇𦘕後",
                    "zhushu": "",
                    "type": 2
                },
                {
                    "paragraph": "古今𦘕水，多作平逺細皺，其善者不過能爲波頭起伏，使人至以手捫之，謂有窪隆，以爲至妙矣。然其品格，特與印板水紙爭工拙於毫𨤲間耳。唐廣明中，",
                    "zhushu": "僖宗改乾符六年爲廣明元年。"
                },
                {
                    "paragraph": "處士孫位始出新意，畫奔湍巨浪，與山石曲折，隨物賦形，盡水之變，號稱“神逸”。其後蜀人黃筌、孫知微，皆得其筆法。始知微欲於大慈寺夀寜院壁作湖灘水石四堵，營度經𡻕，終不肯下筆。一日倉皇入寺，索筆甚急，奮袂如風，須臾而成，作輸瀉跳蹙之勢，洶洶欲崩屋也。知微既死，筆法中絶五十餘年。近𡻕成都人蒲永昇，嗜酒放浪，性與畫㑹，始作活水，得二孫本意，自黄居寀兄弟、李懷袞之流，皆不及也。王公富人，或以勢力使之，永昇輒嘻笑舍去。遇其欲畫，不擇貴賤，頃刻而成。嘗與余臨夀寜院水，作二十四幅，每夏日掛之髙堂素壁，即隂風襲人，毛髮為立。永昇今老矣，畫亦難得，而世之識真者亦少。如徃時董羽，近日常州戚氏畫水，世或傳寳之。如董、戚之流，可謂死水，未可與永昇同年而語也。元豐三年十二月十八日夜，黄州臨臯亭西齋戲書。",
                    "zhushu": "",
                    "type": 2
                },
                {
                    "paragraph": "書唐氏六家書後",
                    "zhushu": "",
                    "type": 2
                },
                {
                    "paragraph": "永禪師書骨氣深穩，體兼眾妙，精能之至，反造疎淡。如觀陶彭澤詩，初若散緩不收，反覆不已，乃識其奇趣。令法帖中有云“不具釋智永白”者，誤收在逸少部中，然亦非禪師書也。云“謹此代申”，此乃唐末五代流俗之語耳，而書亦不工。歐陽率更書，妍緊拔羣，尤工於小楷。髙麗遣使購其書，髙祖歎曰：“彼觀其書，以為魁梧奇偉人也，此非知書者。”凡書象其為人。率更貌寒寢，敏悟絶人。今觀其書，勁嶮刻厲，正稱其貌耳。褚河南書，清逺蕭散，微雜隸體。古之論書者，兼論其平生，茍非其人，雖工不貴也。河南固忠臣，但有譖殺劉洎一事，使人怏怏然。余嘗攷其實，恐劉洎末年褊忿，實有伊、霍之語，非𧮂也。若不然，馬周明其無此語，太宗獨誅洎而不問周，何哉？此殆天后朝許、李所誣，而史官不能辨也。張長史草書，頺然天放，略有㸃畫處，而意態自足，號稱神逸。今世稱善草書者，或不能真行，此大妄也。真生行，行生草，真如立，行如行，草如走，未有未能行立而能走者也。今長安猶有長史真書郎官石柱記，作字簡逺，如晉、宋閒人。顔魯公書，雄秀獨出，一變古法，如杜子美詩，格力天縱，奄有漢、魏、晉、宋以來風流。後之作者，殆難復措手。柳少師書，本出於顔，而能自出新意，一字百金，非虚語也。其言心正則筆正者，非獨諷諌，理固然也。世之小人，書字雖工，而其神情終有睢盱側媚之態，不知人情随想而見，如韓子所謂竊斧者乎？抑真爾也？然使人見其書而猶憎之，則其人可知矣。余謫居黄州，唐林夫自湖口以書遺余云：“吾家有此六人書，子爲我略評之而書其後。”林夫之書，過我逺矣，而反求於予，何哉？此又未可曉也。元豐四年五月十一日，眉山蘇軾書。",
                    "zhushu": "",
                    "type": 2
                },
                {
                    "paragraph": "書吳道子畫後",
                    "zhushu": "",
                    "type": 2
                },
                {
                    "paragraph": "知者創物，能者述焉，非一人而成也。君子之於學，百工之於技，自三代厯漢至唐而備矣。故詩至于杜子美，文至於韓退之，書至於顔魯公，畫至於吳道子，而古今之變，天下之能事畢矣。道子畫人物，如以燈取影，逆來順往，旁見側出，横斜平直，各相乘除，得自然之數，不差毫末。出新意於法度之中，寄妙理於豪放之外，所謂遊刃餘地，運斤成風，蓋古今一人而已。余於他畫，或不能必其主名，至於道子，望而知其真偽也。然世罕有真者，如史全叔所藏，平生蓋一二見而已。元豐八年十一月七日書。",
                    "zhushu": "",
                    "type": 2
                },
                {
                    "paragraph": "書朱象先畫後",
                    "zhushu": "",
                    "type": 2
                },
                {
                    "paragraph": "松陵人朱君象先，能文而不求舉，善畫而不求售。曰：“文以達吾心，畫以適吾意而已。”昔閻立本始以文學進身，卒䝉畫師之恥。或者以是為君病，余以謂不然。謝安石欲使王子敬書太極殿榜，以韋仲將事諷之。子敬曰：“仲將，魏之大臣，理必不爾。若然者，有以知魏徳之不長也。”使立本如子敬之髙，其誰敢以畫師使之。阮千里善彈琴，無貴賤長幼皆為彈，神氣冲和，不知向人所在。内兄潘岳使彈，終日達夜無忤色，識者知其不可榮辱也。使立本如千里之達，其誰能以畫師辱之？今朱君無求於世，雖王公貴人，其何道使之？遇其解衣盤礴，雖余亦得攖攘其旁也。元祐五年九月十八日，東坡居士書。",
                    "zhushu": "",
                    "type": 2
                },
                {
                    "paragraph": "書黄子思詩集後",
                    "zhushu": "",
                    "type": 2
                },
                {
                    "paragraph": "予嘗論書以謂鍾、王之迹，蕭散簡逺，妙在筆畫之外。至唐顔、柳，始集古今筆法而盡發之，極書之變，天下翕然以為宗師，而鍾、王之法益微。至於詩亦然。蘇、李之天成，曹、劉之自得，陶、謝之超然，蓋亦至矣。而李太白、杜子美以英瑋絶世之姿，淩跨百代，古今詩人盡廢，然魏、晉以來，髙風絶塵，亦少衰矣。李、杜之後，詩人盡作，雖間有逺韻，而才不逮意。獨韋應物、柳宗元發纖穠於簡古，寄至味於澹泊，非餘子所及也。唐末司空圖，崎嶇兵亂之間，而詩文髙雅，猶有承平之遺風。其論詩曰：“梅止於酸，鹽止於鹹，飲食不可無鹽梅，而其美常在鹹酸之外。”蓋自列其詩之有得於文字之表者二十四韻，恨當時不識其妙。予三後其言而悲之。閩人黄子思，慶厯、皇祐間號能文者。予嘗聞前輩誦其詩，每得佳句妙語，反復數四，乃識其所謂。信乎表聖之言，美在鹹酸之外，可以一唱而三歎也。予既與其子幾道、其孫師是游，得窺其家集，而子思篤行髙志，為吏有異材，見於墓誌詳矣，予不復論，獨評其詩如此。",
                    "zhushu": "",
                    "type": 2
                },
                {
                    "paragraph": "留石塔戒老疏",
                    "zhushu": "",
                    "type": 2
                },
                {
                    "paragraph": "大士未曾說法，誰作金毛之聲；眾生各自開堂，何關石塔之事？去無作相，住亦隨緣。長老戒公，開不二門，施無盡藏。念西湖之久别，本是偶然；爲東坡而少留，無不可者。一時作禮，重聽白推。渡口船囬，依舊雲山之色；秋來雨過，一新鐘鼓之音。",
                    "zhushu": ""
                }
            ]
        }
    ]
}