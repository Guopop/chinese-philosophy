{
    "name": "列子",
    "author": "戰國・列御寇",
    "loadChapterCount": 2,
    "chapters": [
        {
            "name": "列子序",
            "paragraphs": [
                {
                    "paragraph": "列子序",
                    "zhushu": "",
                    "type": 1
                },
                {
                    "paragraph": "湛聞之",
                    "zhushu": "張湛字處度。東晋光禄勲，注此真經。"
                },
                {
                    "paragraph": "先父曰：吾先君與劉正輿、傳頴根皆王氏之甥也，並少",
                    "zhushu": "詩照反。"
                },
                {
                    "paragraph": "遊外家舅始周，",
                    "zhushu": "姓王，張湛祖之舅。"
                },
                {
                    "paragraph": "始周從",
                    "zhushu": "疾用反。"
                },
                {
                    "paragraph": "兄正宗、輔嗣，皆好",
                    "zhushu": "呼教反。"
                },
                {
                    "paragraph": "集文籍。先并",
                    "zhushu": "卑政反。"
                },
                {
                    "paragraph": "得仲宣家書，幾將萬卷，傳氏亦世為學門。三君緫角，競録竒書。及長，",
                    "zhushu": "丁文反。"
                },
                {
                    "paragraph": "遭永嘉之亂，與頴根同避難",
                    "zhushu": "乃旦反。"
                },
                {
                    "paragraph": "南行，車重各稱",
                    "zhushu": "尺證反。"
                },
                {
                    "paragraph": "力，並有所載，而㓂虜彌盛，前途尚逺。張謂傳曰：今將不能盡",
                    "zhushu": "子忍反。"
                },
                {
                    "paragraph": "全所載，且共料",
                    "zhushu": "音聊。"
                },
                {
                    "paragraph": "簡世所希有者，各各保録，令無遺棄。頴根於是唯賫",
                    "zhushu": "音擠。"
                },
                {
                    "paragraph": "其祖玄父咸予集先君所録書，中有列子八篇。及至江南，僅",
                    "zhushu": "音覲。少也。"
                },
                {
                    "paragraph": "有存者列子，唯餘楊朱說符目録三卷。比",
                    "zhushu": "必利反。"
                },
                {
                    "paragraph": "亂，正輿為楊州刺史，先來過江，復",
                    "zhushu": "扶又反。"
                },
                {
                    "paragraph": "在其家得四卷，㝷從輔嗣女壻趙季子家得六卷，參校有無，始得全備。其書大畧明羣有以至虚為宗，萬品以終㓕為驗，神惠以凝寂常全，想念以著",
                    "zhushu": "直畧反。"
                },
                {
                    "paragraph": "物自䘮，",
                    "zhushu": "息浪反。"
                },
                {
                    "paragraph": "生覺",
                    "zhushu": "音敎。"
                },
                {
                    "paragraph": "與化夣等情，巨細不限一域，窮逹無假智力，治身貴於肆任，",
                    "zhushu": "而鴆反。"
                },
                {
                    "paragraph": "順性則所之皆適，水火可蹈，志懷則無幽不照，此其㫖也。然所明往往與佛経相參，大歸同於老荘，屬",
                    "zhushu": "音燭。"
                },
                {
                    "paragraph": "亂引𩔖，特與荘子相似。荘子愼到、韓非、尸子、淮南子玄示㫖歸，多稱其言，遂注之云爾。",
                    "zhushu": "",
                    "type": 2
                },
                {
                    "paragraph": "右新書定著八章。䕶左都水使者光禄大夫臣向言：所校中書列子五篇，臣向謹與長杜尉臣參校讎，太常書三篇，太史書四篇，臣向書六篇，臣參書二篇，内外書凡二十篇。以校除復",
                    "zhushu": "扶又反。"
                },
                {
                    "paragraph": "重十二篇。定著篇中書多，外書少，章亂布在諸篇中，或字誤，以盡",
                    "zhushu": "津，上声。誤也。下同。"
                },
                {
                    "paragraph": "為進，以賢為形，如此者衆。及在新書，有棧",
                    "zhushu": "音剪。"
                },
                {
                    "paragraph": "校讎從中書巳定，皆以殺青，",
                    "zhushu": "謂汗蕳刮去青皮也。"
                },
                {
                    "paragraph": "書可繕冩。列子者，鄭人也，與鄭繆",
                    "zhushu": "音穆。"
                },
                {
                    "paragraph": "公同時，蓋有道者也。其學本於黄帝、老子，號曰道家。道家者，秉要執本，清虚無為，及其治身接物，務崇不競，合於六經。而穆王、湯問二篇，迂誕恢詭，非君子之言也。至於力命篇，一推分",
                    "zhushu": "符問反。"
                },
                {
                    "paragraph": "命，楊子之篇，唯貴於逸，二義乖背，",
                    "zhushu": "音佩。"
                },
                {
                    "paragraph": "不似一家之書。然各有所明，亦有可觀者。孝景皇帝時，貴黃老術，此書頗行於世，及後遺落，㪚在民間，未有傳者。且多寓言，與荘周相𩔖，故太史公司馬遷不為列傳。謹第録臣向昧死上。",
                    "zhushu": "時掌反。"
                },
                {
                    "paragraph": "護左都水都者，光禄大臣向所校列子書緑永始三年八月壬寅，上",
                    "zhushu": "",
                    "type": 2
                },
                {
                    "paragraph": "沖虚至德真經序畢。",
                    "zhushu": ""
                }
            ]
        },
        {
            "name": "天瑞第一",
            "paragraphs": [
                {
                    "paragraph": "天瑞第一",
                    "zhushu": "夫巨細舛錯，脩短殊性，雖天地之大，羣品之衆，渉於有生之分，關於動用之域者，存亡變化，自然之符。夫唯寂然至虚，疑一而不變者，非隂陽之所終始，四時之所遷革。",
                    "type": 1
                },
                {
                    "paragraph": "子列子",
                    "zhushu": "載子於姓上者，首章或是弟子之所記故也。"
                },
                {
                    "paragraph": "居鄭圃",
                    "zhushu": "鄭有圃田。"
                },
                {
                    "paragraph": "四十年，人无識者，",
                    "zhushu": "非形不與物接，言不與物交，不知其德之至，則同於不識者矣。"
                },
                {
                    "paragraph": "國君卿大夫眎之，猶衆庶也。",
                    "zhushu": "非自隔於物，直言无是非，行无軌迹，則物莫能知也。"
                },
                {
                    "paragraph": "國不足，",
                    "zhushu": "年饑。"
                },
                {
                    "paragraph": "將嫁於衞。",
                    "zhushu": "自家而出謂之嫁。"
                },
                {
                    "paragraph": "弟子曰：先生往无反期，弟子敢有所謁，先生將何以敎？先生不聞壷丘子林之言乎？",
                    "zhushu": "壷丘子林，列子之師。"
                },
                {
                    "paragraph": "子列子𥬇曰：壷子何言哉？",
                    "zhushu": "四時行，百物生，豈假於言哉？"
                },
                {
                    "paragraph": "雖然，夫子嘗語伯昏瞀人，吾側聞之，試以告女。",
                    "zhushu": "伯昏，列子之友，同學於壷子。不言自受敎於壷子者，列子之謙者也。"
                },
                {
                    "paragraph": "其言曰：有生",
                    "zhushu": "今塊然之形也。"
                },
                {
                    "paragraph": "不生，",
                    "zhushu": "生物而不自生者也。"
                },
                {
                    "paragraph": "有化",
                    "zhushu": "今存三變政也。"
                },
                {
                    "paragraph": "不化，",
                    "zhushu": "化物而不自化者也。"
                },
                {
                    "paragraph": "不生者能生生，",
                    "zhushu": "不生者，固生物之宗。"
                },
                {
                    "paragraph": "不化者能化化；",
                    "zhushu": "不化者，固化物之主。"
                },
                {
                    "paragraph": "生者；不能不生，化者，不能不化，",
                    "zhushu": "生者，非能生而生，化者，非能化而化也，直自不得不生，不得不化者也。"
                },
                {
                    "paragraph": "故常生常化。",
                    "zhushu": "渉於有動之分者，不得蹔無也。"
                },
                {
                    "paragraph": "常生常化者，无時不生，无時不化。",
                    "zhushu": "生化相因，存亡復往，理无閒也。"
                },
                {
                    "paragraph": "隂陽爾，四時爾。",
                    "zhushu": "隂陽四時節變化之物，而復屬於有生之域者，皆隨此陶運四時。而不停，萬物化而不息者也。"
                },
                {
                    "paragraph": "不生者疑獨，",
                    "zhushu": "不生之主，豈可實而驗哉？疑其冥一而无始終也。"
                },
                {
                    "paragraph": "不化者徃復其際不可終，",
                    "zhushu": "代謝无閒，形氣轉續，其道不終。"
                },
                {
                    "paragraph": "疑獨其道不可窮。",
                    "zhushu": "亦何以知其窮與不窮哉？直自疑其獨立而不改，周行而不殆也。"
                },
                {
                    "paragraph": "黃帝書曰：谷神不死，",
                    "zhushu": "古有此書，今巳不存。夫谷虚而宅有，亦如莊子之稱環中。至虚无物。故謂谷神。本自无生。故曰不死。"
                },
                {
                    "paragraph": "是謂𤣥牝。",
                    "zhushu": "老子有此一章。王弼注曰：无形无影，无逆无違，處卑不動，守靜不衰，谷以之成而不見其形，此至物也。處卑而不可得名，故謂之𤣥牝。"
                },
                {
                    "paragraph": "𤣥牝之門，是謂天地之根。綿綿若存，用之不勤。",
                    "zhushu": "王弼曰：門，𤣥牝之所由也。本其所由，與太極同體，故謂天地之根也。欲言存邪，不見其形。欲言亡邪，萬物以生。故曰綿綿若存，无物不成，而不勞也。故曰不勤。"
                },
                {
                    "paragraph": "故生物者不生，化物者不化。",
                    "zhushu": "莊子亦有此言。向秀注曰：吾之生也，非吾之所生，則生自生耳。生生者，豈有物哉？故不生也。吾之化也，非物之所化，則化自化耳。化化者，豈有物哉？无物也，故不化焉。若使生物者亦生，化物者亦化，則與物俱化，亦奚異於物？明夫不生不化者，然後能爲生化之本也。"
                },
                {
                    "paragraph": "自生自化，自形自色，自智自力，自消自息。",
                    "zhushu": "皆自爾耳，豈有尸而爲之者哉。"
                },
                {
                    "paragraph": "謂之生化、形色、智力、消息者，非也。",
                    "zhushu": "若有心於生化形色，則豈能官天地而府萬物，瞻羣生而不遺乎？"
                },
                {
                    "paragraph": "子列子曰：昔者聖人因隂陽以統天地。",
                    "zhushu": "天地者，舉形而言。隂陽者，明其度數統理。"
                },
                {
                    "paragraph": "夫有形者生於无形，",
                    "zhushu": "謂之生者則不无，无者則不生。故有无之不相生，理旣然矣，則有何由而生？忽爾而自生，忽爾而自生，而不知其所以生。不知所以生，生則本同於无，本同於无，而非无也。此明有形之自形，无形以相形者也。"
                },
                {
                    "paragraph": "則天地安從生？",
                    "zhushu": "天地无所從生，而自然生。"
                },
                {
                    "paragraph": "故曰：有太易，有太初，有太始，有太素。",
                    "zhushu": "此明物之自㣲至著，變化之相因襲也。"
                },
                {
                    "paragraph": "太易者，未見氣也。",
                    "zhushu": "易者，不窮滯之稱，凝寂於太虚之域，將何所見？即如易繫之太極，老氏之渾成。也。"
                },
                {
                    "paragraph": "太初者，氣之始也。",
                    "zhushu": "隂陽未判，即下句所謂渾淪也。"
                },
                {
                    "paragraph": "太始者，形之始也。",
                    "zhushu": "隂陽旣判，則品物流形也。"
                },
                {
                    "paragraph": "太素者，質之始也。",
                    "zhushu": "質，性也。旣爲物矣，則方貟、剛柔、靜躁、沈浮，各有其性。"
                },
                {
                    "paragraph": "氣形質具而未相離，",
                    "zhushu": "此直論氣、形、質，不復說太易。太易爲三者宗本，於後句别自明之也。"
                },
                {
                    "paragraph": "故曰渾淪。渾淪者，言萬物相渾淪而未相離也。",
                    "zhushu": "雖渾然一氣，不相離散，而三才之道，實濳兆乎其中。淪，語之助也。"
                },
                {
                    "paragraph": "視之不見，聽之不聞，循之不得，故曰易也。易无形，",
                    "zhushu": "不知此下一字。老子曰：視之不見，名曰希。而此曰易，易亦希簡之别稱也。太易之義，如此而巳，故能爲萬化宗主，㝠一而不變者也。"
                },
                {
                    "paragraph": "易變而爲一，",
                    "zhushu": "所謂易者，窈冥惚恍，不可變也。一氣侍之而化，故寄名變耳。"
                },
                {
                    "paragraph": "一變而爲七，七變而爲九，九變者，究也。",
                    "zhushu": "究，窮也。一變而爲七九，不以次數者，全舉陽數，領其都㑹。"
                },
                {
                    "paragraph": "乃復變而爲二者，形變之始也。",
                    "zhushu": "旣涉於有形之域，理數相推，自一之九，九數旣終，乃復反而爲一。反而爲一，歸於形變之始。此蓋明變化往復无窮極。"
                },
                {
                    "paragraph": "淸輕者上爲天，濁重者下爲地，",
                    "zhushu": "天地何邪？直虚實清濁之自分判者耳。此一章全是周易乾鑿度也。"
                },
                {
                    "paragraph": "沖和氣者爲人。故天地含精，萬物化生。",
                    "zhushu": "推此言之，則隂陽氣偏，交㑹而氣和，氣和而爲人生，人生則有所𠋣而立也。"
                },
                {
                    "paragraph": "子列子曰：天地无全功，聖人无全能，萬物无全用。",
                    "zhushu": "全，猶備也。"
                },
                {
                    "paragraph": "故天職生覆，地職形載，聖職敎化，物職所冝。",
                    "zhushu": "職，王也。生各有性，性各有所冝者也。"
                },
                {
                    "paragraph": "然則天有所短，地有所長，聖有所否，物有所通。",
                    "zhushu": "大體適於一方者，造餘塗則閡矣。王弼曰：形必有所分，聲必有所屬。若温也，則不能凉；若宫也，則不能商。"
                },
                {
                    "paragraph": "何則？生覆者不能形載，形載者不能敎化，敎化者不能違所冝，",
                    "zhushu": "順之則通也。"
                },
                {
                    "paragraph": "冝定者不出所也。",
                    "zhushu": "皆有素分，不可逆也。"
                },
                {
                    "paragraph": "故天地之道，非隂則陽；聖人之敎，非仁則義；萬物之冝，非柔則剛。此皆隨所冝而不能出所位者也。",
                    "zhushu": "方貟靜躁，理不得兼。然尋形即事，則名分不可相干；任理之通，方貟未必相乖。故二儀之德，聖人之道，燾育羣生，澤周萬物，盡其清寜貞粹而巳，則殊塗融通，動靜澄一。蓋由聖人不逆萬物之性，萬物不犯聖人之化。凡滯於一方者，形分之所閡耳。道之所運，常冥通而无待。"
                },
                {
                    "paragraph": "故有生者，有生生者；有形者，有形形者；有聲者，有聲聲者；有色者，有色色者；有味者，有味味者。",
                    "zhushu": "形聲色味，皆忽爾而生，不能自生者也。夫不能自生，則无爲之本。无爲之本，則无當於一象，无係於一味，故能爲形氣之主，動必由之者也。"
                },
                {
                    "paragraph": "生之所生者死矣，而生生者未甞終；形之所形者實矣，而形形者未甞有；聲之所聲者聞矣，而聲聲者未嘗發；色之所色者彰矣，而色色者未嘗顯；味之所味者嘗矣，而味味者未嘗呈。",
                    "zhushu": "夫盡於一形者，皆隨代謝而遷革矣。故生者必終而生，生物者无變化也。"
                },
                {
                    "paragraph": "皆无爲之職也。",
                    "zhushu": "至无者，故能爲萬變之宗主也。"
                },
                {
                    "paragraph": "能隂能陽，能柔能剛，能短能長，能貟能方，能生能死，能暑能涼，能浮能沈，能宫能商，能出能没，能玄能黃，能甘能苦，能羶能香，无知也，无能也，而无不知也，而无不能也。",
                    "zhushu": "知盡則无知，能極則无能，故无所不知，无所不能。何晏道論曰：有之爲有，恃无以生；事而爲事，由无以成。夫道之而无語，名之而无名，視之而无形，聽之而无聲，則道之全焉。故能昭音嚮而出氣物，包形神而章光影。𤣥以之黒，素以之白，矩以之方，規以之貟。貟方得形而此无形，白黒得名而此无名也。"
                },
                {
                    "paragraph": "子列子適衛，食於道，從者見百歳髑髏，攓蓬而指",
                    "zhushu": "，攓，拔出。"
                },
                {
                    "paragraph": "顧謂弟子百豐曰：唯予與彼知而未甞生，未甞死也。",
                    "zhushu": "俱涉變化之𡍼，則予生而彼死。推之至極之域，則理旣无生，亦又无死也。"
                },
                {
                    "paragraph": "此過養乎？此過歡乎？",
                    "zhushu": "遭形則不能不養，遇生則不能不歡，此過誤之徒，非理之實當也。"
                },
                {
                    "paragraph": "種有幾？",
                    "zhushu": "先問變化種數，凡有幾條，然後明之於下。"
                },
                {
                    "paragraph": "若䵷爲鶉，",
                    "zhushu": "事見墨子。"
                },
                {
                    "paragraph": "得水爲㡭，得水土之際，則爲䵷蠙之衣。",
                    "zhushu": "衣猶覆蓋。"
                },
                {
                    "paragraph": "生於陵屯",
                    "zhushu": "陵屯、髙，潔，處也。"
                },
                {
                    "paragraph": "則爲陵舄，",
                    "zhushu": "此隨所生之處而變者也。"
                },
                {
                    "paragraph": "陵舄得鬱栖則爲烏足，",
                    "zhushu": "此合而相生也。"
                },
                {
                    "paragraph": "烏足之根爲蠐螬，其葉爲胡蝶。",
                    "zhushu": "根，本也。葉，散也。言烏足爲蠐螬之本，其未散化爲胡蝶也。"
                },
                {
                    "paragraph": "胡蝶胥也，",
                    "zhushu": "胥，皆也。言物皆化也。"
                },
                {
                    "paragraph": "化而爲蟲，生竈下，其狀若脫，其名曰鴝掇。",
                    "zhushu": "此一形之內變異者也。"
                },
                {
                    "paragraph": "鴝掇千日，",
                    "zhushu": "干日而死。"
                },
                {
                    "paragraph": "化而爲鳥，其名曰乾徐骨。乾餘骨之沬爲斯彌，",
                    "zhushu": "沬。猶精華生起。"
                },
                {
                    "paragraph": "斯彌爲食醯頥輅。食醯頥輅生乎食醯黃軦，食醯黃軦生乎九猷，九猷生乎瞀芮，瞀芮生乎腐蠸。",
                    "zhushu": "此皆死而更生之一形者也。"
                },
                {
                    "paragraph": "羊肝化爲地皐。馬血之爲轉鄰也，人血之爲野火也，",
                    "zhushu": "此皆一形之內自變化也。"
                },
                {
                    "paragraph": "鷂之爲鸇，鸇之爲布榖，布榖久復爲鷂也，鷰之爲蛤也，田䑕之爲鶉也，朽𤓰之爲魚也，老韭之爲莧也，老羭之爲猨也，",
                    "zhushu": "羭，牡羊也。"
                },
                {
                    "paragraph": "魚𡖉之爲蟲。",
                    "zhushu": "此皆无所困感，自然而變者也。"
                },
                {
                    "paragraph": "亶爰之獸，自孕而生曰類，",
                    "zhushu": "亶，音蟬。山海經云：亶爰之山有獸，其狀如狸而有髮，其名曰𩔖，自爲牝牡相生也。"
                },
                {
                    "paragraph": "河澤之鳥，視而生曰鶂。",
                    "zhushu": "此相視而生者也。莊子曰：白鶂相視，眸子不運。而風化之也。"
                },
                {
                    "paragraph": "純雌其名大𦝫，純雄其名稺蜂。",
                    "zhushu": "大𦝫，龜鼈之𩔖也。穉，小也。此无雌雄而自化。上言蟲獸之理旣然，下明人道亦有如此者也。"
                },
                {
                    "paragraph": "思士不妻而感，思女不夫而孕。",
                    "zhushu": "大荒經曰：有思幽之國，思士不妻，思女不夫，精氣潜感，不假交接而生子也。此亦曰鶂之類也。"
                },
                {
                    "paragraph": "后稷生乎巨跡，",
                    "zhushu": "傳記云：高辛氏之妃名姜原，見大人跡，好而履之，如有人理感巳者，遂孕，因生后稷。長而賢，乃爲堯佐，即周祖也。"
                },
                {
                    "paragraph": "伊尹生乎空桑，",
                    "zhushu": "傳記曰：伊尹母居伊水之上，旣孕，夢有神告之曰：臼水出而東走，无顧。明日視曰出木。告其鄰，東走十里而顧，其邑盡爲水，身因化爲空桑。有華氏女子採桑，得嬰皃于空桑之中，故命之日伊尹，而獻其君，令庖人養之，長而賢，爲殷湯相。"
                },
                {
                    "paragraph": "厥昭生乎濕，",
                    "zhushu": "此因蒸潤而生。"
                },
                {
                    "paragraph": "醯雞生乎酒，",
                    "zhushu": "此因酸氣而生。"
                },
                {
                    "paragraph": "羊奚比乎不筍。",
                    "zhushu": "此異𩔖而相親比也。"
                },
                {
                    "paragraph": "久竹生青寧，",
                    "zhushu": "因於林藪而生。"
                },
                {
                    "paragraph": "靑寧生程，",
                    "zhushu": "自從㡭至於程，皆生生之物。虵鳥蟲獸之屬。言其變化无常，或以形而變，或死而更生，終始相因，无窮已也。"
                },
                {
                    "paragraph": "程生馬，馬生人。人久入於機，萬物皆出於機，皆入於機。",
                    "zhushu": "夫生死變化，胡可測哉？生於此者，或死於彼，死於彼者，或生於此，而形生之生，未嘗暫无。是以聖人知生不常存，死不永滅，一氣之變，所適萬形，萬形萬化，而不化者存，歸於不化，故謂之機。機者，羣有之始，動之所宗，故出无入有，散有反无，靡不由之也。"
                },
                {
                    "paragraph": "黃帝書曰：形動不生形而生影，聲動不生聲而生響。",
                    "zhushu": "夫有形必有影，有聲必有響，此自然而並生，俱出而俱沒，豈有相資前後之差哉。郭象注莊子，論之詳矣。而丗之談者，以形動而影隨，聲出而響應，聖人則之以爲喻，明物動則失本，靜則歸根，不復曲通影響之義也。"
                },
                {
                    "paragraph": "无動不生无而生有",
                    "zhushu": "有之爲有恃无以生。言生必由无，而无不生有，此運通之功，必輟於无，故生動之稱，因事而立耳。"
                },
                {
                    "paragraph": "形必終者也。天地終乎？與我偕終。",
                    "zhushu": "料巨細，計脩短，則與我殊矣。㑹歸於終，理固无差也。"
                },
                {
                    "paragraph": "終進乎？不知也。",
                    "zhushu": "進當爲盡，此書盡字例多作進也。聚則成形，散則爲終，此丗之所謂終始也。然則聚者以形實爲始，以離散爲終；散者以虚漠爲始，以形實爲終。故迭相與爲終始，而理實无終无始者也。"
                },
                {
                    "paragraph": "道終乎本无始，進乎本不久。",
                    "zhushu": "久當爲有，无始故不終，无有故不盡。"
                },
                {
                    "paragraph": "有生則復於不生，有形則復於无形。",
                    "zhushu": "生者反終，形者反虚，自然之數也。"
                },
                {
                    "paragraph": "不生者，",
                    "zhushu": "此不生者，先有其生，然後之於死滅。"
                },
                {
                    "paragraph": "非本不生者也；",
                    "zhushu": "本不生者，𥘉自无生无滅。"
                },
                {
                    "paragraph": "无形者，",
                    "zhushu": "此无刑，亦先有其形，然後之於離散。"
                },
                {
                    "paragraph": "非本无形者也。",
                    "zhushu": "本无形者，初自无聚无散者也。夫生生物者不生，形形物者无刑，故能生形萬物於我體无變。今謂旣生旣形，而復反於无生无形者，此故存亡之徃復爾，非始終之不變者也。"
                },
                {
                    "paragraph": "生者，理之必終者也。終者不得不終，亦如生者之不得不生。",
                    "zhushu": "生者不生而自生，故雖生而不知所以生。不知所以生，則生不可絶；不知所以死，則死不可禦也。"
                },
                {
                    "paragraph": "而欲𢘆其生，盡其終，惑於數也。",
                    "zhushu": "盡，亡也。"
                },
                {
                    "paragraph": "精神者，天之分；骨骸者，地之分。屬天淸而散，屬地濁而聚。精神離形，各歸其眞，",
                    "zhushu": "天分歸天，地分歸地，各反其夲。"
                },
                {
                    "paragraph": "故謂之鬼。鬼，歸也，歸其眞宅。",
                    "zhushu": "眞宅，太虚之域。"
                },
                {
                    "paragraph": "黃帝曰：精神入其門，骨骸反其根，我尚何存？",
                    "zhushu": "何生之无形？何形之无氣？何氣之无靈？然則心智形骸，隂陽之一體，偏積之一氣，及其離形歸根，則反其眞宅，而我无物焉。"
                },
                {
                    "paragraph": "人自生至終，大化有四：",
                    "zhushu": "其閒遷易，无時蹔停。四者蓋舉大較而言者也。"
                },
                {
                    "paragraph": "嬰孩也，少壯也，老耄也，死亡也。其在嬰孩，氣專志一，和之至也，物不傷焉，德莫加焉。",
                    "zhushu": "老子曰：含德之厚，此於赤子。"
                },
                {
                    "paragraph": "其在少壯，則血氣飄溢，欲慮充起，物所攻焉，德故衰焉。",
                    "zhushu": "處力競之地，物切不與也。"
                },
                {
                    "paragraph": "其在老耄，則欲慮柔焉，禮將休焉，物莫先焉。",
                    "zhushu": "休，息也。巳无競心，則物不與爭。"
                },
                {
                    "paragraph": "雖未及嬰孩之全，方於少壯閒矣。其在死亡也，則之於息焉，反其極矣。孔子遊於太山，見榮啓期行乎郕之野，鹿裘帶索，鼓琴而歌。孔子問曰：先生所以樂，何也？對曰：吾樂甚多。天生萬物，唯人爲貴，而吾得爲人，是一樂也。",
                    "zhushu": "推此而言，明人之神氣與衆生不殊，所適者異，故形貌不一。是以榮啓期深測𠋣伏之縁，洞識幽顯之驗，故忻遇人形，兼得男貴，豈孟浪而言。"
                },
                {
                    "paragraph": "男女之别，男尊女卑，故以男爲貴，吾旣得爲男矣，是二樂也。",
                    "zhushu": "人之將生，男女亦无定分，故復喜得男身。"
                },
                {
                    "paragraph": "人生有不見日月，不免襁褓者，吾旣巳行年九十矣，是三樂也。貧者，士之常也，死者，人之終也。處常得終，當何憂哉？孔子曰：善乎。能自寛者也。",
                    "zhushu": "不能都忘憂樂，善其能摇理自寛慰者耳。"
                },
                {
                    "paragraph": "林𩔖年且百歳，",
                    "zhushu": "書傳无聞，蓋古之隱者也。"
                },
                {
                    "paragraph": "底春被裘，",
                    "zhushu": "㡳，當。"
                },
                {
                    "paragraph": "拾遺穗於故畦，",
                    "zhushu": "收刈後，田中棄榖捃之也。"
                },
                {
                    "paragraph": "並歌並進。孔子適衛，望之於野，顧謂弟子曰：彼叟可與言者，試往訊之。子貢請行，逆之壠端，面之而歎曰：先生曽不悔平而行歌拾穗？林𩔖行不留，歌不輟，子貢叩之不巳，乃仰而應曰：吾何悔邪？子貢曰：先生少不勤行，長不競時，老無妻子，死期將至，亦有何樂，而拾穗行歌乎？林𩔖𥬇曰：吾之所以爲樂，人皆有之，而反以爲憂。",
                    "zhushu": "我所以爲樂者，人人皆同伹，未能觸事而夷，故无蹔歡。"
                },
                {
                    "paragraph": "少不勤行，長不競時，故能壽若此；",
                    "zhushu": "不勤行則無名譽，不競時則無利欲，二者不存於胷中，則百年之夀不祈而自獲也。"
                },
                {
                    "paragraph": "老无妻子，死期將至，故能樂若此。",
                    "zhushu": "所謂樂天知命，故云憂也。"
                },
                {
                    "paragraph": "子貢曰：壽者，人之情；死者，人之惡。子以死爲樂，何也？林𩔖曰：死之與生，一往一反。故死於是者，安知不生於彼？故吾知其不相若矣。吾又安知營營而求生非惑乎？亦又安知吾今之死不愈昔之生乎？",
                    "zhushu": "尋此旨，則存亡往復无窮已也。"
                },
                {
                    "paragraph": "子貢聞之，不喻其意，還以告夫子。夫子曰：吾知其可與言，果然，然彼得之而不盡者也。",
                    "zhushu": "卒然聞林𩔖之言，盛以爲巳造極矣，而夫子方謂未盡。夫盡者，无所不盡，亦无所盡，然後盡理都全耳。今方對无於有，去彼取此，則不得不覺内外之異。然所不盡者，亦少許處耳。若夫萬變𤣥一，彼我兩忘，即理自夷，而實无所遣。夫𡨋内逆外，同於人羣者，豈有盡與不盡者乎？"
                },
                {
                    "paragraph": "子貢倦於學，告仲尼曰：願有所息。",
                    "zhushu": "學者所以木復其𥘉，乃至於猒倦，則自然之理虧矣。"
                },
                {
                    "paragraph": "仲尼曰：生无所息。",
                    "zhushu": "勞知慮，役支體，此生者之事。莊子曰：生爲徭役。"
                },
                {
                    "paragraph": "子貢曰：然則賜息无所乎？仲尼曰：有焉耳。望其壙，睪如也，宰如也，墳如也，鬲如也，則知所息矣。",
                    "zhushu": "見其墳壤鬲翼開，知息七有所。莊子曰：死爲休息也。"
                },
                {
                    "paragraph": "子貢曰：大哉，死乎！君子息焉，小人伏焉。",
                    "zhushu": "樂天知命，秦然以待終，君子之所以息；去離憂。若昧然而死，小人之所以伏也。"
                },
                {
                    "paragraph": "仲尼曰：賜，汝知之矣。人胥知生之樂，未知生之苦；知老之憊，未知老之佚；知死之惡，未知死之息也。",
                    "zhushu": "莊子曰：大塊載我以形，勞我以生，佚我以老，息我以死耳。"
                },
                {
                    "paragraph": "晏子曰：善哉！古之有死也，",
                    "zhushu": "生死，古今所同，而蜀善古之无者，明古人不樂生而惡死也。"
                },
                {
                    "paragraph": "仁者息焉，不仁者伏焉。",
                    "zhushu": "脩身愼行，𢘆懷兢懼，此仁者之所憂；貪欲從肆，當无厭足，此不仁者之所苦。唯死而後休息，𥨊伏之。"
                },
                {
                    "paragraph": "死也者，德之徼也。",
                    "zhushu": "德者，得也。徼者，歸也。言各得其所歸。"
                },
                {
                    "paragraph": "古者謂死人爲歸人。夫言死人爲歸人，則生人爲行人矣。行而不知歸，失家者也。一人失家，一丗非之，天下失家，莫知非焉。",
                    "zhushu": "此衆寡相傾者也。晏子儒墨爲家，重形生者，不辨有此言，假記所稱耳。"
                },
                {
                    "paragraph": "有人去鄉土，離六親，廢家業，遊於四方而不歸者，何人哉？丗必謂之爲狂蕩之人矣。又有人鍾賢丗，",
                    "zhushu": "鍾賢丗冝，言重形生。"
                },
                {
                    "paragraph": "矜巧能，脩名譽，誇張於丗而不知巳者，亦何人哉？丗必以爲智謀之士。此二者胥失者也。",
                    "zhushu": "此二者雖行事小異，而並不免於溺喪也。"
                },
                {
                    "paragraph": "而丗與一不與一，唯聖人知所與，知所去。",
                    "zhushu": "以生死爲窹𥧌者與之，溺喪忘歸者去之。"
                },
                {
                    "paragraph": "或謂子列子曰：子奚貴虚？列子曰：虚者无貴也。",
                    "zhushu": "凡貴名之所以生，必謂去彼而取此，是我而非物。今有無兩忘，萬異冥一，故謂之虚。虚旣虚矣，貴賤之名，將何所生？"
                },
                {
                    "paragraph": "子列子曰：非其名也，",
                    "zhushu": "事有實著，非假名而後得也。"
                },
                {
                    "paragraph": "莫如靜，莫如虚。靜也，虚也，得其居矣。取也與也，失其所矣。",
                    "zhushu": "夫虚靜之理，非心慮之表，形骸之外，求而得之，即我之性，内安諸已，則自然眞全矣。故物以全者，皆由虚靜，故得其所安。所以敗者，皆由動求，故失其所處。"
                },
                {
                    "paragraph": "事之破䃣，而後有舞仁義者，弗能復也。",
                    "zhushu": "當爲之於未有，冶之於未亂，乃至虧喪凋殘，方欲鼓舞仁義，以求反性命之極者，未之得也。䃣，音毁。"
                },
                {
                    "paragraph": "粥熊曰：運轉亡巳，天地密移，疇覺之哉？",
                    "zhushu": "此則莊子舟壑之義。孔子曰：日夜无𨻶，丘以是徂。夫萬物與化爲體，體隨化而遷，化不蹔停，物豈守故？故向之形生，非今形生，俯仰之閒，巳渉萬變，氣散形朽，非一旦頓至。而昧者操必化之器，託不停之運，自謂變化可逃，不亦悲乎！"
                },
                {
                    "paragraph": "故物損於彼者盈於此，成於此者虧於彼。",
                    "zhushu": "所謂川竭谷虚，丘夷淵實也。"
                },
                {
                    "paragraph": "損盈成虧，隨丗隨死，",
                    "zhushu": "此丗亦冝言生。"
                },
                {
                    "paragraph": "往來相接，閒不可省，疇覺之哉？",
                    "zhushu": "成者方自謂成而巳虧矣。生者方自謂生濟巳死矣。"
                },
                {
                    "paragraph": "凡一氣不頓進，一形不頓虧，亦不覺其成，不覺其虧。",
                    "zhushu": "皆在冥中而濳化，固非耳目所瞻察。"
                },
                {
                    "paragraph": "亦如人自丗",
                    "zhushu": "音生。"
                },
                {
                    "paragraph": "至老，貌色智態，亡日不異。皮膚爪髮，隨丗隨落，非嬰孩時有停而不易也。",
                    "zhushu": "形色髪膚有之，麤者，新故相換，猶不可識，汎妙於此者乎"
                },
                {
                    "paragraph": "？閒不可覺，俟至後知，𣏌國有人憂天地崩墜，身亡所寄，廢寢食者。又有憂彼之所憂者，因往曉之",
                    "zhushu": "彼之所憂者惑矣，而復以不惑憂彼之所惑，不憂彼之所憂，喻積惑彌深，何能相喻也。"
                },
                {
                    "paragraph": "曰：天積氣耳，亡處亡氣。若屈伸呼吸，終日在天中行止，奈何憂崩墜乎？",
                    "zhushu": "夫天之蒼蒼，非人黙之質，則所謂天者，豈阻逺而无所極邪？自地而上，則皆天矣。故俯仰喘息，末始之天也。"
                },
                {
                    "paragraph": "其人曰：天果積氣，日月星宿不當墜邪？曉之者曰：日月星宿亦積氣中之有光耀者，",
                    "zhushu": "氣亦何所不勝？雖天地之大，猶自安於太虛之域，況乃氣氣相舉者也。"
                },
                {
                    "paragraph": "只使墜，亦不能有所中傷。其人曰：奈地壞何？曉者曰：地積塊耳，充塞四虚，亡處亡塊，若躇歩跐蹈，終日在地上行止，奈何憂其壞？其人舍然大喜，",
                    "zhushu": "舎冝作釋，此書釋字作舎。"
                },
                {
                    "paragraph": "曉之者亦舎然大喜。",
                    "zhushu": "此二人一以必破爲憂，一以必全爲喜，此未知所以爲憂喜也。而互相慰喻，使目解釋，固未免於大惑也。"
                },
                {
                    "paragraph": "長廬子聞而𥬇之曰：虹蜺也，雲霧也，風雨也，四時也，此積氣之成乎天者也。山岳也，河海也，金石也，火木也，此積形之成乎地者也。知積氣也，知積塊也，奚謂不壞？",
                    "zhushu": "夫混然未判，則天地一氣，萬物一形。分而爲天地，散而爲萬物。此盖離合之殊異，形氣之虚實。"
                },
                {
                    "paragraph": "夫天地空中之一細物，有中之最巨者，難終難窮，此固然矣；難測難識，此固然矣，憂其壞者，誠爲大逺；言其不壞者，亦爲未是。天地不得不壞，則㑹歸於壞。遇其壞時，奚爲不憂哉？",
                    "zhushu": "此知有始之必終，有形之必敗，而不識休戚與隂陽𦫵降，器質與天地顯没也。"
                },
                {
                    "paragraph": "子列子聞而𥬇曰：言天地壞者亦謬，言天地不壞者亦謬。壞與不壞，吾所不能知也。雖然，彼一也，此一也。",
                    "zhushu": "彼一謂不壞者也，此一謂壞者也。若其不壞，則與人偕全。若其壞也，則與人偕亡。何爲欣戚於其閒哉？"
                },
                {
                    "paragraph": "故生不知死，死不知生；來不知去，去不知來。壞與不壞，吾何容心哉。",
                    "zhushu": "生之不知死，猶死之不知生。故當其成也，莫知其毀；及其毀也，亦何知其成？此去來之見驗，成敗之明徴，而我皆即之，情无彼此，何處容其心乎？"
                },
                {
                    "paragraph": "舜問乎烝曰：道可得而有乎？",
                    "zhushu": "舜欲明羣有皆同於无，故舉道以爲發問之端。"
                },
                {
                    "paragraph": "曰：汝身非汝有也，汝何得有夫道？",
                    "zhushu": "郭象曰：夫身者，非汝所能有也，塊然而自有耳。有非所有，而況无哉！"
                },
                {
                    "paragraph": "舜曰：吾身非吾有，孰有之哉？",
                    "zhushu": "據有此身，故重發問。"
                },
                {
                    "paragraph": "曰：是天地之委形也。",
                    "zhushu": "是一氣之偏積者也。"
                },
                {
                    "paragraph": "生非汝有，是天地之委和也；",
                    "zhushu": "積和故成生耳。"
                },
                {
                    "paragraph": "性命非汝有，是天地之委順也；",
                    "zhushu": "積順故有存亡耳。郭象曰：若身是汝有，則美惡死生，當制之由汝。今氣聚而生，汝不能禁也；氣散而死，汝不能止也。明其委結而自成，非汝之有也。"
                },
                {
                    "paragraph": "孫子非汝有，是天地之委蛻也。",
                    "zhushu": "氣自委結而蟬蛻耳。若是汝有，則男女炙少，亦當由汝也。"
                },
                {
                    "paragraph": "故行不知所往，處不知所持，食不知所以。",
                    "zhushu": "皆在自爾中來，非知而爲之也。"
                },
                {
                    "paragraph": "天地，強陽氣也，又胡可得而有邪？",
                    "zhushu": "天地即復姿結中之最大者也。今行處食息，皆彊陽氣之所運動，豈識其所以然？彊陽猶剛實也，非剛實，理之至，反之虗，和之極，則无形无生，不死不終，則性命何所委順？子孫何所委蛻？行處何所止泊？飲食何所因假也？"
                },
                {
                    "paragraph": "齊之國氏大冨，宋之向氏大貧。自宋之齊，請其術，國氏告之曰：吾善爲盗。始吾爲盗也，一年而給，二年而足，三年大壤。自此以往，施及州閭。向氏大喜，喻其爲盗之言，而不喻其爲盗之道，遂踰垣鑿室，手目所及，亡不探也。未及時，以贓獲罪，没其先居之財。向氏以國氏之謬已也，往而怨之。國氏曰：若爲盗若何？向氏言其狀。國氏曰：嘻！若失爲盗之道至此乎？今將告若矣。吾聞天有時，地有利。",
                    "zhushu": "謂春秋冬夏，凡土出有也。"
                },
                {
                    "paragraph": "吾盗天地之時利，雲雨之滂潤，山澤之産育，以生吾禾，殖吾稼，築吾垣，建吾舎，陸盗禽獸，水盗魚鼈，亡非盗也。夫禾稼土木，禽獸魚鼈，皆天之所生，豈吾之所有？",
                    "zhushu": "天尚不能自生，豈能生物？人尚不能自有，豈能有物？此乃明其自生自有者也。"
                },
                {
                    "paragraph": "然吾盗天而亡殃。",
                    "zhushu": "天亡其旌，我公其心，何往而有恐哉。"
                },
                {
                    "paragraph": "夫金王珍寶，榖帛財貨，人之所聚，豈天之所與？",
                    "zhushu": "天尚不能與，豈人所能聚？此亦明其自能自聚。"
                },
                {
                    "paragraph": "若盗之而獲罪，孰怨哉？",
                    "zhushu": "人有其財，我犯其秘，所以致盗。"
                },
                {
                    "paragraph": "向氏大或以爲國氏之重罔巳也，遇東郭先生問焉。東郭先生曰：若一身，庸非盗乎？盗隂陽之和，以成若生，載若形，況外物而非盗哉。",
                    "zhushu": "若其有盗邪？則我身即天地之一物，不得私而有之。若其无盗邪？則外内不得異也。"
                },
                {
                    "paragraph": "誠然，天地萬物不相離也，仞而有之，皆惑也。",
                    "zhushu": "夫天地，萬物之都稱；萬物，天地之别名。雖復各私其身，理不相離，仞而有之，心之惑也。因此而言，夫天地委形，非我有也。飭愛色皃，矜伐智能，巳爲惑矣。至於甚者，構仞外物，以爲巳有，乃標名氏以自異，倚親族以自固，整章服以耀物，籍名位以動衆，封殖財貨，樹立權黨，終身欣玩，莫由自悟。故老子日：吾所以有大患，爲吾有身。莊子日：百骸六藏，吾誰與爲親。頷斯旨也，則方寸與太虚齊空，形骸與萬物俱有也。"
                },
                {
                    "paragraph": "國氏之盗，公道也，故亡殃。若之盗，私心也，故得罪。",
                    "zhushu": "公者對私之名，无私則公名滅矣。今以犯天者爲公，犯人者爲私，於理未至。"
                },
                {
                    "paragraph": "有公私者亦盗也，",
                    "zhushu": "直所犯之異耳，未爲非盗。"
                },
                {
                    "paragraph": "亡公私者亦盗也。",
                    "zhushu": "一身不得不有，財物不得不聚，復欲遣之，非能即而无心者也。"
                },
                {
                    "paragraph": "公公私私，天地之德，",
                    "zhushu": "生即天地之一理，身即天地之一物。今所愛吝，復是愛吝天地之閒生身耳。事无公私，理无愛吝者也。"
                },
                {
                    "paragraph": "知天地之德者，孰爲盗邪？孰爲不盗邪？",
                    "zhushu": "天地之德何邪？自然而巳。自然而巳，何所歷其公私之名。公私之名既廢，盗與不盗，理无差也。"
                }
            ]
        },
        {
            "name": "黃帝第二",
            "paragraphs": [
                {
                    "paragraph": "黃帝第二",
                    "zhushu": "稟生之質謂之性，得性之極謂之和。故應理處順，則所適常通；任情背道，則遇物斯滯。",
                    "type": 1
                },
                {
                    "paragraph": "黃帝即位十有五年，喜天下戴己，",
                    "zhushu": "隨丗而喜耳。"
                },
                {
                    "paragraph": "養正命，",
                    "zhushu": "正當爲性。"
                },
                {
                    "paragraph": "娱耳目，供鼻口，焦然肌色皯黣，昏然五情爽惑。",
                    "zhushu": "役心智未足以養性命，秖足以焦形也。"
                },
                {
                    "paragraph": "又十有五年，憂天下之不治，",
                    "zhushu": "隨丗而憂耳。"
                },
                {
                    "paragraph": "竭聦明，進智力，營百姓，焦然䏎色皯黣，昏然五情爽惑。",
                    "zhushu": "用聦，明未足以致治，秪足以亂神也。"
                },
                {
                    "paragraph": "黃帝乃喟然讃曰：",
                    "zhushu": "讃當作歎。"
                },
                {
                    "paragraph": "朕之過涇矣。",
                    "zhushu": "淫當作深。"
                },
                {
                    "paragraph": "養一己其患如此，治萬物其患如此。",
                    "zhushu": "惟任而不養，縱而不治，則性命自全，天下自安也。"
                },
                {
                    "paragraph": "於是放萬機，舎宫寢，去直侍，徹鐘懸。減廚膳。退而間居大庭之館。齋心服形。",
                    "zhushu": "心无欲則形自服矣。"
                },
                {
                    "paragraph": "三月不親政事。晝寢而夢",
                    "zhushu": "將明至理不可以情求，故寄之於夢。聖人無夢也。"
                },
                {
                    "paragraph": "遊於華胥氏之國。華胥氏之國在弇州之西。台州之北。",
                    "zhushu": "不必便有此國也，明至理之必如此耳。淮南云：正西曰弇州，西北曰台州。"
                },
                {
                    "paragraph": "不知斯齊國幾千萬里。",
                    "zhushu": "斯，離也。齊，中也。"
                },
                {
                    "paragraph": "蓋非舟車足力之所及。神游而已。",
                    "zhushu": "舟車足力，形之所資者耳。神道恍惚，不行而至者也。"
                },
                {
                    "paragraph": "其國无師長。自然而已。其民无嗜慾。自然而已。",
                    "zhushu": "自然者，不資於外也。"
                },
                {
                    "paragraph": "不知樂生。不知惡死，故无夭殤。不知親己，不知踈物，故无愛憎。不知背逆，不知向順，故无利害。",
                    "zhushu": "理无生死，故无所樂惡。理无愛憎，故无所親踈。理无逆順，故无所利害也。"
                },
                {
                    "paragraph": "都无所愛惜，都无所畏忌。入水不溺，入火不熱，斫撻无傷痛，指擿无痟癢。",
                    "zhushu": "至和者，无物能傷。熱溺痛癢，實由矜懼。義例詳於下章。痟癢，酸痟也，義見周官。"
                },
                {
                    "paragraph": "乗空如履實，寢虚若處牀，雲霧不硋其視，雷霆不亂其聽，美惡不滑其心，山谷不躓其歩。神行而己。",
                    "zhushu": "至順者，无物能逆也。"
                },
                {
                    "paragraph": "黃帝旣寤，",
                    "zhushu": "亦寄之眠寤耳，聖人无眠覺也。"
                },
                {
                    "paragraph": "怡然自得，召天老、力牧、太山稽，",
                    "zhushu": "三人，黃帝相也。"
                },
                {
                    "paragraph": "告之曰：朕閒居三月，齋心服形，思有以養身治物之道，弗獲其術，",
                    "zhushu": "身不可養，物不可治，而精思求之未可得。"
                },
                {
                    "paragraph": "疲而睡，所夢若此。今知至道不可以情求矣。朕知之矣，朕得之矣，而不能以告若矣。",
                    "zhushu": "不可以情求，則不能以情告矣。"
                },
                {
                    "paragraph": "又二十有八年，天下大治，幾若華胥氏之國，而帝登假",
                    "zhushu": "假當爲遐。"
                },
                {
                    "paragraph": "百姓號之，二百餘年不輟。列姑射山在海河洲中，",
                    "zhushu": "見山海經。"
                },
                {
                    "paragraph": "山上有神人焉，",
                    "zhushu": "凝寂，故稱神人。"
                },
                {
                    "paragraph": "吸風飲露，不食五榖。",
                    "zhushu": "旣不食榖矣，豈復須吸風飲露哉？蓋吐納之貌，不異於物耳。"
                },
                {
                    "paragraph": "心如淵泉，形如處女。",
                    "zhushu": "盡柔虚之極者，其天姿自粹，非養而不衰也。"
                },
                {
                    "paragraph": "不偎不愛，",
                    "zhushu": "偎，亦愛也。芻狗萬物，恩无所偏。偎，音隱偎。"
                },
                {
                    "paragraph": "仙聖爲之臣；",
                    "zhushu": "仙壽考之跡，聖治丗之名。"
                },
                {
                    "paragraph": "不畏不怒，愿慤爲之使。",
                    "zhushu": "畏威也。若此，豈有君臣役使之哉？尊卑長短，各當其分，固此而寄稱耳。"
                },
                {
                    "paragraph": "不施不惠，而物自足；不聚不斂，而己无愆。",
                    "zhushu": "愆、蹇，乏也。"
                },
                {
                    "paragraph": "隂陽常調，日月常明；四時常若，",
                    "zhushu": "若，順也。"
                },
                {
                    "paragraph": "風雨常均。字育常時，年榖常豐，而土无札傷，人无夭惡，物无疵厲，鬼无靈響焉。",
                    "zhushu": "天人合德，隂陽順序，昏明有度，災害不生。故道合二儀，契均四時。老子曰：以道涖天下者，其鬼不神。"
                },
                {
                    "paragraph": "列子師老商氏，友伯髙子，進二子之道，乗風而歸。",
                    "zhushu": "莊子云：列子御風而行，冷然善，旬五日而後反。蓋神人禦冦稱之也。"
                },
                {
                    "paragraph": "尹生聞之，從列子居，數月不省舎，因間請蘄其術者，十反而十不告。尹生懟而請辭，列子又不命。尹生退，數月意不已，又往從之。列子曰：汝何去來之頻？尹生曰：曩章戴有請於子，",
                    "zhushu": "章戴尹生名。"
                },
                {
                    "paragraph": "子不我告，固有憾於子，今復脫然，是以又來。列子曰：曩！吾以汝爲逹，",
                    "zhushu": "曩，昔也。"
                },
                {
                    "paragraph": "今汝之鄙至此乎？姬將告汝",
                    "zhushu": "姬，居也。"
                },
                {
                    "paragraph": "所學於夫子者矣。自吾之事夫子，友若人也，",
                    "zhushu": "夫子謂老商，若人謂伯髙。"
                },
                {
                    "paragraph": "三年之後，心不敢念是非，口不敢言利害，始得夫子一眄而已。",
                    "zhushu": "實懷利害而不敢言，此匿怨藏情者也。故眄之而已。"
                },
                {
                    "paragraph": "五年之後。心庚念是非。口庚言利害。",
                    "zhushu": "庚當作更。"
                },
                {
                    "paragraph": "夫子始一解顔而𥬇。",
                    "zhushu": "是非利害，丗間之常理，任心之所念，任口之所言，而无矜忞於鬯懷。内外如一，不循踰於匿而不顯哉。欣其一致，聊寄𥬇焉。"
                },
                {
                    "paragraph": "七年之後。從心之所念。庚无是非。從口之所言。庚无利害。夫子始一引吾並席而坐。",
                    "zhushu": "夫心者何？寂然而无意想也。口者，所然然而自吐納也。若順心之極，則无是非；任口之理，財无利害。道契師左，同位比肩，故其冝耳。"
                },
                {
                    "paragraph": "九年之後。橫心之所念。横口之所言。亦不知我之是非利害歟。亦不知彼之是非利害歟。亦不知夫子之爲我師，若人之爲我友，内外進矣。",
                    "zhushu": "心旣无念，口旣无違，故能恣其所念，縱其所言，體道窮宗，爲也津梁。終日念而非我念，終日言而非我言。若以无念爲念，无言爲言，未造於極也。所謂无爲而无不爲者，如斯，則彼此之異，於何而求？師資之義，將何所施？故曰内外盡矣。"
                },
                {
                    "paragraph": "而後眼如耳，耳如鼻，鼻如口，无不同也。心凝形釋，骨肉　都融，不覺形之所𠋣，足之所履，隨風東西，猶术葉幹殻，竟不知風乗我邪？我乗風乎？",
                    "zhushu": "夫眼耳鼻口，各有攸司，令神凝形廢，无待於外，則視聽不資眼耳，臰味不頼鼻口，故六藏七孔、四支百節，塊然尸居，同爲一物，則形奚所𠋣？足奚所履？我之乗風，風之乗我，孰能辨也。"
                },
                {
                    "paragraph": "今女居先生之門，曽未浹時，而懟憾者再三，女之片體，將氣所不受。汝之一節，將地所不載，",
                    "zhushu": "用其情，有其身，則肌骨不能相容，一體將无所寄，豈二儀之所能覆載？"
                },
                {
                    "paragraph": "履虚乗風，其可幾乎？尹生甚怍，屏息良乆，不敢復言。列子問𨵿尹曰：至人濳行不空，",
                    "zhushu": "不空者，實有也。至人動止，不以實有爲閡者也。郭象曰：其心虚，故能御羣實也。"
                },
                {
                    "paragraph": "蹈火不熱，行乎萬物之上而不慄。",
                    "zhushu": "向秀曰：天下楽推而不猒，非吾之自高，故不慄者也。"
                },
                {
                    "paragraph": "請問何以至於此𨵿？尹白：是純氣之守也，非智巧果敢之列。",
                    "zhushu": "至純至眞，卽我之性分，非求之於外，愼而不失，則物所不能害，豈智計勇敢而得冒歩艱危哉。"
                },
                {
                    "paragraph": "姫魚語汝：",
                    "zhushu": "魚當作吾。"
                },
                {
                    "paragraph": "凡有貌像聲色者，皆物也。",
                    "zhushu": "上至聖人，下及艮蟲，　皆形聲之物。以形聲相觀，財无殊絶者也。"
                },
                {
                    "paragraph": "物與物何以相逺也。",
                    "zhushu": "向秀曰：唯无心者獨逺耳。"
                },
                {
                    "paragraph": "天奚足以至乎先是色而已餉，",
                    "zhushu": "曰：同是形色之物耳，未足以相先也。以相先者，唯自然也。"
                },
                {
                    "paragraph": "則物之造乎不形，而止乎无所化。",
                    "zhushu": "有旣无始，則所造者无形矣。形旣无終，則所止者无化矣。造，音作。"
                },
                {
                    "paragraph": "夫得是而窮之者，焉得爲正焉。",
                    "zhushu": "㝷！形聲欲窮其終始者，亦焉得至極之所乎？"
                },
                {
                    "paragraph": "彼將處乎不深之度，",
                    "zhushu": "即形色而不求其終始者，不失自然之正矣。深當作淫。"
                },
                {
                    "paragraph": "而藏乎无端之紀，",
                    "zhushu": "至理豈有隱藏哉。彺而不執。故冥然无迹。端崖不見。"
                },
                {
                    "paragraph": "游乎萬物之所終始。",
                    "zhushu": "乗理而无心者，則常與萬物並遊，豈得無終始之迹者乎？"
                },
                {
                    "paragraph": "壹其性，養其氣，含其德，以通乎物之所造。",
                    "zhushu": "氣壹德純者，豈但自通而己哉。物之所至，皆使无閡，然後通濟羣生焉。造，音操。"
                },
                {
                    "paragraph": "夫若是者，其天守全，其神无郤，物奚自入焉？",
                    "zhushu": "自然之分不虧，則形神全一，憂患奚由而入也。"
                },
                {
                    "paragraph": "夫醉者之墜於車也，雖疾不死。骨節與人同，而犯害與人異，其神全也。乗亦弗知也，墜亦弗知也，",
                    "zhushu": "此借麤以明至理之必然也。"
                },
                {
                    "paragraph": "死生驚懼不入乎其𦙄，是故遌物而不慴。",
                    "zhushu": "向秀曰：遇而不恐也。"
                },
                {
                    "paragraph": "彼得全於酒而猶若是，",
                    "zhushu": "向秀曰：醉故失其所知耳，非自然无心也。"
                },
                {
                    "paragraph": "而況得全於天乎？",
                    "zhushu": "向秀曰：得全於天者，自然无心委順至理也。"
                },
                {
                    "paragraph": "聖人藏於天，故物莫之能傷也。",
                    "zhushu": "郭象曰：不闚性分之外，故曰藏也。"
                },
                {
                    "paragraph": "列禦宼爲伯昏，无人射，引之盈貫，",
                    "zhushu": "盡弦窮鏑。"
                },
                {
                    "paragraph": "措杯水其肘上，",
                    "zhushu": "手停審故，杯水不傾。"
                },
                {
                    "paragraph": "發之，鏑矢復沓，",
                    "zhushu": "郭象曰：矢去也。箭鏑去，復往沓。"
                },
                {
                    "paragraph": "方矢復寓。",
                    "zhushu": "郭象曰：箭方去未至的，以復寄杯於射，言敏㨗之妙也。"
                },
                {
                    "paragraph": "當是時也，猶象人也。伯昏无人曰：是射之射，",
                    "zhushu": "雖盡射之理面，不能不以矜物也。"
                },
                {
                    "paragraph": "非不射之射也。",
                    "zhushu": "忘其能否，雖不射而同乎射也。"
                },
                {
                    "paragraph": "當與汝登髙山，履危石，臨百仞之淵，若能射乎？",
                    "zhushu": "内有所畏懼，則失其射矣。"
                },
                {
                    "paragraph": "於是无人遂登髙山，履危石，臨百仞之淵，背逡巡，足二分垂在外，揖禦宼而進之。禦㓂伏地，幵流至踵。伯昏无人，曰：夫至人者，上闚青天，下潛黃泉，揮斥八極，神氣不變。",
                    "zhushu": "郭象曰：揮斥，猶縱放也。夫徳充於内，則神滿於外，无逺近幽深，所在皆明，故審安危之機，而泊然自得也。"
                },
                {
                    "paragraph": "今汝怵然有恂目之志，爾於中也殆矣夫！",
                    "zhushu": "郭象曰：不能明至分，故有懼而所喪者多矣，豈唯射乎？"
                },
                {
                    "paragraph": "范氏有子曰子華，善養私名，",
                    "zhushu": "遊俠之徒也。"
                },
                {
                    "paragraph": "舉國服之。有寵於晉君，不仕而居三卿之右。目所偏視，晉國爵之；口所偏肥，",
                    "zhushu": "音鄙。"
                },
                {
                    "paragraph": "晉國黜之。",
                    "zhushu": "𦘺，薄也。"
                },
                {
                    "paragraph": "游其庭者侔於朝。子華使其俠客以智鄙相攻，彊弱相凌，雖傷破於前，不用介意，終日夜以此爲戲樂，國殆成俗。禾生，子伯，范氏之上客，出行經坰外，",
                    "zhushu": "坰，郊野之外也。"
                },
                {
                    "paragraph": "宿於田更商丘開之舎。",
                    "zhushu": "更當作叟。"
                },
                {
                    "paragraph": "中夜，禾生、子伯二人相與言子華之名勢，能使存者亡，亡者存，富者貧，貧者冨。商丘開先窘於飢寒，潜於牖北聽之，因假糧荷畚，之子華之門。子華之門徒皆丗族也，縞衣乗軒，緩歩闊視，顧見商丘開年老力弱，面目黎黒，衣冠不檢，莫不眲之。",
                    "zhushu": "聑音奴革。"
                },
                {
                    "paragraph": "旣而狎侮欺詒，攩㧙挨抌，",
                    "zhushu": "攩音晃。祕音扶閉。挨音烏待。抌音都感切。"
                },
                {
                    "paragraph": "二所不爲。商丘開常无愠容，而諸客之技單憊。於戲，𥬇遂與商丘開俱乗髙臺，於衆中漫言曰：有能自投下者，賞百金。衆皆競應。商丘開以爲信然，遂先投下，形若飛鳥，揚於地，骪骨无䃣。范氏之黨以爲偶然，末詎怪也。因復指河曲之淫隅曰：彼中有寶珠，泳可得也。商丘開復從而泳之，",
                    "zhushu": "水厎潜行日泳。"
                },
                {
                    "paragraph": "旣出，果得珠焉。衆昉同疑",
                    "zhushu": "昉，始也。"
                },
                {
                    "paragraph": "子華，昉令豫肉　食衣帛之次。俄而范氏之藏大火，子華曰：若能入火取錦者，從所得多少賞若。商丘開往，无難色。大火往還，埃不漫，身不焦。范氏之黨以爲有道，乃共謝之曰：吾不知子之有道而誕子，",
                    "zhushu": "誕，欺也。"
                },
                {
                    "paragraph": "吾不知子之神人而辱子。子其愚我也，子其聾我也，子其盲我也，敢問其道。商丘開曰：吾亡道，雖吾之心亦不知所以。雖然，有一於此，試與子言之。曩，子二客之宿吾舎也，聞譽范氏之勢，能使存者亡，亡者存，冨者貧，貧者冨。吾誠之无二心，故不逺而來。及來，以子黨之言皆實也，唯恐誠之之不至，行之之不及，不知形體之所措，利害之所存也。心一而己，物亡迕者，如斯而已。今昉知子黨之誕我，我内藏猜慮，外衿觀聽，追幸昔日之不焦溺也，怛然白熱，惕然震悸矣。水火豈復可近哉。自此之後，范氏門徒路遇乞見馬醫，弗敢辱也，必下車而揖之。宰我聞之，以告仲尼。仲尼曰：汝弗知乎？夫至信之人，可以感物也。動天地，感鬼神，橫六合而无逆者，豈伹履危險，入水火而已哉？商丘開信僞物猶不逆，況彼我皆誠哉？小子識之。周宣王之牧正有役人梁鴦者，能養野禽獸，委食於園庭之内，雖虎狼鵰鶚之𩔖，无不柔者。雄雌在前，孳尾成羣，異𩔖雜居，不相搏噬也。王慮其術，終於其身，令毛丘園傳之。梁鴦曰：鴦，賤役也，何術以告爾？懼王之謂隱於爾也。旦一言我養虎之法，凡順之則喜，逆之則怒，此有血氣者之性也。然喜怒豈妄發哉？皆逆之所犯也。夫食虎者不敢以生物與之，爲其殺之之怒也；",
                    "zhushu": "恐因殺以致怒。"
                },
                {
                    "paragraph": "不敢以全物與之，爲其碎之之怒也。",
                    "zhushu": "恐因其用力致怒。"
                },
                {
                    "paragraph": "時其饑飽，達其怒心。",
                    "zhushu": "向秀曰：達其心之所以怒而順之也。"
                },
                {
                    "paragraph": "虎之與人異𩔖，而媚養己者，順也；",
                    "zhushu": "殊性而愛媚我，順之故也。"
                },
                {
                    "paragraph": "故其殺之，逆也。",
                    "zhushu": "所以害物，逆其心故。"
                },
                {
                    "paragraph": "然則吾豈敢逆之使怒哉？亦不順之使喜也。夫喜之復也必怒，怒之復也常喜，皆不中也。",
                    "zhushu": "不處中和，勢極則反，必然之數。"
                },
                {
                    "paragraph": "今吾心无逆順者也，則鳥獸之視吾猶其儕也。故游吾園者，不思髙林曠澤，寢吾庭者，不願深山幽谷，理使然也。",
                    "zhushu": "聖人所以陶運羣生，使各得其性，亦猶役人之能將養禽獸，使不相殘害也。"
                },
                {
                    "paragraph": "顔回問乎仲尼曰：吾甞濟乎觴深之淵矣。津人操舟若神。吾問焉，曰：操舟可學邪？曰：可。能游者可敎也。善游者數能。",
                    "zhushu": "向秀曰：其數自能也。言其道數，必能不懼舟也。"
                },
                {
                    "paragraph": "乃若夫沒人，則未甞見舟而謖操之者也。",
                    "zhushu": "謖，起也。向秀曰：能矜𣳚之人也。"
                },
                {
                    "paragraph": "吾問焉而不告，敢問何謂也？仲尼曰：𧮒。吾與若玩其文也久矣，而未達其實，而固且道與。",
                    "zhushu": "見操舟之可斈，則是玩其文；未悟沒者之自能，則是未至其實。今且爲汝說之也。"
                },
                {
                    "paragraph": "能游者可敎也，輕水也。善游者之散能也，忘水也。",
                    "zhushu": "亡水則无矜畏之心。"
                },
                {
                    "paragraph": "乃若夫沒人之未甞見舟也，而謖操之也。彼視𣶒者陵，視舟之覆，猶其車却也。覆却萬物，方陳乎前而不得入其舍，",
                    "zhushu": "神明所居，故謂之舎。"
                },
                {
                    "paragraph": "惡往而不暇？",
                    "zhushu": "所遇皆閒暇也。"
                },
                {
                    "paragraph": "以瓦摳者巧，以鉤摳者憚，以黃金摳者惛。",
                    "zhushu": "互有所投，日摳。郭象曰：所要愈重，則其心愈矜也。"
                },
                {
                    "paragraph": "巧一也，而有所矜，則重外也。凡重外者撰内。",
                    "zhushu": "唯忘内外，遺輕重，則无巧拙矣。"
                },
                {
                    "paragraph": "孔子觀於吕梁，懸水三十仞，流沫三十里，黿鼉魚鼈之所不能游也。見一丈夫游之，以爲有苦而欲死者也，使弟子益流而承之。數百歩而出，被髮行歌而游於棠行。",
                    "zhushu": "棠當作塘。行當作下。"
                },
                {
                    "paragraph": "孔子從而問之曰：吕梁懸水三十仞，流沬三十里，黿鼉魚鼈所不能游。向吾見子道之，",
                    "zhushu": "道當爲蹈。"
                },
                {
                    "paragraph": "以爲有苦而欲死者，使弟子並流將承子。子出而被髮行歌，吾以子爲鬼也。察子則人也，請問：蹈水有道乎？曰：亡。吾无道。吾始乎故，長乎性，成乎命。與齎俱入，與汨偕出，",
                    "zhushu": "齎汨者，水迴入涌出之貌。"
                },
                {
                    "paragraph": "從水之道而不爲私焉。此吾所以道之也。孔子曰：何謂始乎故，長乎性，成乎命也？曰：吾生於陵而安於陵，故也；",
                    "zhushu": "故，猶素也。任其眞素，則所遇而安也。"
                },
                {
                    "paragraph": "長於水而安於水，性也；",
                    "zhushu": "願性之理，則物莫之逆也。"
                },
                {
                    "paragraph": "不知吾所以然而然，命也。",
                    "zhushu": "自然之理，不可以智知，知其不可知，謂之命也。"
                },
                {
                    "paragraph": "仲尼適楚，岀於林中，見痀僂者承蜩，猶掇之也。仲尼曰：子巧乎？有道邪？曰：我有道也。五六月纍堄二而不墜，則失者錙銖；",
                    "zhushu": "向秀曰：累二丸而不墜，是用手之停審也。故承蜩所失者，不過錙銖之閒耳。"
                },
                {
                    "paragraph": "纍三而不墜，則失者十一；纍五而不墜，猶掇之也。",
                    "zhushu": "用手轉審，則无所失者也。"
                },
                {
                    "paragraph": "吾處也，若橜株駒，",
                    "zhushu": "崔譔曰：橜，株駒断樹也。"
                },
                {
                    "paragraph": "吾執臂若槁木之枝。天地之大，萬物之多，而唯蜩翼之知。吾不反側，不以萬物易蜩之翼，何爲而不得？",
                    "zhushu": "郭象曰：遺彼故得此也。"
                },
                {
                    "paragraph": "孔子顧謂弟子曰：用志不分，乃疑於神，",
                    "zhushu": "分，猶散，意專則與神相似者也。"
                },
                {
                    "paragraph": "其痀僂文人之謂乎？文人曰：汝逢衣徒也，亦何知問是乎？脩汝所以而後載言其上。",
                    "zhushu": "脩，治也。言治汝所用仁養之術，反於自然之道，然後可載此言於身上也。"
                },
                {
                    "paragraph": "海上之人有好漚鳥者，每旦之海上從漚鳥游，漚鳥之至者百住而不止。",
                    "zhushu": "心和而形順者，物所不惡，住當作數。"
                },
                {
                    "paragraph": "其父曰：吾聞漚鳥皆從汝游，汝取來吾玩之。明日之海上，漚鳥舞而不下也。",
                    "zhushu": "心動於内，形變於外，禽鳥猶覺，人理豈可詐哉。"
                },
                {
                    "paragraph": "故曰：至言去言，至爲無爲。齊智之所知則淺矣。",
                    "zhushu": "言爲都忘，然後物无疑心。限於智之所知，則失之逺矣。或有疑丈人假僞形以獲蟬，海童在和心而鷗游，二情相背，而同不忤物。夫立言之本，各有攸趣，似若乖互，㑹歸不異者。蓋丈人明夫心慮專一，猶能外不駭物，況目然冥至，形同於木石者乎？至於海童，誠心充於内，坦蕩形於外，雖未能利害兩忘，猜忌兼消，然輕羣異𩔖，亦无所多怪。此二喻者，蓋假近以徵逺，借未以明本耳。"
                },
                {
                    "paragraph": "趙襄子率徒十萬，狩於中山，",
                    "zhushu": "火畋曰狩。"
                },
                {
                    "paragraph": "藉芿燔林，扇赫百里。有一人從石壁中出，隨煙燼上下，衆謂鬼物。火過，徐行而出，若無所經渉者。襄子怪而留之，徐而察之，形色七竅，人也；氣息音聲，人也。問奚道而處石，奚道而入火？其人曰：奚物而謂石？奚物而謂火？",
                    "zhushu": "此則都不覺有石火，何物而能閡之。"
                },
                {
                    "paragraph": "襄子曰：而嚮之所出者，石也；而嚮之所渉者，火也。其人曰：不知也。",
                    "zhushu": "不知之極，故得如此。"
                },
                {
                    "paragraph": "魏文侯聞之，問子夏曰：彼何人哉？子夏曰：以商所聞，夫子之言，和者大同於物，物無得傷閡者，游金石，蹈水火，皆可也。文侯曰：吾子奚不爲之？子夏曰：刳心去智，商未之能。雖然，試語之有暇矣。",
                    "zhushu": "夫因心以刳心，借智以去智，心智之累誠盡，然所遣心智之跡猶存。明夫至理非用心之所體忘，言之則有餘暇矣。"
                },
                {
                    "paragraph": "文侯曰：夫子奚不爲之？子夏曰：夫子能之而能不爲者也。文侯大說。",
                    "zhushu": "天下有能之而能不爲者，有能之而不能不爲者，有不能而疆欲爲之者，有不爲而自能者。至於聖人，亦何所爲，亦何所不爲，亦何所能，亦何所不能？俛仰同俗，升降随物，竒功異迹，未甞蹔顯體中之絶妙處，萬不視一焉。此卷自始篇至此章，明順性命之道，而不係著五情，專氣致柔，誠心无二者，則處水火而不燋溺，渉木石而不挂硋，觸鋒刃而无傷殘，履危險而无巔墜，萬物靡逆其心，入獸不亂羣，神能獨游，身能輕舉，耳可洞聽，目可徹照。斯言不經，實駭常心，故試論之。夫隂陽遞化，五才偏育，金土以母子相生，水火以燥濕相乗，人性以靜躁殊途，升降以所能異情。故有雲張之翰，淵濳之鱗，火遊之䑕，木藏之蟲。何者？剛柔炎凉，各有牧冝，安於一域，則困於餘方。至於至人，心與无氣𤣥合，體與隂陽冥諧，方圓不當於一象，温涼不值於一器，神定氣和，所乘皆順，則五物不能逆，寒暑不能傷，謂含德之厚，和之至也。故常无死地，豈用心去就而復全哉？蹈水火，乘雲霧，履高危，入甲兵，未足怪也。"
                },
                {
                    "paragraph": "有神巫自齊來，處於鄭，命曰季咸，知人死生存亡、禍福壽夭，期以歳月旬日，如神。鄭人見之，皆避而走。",
                    "zhushu": "向秀曰：不喜自聞死日也。"
                },
                {
                    "paragraph": "列子見之而心醉，",
                    "zhushu": "向秀曰：迷惑其道也。"
                },
                {
                    "paragraph": "而歸以告壷丘子，曰：始吾以夫子之道爲至矣，則又有至焉者矣。",
                    "zhushu": "郭象曰：謂季咸之至，又過於夫子也。"
                },
                {
                    "paragraph": "壷子曰：吾與汝旣其文，未旣其實，而固得道與？衆雌而无雄，而又奚卵焉？",
                    "zhushu": "向秀曰：夫實由文顯，道以事彰，有道而无事，猶有雌无雄耳。今吾與汝雖深淺不同，然俱在實位，則无文相發矣，故未盡我道之實也。此言至人之唱，必有感而後和者也。"
                },
                {
                    "paragraph": "而以道與丗抗，必信矣。夫故使人得而相汝，",
                    "zhushu": "向秀曰：元其一方，以必信於世，故可。得而相也。"
                },
                {
                    "paragraph": "嘗試與來，以予示之。明日，列子與之見壷子。出而謂列子曰：譆子之先生死矣，弗活矣，不可以旬數矣。吾見怪焉，見濕灰焉。列子入，涕泣沾衾，以告壷子。子曰：向吾示之以地文，",
                    "zhushu": "向秀曰：塊然若土也。"
                },
                {
                    "paragraph": "罪乎不誫不止，",
                    "zhushu": "罪或作萌。向秀曰：萌然不動，亦不自止，與枯木同其不華，死灰均其寂魄，此至人无感之時也。夫至人，其動也天，其靜也土，其行也水流，其湛也淵嘿。淵嘿之與水流，天行之與地止，其於不爲而自然一也。今季咸見其尸居而坐忘，即謂之將死；見其神動而天隨，便爲之有生。苟无心而應感，則與變升降，以丗爲量，然後足爲物主而順時无極耳，豈相者之所覺哉？"
                },
                {
                    "paragraph": "是殆見吾杜德幾也。",
                    "zhushu": "向秀曰：德幾不發，故曰杜也。"
                },
                {
                    "paragraph": "甞又與來。明曰，又與之見壷子。出而謂列子曰：幸矣，子之先生遇我也。有瘳矣，灰然",
                    "zhushu": "灰。或作全。"
                },
                {
                    "paragraph": "有生矣，吾見杜權矣。",
                    "zhushu": "有用而无利，故謂之杜權。"
                },
                {
                    "paragraph": "列子入告壷子。壷子曰：向吾示之以天壤，",
                    "zhushu": "向秀曰：天壤之中，覆載之功見矣。比地之文，不猶外乎？"
                },
                {
                    "paragraph": "名實不入，",
                    "zhushu": "向秀曰：任自然而覆載，則名利之作，皆爲棄物。"
                },
                {
                    "paragraph": "而機發於踵，",
                    "zhushu": "郭象曰：常在極上起。"
                },
                {
                    "paragraph": "此爲杜權，是殆見吾善者幾也。",
                    "zhushu": "向秀曰：有善於彼，彼乃見之，明季咸之所見者淺矣。"
                },
                {
                    "paragraph": "甞又與來？明曰，又與之見壷子。出而謂列子曰：子之先生坐不齋，",
                    "zhushu": "或无坐字。向秀曰：无往不平，混然一之，以管窺天者，莫見其崖，故以不齊也。"
                },
                {
                    "paragraph": "吾无得而相焉。試齋，將且復相之。列子入告壷子。壷子曰：向吾示之以太沖莫眹，",
                    "zhushu": "向秀曰：居太沖之極，皓然泊心，𤣥同萬方，莫見其迹。"
                },
                {
                    "paragraph": "是殆見吾衡氣幾也。",
                    "zhushu": "衡，平也。"
                },
                {
                    "paragraph": "鯢旋之潘",
                    "zhushu": "音藩。"
                },
                {
                    "paragraph": "爲淵，止水之潘爲淵，流水之潘爲淵，濫水之潘爲淵，沃水之潘爲淵，氿水之潘爲淵，雍水之潘爲淵，汧水之潘爲淵，𦘺水之潘爲淵，是爲九淵焉。",
                    "zhushu": "此九水名，義見爾雅。夫水一也，而隨髙下夷險，有泂激流止之異，似至人之心，因外物難易，有動寂進退之容。向秀曰：夫水流之與止，鯢旋之與龍躍，常淵然自君，未始失其靜黙也。郭象曰：夫至人用之則行，舎之則止，雖波流凢變，治亂紛紜，若居其極者，常澹然自得，泊乎无爲也。"
                },
                {
                    "paragraph": "甞又與來。明日，又與之見壷子，立末定，自失而走。壷子曰：追之。列子追之而不及，反以報壺子，曰：已滅矣，已夫矣，吾不及也。壺子曰：向吾示之以未始出吾宗，",
                    "zhushu": "向秀曰：雖進退同羣，而常深根寧極也。"
                },
                {
                    "paragraph": "吾與之虚而猗移，",
                    "zhushu": "向秀曰：无心以隨變也。"
                },
                {
                    "paragraph": "不知其誰何，",
                    "zhushu": "向秀曰：无然无所係。"
                },
                {
                    "paragraph": "因以爲茅靡，因以爲波流，故逃也。",
                    "zhushu": "茅靡當爲頺靡。向秀曰：變化頽靡也。事波流利，化不因則爲之非我，我雖不爲，而與羣俯仰。夫至人一也，然應出變而時動，故相者无所用其心，自失而走者也。"
                },
                {
                    "paragraph": "然後列子自以爲未始學而歸，三年不出，",
                    "zhushu": "向秀曰：棄人事之近務也。"
                },
                {
                    "paragraph": "爲其妻爨，",
                    "zhushu": "向秀曰：遺耻辱。"
                },
                {
                    "paragraph": "食狶如食人，",
                    "zhushu": "向秀曰：忘貴賤也。"
                },
                {
                    "paragraph": "於事无親。",
                    "zhushu": "向秀曰：无適无莫也。"
                },
                {
                    "paragraph": "雕瑑復朴，塊然獨以其形立，",
                    "zhushu": "向秀曰：雕瑑之文，復其真朴，則外事去矣。"
                },
                {
                    "paragraph": "㤋然而封戎，",
                    "zhushu": "向秀曰：眞不散也。戎或作哉。"
                },
                {
                    "paragraph": "壹以是終。",
                    "zhushu": "向秀曰：遂得道也。"
                },
                {
                    "paragraph": "子列子之齊，中道而反，",
                    "zhushu": "驚人之推敬於己，故不敢遂進。"
                },
                {
                    "paragraph": "遇伯昏瞀人。伯昏瞀人曰：奚方而反？曰：吾驚焉。惡乎驚？吾食於十漿，",
                    "zhushu": "客舎賣漿之家。"
                },
                {
                    "paragraph": "而五漿先饋。",
                    "zhushu": "人皆敬，下之也。"
                },
                {
                    "paragraph": "伯昏瞀人曰：若是，則汝何爲驚己？曰：夫内誠不解，",
                    "zhushu": "郭𧰼曰：外自矜飾，内不釋然也。"
                },
                {
                    "paragraph": "形諜成光，",
                    "zhushu": "郭𧰼曰：舉動便辟成光儀。"
                },
                {
                    "paragraph": "以外鎭人心，",
                    "zhushu": "外以矜嚴服物，内實不足。"
                },
                {
                    "paragraph": "使人輕乎貴老，",
                    "zhushu": "使人輕而尊長之者，由其形諜成光故也。"
                },
                {
                    "paragraph": "而𩐋其所患。",
                    "zhushu": "郭象曰：以美形動物，則所患亂至也。"
                },
                {
                    "paragraph": "夫漿人特爲食羮之貨，多餘之嬴，",
                    "zhushu": "所貨者羹食，所利者盈餘而己。"
                },
                {
                    "paragraph": "其爲利也薄，其爲權也輕，而猶若是，",
                    "zhushu": "郭象曰：權輕利薄，可无求於人，而皆敬己，是髙下大小无所失者。"
                },
                {
                    "paragraph": "而況萬乗之主，身勞於國，而智盡於事，",
                    "zhushu": "所以不敢之齊。"
                },
                {
                    "paragraph": "彼將任我以事，而效我以功，吾是以驚。",
                    "zhushu": "推此𩔖也，則貨輕者望利薄，任重者責功多。"
                },
                {
                    "paragraph": "伯昏瞀人曰：善哉！觀乎！",
                    "zhushu": "汝知驚此者，是善觀察者也。"
                },
                {
                    "paragraph": "汝處己，人將保汝矣。",
                    "zhushu": "汝若黙然不自顯曜，適齊之與處此，皆无所懼。苟違此義，所在見保矣。"
                },
                {
                    "paragraph": "无幾何而往，則戸外之屨滿矣。",
                    "zhushu": "歸之果衆。"
                },
                {
                    "paragraph": "伯昏瞀人北面而立，敦杖蹙之乎頥，",
                    "zhushu": "敦，堅也。"
                },
                {
                    "paragraph": "立有閒不言而出。賔者以告列子，列子提履徒跣而走，曁乎門，問曰：先生旣來，曽不廢藥乎？",
                    "zhushu": "廢，置也。曽无善言以當藥石也。"
                },
                {
                    "paragraph": "曰：已矣。吾固告汝曰：人將保汝，果保汝矣。非汝能使人保汝，",
                    "zhushu": "順乎理以接物，則物不保之。今背理而感物，求物不保，不可得。"
                },
                {
                    "paragraph": "而汝不能使人无汝保也，",
                    "zhushu": "郭象曰：任平而化，則无感无求。无感无求，乃不相保。"
                },
                {
                    "paragraph": "而焉用之感也。",
                    "zhushu": "汝用何術，乃感物如此乎？"
                },
                {
                    "paragraph": "感豫出異，",
                    "zhushu": "郭象曰：先物施惠，惠不因彼，䂊出而異者。"
                },
                {
                    "paragraph": "且必有感也。摇而本身，又无謂也。",
                    "zhushu": "必𢘆使物感己，則彼我之性動易之。"
                },
                {
                    "paragraph": "與汝遊者，莫汝告也。",
                    "zhushu": "皆摇本之徒，不能相啓悟也。"
                },
                {
                    "paragraph": "彼所小言，盡人毒也。",
                    "zhushu": "小言細巧，易以感人。故爲人毒害也。"
                },
                {
                    "paragraph": "莫覺莫悟，何相孰也。",
                    "zhushu": "不能相成濟也。"
                },
                {
                    "paragraph": "楊朱南之沛，老聃西遊於秦，邀於郊，至梁而遇老子。",
                    "zhushu": "莊子云：楊子居，子居或楊朱之字，又不與老子同時，此皆寓言也。"
                },
                {
                    "paragraph": "老子中道仰天而歎曰：始以汝爲可敎，今不可敎也。",
                    "zhushu": "與至人遊而未能去其矜夸，故曰不可敎者也。"
                },
                {
                    "paragraph": "楊子不荅，至舎，進涫漱巾櫛，脫履户外，膝行而前曰：向者夫子仰天而歎曰：始以汝爲可敎，今不可敎。弟子欲請夫子辭，行不閒，是以不敢。今夫子閒矣，請問其過。老子曰：而睢睢，而盱盱，而誰與居？",
                    "zhushu": "汝云何自居處而夸張若此，使物故歎之乎？"
                },
                {
                    "paragraph": "大白若辱，盛德若不足。",
                    "zhushu": "不與物競，則常處卑而守約也。"
                },
                {
                    "paragraph": "楊朱蹵然變容曰：敬聞命矣。其往也，舎迎將家，",
                    "zhushu": "客舎家也。"
                },
                {
                    "paragraph": "公執席，妻執巾櫛，舎者避席，煬者避竈。",
                    "zhushu": "厚自蔵異，則物憚之也。"
                },
                {
                    "paragraph": "其反也，舎者與之爭席矣。",
                    "zhushu": "自同於物，物所不惡也。"
                },
                {
                    "paragraph": "楊朱過宋，東之於逆旅。逆旅人有妾二人，其一人美，其一人惡，惡者貴而美者賤。楊子問其故，逆旅小子對曰：其美者自美，吾不知其美也；其惡者自惡，吾不知其惡也。楊子曰：弟子記之，行賢而去自賢之行，安往而不愛哉！",
                    "zhushu": "失驕盈矜伐，鬼神人道之所不與。虚己以脩理，天下之所樂推。以此而往，孰能距之。"
                },
                {
                    "paragraph": "天下有常勝之道，有不常勝之道。常勝之道曰柔，常不勝之道曰彊。三者亦知，",
                    "zhushu": "亦當作易。"
                },
                {
                    "paragraph": "而人未之知。故上古之言彊，先不已若者，",
                    "zhushu": "所勝在己下者耳。"
                },
                {
                    "paragraph": "柔先出於己者。",
                    "zhushu": "不與物競，則物不能如也。"
                },
                {
                    "paragraph": "先不已若者，至於若己，則殆矣；",
                    "zhushu": "遇敵必危之也。"
                },
                {
                    "paragraph": "先出於己者，亡所殆矣。",
                    "zhushu": "理常安也。"
                },
                {
                    "paragraph": "以此勝一身若徒，以此任天下若徒，謂不勝而自勝，不任而自任也。",
                    "zhushu": "夫體柔虚之道，處不競之地，雖一身之貴，天下之大，无心而御之，同於徒矣。徒，空黙之謂也。郭象曰：聽耳之所聞，視目之所見，知止其所不知，能止其所不能，用其自用，爲其自爲，順性而不競於物者，此至柔之道也。故舉其自舉，持其自持，旣无分銖之重，而我无力焉。"
                },
                {
                    "paragraph": "粥子曰：欲剛，必以柔守之，欲彊，必以弱保之。",
                    "zhushu": "守柔不以求剛而自剛，保弱不以求彊而自彊，故剛彊者，非欲之所能致也。"
                },
                {
                    "paragraph": "積於柔必剛，積於弱必彊。觀其所積，以知禍福之郷。",
                    "zhushu": "禍福生於所積也。"
                },
                {
                    "paragraph": "彊勝不若己，至於若己者，剛。",
                    "zhushu": "必有折也。"
                },
                {
                    "paragraph": "柔勝出於己者，其力不可量。老聃曰：兵彊則滅，",
                    "zhushu": "王弼曰：物之所惡，故必不得終焉。"
                },
                {
                    "paragraph": "木彊則折。",
                    "zhushu": "彊極則毁矣。"
                },
                {
                    "paragraph": "柔弱者生之徒。堅彊者化之徒。狀不必童",
                    "zhushu": "章當作同。"
                },
                {
                    "paragraph": "而智童。智不必童而狀童。聖人取童智而遺童狀。衆人近童狀而䟽童智。狀與我童者。近而愛之。狀與我異者䟽而畏之。有七尺之骸。手足之異。戴髮含齒。𠋣而趣者謂之人。而人未必无獸心。雖有獸心，以狀而見親矣。傅翼戴角，分牙布𤓰，仰飛伏走，謂之禽獸，而禽獸未必无人心，雖有人心，以狀而見䟽矣。庖犧氏、女媧氏、神農氏、夏后氏，蛇身人面，牛首虎鼻，此有非人之狀，而有大聖之德。",
                    "zhushu": "人形貌自有偶與禽獸相似者，古諸聖人多有竒表。所謂蛇身人靣，非被鱗臆，行无有四支，牛首虎鼻，非戴角垂胡，曼頞解頷，亦如相書，龜背鵠歩，鳶肩鷹啄耳。"
                },
                {
                    "paragraph": "夏桀、殷紂、魯桓、楚穆，狀貌七竅，皆同於人，而有禽獸之心，而衆人守一狀以求至智，未可㡬也。黃帝與炎帝戰於阪泉之野，帥熊、羆、狼、豹、貙、虎爲前驅，鵰、鶡、鷹、鳶爲旗幟，此以力使禽獸者也。堯使䕫典樂，擊石拊石，百獸率舞，簫韶九成，鳳皇來儀，此以聲致禽獸者也。然則禽獸之心，奚爲異人？形音與人異，而不知接之之道焉。聖人无所不，　无所不通，故得引而使之焉。禽獸之智，有自然與人　者，其齊欲攝生，亦不假智於人也。牡牡相偶，母子相親，避乎依險，違寒就温，居則有羣，行則有列，小者居内，壯者居外，飲則相㩦，食則鳴羣。太古之時，則與人同處，與人並行。",
                    "zhushu": "德純者，禽獸不忌也。"
                },
                {
                    "paragraph": "帝王之時，始驚駭散亂矣。逮於末丗，隱伏逃竄，以避患害。",
                    "zhushu": "人有害物之心，物亦知避之也。"
                },
                {
                    "paragraph": "今東方介氏之國，其國人數數解六畜之語者，蓋偏知之所得。",
                    "zhushu": "夫龜龍甲鱗之宗，麟鳳毛羽之長，爰逮蜎飛蠕動，皆鳴呼相聞，各有意趣，共相制御，豈異於人。但人不能解，因謂禽獸之聲，无有音章。是以窮理備智，則所通萬途。因事偏達，偶識一條。春秋左氏傳曰：介葛盧聞牛鳴日，是生四子，盡爲犧矣。"
                },
                {
                    "paragraph": "太古神聖之人，備知萬物情態，悉解異𩔖音聲，㑹而聚之，訓而受之，同於人民。故先㑹劉神魑魅，",
                    "zhushu": "禹朝羣神於㑹稽是也。"
                },
                {
                    "paragraph": "次達八方人民，未聚，禽獸蟲蛾，",
                    "zhushu": "百獸率舞是也。"
                },
                {
                    "paragraph": "言血氣之𩔖，心智不殊逺也。神聖知其如此，故其所敎訓者，无所遺逸焉。宋有狙公者，",
                    "zhushu": "好養猿𠋫者，因謂之狙公也。"
                },
                {
                    "paragraph": "愛狙，養之成羣，能解狙之意，狙亦得公之心。損其家口，充狙之欲。俄而匱焉，將限其食，恐衆狙之不馴於己也，",
                    "zhushu": "馴音脣。"
                },
                {
                    "paragraph": "先誑之曰：與若茅，",
                    "zhushu": "茅，栗也。"
                },
                {
                    "paragraph": "朝三而暮四，足乎？衆狙皆起而怒。俄而曰：與若茅朝四而暮三，足乎？衆狙皆伏而喜。物之以能鄙相籠，皆猶此也。聖人以智籠羣愚，亦猶狙公之以智籠衆狙也。若實不虧，使其喜怒哉。紀渻子爲周宣王養𨷖鷄，十日而問：鷄可𨷖已乎？曰：未也。方虚驕而恃氣。",
                    "zhushu": "无實而自矜者。"
                },
                {
                    "paragraph": "十日又問：曰：未也。猶應影嚮。",
                    "zhushu": "按悟之速。"
                },
                {
                    "paragraph": "十日又問，未也。猶疾視而盛氣。",
                    "zhushu": "常求敵面，必己之勝。"
                },
                {
                    "paragraph": "十日又問。曰：幾矣。鷄雖有鳴者。已无變矣。",
                    "zhushu": "彼命敵而我不應，忘勝負矣。"
                },
                {
                    "paragraph": "望之似木鷄矣。其德全矣。",
                    "zhushu": "至全者，更不似血氣之𩔖。"
                },
                {
                    "paragraph": "異鷄无敢應者，反走耳。",
                    "zhushu": "德全者，非但已无心，乃使外物不生心。郭象曰：養之以至於全者，猶无敵於外，況自全乎。"
                },
                {
                    "paragraph": "惠盎",
                    "zhushu": "惠盎、惠施之族。"
                },
                {
                    "paragraph": "見宋康王，康王蹀足謦欬疾言曰：寡人之所說者勇有力也。不說爲仁義者也。客將何以敎寡人。惠盎對曰：臣有道於此，使人雖勇，刺之不入；雖有力，擊之弗中。大王獨无意邪？宋王曰：善。此寡人之所欲聞也。惠盎曰：夫刺之不入，擊之不中，此猶辱也。臣有道於此，使人雖有勇，弗敢刺；雖有力，弗敢擊。夫弗敢，非无其志也；臣有道於此，使人本无其志也。夫无其志也，未有愛利之心也。臣有道於此，使天下丈夫女子莫不驩然皆欲愛利之。此其賢於勇有力也，四累之上也。大王獨无意邪？",
                    "zhushu": "處卿大夫士民之上，故言四累也。"
                },
                {
                    "paragraph": "宋王曰：此寡人之所欲得也。惠盎對曰：孔、墨是已。孔丘、墨翟，无地而爲君，無官而爲長，天下丈夫女子莫不延頸舉踵而願安利之。今大王，萬乗之主也，誠有其志，則四境之内皆得其利矣，其賢於孔、墨也遠矣。宋王無以應，惠盎趨而出。宋玉謂左右曰：辯矣，客之以說服寡人也。",
                    "zhushu": ""
                }
            ]
        },
        {
            "name": "周穆王第三",
            "paragraphs": [
                {
                    "paragraph": "周穆王第三",
                    "zhushu": "夫禀生受有謂之形，俛仰變異謂之化，神之所交謂之夢，形之所接謂之覺。原其極也，同歸虚僞。何者？生質根滯，百年乃終，化情枝淺，視瞬而㓕。神道恍惚，若存若亡，形理顯著，若誠若實。故洞監知生滅之理均，覺夢之塗一，雖萬變交陳，未関神慮。愚惑者以顯昧爲成驗，遟速而致疑，故竊然而自私，以形骸爲眞宅，孰識生化之本，歸之於无物哉。",
                    "type": 1
                },
                {
                    "paragraph": "周穆王時，西極之國有化人來，",
                    "zhushu": "化均人也。"
                },
                {
                    "paragraph": "入水火，貫金石，反山川，移城邑，乗虚不墜，觸實不硋，千變萬化，不可窮極。旣巳變物之形，又且易人之慮。",
                    "zhushu": "能使人暫忘，其宿所知識。"
                },
                {
                    "paragraph": "穆王敬之若神，事之若君，推路寢以居之，引三牲以進之，選女樂以娱之。化人以爲王之宫室卑陋而不可處，王之𢊍饌腥螻而不可饗，",
                    "zhushu": "螻蛄，臭也。"
                },
                {
                    "paragraph": "王之𡣕御膻惡而不可親。穆王乃爲之改築，土木之功，赭堊之色，无遺巧焉。五府爲虚，而臺始成。其髙千仞，臨終南之上，號曰中天之臺。𥳑鄭衛之處子娥媌靡曼者，",
                    "zhushu": "娥媌，妖好也。靡曼，柔弱也。"
                },
                {
                    "paragraph": "施芳澤，正蛾眉，設䈂珥，",
                    "zhushu": "䈂，首飾。珥，瑱也。"
                },
                {
                    "paragraph": "衣阿錫，",
                    "zhushu": "阿細榖，錫細布。"
                },
                {
                    "paragraph": "曳齊紈，",
                    "zhushu": "齊名，紈所出也。"
                },
                {
                    "paragraph": "粉白黛黒，珮玉環，雜芷若",
                    "zhushu": "芷若，香草。"
                },
                {
                    "paragraph": "以滿之。",
                    "zhushu": "充滿臺館。"
                },
                {
                    "paragraph": "奏承雲，六瑩　九韶、晨露以樂之。",
                    "zhushu": "承雲：黃帝樂六瑩：帝嚳樂。九韶，舜樂。晨露，湯樂。"
                },
                {
                    "paragraph": "月月獻玉衣，旦旦薦玉食。",
                    "zhushu": "言其珍異。"
                },
                {
                    "paragraph": "化人猶不舎然，不得巳而臨之。居亡幾何，謁王同游。王執化人之祛，",
                    "zhushu": "祛，衣䄂也。"
                },
                {
                    "paragraph": "騰而上者，中天迺止，曁及化人之宫。化人之宮，構以金銀，絡以珠玉，出雲雨之上，而不知下之據，望之若屯雲焉。耳目所觀聽，鼻口所納甞，皆非人閒之有。王實以爲清都紫微、鈞天廣樂，帝之所居。",
                    "zhushu": "清都，紫微天帝之所居也。傳記云：奏穆公疾不知人，旣寤曰：我之帝所甚樂，與百神游鈞天，廣樂九奏萬舞，不𩔖，三代之樂，其聾動心。一說云。趙簡子亦然也。"
                },
                {
                    "paragraph": "王府而視之，其宫榭若累塊積蘇焉。王自以居數十年不思其國也。",
                    "zhushu": "所謂易人之慮也。"
                },
                {
                    "paragraph": "化人復謁王同游，所及之處，仰不見日月，俯不見河海。光影所照，王目眩不能得視；音響所來，王耳亂不能得聽。百骸六藏，悸而不凝。意迷精喪，請化人求還。",
                    "zhushu": "太虚恍惚之域，固非俗人之所渉。心目亂惑，自然之數也。"
                },
                {
                    "paragraph": "化人移之，",
                    "zhushu": "移，猶推也。"
                },
                {
                    "paragraph": "王若磒虚焉。",
                    "zhushu": "磒，墜也。"
                },
                {
                    "paragraph": "旣寤所坐猶嚮者之處，侍御猶嚮者之人。視其前，則酒未清，肴未䀟。",
                    "zhushu": "扶貴反。"
                },
                {
                    "paragraph": "王問所從來，左右曰：王黙存耳。由此穆王自失者三月而復。更問化人，",
                    "zhushu": "問。其形不移之意。"
                },
                {
                    "paragraph": "化人曰：吾與王神㳺也，形奚動哉？",
                    "zhushu": "所謂神者，不疾而速，不行而至。以近事喻之，假𥧌一昔所夢或百年之事，所見或絶域之物，其在覺也，俛仰之須臾，再撫六合之外，邪想湟念，猶得如此，況神心獨運，不假形器，圓通立。照寂然凝虚者乎。"
                },
                {
                    "paragraph": "且曩之所居，奚異王之宫？曩之所游，奚異王之圃？王閒恒疑蹔亡，",
                    "zhushu": "彼之與此，俱非眞物，習其常存，疑其蹔亡者，心之惑也。"
                },
                {
                    "paragraph": "變化之極，徐疾之間，可盡模哉？",
                    "zhushu": "變化不可窮極，徐疾理亦无閒。欲以智㝷，象模未可測。"
                },
                {
                    "paragraph": "王大恱，不恤國事，不樂臣妾，",
                    "zhushu": "感至言，故遺丗事之治亂，忘君臣之尊卑也。"
                },
                {
                    "paragraph": "肆意逺游。命駕八駿之乗，右服",
                    "zhushu": "古華字。"
                },
                {
                    "paragraph": "騮而左緑耳，右驂赤𩦸而左白。",
                    "zhushu": "古義字。"
                },
                {
                    "paragraph": "主車則造父爲御",
                    "zhushu": "上齊下合，此古字末審。"
                },
                {
                    "paragraph": "爲右；次車之乗，右服渠黃而左踰輪，左驂盜驪而右山子。柏天主車，參百爲御，奔戎爲右。馳驅千里，至于巨蒐氏之國。巨蒐氏乃獻白鵠之血以飲王，具牛馬之湩以洗王之足，",
                    "zhushu": "湩，乳也。以巳所珍貴獻之至尊。"
                },
                {
                    "paragraph": "及二乗之人，巳飲而行，遂宿于崑崙之阿，赤水之陽。",
                    "zhushu": "山海經云：崑崙山有五色水也。"
                },
                {
                    "paragraph": "别日升于崑崙之，以觀黃帝之宫，而封之以詒後丗，遂賔于西王母，觴于瑶池之上。",
                    "zhushu": "西王母，人𩔖也。虎齒，蓬髮，戴勝，菩嘯也。出山海經。"
                },
                {
                    "paragraph": "西王母爲王謡，",
                    "zhushu": "徒歌曰謡，詩名白雲。"
                },
                {
                    "paragraph": "王和之，",
                    "zhushu": "和荅也。詩名東歸。"
                },
                {
                    "paragraph": "其辭哀焉。迺觀曰之所入，",
                    "zhushu": "穆天子傳云：西登弇山。"
                },
                {
                    "paragraph": "一日行萬里。王乃歎曰：於乎！予一人不盈于德而諧於樂，",
                    "zhushu": "諧辨："
                },
                {
                    "paragraph": "後丗其追數吾過乎？",
                    "zhushu": "自此巳上至命駕八駿之乗事，見穆天子傳。"
                },
                {
                    "paragraph": "穆王，幾神人哉！",
                    "zhushu": "言非神也。"
                },
                {
                    "paragraph": "能窮當身之樂猶百年，乃徂",
                    "zhushu": "知丗事无常，故肆其心也。"
                },
                {
                    "paragraph": "丗以爲登假焉。",
                    "zhushu": "假字當作遐丗以爲登遐，明其。實死也。"
                },
                {
                    "paragraph": "老成子學幻於尹文先生，三年不告。老成子請其過而求退，尹文先生揖而進之於室，屏左右而與之言曰：昔老聃之徂西也，顧而告予曰：有生之氣，有形之狀，盡幻也。造化之所始，隂陽之所變者，謂之生，謂之死。窮數達變，因形移易者，謂之化，謂之幻。",
                    "zhushu": "窮二儀之數，握隂陽之紀者，陶運萬形，不覺其難也。"
                },
                {
                    "paragraph": "造物者其巧妙，其功深，固難窮難終。",
                    "zhushu": "造物者豈有心哉？自然似妙耳。夫氣質憒薄，結而成形，隨化而往，故未即消滅也。"
                },
                {
                    "paragraph": "因形者其巧顯。其功淺。故隨起隨滅。",
                    "zhushu": "假物而爲變革者，與成形而推移，故暫生暫没。功顯事著，故物皆駁。"
                },
                {
                    "paragraph": "知幻化之不異生死也。始可與學幻矣。",
                    "zhushu": "注篇目巳詳其義。"
                },
                {
                    "paragraph": "吾與汝亦幻也。奚須學哉。",
                    "zhushu": "身則是幻，而復欲學幻則是幻，幻相學也。"
                },
                {
                    "paragraph": "老成子歸。用尹文先生之言。深思三月。遂能存亡自在。憣校四時。冬起雷。夏造冰。飛者走。走者飛。",
                    "zhushu": "深思一時，猶得其道，况不思而自得者乎？夫生必由理，形必由生，失有，有生而无理，有形而无生。生之與形，形之與理，雖精麤不同，而迭爲賔主，往復流遷，未始蹔停。是以變動不居，或聚或散，撫之有倫，則功替而事著；脩之失度，則跡顯而變彰。今四時之令或乖，則三辰錯序，雷冰反用，器物蒸爍，則飛鍊雲沙，以成水傾，得之於常，衆所不疑。推此𩔖也，盡隂陽之妙數，極萬物之情者，則陶鑄羣有，與造化同功矣。若夫偏達數術，以氣質相引，俛仰則一出一没，顧盻則飛走易形，蓋術之末者子。"
                },
                {
                    "paragraph": "終身不箸。其術固丗莫傳焉。",
                    "zhushu": "日用而百姓不知，聖人之道也。顯竒以駭一丗，常人之事耳。"
                },
                {
                    "paragraph": "子列子曰：善爲化者，其道密庸，其功同人。",
                    "zhushu": "取濟丗安物而巳，故其功潜著，而人莫知焉。"
                },
                {
                    "paragraph": "五帝之德，三王之功，未必盡智勇之力，或由化而成，孰測之哉？",
                    "zhushu": "帝王之功德，丗爲之名？非所以爲帝王也。揖讓干戈，果是所假之塗，亦奚爲而不假幻化哉？但駭丗之迹，聖人密用而不顯焉。"
                },
                {
                    "paragraph": "覺有八徴，夢有六候。",
                    "zhushu": "㣲，驗也。候，占也。六夢之占，義見周官。"
                },
                {
                    "paragraph": "奚謂八徴？一曰故，",
                    "zhushu": "故事。"
                },
                {
                    "paragraph": "二曰爲，",
                    "zhushu": "爲，作也。"
                },
                {
                    "paragraph": "三曰得，四曰喪，五曰哀，六曰樂，七曰生，八曰死。此者八徴，形所接也。奚謂六候？一曰正夢，",
                    "zhushu": "平居自夢。"
                },
                {
                    "paragraph": "二曰蘁夢，",
                    "zhushu": "周官注云：蘁當爲驚愕之愕，謂驚愕而夢。"
                },
                {
                    "paragraph": "三曰思夢，",
                    "zhushu": "因思念而夢。"
                },
                {
                    "paragraph": "四曰寤夢，",
                    "zhushu": "覺時道之而夢。"
                },
                {
                    "paragraph": "五曰喜夢，",
                    "zhushu": "因喜恱而夢。"
                },
                {
                    "paragraph": "六曰懼夢。",
                    "zhushu": "因恐怖而夢。"
                },
                {
                    "paragraph": "此六者，神所交也。",
                    "zhushu": "此一章大旨，亦明覺夢不異者也。"
                },
                {
                    "paragraph": "不識感變之所起者，事至則惑其所由然；識感變之所起者，事至則知其所由然。知其所由然，則無所怛。",
                    "zhushu": "夫變化云爲，皆有因而然。事以未來而不㝷其本者，莫不改惑。誠識所由，雖譎怪萬端，而心无所駭也。"
                },
                {
                    "paragraph": "一體之盈虚消息，皆通於天地，應於物𩔖。",
                    "zhushu": "人與隂陽通氣，身與天地並形，吉凶往復，不得不相關通也。"
                },
                {
                    "paragraph": "故隂氣壯則夢涉大水而恐懼，",
                    "zhushu": "失其中和，則濡溺恐懼也。"
                },
                {
                    "paragraph": "陽氣壯，則夢涉大火而燔𤋲。",
                    "zhushu": "火性猛烈，遇則燔𤋲也。"
                },
                {
                    "paragraph": "隂陽俱壯，則夢生殺。",
                    "zhushu": "隂，陽以和爲用者也。抗則自相利害，故或生或殺也。"
                },
                {
                    "paragraph": "甚飽則夢與，甚饑則夢取。",
                    "zhushu": "有餘故欲施，不足故渉取，此亦與覺相𩔖也。"
                },
                {
                    "paragraph": "是以以浮虚爲疾者，則夢揚；以沈實爲疾者，則夢溺；藉帶而寢則夢蛇，飛鳥銜髪則夢飛。",
                    "zhushu": "此以物𩔖致感。"
                },
                {
                    "paragraph": "將隂夢火，將疾夢食。飲酒者憂，歌儛者哭。",
                    "zhushu": "此皆明夢，或國事致感，或造極相反，即周禮六夢六義，理无妄然。"
                },
                {
                    "paragraph": "子列子曰：神遇爲夢，形接爲事。",
                    "zhushu": "莊子曰：其寐也神交，其覺也形開。"
                },
                {
                    "paragraph": "故晝想夜夢，神形所遇。",
                    "zhushu": "此想謂覺時有情慮之事。非如丗間常語，晝日想有此事，而後隨而夢也。"
                },
                {
                    "paragraph": "故神凝者，想夢自消。",
                    "zhushu": "晝無情念，夜无夢寐。"
                },
                {
                    "paragraph": "信覺不語，信夢不達，物化之往來者也。",
                    "zhushu": "夢爲鳥而厲於天，夢爲魚而潛於淵，此情化徃復也。"
                },
                {
                    "paragraph": "古之眞人，其覺自忘，其寢不夢，幾虛語哉。",
                    "zhushu": "眞人无往不忘，乃當不眠，何夢之有？此亦寓言以明理也。"
                },
                {
                    "paragraph": "西極之南隅有國焉，不知境界之所接，名古莽之國。隂陽之氣所不交，故寒暑亡辨；日月之光所不照，故晝夜亡辨。其民不食不衣，而多眠，五旬一覺，以夢中所爲者實，覺之所見者妄。四海之齊，謂中央之國，",
                    "zhushu": "即今四海之内。"
                },
                {
                    "paragraph": "跨河南北，越岱東西，萬有餘里。其隂陽之審度，故一寒一暑；昏明之分察，故一晝一夜。其民有智有愚，萬物滋殖，才藝多方，有君臣相臨，禮法相持，其所云爲，不可稱計。一覺一寐，以爲覺之所爲者實，夢之所見者妄。東極之北隅，有國曰阜落之國。其土氣常燠日月餘光之照，其土不生嘉苗。其民食草根水實，不知火食。性剛悍，彊弱相藉，貴勝而不尚義，多馳歩，少休息，常覺而不眠。",
                    "zhushu": "方俗之異，猶覺夢反用，動寢殊性，各適一方，未足相非者也。"
                },
                {
                    "paragraph": "周之尹氏大治産其下，趣役者，侵晨昏而弗息。有老役夫，筋力竭矣，而使之彌勤，晝則呻呼而即事，夜則昏憊而熟寐，精神荒散，昔昔夢爲國君，居人民之上，緫一國之事，遊燕宫觀，恣意所欲，其樂无比，覺則復役。人有慰喻其懃者，役夫曰：人生百年，晝夜各分。",
                    "zhushu": "分，半也。"
                },
                {
                    "paragraph": "吾晝爲僕虜，苦則苦矣，夜爲人君，其樂无比，何所怨哉？尹氏心謍丗事，慮鍾家業，心形俱疲，夜亦昏憊而寐。昔昔夢爲人僕，趨走作役，无不爲也；數罵杖撻，无不至也。眠中啽囈呻呼，",
                    "zhushu": "啽，吾南反。囈，音藝。"
                },
                {
                    "paragraph": "徹且息焉。尹氏病之，以訪其友。友曰：若位足榮身，資財有餘，勝人遠矣。夜夢爲僕，苦逸之，復，數之常也。",
                    "zhushu": "夫盛衰相襲，樂極哀生，故覺之所美，夢或惡焉。"
                },
                {
                    "paragraph": "若欲覺夢兼之，豈可得邪？尹氏聞其友言，寛其役夫之程，減已思慮之事，疾並少閒。",
                    "zhushu": "此章亦明覺夢不異，苦樂各適一方，則投夫懃於晝而逸於夜，尹氏榮於晝而辱於夜，理苟不兼，未足相跨也。"
                },
                {
                    "paragraph": "鄭人有薪於野者，遇駭鹿，御而擊之，",
                    "zhushu": "御迎。"
                },
                {
                    "paragraph": "斃之。恐人見之也，遽而藏諸隍中，覆之以蕉，不勝其喜。俄而遺其所藏之處，遂以爲夢焉。順塗而詠其事，傍人有聞者，用其言而取之。旣歸告其室人曰。向薪者夢得鹿而而不知其處。吾今得之。彼直眞夢者矣。室人曰。若將是夢見薪者之得鹿邪。詎有薪者邪。今眞得鹿。是若之夢眞邪。夫曰。吾據得鹿。何用知彼夢我夢邪。薪者之歸。不厭失鹿。其夜眞夢藏之之處。又夢得之之主。爽旦，案所夢而㝷得之，遂訟而爭之，歸之士師。士師曰：若𥘉眞得鹿，妄謂之夢；眞夢得鹿，妄謂之實。彼眞取若鹿，而與若爭鹿。室人又謂夢仞人鹿，无人得鹿。今據有此鹿，請二分之。以聞鄭君。鄭君曰：嘻！士師將復夢分人鹿乎？訪之國相，國相曰：夢與不夢，臣所不能辨也。欲辨覺夢，唯黃帝、孔丘。",
                    "zhushu": "聖人之辨覺夢何邪？直知其不異耳。"
                },
                {
                    "paragraph": "今亡黃帝、孔丘，孰辨之哉？且恂士師之言可也。",
                    "zhushu": "恂。信也。音荀。因喜怒而迷。或猶不復辨覺夢之虚實。況本无覺夢也。"
                },
                {
                    "paragraph": "宋陽里華子中年病忘，朝取而夕忘，夕與而朝忘，在塗則忘行，在室則忘坐。今不識，先後不識，今闔室毒之。謁史而卜之，弗占；謁巫而禱之，弗禁；謁醫而攻之，弗巳。魯有儒生，自媒能治之。華子之妻子以居産之半請其方。儒生曰：此固非卦兆之所占，",
                    "zhushu": "夫機理萌於彼，蓍龜感於此，故吉凶可因卦兆而推，情匿可假象數而尋。今忘者之心，泊爾釣於死灰，廓焉同乎府宅，聖人將无所客其鑒，豈卦兆之所占？"
                },
                {
                    "paragraph": "非祈請之所禱，",
                    "zhushu": "夫信順之可以祈福慶，正誠之可以消邪僞，自然之勢也。故負愧於神明，致怨於人理者，莫不因兹以自極。至於情无專惑，行无狂僻，則非祈請之所禱也。"
                },
                {
                    "paragraph": "非藥石之所攻。",
                    "zhushu": "疾痾結於府藏。疾病。散於肌體者必攻脉。診以察其盈虚。役藥石以攻其身苦。若心非食慾所亂。病非寒暑所傷。則醫師之用。冝其廢也。"
                },
                {
                    "paragraph": "吾試化其心，變其慮，庶幾其瘳乎。",
                    "zhushu": "大忘者都无心慮，將何所化？此義自云：易令有心，反令有慮，蓋辭有左右耳。"
                },
                {
                    "paragraph": "於是試露之而求衣，饑之而求食，幽之而求明。",
                    "zhushu": "先奪其攻巳之物以試之。"
                },
                {
                    "paragraph": "儒生欣然告其子曰：疾可巳也。然吾之方密傳丗不以告人。試屏左右，獨與居室七日，從之，莫知其所施爲也。",
                    "zhushu": "儒者之多方，固非一塗所驗也。"
                },
                {
                    "paragraph": "而積年之疾，一朝都除。",
                    "zhushu": "土句云：使巫醫術之所絶思，而儒生獨能巳其所病者，先引華子之忘同於自然，以明无心之極，非數術而得。復推儒生之功有過史巫者，明理不冥足，則可以多方相誘，又欲令忘者之悟，知曩之忘懷，實幾乎至理也。"
                },
                {
                    "paragraph": "華子旣悟，迺大怒，黜妻罰子，操戈逐儒生。宋人執而問其以，華子曰：曩，吾忘也，蕩蕩然不覺天地之有无。今頓識旣往數十年來，存亡得失，哀樂好惡，擾擾萬緒起矣。吾恐將來之存亡得失、哀樂好惡之亂吾心如此也，須臾之忘，可復得乎？",
                    "zhushu": "疾病與至理相似者，猶能若期，況體極乎？"
                },
                {
                    "paragraph": "子貢聞而怪之，以告孔子。孔子曰：此非汝所及乎？顧謂顔回記之：",
                    "zhushu": "此理亦當是腸之所逯。所以抑之者，欲寄妙賞於大賢耳。"
                },
                {
                    "paragraph": "秦人逢氏有子，少而惠，及壯而有迷罔之疾，",
                    "zhushu": "惠非迷也，而用惠之𡚁，必之於迷焉。"
                },
                {
                    "paragraph": "聞歌以爲哭，視白以爲黒，饗香以爲朽，",
                    "zhushu": "月令曰：其臭朽。"
                },
                {
                    "paragraph": "常甘以爲苦，行非以爲是。意之所之，天地四方，水火寒暑，无不倒錯者焉。楊氏告其父曰：魯之君子多術藝，將能巳乎？汝奚不訪焉。其父之魯，過陳，遇老聃，因告其子之證。老聃曰：汝庸知汝子之迷乎？今天下之人皆惑於是非，昏於利害。同疾者多，固莫有覺者。且一身之迷，不足傾一家；一家之迷，不足傾一郷；一郷之迷，不足傾一國；一國之迷，不足傾天下。天下盡迷，孰傾之哉？向使天下之人，其心盡如汝子，汝則反迷矣。哀樂聲色，臭味是非，孰能正之？且吾之此言，未必非迷，而況魯之君子迷之，郵者",
                    "zhushu": "魯之君子盛稱仁義，明言是非，故曰迷之郵者也。"
                },
                {
                    "paragraph": "焉能解人之迷哉。榮汝之糧，不若遄歸也。",
                    "zhushu": "榮，棄也。此章明是非之理未可全定，皆衆寡相傾。以成辨爭也。"
                },
                {
                    "paragraph": "燕人生於燕，長於楚，及老而還本國。過晉國，同行者誑之，指城曰：此燕國之城。其人愀然變容。指社曰：此若里之社。乃喟然而歎。指舍曰：此若先人之廬。乃㳙然而泣。指壠曰：此若先人之冢。其人哭不自禁，同行者啞然大𥬇曰：子昔紿若，此晉國耳。其人大慙。及至燕，眞見燕國之城社，眞見先人之廬家，悲心更微。",
                    "zhushu": "此章明情有一至，哀樂旣過，則向之所感。皆无欣戚者也。"
                }
            ]
        },
        {
            "name": "仲尼第四",
            "paragraphs": [
                {
                    "paragraph": "仲尼第四",
                    "zhushu": "智者，不知而自知者也。忘智故无所知，用智則无所能知。體神而獨運，忘情而任理，則寂然𤣥照者也。",
                    "type": 1
                },
                {
                    "paragraph": "仲尼閒居，子貢入侍，而有憂色。子貢不敢問，",
                    "zhushu": "子貢雖不及性與天道，至於夫子文章，究聞之矣。聖人之无憂，常流所不及，況於賜哉！所以不敢問者，將發明至理，惟起余於大賢，然後微言乃宣耳。"
                },
                {
                    "paragraph": "出告顔回，顔回援琴而歌。孔子聞之，果召回入，問曰：若奚獨樂？回曰：夫子奚獨憂？",
                    "zhushu": "回不言，欲宣問，故弦歌以激發夫子之言也。"
                },
                {
                    "paragraph": "孔子曰：先言爾志。曰：吾昔聞之夫子曰：樂天知命故不憂，回所以樂也。",
                    "zhushu": "天者，自然之分；命者，窮達之數也。"
                },
                {
                    "paragraph": "孔子愀然有閒，曰：有是言哉，",
                    "zhushu": "將明此言之不至，故示有疑閒之色。"
                },
                {
                    "paragraph": "汝之意失矣。此吾昔日之言爾，請以今言爲正也。",
                    "zhushu": "昔日之言，因事而興；今之所明，盡其極也。"
                },
                {
                    "paragraph": "汝徒知樂天知命之无憂，未知樂天知命有憂之大也。",
                    "zhushu": "无所不知，无所不樂，无所不憂，故曰大也。"
                },
                {
                    "paragraph": "今告若其實，脩一身，任窮達，知去來之非我，止變亂於心慮，爾之所謂樂天知命之无憂也。",
                    "zhushu": "此直能定内外之分，辨榮辱之境，如斯而巳，豈能无可无不可哉。"
                },
                {
                    "paragraph": "曩！吾脩詩書，正禮樂，將以治天下。遺來丗，",
                    "zhushu": "詩書禮樂，治丗之具，聖人因而用之，以救一時之𡚁。用失其道，則无益於理也。"
                },
                {
                    "paragraph": "非但脩一身治魯國而巳，",
                    "zhushu": "夫聖人智周萬物，道濟天下，若安一身，救一國，非所以爲聖也。"
                },
                {
                    "paragraph": "而魯之君臣日失其序，仁義益衰，情性益薄。此道不行一國與當年，其如天下與來丗矣。",
                    "zhushu": "治丗之術，實須仁義。丗旣治矣，則所用之術冝廢。若㑹盡事終，執而不舎，則情之者寡，而利之者衆，衰薄之始，誠由於此。以一國而觀天下，當今而觀來丗，致𡚁，豈異唯圎通无閡者，能惟變所適，不滯一方。"
                },
                {
                    "paragraph": "吾始知詩書禮樂无救於治亂，而未知所以革之之方，此樂天知命者之所憂。",
                    "zhushu": "唯棄禮樂之失，不棄禮樂之用，禮樂故不可棄，故曰未知所以革之之方。而引此以爲憂者，將爲下義張本，故先有此言耳。"
                },
                {
                    "paragraph": "雖然，吾得之矣。夫樂而知者，非古人之謂所樂知也。",
                    "zhushu": "莊子曰：樂窮通物，非聖人。故古人不以无樂爲樂，亦不以无知為知。任其所樂，則理自无樂，任其所知，則理自無知。"
                },
                {
                    "paragraph": "无樂无知，是眞樂眞知。",
                    "zhushu": "都无所樂，都无所知，則能樂天下之樂，知天下之知，而我无心者也。"
                },
                {
                    "paragraph": "故无所不樂，无所不知，无所不憂，无所不爲。",
                    "zhushu": "居宗體備，故能无爲而无不爲也。"
                },
                {
                    "paragraph": "詩書禮樂，何棄之有？革之何爲？",
                    "zhushu": "若欲損詩書易治術者，豈救𡚁之道？即而不去，爲而不恃，物自全矣。"
                },
                {
                    "paragraph": "顔回北面拜手曰：回亦得之矣。",
                    "zhushu": "所謂不違如愚者也。"
                },
                {
                    "paragraph": "出告子貢，子貢茫然自失。",
                    "zhushu": "未能盡符至言，故遂至自失也。"
                },
                {
                    "paragraph": "歸家淫思七日，不寢不食，以至骨立。",
                    "zhushu": "發憤思道，忘眠食也。"
                },
                {
                    "paragraph": "顔回重往喻之，乃反丘門，絃歌誦書，終身不輟。",
                    "zhushu": "旣悟至理，則亡餘事。"
                },
                {
                    "paragraph": "陳大夫聘魯，私見叔孫氏。叔孫氏曰：吾國有聖人，曰：非孔丘邪？曰：是也。何以知其聖乎？",
                    "zhushu": "至哉此問！夫聖人之道，絶於羣智之表，萬物所不闚，擬，見其㑹通之迹，因謂之聖耳，豈識所以聖也。"
                },
                {
                    "paragraph": "叔孫氏曰：吾常聞之顔回",
                    "zhushu": "至哉此荅自非體，二備形者何能言。其髣髴瞻其先後乎？以顔子之量，猶不能爲其稱謂，况下斯者乎。"
                },
                {
                    "paragraph": "曰：孔丘能廢心而用形。",
                    "zhushu": "此顔回之辭。夫聖人旣无所廢，亦无所用，廢用之稱，亦因事而生耳。故俯仰萬機，對接丗務，皆形迹之事耳。冥絶而灰寂者，固泊然而不動矣。"
                },
                {
                    "paragraph": "陳大夫曰：吾國亦有聖人，子弗知乎？曰：聖人孰謂？曰：老聃之弟子有亢",
                    "zhushu": "古郎反，又音庚。"
                },
                {
                    "paragraph": "倉子者，得聃之道，",
                    "zhushu": "老聃猶不言自得其道，亢倉於何得之？蓋寄得名以明至理之不絶於物理者耳。"
                },
                {
                    "paragraph": "能以耳視而目聽。",
                    "zhushu": "夫形質者，心智之室宇；耳目者，視聽之戸牖。神茍徹焉，則視聽不因戸牖，照察不閡牆壁耳。"
                },
                {
                    "paragraph": "魯侯聞之大驚，",
                    "zhushu": "不怪仲尼之用形，不怪耳目之易任。迹同於物，故物无駭心。"
                },
                {
                    "paragraph": "使上卿厚禮而致之。亢倉子應聘而至，",
                    "zhushu": "汎然无心者。无東西之非巳。"
                },
                {
                    "paragraph": "魯侯卑辭請問之。亢倉子曰：傳之者妄。我能視聽，不用耳目，不能易耳目之用。",
                    "zhushu": "夫易耳目之用者，未是都无所用。都无所用者，則所假之器廢也。"
                },
                {
                    "paragraph": "魯侯曰：此増異矣，其道奈何？寡人終願聞之。亢倉子曰：我體合於心，",
                    "zhushu": "此形智不相違者也。"
                },
                {
                    "paragraph": "心合於氣，",
                    "zhushu": "此又逺其形智之用，任其泊然之氣也。"
                },
                {
                    "paragraph": "氣合於神，",
                    "zhushu": "此寂然不動，都忘其智。智而都忘，則神理獨運，感无不通矣。"
                },
                {
                    "paragraph": "神合於无。",
                    "zhushu": "同无則神矣，同神則无矣，二者豈有形乎？直有其智者，不得不親，无以自通，忘其心者，則與无而爲一也。"
                },
                {
                    "paragraph": "其有介然之有，唯然之音，雖逺在八荒之外，近在眉睫之内，來干我者，我必知之。",
                    "zhushu": "唯豁然之无，不干聖慮耳。渉於有分，神明所照，不以逺近爲差也。"
                },
                {
                    "paragraph": "乃不知是我七孔四支之所覺，心腹六藏之所知，其自知而巳矣。",
                    "zhushu": "所適都忘，豈復覺知之至邪。"
                },
                {
                    "paragraph": "魯侯大恱。他日以告仲尼，仲尼𥬇而不荅。",
                    "zhushu": "亢倉言之盡矣。仲尼。將何所云。今以不荅爲苔，故寄之一𥬇也。"
                },
                {
                    "paragraph": "商太宰見孔子曰：丘聖者歟？孔子曰：聖則丘何敢？",
                    "zhushu": "丗之所謂聖者，據其跡耳，豈知所以聖、所以不聖者哉？"
                },
                {
                    "paragraph": "然則丘博學多識者也。",
                    "zhushu": "示現愽學多識耳，實无所學，實无所識也。"
                },
                {
                    "paragraph": "商太宰曰：三王聖者歟？孔子曰：三王善任智勇者，聖則丘不知。曰：五帝聖者歟？孔子曰：五帝善任仁義者，聖則丘弗知。曰：三皇聖者歟？孔子曰：三皇善任因時者，聖則丘弗知。",
                    "zhushu": "孔丘之博學，湯武之干戈，堯舜之揖讓，羲農之簡朴，此皆聖人因丗應務之麤迹，非所以爲聖者。所以爲聖者，固非言迹之所逮者也。"
                },
                {
                    "paragraph": "商太宰大駭",
                    "zhushu": "丗之所謂聖者，孔子皆云非聖，商太宰所以大駭也。"
                },
                {
                    "paragraph": "曰：然則孰者爲聖？孔子動容有閒，曰：西方之人",
                    "zhushu": "聖豈有定所哉。趣舉絶逺而言之也。"
                },
                {
                    "paragraph": "有聖者焉，不治而不亂，",
                    "zhushu": "不以治治之，故不可亂也。"
                },
                {
                    "paragraph": "不言而自信，",
                    "zhushu": "言者不信。"
                },
                {
                    "paragraph": "不化而自行，",
                    "zhushu": "爲者則不能化，此能盡无爲之極也。"
                },
                {
                    "paragraph": "蕩蕩乎民无能名焉。",
                    "zhushu": "何晏无名論曰：爲民所譽，則有名者，以无譽无名者也。若夫聖人名无名，譽无譽，謂无名爲道，无譽爲大。則夫无名者可以言有名矣，无譽者可以言有譽矣。然與夫可譽可名者，豈同用哉？此比於无所有，故皆有所有矣。而於有所有之中，當與无所有相從，而與夫有所有者不同。同類无遠而相應，異𩔖无近而不相違。譬如隂中之陽，陽中之隂，各以物𩔖，自相求從。夏日爲陽而夕夜逺。與冬日共爲隂。冬日爲隂而朝晝逺。與夏日同爲陽。皆異於近而同於逺也。詳此異同，而後无名之論可知矣。凡所以至於此者何哉。夫道者，惟无所有者也。自天地巳來。皆有所有矣。然猶謂之道者，以其能復用无所有也。故雖處有名之域，而沒其无名之象，由以在陽之逺體，而忘其自有隂之逺類也。夏侯玄曰：天地以自然運，聖人以自然用。自然者，道也。道本无名，故老氏曰：彊爲之名。仲尼稱堯蕩蕩无能名焉。下云巍巍成功，則彊爲之名，取丗所知而稱耳，豈有名而更。當云无能名焉者邪？夫唯无名，故可得，徧以天下之名名之，然豈其名也哉？惟此足喻而終莫悟。是觀泰山崇崛，而謂元氣不洁芒者也。"
                },
                {
                    "paragraph": "丘疑其爲聖，弗知眞爲聖歟？眞不聖歟？",
                    "zhushu": "聖理冥絶，故不可擬言，唯疑之者也。"
                },
                {
                    "paragraph": "商太宰嘿然心計曰：孔丘欺我哉！",
                    "zhushu": "此非常識所及，故以爲欺罔也。"
                },
                {
                    "paragraph": "子夏問孔子曰：顔回之爲人奚若？子曰：回之仁賢於丘也。曰：子貢之爲人奚若？子曰：賜之辯賢於丘也。曰：子路之爲人奚若？子曰：由之勇賢於丘也。曰：子張之爲人奚若？子曰：師之莊賢於丘也。",
                    "zhushu": "猶矜莊。"
                },
                {
                    "paragraph": "子夏避席而問曰：然則四子者何爲事天子？曰：居！吾語汝。夫回能仁而不能反，",
                    "zhushu": "反，變也。失守一而不變，无權智以應物，則所適必閡矣。"
                },
                {
                    "paragraph": "賜能辯而不能訥，由能勇而不能怯，師能莊而不能同。",
                    "zhushu": "辯而不能訥，必虧忠信之實；勇而不能怯，必傷仁恕之道；莊而不能同，有違和光之義。此皆滯於一方也。"
                },
                {
                    "paragraph": "兼四子之有以易吾，吾弗許也。",
                    "zhushu": "四子各是一行之極，設使兼而有之，求變易，吾之道非所許。"
                },
                {
                    "paragraph": "此其所以事吾而不貳也。",
                    "zhushu": "㑹，同。要當寄之於聖人，故欲罷而不能也。"
                },
                {
                    "paragraph": "子列子旣師壺丘子林，",
                    "zhushu": "日損之師，"
                },
                {
                    "paragraph": "友伯昏瞀人，乃居南郭，從之處者，日數而不及。",
                    "zhushu": "來者相尋，雖復日日料簡，猶不及盡也。"
                },
                {
                    "paragraph": "雖然，子列子亦微焉。",
                    "zhushu": "列子亦自不知其數也。"
                },
                {
                    "paragraph": "朝朝相與辯，无不聞。",
                    "zhushu": "師徒相與講肄，聞於逺近。"
                },
                {
                    "paragraph": "而與南郭子連牆二十年不相謁請。",
                    "zhushu": "其道玄合，故至老不相往來也。"
                },
                {
                    "paragraph": "相遇於道，目若不相見者。",
                    "zhushu": "道存則視廢也。"
                },
                {
                    "paragraph": "門之徒役以爲子列子與南郭子有敵不疑。",
                    "zhushu": "敵讎。"
                },
                {
                    "paragraph": "有自楚來者，問子列子曰：先生與南郭子奚敵？子列子曰：南郭子貌充心虛，耳无聞，目无見，口无言，心无知，形无惕，往將奚爲？",
                    "zhushu": "充，猶全也。心虚則形全矣。故耳不惑聲，目不滯色，口不擇言，心不用知，内外冥一，則形无震動也。"
                },
                {
                    "paragraph": "雖然，試與汝偕往。閱弟子四十人同行，",
                    "zhushu": "此行也，豈復簡優劣，計長短，數有四十，故直而記之也。"
                },
                {
                    "paragraph": "見南郭子，果若欺魄焉，而不可與接。",
                    "zhushu": "欺魄，土人也。一說云欺頭，神凝形喪，外物不能得闚之。"
                },
                {
                    "paragraph": "顧視子列子，形神不相偶，而不可與羣。",
                    "zhushu": "神役形者也。心无思慮，則貌无動用，故似不相攝御，豈物所得羣也。"
                },
                {
                    "paragraph": "南郭子俄而指子列子之弟子末行者與言，",
                    "zhushu": "偶在未行，非有貴賤之位；遇感而應，非有心於物也。"
                },
                {
                    "paragraph": "衎衎然若專直而在雄者。",
                    "zhushu": "夫理至者无言，及其有言，則彼我之辯生矣。聖人對接俯仰，自同於物，故觀其形者，似求是而尚勝也。"
                },
                {
                    "paragraph": "子列子之徒駭之，",
                    "zhushu": "見其尸居，則自同土木，見其接物，則若有是非，所以驚。"
                },
                {
                    "paragraph": "反舎，咸有疑色。",
                    "zhushu": "欲發列子之言。"
                },
                {
                    "paragraph": "子列子曰：得意者无言，進知者亦无言。",
                    "zhushu": "窮理體極，故言意兼忘。"
                },
                {
                    "paragraph": "用无言爲言亦言，无知爲知亦知。",
                    "zhushu": "方欲以无言廢言，无知遣知，希言傍宗之徒，固未免於言知也。"
                },
                {
                    "paragraph": "无言與不言，无知亦不知，亦言亦知，",
                    "zhushu": "比方亦復欲全自然，處无言无知之域，此即復是遣无所遣，知无所知。遣无所遣者，未能離遣知无所知者，曷甞忘知，固非自然而忘言知也。"
                },
                {
                    "paragraph": "亦无所不言，亦无所不知，亦无所言，亦无所知。",
                    "zhushu": "夫无言者，有言之宗也。无知者，有知之主也。至人之心，豁然洞虚，應物而言而非我言，即物而知，而非我知。故終日不言而无亥黙之稱，終日用知而无役慮之名，故得无所不言，无所不知。也。"
                },
                {
                    "paragraph": "如斯而巳，汝奚妄駭哉。",
                    "zhushu": "不悟至妙之所㑹者更麤，至髙之所適者反下，而便怪其應寂之異容，動止之殊貌，非寺驚如何？"
                },
                {
                    "paragraph": "子列子學也，",
                    "zhushu": "上章云。列子學寒風之道。"
                },
                {
                    "paragraph": "三年之後，心不敢念是非，口不敢言利害，始得老商一眄而巳。五年之後，心更念是非，口更言利害，老商始一解顔而𥬇。七年之後，從心之所念，更无是非，從口之所言，更无利害。夫子始一引吾並席而坐",
                    "zhushu": "眄𥬇並坐，似若有襃貶昇降之情。夫聖人之心，應事而感，以外物少多爲度，豈定於方哉？"
                },
                {
                    "paragraph": "一。九年之後，橫心之所念，橫口之所言，亦不知我之是非利害歟，亦不知彼之是非利害歟，外内進矣。而後眼如耳，耳如鼻，鼻如口，口无不同，心凝形釋，骨肉　都融，不覺形之所𠋣，足之所履，心之所念，言之所藏。如斯而巳，則理无所隱矣。",
                    "zhushu": "黃帝篇巳有此章，釋之詳矣。所以重出者，先明得性之極，則乘變化而无窮。後明順心之理，則无幽而不照。二羣雙出，各有攸極，可不察哉。"
                },
                {
                    "paragraph": "初，子列子好游，壷丘子曰：禦宼好游，游何所好？列子曰：游之樂，所玩无故。",
                    "zhushu": "言所適，常所也。"
                },
                {
                    "paragraph": "人之游也，觀其所見；我之游也，觀其所變。",
                    "zhushu": "人謂凡人小人也。惟觀榮神珠觀以爲休戚，未覺與化俱往，勢不暫停。"
                },
                {
                    "paragraph": "游乎游乎，未有能辨其游者。",
                    "zhushu": "人與列子游則同，所以游則異，故曰游乎游乎！明二觀之不同也。未有辯之者，言知之者鮮。"
                },
                {
                    "paragraph": "壷丘子曰：禦宼之游，固與人同歟？而曰固與人異歟？凡所見亦𢘆見其變。",
                    "zhushu": "苟无蹔停之處，則今。之所見，常非向之所見，則觀所以見，觀所以變，无以爲異者也。"
                },
                {
                    "paragraph": "玩彼物之无故，不知我亦无故。",
                    "zhushu": "彼之與我，與化俱往。"
                },
                {
                    "paragraph": "務外游，不知務内觀。外游者求備於物，内觀者取足於身。取足於身，游之至也；求備於物，游之不至也。",
                    "zhushu": "人雖七尺之形，而天地之理備矣。故首圎足方，取象二儀；鼻𨺚口窊，比象山谷。肌肉　連於土壤，血脉屬於川瀆，温蒸同乎炎火，氣息不異風雲。内觀諸色，靡有一物不備，豈須仰觀俯察，履淩朝野，然後備所見。"
                },
                {
                    "paragraph": "於是列子終身不出，自以爲不知游。",
                    "zhushu": "旣聞至言，則廢其游觀，不出者，非自匿於門庭者也。"
                },
                {
                    "paragraph": "壷丘子曰：游其至乎！",
                    "zhushu": "向者難列子之言游也，未論游之以至，故重敘也。"
                },
                {
                    "paragraph": "至游者不知所適；至觀者不知所眡。",
                    "zhushu": "内足於已，故不知所適；反觀於身，固不知所眡。"
                },
                {
                    "paragraph": "物物皆游矣，物物皆觀矣，",
                    "zhushu": "忘游故能遇物而游，忘觀固能遇物而觀。"
                },
                {
                    "paragraph": "是我之所謂游，是我之所謂觀也。",
                    "zhushu": "我之所是，蓋是无所是耳。所適常通而无所凝滯，則我之所謂游觀。"
                },
                {
                    "paragraph": "故曰：游其至矣乎！游其至矣乎！龍叔謂文摰曰：子之術微矣，吾有疾，子能巳乎？文摰曰：唯命所聽。然先言子所病之證。龍叔曰：吾郷譽不以爲榮，國毀不以爲辱，得而不喜，失而弗憂，視生如死，視富如貧，視人如豕，",
                    "zhushu": "无往不齊，則視萬物皆无好惡貴賤。"
                },
                {
                    "paragraph": "視吾如人。",
                    "zhushu": "忘彼我也。"
                },
                {
                    "paragraph": "處吾之家，如逆旅之舎，",
                    "zhushu": "不有其家。"
                },
                {
                    "paragraph": "觀吾之郷，如戎蠻之國。",
                    "zhushu": "天下爲一，"
                },
                {
                    "paragraph": "凡此衆庶，爵賞不能勸，刑罰不能威，盛衰利害不能易，哀樂不能移，固不可事國君，交親友，御妻子，制僕隷，",
                    "zhushu": "夫人所以受制。於物者，以心有美惡，體有利害。苟能以萬殊爲一貫，其視萬物，豈覺有无之異？故天子所不能得臣，諸侯不能得友，妻子不能得親，僕𨽻不能得狎也。"
                },
                {
                    "paragraph": "此奚疾哉？奚方能巳之乎？文摯乃命龍叔背明而立。文摯自後向明而望之，旣而曰：嘻，吾見子之心矣，方寸之地虚矣，幾聖人也。子心六孔流通，一孔不達。",
                    "zhushu": "舊說聖人心有七孔也。"
                },
                {
                    "paragraph": "今以聖智爲疾者，或由此乎。非吾淺術所能巳也。无所由而常生者，道也。",
                    "zhushu": "忘懷任遇，通亦通，窮亦通，其无死地，此聖人之道者也。"
                },
                {
                    "paragraph": "由生而生故雖終而不亡，常也。",
                    "zhushu": "老子曰：死而不亡者壽。通攝生之理，不失元吉之會，雖至於死，所以爲生之道，常有此賢人之分，非能忘懷闇得自然而全者也。"
                },
                {
                    "paragraph": "由生而亡，不幸也。",
                    "zhushu": "役智求全，貴身賤物，違害就利，務内役外，雖之於死，蓋由於不幸也。"
                },
                {
                    "paragraph": "有所由而常死者，亦道也。",
                    "zhushu": "行必死之理，而之必死之地，此事實相應，亦自然之道也。"
                },
                {
                    "paragraph": "由死而死，故雖未終而自亡者。亦常",
                    "zhushu": "常之於死，雖未至於終，而生理已盡，亦是理之常也。"
                },
                {
                    "paragraph": "由死而生，幸也。",
                    "zhushu": "犯理違順，應死而未及於死，此誤生者也。"
                },
                {
                    "paragraph": "故无用而生謂之道。用道得終謂之常。",
                    "zhushu": "用聖人七道，存亡得理也。"
                },
                {
                    "paragraph": "有所用而死者亦謂之道，用道而得死者亦謂之常。",
                    "zhushu": "乗凶危之理以害其身，亦道之常也。"
                },
                {
                    "paragraph": "季梁之死，楊朱望其門而歌；",
                    "zhushu": "盡生順之道以至於亡，故无所哀也。"
                },
                {
                    "paragraph": "隨梧之死，楊朱撫其尸而哭。",
                    "zhushu": "生不幸而死，故可哀也。"
                },
                {
                    "paragraph": "隷人之生，隷人之死，衆人且歌，衆人且哭。",
                    "zhushu": "隷，猶羣輩也。亦不知所以生，亦不知所以死，故哀樂失其中，或歌或哭也。"
                },
                {
                    "paragraph": "目將眇者，先睹秋毫；耳將聾者，先聞蚋飛；口將爽者，先辨淄澠；",
                    "zhushu": "爽，差也。淄澠水異味，旣合則難别也。"
                },
                {
                    "paragraph": "𤾁將窒者，先覺焦朽；",
                    "zhushu": "焦朽有節之氣，亦㣲而難别也。"
                },
                {
                    "paragraph": "體將僵者，先亟犇佚；",
                    "zhushu": "僵，仆也。如顔淵知東野之衘馬將奔也與。人理亦然。"
                },
                {
                    "paragraph": "心將迷者，先識是非。",
                    "zhushu": "目耳口鼻身心，此六者常得中和之道，則不可側變，居亢極之勢，莫不頓盡。故物之𡚁，必先始於盈滿，然後之於虧損矣。窮上反下，極盛必衰，自然之數。是以聖人居中履和，視目之所見，聽耳之所聞，任體之所能，順心之所識，故智周萬物，終身全具者也。"
                },
                {
                    "paragraph": "故物不至者則不反。",
                    "zhushu": "要造極而後還。故聦明強識皆爲闇昧衰迷之所資。"
                },
                {
                    "paragraph": "鄭之圃澤多賢，",
                    "zhushu": "有道德而隱黙者也。"
                },
                {
                    "paragraph": "東里多才。",
                    "zhushu": "有治能而參國政者。"
                },
                {
                    "paragraph": "圃澤之役，有伯豐子者，",
                    "zhushu": "役，猶弟子。"
                },
                {
                    "paragraph": "行過東里，遇鄧析。",
                    "zhushu": "鄧析，鄭國辯智之士，執爾可之說，而時无抗者，作竹書，子産用之也。"
                },
                {
                    "paragraph": "鄧析顧其徒而𥬇曰：爲若舞，彼來者奚若？",
                    "zhushu": "丗，或謂相朝，謂爲舞弄也。"
                },
                {
                    "paragraph": "其徒曰：所願知也。",
                    "zhushu": "知，猶聞也。"
                },
                {
                    "paragraph": "鄧析謂伯豐子曰：汝知養養",
                    "zhushu": "上音余亮。下音余賞。"
                },
                {
                    "paragraph": "之義乎？受人養而不能自養者，犬豕之類也。養物而物爲我用者，人之力也。使汝之徒食而飽，衣而息，執政之功也。",
                    "zhushu": "喻彼爲犬豕，自以爲執政者也。"
                },
                {
                    "paragraph": "長幼羣聚而爲牢藉，庖𢊍之物，奚異犬豕之類乎？伯豐子不應。",
                    "zhushu": "非不能應，譏而不應。"
                },
                {
                    "paragraph": "伯豐子之從者越次而進曰：大夫不聞齊魯之多機乎？",
                    "zhushu": "機，巧也。多巧能之人。"
                },
                {
                    "paragraph": "有善治土木者，有善治金革者，有善治聲樂者，有善治書數者，有善治軍旅者，有善治宗廟者。羣才備也，而无相位者，无能相使者。",
                    "zhushu": "事立則有所不周，藝成則有所不兼。巧偏而智敵者，則不能相。君衘者也。"
                },
                {
                    "paragraph": "而位之者无知，使之者无能，而知之與能爲之使焉。",
                    "zhushu": "不能知衆人之所知，不能爲衆人之所能。羣才並爲之用者，不居知能之地，而无惡无好，无彼无此，則以无爲心者也。故明者爲視，聽者爲聦，智者爲謀，勇者爲戰，而我无事焉。荀粲謂傅嘏、夏侯𤣥曰：子等在丗榮問，功名勝我，識減我耳。嘏𤣥曰：夫能成功名者，識也。天下孰有本不足而有餘於未者邪？荅曰：成功名者，志也。局之所𡚁也。然則志局自一物也，固非識之所獨濟。我以能使子等爲貴，而未必能濟子之所爲也。"
                },
                {
                    "paragraph": "執政者廼吾之所使，子奚矜焉？鄧析无以應，目其徒而退。公儀伯以力聞諸侯，堂谿公言之於周宣王，王備禮以聘之。公儀伯至，觀形，懦夫也。",
                    "zhushu": "懦，弱也。音奴亂切。"
                },
                {
                    "paragraph": "宣王心惑而疑曰：女之力何如？公儀伯曰：臣之力能折春螽之股，堪秋蟬之翼。",
                    "zhushu": "堪，猶勝也。"
                },
                {
                    "paragraph": "王作色曰：吾之力者，能裂犀兕之革，曵九牛之尾，猶憾其弱。",
                    "zhushu": "憾恨。"
                },
                {
                    "paragraph": "女折春螽之股，堪秋蟬之翼，而力聞天下，何也？公儀伯長息退席曰：善哉，王之問也！臣敢以實對。臣之師有商丘子者，力无敵於天下，而六親不知，以未甞用其力故也。",
                    "zhushu": "以至柔之道御物，物无與對，故其功不顯。"
                },
                {
                    "paragraph": "臣以死事之。乃告臣曰：人欲見其所不見，視人所不窺；欲得其所不得，修人所不爲。",
                    "zhushu": "人每攻其所難，我獨爲其所易。"
                },
                {
                    "paragraph": "故學眎者先見輿薪，學聽者先聞撞鍾。夫有易於内者，无難於外。",
                    "zhushu": "古人有言曰：善力舉秋毫，善聽聞雷霆。亦此之謂也。"
                },
                {
                    "paragraph": "於外无難，故名不出其一道。",
                    "zhushu": "道至功𤣥。故其名不彰也。"
                },
                {
                    "paragraph": "今臣之名聞於諸侯，是臣違師之敎，顯臣之能者也。",
                    "zhushu": "未能令名迹不顯也。"
                },
                {
                    "paragraph": "然則臣之名不以負其力者也，",
                    "zhushu": "猶免於矜，故能致稱。"
                },
                {
                    "paragraph": "以能用其力者也，",
                    "zhushu": "善用其力者，不用其力也；"
                },
                {
                    "paragraph": "不猶愈於負其力者乎？",
                    "zhushu": "矜能顯用。"
                },
                {
                    "paragraph": "中山公子牟者，魏國之賢公子也，",
                    "zhushu": "公子牟文侯子作書四篇號曰：道家魏伐得中山以邑子牟因曰：中山公子牟也。"
                },
                {
                    "paragraph": "好與賢人游，不恤國事，而恱趙人公孫龍。",
                    "zhushu": "公子牟、公孫龍似在列子後，而今稱之，恐後人所增益以廣書義。苟於統例无所乖錯，而足有所明，亦奚傷乎？諸如此，皆存而不除。"
                },
                {
                    "paragraph": "樂正子輿之徒𥬇之。公子牟曰：子何𥬇牟之恱公孫龍也？子輿曰：公孫龍之爲人也，行无師，學无友，",
                    "zhushu": "不祖宗聖賢也。"
                },
                {
                    "paragraph": "佞給而不中，",
                    "zhushu": "雖才辯而不合理也。"
                },
                {
                    "paragraph": "漫衍而无家，",
                    "zhushu": "儒墨刑名亂行而无定家。"
                },
                {
                    "paragraph": "好怪而妄言，",
                    "zhushu": "愛竒異而虛誕其辭。"
                },
                {
                    "paragraph": "欲惑人之心，屈人之口，與韓檀等肄之。",
                    "zhushu": "韓檀人姓名，共習其業。莊子云：桓國公孫龍能勝人之口，不能服人之心。辯者之固。"
                },
                {
                    "paragraph": "公子牟變容曰：何子狀公孫龍之過歟？請聞其實。",
                    "zhushu": "不平其言，故形於色。罪狀龍太過，故責其實驗也。"
                },
                {
                    "paragraph": "子輿曰：吾𥬇龍之詒孔穿，",
                    "zhushu": "孔穿，孔子之孫。丗記云：爲龍弟子。詒。欺也。"
                },
                {
                    "paragraph": "言善射者能令後鏃中，前括發，發相及，矢矢相屬，前矢造準而无絶落，後矢之括猶銜弦，視之若一焉。",
                    "zhushu": "箭相連屬，无絶落處。前箭著堋，後箭復中前箭，而後所湊者猶銜弦，視之如一物之相連也。"
                },
                {
                    "paragraph": "孔穿駭之。龍曰：此未其妙者。逢蒙之弟子曰鴻超，怒其妻而怖之，引烏號之弓，綦衛之箭，",
                    "zhushu": "烏號黄帝弓綦。地名。出美箭、衞羽也。"
                },
                {
                    "paragraph": "射其目，矢來注眸子而眶不睫，矢墜地而塵不揚。",
                    "zhushu": "箭行勢極，雖箸而不覺，所謂彊弩之末不能穿魯縞也。"
                },
                {
                    "paragraph": "是豈智者之言與？公子牟曰：智者之言，固非愚者之所曉。",
                    "zhushu": "以此言戲子輿。"
                },
                {
                    "paragraph": "後鏃中，前括鈞後於前，",
                    "zhushu": "同後發於前發，則无不中也。近丗有人擲五木，百擲百盧者，人以爲有道，以告王夷甫。王夷甫曰：此无竒，直後擲如前擲耳。庾子嵩聞之曰：王公之言闇得理，皆此𩔖也。"
                },
                {
                    "paragraph": "矢注眸子而眶不睫，盡矢之勢也。",
                    "zhushu": "夫能量弓矢之勢，逺近之分，則入物之與不入，在心手之所銓，不患所差趺。今設令至拙者闇射箭之所至，要當其極。當其極也，則豪分不復進；闇其極，則隨遠近而制其深淺矣。劉道𡨋語張叔竒云：甞與樂彦輔論此，云不必是中賢之所能，孔、顔射者則必知此。湛以為形用之事，理之麤者，偏得其道，則能盡之，若庖丁之投刃，匠石之運斤，是偏達於一事，不待聖賢而後能爲之也。"
                },
                {
                    "paragraph": "子何疑焉？樂正子輿曰：子龍之徒，焉得不飾其闕？吾又言其尤者，",
                    "zhushu": "尤甚。"
                },
                {
                    "paragraph": "龍誑？魏王曰：有意不心，",
                    "zhushu": "夫心，寂然无想者也，若橫生意慮，則失心之本矣。"
                },
                {
                    "paragraph": "有指不至，",
                    "zhushu": "夫以指求至者，則必因我以正物。因我以正物，則未造其極，唯忘其所因，則彼此玄得矣。惠子曰：指不至也。"
                },
                {
                    "paragraph": "有物不盡，",
                    "zhushu": "在於麤有之域，則常有有，在於物盡之際，則其一常在。其一常在而不可分，雖欲損之，理不可盡。唯因而不損，即而不違，則泰山之崇崛，无氣之浩芒，泯然爲一矣。惠子曰：一尺之桱，日取其半，萬丗不竭也。"
                },
                {
                    "paragraph": "有影不移。",
                    "zhushu": "夫影因光而生，光苟不移，則影更生也。夫萬物濳變，莫不如此，而惑者未悟，故借喻於影。惠子曰：飛鳥之影，未宜動也。"
                },
                {
                    "paragraph": "髮引千鈞，",
                    "zhushu": "夫物之所以斷絶者，必有不均之處，處處皆均，則不可断。故髪雖細而得秤重㫮者，勢至均故也。"
                },
                {
                    "paragraph": "白馬非馬，",
                    "zhushu": "此論見存，多有辯之者，辯之者皆不弘通，故闕而不論也。"
                },
                {
                    "paragraph": "孤犢未甞，有母，",
                    "zhushu": "不詳此義。"
                },
                {
                    "paragraph": "其負𩔖反倫，不可勝言也。",
                    "zhushu": "負，猶背也。𩔖，同也。言如此之比，皆不可備載也。"
                },
                {
                    "paragraph": "公子牟曰：子不諭至言而以爲尤也，尤其在子矣。",
                    "zhushu": "尤失反在子輿。"
                },
                {
                    "paragraph": "夫无意則心同，",
                    "zhushu": "同於无也。"
                },
                {
                    "paragraph": "无指則皆至。",
                    "zhushu": "忘指，故无所不至也。"
                },
                {
                    "paragraph": "盡物者常有，",
                    "zhushu": "常有盡物之心，物旣不盡，而心更滯有也。"
                },
                {
                    "paragraph": "影不移者，說在改也。",
                    "zhushu": "影改而更生，非向之影。墨子曰：影不移。說在改爲也。"
                },
                {
                    "paragraph": "髪引千鈞，勢至等也。",
                    "zhushu": "以其至等之故，故不絶。絶則由於不等，故墨子亦有此說也。"
                },
                {
                    "paragraph": "白馬非馬，形名離也。",
                    "zhushu": "離，猶分也。白馬論曰：馬者，所以命形也。白者，所以命色也。命色者，非命形也。尋此等語，如何可解，而猶不歷然。"
                },
                {
                    "paragraph": "孤犢未甞，有母非孤犢也。",
                    "zhushu": "此語近於鄙，不可解。"
                },
                {
                    "paragraph": "樂正子輿曰：子以公孫龍於馬皆條也。",
                    "zhushu": "言龍之言无異於馬，而皆謂有條貫也。"
                },
                {
                    "paragraph": "設令發於餘竅，子亦將承之。",
                    "zhushu": "旣疾龍之辯，又忿牟之辭，故遂吐鄙之慢言也。"
                },
                {
                    "paragraph": "公子牟黙然良乆，告退曰：請待餘日，更謁子論。",
                    "zhushu": "旣忿氣方盛而不可理諭，故遜辭告退也。"
                },
                {
                    "paragraph": "堯治天下",
                    "zhushu": "天下欲治，故堯治之。"
                },
                {
                    "paragraph": "五十年，不知天下治歟？不治歟？不知億兆之願戴巳歟？不願戴已歟？",
                    "zhushu": "夫道洽於物者，則治名滅矣。治名旣滅，則堯不覺在物上，物不覺在堯下。"
                },
                {
                    "paragraph": "顧問左右，左右不知；問外朝，外朝不知；問在野，在野不知。",
                    "zhushu": "若有知者，則治道未至也。"
                },
                {
                    "paragraph": "堯乃微服游於康衢，聞見童謡曰：立我蒸民，莫匪爾極。不識不知，順帝之則。",
                    "zhushu": "蒸，衆也。夫能使萬物咸得其極者，不犯其自然之性也。若以識知制物之性，豈順天之道哉。"
                },
                {
                    "paragraph": "堯喜問曰：誰教爾爲此言？童見曰：我聞之大夫。問大夫，大夫曰：古詩也。",
                    "zhushu": "當今而言古詩，則今同於古也。"
                },
                {
                    "paragraph": "堯還宫，召舜，因禪以天下，",
                    "zhushu": "功成身退。"
                },
                {
                    "paragraph": "舜不辭而受之。",
                    "zhushu": "㑹至而應𨵿。"
                },
                {
                    "paragraph": "尹喜曰：在己无居，",
                    "zhushu": "汎然无係，豈有執守之所。"
                },
                {
                    "paragraph": "形物其箸。",
                    "zhushu": "形物猶事理也，事理自明，非我之功也。"
                },
                {
                    "paragraph": "其動若水，",
                    "zhushu": "順物而動，故若水也。"
                },
                {
                    "paragraph": "其靜若鏡，",
                    "zhushu": "應而不藏，故若鏡也。"
                },
                {
                    "paragraph": "其應若響。",
                    "zhushu": "應而不唱，故若響也。"
                },
                {
                    "paragraph": "故其道若物者也。物自違道，道不違物，",
                    "zhushu": "同於道者，道亦得之。"
                },
                {
                    "paragraph": "善若道者，亦不用耳，亦不用目，亦不用力，亦不用心。",
                    "zhushu": "唯忘所用，乃合道耳。"
                },
                {
                    "paragraph": "欲若道而用視聽形智以求之，弗當矣。瞻之在前，忽焉在後。用之彌滿六虚，廢之莫知其所。",
                    "zhushu": "道豈有前後多少哉，隨所求而應之。"
                },
                {
                    "paragraph": "亦非有心者所能得逺，亦非无心者所能得近。",
                    "zhushu": "以有心无心而求道，則逺近其於非當。若兩忘有无先後，其於无二心矣。"
                },
                {
                    "paragraph": "唯黙而得之，而性成之者得之。",
                    "zhushu": "自然无假者，則无所失矣。"
                },
                {
                    "paragraph": "知而亡情，能而不爲，眞知眞能也。",
                    "zhushu": "知極則同於无情，能盡則歸於不爲。"
                },
                {
                    "paragraph": "發无知，何能情？發不能，何能爲？聚塊也，積塵也，",
                    "zhushu": "此則府宅。"
                },
                {
                    "paragraph": "雖无而非理也。",
                    "zhushu": ""
                }
            ]
        },
        {
            "name": "湯問第五",
            "paragraphs": [
                {
                    "paragraph": "湯問第五",
                    "zhushu": "夫智之所限知，莫若其所不知，而丗齊所見以限物，是以犬聖發問，窮理者對也。",
                    "type": 1
                },
                {
                    "paragraph": "殷湯問於夏革",
                    "zhushu": "革字，莊子音𣗥。"
                },
                {
                    "paragraph": "曰：古初有物乎？",
                    "zhushu": "疑直混茫而巳。"
                },
                {
                    "paragraph": "夏革无物，今惡得物？",
                    "zhushu": "今所以有物，由古有物故。"
                },
                {
                    "paragraph": "後之人將謂今之无物，可乎？",
                    "zhushu": "後丗　　　丗爲古丗　　　循環矣。設令後人謂今亦无物，則不可矣。"
                },
                {
                    "paragraph": "殷湯曰：然則物无先後乎？夏革曰：物之終始，初无極巳，始或爲終，終或爲始，惡知其紀？",
                    "zhushu": "今之所謂終者，或爲物始；所謂始者，或是物終。終始相循，竟不可分也。"
                },
                {
                    "paragraph": "然自物之外，自事之先，朕所不知也。",
                    "zhushu": "謂物外事先。廓然都无。故无所指言也。"
                },
                {
                    "paragraph": "殷湯曰：然則上下八方有極盡乎？",
                    "zhushu": "湯、革雖相荅，然於視聽猶未歷，無故重發此問，今盡然都了。"
                },
                {
                    "paragraph": "革曰：不知也。",
                    "zhushu": "非不知也，不可以智知。子。"
                },
                {
                    "paragraph": "湯固問，革曰：无則无極，有則有盡。朕何以知之？",
                    "zhushu": "欲窮无而限有，不知而推𩔖也。"
                },
                {
                    "paragraph": "然，无極之外，復无无極，无盡之中，復无无盡。",
                    "zhushu": "旣謂之无，何得有外？旣謂之虚，何得有中？所謂无无極，无无盡，乃眞極眞盡矣。"
                },
                {
                    "paragraph": "无極復无无極，无盡復无无盡。",
                    "zhushu": "或者將謂无極之外，更有无極，无盡之中，復有无盡，故重明无極復无无極，无盡復无无盡也。"
                },
                {
                    "paragraph": "朕以是知其无極无盡也，而不知其有極有盡也。",
                    "zhushu": "知其无則无所不知，不知其有，則乃是眞知也。"
                },
                {
                    "paragraph": "湯又問曰：四海之外奚有？革曰：猶齊州也。",
                    "zhushu": "齊，中也。"
                },
                {
                    "paragraph": "湯曰：汝奚以實之？革曰：朕東行至營，人民猶是也。",
                    "zhushu": "如是閒也。"
                },
                {
                    "paragraph": "問營之東，復猶營也。西行至豳，人民猶是也；問豳之西，復猶豳也。朕以是知四海、四荒、四極之不異是也。",
                    "zhushu": "四海、四荒、四極，義見爾雅。知其不異是閒則是是矣。"
                },
                {
                    "paragraph": "故大小相含，无窮極也。含萬物者亦如含天地。",
                    "zhushu": "夫含萬物者天地，容天地者太虚也。"
                },
                {
                    "paragraph": "含萬物也，故不窮；",
                    "zhushu": "乹坤含化，隂陽受氣，庶物流形，代謝相因，不止於一生，不盡於一形，故不窮也。"
                },
                {
                    "paragraph": "含天地也，故无極。",
                    "zhushu": "天地籠罩三光，包羅四海，大則大矣。然形器之物，㑹有限極，窮其限極，非虚如何？計天地在太虚之中，則如有如无耳。故凡在有方之域，皆巨細相形，多少相懸，推之至无之極，豈窮於一天，極於一地？則天地之與萬物，互相包裏，迭爲國邑，豈能知其盈虚，測其頭數者哉？"
                },
                {
                    "paragraph": "朕亦焉知天地之表不有大天地者乎？",
                    "zhushu": "夫太虚也无窮，天地也有限。以无窮而容有限，則天地未必形之大者。然則鄒子之所言，蓋其掌握耳。"
                },
                {
                    "paragraph": "亦吾所不知也。",
                    "zhushu": "夫萬事可以理推，不可以器徴。故信其心智所知及，而不知所知之有極者，膚識也。誠其耳目所聞見，而不知視聽之有限者，俗士也。至於逹人，融心智之所滯，𤣥悟智外之妙理，豁視聽之所閡，逺得物外之形。若夫封情慮於有方之境，循局歩於六合之間者，將謂冩載盡於三墳五典，歸藏窮於四海九州，焉知太虚之遼廓，巨細之无限，天地爲一宅，萬物爲游塵，皆拘短見於當年，昧然而俱終。故列子闡无内之至言，以坦心智之所滯，恢无外之宏唱，以開視聽之所閡。使希風者不覺矜伐之自𥼶，束教者不知桎梏之自解。故刳斫儒墨，指斥大方，豈直好竒尚異，而徒爲夸大哉？悲夫！聃周旣獲譏於丗論，吾子亦獨以何免之乎？"
                },
                {
                    "paragraph": "然則天地亦物也，物有不足，故昔者女媧氏練五色石以補其闕，",
                    "zhushu": "隂陽失度，三辰盈縮，是使天地之闕，不必形體虧殘也。女媧神人，故能練五常之精，以調和隂陽，使晷度順序，不必以器質相𥙷也。"
                },
                {
                    "paragraph": "斷鼇之足",
                    "zhushu": "鼇，巨龜也。"
                },
                {
                    "paragraph": "以立四極。其後共工氏與顓頊爭爲帝，怒而觸不周之山，",
                    "zhushu": "共工氏興霸於伏羲、神農之間。其後苗裔恃其彊，與顓頊爭爲帝。顓頊，黃帝孫。不周山，在西北之極。"
                },
                {
                    "paragraph": "折天柱，絶地維，故天傾西北，日月星辰就焉；地不滿東南，故百川水潦歸焉。湯又問：物有巨細乎？有脩短乎？有同異乎？革曰：㴾海之東，不知幾億萬里，有大壑焉，實惟无㡳之谷。",
                    "zhushu": "事見大荒經。詩含神霧云：東注无底之谷。"
                },
                {
                    "paragraph": "其下无㡳，",
                    "zhushu": "稱其无底者，蓋舉深之極耳。上句云无无極限，有不可盡，實使无㡳，亦无所駭。"
                },
                {
                    "paragraph": "名曰歸墟。",
                    "zhushu": "莊子云：尾閭。"
                },
                {
                    "paragraph": "八絃九野之水，天漢之流，莫不注之，而无増无減焉。",
                    "zhushu": "八紘，八極也。九野，天之八方中央也。丗傳。天河與海通。"
                },
                {
                    "paragraph": "其中有五山焉：一曰岱輿，二曰貟嶠，三曰方壷，四曰瀛洲，五曰蓬萊。其山髙下，周旋三萬里，其頂平處九千里。山之中閒相去七萬里，以爲鄰居焉。其上臺觀皆金玉，其上禽獸皆純縞。珠玕之樹皆叢生，華實皆有滋味，食之皆不老不死。所居之人皆仙聖之種，一日一夕飛相徃來者，不可數焉。",
                    "zhushu": "兩山閒相去七萬里，五山之間凡二十八萬里，而日夜往來。徃，來者乃可得數，風雲之揮霍，不足逾其速。"
                },
                {
                    "paragraph": "而五山之根无所連箸，",
                    "zhushu": "若此之山，猶浮於海上。以此推之，則凡有形之域，皆寄於太虚之中，故无所根蔕。"
                },
                {
                    "paragraph": "常隨潮波上下往還，不得蹔峙焉，仙聖毒之，訴之於帝。帝恐流於西極，失羣聖之居，乃命禺彊",
                    "zhushu": "大荒經曰：此極之神名禺彊，靈龜爲之使也。"
                },
                {
                    "paragraph": "使巨鼇十五，舉首而戴之，",
                    "zhushu": "離騷曰：巨鼇戴山，其何以安也？"
                },
                {
                    "paragraph": "迭爲三番，六萬歳一交焉。五山始峙而不動。而龍伯之國有大人，舉足不盈數千，而曁五山之所，一釣而連六鼇，合負而趣歸其國，灼其骨以數焉。",
                    "zhushu": "以髙下周圍三萬里山，而一鼇頭之所戴，而此六鼇復爲一釣之所引，龍伯之人能并而負之，又鑚其骨以十。計，此人之形，當百餘萬里，鯤鵬方之，猶蚊蚋蚤虱耳。則太虚之所受，亦奚所不容哉！"
                },
                {
                    "paragraph": "於是岱輿、貟嶠二山流於北極，沈於大海，仙聖之播遷者巨億計。帝憑怒，",
                    "zhushu": "憑，大也。"
                },
                {
                    "paragraph": "侵減龍伯之國使阨，侵小龍伯之民使短。至伏羲、神農時，其國人猶數十丈。",
                    "zhushu": "山海經云。東海之外。大荒之中。有大人之囯。河圖玉板云。從崑崙以北九萬里。得龍伯之國。人長四十丈。生萬八千歳始死。"
                },
                {
                    "paragraph": "從中州以東四十萬里，得僬僥國，人長一尺五寸。",
                    "zhushu": "事見詩含神霧。"
                },
                {
                    "paragraph": "東北極有人，名曰諍人，長九寸。",
                    "zhushu": "見山海經。詩含神霧云。東北極有此人。旣言其大。因明其小耳。"
                },
                {
                    "paragraph": "荆之南有𡨋靈者，以五百歳爲春，五百歳爲秋。上古有大椿者，以八千歳爲春，八千歳爲秋。朽壤之上有菌芝者，生於朝，死於晦。春夏之月有蠓蚋者，因雨而生，見陽而死。終北之北",
                    "zhushu": "莊子云：窮髮。"
                },
                {
                    "paragraph": "有溟海者，天池也。有魚焉，其廣數千里，其長稱焉，其名爲鯤。有鳥焉，其名爲鵬，翼若垂天之雲，其體稱焉。",
                    "zhushu": "莊子云：鯤化爲鵬。"
                },
                {
                    "paragraph": "丗！豈知有此物哉？",
                    "zhushu": "翫其所常見，習其所常聞，雖語之猶將不信焉。"
                },
                {
                    "paragraph": "大禹行而見之，伯益知而名之，夷堅聞而志之。",
                    "zhushu": "夫竒見異聞，衆之所疑。禹、益、堅豈直空言譎怪，以駭一丗？蓋明必有此物，以遣執守者之固陋，除視聽者之冒聾耳。夷堅未聞，亦古愽物者也。"
                },
                {
                    "paragraph": "江浦之閒生麽蟲，",
                    "zhushu": "庻，細也。"
                },
                {
                    "paragraph": "其名曰焦螟，羣飛而集於蚊睫，弗相觸也。栖宿去來，蚊弗覺也。離朱、子羽方晝，拭眥揚眉而望之，弗見其形。",
                    "zhushu": "離朱，黃帝時明目人，能百歩望秋毫之末。子羽未聞。"
                },
                {
                    "paragraph": "䚦俞、師曠方夜，擿耳俛首而聽之，弗聞其聲。",
                    "zhushu": "䚦俞，未聞也。師曠，晉平公時人，夏革无縁得稱之，此後著書記事者潤益其辭耳。夫用心智頼耳目以視聽者，未能見至微之物也。"
                },
                {
                    "paragraph": "唯黃帝與容成子居空桐之上，同齋三月，心死形廢。",
                    "zhushu": "所謂心同死灰，形若枯木。"
                },
                {
                    "paragraph": "徐以神視，",
                    "zhushu": "神者，寂然𤣥照而巳，不假於目。"
                },
                {
                    "paragraph": "塊然見之，若嵩山之阿；",
                    "zhushu": "以有形渉於神明之境，嵩山未足喻其巨。"
                },
                {
                    "paragraph": "徐以氣聽，",
                    "zhushu": "氣者，任其自然，而不資外用也。"
                },
                {
                    "paragraph": "砰然聞之，若電霆之聲。",
                    "zhushu": "以有聲渉於空寂之域，雷霆之音未足以喻其大也。"
                },
                {
                    "paragraph": "吳楚之國，有大木焉，其名爲櫾，",
                    "zhushu": "音柚。"
                },
                {
                    "paragraph": "碧樹而冬生，實丹而味酸。食其皮汁，巳憤厥之疾。齊州珍之，渡淮而北，而化爲枳焉。鸜鵒不踰，濟貉踰汶則死矣。地氣然也。",
                    "zhushu": "此事義見周官。"
                },
                {
                    "paragraph": "雖然形氣異也。性鈞巳无相易巳。生皆全巳。分皆足巳。吾何以識其巨細。何以識其脩短。何以識其同異哉。",
                    "zhushu": "萬品萬形，萬性萬情，各安所適，任而不執，則鈞於全足，不願相易也，豈智所能辯哉？"
                },
                {
                    "paragraph": "太形王屋二山。",
                    "zhushu": "形當作行。太行在河内野王縣。王屋在河東東垣縣。"
                },
                {
                    "paragraph": "方七百里。髙萬仞。本在兾州之南。河陽之北。北山愚公者。",
                    "zhushu": "俗謂之愚者，未必非智也。"
                },
                {
                    "paragraph": "年且九十。面山而居。懲山北之塞。出入之迂也，聚室而謀曰：吾與汝畢力平險，指通豫南，達于漢隂，可乎？雜然相許。",
                    "zhushu": "雜，猶僉也。"
                },
                {
                    "paragraph": "其妻獻疑",
                    "zhushu": "獻疑，猶致難也。"
                },
                {
                    "paragraph": "曰：以君之力，曽不能損魁父之丘，如太形王屋何？",
                    "zhushu": "魁父，小山也，在陳留界。"
                },
                {
                    "paragraph": "且焉置土石？雜曰：投諸渤海之尾，隱土之北。",
                    "zhushu": "淮南云：東北得州曰隱土。"
                },
                {
                    "paragraph": "遂率子孫荷擔者三夫，叩石墾壞，箕畚運於渤海之尾。鄰人京城氏之孀妻，",
                    "zhushu": "孀，寡也。"
                },
                {
                    "paragraph": "有遺男始齓，跳往助之，寒暑易節，始一反焉。河曲智叟𥬇而止之",
                    "zhushu": "俗謂之智者，未必非愚也。"
                },
                {
                    "paragraph": "曰：甚矣，汝之不惠！以殘年餘力，曽不能毁山之一毛，其如土石何？北山愚公長息曰：汝心之固，固不可徹，曽不若孀妻弱子，雖我之死，有子存焉。子又生孫，孫又生子，子又有子，子又有孫。子子孫孫。无窮匱也。而山不加増，何苦而不平。河曲智叟亡以應。",
                    "zhushu": "屈其理而服其志也。"
                },
                {
                    "paragraph": "操蛇之神聞之，",
                    "zhushu": "大荒經云：山海神皆執蛇。"
                },
                {
                    "paragraph": "懼其不巳也，",
                    "zhushu": "必其不巳，則山㑹平矣。丗咸知積小可以髙大，而不悟損多可以至少。夫九層起於累土，髙岸遂爲幽谷，苟功无廢舎，不期朝夕，則无微而不積，无大而不虧矣。今砥礪之與乃劒相磨不巳，則知其將盡。二物如此，則丘壑消盈，无所致疑。若以大小遲速爲惑者，未能推𩔖也。"
                },
                {
                    "paragraph": "告之於帝。帝感其誠，",
                    "zhushu": "感愚公之至心也。"
                },
                {
                    "paragraph": "命夸蛾氏二子",
                    "zhushu": "夸蛾氏，傳記所未聞，蓋有神力者也。"
                },
                {
                    "paragraph": "負二山，一厝朔東，一厝雍南。自此兾之南漢之隂，无隴斷焉。",
                    "zhushu": "夫期功於旦夕者，聞歳暮而致歎；取美於當年者，在身後而長悲。此故俗士之近心，一丗之常情也。至於大人，以天地爲一朝，億代爲曠息，忘懹以造事，无心而爲功，在我之與在彼，在身之與在人，弗覺其殊别，莫知其先後。故北山之愚與婺妻之孤，足以哂河曲之智，嗤一丗之惑。悠悠之徒，可不察與！"
                },
                {
                    "paragraph": "夸父不量力，欲追日影，逐之於隅谷之際，",
                    "zhushu": "隅谷，虞淵也，日所入。"
                },
                {
                    "paragraph": "渴欲得歛，赴飲河、渭。河、渭不足，將走北飲大澤。未至，道渇而死。棄其杖，尸膏肉　所浸，生鄧林。鄧林彌廣數千里焉。",
                    "zhushu": "山海經云：夸父死，棄其杖而爲鄧林。"
                },
                {
                    "paragraph": "大禹曰：六合之閒，四海之内，照之以日月，經之以星辰，紀之以四時，要之以太歳。神靈所生，其物異形，或夭或壽，唯聖人能通其道。",
                    "zhushu": "聖人順天地之道，因萬物之性，在其所通，通其逆順，使羣異各得其方，壽夭咸盡其分也。"
                },
                {
                    "paragraph": "夏革白。然則亦有不待神靈而生，不待隂陽而形，不待日月而明，",
                    "zhushu": "夫生者自生，形者固形，明者自明，忽然自爾，固无所因假也。"
                },
                {
                    "paragraph": "不待殺戮而夭，不待將迎而壽，",
                    "zhushu": "自天者不由禍害，自壽者不由接養。"
                },
                {
                    "paragraph": "不持五榖而食，不待繒纊而衣，不待舟車而行，其道自然，",
                    "zhushu": "自然者，都无所假也。"
                },
                {
                    "paragraph": "非聖人之所通也。",
                    "zhushu": "聖人不違自然，而萬物自運，豈樂通物哉。自地草巳上，皆夏革所告殷湯也。"
                },
                {
                    "paragraph": "禹之治水上也，迷而失塗，謬之一國。",
                    "zhushu": "游絶恨之外者，非用心之所還，故寄言迷謬也。"
                },
                {
                    "paragraph": "濵北海之北，不知距齊州幾千萬里。",
                    "zhushu": "距，去也。"
                },
                {
                    "paragraph": "其國名曰終北，不知際畔之所齊限。无風雨霜露，不生鳥獸蟲魚草木之𩔖。四方悉平，周以喬陟。",
                    "zhushu": "山之重壟也。"
                },
                {
                    "paragraph": "當國之中有山，山名壼領，狀若甔",
                    "zhushu": "擔"
                },
                {
                    "paragraph": "甄，",
                    "zhushu": "搥。"
                },
                {
                    "paragraph": "頂有口，狀若貟環，名曰滋穴。有水湧出，名曰神瀵。",
                    "zhushu": "山頂之泉曰瀵。"
                },
                {
                    "paragraph": "臭過蘭椒，味過醪醴。一源分爲四埒，注於山下，",
                    "zhushu": "山上水流曰埓。"
                },
                {
                    "paragraph": "經營一國，亡不悉徧。土氣和，亡札厲。人性婉而從物，不競不爭。柔心而弱骨，不驕不忌。長幼儕居，不君不臣。男女雜游，不媒不聘。縁水而居，不耕不稼。土氣温適，不織不衣。百年而死，不夭不病。其民孳阜，亡數有喜樂，亡衰老哀苦。其俗好聲，相携而迭謡，終日不輟音。饑惓則飲神瀵力志和平，過則醉，經旬乃醒。沐浴神瀵，膚色脂澤，香氣經旬乃歇。周穆王北游過其國，三年忘歸。旣反周室，慕其國，𢠵然自失，不進酒肉，　不召𡣕御者，數月乃復。管仲勉齊桓公，因游遼口，俱之其國，幾剋舉。隰朋諫曰：君舎齊國之廣，人民之衆，山川之觀，殖物之阜，禮義之盛，章服之美，妖靡盈庭，忠良滿朝，肆咤則徒卒百萬，",
                    "zhushu": "肆。疑作叱。"
                },
                {
                    "paragraph": "視撝則諸侯從命，",
                    "zhushu": "視疑作指。"
                },
                {
                    "paragraph": "亦奚羨於彼，而棄齊國之社稷，從戎夷之國乎？此仲父之耄，柰何從之？桓公乃止，以隰朋之言告管仲。仲曰：此固非朋之所及也，",
                    "zhushu": "朋之知極於齊國，豈知彼國之巨偉，故管仲駭之也。"
                },
                {
                    "paragraph": "臣恐彼國之不可知之也。齊國之冨奚戀，隰朋之言奚顧？",
                    "zhushu": "此國自不可得往耳，豈以朋之言故止也？"
                },
                {
                    "paragraph": "南國之人，被髮而裸，",
                    "zhushu": "力果。"
                },
                {
                    "paragraph": "北國之人，鞨巾而裘，中國之人，冠冕而裳。九土所資，或農或商，或田或漁，如冬裘夏葛，水舟陸車，黙而得之，性而成之。",
                    "zhushu": "夫方士所資，自然而能。故呉越之用舟，燕朔之乗馬，得之於水陸之冝，不假學於賢智。愼到曰：治水者茨防決塞，雖在夷貊，相似如一。學之於水，不學之於禹也。"
                },
                {
                    "paragraph": "越之東有沐",
                    "zhushu": "又休。"
                },
                {
                    "paragraph": "之國，其長子生，則鮮而食之，謂之冝弟。其大父死，負其大母而棄之，曰：鬼妻不可與同居處。楚之南有炎人之國，其親戚死，　其肉　而棄之，然後埋其骨，迺成爲孝子。秦之西有儀渠",
                    "zhushu": "又康。"
                },
                {
                    "paragraph": "之國者，其親戚死，聚祡積而焚之，燻則煙上，謂之登遐，然後成爲孝子。此上以爲政，下以爲俗，而未足爲異也。",
                    "zhushu": "此事亦見墨子。"
                },
                {
                    "paragraph": "孔子東游，見兩小兒辯𨷖，問其故。一兒曰：我以日始出時去人近，而日中時逺也。一兒以日初出逺而日中時近也。一兒曰：日初出大如車蓋，及日中則如盤盂，此不爲逺者小而近者大乎？一兒曰：日初出滄滄涼涼，及其日中如探湯，此不爲近者熱而逺者涼乎？孔子不能決也。兩小兒𥬇曰：孰爲汝多知乎？",
                    "zhushu": "所謂六合之外，聖人存而不論。二童子致笑，未必不達此旨，或互相起予也。"
                },
                {
                    "paragraph": "均，天下之至理也，",
                    "zhushu": "物物事事。皆平皆均，則理无不至也。"
                },
                {
                    "paragraph": "連於形物亦然。",
                    "zhushu": "連，屬也。屬於器物者，亦須平焉。"
                },
                {
                    "paragraph": "均髮均縣，輕重而髪絶。髪不均也，",
                    "zhushu": "髪甚微脆而至不絶者，至約故也。今所以絶者，猶輕重相傾，有不均處也。"
                },
                {
                    "paragraph": "均也，其絶也",
                    "zhushu": "若其均也，寧有絶理？"
                },
                {
                    "paragraph": "莫絶。",
                    "zhushu": "言不絶也。"
                },
                {
                    "paragraph": "人以爲不然，",
                    "zhushu": "凡人不逹理也。"
                },
                {
                    "paragraph": "自有知其然者也。",
                    "zhushu": "㑹自有知此理爲然者，墨子亦有此說。"
                },
                {
                    "paragraph": "詹何",
                    "zhushu": "詹何楚人以善釣聞於國。"
                },
                {
                    "paragraph": "以獨繭絲爲綸，芒鍼爲鈎，荆篠爲竽，剖粒爲餌，引盈車之魚",
                    "zhushu": "家語曰：鯤魚，其大盈車。"
                },
                {
                    "paragraph": "於百仞之淵，汩流之中，綸不絶，鈎不伸，竿不橈。",
                    "zhushu": "夫飾芳餌，挂㣲鈎，下沈青泥，上乘驚波，因水勢而施舎，頡頑委縱，與之沈浮，及其㢮絶，故生而獲也。"
                },
                {
                    "paragraph": "楚王聞而異之，召問其故。詹何曰：臣聞先大夫之言，蒲且子之弋也，",
                    "zhushu": "蒲且子，古善弋射者。"
                },
                {
                    "paragraph": "弱弓纎繳，乗風振之，連雙鶬於靑雲之際，用心專，動手均也。臣因其事，放而學釣，五年始盡其道。當臣之臨河持竿，心无雜慮，唯魚之念，投綸沈鈎，手无輕重，物莫能亂。魚見臣之釣餌，猶沈埃聚沬，吞之不疑，所以能以弱制彊，以輕致重也。大王治國誠能若此，則天下可運於一握，將亦奚事哉？楚王曰：善。",
                    "zhushu": "善其此諭者，以諷其用治國矣。"
                },
                {
                    "paragraph": "魯公扈、趙齊嬰二人有疾，同請扁鵲求治。扁鵲治之，旣，同愈，謂公扈、齊嬰曰：汝曩之所疾，自外而干府藏者，固藥石之所巳。今有偕生之疾，與體偕長，今爲汝攻之，何如？二人曰：願先聞其驗。扁鵲謂公扈曰：汝志彊而氣弱，故足於謀而寡於斷；",
                    "zhushu": "志謂心智，氣謂質性。智多故多慮，性弱故少決也。"
                },
                {
                    "paragraph": "齊嬰志弱而氣彊，故少於慮而傷於專。",
                    "zhushu": "智少而任性，則果而自用。"
                },
                {
                    "paragraph": "若換汝之心，則均於善矣。扁鵲遂飲二人毒酒，迷死三日，剖胷探心，易而置之，投以神藥，旣悟如初。二人辭歸。於是公扈反齊嬰之室，而有其妻子，妻子弗識。齊嬰亦反公扈之室，有其妻子，妻子亦弗識。",
                    "zhushu": "二子易心，乘其本識，故各反其家，各非故形，故妻子不識也。"
                },
                {
                    "paragraph": "二室因相與訟，求辨於扁鵲。扁鵲辨其所由，訟乃巳",
                    "zhushu": "此言恢誕，乃書記少有。然魏丗華他能刳腸易胃，湔洗五藏，天下理自有不可思議者，信亦不可以臆斷，故冝存而不論也。"
                },
                {
                    "paragraph": "瓠巴鼓琴而鳥舞魚躍。",
                    "zhushu": "瓠巴古，善鼔琴人也。"
                },
                {
                    "paragraph": "鄭師文聞之，",
                    "zhushu": "師文，鄭國樂師。"
                },
                {
                    "paragraph": "棄家從師襄游。",
                    "zhushu": "師襄亦古之善琴人也，從其游學。"
                },
                {
                    "paragraph": "柱指釣弦。三年不成章。",
                    "zhushu": "安指調弦，三年不能成曲。"
                },
                {
                    "paragraph": "師襄曰。子可以歸矣。",
                    "zhushu": "嫌其難敎。"
                },
                {
                    "paragraph": "師文舎其琴歎曰。文非弦之不能鈞。非章之不能成。文所存者不在弦。所志者不在聲。",
                    "zhushu": "遺弦聲，然後能盡聲弦之用也。"
                },
                {
                    "paragraph": "内不得於心。外不應於器。故不敢發手而動弦。",
                    "zhushu": "心手器三者𤣥應，不相違失，而後和音發矣。"
                },
                {
                    "paragraph": "且小假之以觀其後。无幾何。復見師襄。師襄曰。子之琴何如？師文曰：得之矣。請甞試之。於是當春而叩商弦，以召南吕，",
                    "zhushu": "商，金音，屬秋，南吕，八月律。"
                },
                {
                    "paragraph": "涼風㧾至，草木成實。",
                    "zhushu": "得秋氣，故成熟。"
                },
                {
                    "paragraph": "及秋而叩角弦，以激夾鐘，",
                    "zhushu": "角，木音，屬春，夾鐘，二月律。"
                },
                {
                    "paragraph": "温風徐迴，草木發榮。",
                    "zhushu": "得春氣，故榮華。"
                },
                {
                    "paragraph": "當夏而叩羽弦以召黃鐘，",
                    "zhushu": "羽水音，屬冬，黃鐘，十一月律。"
                },
                {
                    "paragraph": "霜雪交下，川池暴沍。",
                    "zhushu": "得冬氣，故凝隂水凍。"
                },
                {
                    "paragraph": "及冬而叩徴弦以激蕤賔，",
                    "zhushu": "徴火音，屬夏。㽔賔，五月律。"
                },
                {
                    "paragraph": "陽光熾烈，堅冰立散。",
                    "zhushu": "得夏氣故消釋此一時彈琴，无縁頓變四節，蓋舉一時之驗，則三時可知，且欲幷言其所感之妙耳。"
                },
                {
                    "paragraph": "將終，命宫而㧾四弦，則景風翔，慶雲浮，甘露降，澧泉涌。",
                    "zhushu": "至和之所致也。"
                },
                {
                    "paragraph": "師襄乃撫心髙蹈曰：微矣，子之彈也！雖師曠之淸角，",
                    "zhushu": "師曠爲晉平公奏清角。一奏之，有自雲從西北起；再奏之，大風至而雨隨之；三奏之，裂帷幕，破組豆，飛廊瓦，左右皆奔走，平公恐伏。晉國大旱，赤地三年。平公得聲者，或吉或凶也。"
                },
                {
                    "paragraph": "鄒衍之吹律，",
                    "zhushu": "北方有地，美而寒，不生五榖。鄒子吹律煖之，而禾黍滋也。"
                },
                {
                    "paragraph": "亡以加之。彼將挾琴執管而從子之後耳。薛譚學謳於秦靑，",
                    "zhushu": "三人，薛秦國之善歌者。"
                },
                {
                    "paragraph": "未窮靑之技，自謂盡之，遂辭歸。秦靑弗止，餞於郊衢，撫節悲歌，聲振林木，響遇行雲。薛譚乃謝求反，終身不敢言歸。秦靑顧謂其友曰：昔韓娥",
                    "zhushu": "韓國善歌者也。"
                },
                {
                    "paragraph": "東之齊，匱糧，過雍門，鬻歌假食，旣去而餘音繞梁欐，三日不絶。左右以其人弗去。過逆旅，逆旅人辱之。韓娥因曼聲哀哭，",
                    "zhushu": "曼聲，猶長引也。"
                },
                {
                    "paragraph": "一里老幼悲愁，垂涕相對，三日不食。遽而追之。娥還，復爲曼聲長歌，一里長幼喜躍抃舞，弗能自禁，忘向之悲也。乃厚賂發之。",
                    "zhushu": "發，猶遣也。"
                },
                {
                    "paragraph": "故雍門之人，至今善歌哭，效娥之遺聲。",
                    "zhushu": "六國時有雍門子名周，善琴，又善哭，以哭于孟常君。"
                },
                {
                    "paragraph": "伯牙善鼔琴，鍾子期善聽。伯牙鼔琴，志在登髙山，鍾子期曰：善哉，峩峩兮若泰山。志在流水，鍾子期曰：善哉，洋洋兮若江河。伯牙所念，鍾子期必得之。伯牙游於泰山之隂。卒逢暴雨。止於巖下。心悲。乃援琴而鼔之。初爲霖雨之操。更造崩山之音。曲每奏。鍾子期輒窮其趣。伯牙乃舎琴而歎曰。善哉善哉。子之聽夫志想象猶吾心也。",
                    "zhushu": "言心闇合與已无異。"
                },
                {
                    "paragraph": "吾於何逃聲哉。",
                    "zhushu": "發音鍾子期巳得其心，則无處藏其聲也。"
                },
                {
                    "paragraph": "周穆王西巡狩。越崑崙。不至弇山。反還未及中國。道有獻工人名偃師，",
                    "zhushu": "中道有國，獻此工巧之人也。"
                },
                {
                    "paragraph": "穆王薦之，",
                    "zhushu": "薦當作進。"
                },
                {
                    "paragraph": "問曰：若有何能？偃師曰：臣唯命所試。然臣巳有所造，願王先觀之。穆王日日以俱來，",
                    "zhushu": "日謂别日。"
                },
                {
                    "paragraph": "吾與若俱觀之。越日，偃師謁見王，王薦之曰：若與偕來者何人邪？對曰：臣之所造能倡者。",
                    "zhushu": "倡，俳優也。"
                },
                {
                    "paragraph": "穆王驚視之，趣步俯仰，信人也。巧夫顉其頥，則歌合律，捧其手則舞應節，千變萬化，惟意所適。王以爲實人也，與盛姬内御並觀之。",
                    "zhushu": "穆天子傳云：盛姫，穆王之美人。"
                },
                {
                    "paragraph": "技將終，倡者瞬其目而招王之左右侍妾。王大怒，立欲誅偃師。偃師大懾，立剖散倡者以示王，皆傅㑹、革、木、膠、漆、白、黒、丹、靑之所爲。王諦料之，内則肝、膽、心、肺、脾、腎、腸、胃，外則筋骨支節、皮毛齒髪，皆假物也，而无不畢具者。合㑹復如初見。",
                    "zhushu": "如向者之始見玉也。"
                },
                {
                    "paragraph": "王試廢其心，則口不能言；廢其肝，則目不能視；廢其腎，則足不能歩。",
                    "zhushu": "此皆以機𨵿　相使，去其機𨵿之主，則不能相制御。亦如人五藏有病，皆外應七孔與曰支也。"
                },
                {
                    "paragraph": "穆王始恱而歎曰：人之巧，乃可與造化者同功乎？詔貳車載之以歸。",
                    "zhushu": "近丗人有言人靈因機𨵿　而生者，何者？造化之功至妙，故萬品咸育，運動无方。人藝麤拙，但寫載成形，塊然而巳。至於巧極，則幾乎造化。似或依此言而生此說，而此書旣自不爾。所以明此義者，直以巧極，思之无方，不可以常理限，故每舉物極，以祛近惑，豈謂物无神主邪？斯失之逺矣。"
                },
                {
                    "paragraph": "夫班輸之雲梯，墨翟之飛鳶，自謂能之極也。",
                    "zhushu": "班輸作雲悌可以凌虚仰攻。墨子作木鳶飛三日不集。"
                },
                {
                    "paragraph": "弟子東門賈禽滑𨤲聞偃師之巧，以告二子。二子終身不敢語藝，而時執規矩。",
                    "zhushu": "時執規矩，言其不敢數之也。"
                },
                {
                    "paragraph": "甘蠅，古之善射者，彀弓而獸伏鳥下。",
                    "zhushu": "箭无虚發，而獸鳥不敢逸。戰國䇿云：更嬴虚發而鳥下也。"
                },
                {
                    "paragraph": "弟子名飛衛，學射於甘蠅，而巧過其師。紀昌者，又學射於飛衛。飛衛曰：爾先學不瞬，而後可言射矣。紀昌歸，偃卧其妻之機下，以目承牽挺。",
                    "zhushu": "牽挺機躡。"
                },
                {
                    "paragraph": "二年之後，雖錐末倒眥而不瞬也。以告飛衛，飛衛曰：未也。必學視而後可。視小如大，視微如著，而後告我。昌以𣯛懸虱於牖，南面而望之，旬日之閒，浸大也。三年之後，如車輪焉，以覩餘物，皆丘山也。",
                    "zhushu": "視虱如輪，則餘物稱此而大焉。"
                },
                {
                    "paragraph": "乃以燕角之弧，朔蓬之簳射之，貫虱之心而懸不絶。",
                    "zhushu": "以彊弓勁矢貫虱之心，言其用手之妙也。"
                },
                {
                    "paragraph": "以告飛衞，飛衞髙蹈拊膺曰：汝得之矣。紀昌旣盡衞之術，計天下之敵已者，一人而巳，乃謀殺飛衞。相遇於野，二人交射，中路，矢鋒相觸而墜於地，而塵不揚。飛衞之矢先窮，",
                    "zhushu": "窮，盡也。"
                },
                {
                    "paragraph": "紀昌遺一矢，旣發，飛衞以𣗥刺之端扞之，而无差焉。於是二子泣而投弓，相拜於塗，請爲父子，剋臂以誓，不得告術於人。",
                    "zhushu": "祕其道也。此一章義例，巳詳於仲尼篇也。"
                },
                {
                    "paragraph": "造父之師曰泰豆氏，",
                    "zhushu": "泰豆氏見諸雜書記。"
                },
                {
                    "paragraph": "造父之始從習御也，執禮甚卑。泰豆三年不告，造父執禮愈謹，乃告之曰：古詩言：良弓之子，必先爲箕；良冶之子，必先爲裘。",
                    "zhushu": "箕裘皆須柔屈補接而後成器。爲弓冶者，調筋角，和金鐵亦然。故學者必先攻其所易，然後能成其所難，所以爲諭也。"
                },
                {
                    "paragraph": "汝先觀吾趣，",
                    "zhushu": "趣，行也。"
                },
                {
                    "paragraph": "趣如吾，然後六轡可持，六馬可御。造父曰：唯命所從。泰豆乃立木爲塗，僅可容足，",
                    "zhushu": "纔得安脚。"
                },
                {
                    "paragraph": "計歩而置，",
                    "zhushu": "疏數，如其歩數。"
                },
                {
                    "paragraph": "履之而行，趣走往還，无跌失也。造父學之，三日盡其巧。泰豆歎曰：子何其敏也，得之捷乎！",
                    "zhushu": "敏，疾也。捷，速也。"
                },
                {
                    "paragraph": "凡所御者，亦如此也。曩！汝之行，得之於足，應之於心，推於御也，齊輯乎轡銜之際，而急緩乎脣吻之和；正度乎胷臆之中，而執節乎掌握之閒。内得於中心，而外合於馬志。是故能進退履繩而旋曲中規矩，取道致逺而氣力有餘，誠得其術也。得之於銜，應之於轡；得之於轡，應之於手；得之於手，應之於心。則不以目視，不以䇿驅。心閑體正，六轡不亂，而二十四蹄所投无差，廻旋進退，莫不中節。",
                    "zhushu": "與和鸞之聲相應也。"
                },
                {
                    "paragraph": "然後輿輪之外可使无餘轍，馬蹄之外可使无餘地。未甞覺山谷之嶮，原隰之夷，視之一也。吾術窮矣，汝其識之。",
                    "zhushu": "夫行之所踐，容足而巳。足外无餘，而人不敢踐者，此心不夷，體不閑故也。心夷體閑，即進止有常數，遟疾有常度。苟盡其妙，非但施之於身，乃可行之於物。雖六轡之煩，馬足之衆，調之有道，不患其亂。故輪外不恃无用之轍，蹄外不賴无用之地，可不謂然也。"
                },
                {
                    "paragraph": "魏黒卵以暱嫌殺丘邴章，",
                    "zhushu": "暱嫌私恨。"
                },
                {
                    "paragraph": "丘邴章之子來丹謀報父之讎。丹氣甚猛，形甚露，計粒而食，順風而趨，雖怒不能稱兵以報之。",
                    "zhushu": "有膽氣而體羸虛，不能舉兵器也。"
                },
                {
                    "paragraph": "恥假力於人，誓手劒以屠黒卵。黒卵悍志絶衆，力抗百夫，筋骨皮肉，　非人𩔖也。延頸承刀，披胷受矢，鋩鍔摧屈，而體无痕撻。負其材力，視來丹猶雛鷇也。來丹之友申他曰：子怨黒卵至矣，黒卵之易子過矣，將奚謀焉？來丹垂涕曰：願子爲我謀。申他曰：吾聞衛孔周，其祖得殷帝之寳劒，一童子服之，却三軍之衆，奚不請焉？來丹遂適衛，見孔周，執㒒御之禮，請光納妻子，後言所欲。孔周曰：吾有三劒，唯子所擇，皆不能殺人，且先言其狀。一曰含光，視之不可見，運之不知有。其所觸也，泯然无際，經物而物不覺。二曰承影，將旦昧爽之交，日夕昏明之際，北面而察之，淡淡焉若有物存，莫識其狀。其所觸也，竊竊然有聲，經物而物不疾也。三曰宵練，方晝則見影而不見光，",
                    "zhushu": "與日月同色也。"
                },
                {
                    "paragraph": "方夜見光而不見形。",
                    "zhushu": "言其照夜。"
                },
                {
                    "paragraph": "其觸物也，騞然而過，",
                    "zhushu": "騞，休壁切。"
                },
                {
                    "paragraph": "隨過隨合，覺疾而不血刃焉。此三寶者，傳之十三丗矣，而无施於事。",
                    "zhushu": "不能害物。"
                },
                {
                    "paragraph": "匣而藏之，未甞啓封。來丹曰：雖然，吾必請其下者。孔周乃歸其妻子，與齋七日，晏隂之閒，",
                    "zhushu": "晏，晚，暮也。"
                },
                {
                    "paragraph": "跪而授其下劒。來丹再拜受之以歸。",
                    "zhushu": "以其可執可見，故受其下者。"
                },
                {
                    "paragraph": "來丹遂執劒從黒卵。時黒卵之醉，偃於牖下，自頸至腰三斬之，黒卵不覺。來丹以黒卵之死，趣而退，遇黒卵之子於門，擊之三下，如投虚。黒卵之子方𥬇，曰：汝何蚩而三招予？來丹知劒之不能殺人也，歎而歸。黒卵旣醒，怒其妻曰：醉而露我，使我嗌疾而腰急。其子曰：疇昔來丹之來，遇我於門，三招我，亦使我體疾而支殭。彼其厭我哉？周穆王大征西戎，西戎獻錕鋙之劒，火淣之布。其劒長尺有咫，練鋼赤刃，用之切玉如切泥焉。火淣之布，淣之必投於火。布則火色，垢則布色。出火而振之，皓然疑乎雪。",
                    "zhushu": "此周書所云。"
                },
                {
                    "paragraph": "皇子以爲无此物，傳之者妄。蕭叔曰：皇子果於自信，果於誣理哉？",
                    "zhushu": "此誣章斷後而說切王刀火浣布者明上之所載皆事實之言因此二物无虚妄者。"
                }
            ]
        },
        {
            "name": "力命第六",
            "paragraphs": [
                {
                    "paragraph": "力命第六",
                    "zhushu": "命者，必然之期，素定之分也。雖此事未驗，而此理巳然。若以壽夭存於衘養，窮達係於智力，此惑於天理也。",
                    "type": 1
                },
                {
                    "paragraph": "力謂命曰：若之功奚若我哉？命曰：汝奚功於物而欲比朕？力曰：壽夭窮達，貴賤貧富，我力之所能也。命曰：彭祖之智，不出堯舜之上，而壽八百；顔淵之才，不岀衆人之下，而壽十八；仲尼之德不出諸侯之下，而困於陳蔡；殷紂之行，不出三仁之上，而居君位；季札无爵於吳，田𢘆專有齊國，夷、齊餓於首陽，季氏富於展禽。若是汝力之所能，柰何壽彼而夭此，窮聖而達逆，賤賢而貴愚，貧善而富惡邪？力曰：若如若言。我固无功於物，而物若此邪？此則若之所制邪？命曰：旣謂之命，柰何有制之者邪？朕直而推之，曲而任之，自壽自夭，自窮自達，自貴自賤，自富自貧，",
                    "zhushu": "不知所以然而然者，命也，豈可以制也？"
                },
                {
                    "paragraph": "朕豈能識之哉？朕豈能識之哉！",
                    "zhushu": "此篇明萬物皆有命，則智力无施，楊朱篇言人皆肆情，則制不由命。義例不一，似相違反。然治亂推移，愛惡相攻，情僞萬端，故要時競其𡚁，孰知所以？是以聖人兩存而不辨，將以大扶名敎，而致𡚁之由不可都塞。或有恃詐力以于時命者，則楚子問鼎於周，无知亂適於齊。或有矯天眞以殉名者，則夷齊守餓西山，仲由被醢。於衛，故列子叩其二端，使萬物自求其中。苟得其中，則智動者不以權力亂其素分，矜名者不以矯抑虧其形生。發言之旨，其在於斯。嗚呼！覽者可不察哉！"
                },
                {
                    "paragraph": "北宫子謂西門子曰：朕與子並丗也，而人子達；並族也，而人子敬；並貌也，而人子愛；並言也，而人子庸；並行也，而人子誠；並仕也，而人子貴；並農也，而人子富；並商也，而人子利。朕衣則",
                    "zhushu": "豆。"
                },
                {
                    "paragraph": "褐，食則粢糲；居則蓬室，出則徒行。子衣則文錦，食則粱；　居則連欐，出則結駟。在家熈然有棄朕之心，在朝諤然有敖朕之色。請謁不相及，遨游不同行，固有年矣。子自以德過朕邪？西門子曰：予无以知其實。汝造事而窮，予造事而達，此厚薄之驗歟？",
                    "zhushu": "謂德有厚薄也。"
                },
                {
                    "paragraph": "而皆謂與子並，汝之顔厚矣。北宫子无以應，自失而歸。中塗遇東郭先生。先生曰：汝奚往而反，偊偊而歩，有深愧之色邪？北宫子言其狀。東郭先生曰：吾將舎汝之愧，與汝更之西門氏而問之曰：汝奚辱北宫子之深乎？固且言之。西門子曰：北宫子言丗族年貌言行與予並，而賤貴貧冨與予異。予語之曰：子无以知其實。汝造事而窮，予造事而達，此將厚薄之驗歟？而皆謂與予並，汝之顔厚矣。東郭先生曰：汝之言厚薄，不過言才德之差，吾之言厚薄異於是矣。夫北宫子厚於徳，薄於命；汝厚於命，薄於德。汝之達，非智得也；北宫子之窮，非愚失也。皆天也，非人也。",
                    "zhushu": "此自然而然，非由人事巧拙也。"
                },
                {
                    "paragraph": "而汝以命厚自矜，北宫子以德厚自愧，皆不識夫固然之理矣。西門子曰：先生止矣，予不敢復言。",
                    "zhushu": "聞理而服。"
                },
                {
                    "paragraph": "北宫子旣歸，衣其",
                    "zhushu": "豆。"
                },
                {
                    "paragraph": "褐，有狐貉之温；進其莪菽，有稻粱之味；庇其蓬室，若廣厦之䕃；乗其蓽輅，若文軒之飾。終身逌然不知榮辱之在彼也，在我也。",
                    "zhushu": "一達於理，則外物多少不足以槩意也。"
                },
                {
                    "paragraph": "東郭先生聞之曰：北宫子之寐久矣，一言而能寤，易悟也哉！管夷吾、鮑叔牙二人相友甚戚，同處於齊。管夷吾事公子糾，鮑叔牙事公子小白。齊公族多寵，嫡庶並行，",
                    "zhushu": "齊僖公母弟夷仲年生公孫无知，僖公爱之，令禮䄮同於太子也。"
                },
                {
                    "paragraph": "國人懼亂。管仲與召忽奉公子糾奔魯，",
                    "zhushu": "糾，襄公之次弟。"
                },
                {
                    "paragraph": "鮑叔奉公子小白奔莒。",
                    "zhushu": "小白，糾之夫弟。"
                },
                {
                    "paragraph": "旣而公孫无知作亂，",
                    "zhushu": "襄公立，絀无知秩服，遂殺襄公而自立，國人㝷殺之。"
                },
                {
                    "paragraph": "齊无君，二公子爭入。管夷吾與小白戰於莒，道射中小白帶鉤，小白旣立，",
                    "zhushu": "小白，即桓公也。"
                },
                {
                    "paragraph": "脅魯殺子糾，召忽死之，管夷吾被囚。",
                    "zhushu": "齊告魯曰：子糾兄弟，弗忍加誅，請殺之。召忽、管仲，讎也，請得而甘心醢之。不然，將滅魯。魯患之，遂殺子糾。召忽自殺，管仲請囚也。"
                },
                {
                    "paragraph": "鮑叔牙謂桓公曰：管夷吾能，可以治國。桓公曰：我讎也，願殺之。鮑叔牙曰：吾聞賢君无私怨，且人能爲其主，亦必能爲人君。如欲霸王，非夷吾其弗可，君必舎之。遂召管仲，魯歸之齊。鮑叔牙郊迎，釋其囚。桓公禮之，",
                    "zhushu": "鮑叔親迎管仲於堂阜而脫其桎拾於齊郊而見桓公也。"
                },
                {
                    "paragraph": "而位於髙國之上。鮑叔牙以身下之，",
                    "zhushu": "髙國齊之丗族。"
                },
                {
                    "paragraph": "任以國政，號曰仲父。桓公遂霸。管仲甞歎曰：吾少窮困，",
                    "zhushu": "人。"
                },
                {
                    "paragraph": "賈，分財多自與，鮑叔不以我爲貪，知我貧也。吾甞爲鮑叔謀事而大窮困，鮑叔不以我爲愚，知時有利不利也。吾甞三仕三見逐於君，鮑叔不以我爲不肖，知我不遭時也。吾甞三戰三北，鮑叔不以我爲怯，知我有老母也。公子糾敗，召忽死之，吾幽囚受辱，鮑叔不以我爲无恥，知我不羞小節，而恥名不顯於天下也。生我者父母，知我者鮑叔也。此丗稱管、鮑善交者，小白善用能者，然實无善交，實无用能也。實无善交，實无用能者，非更有善交，更有善用能也。",
                    "zhushu": "此明理无善交用能，非但管。鮑桓公而巳。"
                },
                {
                    "paragraph": "召忽非能死，不得不死；鮑叔非能舉賢，不得不舉；小白非能用讎，不得不用。",
                    "zhushu": "此皆冥中自相驅使，非人理所制也。"
                },
                {
                    "paragraph": "及管夷吾有病，小白問之曰：仲父之病病矣，可不諱云。",
                    "zhushu": "言病之甚，不可復諱而不言也。"
                },
                {
                    "paragraph": "至於大病，則寡人惡乎屬國而可？夷吾曰：公誰欲歟？小白曰：鮑叔牙可。曰：不可。其爲人㓗廉善士也。",
                    "zhushu": "清巳而巳。"
                },
                {
                    "paragraph": "其於不已若者，不比之人，",
                    "zhushu": "欲以已善齊物也。"
                },
                {
                    "paragraph": "一聞人之過，終身不忘。",
                    "zhushu": "不能棄瑕録善。"
                },
                {
                    "paragraph": "使之理國，上且鉤乎君，下且逆乎民，",
                    "zhushu": "必引君令，其道不𢎞。道苟不弘，則逆民而不能納矣。"
                },
                {
                    "paragraph": "其得罪於君也，將弗久矣。小白曰：然則孰可？對曰：勿巳，則隰朋可。",
                    "zhushu": "非君，然而可也。"
                },
                {
                    "paragraph": "其爲人也，上忘而下不叛，",
                    "zhushu": "居髙而自忘，則不憂下之離散。"
                },
                {
                    "paragraph": "愧其不若黃帝，而哀不已若者。",
                    "zhushu": "慙其道之不及聖，矜其民之不逮巳，故能无棄人也。"
                },
                {
                    "paragraph": "以德分人，謂之聖人；",
                    "zhushu": "化之使合道而不宰割也。"
                },
                {
                    "paragraph": "以財分人，謂之賢人。",
                    "zhushu": "旣以與人，巳愈有也。"
                },
                {
                    "paragraph": "以賢臨人，未有得人者也；",
                    "zhushu": "求備於人，則物所不與也。"
                },
                {
                    "paragraph": "以賢下人者，未有不得人者也。",
                    "zhushu": "與物升降者，物必歸。"
                },
                {
                    "paragraph": "其於國有不聞也，其於家有不見也。",
                    "zhushu": "道行則不煩聞見，故曰：不瞽不聾，不能成功。"
                },
                {
                    "paragraph": "勿巳，則隰朋可。",
                    "zhushu": "郭象曰：若有聞見，則事鍾於己，而羣下无所措其手足，故遺之可也。未能盡其道，故僅之可也。"
                },
                {
                    "paragraph": "然則管夷吾非薄鮑叔也，不得不薄；非厚隰朋也，不得不厚。厚之於始，或薄之於終；薄之於終，或厚之於始。厚薄之去來，弗由我也。",
                    "zhushu": "皆天理也。"
                },
                {
                    "paragraph": "鄧析操兩可之說，設无窮之辭，當子産執政，作竹刑，",
                    "zhushu": "竹刑简法："
                },
                {
                    "paragraph": "鄭國用之，數難子産之治，子産屈之。子産執而戮之，俄而誅之。",
                    "zhushu": "此傳云子産誅鄧析，左傳云駟歂殺鄧析而用其竹刑，子産卒後二十年而鄧析死也。"
                },
                {
                    "paragraph": "然則子産非能用竹刑，不得不用；鄧析非能屈子産，不得不屈；子産非能誅鄧析，不得不誅也。",
                    "zhushu": "此義例與上章同也。"
                },
                {
                    "paragraph": "可以生而生，",
                    "zhushu": "或積德履仁，或遇時而通，得當年之歡，騁於一巳之志，似由報應，若出智力也。"
                },
                {
                    "paragraph": "天福也；",
                    "zhushu": "自然生耳，自然泰耳，未必由仁德與智力。然交履信順之行，得騁一巳之志，終年而无憂虞，非天福如之何也。"
                },
                {
                    "paragraph": "可以死而死，",
                    "zhushu": "或積惡行暴，或饑寒窮困，故不顧刑戮，不賴生存，而威之於死，似由身招，若應事而至也。"
                },
                {
                    "paragraph": "天福也；",
                    "zhushu": "自然死耳，自然窮耳，未必由凶虐與愚弱。然肆凶虐之心，居不賴生之地，而威之於死，是之死得死者，故亦曰天福者也。"
                },
                {
                    "paragraph": "可以生而不生，",
                    "zhushu": "居榮泰之地，願獲長年而早終。"
                },
                {
                    "paragraph": "天罰也；",
                    "zhushu": "願生而不得生，故曰天罰也。"
                },
                {
                    "paragraph": "可以死而不死，",
                    "zhushu": "居困辱之地，不願久生而更不死也。"
                },
                {
                    "paragraph": "天罰也。",
                    "zhushu": "輕死而不之死，復是天罰。"
                },
                {
                    "paragraph": "可以生，可以死，得生得死有矣；",
                    "zhushu": "此之生而得生，此之死而得死。"
                },
                {
                    "paragraph": "不可以生，不可以死，或死或生有矣。",
                    "zhushu": "此義之生而更死，之死而更生者也。此二句上義巳該之而重出，疑書誤。"
                },
                {
                    "paragraph": "然而生生死死，非物非我，皆命也，智之所无柰何。",
                    "zhushu": "生死之理，旣不可測，則死不由物，生不在我，豈智之所如？"
                },
                {
                    "paragraph": "故曰：窈然无際，天道自㑹；漠然无分，天道自運。",
                    "zhushu": "无際无分，是自然之極，自㑹自運，豈有役之哉。"
                },
                {
                    "paragraph": "天地不能犯，",
                    "zhushu": "天地雖大，不能違自然也。"
                },
                {
                    "paragraph": "聖智不能干，",
                    "zhushu": "神聖雖妙，不能逆時運也。"
                },
                {
                    "paragraph": "鬼魅不能欺。",
                    "zhushu": "鬼魅雖妖，不能詐眞正也。"
                },
                {
                    "paragraph": "自然者，黙之成之，",
                    "zhushu": "黙，无也。"
                },
                {
                    "paragraph": "平之寧之，",
                    "zhushu": "平寧无所施爲。"
                },
                {
                    "paragraph": "將之迎之。",
                    "zhushu": "功无遺喪，似若將迎。"
                },
                {
                    "paragraph": "楊朱之友曰季梁，季梁得疾，十日大漸，",
                    "zhushu": "漸劇也。"
                },
                {
                    "paragraph": "其子環而泣之，請醫。季梁謂楊朱曰：吾子不肖，如此之甚，汝奚不爲我歌以曉之？楊朱歌曰：天其弗識，人胡能覺？匪祐自天，弗孽由人。我乎汝乎，其弗知乎！醫乎巫乎，其知之乎！",
                    "zhushu": "言唯我與汝識死生有命耳，非醫巫所知也。"
                },
                {
                    "paragraph": "其子弗曉，終謁三醫。",
                    "zhushu": "不解楊朱歌旨。謂與巳同也。"
                },
                {
                    "paragraph": "一曰矯氏，二曰俞氏，三曰盧氏，診其所疾。矯氏謂季梁曰：汝寒温不節，虚實失度，病由飢飽色欲，精慮煩散，非夭非鬼，雖漸可攻也。季梁曰：衆醫也，亟屏之。俞氏曰：女始則胎氣不足，乳湩有餘，病非一朝一夕之故，其所由來漸矣，弗可巳也。季梁曰：良醫也，且食之。盧氏曰：汝疾不由天，亦不由人，亦不由鬼。稟生受形，旣有制之者矣，亦有知之者矣，",
                    "zhushu": "夫死生之分，脩短之期，咸定於无爲，天理之所制矣。但愚時者之所惑，女逹者之所悟也。"
                },
                {
                    "paragraph": "藥石其如汝何？季梁曰：神醫也。重貺遣之。俄而季梁之疾自瘳。生非貴之所能存，身非愛之所能厚，生亦非賤之所能夭，身亦非輕之所能薄。故貴之或不生，䏼之或不死；愛之或不厚，輕之或不薄。此似反也，非反也，此自生自死，自厚自薄。或貴之而生，或賤之而死，或愛之而厚，或輕之而薄。此似順也，非順也。此亦自生自死，自厚自薄。鬻熊語文王",
                    "zhushu": "鬻熊，文王師也。"
                },
                {
                    "paragraph": "曰：自長非所増，自短非所損，算之所亡若何？",
                    "zhushu": "算，猶智也。"
                },
                {
                    "paragraph": "老𥅆語𨵿尹曰：天之所惡，孰知其故？",
                    "zhushu": "王弼曰：孰，誰也。言誰能知天意，即其唯聖人也。"
                },
                {
                    "paragraph": "言迎天意，揣利害，不如其巳。",
                    "zhushu": "夫順天理而无心者，則鬼神不能犯，人事不能干。若迎天意，羽𠋣伏，處順以去逆，就利而違害，此方與逆害爲巨對，用智之精巧者耳，未能使吉凶不生，禍福兼盡也。"
                },
                {
                    "paragraph": "楊布",
                    "zhushu": "楊朱弟也。"
                },
                {
                    "paragraph": "問曰：有人於此，年兄弟也，言兄弟也，才兄弟也，貌兄弟也，而壽夭父子也，貴賤父子也，名譽父子也，愛憎父子也，吾惑之。楊子曰：古之人有言，吾甞識之，將以告若。不知所以然而然，命也。",
                    "zhushu": "自然之理，故不可以智知。"
                },
                {
                    "paragraph": "今昏昏昧昧，紛紛若若，隨所爲，隨所不爲，日去日來，孰能知其故？皆命也。夫信命者，亡壽夭；",
                    "zhushu": "有壽夭則非命。"
                },
                {
                    "paragraph": "信理者，亡是非；",
                    "zhushu": "有是非則非理。"
                },
                {
                    "paragraph": "信心者，亡逆順；",
                    "zhushu": "有逆順則非心。"
                },
                {
                    "paragraph": "信性者，亡安危。",
                    "zhushu": "有安危則非性。"
                },
                {
                    "paragraph": "則謂之都亡所信，亡所不信。",
                    "zhushu": "理亦无信與不信也。"
                },
                {
                    "paragraph": "眞矣慤矣，奚去奚就？奚哀奚樂？奚爲奚不爲？",
                    "zhushu": "理苟无心，則无所不爲，亦无所爲也。"
                },
                {
                    "paragraph": "黃帝之書云：至人居若死，動若械。",
                    "zhushu": "此舉无心之極。"
                },
                {
                    "paragraph": "亦不知所以居，亦不知所以不居；亦不知所以動，亦不知所以不動。亦不以衆人之觀易其情貌，亦不謂衆人之不觀不易其情貌。",
                    "zhushu": "不爲外物視聽改其度也。"
                },
                {
                    "paragraph": "獨往獨來，獨出獨入，孰能礙之？",
                    "zhushu": "物往亦往，物來亦來，任物出入，故莫有礙。"
                },
                {
                    "paragraph": "墨",
                    "zhushu": "音眉"
                },
                {
                    "paragraph": "杘、",
                    "zhushu": "勑夷。"
                },
                {
                    "paragraph": "單",
                    "zhushu": "音戰至。"
                },
                {
                    "paragraph": "、",
                    "zhushu": "音咥"
                },
                {
                    "paragraph": "嘽",
                    "zhushu": "齒然咺"
                },
                {
                    "paragraph": "、",
                    "zhushu": "許爰"
                },
                {
                    "paragraph": "憋",
                    "zhushu": "妨滅。"
                },
                {
                    "paragraph": "懯",
                    "zhushu": "音敷。此皆黙詐。輕發汗。緩急𨒪之貌。"
                },
                {
                    "paragraph": "四人相與游於丗胥如志也。窮年不相知情，自以智之深也。巧佞，愚直、婩",
                    "zhushu": "魚略、"
                },
                {
                    "paragraph": "斫、",
                    "zhushu": "齒略。"
                },
                {
                    "paragraph": "便辟",
                    "zhushu": "婩斫。不解悟之貌。"
                },
                {
                    "paragraph": "四人相與游於丗胥，如志也，窮年而不相語術，自以巧之微也。㺒",
                    "zhushu": "苦交，"
                },
                {
                    "paragraph": "㤉、",
                    "zhushu": "苦牙。"
                },
                {
                    "paragraph": "情露、𧮈",
                    "zhushu": "音蹇極。"
                },
                {
                    "paragraph": "、淩誶",
                    "zhushu": "音碎。此皆多誶訥　辯給之貌。"
                },
                {
                    "paragraph": "四人相與游於丗胥，如志也，窮年不相曉悟，自以爲才之得也。眠",
                    "zhushu": "莫典"
                },
                {
                    "paragraph": "娗、",
                    "zhushu": "徒繭，"
                },
                {
                    "paragraph": "諈",
                    "zhushu": "止累"
                },
                {
                    "paragraph": "諉、",
                    "zhushu": "如僞。"
                },
                {
                    "paragraph": "勇敢、怯疑",
                    "zhushu": "眠娫，不開通之貌。諈諉，煩重之貌。"
                },
                {
                    "paragraph": "四人相與游於丗胥，如志也，窮年不相讁發，自以行无戾也。多偶、自專、乗權、𨾏、立，四人相與游於丗胥，如志也。窮年不相顧眄，自以時之適也。此衆態也。貌不一而咸之於道，命所歸也。佹佹",
                    "zhushu": "姑危。"
                },
                {
                    "paragraph": "成者，俏成也，",
                    "zhushu": "俏，音肖。俏，似也。"
                },
                {
                    "paragraph": "初非成也。佹佹敗者，俏敗者也，初非敗也。",
                    "zhushu": "丗有幾得幾失之言，而理實无幾也。"
                },
                {
                    "paragraph": "故迷生於俏，",
                    "zhushu": "惑其以成敗而不能辯，迷之所由也。"
                },
                {
                    "paragraph": "俏之際昧然。於俏而不昧然，",
                    "zhushu": "際，猶㑹也。言冥昧難分耳。"
                },
                {
                    "paragraph": "則不駭外禍，不喜内福，",
                    "zhushu": "禍福豈有内外，皆理之𤣥定者也。見其卒起，因謂外至；見其漸著，因謂内成也。"
                },
                {
                    "paragraph": "隨時動，隨時止，智不能知也。",
                    "zhushu": "動止非我，則非智所識也。"
                },
                {
                    "paragraph": "信命者，於彼我无二心，",
                    "zhushu": "無喜懼之情也。"
                },
                {
                    "paragraph": "於彼我而有二心者，不若揜目塞耳，背坂面隍，亦不墜仆也。",
                    "zhushu": "此明用智計之，不如任自然也。"
                },
                {
                    "paragraph": "故曰：死生自命也，",
                    "zhushu": "若其非命，則仁智者必夀，凶愚者必夭，而未必然也。"
                },
                {
                    "paragraph": "貧窮自時也。",
                    "zhushu": "若其非時，則勤儉者必冨，而奢惰者必貧，亦未必然。"
                },
                {
                    "paragraph": "怨夭折者，不知命者也；怨貧窮者，不知時者也。",
                    "zhushu": "此皆不識自然之理。"
                },
                {
                    "paragraph": "當死不懼，在窮不戚，知命安時也。其使多智之人量利害，料虚實，度人情，得亦中，亡亦中。",
                    "zhushu": "中，半也。"
                },
                {
                    "paragraph": "其少智之人，不量利害，不料虚實，不度人情，得亦中，亡亦中。量與不量，料與不料，度與不度，奚以異？唯亡所量。",
                    "zhushu": "不役智也。"
                },
                {
                    "paragraph": "亡所不量，",
                    "zhushu": "任智之所知也。"
                },
                {
                    "paragraph": "則全而亡喪。亦非知全，亦非知喪。自全也，自亡也，自喪也。",
                    "zhushu": "自全者，非用心之所能；自敗者，非行失之所致也。"
                },
                {
                    "paragraph": "齊景公游於牛山，北臨其國城而流涕曰：美哉國乎！鬱鬱𦍋芉，若何滴滴去此國而死乎？使古无死者，寡人將去斯而之何？史孔、梁丘據皆從而泣曰：臣賴君之賜，跪食惡肉　可得而食？駑馬稜車可得而乗也，且猶不欲死，而況吾君乎？晏子獨𥬇於旁。公雪涕而顧晏子曰：寡人今日之游悲，孔與據皆從寡人而泣，子之獨𥬇，何也？晏子對曰：使賢者常守之，則太公、桓公將常守之矣；使有勇者而常守之，則莊公、靈公將常守之矣。數君者將守之，吾君方將被蓑笠而立乎畎畝之中，唯事之恤，行假念死乎，",
                    "zhushu": "行假當作何暇。"
                },
                {
                    "paragraph": "則吾君又安得此位而立焉？以其迭處之，迭去之，至於君也，而獨爲之流涕，是不仁也。見不仁之君，見謟諛之臣，臣見此二者，臣之所爲獨竊𥬇也。景公慙焉，舉觴自罰，罰二臣者，各二觴焉。魏人有東門呉者，其子死而不憂。其相室曰：公之愛子，天下无有。今子死不憂，何也？東門吳曰：吾常无子，无子之時不憂。今子死，乃與嚮无子同，臣奚憂焉？農赴時，商趣利，工追術，仕逐勢，勢使然也。然農有水旱，商有得失，工有成敗，仕有遇否，命使然也。",
                    "zhushu": "自然冥運也。"
                }
            ]
        },
        {
            "name": "楊朱第七",
            "paragraphs": [
                {
                    "paragraph": "楊朱第七",
                    "zhushu": "夫生者，一氣之蹔聚，一物之蹔靈。蹔聚者終散，蹔靈者歸虚。而好逸惡勞，物之常性。故當生之所樂者，厚味美服、好色音聲而巳耳，而復不能肆性情之所安，耳目之所娱，以仁義爲𨵿　鍵用，禮敎爲衿帶，自枯槁於當年，求餘名於後丗者，是不達乎生生之趣也。",
                    "type": 1
                },
                {
                    "paragraph": "楊朱游於魯，舎於孟氏。孟氏問曰：人而巳矣，奚以名爲？曰：以名者爲冨旣？冨矣，奚不巳焉？曰：爲貴旣？貴矣，奚不巳焉？曰：爲死旣。死矣，奚爲焉？曰：爲子孫。",
                    "zhushu": "夫事爲无巳，故情无猒足。"
                },
                {
                    "paragraph": "名奚益於子孫？曰：名乃苦其身，燋其心，",
                    "zhushu": "夫名者，因僞以求眞，假虚以招實，矯性而行之，有爲而爲之者，豈得无勤憂之𡚁邪？"
                },
                {
                    "paragraph": "乗其名者，澤及宗族，利兼郷黨，況子孫乎？凡爲名者必廉，廉斯；貧爲名者必讓，讓斯賤。",
                    "zhushu": "此難家之辭也。今有廉讓之名，而不免貧賤者，此爲善而不求利也。"
                },
                {
                    "paragraph": "曰：管仲之相齊也，君淫亦淫，君奢亦奢，",
                    "zhushu": "言不專美惡於已。"
                },
                {
                    "paragraph": "志合言從，道行國霸。死之後，管氏而巳。田氏之相齊也，君盈則已降，君斂則已施，",
                    "zhushu": "此推惡於君也。"
                },
                {
                    "paragraph": "民皆歸之，因有齊國，子孫享之，至今不絶。若實名貧，僞名冨，",
                    "zhushu": "爲善不以爲名，名自生者，實名也。爲名以招利，而丗莫知者，僞名也。僞名則得利者也。"
                },
                {
                    "paragraph": "曰實無名，名無實名者，僞而巳矣。",
                    "zhushu": "不僞則不足以招利。"
                },
                {
                    "paragraph": "昔者堯舜僞以天下讓許由、善卷，而不失天下，享祚百年。",
                    "zhushu": "僞實之迹，因事而生。致僞者由堯舜之迹，而聖人无僞也。"
                },
                {
                    "paragraph": "伯夷、叔齊實以孤竹君讓，而終亡其國，餓死於首陽之山。實僞之辯，如此其省也。",
                    "zhushu": "省，猶察也。"
                },
                {
                    "paragraph": "楊朱曰：百年，壽之大。齊得百年者，千无一焉。設有一者，孩抱以逮昬老，幾居其半矣。夜眠之所弭，晝覺之所遺，又幾居其半矣。痛疾哀苦，亡失憂懼，又幾居其半矣。量十數年之中，逌然而自得，亡介焉之慮者，亦亡一時之中爾。則人之生也奚爲哉？奚樂哉？爲美厚爾，爲聲色爾。而美厚復不可常猒足，聲色不可常翫聞，仍復爲刑賞之所禁勸，名法之所進退，遑遑爾競一時之虚譽，規死後之餘榮。偊偊爾順耳目之觀聽，惜身意之是非，徒失當年之至樂，不能自肆於一時。重囚纍梏，何以异哉！",
                    "zhushu": "异，異也。古字。"
                },
                {
                    "paragraph": "太古之人，知生之暫來，知死之暫往，",
                    "zhushu": "生實暫來，死實長往，是丗俗常談，而云死復暫往，卒然覽之，有似字誤。然此書大㫖自以爲存亡往復，形氣轉續，生死變化，未始絶滅也。注天瑞篇中巳具詳其義矣。"
                },
                {
                    "paragraph": "故從心而動，不違自然所好；當身之娱，非所去也。故不爲名所觀，",
                    "zhushu": "爲善不近名者。"
                },
                {
                    "paragraph": "從性而游，不逆萬物所好。死後之名，非所取也，故不爲刑所及。",
                    "zhushu": "爲惡不近刑者。"
                },
                {
                    "paragraph": "名譽先後，年命多少，非所量也。楊朱曰：萬物所異者生也，所同者死也。生則有賢愚貴賤，是所異也；死則有臭腐消滅，是所同也。雖然，賢愚貴賤，非所能也；臭腐消滅，亦非所能也。故生非所生，死非所死；賢非所賢，愚非所愚，貴非所貴，賤非所賤。",
                    "zhushu": "皆自然爾，非能之所爲也。"
                },
                {
                    "paragraph": "然而萬物齊生齊死，齊賢齊愚，齊貴齊賤。",
                    "zhushu": "皆同歸於自然。"
                },
                {
                    "paragraph": "十年亦死，百年亦死，仁聖亦死，凶愚亦死。生則堯舜，死則腐骨；生則桀紂，死則腐骨。腐骨一矣，孰知其異？且趣當生，奚遑死後？",
                    "zhushu": "此譏計後者之惑也。夫不謀其前，不慮其後，无戀當今者，徳之至也。"
                },
                {
                    "paragraph": "楊朱曰：伯夷非亡，欲矜清之卸，",
                    "zhushu": "音尤。"
                },
                {
                    "paragraph": "以放餓死。",
                    "zhushu": "守餓至死。"
                },
                {
                    "paragraph": "展、李非亡情，矜貞之卸，以放寡宗。淸貞之誤，善之若此。",
                    "zhushu": "此誣賢負實之言，然欲有所抑揚，不得不寄責於髙勝者耳。"
                },
                {
                    "paragraph": "楊朱曰：原憲窶於魯，子貢殖於衛。",
                    "zhushu": "窶，貧也。殖，貨殖。"
                },
                {
                    "paragraph": "原憲之窶損生，子貢之殖累身。然則窶亦不可，殖亦不可，其可焉在？曰：可在樂生，可在逸身。故善樂生者不窶，",
                    "zhushu": "足己之所資，不至乏匱也。"
                },
                {
                    "paragraph": "善逸身者不殖。",
                    "zhushu": "不勞心以營貨財也。"
                },
                {
                    "paragraph": "楊朱曰：古語有之：生相憐，死相捐。此語至矣。相憐之道，非唯情也，勤能使逸，饑能使飽，寒能使温，窮能使達也。相捐之道，非不相哀也，不含珠玉，不服文錦，不陳犠牲，不設明器也。晏平仲問養生於管夷吾，管夷吾曰：肆之而巳，勿壅勿閼。晏平仲曰：其目柰何？夷吾曰：恣耳之所欲聽，恣目之所欲視，恣鼻之所欲向，恣口之所欲言，恣體之所欲安，恣意之所欲行。",
                    "zhushu": "管仲，功名人耳，相齊致霸，動因威謀，任運之道，旣非所冝，且於事勢不容此言。又上篇復能勸桓公適終北之國，恐此皆寓言也。"
                },
                {
                    "paragraph": "夫耳之所欲聞者音聲，而不得聽，謂之閼聦；",
                    "zhushu": "閼塞。"
                },
                {
                    "paragraph": "目之所欲見者美色，而不得視，謂之閼明；鼻之所欲向者椒蘭，而不得嗅，謂之閼顫；",
                    "zhushu": "鼻通曰顫。顫音舒延切。"
                },
                {
                    "paragraph": "口之所欲道者是非，而不得言，謂之閼智。體之所欲安者美厚，而不得從，謂之閼適；意之所欲爲者放逸，而不得行，謂之閼性。凡此諸閼，廢虐之生。",
                    "zhushu": "廢，大也。"
                },
                {
                    "paragraph": "去廢虐之主，熙熙然以俟死，一日一月，一年十年，吾所謂養。",
                    "zhushu": "任情極性，窮歡盡娱，雖近期促年，且得盡當生之樂也。"
                },
                {
                    "paragraph": "拘此廢虐之主，録而不舎，戚戚然以至久生，百年千年萬年，非吾所謂養。",
                    "zhushu": "惜名拘禮，内懷於矜懼，憂苦以至死者，長年遐期，非所貴也。"
                },
                {
                    "paragraph": "管夷吾曰：吾旣告子養生矣，送死柰何？晏平仲曰：送死略矣，將何以告焉？管夷吾曰：吾固欲聞之。平仲曰：旣，死豈在我哉？焚之亦可，沈之亦可，瘞之亦可，露之亦可，衣薪而棄諸溝壑亦可，衮文繡裳而納諸石椁亦可，唯所遇焉。",
                    "zhushu": "晏嬰，墨者也，自以儉省治身，動遵法度，非達生死之分。所以舉此二賢以明治身者，唯取其奢儉之異。子。"
                },
                {
                    "paragraph": "管夷吾顧謂鮑叔、黃子曰：生死之道，吾二人進之矣。",
                    "zhushu": "當其有知，則制不由物，及其无知，則非我所聞也。"
                },
                {
                    "paragraph": "子産相鄭，專國之政三年，善者服其化，惡者畏其禁。鄭國以治，諸侯憚之。而有兄曰公孫朝，有弟曰公孫穆。朝好酒，穆好色，朝之室也，聚酒干鐘，積麴成封，望門百歩，糟漿之氣逆於人鼻。方其荒於酒也，不知丗道之安危，人理之悔𠫤？室内之有亡，九族之親踈，存亡之哀樂也，雖水火兵刃交於前，弗知也。穆之後庭，比房數十，皆擇稚齒婑媠者",
                    "zhushu": "婑音烏果切。媠音奴坐切。"
                },
                {
                    "paragraph": "以盈之。方其𥅆於色也，屏親昵，絶交游，逃於後庭，以書足夜，三月一出，意猶未愜。郷有處子之娥姣者，必賄而招之，楳而挑之，弗獲而後巳。子産日夜以爲戚，密造鄧析而謀之曰：喬聞治身以及家，治家以及國，此言自於近至於遠也。喬爲國則治矣，而家則亂矣。其道逆邪？將奚方以救二子？子其詔之。鄧析曰：吾怪之久矣，未敢先言。子奚不時其治也？喻以性命之重，誘以禮義之尊乎？子産用鄧析之言，因閒以謁其兄弟，而告之曰：人之所以貴於禽獸者智慮，智慮之所將者禮義，禮義成則名位至矣。若觸情而動，聃於嗜慾，則性命危矣。子納喬之言，則朝自悔而夕食禄矣。朝穆曰：吾知之久矣，擇之亦久矣，",
                    "zhushu": "覺事行多端，選所好而爲之耳。"
                },
                {
                    "paragraph": "豈待若言而後識之哉？凡生之難遇，而死之易及，以難遇之生，俟易及之死，可孰念哉？而欲尊禮義以夸人，矯情性以招名，吾以此爲弗若死矣。",
                    "zhushu": "達哉此言！若夫刻意從俗，違性順物，失當身之蹔樂，懷長愁於一丗。雖支體具存，實鄰於死者。"
                },
                {
                    "paragraph": "爲欲盡一生之歡，窮當年之樂，唯患腹溢而不得恣口之飲，力憊而不得肆情於色，不遑憂名聲之醜，性命之危也。且若以治國之能夸物，欲，以說辭亂我之心，榮禄喜我之意，不亦鄙而可憐哉。我又欲與若别之。",
                    "zhushu": "别之，猶辨也。"
                },
                {
                    "paragraph": "夫善治外者，物未必治，而身交苦；善治内者，物未必亂而性交逸。以若之治外，其法可蹔行於一國，未合於人心。以我之治内，可推之於天下，君臣之道息矣。吾常欲以此術而喻之，若反以彼術而敎我哉？子産忙然无以應之。他日以告鄧析。鄧析曰：子與眞人居而不知也，孰謂子智者乎？鄭國之治偶耳，非子之功也。",
                    "zhushu": "不知眞人則不能治國。治國者偶爾。此一篇辭義太逕挺抑抗，不似君子之音氣。然其旨欲去自拘束者之累，故有過逸之言者耳。"
                },
                {
                    "paragraph": "衞端木叔者，子貢之丗也。藉其先貲，家累萬金，不治丗，故放意所好，其生民之所欲爲，人意之所欲玩者，无不爲也，无不玩也。牆屋臺榭，園囿池沼，飲食車服，聲樂𡣕御，擬齊、楚之君焉。至其情所欲好，耳所欲聽，目所欲視，口所欲甞，雖殊方偏國，",
                    "zhushu": "偏邊："
                },
                {
                    "paragraph": "非齊土之所産育者，无不必致之，猶藩牆之物也。及其游也，雖山川阻險，塗逕脩逺，无不必之，猶人之行咫步也。賔客在庭者日百往，庖厨之下，不絶煙火；堂廡之上，不絶聲樂。奉養之餘，先散之宗族；宗族之餘，次散之邑里；邑里之餘，乃散之一國。行年六十，氣幹將衰，棄其家事，都散其庫藏、珍寶、車服、妾媵，一年之中，盡焉，不爲子孫留財。及其病也，无藥石之儲；及其死也，无瘞埋之資。",
                    "zhushu": "達於理者，知萬物之无常，財賀之蹔聚聚之，非我之功也，且盡；奉養之，冝散之，非我之施也，且明。物不常聚。若斯人者，豈名譽所勸，禮法所拘哉？"
                },
                {
                    "paragraph": "一國之人受其施者，相與賦而藏之，反其子孫之財焉。禽骨",
                    "zhushu": "又屈。"
                },
                {
                    "paragraph": "釐聞之，曰：端木叔，狂人也，辱其祖矣。叚干生聞之，曰：木叔，達人也，德過其祖矣。其所行也，其所爲也，聚意所經而誠，理所取。衞之君子多以禮敎自持，固未足以得此人之心也。孟孫陽問楊子曰：有人於此，貴生愛身，以蘄不死，可乎？曰：理无不死。以蘄久生，可乎？曰：理无久生。生非貴之所能存，身非愛之所能厚。且久生奚爲？",
                    "zhushu": "設令久生，亦非所願。"
                },
                {
                    "paragraph": "五情好惡，古猶今也；四體安危，古猶今也。丗事苦樂，古猶今也；變易治亂，古猶今也。旣聞之矣，旣見之矣，旣更之矣？百年猶厭其多，況久生之苦也乎？",
                    "zhushu": "夫一生之經歷，如此而巳，或好或惡，或安或危，如循環之无窮。若以爲樂邪？則重來之物，无所復欣；若以爲若邪，則切已之患，不可再經。故生彌久而憂彌積也。"
                },
                {
                    "paragraph": "孟孫陽曰：若然，速亡愈於久生，則踐鋒刃，入湯火，得所志矣。楊子曰：不然。旣生則廢而任之，究其所欲，以侯於死；",
                    "zhushu": "但當肆其情以待終耳。"
                },
                {
                    "paragraph": "將死則廢而任之，究其所之，以放於盡。",
                    "zhushu": "制不在我，則尤所顧戀也。"
                },
                {
                    "paragraph": "无不廢，无不任，何遽遟速於其閒乎？楊朱曰：伯成子髙不以一毫利物，舎國而隱耕；大禹不以一身自利，一體偏枯。古之人損一毫利天下，不與也；悉天下奉一身，不取也；人人不損一毫，人人不利天下，天下治矣。禽子問楊朱曰：去子體之一毛，以濟一丗，汝爲之乎？",
                    "zhushu": "疑楊子貴身太過，故發此問也。"
                },
                {
                    "paragraph": "楊子曰：丗固非一毛之所濟。",
                    "zhushu": "嫌其不達已趣，故亦相荅對也。"
                },
                {
                    "paragraph": "禽子曰：假濟，爲之乎？楊子弗應。禽子出語孟孫陽。孟孫陽曰：子不達夫子之心，吾請言之。有侵若肌膚，獲萬金者，若爲之乎？曰：爲之。孟孫陽曰：有斷若一節，得一國，子爲之乎？禽子黙然有閒。孟孫陽曰：一毛微於肌膚，肌膚微於一節，省矣。",
                    "zhushu": "省察。"
                },
                {
                    "paragraph": "然則積一毛以成肌膚，積肌膚以成一節，一毛固一體萬分中之一物，柰何輕之乎？禽子曰：吾不能，所以荅子。然則以子之言問老聃𨵿、尹，則子言當矣；",
                    "zhushu": "聃尹之敎，貴身而賤物也。"
                },
                {
                    "paragraph": "以吾言問大禹、墨翟，則吾言當矣。",
                    "zhushu": "禹翟之敎，忘巳而濟物也。"
                },
                {
                    "paragraph": "孟孫陽因顧與其徙說他事。楊朱曰：天下之美，歸之舜、禹、周、孔；天下之惡，歸之桀紂。然而舜耕於河陽，陶於雷澤，四體不得蹔安，口腹不得美厚，父母之所不愛，弟妹之所不親，行年三十，不告而娶。及受堯之禪，年巳長，智巳衰，商鈞不才，禪位於禹，戚戚然以至於死。此天人窮毒者也。鮌治水土，績用不就，殛諸羽山。禹纂業事讎，惟荒土功。子産不字，過門不入，身體偏枯，手足胼胝。及受舜禪，卑宫室，美紱冕，戚戚然以至於死。此天人之憂苦者也。武王旣終，成王幼弱，周公攝天子之政，邵公不恱，四國流言。居東三年，誅兄放弟，僅免其身，戚戚然以至於死。此天人之危懼者也。孔子明帝王之道，應時君之聘，伐樹於宋，削迹於衛，窮於商周，圍於陳蔡，受屈於季氏，見辱於陽虎，戚戚然以至於死。此天民之遑遽者也。凡彼四聖者，生无一日之歡，死有萬丗之名。名者，固非實之所取也。雖稱之弗知，雖賞之不知，與株塊无以異矣。",
                    "zhushu": "觀形即事，憂危之迹著矣。求諸方寸，未有不嬰拂其心者。將明至理之言，必舉美惡之極，以相對偶者也。"
                },
                {
                    "paragraph": "桀藉累丗之資，居南面之尊，智足以距羣下，威足以震海内，恣耳目之所娱，窮意慮之所爲，熙熈然以至於死。此天民之逸蕩者也。紂亦藉累丗之資，居南面之尊，威无不行，志无不從，肆情於傾宫，縱欲於長夜，不以禮義自苦，熙熈然以至於誅，此天民之放縱者也。彼二凶也，生有從欲之歡，死被愚暴之名，實者固非名之所與也，雖毀之不知，雖稱之弗知，此與株塊奚以異矣。",
                    "zhushu": "盡驕奢之極，恣无厭之性，雖養以四海，未始愜其心，此乃憂苦窮年也。"
                },
                {
                    "paragraph": "彼四聖雖美之所歸，苦以至終，同歸於死矣。彼二凶雖惡之所歸，樂以至終，亦同歸於死矣。楊朱見梁王，言治天下如運諸掌。梁王曰：先生有一妻一妾而不能治，三𠭇之園而不能芸，而言治天下如運諸掌，何也？對曰：君見其牧羊者乎？百羊而羣，使五尺童子荷箠而隨之，欲東而東，欲西而西，使堯牽一羊，舜荷箠而隨之，則不能前矣。且臣聞之，吞舟之魚，不游枝流；鴻鵠髙飛，不集汙池。何則？其極逺也。黃鐘大吕不可從煩奏之舞。何則？其音䟽也。將治大者不治細，成大功者不成小，此之謂矣。楊朱曰：太古之事滅矣，孰誌之哉？三皇之事，若存若亡；五帝之事，若覺若夢；三王之事，或隱或顯，億不識一。當身之事，或聞或見，萬不識一；目前之事，或存或廢，千不識一。太古至于今日，年數固不可勝紀，但伏羲巳來三十餘萬嵗，賢愚好醜，成敗是非，无不消滅，但遟速之閒耳。",
                    "zhushu": "以遟速而致惑，奔競而不巳，豈不鄙哉。"
                },
                {
                    "paragraph": "矜一時之毀譽，以焦苦其神形，要死後數百年中餘名，豈足潤枯骨，何生之樂哉？楊朱曰：人肖天地之𩔖，懷五常之性，",
                    "zhushu": "肖，似也。𩔖，同隂，陽性稟五行也。"
                },
                {
                    "paragraph": "有生之最靈者，人也。人者，爪牙不足以供守衛，肌膚不足以自捍禦，趨走不足以逃利害，无毛羽以禦寒暑，必將資物以爲養性，任智而不恃力。故智之所貴，存我爲貴；力之所賤，侵物爲賤。然身非我有也，旣生不得不全之；物非我有也，旣有不得不去之。身固生之主，物亦養之主。雖全生身，不可有其身；雖不去物，不可有其物。有其物，有其身，是橫私天下之身。撗私天下之物，其唯聖人乎？",
                    "zhushu": "知身不可私，物不可有者，唯聖人可也。"
                },
                {
                    "paragraph": "公天下之身，公天下之物，其唯至人矣。此之謂至至者也。",
                    "zhushu": "天下之身同之我身，天下之物同之我物，非至人如何？旣覺私之爲非，又知公之爲是，故曰至至也。"
                },
                {
                    "paragraph": "楊朱曰：生民之不得休息，爲四事故：一爲壽，",
                    "zhushu": "不敢恣其嗜慾。"
                },
                {
                    "paragraph": "二爲名，",
                    "zhushu": "不敢恣其所行。"
                },
                {
                    "paragraph": "三爲位，",
                    "zhushu": "曲意求通。"
                },
                {
                    "paragraph": "四爲貨。",
                    "zhushu": "專利惜費。"
                },
                {
                    "paragraph": "有此四者，畏鬼，畏人，畏威，畏刑，此謂之遁人也。",
                    "zhushu": "違其自然者也。"
                },
                {
                    "paragraph": "可殺可活，制命在外。",
                    "zhushu": "全則不係於己。"
                },
                {
                    "paragraph": "不逆命，何羨壽？不矜貴，何羨名？不要勢，何羨位？不貪冨，何羨貨？此之謂順民也。",
                    "zhushu": "得其生理。"
                },
                {
                    "paragraph": "天下无對，制命在內。",
                    "zhushu": "外物所不能制。"
                },
                {
                    "paragraph": "故語有之曰：人不㛰宦，情欲失半；人不衣食，君臣道息。周諺曰：田父可坐殺。晨出夜入，自以性之𢘆；啜菽茹藿，自以味之極。肌　麤厚，筋節　急。",
                    "zhushu": "音區位切。"
                },
                {
                    "paragraph": "一朝處以柔毛綈幕，薦以粱　蘭橘，心㾓體煩，内熱生病矣。商魯之君與田父侔地，則亦不盈一時而憊矣。",
                    "zhushu": "言有所安習者，皆不可卒改易，況自然乎。"
                },
                {
                    "paragraph": "故野人之所安，野人之所美，謂天下无過者。昔者宋國有田夫，常衣緼黂，",
                    "zhushu": "黂，亂麻。"
                },
                {
                    "paragraph": "僅以過冬曁春，東作自曝，於曰，不知天下之有廣夏隩室，綿纊狐狢。顧謂其妻曰：負日之煊，人莫知者，以獻吾君，將有重賞。里之冨室告之曰：昔人有美戎菽甘枲莖芹萍子者，對郷豪稱之。",
                    "zhushu": "鄉豪，里之貴者。"
                },
                {
                    "paragraph": "郷豪取而甞之，蜇於口，慘於腹，衆哂而怨之。其人大慙子，此𩔖也。楊朱曰：豐屋、美服、厚味、姣色，有此四者，何求於外？有此而求外者，无猒之性。无猒之性，隂陽之蠧也。",
                    "zhushu": "非但累其身，乃侵損正氣。"
                },
                {
                    "paragraph": "忠不足以安君，適足以危身；義不足以利物，適足以害生。安上不由於忠，而忠名滅焉；利物不由於義，而義名絶焉。君臣皆安，物我兼利，古之道也。鬻子曰：去名者无憂。老子曰：名者實之賔，而悠悠者趨名不巳。名固不可去，名固不可賔邪？今有名則尊榮，亡名則卑辱。尊榮則逸樂，卑辱則憂苦。憂苦，犯性者也；逸樂，順性者也。斯實之所係矣。名胡可去？名胡可賔？但惡夫守名而累實。守名而累實，將恤危亡之不救，豈徒逸樂憂苦之閒哉？",
                    "zhushu": ""
                }
            ]
        },
        {
            "name": "說符第八",
            "paragraphs": [
                {
                    "paragraph": "說符第八",
                    "zhushu": "夫事故无方，𠋣伙相推，言而驗之者，攝乎變通之㑹。",
                    "type": 1
                },
                {
                    "paragraph": "子列子學於壷丘子林，壷丘子林曰：子知持後，則可言持身矣。",
                    "zhushu": "老子曰：後其身而身先。"
                },
                {
                    "paragraph": "列子曰：願聞持後。曰：顧若影則知之。列子顧而觀影，形枉則影曲，形直則影正。然則枉直隨形而不在影，屈申任物而不在我，此之謂持後而處先。",
                    "zhushu": "物莫能與罪，故常處先。此語以壷子荅，而不條顯列子一得特後之義，因而自釋之。壷呼即以爲解，故不復荅列子也𨵿。"
                },
                {
                    "paragraph": "尹謂子列子曰：言美則響美，言惡則響惡，身長則影長，身短則影短。名也者，響也；身也者，影也。",
                    "zhushu": "夫美惡報應　之影響，理无差焉。"
                },
                {
                    "paragraph": "故曰：愼爾言，將有知之；愼爾行，將有隨之。",
                    "zhushu": "所謂出其言善，千里應之，行乎，彌是乎逺。"
                },
                {
                    "paragraph": "是故聖人見出以知入，觀往以知來，此其所以先知之理也。",
                    "zhushu": "見言出則　入，形往則影來，明報應之理不異於此也。而物所末悟，故曰先知之耳。"
                },
                {
                    "paragraph": "度在身，稽在人。人愛我，我必愛之；人惡我，我必惡之。",
                    "zhushu": "禮度在身，老驗由人。愛惡從之，物不負巳。"
                },
                {
                    "paragraph": "湯武愛天下，兹王；桀、紂惡天下，故亡。",
                    "zhushu": "此則成驗。"
                },
                {
                    "paragraph": "此所稽也。稽、度皆明而不道也。譬之出不由門，行不從徑也。",
                    "zhushu": "稽度之理旣明，而復道不行者，則出可不由戸，行不從徑也。"
                },
                {
                    "paragraph": "以是求利，不亦難乎？",
                    "zhushu": "建理而得利，未之有。"
                },
                {
                    "paragraph": "甞觀之神農、有炎之德，稽之虞、夏、商、周之書，度諸法士賢人之言，所以存亡廢興而非由此道者，未之有也。",
                    "zhushu": "自古迄今，无不符驗。"
                },
                {
                    "paragraph": "嚴恢曰：所爲問道者爲冨，",
                    "zhushu": "問、猶學也。"
                },
                {
                    "paragraph": "令得珠亦冨矣，安用道？",
                    "zhushu": "道，冨之本也。珠，冨之末。有本故末存，存末則失本也。"
                },
                {
                    "paragraph": "子列子曰：桀紂唯重利而輕道，是以亡。",
                    "zhushu": "非不冨，失本則亡身。"
                },
                {
                    "paragraph": "幸哉，余未汝語也。人而无義，唯食而巳，",
                    "zhushu": "義者，冝也，得理人冝者，物不能奪也。"
                },
                {
                    "paragraph": "是雞狗也。彊食靡角，勝者爲制，是禽獸也。",
                    "zhushu": "以力求勝，非人道也。"
                },
                {
                    "paragraph": "爲雞狗禽獸矣，而欲人之尊已，不可得也。",
                    "zhushu": "豈欲人之尊巳。道在則自尊耳。"
                },
                {
                    "paragraph": "人不尊巳，則危辱及之矣。",
                    "zhushu": "樂推而不厭，尊巳之謂。苟違斯義，亡將至。"
                },
                {
                    "paragraph": "列子學射中矣，",
                    "zhushu": "率爾自中，非能期中者也。"
                },
                {
                    "paragraph": "請於𨵿尹子。尹子曰：子知子之所以中者乎？對曰：弗知也𨵿。尹子曰：未可。",
                    "zhushu": "雖中而未知所以中，故曰未可也。"
                },
                {
                    "paragraph": "退而習之。三年，又以報關尹子。尹子曰：子知子之所以中乎？列子曰：知之矣𨵿。尹子曰：可矣，守而勿失也。",
                    "zhushu": "心平體正，內求諸巳，得所以中之道，則前期命矣，發无遺矣。"
                },
                {
                    "paragraph": "非獨射也，爲國與身亦皆如之。故聖人不察存亡，而察其所以然。",
                    "zhushu": "射雖中而不知所以中，則非中之道；身雖存不知所以存，則非有之理。故夫射者，能拙俱中，而知所以中者異；賢愚俱存，而知所以存者殊也。"
                },
                {
                    "paragraph": "列子曰：色盛者驕，力盛者𡚒，未可以語道也，",
                    "zhushu": "色力是常人所矜也。"
                },
                {
                    "paragraph": "故不班白語道矣，而况行之乎？",
                    "zhushu": "色力旣衰。方欲言道。悟之巳晚。言之猶未。能得，而況行之乎。"
                },
                {
                    "paragraph": "故自奮則人莫之告，人莫之告，則孤而無輔矣。",
                    "zhushu": "驕奮者，雖告而不受，則有忌物之心，耳目自塞，誰其相之？"
                },
                {
                    "paragraph": "賢者任人，故年老而不衰，智盡而不亂。",
                    "zhushu": "不以巳知，則勿以爲巳用矣。"
                },
                {
                    "paragraph": "故治國之難，在於知賢，而不在自賢。",
                    "zhushu": "自賢者，即上所謂孤而无輔。知賢則智者爲之謀，能者爲之使，物无棄才，則國易治也。"
                },
                {
                    "paragraph": "宋人有爲其君以玉爲楮葉者，三年而成，鋒殺莖柯，毫芒繁澤，亂之楮葉中而不可別也。此人遂以巧食宋國。子列子聞之曰：使天地之生物，三年而成一葉，則物之有葉者寡矣。故聖人恃道化而不恃智巧。",
                    "zhushu": "比明用巧能，不足以婚物。因道而化，則无不周。"
                },
                {
                    "paragraph": "子列子窮，容貌有飢色。客有言之鄭子陽者曰：列禦宼蓋有道之士也，居君之國而窮，君无乃爲不好士乎？鄭子陽即令官遺之粟。子列子出見使者，再拜而辭。使者去，子列子入，其妻望之而拊心曰：妾聞爲有道者之妻子，皆得佚樂。今有饑色，君遇而遺先生食，先生不受，豈不命也哉？子列子𥬇謂之曰：君非自知我也，以人之言而遺我粟，室其罪我也。又且以人之言，此吾所以不受也。其卒，民果作難而殺子陽。魯施氏有二子，其一好學，其一好兵。好學者，以術于齊侯，齊侯納之，以爲諸公子之傅。好兵者之楚，以法于楚王，王恱之，以爲軍正。禄冨其家，爵榮其親。施氏之鄰人孟氏，同有二子，所業亦同，而窘於貧，羡施氏之有，",
                    "zhushu": "有，猶冨也。"
                },
                {
                    "paragraph": "因從謂進趣之方。二子以實告孟氏。孟氏之一子之秦，以愆于秦王。秦王曰：當今諸侯力爭，所務兵食而巳。若用仁義治吾國，是滅亡之道。遂官而放之。其一子之衞，以法干衞侯。衞侯曰：吾弱國也，而攝乎大國之間，大國吾事之，小國吾撫之，是求家之道者賴兵權，滅亡可待矣。若全而歸之，適於他國，爲吾之患不輕矣。遂州之而還諸魯。旣反，孟氏之父子叩胷而讓施氏。施氏曰：凡得時者昌，失時者亡。子道與吾同，而功與吾異，失時者也，非行之謬也。且天下理无常是，事无常非。",
                    "zhushu": "應機則是，失㑹則非。"
                },
                {
                    "paragraph": "先日所用，今或棄之；今之所棄，後或用之。此用與不用，无定是非也。投𨻶抵時，應事无方，屬乎智。",
                    "zhushu": "雖有仁義禮法之術，而智不適時，則動而次㑹者矣。"
                },
                {
                    "paragraph": "智苟足使若博如孔丘，術如吕尚，焉往而不窮哉？",
                    "zhushu": "二子之所以窮，不以共博與術，以其不得隨時之宜。"
                },
                {
                    "paragraph": "孟氏父子舎然无愠容，曰：吾知之矣，子勿重言。晉文公出㑹欲伐衞，公子鋤仰天而𥬇。公問何𥬇？曰：臣𥬇鄰之人，有送其妻適私家者，道見桑婦，恱而與言，然顧視其妻，亦有招之者矣。臣竊𥬇此也。公寤其言，乃止。引師而還。未至，而有伐其北鄙者矣。",
                    "zhushu": "夫我之所行，人亦行之，而欲騁巳之志，謂物不生心恵於彼此之情也。"
                },
                {
                    "paragraph": "晉國苦盜，有郄雍者，能視盜之眼，察其眉睫之閒，而得其情。𣈆侯使視盜，千百无遺一焉。晉侯大喜，告趙文子曰：吾得一人，而一國盜爲盡矣，奚用多爲？文子曰：吾君恃伺察而得盜，盜不盡矣，且郄雍必不得其死焉。俄而羣盜謀曰：吾所窮者，郄雍也！遂共盜而殘之。",
                    "zhushu": "殘賊殺之。"
                },
                {
                    "paragraph": "晉侯聞而大駭，立召丈子而告之曰：果如子言，郄雍死矣！然取盜何方？丈子曰：周諺有言，察見淵魚者不样，智料隱匿者有殃。",
                    "zhushu": "此荅所以致死。"
                },
                {
                    "paragraph": "君欲无盜，莫若舉賢而任之，使敎明於上，化行於下，民有恥心，則何盜之爲？",
                    "zhushu": "此荅所以止盜之方。"
                },
                {
                    "paragraph": "於是用隨㑹知政，而羣盜奔秦焉。",
                    "zhushu": "用聦明以察是非者，羣許之所逃；用先識以擿姧伕者，衆惡之所疾。智之爲患，豈虚言哉？"
                },
                {
                    "paragraph": "孔子自衛反魯，息駕乎河梁而觀焉。有懸水三十仞，圜流九十里，魚鼈弗能游，黿鼉弗能居。有一丈夫方將厲之，孔子使人並涯止之曰：此懸水三十仞，圜流九十里，魚鼈弗能游，黿鼉弗能居也。意者難可以濟乎？丈夫不以錯意，遂度而出。孔子問之曰：巧乎？有道術乎？所以能入而出者，何也？丈夫對曰：始吾之入也，先以忠信；及吾之出也，又從以忠信。忠信錯吾軀於波流，而吾不敢用私。所以能入而復出者，以此也。孔子謂弟子曰：二三子識之，水且猶可以忠信誠身親之，而況人乎？",
                    "zhushu": "黃帝篇中巳有此章，而小不　所明，亦死以異，故不復釋其義也。"
                },
                {
                    "paragraph": "白公問孔子曰：人可與微言乎？孔子不應。",
                    "zhushu": "白公，楚平王之孫，太子建之子也。其父建，无極所𧮂，出奔鄭，鄭人殺之。勝欲令尹子西、司馬子期伐鄭，許而未行。晉我鄭。子西、子期將數鄭，勝怒日：鄭人在此，讎不逺矣。欲殺子西、子斯，故問孔子。孔子知之，故不應。微言，猶密謀也。"
                },
                {
                    "paragraph": "白公問曰：若以石投水，何如？孔子曰：吴之善没者能取之。",
                    "zhushu": "石之水則及喻其微，言不可覺，故孔子荅以善没者能得之，明物不可𨼆者也。"
                },
                {
                    "paragraph": "曰：若以水投水，何如？孔子曰：淄澠之合，易牙甞而知之。",
                    "zhushu": "復爲善味者，所別也。"
                },
                {
                    "paragraph": "白公曰：人故不可與微言乎？孔子曰：何爲不可？唯知言之謂者乎！",
                    "zhushu": "謂者，所以發言之旨趣。發言之首趣，則是言之微者，形之於事，則无所𨼆。"
                },
                {
                    "paragraph": "夫知言之謂者，不以言言也。",
                    "zhushu": "言言則无微隱。"
                },
                {
                    "paragraph": "爭魚者濡，逐獸者趨，非樂之也。",
                    "zhushu": "自然之勢，自應濡走。"
                },
                {
                    "paragraph": "故至言去言，",
                    "zhushu": "理自明，化自行。"
                },
                {
                    "paragraph": "至爲无爲。",
                    "zhushu": "理自成，物自從。"
                },
                {
                    "paragraph": "夫淺知之所爭者末矣。",
                    "zhushu": "失本存末，事着而後爭觧，鮮不及也。"
                },
                {
                    "paragraph": "白公不得巳，遂死於浴室。",
                    "zhushu": "不知言之所謂，遂便作亂，故及於難。"
                },
                {
                    "paragraph": "趙襄子使新稺穆子攻翟，",
                    "zhushu": "穆子，襄子家臣。新穉，狗也。翟，鮮虞也。"
                },
                {
                    "paragraph": "勝之，取左人、中人。",
                    "zhushu": "左人、中人、鮮虞，二邑名。"
                },
                {
                    "paragraph": "使遽人來謁之，",
                    "zhushu": "遽傳。也。謁，告也。"
                },
                {
                    "paragraph": "襄子方食而有憂色。左右曰：一朝而兩城下，此人之所喜也。今君有憂色，何也？襄子曰：夫江河之大也，不過三日，",
                    "zhushu": "謂潮水有大小。"
                },
                {
                    "paragraph": "飄風暴雨不終朝，日中不須臾。",
                    "zhushu": "勢盛者必退也。"
                },
                {
                    "paragraph": "今趙氏之德行无所施於積，",
                    "zhushu": "无積德而有重功，不可不戒懼也。"
                },
                {
                    "paragraph": "一朝而兩城下，亡其及我哉。",
                    "zhushu": "不忘亡則不亡之也。"
                },
                {
                    "paragraph": "孔子聞之曰：趙氏其昌乎！夫憂者所以爲昌也，",
                    "zhushu": "成之深也。"
                },
                {
                    "paragraph": "喜者所以爲亡也。",
                    "zhushu": "將致矜伐。"
                },
                {
                    "paragraph": "勝非其難者也，持之其難者也。賢主以此持勝，故其福及後丗。齊、楚、吳、越皆甞勝矣，然卒取亡焉，不達乎持勝也。唯有道之主爲能持勝。",
                    "zhushu": "勝敵者，皆比國工，有以不能持勝，故危亡及之。"
                },
                {
                    "paragraph": "孔子之勁，能拓國門之𨵿　而不肯以力聞。",
                    "zhushu": "勁，力也。拓，舉也。孔力能舉門關，而力名不聞者，不用其力也。"
                },
                {
                    "paragraph": "墨子爲守攻公輸般，服，而不肯以兵知。",
                    "zhushu": "公輸般善爲攻器，墨子設守能却之，爲般所服而不稱知兵者，不有其能也。"
                },
                {
                    "paragraph": "故善持勝者，以彊爲弱。",
                    "zhushu": "得爲攻之母也。"
                },
                {
                    "paragraph": "宋人有好行仁義者，三丗不懈。家无故黒牛生白犢，以問孔子。孔子曰：此吉祥也，以薦上帝。居一年，其父无故而盲，其牛又復生白犢，其父又復令其子問孔子。其子曰：前問之而失明，又何問乎？父曰：聖人之言，先迕後合，其事末究，姑復問之。其子又復問孔子，孔子曰：吉祥也。復敎以祭，其子歸致命，其父曰：行孔子之言也。居一年，其子又无故而盲。其後楚攻宋國，其城民易子而食之，析骸而炊之，丁壯者皆乗城而戰，死者太半。此人以父子有疾皆免，及圍解而疾俱復。",
                    "zhushu": "此所謂禍福相𠋣也。"
                },
                {
                    "paragraph": "宋有蘭子者，",
                    "zhushu": "凡人物不知生出主，謂之蘭也。"
                },
                {
                    "paragraph": "以技干宋元，宋元召而使見其技，以雙枝長倍其身，屬其踁，並趨並馳，弄七劒，迭而躍之，五劒常在空中。元君大驚，立賜金帛。又有蘭子又能燕戲者，",
                    "zhushu": "如今之絶倒投狹者。"
                },
                {
                    "paragraph": "聞之，復以干元君。元君大怒曰：昔有異技干寡人者，",
                    "zhushu": "謂先僑人。"
                },
                {
                    "paragraph": "技无庸。適值寡人有歡心，故賜金帛。彼必聞此而進，復望吾賞。拘而戮之，經月乃放。",
                    "zhushu": "此技同而時異，則功賞不可預要也。"
                },
                {
                    "paragraph": "秦穆公謂伯樂：白子之年長矣，",
                    "zhushu": "伯樂，善相馬者。"
                },
                {
                    "paragraph": "子姓有可使求馬者乎？",
                    "zhushu": "問：伯樂之種姓，有能相馬繼樂者不？"
                },
                {
                    "paragraph": "伯樂對曰：良馬可形容筋骨相也。",
                    "zhushu": "馬之良者，可以形骨取也。"
                },
                {
                    "paragraph": "天下之馬者，若滅若没，若亡若失，",
                    "zhushu": "天下之絶倫者，不於形骨毛色中求，故髣髴恍惚，若存若亡，難得知也。"
                },
                {
                    "paragraph": "若此者絶塵弭𨅊。",
                    "zhushu": "言迅速之極。"
                },
                {
                    "paragraph": "臣之子皆下才也，可告以良馬，不可告以天下之馬也。臣有所與共擔纆薪莱者，",
                    "zhushu": "負索薪菜，蓋賤役者。"
                },
                {
                    "paragraph": "有九方臯比，其於馬，非臣之下也。請見之。",
                    "zhushu": "非臣之下，言有過於巳。"
                },
                {
                    "paragraph": "穆公見之，使行求馬。三月而反報曰：巳得之矣，在沙丘。",
                    "zhushu": "地名。"
                },
                {
                    "paragraph": "穆公曰：何馬也？對曰：牝而黃。使人往取之，牡而驪。穆公不說，召伯樂而謂之曰：敗矣！子所使求馬者，",
                    "zhushu": "謂九方臯。"
                },
                {
                    "paragraph": "色物牡，牡尚弗能知，又何馬之能知也？伯樂喟然太息曰：一至於此乎！是乃其所以千萬臣而无數者也。",
                    "zhushu": "言其相馬之妙，乃如此也。是以勝臣千萬而不可量。"
                },
                {
                    "paragraph": "若臯之所觀，天機也。",
                    "zhushu": "天機，形骨之表，所以使蹄足者，得之於心，不顯其見。"
                },
                {
                    "paragraph": "得其精，忘其麤，在其内而忘其外；",
                    "zhushu": "精内，謂天機。麤外，謂牝牡色。"
                },
                {
                    "paragraph": "見其所見，",
                    "zhushu": "所見者唯天機也。"
                },
                {
                    "paragraph": "不見其所不見；",
                    "zhushu": "所不見毛色牝牡也。"
                },
                {
                    "paragraph": "視其所視",
                    "zhushu": "視所冝視者，不忘其所視。"
                },
                {
                    "paragraph": "而遺其所不視。",
                    "zhushu": "所不應視者，不以經意也。"
                },
                {
                    "paragraph": "若皐之相者，乃有貴乎馬者也。",
                    "zhushu": "言臯之此術，豈止於相馬而巳，神明所得，必有貴於相馬者，言其妙也。"
                },
                {
                    "paragraph": "馬至，果天下之馬也。楚莊王問詹何曰：治國柰何？",
                    "zhushu": "詹何，蓋隱者也。"
                },
                {
                    "paragraph": "詹何對曰：臣明於治身，而不明於治國也。楚莊王曰：寡人得奉宗廟社稷，願學所以守之。詹何對曰：臣未甞聞身治而國亂者也，又未甞聞身亂而國治者也。故本在身，不敢對以末。楚王曰：善。狐丘丈人謂孫叔敖",
                    "zhushu": "楚大夫也。"
                },
                {
                    "paragraph": "曰：人有三怨，子知之乎？",
                    "zhushu": "狐丘，邑名。丈人長老者。"
                },
                {
                    "paragraph": "孫叔敖曰：何謂也？對曰：爵髙者，人妬之；官大者，主惡之；禄厚者怨逺之。孫叔敖曰：吾爵益髙，吾志益下；吾官益大，吾心益小；吾禄益厚，吾施益博。以是免於三怨，可乎？孫叔敖疾，將死，戒其子曰：王亟封我矣，吾不受也。爲我死，王則封汝，汝必无受利地。楚越之閒有寢丘者，此地不利，而名甚惡。楚人鬼而越人禨，",
                    "zhushu": "信鬼神與禨祥。"
                },
                {
                    "paragraph": "可長有者唯此也。孫叔敖死，王果以美地封其子。子辭而不受，請寢丘與之，至今不失。",
                    "zhushu": "漢蕭何亦云：子孫无令勢家所奪。即此𩔖也。"
                },
                {
                    "paragraph": "牛缺者，上地之大儒也。下之邯鄲，遇盜於耦沙之中，盡取其衣裝車牛歩而去。視之歡然无憂𠫤之色。盜追而問其故。曰：君子不以所養害其所養。盜曰：嘻，賢矣夫。旣而相謂曰：以彼之賢往見趙君，便以我爲必困我，不如殺之。乃相與追而殺之。燕人聞之，聚族相戒曰：遇盜莫如上地之牛缺也。皆受敎。俄而其弟適秦，至闕下，果遇盜，憶其兄之戒，因與盜力爭，旣而不如，又追而以卑辭請物。盜怒曰：吾活汝弘矣，而追吾不巳，迹將箸焉。旣爲盜矣，仁將焉在？遂殺之。又傍害其黨四五人焉。",
                    "zhushu": "牛缺以无𠫤招患，燕又假有惜受禍，安危之不可預圖，皆此𩔖。"
                },
                {
                    "paragraph": "虞氏者，梁之富人也，家充殷盛，錢帛无量，財貨无訾，登髙樓，臨大路，設樂陳酒，擊博樓上。俠客相隨而行。樓上博者射，明瓊張中，反兩㯓魚而𥬇，",
                    "zhushu": "明瓊，齒五白也。射五白，得之，反兩魚，獲勝，故大𥬇。"
                },
                {
                    "paragraph": "飛鳶適墜其腐䑕而中之。俠客相與言曰：虞氏富樂之日久矣，而常有輕易人之志。吾不侵犯之，而乃辱我以腐䑕。此而不報，无以立慬於天下。",
                    "zhushu": "慬勇。"
                },
                {
                    "paragraph": "請與若等戮力一志，率徒屬，必滅其家爲等倫。皆許諾。至期日之夜，聚衆積兵以攻虞氏，大滅其家。",
                    "zhushu": "驕奢之致禍敗，不以一塗。虞氏无心於陵物而家破者，亦由謙退之行不素著故也。"
                },
                {
                    "paragraph": "東方有人焉，曰爰旌目，將有適也，而餓於道。狐父之盗曰立見，而下壷餐以餔之。爰旌目三餔而後能視，曰：子何爲者也？曰：我狐父之人丘也。爰旌目曰：譆！汝非盜邪？胡爲而餐我？吾義不食子之食也。兩手據地而歐之，不出，喀喀然，遂伏而死。狐父之人則盜矣，而食非盜也。以人之盜，因謂食爲盜而不敢食，是失名實者也。柱厲叔事莒敖公，自爲不知已者。居海上，夏日則食菱芰，冬日則食橡栗。莒敖公有難，柱厲叔辭其友而徃死之。其友曰：子自以爲不知已，故去。今徃死之，是知與不知无辨也。柱厲叔曰：不然。自以爲不知，故去。今死，是果不知我也。吾將死之，以醜後丗之人主不知其臣者也。凡知則死之，不知則弗死，此直道而行者也。柱厲叔可謂懟以忘其身者也。楊朱曰：利出者實及，怨徃者害來。",
                    "zhushu": "利不獨往，怨不偏行，自然之勢。"
                },
                {
                    "paragraph": "發於此而應於外者唯請。",
                    "zhushu": "請當作情。情所感无遠近幽深。"
                },
                {
                    "paragraph": "是故賢者愼所出。",
                    "zhushu": "善著則吉應，惡積則禍臻。"
                },
                {
                    "paragraph": "楊子之鄰人亡羊，旣率其黨又請楊子之豎追之。楊子曰：嘻！亡一羊，何追者之衆？鄰人曰：多岐路。旣反問：獲羊乎？曰：亡之矣。曰：奚亡之？曰：岐路之中又有岐焉，吾不知所之，所以反也。楊子戚然變容，不言者移時，不𥬇者竟日。門人怪之，請曰：羊，賤畜，又非夫子之有，而損言𥬇者，何哉？揚子不荅，門人不獲所命。弟子孟孫陽出，以告心都子。心都子他日與孟孫陽偕入而問曰：昔有昆弟三人，游齊魯之閒，同師而學，進仁義之道而歸。其父曰：仁義之道若何？伯曰：仁義使我愛身而後名。",
                    "zhushu": "身體髮膚不敢毁傷也。"
                },
                {
                    "paragraph": "仲曰：仁義使我殺身以成名。",
                    "zhushu": "无求生以害仁，有殺身以成仁也。"
                },
                {
                    "paragraph": "叔曰：仁義使我身名並全。",
                    "zhushu": "旣明且哲，以保其身。"
                },
                {
                    "paragraph": "彼三術相反，而同出於儒，孰是孰非邪？楊子曰：人有濵河而居者，習於水，勇於泅，操舟鬻渡，利供百口，裹糧就學者成徒，而溺死者幾半。本學泅，不學溺，而利害如此，若以爲孰是孰非？心都子嘿然而出。孟孫陽讓之曰：何吾子問之迂，夫子荅之僻，吾惑愈甚。心都子曰：大道以多岐亡羊，學者以多方喪生。學非本不同，非本不一，而末異若是，唯歸同反一，爲亡得喪。子長先生之門，習先生之道，而不達先生之況也，哀哉！楊朱之弟由布衣素衣而出，天雨，解素衣，衣緇衣而反。其狗不知，迎而吠之。楊布怒，將扑之。楊朱曰：子無扑矣，子亦猶是也。嚮者使汝狗白而往，黒而來，豈能无怪哉。",
                    "zhushu": "此篇明已身變異。則外物所不達。故有是非之義。不内求諸已而厚責於人。亦猶楊布服異而怪狗之吠也。"
                },
                {
                    "paragraph": "楊朱曰：行善不以爲名，而名從之；名不與利期而利歸之，利不與爭期，而爭及之。故君子必愼爲善。",
                    "zhushu": "在智則人與之訟，在力則人與之爭，此自然之勢也。未有處名利之衝，患難不至者也。語有之曰：爲善无近名。豈不信哉！"
                },
                {
                    "paragraph": "昔人言有知不死之道者，燕君使人受之，不捷而言者死。燕君甚怒其使者，將加誅焉。幸臣諫曰：人所憂者，莫急乎死；已所重者，莫過乎生。彼自喪其生，安能令君不死也。乃不誅。有齊子亦欲學其道，聞言者之死，乃撫膺而恨。冨子聞而𥬇之曰：夫所欲學不死，其人巳死而猶恨之，是不知所以爲學。胡子曰：冨子之言非也。凡人有術不能行者有矣，能行而无其術者亦有矣。衛人有善數者，臨死以決喻其子，志其言而不能行也。他人問之，以其父所言告之。問者用其言而行其術，與其父无差焉。若然，死者奚爲不能言生術哉？",
                    "zhushu": "物有能言而不能行，能行而不能言，才性之殊也。"
                },
                {
                    "paragraph": "邯鄲之民以正月之旦獻鳩於簡子，𥳑子大恱，厚賞之。客問其故，簡子曰：正旦放生，示有恩也。客曰：民知君之欲放之，故競而捕之，死者衆矣。君如欲生之，不若禁民勿捕。捕而放之，恩過不相𥙷矣。簡子曰：然。齊田氏祖於庭，食客千人。中坐有獻魚鴈者，田氏視之，乃歎曰：天之於民厚矣。殖五榖，生魚鳥，以爲之用。衆客和之如響。鮑氏之子年十二，預於次，進曰：不如君言。天地萬物與我並生𩔖也。䫪无貴賤，",
                    "zhushu": "同是生𩔖，但自貴而相賤。"
                },
                {
                    "paragraph": "徒以小大智力而相制，迭相食，非相爲而生之。人取可食者而食之，豈天夲爲人生之？且蚊蚋噆膚，虎狼食肉，　非天本爲蚊蚋生人，虎狠生肉　者哉？齊有貧者，常乞於城市。城市患其亟也，衆莫之與。遂適田氏之厩，從馬醫作役而假食。郭中人戲之曰：從馬醫而食，不以辱乎？乞見曰：天下之辱，莫過於乞。乞猶不辱，豈辱馬醫哉？",
                    "zhushu": "不以從馬醫爲恥辱也。此章言物一處極地，分旣以定，則无複廉恥，況自然能夷得失者乎。"
                },
                {
                    "paragraph": "宋人有游於道，得人遺契者，",
                    "zhushu": "遺棄。"
                },
                {
                    "paragraph": "歸而藏之，密數其齒，",
                    "zhushu": "刻處似齒。"
                },
                {
                    "paragraph": "告鄰人曰：吾冨可待矣。",
                    "zhushu": "假空名以求實者，亦如執遺契以求富也。"
                },
                {
                    "paragraph": "人有枯梧樹者，其鄰父言枯梧之樹不祥。其鄰人遽而伐之，",
                    "zhushu": "言之雖公，而失厝言之所也。"
                },
                {
                    "paragraph": "鄰人父因請以爲薪。",
                    "zhushu": "又踐可疑之塗。"
                },
                {
                    "paragraph": "其人乃不恱曰：鄰人之父徒欲爲薪而敎吾伐之也。",
                    "zhushu": "在可疑之地，物所不信也。"
                },
                {
                    "paragraph": "與我鄰若此其險，豈可哉。人有亡鈇者，意其鄰之子，視其行歩，竊鈇也；顔色，竊鈇也；言語，竊鈇也；作動態度无爲而不竊鈇也。俄而抇其谷而得其鈇。",
                    "zhushu": "抇，音掘。"
                },
                {
                    "paragraph": "他日復見其鄰人之子，動作態度，无似竊鈇者。",
                    "zhushu": "意所偏惑，則隨志念而轉易。及其甚者，則白黒等色，方貟共形，豈外物之變？故語有之曰：萬事紛錯，皆從意生。"
                },
                {
                    "paragraph": "白公勝慮亂，",
                    "zhushu": "慮，猶度也。謀度作亂。"
                },
                {
                    "paragraph": "罷朝而立，倒杖䇿錣上貫頥，",
                    "zhushu": "錣杖末鋒。"
                },
                {
                    "paragraph": "血流至地而弗知也。鄭人聞之曰：頭之忘，將何不忘哉。意之所屬，箸其行，足躓株塪，頭抵植木而不自知也。昔齊人有欲金者，清旦衣冠而之市，適鬻金者之所，因攫其金而去。吏捕得之，問曰：人皆在焉，子攫人之金何？對曰：取金之時，不見人，徒見金。",
                    "zhushu": "嗜慾之亂人心，如此之甚也。故古人有言：察秋毫之末者，不見太山之形；調五音之和者，不聞雷霆之聲。夫意萬物所係，速著萬物者，雖形聲之大而有遺矣。況心乗於理，檢情攝念，泊然凝定者，豈萬物動之所能亂者乎？"
                }
            ]
        },
        {
            "name": "跋",
            "paragraphs": [
                {
                    "paragraph": "跋",
                    "zhushu": "",
                    "type": 1
                },
                {
                    "paragraph": "乾隆乙卯季冬，書船鄭輔義擕宋刻列子二册求售，適是日余在友人處，因留於大兒玉堂書塾中。至暮抵家，取書閱之，宻行細字，尚是宋刻之上駟，急挑燈校一卷，覺世德堂本訛舛已復不少，真善本也。明晨，訪頋抱冲于小讀書堆，鄭書友已在座背，𢫎冲問其直，索白鏹六十金。余方以為價昂，不之得，而抱冲已喧傳余之獨得是書矣。盖是書先擕至金閭袁綬階處，後到余家，綬階遂為抱冲言之，而抱冲作書於輔義，指名相索，輔義含糊答應。忽見余與輔義耳語，知是書已留余家，故𢫎冲以余為必得也。余亦以是書不歸江夏，即歸武𨹧，倘惜財物，致失異書，大是恨事，因固留之，并不敢重與物主一觀。輔義来議價者再三，仍執前所言，不得已屬其取向所見之宋刻新序同買之，許以八十金而始允。余雖知是書之貴，明為余與抱冲争購之故，然此愛書之私，終不為所奪，在余亦自𥬇其癡獃耳。歳晚事忙，不及叙得書顛末。新年以守制居家，不出門賀歳，午窓新霽，展函讀之，爰題數行于後，俾後之覽者，知異書忽來，如景星卿雲，争先覩之為快。若癡獃如余，尢有甚扵，人有不竊相𥬇者乎？",
                    "zhushu": "",
                    "type": 2
                },
                {
                    "paragraph": "大清嘉慶元年元旦日，試筆書此於昭明卷舊居之養恬書屋。𣗥人黄丕烈",
                    "zhushu": "",
                    "type": 2
                },
                {
                    "paragraph": "列子行世本，以世德堂六子中本為最。余舊藏影宋鈔本，抱冲曽取，以世德堂本校之，多所岐異，幾自矜為善本矣。近得此本，佳處更多，鈔本遂遜而居乙。抱冲從弟澗蘋為余校是書，見其中所附音，始猶疑為殷敬順釋文，後細審之，乃知非釋文，盖作注者之舊音也。且為余言，為殷敬順乃宋人而託名唐人者。如此本字句，釋文所云一本作某某，皆與此合，則此本之在釋文未行以前可知。列子善本絶少，得此足正羣譌。書前跋畢，并記數語，以傳信扵後。此北宋　夲刋子百字一花碩，可謂吳都注藐二　明者也。冲善奇，嘗可以为第一。光渚甲申，同郡蒋太守属書設之。文均影可　木工設還　書以德咸時主伸冬下句大雪新雾　祭。河凍記長洲咸。",
                    "zhushu": ""
                }
            ]
        }
    ]
}