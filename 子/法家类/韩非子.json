{
    "name": "韓非子",
    "author": "戰國・韓非",
    "loadChapterCount": 5,
    "chapters": [
        {
            "name": "韓非子序",
            "paragraphs": [
                {
                    "paragraph": "韓非子序",
                    "zhushu": "",
                    "type": 1
                },
                {
                    "paragraph": "韓非者，韓之諸公子也。喜刑名法術之學，而歸其本於黃老。其爲人吃口，不能道說，善著書。與李斯俱事荀卿，李斯自以爲不如。非見韓之削弱，數以書干韓王，韓王不能用。於是韓非病治國不務求人任賢，反舉浮淫之蠹，而加之功實之上。以爲儒者用文亂法，而俠者以武犯禁。寛則寵名譽之人，急則用介冑之士。所用非所養，所養非所用。廉直不容於邪枉臣，觀往者得失之變，故作孤憤、五蠹、内外儲、說難五十五篇十餘萬言。人或傳其書至秦，秦王見孤憤、五蠧之書，曰：嗟乎！寡人得見此人與遊，死不恨矣。李斯曰：此韓非之所著書。秦因急攻韓。韓始不用，及急，乃遣韓非使秦。秦王悅之，未任用。李斯害之。秦王曰：非，韓之諸公子也。今欲并諸侯，非終爲韓不爲秦，此人情也。今王不用，久留而歸之，此自遺患也，不如過法誅之。秦王以爲然，下吏治非。李斯使人遺藥，令早自殺。韓非欲自陳，不見。秦王後悔，使人赦之，非已死矣。",
                    "zhushu": "",
                    "type": 2
                },
                {
                    "paragraph": "乾道改元中元日黃三八郎印。",
                    "zhushu": ""
                }
            ]
        },
        {
            "name": "初見秦第一",
            "paragraphs": [
                {
                    "paragraph": "初見秦第一",
                    "zhushu": "",
                    "type": 1
                },
                {
                    "paragraph": "臣聞：不知而言，不智；知而不言，不忠。爲人臣不忠，當死；言而不當，亦當死。雖然，臣願悉言所聞，唯大王裁其罪。臣聞：天下隂燕陽魏，",
                    "zhushu": "燕北，故曰隂；魏南，故曰陽。"
                },
                {
                    "paragraph": "連荆固齊，收韓而成從，將西面以與秦强爲難，臣竊笑之。世有三亡，而天下得之，",
                    "zhushu": "知三亡者得天下。"
                },
                {
                    "paragraph": "其此之謂乎！臣聞之曰：以亂攻治者亡，以邪攻正者亡。今天下之府庫不盈，囷倉空虚，悉其士民，張軍數十百萬。其頓首戴羽爲將軍，斷死於前，不至千人，皆以言死。白刃在前，斧鑕在後，而却走不能死也。非其士民不能死也，上不能故也。言賞則不與，言罰則不行，賞罰不信，故士民不死也。今秦出號令而行賞罰，有功無功相事也。出其父母懐衽之中，生未嘗見宼耳，聞戰，頓足徒裼，犯白刃，蹈鑪炭，斷死於前者，皆是也。夫斷死與斷生者不同，而民爲之者，是貴奮死也。夫一人奮死可以對十，十可以對百，百可以對千，千可以對萬，萬可以剋天下矣。今秦地折長補短，方數千里，名師數十百萬，秦之號令賞罰，地形利害，天下莫若也。以此與天下，天下不足兼而有也。是故秦戰未嘗不剋，攻未嘗不取，所當未嘗不破，開地數千里，此其大功也。然而兵甲頓，士民病，蓄積索，田疇荒，囷倉虚，四鄰諸侯不服，霸王之名不成。此無異故，其謀臣皆不盡其忠也。臣敢言之：往者齊南破荆，東破宋，西服秦，北破燕，中使韓、魏，土地廣而兵强，戰剋攻取，詔令天下。齊之清濟濁河，足以爲限；長城巨防，足以爲塞。齊，五戰之國也，",
                    "zhushu": "謂五破國也。"
                },
                {
                    "paragraph": "一戰不剋而無齊。",
                    "zhushu": "爲樂毅破齊於濟西。"
                },
                {
                    "paragraph": "由此觀之，夫戰者，萬乘之存亡也。且聞之曰：削迹無遺根，無與禍鄰，禍乃不存。",
                    "zhushu": "言禍敗之迹，削去本根，則無禍敗。言秦宜以齊爲戒。"
                },
                {
                    "paragraph": "秦與荆人戰，大破荆，襲郢，取洞庭、五湖、江南，荆王君臣亡走，東服於陳。當此時也，隨荆以兵，則荆可舉；荆可舉，則民足貪也，地足利也，東以弱齊、燕，中以凌三晋。然則是一舉而霸王之名可成也，四鄰諸侯可朝也，而謀臣不爲，引軍而退，復與荆人爲和，令荆人得收亡國，聚散民，立社稷主，置宗廟，令率天下西面，以與秦爲難。此固以失霸王之道一矣。天下又比周而軍華下，大王以詔破之，兵至梁郭下，圍梁數旬，則梁可拔，拔梁則魏可舉。舉魏則荆、趙之意絶，荆、趙之意絶則趙危，趙危而荆狐疑，東以弱齊、燕，中以凌三晉。然則是一舉而霸王之名可成也，四鄰諸侯可朝也，而謀臣不爲，引軍而退，復與魏氏爲利，令魏氏反收亡國，聚散民，立社稷主，置宗廟，令此固以失霸王之道二矣。前者穰侯之治秦也，用一國之兵，而欲以成两國之功，",
                    "zhushu": "穰侯營私邑謀秦，故非諷云两國。"
                },
                {
                    "paragraph": "是故兵終身暴露於外，士民疲病於内，霸王之名不成，此固以失霸王之道三矣。趙氏，中央之國也，雜民所居也，",
                    "zhushu": "趙居邯鄲，燕之南，齊之西，魏之北，韓之東，故曰東。中央兼四國人，故曰雜。"
                },
                {
                    "paragraph": "其民輕而難用也，號令不治，賞罰不信，地形不便，下不能盡其民力，彼固亡國之形也，而不憂民萌，悉其士民軍於長平之下，以爭韓上黨。大王以詔破之，拔武安。當是時也，趙氏上下不相親也，貴賤不相信也。然則邯鄲不守，拔邯鄲，筦山東河间，引軍而去，西攻脩武喻華，絳上黨，代四十六縣，上黨七十縣，不用一領甲，不苦一士民，此皆秦有也。以代、上黨不戰而畢爲秦矣，東陽、河外不戰而畢反爲斉矣，中山、呼沲以北不戰而畢爲燕矣。然則是趙舉，趙舉則韓亡，韓亡則荆、魏不能獨立。荆、魏不能獨立，則是一舉而壞韓、蠹魏、拔荆，東以弱齊強燕，決白馬之口以沃魏氏，是一舉而三晉亡，從者敗也。大王垂拱以須之，天下編隨而服矣，霸王之名可成，而謀臣不爲，引軍而退，復與趙氏爲和。夫以大王之明，秦兵之强，弃霸王之業，地曾不可得，乃取欺於亡國，是謀臣之拙也。且夫趙當亡而不亡，秦當霸而不霸，天下固以量秦之謀臣一矣。乃復悉士卒以攻邯鄲，不能拔也，弃甲兵弩，戰竦而却，天下固已量秦力二矣。軍乃引而復并於孚下，大王又并軍而至與戰，不能剋之也，又不能反運，罷而去，天下固量秦力三矣。内者量吾謀臣，外者極吾兵力。由是觀之，臣以爲天下之從幾不能矣。",
                    "zhushu": "言諸侯知秦兵頓民疲，則從益堅固，曰：不難矣。"
                },
                {
                    "paragraph": "内者吾甲兵頓，士民病，蓄積索，田疇荒，囷倉虚；外者天下皆比意甚固，願大王有以慮之也。且臣聞之曰：戰戰栗栗，日慎一日，茍慎其道，天下可有。何以知其然也？昔者紂爲天子，將率天下甲兵百萬，左飲於淇溪，右飲於洹谿，淇水竭而洹水不流，以與周武王爲難。武王將素甲三千，戰一日而破紂之國，禽其身，據其地，而有其民，天下莫傷。知伯率三國之衆以攻趙襄主於晉陽，決水而灌之，三月，城且拔矣。襄主鑚龜筮占兆，以視利害，何國可降，乃使其臣張孟談。於是乃潜於行而出，反知伯之約，得兩國之衆以攻知伯，禽其身以復襄主之初。今秦地折長補短，方數千里，名師數十百萬，秦國之號令賞罰，地形利害，天下莫如也，此與天下，何兼有也？臣昧死願望見大王，言所以破天下之從，舉趙、亡韓，臣荆、魏，親齊、燕，以成霸王之名，朝四鄰諸侯之道。大王誠聽其說，一舉而天下之從不破，趙不舉，韓不亡，荆、魏不臣，齊、燕不親，霸王之名不成，四鄰諸侯不朝。大王斬臣以徇國，以爲王謀不忠者也。",
                    "zhushu": ""
                }
            ]
        },
        {
            "name": "存韓第二",
            "paragraphs": [
                {
                    "paragraph": "存韓第二",
                    "zhushu": "",
                    "type": 1
                },
                {
                    "paragraph": "韓事秦三十餘年，出則爲扞蔽，入則爲蓆薦。",
                    "zhushu": "出貢以供若蓆薦居乆。"
                },
                {
                    "paragraph": "秦特出銳師取韓地而隨之，怨懸於天下，功歸於强秦。且夫韓人貢暗，與郡縣無異也。今日臣竊聞貴臣之計，舉兵將伐韓。夫趙氏聚士卒，養從，欲贅天下之兵，",
                    "zhushu": "贅，綴，連也。"
                },
                {
                    "paragraph": "明秦不弱，則諸侯必滅宗廟，欲西面行其意，非一日之計也。今釋趙之患，而攘内臣之韓，則天下明趙氏之計矣。",
                    "zhushu": "韓爲内臣，秦猶滅之，則天下從趙攻秦，計爲得矣。"
                },
                {
                    "paragraph": "夫韓，小國也，而以應天下四擊，主辱臣苦，上下相與同憂久矣。脩守備，戒强敵，有畜積，築城池以守固。今伐韓，未可一年而滅，拔一城而退，則權輕於天下，天下摧我兵矣。韓叛則魏應之，趙據齊以爲原。",
                    "zhushu": "若山原然。"
                },
                {
                    "paragraph": "如此，則以韓、魏資趙，假齊以固其從，而以與爭强，趙之福而秦之禍也。夫進而擊趙不能取，退而攻韓弗能拔，則陷銳之卒懃於野戰，負任之旅罷於内攻，",
                    "zhushu": "勞餉者。"
                },
                {
                    "paragraph": "則合羣苦弱以敵而共二萬乘，非所以亡趙之心也。均如貴人之計，",
                    "zhushu": "均，同也。謂同其計而用之。"
                },
                {
                    "paragraph": "則秦必爲天下兵質矣。",
                    "zhushu": "既進退不能，則同扵爲質者。"
                },
                {
                    "paragraph": "陛下雖以金石相弊，",
                    "zhushu": "弊，盡也。盡以召土。"
                },
                {
                    "paragraph": "則兼天下之日未也。今賤臣之遇愚計：使人使荆，重幣用事之臣，明趙之所以欺秦者，與魏質以安其心，從韓而伐趙，趙雖與齊爲一，不足患也。二國事畢，",
                    "zhushu": "齊、趙。"
                },
                {
                    "paragraph": "則轉可以移書定也。是我一舉，二國有亡形，則荆、魏又必自服矣。故曰：兵者，凶器也，不可不審用也。以秦與趙敵，衡加以齊，今又背韓，而未有以堅荆、魏之心。夫一戰而不勝，則禍搆矣。計者，所以定事也，不可不察也。韓、秦强弱，在今年耳。且趙與諸侯隂謀久矣。夫一動而弱於諸侯，危事也；爲計而使諸侯有意伐之心，至殆也。見二疏，非所以强於諸侯也。臣竊願陛下之幸熟圖之！攻伐而使從者聞焉，不可悔也。詔以韓客之所上書，書言韓子之未可舉下臣斯，甚以爲不然。秦之有韓，若人之有腹心之病也。虚處則㤥然，",
                    "zhushu": "㤥，妨，心腹虚也，而病爲妨。喻秦虚心待韓，韓終爲妨。㤥音艾。"
                },
                {
                    "paragraph": "若居濕地著而不去，以極走則發矣。",
                    "zhushu": "謂疾得冷，卒然而走必發矣。喻秦雖加恩於韓，有急，韓之不臣之心必見矣。"
                },
                {
                    "paragraph": "夫韓雖臣於秦，未嘗不爲秦病。今若有卒報之事，韓不可信也。秦與趙爲難，荆蘇使齊，未知何如。以臣觀之，則齊、趙之交未必以荆蘇絶也。若不絶，是悉趙而應二萬乗也。夫韓不服秦之義而服於强也，今專於齊、趙，則韓必爲腹心之病而發矣。韓與荆有謀，諸侯應之，則秦必復見崤塞之患。非之來也，未必不以其能存韓也，爲重於韓也。辯說屬辭，飾非詐謀，以釣利於秦，而以韓利闚陛下。",
                    "zhushu": "闚陛下之意，因隙而入說，以求韓利。"
                },
                {
                    "paragraph": "夫秦、韓之交親，則非重矣，",
                    "zhushu": "見重於二國。"
                },
                {
                    "paragraph": "此自便之計也。臣視非之言，文其淫說，靡辯才甚。臣恐陛下淫非之辯而聽其盗心，因不詳察事情。今以臣愚議：秦發兵而未名所伐，則韓之用事者以事秦爲計矣。",
                    "zhushu": "疑伐己也。"
                },
                {
                    "paragraph": "臣斯請往見韓王，使來入見；大王見，因内其身而勿遣，稍召其社稷之臣，以與韓人爲市，則韓可深割也。因令象武發東郡之卒，闚兵於境上而未名所之，則齊人懼而從蘇之計。是我兵未出而勁韓以威擒，强齊以義從矣。聞於諸侯也，趙氏破膽，荆人狐疑，必有忠計。荆人不動，魏不足患也。則諸侯可蠶食而盡，趙氏可得與敵矣。願陛下幸察愚臣之計，無忽。秦遂遣斯使韓也。李斯往詔韓王，未得見，因上書曰：昔秦、韓勠力一意以不相侵，天下莫敢犯，如此者數世矣。前時五諸侯嘗相與共伐韓，秦發兵以救之。韓居中國，地不能滿千里，而所以得與諸侯班位於天下，君臣相保者，以世世相教事秦之力也。先時五諸侯共伐秦，韓反與諸侯先爲鴈行，以嚮秦軍於闕下矣。諸侯兵困力極，無奈何。諸侯兵罷，杜倉相秦，起兵發將以報天下之怨，而失攻荆。荆令尹患之，曰：夫韓以秦爲不義，而與秦兄弟共苦天下，已又背秦，先爲鴈行以攻關，韓則居中國，展轉不可知。天下共割韓上地十城以謝秦，解其兵。夫韓嘗一背秦而國迫地侵，兵弱至今，所以然者，聽姦人之浮說，不權事實，故雖殺戮姦臣，不能使韓復强。今趙欲聚兵士，卒以秦爲事，使人來借道，言欲伐秦，其勢必先韓而後秦。且臣聞之，脣亡則齒寒。夫秦、韓不得無同憂，其形可見。魏欲發兵以攻韓，秦使人將使者於韓。今秦王使臣斯來而不得見，恐左右襲曩姦臣之計，使韓復有亡地之患。臣斯不見，請歸報，秦、韓之交必絶矣。斯之來使，以奉秦王之歡心，願效便計，豈陛下所以逆賤臣者耶？臣斯願得一見，前進道愚計，退就葅戮，願陛下有意焉。今殺臣於韓，則大王不足以强，若不聽臣之計，則禍必搆矣。秦發兵不留行，而韓之社稷憂矣。臣斯暴身於韓之市，則雖欲察賤臣愚忠之計，不可得已。邊鄙殘，國固守，鼓鐸之聲於耳，而乃用臣斯之計，晩矣。且夫韓之兵於天下可知也，今又背强秦，夫弃城而敗軍，則反掖之宼",
                    "zhushu": "反掖者，謂麾下反以禽君掖也。"
                },
                {
                    "paragraph": "必襲城矣。城盡則聚散，則無軍矣。城固守，則秦必興兵而圍王一都，道不通則難必謀，其勢不救，左右計之者不用，願陛下熟圖之。若臣斯之所言有不應事實者，願大王幸使得畢辭於前，乃就吏誅不晩也。秦王飲食不甘，遊觀不樂，意專在圖趙。使臣斯來言，願得身，因急與陛下有計也。今使臣不通，則韓之信未可知也。夫秦必釋趙之患而移兵於韓，願陛下幸復察圖之，而賜臣報決。",
                    "zhushu": ""
                }
            ]
        },
        {
            "name": "難言第三",
            "paragraphs": [
                {
                    "paragraph": "難言第三",
                    "zhushu": "",
                    "type": 1
                },
                {
                    "paragraph": "臣非非難言也，所以難言者，言順比滑澤，洋洋纚纚然，則光以爲華而不實，",
                    "zhushu": "言順於慎，比於班。洋洋，美；纚纚，有編次也。"
                },
                {
                    "paragraph": "敦祗恭厚，鯁固慎完，則見以爲掘而不倫；多言繁稱，連類比物，則見以爲虚而無用；總微說約，徑省而不飾，則見以爲劌而不辯；激急親近，探知人情，則見以爲𧮂而不讓；閎大廣博，妙遠不測，則見以爲夸而無用；家計小談，以具數言，則見以爲陋；言而近世，辭不悖逆，則見以爲貪生而諛上；言而遠俗，詭躁人間，則見以爲誕；捷敏辯給，繁於文采，則見以爲史；殊釋文學，以質信言，則見以爲鄙；時稱詩書，道法往古，則見以爲誦。",
                    "zhushu": "誦說舊事。"
                },
                {
                    "paragraph": "此臣非之所以難言而重患也。故度量雖正，未必聽也；義理雖全，未必用也。大王若以此不信，則小者以爲毁訾誹謗，大者患禍災害死亡及其身。故子胥善謀而吴戮之，仲尼善說而匡圍之，管夷吾實賢而魯囚之。故此三大夫豈不賢哉？而三君不明也。上古有湯，至聖也；伊尹，至智也。夫至智說至聖，然且七十說而不受，身執鼎俎爲庖宰，昵近習親，而湯乃僅知其賢而用之。故曰：以至智說至聖未必至而見受，伊尹說湯是也；以智說愚必不聽，文王說紂是也。故文王說，紂囚之，翼侯炙，鬼侯腊，比干剖心，梅伯醢，夷吾束縳，而曹羈奔陳，伯里子道乞，傅說轉鬻，",
                    "zhushu": "轉次而傭，故曰鬻。"
                },
                {
                    "paragraph": "孫子臏脚於魏，吴起收泣於岸門；痛西河之爲秦，卒枝解於楚；公叔座言國器反爲悖，公孫鞅奔秦；關龍逢斬，萇弘分胣，",
                    "zhushu": "磔，裂也。勑氏反。"
                },
                {
                    "paragraph": "尹子穽於棘；",
                    "zhushu": "投之於穽棘車。"
                },
                {
                    "paragraph": "司馬子期死而浮於江；田明辜射，",
                    "zhushu": "非罪爲辜，射而殺之。"
                },
                {
                    "paragraph": "宓子賤、西門豹不鬬而死人手；董安于死而陳於市；宰予不免於田常，范睢折脅於魏。此十數人者，皆丗之仁賢忠良有道術之士也，不幸而遇悖亂闇惑之主而死。然則雖賢聖不能逃死亡、避戮辱者，何也？則愚者難說也，故君子不少也。且至言忤於耳而倒於心，非賢聖莫能聽，願大王熟察之也。",
                    "zhushu": ""
                }
            ]
        },
        {
            "name": "愛臣第四",
            "paragraphs": [
                {
                    "paragraph": "愛臣第四",
                    "zhushu": "",
                    "type": 1
                },
                {
                    "paragraph": "愛臣太親，必危其身；",
                    "zhushu": "威權上逼，故危其身。"
                },
                {
                    "paragraph": "人臣太貴，必易主位。主妾無等，必危嫡子；",
                    "zhushu": "主，謂室主。"
                },
                {
                    "paragraph": "兄弟不服，必危社稷。",
                    "zhushu": "君之兄弟，不相從服。"
                },
                {
                    "paragraph": "臣聞千乗之君無備，必有百乗之臣在其側，以徙其民而傾其國；萬乗之君無備，必有千乗之家在其側，以徙其威而傾其國。是以姦臣蕃息，主道衰亡。是故諸侯之博大，天子之害也；羣臣之太富，君主之敗也。將相之管主而隆國家，此君人者所外也。",
                    "zhushu": "君當疏外斥遠之。"
                },
                {
                    "paragraph": "萬物莫如身之至貴也。此四美者，不求諸外，不請於人，議之而得之矣。故曰：人主不能用其富，則終於外也。",
                    "zhushu": "既不能用富，臣則竊之。"
                },
                {
                    "paragraph": "此君人者之所識也。昔者紂之亡，周之卑，皆從諸侯之博大也；",
                    "zhushu": "殷諸侯文王。周諸侯秦襄王。"
                },
                {
                    "paragraph": "晉之分也，",
                    "zhushu": "趙、魏、韓也。"
                },
                {
                    "paragraph": "齊之奪也，",
                    "zhushu": "陳恒弑簡公也。"
                },
                {
                    "paragraph": "皆以羣臣之太富也。夫燕、宋之所以弑其君者，皆以類也。故上比之殷、周，中比之燕、宋，莫不從此術也。是故明君之蓄其臣也，盡之以法，",
                    "zhushu": "臣雖有貴賤，同以法也。"
                },
                {
                    "paragraph": "質之以備。",
                    "zhushu": "謂薄其賞賜也。臣貧則易制。"
                },
                {
                    "paragraph": "故不赦死，不宥刑。赦死宥刑，是謂威淫，",
                    "zhushu": "淫，散也。"
                },
                {
                    "paragraph": "社稷將危，國家偏威。",
                    "zhushu": "君威散臣威，故曰偏威。"
                },
                {
                    "paragraph": "是故大臣之禄雖大，不得藉威城市；",
                    "zhushu": "市衆所聚，恐其乘衆而生心也。"
                },
                {
                    "paragraph": "黨與雖衆，不得臣士卒。故人臣處國無私朝，",
                    "zhushu": "謂臣自私朝。"
                },
                {
                    "paragraph": "居軍無私交，其府庫不得私貸於家。",
                    "zhushu": "不欲令其樹福也。"
                },
                {
                    "paragraph": "此明君之所以禁其邪。是故不得四從，",
                    "zhushu": "四鄰之國爲私交。"
                },
                {
                    "paragraph": "不載奇兵，非傳非遽，載奇兵革，罪死不赦。此明君之所以備不虞者也。",
                    "zhushu": ""
                }
            ]
        },
        {
            "name": "主道第五",
            "paragraphs": [
                {
                    "paragraph": "主道第五",
                    "zhushu": "",
                    "type": 1
                },
                {
                    "paragraph": "道者，萬物之始，",
                    "zhushu": "物從道生，故曰始。"
                },
                {
                    "paragraph": "是非之紀也。",
                    "zhushu": "是非因道彰，故曰紀。"
                },
                {
                    "paragraph": "是以明君守始以知萬物之源，",
                    "zhushu": "得其始，其源可知也。"
                },
                {
                    "paragraph": "治紀以知善敗之端。",
                    "zhushu": "得其紀，其端可知也。"
                },
                {
                    "paragraph": "故虚静以待令，令名自命也，令事自定也。虚則知實之情，靜則知動者正。有言者自爲名，有事者自爲形。形名參同，君乃無事焉，歸之其情。故曰：君無見其所欲，君見其所欲，臣自將雕琢；",
                    "zhushu": "臣因欲雕琢以稱之。"
                },
                {
                    "paragraph": "君無見其意，君見其意，臣將自表異。",
                    "zhushu": "君見其意，臣因其意以稱之。"
                },
                {
                    "paragraph": "故曰：去好去惡，臣乃見素；去舊去智，臣乃自備。",
                    "zhushu": "好惡不形，臣無所效，則戒而自備。"
                },
                {
                    "paragraph": "故有智而不以慮，使萬物知其處；有行而不以賢，觀臣下之所因；有勇而不以怒，使羣臣盡其武。是故去智而有明，",
                    "zhushu": "去君智則臣智自明也。"
                },
                {
                    "paragraph": "去賢而有功，",
                    "zhushu": "去君賢，則臣事自功。"
                },
                {
                    "paragraph": "去勇而有强。",
                    "zhushu": "去君勇則臣武自强。"
                },
                {
                    "paragraph": "羣臣守職，百官有常，因能而使之，是謂習常。故曰：寂乎其無位而處，漻乎莫得其所。明君無爲於上，羣臣竦懼乎下。明君之道，使智者盡其慮，而君因以断事，故君不窮於智。",
                    "zhushu": "用臣智，故智不窮。"
                },
                {
                    "paragraph": "賢者敕其材，君因而任之，故君不窮於能。有功則君有其賢，有過則臣任其罪，故君子不窮於名。是故不賢而爲賢者師，",
                    "zhushu": "君雖不賢，爲賢臣之師。"
                },
                {
                    "paragraph": "不智而爲上智者正，",
                    "zhushu": "爲臣之正。"
                },
                {
                    "paragraph": "臣有其勞，君有其成功，",
                    "zhushu": "君取臣勞，以爲已功。"
                },
                {
                    "paragraph": "此之謂賢主之經也。",
                    "zhushu": "經。常法也。",
                    "type": 2
                },
                {
                    "paragraph": "道在不可見，",
                    "zhushu": "君道必使臣不可見也。"
                },
                {
                    "paragraph": "用在不可知。虚靜無事，以闇見疵。見而不見，聞而不聞，知而不知。知其言以往，勿變勿更，以參合閱焉。官有一人，勿令通言，則萬物皆盡",
                    "zhushu": "各令守職，勿使相通。情既相猜，則自靜矣。"
                },
                {
                    "paragraph": "函掩其跡，匿其端，下不能原；去其智，絶其能，下不能意。保吾所以往而稽同之，謹執其柄而固握之，絶其能望，破其意，毋使人欲之。",
                    "zhushu": "執柄固，則人意望絶也。"
                },
                {
                    "paragraph": "不謹其閉，不固其門，虎乃將存。",
                    "zhushu": "權柄不固，則簒國之虎因而存矣。"
                },
                {
                    "paragraph": "不慎其事，不掩其情，賊乃將生。弑其主，代其所，人莫不與，故謂之虎。處其主之側，爲姦臣，聞其主之忒，故謂之賊。散其黨，收其餘，閉其門，奪其輔，國乃無虎。大不可量，深不可測，同合刑名，審驗法式，擅爲者誅，國乃無賊。是故人主有五壅：臣閉其主曰壅，臣制財利曰壅，臣擅行令曰壅，臣得行義曰壅，臣得樹人曰壅。臣閉其主則主失位，臣制財利則主失德，臣擅行令則主失制，臣得行義則主失明，臣得樹人則主失黨。此人主之所以獨擅也，非人臣之所以得操也。人主之道，靜退以爲寶，不自操事而知拙與巧，不自計慮而知福與咎。是以不言而善應，不約而善增。言已應則執其契，事已増則操其符。符契之所合，賞罰之所生也。故羣臣陳其言，君以其言授其事，事以責其功。功當其事，事當其言則賞；功不當其事，事不當其言則誅。明君之道，臣不陳言而不當。是故明君之行賞也，曖乎如時雨，百姓利其澤；其行罰也，畏乎如雷霆，神聖不能解也。故明君無偷賞，無赦罰，賞偷則功臣墯其業，赦罰則姦臣易爲非。是故誠有功，則雖䟽賤必賞；誠有過，則雖近愛必誅。近愛必誅，則䟽賤者不怠，而近愛者不驕也。",
                    "zhushu": ""
                }
            ]
        },
        {
            "name": "有度第六",
            "paragraphs": [
                {
                    "paragraph": "有度第六",
                    "zhushu": "",
                    "type": 1
                },
                {
                    "paragraph": "國無常强，無常弱。奉法者强則國强，",
                    "zhushu": "强，爲不曲法從私。"
                },
                {
                    "paragraph": "奉法者弱則國弱。荆莊王并國二十六，開地三千里，莊王之氓社稷也，而荆以亡。",
                    "zhushu": "荆全之時與荆亡之時，民及社稷未政易，而全、亡遂殊者，則田奉法有强弱故也。"
                },
                {
                    "paragraph": "齊桓公并國三十，啟地三千里，桓公之氓社稷也，而齊以亡。燕襄王以河爲境，以薊爲國，襲涿、方城，",
                    "zhushu": "方城，涿之邑也。"
                },
                {
                    "paragraph": "殘齊，平中山，",
                    "zhushu": "中山：國名。"
                },
                {
                    "paragraph": "有燕者重，無燕者輕，",
                    "zhushu": "謂鄰國得燕為黨者則重，反是者則輕也。"
                },
                {
                    "paragraph": "襄王之氓社稷也，而燕以亡。魏安釐王政趙救燕，取地河東，",
                    "zhushu": "河東，故南燕國所在。時魏救燕，燕人得之，故以河東故國與魏也。"
                },
                {
                    "paragraph": "攻盡陶、魏之地；",
                    "zhushu": "陶，定陶也。"
                },
                {
                    "paragraph": "加兵於齊，私平陸之都；",
                    "zhushu": "言魏加兵於齊平陸，以爲私都也。"
                },
                {
                    "paragraph": "攻韓拔管，",
                    "zhushu": "管故管叔所都。"
                },
                {
                    "paragraph": "勝於淇下，睢陽之事，荆軍老而走；",
                    "zhushu": "魏與楚相持於睢阳，而楚師遁。師久爲老。"
                },
                {
                    "paragraph": "蔡、召陵之事，荆軍破；兵四布於天下，",
                    "zhushu": "兵，魏之兵也。"
                },
                {
                    "paragraph": "威行於冠帶之國；安釐死而魏以亡。故有荆莊、齊桓公，則荆、齊可以霸；有燕襄、魏安釐，則燕、魏可以强。今皆亡國者，其羣臣官吏皆務所以亂，而不務所以治也，其國亂弱矣。又皆釋國法而私其外，",
                    "zhushu": "外，謂臣之事也。"
                },
                {
                    "paragraph": "則是負薪而救火也，亂弱甚矣。故當今之時，能去私曲就公法者，民安而國治；能去私行行公法者，則兵强而敵弱。故審得失，有法度之制者，加以羣臣之上，則主不可欺以詐僞；",
                    "zhushu": "謂得守法度之臣，受之以政，位加羣臣之上，故不可欺以詐僞。"
                },
                {
                    "paragraph": "審得失，有權衡之稱者，以聽遠事，則主不可欺以天下之輕重。",
                    "zhushu": "權衡，所以稱輕重也。臣既妙於輕重，使之聽遠，故不可欺以輕重也。"
                },
                {
                    "paragraph": "今若以譽進能，則臣離上而下比周；",
                    "zhushu": "能由譽進，所以比周於下，求其虚譽。"
                },
                {
                    "paragraph": "若以黨舉官，則民務交而不求用於法。",
                    "zhushu": "官由黨舉，所以務交求其親援。"
                },
                {
                    "paragraph": "故官之失能者，其國亂。以譽爲賞，以毁爲罰也，則好賞惡罰之人，釋公行，行私術，比周以相爲也，忘主外交以進其與，",
                    "zhushu": "與，謂黨與也。"
                },
                {
                    "paragraph": "則其下所以爲上者薄矣。交衆與多，外内朋黨，雖有大過，其蔽多矣。",
                    "zhushu": "朋黨既多，遞相隠蔽，雖有大過，無從而知也。"
                },
                {
                    "paragraph": "故忠臣危死於非罪，姦邪之臣安利於無功。",
                    "zhushu": "邪臣朋黨，則忠臣横以非罪而見陷，邪臣輒以無功而獲利也。"
                },
                {
                    "paragraph": "忠臣之所以危死而不以其罪，則良伏矣；",
                    "zhushu": "臣傷其類，故良臣伏也。"
                },
                {
                    "paragraph": "姦邪之臣安利不以功，則姦臣進矣，",
                    "zhushu": "同氣相求，故姦臣進也。"
                },
                {
                    "paragraph": "此亡之本也。若是，則羣臣廢法而行私重，輕公法矣。",
                    "zhushu": "私重，謂朋黨私相重也。"
                },
                {
                    "paragraph": "數至能人之門，",
                    "zhushu": "北，其所以私重也。"
                },
                {
                    "paragraph": "不壹至主之廷；百慮私家之便，不壹圖主之國。屬數雖多，非所尊君也；",
                    "zhushu": "君之徒屬之數雖多，皆行私重，故非尊君。"
                },
                {
                    "paragraph": "百官雖具，非所以任國也。",
                    "zhushu": "百官雖備，皆慮私家之便，故非任國任，謂當其事也。"
                },
                {
                    "paragraph": "然則主有人主之名，而實託於羣臣之家也。",
                    "zhushu": "威權下移故也。"
                },
                {
                    "paragraph": "故臣曰：亡國之廷無人焉。",
                    "zhushu": "無憂國之人也。臣，韓非自謂也。"
                },
                {
                    "paragraph": "廷無人者，非朝廷之衰也，家務相益，不務厚圖；大臣務相尊，而不務尊君；小臣奉禄養交，不以官爲事。此其所以然者，由主之不上断於法，而信下爲之也。故明主使法擇人，不自舉也；使法量功，不自度也。",
                    "zhushu": "擇人量功之法，布在方冊，謂成國之舊制。"
                },
                {
                    "paragraph": "能者不可弊，敗者不可飾，譽者不能進，非者弗能退，",
                    "zhushu": "以法量功，故能不可弊敗，不可飾也。以法飾人，故譽不能進，非不能退也。"
                },
                {
                    "paragraph": "則君臣之間明辯而易治，",
                    "zhushu": "明辯，謂善惡不相掩。"
                },
                {
                    "paragraph": "故主讎法則可也。",
                    "zhushu": "讎謂校定可否。"
                },
                {
                    "paragraph": "賢者之爲人臣，北面委質，無有二心。朝廷不敢辭賤，軍旅不敢辭難，",
                    "zhushu": "朝廷辭賤，則下有缺上之心；軍旅辭難，則事有偷存之志。"
                },
                {
                    "paragraph": "順上之爲，從主之法，虚心以待令而無是非也。故有口不以私言，",
                    "zhushu": "爲君言也。"
                },
                {
                    "paragraph": "有目不以私視，",
                    "zhushu": "爲君視也。"
                },
                {
                    "paragraph": "而上盡制之。爲人臣者，譬之若手，上以脩頭，下以脩足，清暖寒熱，不得不救入，",
                    "zhushu": "寒則救之以暖，熱則救之以清。凡此皆用手入，故曰不得不救入也。"
                },
                {
                    "paragraph": "鏌鋣傳體，不敢弗搏。",
                    "zhushu": "利刃近體，手必搏之。"
                },
                {
                    "paragraph": "無私賢哲之臣，無私事能之士。",
                    "zhushu": "賢哲之臣，事能之士，皆以公用之。"
                },
                {
                    "paragraph": "故民不越鄉而交，無百里之慼，",
                    "zhushu": "既任臣以公，則政平國理，人無異望，無外心，故不越鄉而交，所以無百里之慼。"
                },
                {
                    "paragraph": "貴賤不相踰，愚智提衡而立，",
                    "zhushu": "愚智各得其所，故提衡而立。"
                },
                {
                    "paragraph": "治之至也。今夫輕爵禄，易去亡，以擇其主，臣不謂廉；",
                    "zhushu": "易亡，擇主心貪者耳。如此之臣，不可謂廉也。"
                },
                {
                    "paragraph": "詐說逆法，倍主强諫，臣不謂忠；",
                    "zhushu": "逆法强諫，凌主者耳。如此之臣，不可謂忠。"
                },
                {
                    "paragraph": "行惠施利，收下爲名，臣不謂仁；",
                    "zhushu": "行惠收下，作福者耳。如此之臣，不可謂仁。"
                },
                {
                    "paragraph": "離俗隱居，而以作非上，臣不謂義；",
                    "zhushu": "隱居非上，揚主之惡，如此之臣，不可謂義。"
                },
                {
                    "paragraph": "外使諸侯，内耗其國，伺其危險之陂，以恐其主，曰：「交非我不親，怨非我不解」，而主乃信之，以國聽之，卑主之名以顯其身，毁國之厚以利其家，臣不謂智。",
                    "zhushu": "伺危以怨主，毁國以利家，姦雄者耳。如此之臣，不可謂智也。"
                },
                {
                    "paragraph": "此數物者，險世之說也，而先王之法所簡也。",
                    "zhushu": "險世所說，邀取一時之利；先王所簡，必令百代常行。"
                },
                {
                    "paragraph": "先王之法曰：「臣毋或作威，毋或作利，從王之指；無或作惡，從王之路。」古者世治之民，奉公法，廢私術，專意一行，具以待任。",
                    "zhushu": "治世之人，所具意行，不用之於私，唯以待君之任耳。"
                },
                {
                    "paragraph": "夫爲之人主而身察百官，則日不足力不給。",
                    "zhushu": "言當用法而察之。"
                },
                {
                    "paragraph": "且上用目則下飾觀，",
                    "zhushu": "飾觀則目視不得其真也。"
                },
                {
                    "paragraph": "上用耳則下飾聲，",
                    "zhushu": "飾聲則耳聽，不知其僞也。"
                },
                {
                    "paragraph": "上用慮則下繁辭。",
                    "zhushu": "繁辭則慮惑於說也。"
                },
                {
                    "paragraph": "先王以三者爲不足，故舍己能而因法數，審賞罰。先王之所守要，",
                    "zhushu": "因法數，審賞罰，用此察之，則百官不得混其真僞。斯術也，先三所守之要。"
                },
                {
                    "paragraph": "故法省而不侵。獨制四海之内，聰智不得用其詐，險躁不得關其佞，姦邪無所依。遠在千里外，不敢易其辭；勢在郎中，不敢蔽善飾非；",
                    "zhushu": "郎，近侍之官也。"
                },
                {
                    "paragraph": "朝廷羣下，直湊單微，不敢相踰越。",
                    "zhushu": "雖單微直湊，亦令得其職分，而豪強不敢踰。"
                },
                {
                    "paragraph": "故治不足而日有餘，上之任勢使然也。",
                    "zhushu": "立治之功日尚有餘，而功教既已平，羣臣既已穆，則上之任用之勢不違，法教使之然也。"
                },
                {
                    "paragraph": "夫人臣之侵其主也，如地形焉，即漸以往，",
                    "zhushu": "如地形之見耕，漸就削滅也。"
                },
                {
                    "paragraph": "使人主失端，東西易面而不自知。",
                    "zhushu": "既以漸來，故雖至於失端易靣，而主尚不能自知。"
                },
                {
                    "paragraph": "故先王立司南以端朝夕。",
                    "zhushu": "司南，即指南車也，以喻國之正法。"
                },
                {
                    "paragraph": "故明主使其羣臣，不遊意於法之外，不爲惠於法之内，",
                    "zhushu": "不令遊意法外，爲惠法内，皆所以防其侵也。"
                },
                {
                    "paragraph": "動無非法。法，所以凌過遊外私也；",
                    "zhushu": "既使羣臣動皆以法，其或凌過遊外，即皆私也。"
                },
                {
                    "paragraph": "嚴刑，所以遂令懲下也。",
                    "zhushu": "所以嚴刑者，欲以遂令，且懲下也。遂，通也。"
                },
                {
                    "paragraph": "威不貸錯，制不共門。",
                    "zhushu": "威當主錯，故不貸臣令錯；制當主裁，故不共臣同門。錯，置也。"
                },
                {
                    "paragraph": "威制共則衆邪彰矣，",
                    "zhushu": "威制共臣，則制邪顯用矣。"
                },
                {
                    "paragraph": "法不信則君行危矣，",
                    "zhushu": "法不信則後不可行，故君危也。"
                },
                {
                    "paragraph": "刑不斷則邪不勝矣。故曰：巧匠目意中繩，然必先以規矩爲度。",
                    "zhushu": "匠之目意，雖復中繩而不可用，當其規矩爲其度。"
                },
                {
                    "paragraph": "上智捷舉中事，必以先王之法爲比。",
                    "zhushu": "君智雖敏，而中事不可用，當以先王之法爲其比利也。"
                },
                {
                    "paragraph": "故繩直而柱木斵，凖夷而髙科削，",
                    "zhushu": "科，等也。削髙等。令就下也。"
                },
                {
                    "paragraph": "權衡縣而重益輕，",
                    "zhushu": "减重益輕，權衡乃平。"
                },
                {
                    "paragraph": "斗石設而多益少。",
                    "zhushu": "減多益少，斗石乃满。"
                },
                {
                    "paragraph": "故以法治國，舉措而已矣。",
                    "zhushu": "舉法而措之，治自平。"
                },
                {
                    "paragraph": "法不阿貴，繩不撓曲，法之所加，智者弗能辭，勇者弗敢爭，刑過不避大臣，賞善不遺匹夫。故矯上之失，詰下之邪，治亂決繆，絀羡齊非，",
                    "zhushu": "絀其健羡，齊其爲非。絀音黜。"
                },
                {
                    "paragraph": "一民之軌，莫如法。屬官威民，",
                    "zhushu": "屬官，欲令官之屬已。"
                },
                {
                    "paragraph": "退淫殆，止詐僞，莫如刑。刑重則不敢以貴易賤，",
                    "zhushu": "不敢以貴勢慢易於賤也。"
                },
                {
                    "paragraph": "法審則上尊而不侵，上尊而不侵，則主强而守要。故先王貴之而傳之，",
                    "zhushu": "傳之於後。"
                },
                {
                    "paragraph": "人主釋法用私，則上下不别矣。",
                    "zhushu": ""
                }
            ]
        },
        {
            "name": "二柄第七",
            "paragraphs": [
                {
                    "paragraph": "二柄第七",
                    "zhushu": "",
                    "type": 1
                },
                {
                    "paragraph": "明主之所導制其臣者，二柄而已矣。",
                    "zhushu": "導，引也。言道所以引喻其臣而制斷之也。"
                },
                {
                    "paragraph": "二柄者，刑德也。何謂刑德？曰：殺戮之謂刑，慶賞之謂德。爲人臣者，畏誅罰而利慶賞，故人主自用其刑德，則羣臣畏其威而歸其利矣。故世之姦臣則不然，所惡則能得之其主而罪之，",
                    "zhushu": "姦臣所惡，則巧詐媚惑其主，得其威而罪也。"
                },
                {
                    "paragraph": "所愛則能得之其主而賞之。",
                    "zhushu": "姦臣所愛，亦以巧詐媚惑其主，得之恩而賞之。"
                },
                {
                    "paragraph": "今人主非使賞罰之威利出於已也，聽其臣而行其賞罰，則一國之人皆畏其臣而易其君，",
                    "zhushu": "臣用罰，則民畏臣而輕君。"
                },
                {
                    "paragraph": "歸其臣而去其君矣。",
                    "zhushu": "臣用賞，則民歸臣而去其君。"
                },
                {
                    "paragraph": "此人主失刑德之患也。夫虎之所以能服狗者，爪牙也。使虎釋其爪牙而使狗用之，則虎反服狗矣。人主者，以刑德制臣者也。今君人者釋其刑德而使臣用之，則君反制於臣矣。",
                    "zhushu": "反爲臣所制也。"
                },
                {
                    "paragraph": "故田常上請爵禄而行之羣臣，",
                    "zhushu": "請君爵禄而與羣臣，所以樹私徳於衆官。"
                },
                {
                    "paragraph": "下大斗斛而施於百姓。",
                    "zhushu": "於下，而用大斗斛以施百姓，所以樹私恩於衆庻也。"
                },
                {
                    "paragraph": "此簡公失德而田常用之也，故簡公見弑。子罕謂宋君曰：夫慶賞賜予者，民之所喜也，君自行之。殺戮刑罰者，民之所惡也，臣請當之。於是宋君失刑而子罕用之，故宋君見劫。田常罕徒用德",
                    "zhushu": "謂不兼刑也。"
                },
                {
                    "paragraph": "而簡公弑，子罕徒用刑",
                    "zhushu": "謂不兼徳也。"
                },
                {
                    "paragraph": "而宋君劫。故今世爲人臣者，兼刑德而用之，則是世主之危甚於簡公、宋君也。故劫殺擁蔽之主，非失刑德而使臣用之而不危亡者，則未嘗有也。",
                    "zhushu": "",
                    "type": 2
                },
                {
                    "paragraph": "人主將欲禁姦，則審合刑名者，言異事也。",
                    "zhushu": "言，名也。事，則也。言事則相考，則合不可知也。"
                },
                {
                    "paragraph": "爲人臣者陳而言，君以其言授之事，專以其事責其功。功當其事，事當其言，則賞；功不當其事，事不當其言，則罰。故羣臣其言大而功小者則罰，非罰小功也，罰功不當名也。羣臣其言小而功大者亦罰，非不說於大功也，以爲不當名也，害甚於有大功，故罰。",
                    "zhushu": "不當名之害，甚於大功。功大震主，亦所以爲罰。"
                },
                {
                    "paragraph": "昔者韓昭侯醉而寢，典冠者見君之寒也，故加衣於君之上。覺寢而說，",
                    "zhushu": "寢寤而覺。"
                },
                {
                    "paragraph": "問左右曰：「誰加衣者？」左右對曰：「典冠。」君因兼罪典衣與典冠。其罪典衣，以爲失其事也；其罪典冠，以爲越其職也。非不惡寒也，以爲侵官之害甚於寒。故明主之畜臣，臣不得越官而有功，不得陳言而不當。越官則死，不當則罪。守業其官，所言者貞也，",
                    "zhushu": "守業以當官，守官以當言，如此者貞也。"
                },
                {
                    "paragraph": "則羣臣不得朋黨相爲矣。",
                    "zhushu": "",
                    "type": 2
                },
                {
                    "paragraph": "人主有二患：任賢，則臣將乘於賢以劫其君，",
                    "zhushu": "賢者必多才術，故紀乘賢以劫君也。"
                },
                {
                    "paragraph": "妄舉，則事沮不勝。",
                    "zhushu": "妄舉，謂不擇賢，則其事必沮而不勝。沮，毁敗也。"
                },
                {
                    "paragraph": "故人主好賢，則羣臣飾行以要君欲，則是羣臣之情不效；",
                    "zhushu": "飾行則僞外，故其内情不效。效，顯也。"
                },
                {
                    "paragraph": "羣臣之情不效，則人主無以異其臣矣。",
                    "zhushu": "莫不飾行，故真僞不分也。"
                },
                {
                    "paragraph": "故越王好勇，而民多輕死；楚靈王好細腰，而國中多餓人。齊桓公妬外而好内，故竪刁自宫以治内；桓公好味，易牙蒸其子首而進之；燕子噲好賢，故子之明不受國。",
                    "zhushu": "子之，燕之臣也。以噲好賢，故陳禪讓之事，令噲不受國以譲已，因以簒之。"
                },
                {
                    "paragraph": "故君見惡，則羣臣匿端；",
                    "zhushu": "匿其端，避所惡也。"
                },
                {
                    "paragraph": "君見好，則羣臣誣能。",
                    "zhushu": "誣其能，欲見用。"
                },
                {
                    "paragraph": "人主欲見，則羣臣之情態得其資矣。",
                    "zhushu": "羣臣之情態，皆欲求利，君見其好惡，則知利其所存，故得以爲資。"
                },
                {
                    "paragraph": "故子之託於賢以奪其君者也，竪刁、易牙因君之欲以侵其君者也。其卒，子噲以亂死，",
                    "zhushu": "子噲，燕王名也。"
                },
                {
                    "paragraph": "桓公蟲流出尸而不葬。此其故何也？人君以情借臣之患也。",
                    "zhushu": "謂見好惡之情，則臣得以爲利，此以情借臣求利者也，患所以生。"
                },
                {
                    "paragraph": "人臣之情，非必能愛其君也，爲重利之故也。今人主不掩其情，不匿其端，而使人臣有緣以侵其主，",
                    "zhushu": "緣其好惡之情，得以侵主。"
                },
                {
                    "paragraph": "則羣臣爲子之、田常不難矣。故曰：去好惡，羣臣見素。",
                    "zhushu": "君無好惡，則臣無因爲僞，其誠素自見。"
                },
                {
                    "paragraph": "羣臣見素，則大君不蔽矣。",
                    "zhushu": ""
                }
            ]
        },
        {
            "name": "揚權第八",
            "paragraphs": [
                {
                    "paragraph": "揚權第八",
                    "zhushu": "揚，謂舉之使明也。權，謂量事設謀也。",
                    "type": 1
                },
                {
                    "paragraph": "天有大命，人有大命。",
                    "zhushu": "晝夜四時之𠉀，天之大命；君臣上下之節，人之大命也。"
                },
                {
                    "paragraph": "夫香美脆味，厚酒肥肉，甘口而疾形；曼理皓齒，說情而捐精。",
                    "zhushu": "香肥所以甘口也，用之失中則病形。皓曼所以說情也，耽之遇度則捐精。賢才所以助理也，用之失宜則危君也。"
                },
                {
                    "paragraph": "故去泰甚，去泰，身乃無害。權不欲見，素無爲也。事在四方，要在中央。",
                    "zhushu": "四方謂臣民，中央，謂主居。"
                },
                {
                    "paragraph": "聖人執要，四方來效。虚而待之，彼自以之。",
                    "zhushu": "以，用也。君但虚心以待之，彼則各自用其能也。"
                },
                {
                    "paragraph": "四海既藏，道隂見陽。",
                    "zhushu": "四海，則四方也。藏，謂不見也。其能如此，則君當導臣之隂，以見君子之陽，陰陽接則君臣通也。"
                },
                {
                    "paragraph": "左右既立，開門而當。",
                    "zhushu": "左右，爲左輔右弼也。君臣既通，輔弼之臣斯立，如此則類相後，同聲相應，四方賢才畢來矣。君但開門而當之，無所遮擁也。當，受也。"
                },
                {
                    "paragraph": "勿變勿易，與二俱行。",
                    "zhushu": "賢才旣來，莫敢變易。俱令輔弼二臣，俱行職事。"
                },
                {
                    "paragraph": "行之不已，",
                    "zhushu": "既行職事，有功而可，此皆俱賢之臣，不湏有所除去，無不隨化而成。"
                },
                {
                    "paragraph": "是謂履理也。",
                    "zhushu": "君能履理，故有成功。"
                },
                {
                    "paragraph": "夫物者有所宜，材者有所施，各處其宜，故上下無爲。使雞司夜，令狸執䑕，皆用其能，上乃無事。上有所長，事乃不方。",
                    "zhushu": "所長，謂任材用物，皆得其宜，故事不一方而成。"
                },
                {
                    "paragraph": "矜而好能，下之所欺。",
                    "zhushu": "居上者矝好其能，則下各飾其能以欺之。"
                },
                {
                    "paragraph": "辯惠好生，下因其材。",
                    "zhushu": "居上好生辯惠，則下因其材以入其諛。倿材則辯惠也。"
                },
                {
                    "paragraph": "上下易用，國故不治。",
                    "zhushu": "上代下任，下操上權，則國不治。"
                },
                {
                    "paragraph": "用一之道，以名爲首。",
                    "zhushu": "一，謂道可以常行，古今莫二者，唯其正名乎？故曰以名爲首。"
                },
                {
                    "paragraph": "名正物定，名倚物徙。故聖人執一以靜，使名自命，令事自定。",
                    "zhushu": "既使名命事，故事自定也。"
                },
                {
                    "paragraph": "不見其采，下故素正。",
                    "zhushu": "采，故皆事也。上不見事，則下事既素且正。"
                },
                {
                    "paragraph": "因而任之，使自事之，",
                    "zhushu": "因其事而任之，彼則自舉其事。"
                },
                {
                    "paragraph": "因而予之，彼將自舉之。",
                    "zhushu": "因具事以與之，彼則自舉之。"
                },
                {
                    "paragraph": "正與處之，使皆自定之。上以名舉之，",
                    "zhushu": "凡事皆使彼自定，任上者從而以名舉之，則刑名審矣。"
                },
                {
                    "paragraph": "不知其名，復脩其形。",
                    "zhushu": "形，事也。循事以求名，則其名可知也。"
                },
                {
                    "paragraph": "形名參同，用其所生。",
                    "zhushu": "所生爲形名，所從而出者，形名，既以參同，故有此人而用之。"
                },
                {
                    "paragraph": "二者誠信，下乃貢情。",
                    "zhushu": "二者爲形名也。參同則用其人，是謂誠信也。貢，謂陳見也。"
                },
                {
                    "paragraph": "謹脩所事，待命於天。",
                    "zhushu": "君人者能謹脩其事，天必有符應之命以命之。"
                },
                {
                    "paragraph": "毋失其要，乃爲聖人。聖人之道，去智與巧。智巧不去，難以爲常。",
                    "zhushu": "夫智巧在必背道而行詐，故須去之。"
                },
                {
                    "paragraph": "民人用之，其身多殃。主上用之，其國危亡。因天之道，反形之理，督參鞠之，終則有始，",
                    "zhushu": "既去智巧，上因天之道，下則反形之理。二者督巧考參，驗鞠盡之，其事既終，還從其始也。"
                },
                {
                    "paragraph": "虚以靜後，未嘗用已。",
                    "zhushu": "常當虚静以後人，未嘗用已而先唱。"
                },
                {
                    "paragraph": "凡上之患，必同其端，",
                    "zhushu": "端謂所陳事之首也。臣之陳事，不擇可否，毎皆同之，則是徧聽而致患也。"
                },
                {
                    "paragraph": "信而勿同，萬民一從。",
                    "zhushu": "其陳事者且當信之，無遂與司，然後擇其善者以之施教，則萬民齊一而隨從。"
                },
                {
                    "paragraph": "夫道者，弘大而無形；德者，覈理而普至。至於羣生，斟酌用之，萬物皆盛，而不與其寧。",
                    "zhushu": "道德不與物寧而物自寜。"
                },
                {
                    "paragraph": "道者，下周於事，因稽而命，與時生死，",
                    "zhushu": "言當因道以考汝報而汝也。死生，猶廢興也，謂其教命時可廢則廢，時可興則興也。"
                },
                {
                    "paragraph": "參名異事，通一同情。",
                    "zhushu": "參考異事之名，必令通一，而又同情。"
                },
                {
                    "paragraph": "故曰：道不同於萬物，",
                    "zhushu": "故能生於萬物。"
                },
                {
                    "paragraph": "德不同於隂陽，",
                    "zhushu": "故能成於隂陽。"
                },
                {
                    "paragraph": "衡不同於輕重，",
                    "zhushu": "故能知其輕重。"
                },
                {
                    "paragraph": "繩不同於出入，",
                    "zhushu": "故能正於出入。"
                },
                {
                    "paragraph": "和不同於燥濕，",
                    "zhushu": "故能均於燥濕。"
                },
                {
                    "paragraph": "君子不同羣於臣。",
                    "zhushu": "故能制於羣臣。"
                },
                {
                    "paragraph": "凡此六者，道之出也。",
                    "zhushu": "此六者皆自道生，故曰道之出也。"
                },
                {
                    "paragraph": "道無𩀱，故曰一。是故明君貴獨道之容。",
                    "zhushu": "道以獨爲容，"
                },
                {
                    "paragraph": "君臣不同道，下以名禱，",
                    "zhushu": "下當陳其名言，以禱於君。"
                },
                {
                    "paragraph": "君操其名，臣效其形，形名叅同，上下和調也。",
                    "zhushu": "",
                    "type": 2
                },
                {
                    "paragraph": "凡聽之道，以其所出，反以爲之入。",
                    "zhushu": "凡聽言之道，戓有未審，必出言以難之，彼必反求其理，以大於此也。"
                },
                {
                    "paragraph": "故審名以定位，明分以辯類。",
                    "zhushu": "審察其名，則事位自定；明識其分，則物類自辯。"
                },
                {
                    "paragraph": "聽言之道，溶若甚醉。",
                    "zhushu": "溶，閑漫之貌。凡聽言者，欲闇以招明，愚以求智，故閑然若甚醉者，則言者自盡而敷泰也。"
                },
                {
                    "paragraph": "脣乎齒乎，吾不爲始乎；齒乎脣乎，愈惽惽乎。",
                    "zhushu": "脣齒可以發言語也。吾不爲始，則彼自爲始。吾愈惽惽，彼愈昭昭。"
                },
                {
                    "paragraph": "彼自離之，吾因以知之。是非輻湊，上不與構。",
                    "zhushu": "離，謂分析其所言。彼既分析，吾遂知之。所陳之言，或是或非，如輻之湊，皆發自下情，上不與之爲構也。構，結也。"
                },
                {
                    "paragraph": "虚靜無爲，道之情也。叄伍比物，事之形也。叄之以比物，伍之以合虚，根幹不革，則動泄不失矣。",
                    "zhushu": "叄，三也。伍，五也。謂所陳之事，或三之以比物之情，或五之以合虚之数，常令根幹堅植，不有移革，如此則動之散，皆無所失泄也。"
                },
                {
                    "paragraph": "動之溶之，無爲而改之。",
                    "zhushu": "凡所舉動，溶然閑暇，雖有所改，無爲而爲也。"
                },
                {
                    "paragraph": "喜之則多事，惡之則生怨。",
                    "zhushu": "謂臣所陳言，君若喜之，彼必自媚，益爲其事；若乃惡之，彼必生怨而遂止。"
                },
                {
                    "paragraph": "故去喜去惡，虚心以爲道舍。",
                    "zhushu": "去喜惡以虚其心，則道來止，故爲道舍。"
                },
                {
                    "paragraph": "上不與共之，民乃寵之；",
                    "zhushu": "謂下之爲事止不與共得，則臣得自專，其事必成，故得受其榮寵也。"
                },
                {
                    "paragraph": "上不與義之，使獨爲之。上固閑内扃，從室視庭，参咫尺已具，皆之其處。以賞者賞，以刑者刑，",
                    "zhushu": "閉内扄講，閉心以察臣也。由内以觀外，若從室而視庭也。八尺曰咫，尺寸者，所以度長短。既閉心以参驗之，咫尺以度量之，二者以具，則大小長短皆之其所，不相犯錯。如此則可賞則賞，可刑則刑，無乖謬矣。"
                },
                {
                    "paragraph": "因其所爲，各以自成，善惡必及，孰敢不信？",
                    "zhushu": "所爲善惡，既各自成，善必及賞，惡必及刑。刑賞不差，誰敢不信？"
                },
                {
                    "paragraph": "規矩既設，三隅乃列。",
                    "zhushu": "賞罰規矩既已說於一事二事，則人知他事皆然，故曰三隅乃列也。"
                },
                {
                    "paragraph": "主上不神，下將有因。",
                    "zhushu": "神者，隱而莫測其所由者也。既不神，故可測則可因，故曰下將有因也。"
                },
                {
                    "paragraph": "其事不當，下考其常。",
                    "zhushu": "主事不當，則下以常理考之，所以較其非。"
                },
                {
                    "paragraph": "若天若地，是謂累解。",
                    "zhushu": "天地髙厚，不可測者也。君用意如天地，則上因下考之累可解也。"
                },
                {
                    "paragraph": "若地若天，孰疏孰親？",
                    "zhushu": "天無私覆，地無私載，故無疏無親也。"
                },
                {
                    "paragraph": "能象天地，是謂聖人。",
                    "zhushu": "象天地之髙厚而無私也。"
                },
                {
                    "paragraph": "欲治其内，置而勿親。",
                    "zhushu": "内，謂君之機密也。故令機事不失，所置之臣勿私親之。"
                },
                {
                    "paragraph": "欲治其外，官置一人。不使自恣，安得移并？",
                    "zhushu": "外謂百官之政也。欲令官政不失，則每官置一人焉。夫兩雄必爭，官有二人，適足以増其猜競，故一人則専而不恣，豈有移易并兼之事。"
                },
                {
                    "paragraph": "大臣之門，唯恐多人。",
                    "zhushu": "臣門多人，威權在之故也。"
                },
                {
                    "paragraph": "凡治之極，下不能得，",
                    "zhushu": "神隱不惻，故下不能得之。治道無踰此者，故曰治之極也。"
                },
                {
                    "paragraph": "周合刑名，民乃守職。去此更求，是謂大惑。",
                    "zhushu": "刑名不差，則其守職，此治之至要者也。去至要而不用，非惑而何也？"
                },
                {
                    "paragraph": "猾民愈衆，姦邪滿側。",
                    "zhushu": "亦既大惑故，姦衆而邪滿。"
                },
                {
                    "paragraph": "故曰：毋富人而貸焉，毋貴人而逼焉，",
                    "zhushu": "君之富臣，更從臣貸；君之貴臣，更令臣逼。此倒置之徒，不識理道者也。"
                },
                {
                    "paragraph": "毋專信一人而失其都國焉。",
                    "zhushu": "專信一人，則勢聚焉，故失其都。"
                },
                {
                    "paragraph": "腓大於股，難以趣走。",
                    "zhushu": "臣重於君，難以爲理。"
                },
                {
                    "paragraph": "主失其神，虎隨其後。",
                    "zhushu": "失神，謂君可測知，如臣能爲虎隨後以伺其隙。"
                },
                {
                    "paragraph": "主上不知，虎將爲狗。",
                    "zhushu": "主旣不知臣之爲虎，則臣匿威藏用，外若狗然，所以隂謀其事。"
                },
                {
                    "paragraph": "主不蚤止，狗益無已。",
                    "zhushu": "臣旣以虎爲狗，君不知而止之。如此則同事相求皆爲狗，益其朋黨，無有巳時也。"
                },
                {
                    "paragraph": "虎成其羣，以弑其母。",
                    "zhushu": "母則君也。旣朋黨相益，即是虎成羣也。虎旣成群，母必見弑。"
                },
                {
                    "paragraph": "爲主而無臣，奚國之有？",
                    "zhushu": "臣皆爲虎，故曰：無臣也。臣無則國亡，故曰：奚國之有。"
                },
                {
                    "paragraph": "主施其法，大虎將怯。主施其刑，大虎自寧。",
                    "zhushu": "主旣施刑，虎則懼而履道，故得安寧也。"
                },
                {
                    "paragraph": "法刑狗信，虎化爲人，復反其真。",
                    "zhushu": "謂君君臣臣也。"
                },
                {
                    "paragraph": "欲爲其國，必伐其聚。",
                    "zhushu": "聚爲朋黨，交結伐之者，所以離散其朋黨也。"
                },
                {
                    "paragraph": "不伐其聚，彼將聚衆。欲爲其地，必適其賜。",
                    "zhushu": "地亦國也。欲治其國，必令賜與　宜。"
                },
                {
                    "paragraph": "不𮷧其賜，亂人求益。彼求我予，假仇人斧，",
                    "zhushu": "亂人求益而與之，則是以斧假仇人也。"
                },
                {
                    "paragraph": "假之不可，彼將用之以伐我。",
                    "zhushu": "以斧與仇，則是假與不可，仇旣得斧，我之見伐，不亦宜哉！"
                },
                {
                    "paragraph": "黃帝有言曰：「上下一日百戰。」",
                    "zhushu": "夫上位可寶，上利可貪，居下者常有羡欲之心，欲静則不能，欲取則不得，二者交戰，一日有百也。"
                },
                {
                    "paragraph": "下匿其私，用試其上，下操度量，以割其下。",
                    "zhushu": "下既有羡之心，常匿私以試上，故上必當操度量以割断其下也。"
                },
                {
                    "paragraph": "故度量之立，主之寶也；",
                    "zhushu": "度量可以割断下，故爲主之寳也。"
                },
                {
                    "paragraph": "黨與之具，臣之寳也。",
                    "zhushu": "黨與具，可以奪君位，故爲臣寳。"
                },
                {
                    "paragraph": "臣之所不弑其君者，黨與不具也。故上失扶寸，下得㝷常。",
                    "zhushu": "四指爲扶。上於度量。少有所失。下之得利。已數倍多矣。"
                },
                {
                    "paragraph": "有國之君，不大其都；",
                    "zhushu": "大其都臣，將據以叛國。"
                },
                {
                    "paragraph": "有道之臣，不貴其家；",
                    "zhushu": "大夫稱家貴，其家臣將凌已。"
                },
                {
                    "paragraph": "有道之君，不貴其臣。",
                    "zhushu": "貴其臣，臣將貴，勢過已。"
                },
                {
                    "paragraph": "貴之富之，備將代之。",
                    "zhushu": "臣既貴富備，必將代君也。"
                },
                {
                    "paragraph": "備危恐殆，急置太子，禍乃無從起。",
                    "zhushu": "太子者，君之副貳，國之重鎮。今欲備其危殆，必速置之，則禍端自息矣。"
                },
                {
                    "paragraph": "内索出圉，必身自執其度量。",
                    "zhushu": "臣人四面，謀君常在圉。今自内欲求出圉，但身執度量則可矣。"
                },
                {
                    "paragraph": "厚者虧之，薄者靡之。",
                    "zhushu": "厚謂臣黨與衆，勢位髙也。位如此，必虧之使薄也。"
                },
                {
                    "paragraph": "虧靡有量，毋使民比周，同欺其上。虧之若月，",
                    "zhushu": "若明之漸虧也，亦取其既盛必衰，天之道也。"
                },
                {
                    "paragraph": "靡之若𤍠。",
                    "zhushu": "若鑚火之取熱，不得中急。"
                },
                {
                    "paragraph": "簡令謹誅，必盡其罰。",
                    "zhushu": "盡刑罰之理也。"
                },
                {
                    "paragraph": "毋㢮而弓，一棲兩雄，",
                    "zhushu": "弓以射不當棲之雄，喻刑法罰不當立人官也。"
                },
                {
                    "paragraph": "一棲兩雄，其鬬㘖㘖。",
                    "zhushu": "爭。鬭貌。"
                },
                {
                    "paragraph": "犲狼在牢，其羊不繁。",
                    "zhushu": "犲狼，喻吏之貪殘者。"
                },
                {
                    "paragraph": "一家二貴，事乃無功。",
                    "zhushu": "二貴争出命，服役者不知誰從，故事無功也。"
                },
                {
                    "paragraph": "夫妻持政，子無適從。",
                    "zhushu": "夫唱婦隨者，禮之正也。今夫妻爭持其政，故子不知所從也。"
                },
                {
                    "paragraph": "爲人君者，數披其木，毋使木枝扶疏。",
                    "zhushu": "木，喻臣也。披爲落其枝也。數落木枝者，喻數削黜臣之威勢也。"
                },
                {
                    "paragraph": "木枝扶疏，將塞公閭。",
                    "zhushu": "謂臣威權覆，王充塞公閭。"
                },
                {
                    "paragraph": "私門將實，公庭將虚，主將壅圍。",
                    "zhushu": "圍，圉也。"
                },
                {
                    "paragraph": "數披其木，無使木枝外拒。",
                    "zhushu": "拒謂枝之旁生者也。"
                },
                {
                    "paragraph": "木枝外拒，將逼主處。數披其木，毋使枝大本小。枝大本小，將不勝春風。不勝春風，枝將害心。",
                    "zhushu": "春風所以發生萬物者也，喻君恩賞所以榮益於下者也。枝本大矣，春風又發其榮以増其重，則披枝而害心。喻臣本實矣，君又加之恩賞以増其威重，則臣將二而危君矣。"
                },
                {
                    "paragraph": "公子既衆，宗室憂吟。",
                    "zhushu": "宗室謂太宗適子家也。庶子既衆，勢凌適子，故憂吟也。"
                },
                {
                    "paragraph": "止之之道，數披其木，毋使枝茂。木數披，黨與乃離。掘其根本，木乃不神。填其洶淵，毋使水清。",
                    "zhushu": "淵者，水之停積，水清鑒之者必衆，喻雖族和，附之者必多也。"
                },
                {
                    "paragraph": "探其懐，奪之威，",
                    "zhushu": "探其懐，謂淵，其心，知其所欲爲。"
                },
                {
                    "paragraph": "主上用之，若電若雷。",
                    "zhushu": "威不下分，則君命神而可畏，故若雷電也。"
                }
            ]
        },
        {
            "name": "八姦第九",
            "paragraphs": [
                {
                    "paragraph": "八姦第九",
                    "zhushu": "",
                    "type": 1
                },
                {
                    "paragraph": "凡人臣之所道成姦者有八術：",
                    "zhushu": "道，引也。言姦臣或誘引君之左右，或誘引君之百姓，以成其姦邪，其術有八也。"
                },
                {
                    "paragraph": "一曰在同牀。何謂同牀？曰：貴夫人，愛孺子，便僻好色，",
                    "zhushu": "便僻得嬖羙好之色。"
                },
                {
                    "paragraph": "此人主之所惑也。託於燕處之虞，乘醉飽之時，而求其所欲，此必聽之術也。",
                    "zhushu": "乘，因也。夫人孺子等，由因君醉飽之時，進以燕娱之具，以求其所欲，事無不聽。"
                },
                {
                    "paragraph": "爲人臣者，内事之以金玉，使惑其主，此之謂同牀。",
                    "zhushu": "以金玉之寳内事貴夫人、愛孺子等，使之惑主，主惑則姦謀可成也。"
                },
                {
                    "paragraph": "二曰在旁。何謂在旁？曰：優笑侏儒，左右近習，",
                    "zhushu": "優笑者，謂俳優能啁笑者，侏儒短人也。"
                },
                {
                    "paragraph": "此人主未命而唯唯，未使而諾諾，先意承旨，觀貌察色，以先主心者也。此皆俱進俱退，皆應皆對，",
                    "zhushu": "謂君所欲進，則左右近習俱共進之；所欲退，則俱共退之。命之，則皆問之，則皆對。"
                },
                {
                    "paragraph": "一辭同軌，以移主心者也。爲人臣者，内事比以金玉玩好，外爲之行不法，使之化其主，此之謂在旁。",
                    "zhushu": "主姦臣既以金玉内事近習之臣，外又爲行非法，漸化其主。主既習非，則其位可得而奪也。"
                },
                {
                    "paragraph": "三曰父兄。何謂父兄？曰：側室公子，人主之所親愛也；大臣廷吏，人主之所與度計也。此皆盡力畢議，人主之所必聽也。爲人臣者，事畢公子側室以音聲子女，收大臣廷吏以辭言，處約言事，事成則進爵益禄，以勸其心，使犯其主，此之謂父兄。",
                    "zhushu": "收，謂收攝其心也。謂臣欲收大臣之心辭，言爲作聲譽，又更處置邀共言事於君，其事既成，大臣心益爵禄，用此以勸其心，使之犯忤其主，主犯則君臣有隙，姦臣可以施謀也。"
                },
                {
                    "paragraph": "四曰養殃。何謂養殃？曰：人主樂美宫室臺池，好飾子女狗馬，以娛其心，此人主之殃也。爲人臣者，盡民力以美宫室臺池，重賦斂以飾子女狗馬，以娛其主，而亂其心，從其所欲而樹私利其間，此謂養殃。五曰民萌。何謂民萌？曰：爲人臣者，散公財以說民人，行小惠以取百姓，使朝廷市井皆勸譽已，以塞其主",
                    "zhushu": "臣行其惠，則主澤不下流，故曰塞其主。"
                },
                {
                    "paragraph": "而成其所欲，此之謂民萌。六曰流行。何謂流行？曰：人主者，固壅其言，談希於聽，論議易移以辯說。",
                    "zhushu": "君門隔於九重，賢俊希得與振，故言談論議希也。"
                },
                {
                    "paragraph": "爲人臣者，求諸侯之辯士，養國中之能說者，使之以語其私，爲巧文之言，流行之辭，",
                    "zhushu": "謂其言巧便聽者，似若流通而可行。"
                },
                {
                    "paragraph": "示之以利勢，懼之以患害，施屬虚辭，以壞其主，",
                    "zhushu": "設施，綴屬浮虚之辭。"
                },
                {
                    "paragraph": "此之謂流行。七曰威强。何謂威强？曰：君人者，以羣臣百姓爲威强者也。羣臣百姓之所善，則君善之；非羣臣百姓之所善，則君不善之。爲人臣者，聚帶劒之客，養必死之士，以彰其威。明爲己者必利，不爲己者必死，以恐其羣臣百姓而行其私。此之謂威强。八曰四方。何謂四方？曰：君臣者，國小則事大國，兵弱則畏强兵。大國之所索，小國必聽；强兵之所加，弱兵必服。爲人臣者，重賦歛，盡府庫，虚其國以事大國，而用其威求誘其君；甚者舉兵以聚邊境而制斂於内。薄者數内大使以震其君，使之恐懼。此之謂四方。凡此八者，人臣之所以道成姦，世主所以壅刼，失其所有也，不可不察焉。明君之於内也，娛其色而不行其謁，不使私請。",
                    "zhushu": "所以防初姦之同牀也。"
                },
                {
                    "paragraph": "其於左右也，使其身，必責其言，不使益辭。",
                    "zhushu": "所以防二姦之在旁也。"
                },
                {
                    "paragraph": "其於父兄大臣也，聽其言也，必使以罰任於後，",
                    "zhushu": "當則任之，不當則罰之。"
                },
                {
                    "paragraph": "不令妄舉。",
                    "zhushu": "防三姦之父兄。"
                },
                {
                    "paragraph": "其於觀樂玩好也，必令之有所出，",
                    "zhushu": "謂知其所從來。"
                },
                {
                    "paragraph": "不使擅進，不使擅退，羣臣虞其意。",
                    "zhushu": "防四姦之飬殃也。虞，度也。必不令度君意，擅有所進退也。"
                },
                {
                    "paragraph": "其於德施也，縱禁財，發墳倉，",
                    "zhushu": "積累於倉若墳然。"
                },
                {
                    "paragraph": "利於民者，必出於君，不使人臣私其徳。",
                    "zhushu": "防五姦之民萌也。"
                },
                {
                    "paragraph": "其於說議也，稱譽者所善，毁疵者所惡，必實其能，察其過，",
                    "zhushu": "考實其能，察詳其過。"
                },
                {
                    "paragraph": "不使羣臣相爲語；",
                    "zhushu": "防六姦之流行。"
                },
                {
                    "paragraph": "其勇力之士也，軍旅之功無喻賞，邑鬭之勇無赦罪，",
                    "zhushu": "邑鬭勇者，謂恃力與邑人私鬬。"
                },
                {
                    "paragraph": "不使羣臣行私財。",
                    "zhushu": "防七姦之威强也，不使行私財於勇士。"
                },
                {
                    "paragraph": "其於諸侯之求索也，法則聽之，不法則距之，",
                    "zhushu": "防八姦之四方。",
                    "type": 2
                },
                {
                    "paragraph": "所謂亡君者，非莫有其國也，而有之者皆非已有也。",
                    "zhushu": "亡君雖有國，非已有之，令臣執制而有之。"
                },
                {
                    "paragraph": "令臣以外爲制於内，則是君人者亡也。",
                    "zhushu": "臣自外制内，而君不擅舉手，如此者，君必亡也。"
                },
                {
                    "paragraph": "聽大國，爲救亡也，而亡亟於不聽，",
                    "zhushu": "聽大國則誅求無猒，每事皆聽，其傾國猶不足，有所不從，則有辭而見代。故聽從之亡，急於不聽也。"
                },
                {
                    "paragraph": "故不聽，羣臣知不聽，則不外諸侯，",
                    "zhushu": "臣之外交，以君之聽已欲有所搆結。今君既不聽，則交之外心息矣。"
                },
                {
                    "paragraph": "諸侯之不聽，則不受之臣誣其君矣。",
                    "zhushu": "諸侯知我不聽用其臣，不受彼臣之浮言，以罔誣其君也。",
                    "type": 2
                },
                {
                    "paragraph": "明主之爲官職爵禄也，所以進賢材，勸有功也，故曰：賢材者處厚禄，任大官；功大者有尊爵，受重賞。官賢者量其能，賦禄者稱其功。是以賢者不誣能以事其主，有功者樂進其業，故事成功立。今則不然，不課賢不肖，論有功勞，用諸侯之重，",
                    "zhushu": "諸侯以勢，位之重也，有所委屬而君用之。"
                },
                {
                    "paragraph": "聽左右之謁，父兄大臣上請爵禄於上，而下賣之以收財利，及以樹私黨。故財利多者買官以爲貴，有左右之交者，請謁以成重。功勞之臣不論，官職之遷失謬。是以吏偷官而外交，弃事而財親。是以賢者懈怠而不勸，有功者隳而簡其業，此亡國之風也。",
                    "zhushu": "隳，毁也。或本爲堕也。"
                }
            ]
        },
        {
            "name": "十過第十",
            "paragraphs": [
                {
                    "paragraph": "十過第十",
                    "zhushu": "",
                    "type": 1
                },
                {
                    "paragraph": "十過：一曰行小忠，則大忠之賊也。二曰顧小利，則大利之殘也。三曰行僻自用，無禮諸侯，則亡身之至也。四曰不務聽治而好五音，則窮身之事也。五曰貪愎喜利，則滅國殺身之本也。六曰耽於女樂，不顧國政，則亡國之禍也。七曰離内逺遊而忽於諫士，則危身之道也。八曰過而不聽於忠臣，而獨行其意，則滅髙名爲人笑之始也。九曰内不量力，外恃諸侯，則削國之患也。十曰國小無禮，不用諫臣，則絶丗之勢也。",
                    "zhushu": "",
                    "type": 2
                },
                {
                    "paragraph": "奚謂小忠？昔者楚王共與𣈆厲公戰於鄢陵，楚師敗,而共王傷其目。酣戰之時，司馬子反渇而求飲，竪榖陽操觴酒而進之。子反曰：嘻!退,酒也。子反受而飲之。子反之爲人也，嗜酒,而甘之，弗能絶於口,而醉。戰既罷，共王欲復戰，令人召司馬子反，司馬子反辭以心疾。共王駕而自往，入其幄中，聞酒臭而還，曰：今日之戰，不穀親傷。所恃者，司馬也，而司馬又醉如此，是亡楚國之社稷，而不言吾衆也。不榖無復戰矣。於是還師而去，斬司馬子反以爲大戮。故竪穀陽之進酒，不以讎子反也，其心忠愛之，而適足以殺之。故曰：行小忠，則大忠之賊也。",
                    "zhushu": "",
                    "type": 2
                },
                {
                    "paragraph": "奚謂顧小利？昔者𣈆獻公欲假道於虞以伐虢。荀息曰：君其以垂棘之璧與屈産之乘，賂虞公，求假道焉，必假我道。君曰：垂棘之璧，吾芁君之寶也；屈産之乘，寡人之駿馬也。若受吾幣不假之道，將柰何？荀息曰：彼不假我道，必不敢受我幣。若受我幣而假我道，則是寳猶取之内府而藏之外府也，馬猶取之内廐而著之外廐也。君勿憂。君曰：諾。乃使荀息以垂棘之璧與屈産之乘賂虞公而求假道焉。虞公貪利其璧與馬而欲許之。宫之竒諫曰：不可許。夫虞之有虢也，如車之有輔。輔依車，車亦依輔，虞、虢之勢正是也。若假之道，則虢朝亡而虞夕從之矣。不可，願勿許。虞公弗聽，遂假之道。荀息伐虢而還反。處三年，興兵伐虞，又尅之。荀息牽馬操璧而報獻公，獻公說曰：璧則猶是也。雖然，馬齒亦益長矣。故虞公之兵殆而地削者，何也？愛小利而不慮其害。故曰：顧小利則大利之殘也。",
                    "zhushu": "",
                    "type": 2
                },
                {
                    "paragraph": "奚謂行僻？昔者楚靈王爲申之命，宋太子後至，執而囚之，狎徐君，",
                    "zhushu": "輕侮之也。"
                },
                {
                    "paragraph": "拘齊慶封。中射士",
                    "zhushu": "中射士官有上、中、下。"
                },
                {
                    "paragraph": "諫曰：合諸侯不可無禮，此存亡之機也。昔者桀爲有我之㑹，而有緡叛之；紂爲黎丘之蒐，而戎、狄叛之，",
                    "zhushu": "有戎、有緡，皆國名。"
                },
                {
                    "paragraph": "由無禮也。君其圖之。君不聽，遂行其意。居末期年，靈王南遊，羣臣從而刼。靈王餓而死乾溪之上。故曰：行僻自用，無禮諸侯，則亡身之至也。",
                    "zhushu": "",
                    "type": 2
                },
                {
                    "paragraph": "奚謂好音？昔者衛靈公將之𣈆，至濮水之上，稅車而放馬，設舍以宿。夜分，而聞鼔新聲者而說之。使人問左右，盡報弗聞。乃召師㳙而告之，曰：有鼓新聲者，使人問左右，盡報弗聞。其狀似鬼神，子爲聽而寫之。師㳙曰：諾。因静坐撫琴而寫之。師㳙明日報曰：臣得之矣，而未習也，請復一習之。靈公曰：諾。因復留宿。明日，而習之。遂去之𣈆。𣈆平公觴之於施夷之臺。酒酣，靈公起。公曰：有新聲，願請以示。平公曰：善。乃召師㳙，令坐師曠之旁，援琴鼓之。未終，師曠撫止之，曰：此亡國之聲，不可遂也。平公曰：此道奚出？師曠曰：此師延之所作，與紂爲靡靡之樂也。及武王伐紂，師延東走，至於濮水而自投。故聞此聲者，必於濮水之上。先聞此聲者，其國必削，不可遂。平公曰：“寡人所好者音也，子其使遂之。師㳙鼓究之。平公問師㳙曰：此所謂何聲也？師曠曰：此所謂清商也。公曰：清商固最悲乎？師曠曰：不如清徵。公曰：清徵可得而聞乎？師曠曰：不可。古之聽清徵者，皆有德義之君也。今吾君德薄，不足以聽。平公曰：寡人之所好者，音也，願試聽之。師曠不得已，援琴而鼓。一奏之，有玄鶴二八，道",
                    "zhushu": "道從也。"
                },
                {
                    "paragraph": "南方來，集於郎門之垝。",
                    "zhushu": "棟，端也。"
                },
                {
                    "paragraph": "再奏之，而列。三奏之，延頸而鳴，舒翼而舞。音中宫商之聲，聲聞于天。平公大說，坐者皆喜。平公提觴而起爲師曠壽，反而問曰：音莫悲於清徵乎？師曠曰：不如清角。平公曰：清角可得而聞乎？師曠曰：不可。昔者黄帝合鬼神於泰山之上。駕象車而六蛟龍，畢方",
                    "zhushu": "神名也。"
                },
                {
                    "paragraph": "並鎋，",
                    "zhushu": "蒲末切。"
                },
                {
                    "paragraph": "蚩尤居前，風伯進掃，雨師洒道，虎狼在前，鬼神在後，騰蛇伏地，鳯皇覆上，大合鬼神，作爲清角。今主君德薄，不足聽之。聽之， 將恐有敗。平公曰：寡人老矣，所好者音也，願遂聽之。師曠不得已而鼓之。一奏而有玄雲從西北方起；再奏之，大風至，大雨隨之，裂帷幕，破爼豆，隳廊瓦，坐者散走。平公恐懼，伏于廊室之間。𣈆國大旱，赤地三年，平公之身遂瘙病。故曰：不務聽治，而好五音不已，則窮身之事也。",
                    "zhushu": "",
                    "type": 2
                },
                {
                    "paragraph": "奚謂貪愎？昔者智伯瑶",
                    "zhushu": "知伯名。"
                },
                {
                    "paragraph": "率趙、韓、魏而伐范、中行，滅之。反歸，休兵數年，因令人請地於韓。韓康子欲勿與，叚規諫曰：不可不與也。夫知伯之爲人也，好利而驁愎。彼來請地而弗與，則移兵於韓必矣。君其與之。與之，彼狃",
                    "zhushu": "狃，習也。得地於韓，将生心他求也。"
                },
                {
                    "paragraph": "又將請地他國。他國且有不聽，不聽，則知伯必加之兵。如是，韓可以免於患，而待其事之變。康子曰：諾。因令使者致萬家之縣一於知伯。知伯說，又令人請地於魏。宣子欲勿與，趙葭諫曰：彼請地於韓，韓與之。今請地於魏，魏弗與，則是魏内自强，而外怒知伯也。如弗予，其措兵於魏必矣。宣子諾。因令人致萬家之縣一於知伯。知伯又令人之趙請蔡、臯狼之地。",
                    "zhushu": "邑名。"
                },
                {
                    "paragraph": "趙襄子弗與。知伯因隂約韓、魏將以伐趙。襄子召張孟談而告之曰：夫知伯之爲人也，陽規而隂䟽。三使韓、魏而寡人不與焉，",
                    "zhushu": "三使隂以相約，知有異志也。"
                },
                {
                    "paragraph": "其措兵於寡人必矣。今吾安居而可？張孟談曰：夫董閼子，簡主之才臣也，其治𣈆陽而尹鐸循之，",
                    "zhushu": "尹鐸安于之屬大夫。"
                },
                {
                    "paragraph": "其餘教猶存，君其定居𣈆陽而已矣。君曰：諾。乃召延陵生，令將軍車騎先至𣈆陽，君因從之。君至，而行其城郭及五官之藏。城郭不治，倉無積粟，府無儲錢，庫無甲兵，邑無守具。襄子懼，乃召張孟談曰：寡人行城郭及五官之藏，皆不備具，吾將何以應敵？張孟談曰：臣聞聖人之治，藏於臣不藏於府庫，務脩其教不治城郭。君其岀令，令民自遺三年之食，有餘粟者入之倉；遺三年之用，有餘錢者入之府；遺有奇人者，使治城郭之繕。",
                    "zhushu": "竒，餘也。謂閑人。竒音羇。"
                },
                {
                    "paragraph": "君夕岀令，明日倉不容粟，府無積錢，庫不受甲兵。居五日而城郭已治，守備已具。君召張孟談而問之曰：吾城郭已治，守備已具，錢粟已足，甲兵有餘，吾柰無箭何？張孟談曰：臣聞董子之治𣈆陽也，公宫之垣皆以荻蒿楛楚墻之，其楛髙至于丈，君發而用之。於是發而試之，其堅則雖菌餘之勁弗能過也。君曰：吾箭已足矣，柰無金何？張孟談曰：臣聞董子治𣈆陽也，公宫令舍之堂皆以錬銅爲柱質，君發而用之。於是發而用之，有餘金矣。號令已定，守備已具。三國之兵果至，至則乗𣈆陽之城。遂戰三月，弗能拔，因軍而圍之，決𣈆陽之水以灌之。圍𣈆陽三年，城中巢居而處，懸釜而炊，財食將盡，士大夫羸病。襄子謂張孟談曰：粮食匱，財力盡，士大夫羸病，吾恐不能守矣！欲以城下，何國之可下？張孟談曰：臣聞之，亡弗能存，危弗能安，則無爲貴智矣。君失此計者，臣請試潜行而岀，見韓、魏之君。張孟談見韓、魏之君曰：臣聞脣亡齒寒。今知伯率二君而伐趙，趙將亡矣。趙亡，則二君爲之次。二君曰：我知其然也。雖然，知伯之爲人也，麤中而少親，我謀而覺，則其禍必至矣。爲之柰何？張孟談曰：謀岀二君之口，而入臣之耳，人莫之知也。二君因與張孟談約三軍之反，與之期日。夜遣孟談入𣈆陽，以報二君之反。襄子迎孟談而再拜之，且恐且喜。二君以約遣張孟談，因朝知伯而岀，遇智過於轅門之外。智過怪其色，因入見知伯曰：二君貌將有變。君曰：何如？其行矜而意髙，非他時之節也，君不如先之。君曰：吾與二主約謹矣，破趙而三分其地，寡人所以親之，必不侵欺。兵之著於𣈆陽三年，今旦暮將拔之而嚮其利，何乃將有他心？必不然，子釋勿憂，勿岀於口。明旦，二主又朝而岀，復見智過於轅門。智過入見曰：君以臣之言告二主乎？君曰：何以知之？曰：今日二主朝而岀，見臣而其色動，而視屬臣。此必有變，君不如殺之。君曰：子置勿復言。智過曰：不可，必殺之。若不能殺，遂親之。君曰：親之柰何？智過曰：魏宣子之謀臣曰趙葭，韓康子之謀臣曰叚規，此皆能移其君之計。君與其二君約，破趙國，因封二子者各萬家之縣一。如是，則二主之心可以無變矣。知伯曰：破趙而三分其地，又封二子者各萬家之縣一，則吾所得者少，不可。智過見其言之不聽也，岀，因更其族爲輔氏。至於期日之夜，趙氏殺其守堤之吏，而決其水灌知伯軍。知伯軍救水而亂，韓、魏翼而擊之，襄子將卒犯其前，大敗知伯之軍而擒知伯。知伯身死軍破，國分爲三，爲天下笑。故曰：貪愎好利，則滅國殺身之本也。",
                    "zhushu": "",
                    "type": 2
                },
                {
                    "paragraph": "奚謂耽於女樂？昔者戎王使由余聘於秦，穆公問之曰：寡人甞聞道，而未得目見之也。願聞古之明主得國失國何常以？由余對曰：臣嘗得聞之矣，常以儉得之，以奢失之。穆公曰：寡人不辱而問道於子，子以儉對寡人，何也？由余對曰：臣聞昔者堯有天下，飯於土簋，飲於土鉶。其地南至交趾，北至幽都，東西至日月之所岀入者，莫不賔服。堯禪天下，虞舜受之，作爲食器，斬山木而財之，削蜛脩之迹，",
                    "zhushu": "磨其斧迹。"
                },
                {
                    "paragraph": "流漆墨其上，",
                    "zhushu": "流，布也。"
                },
                {
                    "paragraph": "輸之於宫以爲食器。諸侯以爲益侈，國之不服者十三。舜禪天下而傳之於禹，禹作爲𥙊器，墨染其外，而朱𦘕其内，縵帛爲茵，蔣席",
                    "zhushu": "蔣：草名。"
                },
                {
                    "paragraph": "頗縁，觴酌有采，而樽爼有飾。此彌侈矣，而國之不服者三十三。夏后氏沒，殷人受之，作爲大路，而建九旒，食器雕琢，觴酌刻鏤，四壁堊墀，茵席雕文。此彌侈矣，而國之不服者五十三。君子皆知文章矣，而欲服者彌少。臣故曰：儉其道也。由余出，公乃召内史廖而告之，曰：寡人聞鄰國有聖人，敵國之憂也。今由余，聖人也，寡人患之，吾將柰何？内史廖曰：臣聞戎王之居，僻陋而道逺，未聞中國之聲。君其遺之女樂，以亂其政，而後爲由余請，其以䟽其諫。彼君臣有間，而後可圖也。君曰：諾。乃使史廖以女樂二八遺戎王。因爲由余請期。戎王許諾，見其女樂而說之，設酒張飲，日以聽樂，終嵗不遷，牛馬半死。由余歸，因諫戎王，戎王弗聽。由余遂去之秦。秦穆公迎而拜之上卿。問其兵勢與其地形。既以得之，舉兵而伐之，兼國十二，開地千里。故曰：耽於女樂，不顧國政，亡國之禍也。",
                    "zhushu": "",
                    "type": 2
                },
                {
                    "paragraph": "奚謂離内逺遊？昔者田成子遊於海而樂之。號令諸大夫曰：言歸者死。顔涿聚曰：君遊海而樂之，柰臣有圖國者何？君雖樂之，將安得？田成子曰：寡人布令曰言歸者死，今子犯寡人之令。援戈將擊之。顔涿聚曰：昔桀殺𨵿龍逢，而紂殺王子比干。今君雖殺臣之身，以三之可也。臣言爲國，非爲身也。延頸而前曰：君擊之矣！君乃釋戈趣駕而歸。至三日，而聞國人有謀不内田成子者矣。田成子所以遂有齊國者，顔涿聚之力也。故曰：離内逺遊，則危身之道也。",
                    "zhushu": "",
                    "type": 2
                },
                {
                    "paragraph": "奚謂過而不聽於忠臣？昔者齊桓公九合諸侯，一匡天下，爲五伯長，管仲佐之。管仲老，不能用事，休居於家。桓公從而問之曰：仲父家居有病，即不幸而不起此病，政安遷之？管仲曰：臣老矣，不可問也。雖然，臣聞之，知臣莫若君，知子莫若父。君其試以心决之。君曰：鮑叔牙何如？管仲曰：不可。鮑叔牙爲人，剛愎而上悍。剛則犯民以暴，愎則不得民心，悍則下不爲用。其心不懼，非霸者之佐也。公曰：然則竪刁何如？管仲曰：不可。夫人之情莫不愛其身，公妬而好内，竪刁自獖",
                    "zhushu": "虧勢也"
                },
                {
                    "paragraph": "以爲治内。其身不愛，又安能愛君？曰：然則公子開方何如曰？管仲曰：不可。齊、衞之間，不過十日之行。開方爲事君，欲適君之故，十五年不歸見其父母，此非人情也。其父母之不親也，又能親君乎？公曰：然則易牙何如？管仲曰：不可。夫易牙爲君主味，君之所未嘗食，唯人肉耳。易牙蒸其子首而進之，君所知也。人之情莫不愛其子，今蒸其子以爲膳於君，其子弗愛，又安能愛君乎？公曰：然則孰可？管仲曰：隰朋可。其爲人也，堅中而廉外，少欲而多信。夫堅中，則足以爲表；廉外，則可以大任；少欲，則能臨其衆；多信，則能親鄰國。此霸者之佐也，君其用之。君曰：諾。居一年餘，管仲死。君遂不用隰朋而與竪刁。刁蒞事三年，桓公南遊堂阜。竪刁率易牙、衞公子開方及大臣爲亂。桓公渇餒而死南門之寢公守之室，身死三月不收，蟲出于戸。故桓公之兵横行天下，爲五伯長，卒見弑於其臣，而滅髙名，爲天下笑者，何也？不用管仲之過也。故曰：過而不聽於忠臣，獨行其意，則滅其髙名，爲人笑之始也。",
                    "zhushu": "",
                    "type": 2
                },
                {
                    "paragraph": "奚謂内不量力？昔者秦之攻宜陽，韓氏急。公仲朋謂韓君曰：與國不可恃也，豈如因張儀爲和於秦哉？因賂以名都而南與伐楚，是患解於秦而害交於楚也。",
                    "zhushu": "秦害交於楚也。"
                },
                {
                    "paragraph": "公曰：善。乃警",
                    "zhushu": "警、飭，戒也。"
                },
                {
                    "paragraph": "公仲之行，將西和秦。楚王聞之，懼，召陳軫而告之曰：韓朋將西和秦，今將柰何？陳軫曰：秦得韓之都一，驅其練甲，秦、韓爲一以南郷楚，此秦王之所以廟祠而求也，其爲楚害必矣。王其趣發信臣，多其車、重其幣以奉韓，曰：不穀之國雖小，卒已悉起，願大國之信意於秦也。",
                    "zhushu": "信，申也。"
                },
                {
                    "paragraph": "因願大國令使者入境，視楚之起卒也。韓使人之楚，楚王因發車騎，陳之下路，謂韓使者曰：報韓君，言弊邑之兵今將入境矣。使者還報韓君，韓君大恱，止公仲。公仲曰：不可。夫以實告我者，秦也；以名救我者，楚也。聽楚之虚言而輕誣强秦之實禍，則危國之本也。韓君弗聽。公仲怒而歸，十日不朝，宜陽益急。韓君令使者趣卒於楚，冠蓋相望而卒無至者。冝陽果拔，爲諸侯笑。故曰：内不量力，外恃諸侯者，則國削之患也。",
                    "zhushu": "",
                    "type": 2
                },
                {
                    "paragraph": "奚謂國小無禮？昔者𣈆公子重耳出亡，過於曹，曹君袓裼而觀之，釐負羈與叔瞻侍於前。叔瞻謂曹君曰：臣觀𣈆公子，非常人也。君遇之無禮，彼若有時反國而起兵，即恐爲曹傷。君不如殺之。曹君弗聽。釐負羈歸而不樂，其妻問之曰：公從外來，而有不樂之色，何也？負羈曰：吾聞之，有福不及，禍來連我。",
                    "zhushu": "君有福，未必及已，其禍之至，當連我也。"
                },
                {
                    "paragraph": "今日吾君召𣈆公子，其遇之無禮。我與在前，吾是以不樂。其妻曰：吾觀𣈆公子，萬乘之主也；其左右從者，萬乘之相也。今窮而出亡過於曹，曹遇之無禮。此若反國，必誅無禮，則曹其首也。子奚不先自貳焉？負羈曰：諾。盛黄金於壷，充之以餐，加壁其上，夜令人遺公子。公子見使者，再拜，受其餐而辭其璧。公子自曹入楚，自楚入秦。入秦三年，秦穆公召羣臣而謀曰：昔者𣈆獻公與寡人交，諸侯莫弗聞。獻公不幸，離羣臣出入十年矣。嗣子不善，吾恐此將令其宗廟不祓除，而社稷不血食也。如是弗定，則非與人交之道。吾欲輔重耳而入之𣈆，何如？羣臣皆曰：善。公因起卒，革車五百乘，疇騎二千，",
                    "zhushu": "疇，等也。言馬齊等皆精妙也。"
                },
                {
                    "paragraph": "歩卒五萬，輔重耳入之于𣈆，立爲𣈆君。重耳即位三年，舉兵而伐曹矣。因令人告曹君曰：懸叔瞻而出之，我且殺而以爲大戮。又令人告𨤲負羈曰：軍旅薄城，吾知子不違也。",
                    "zhushu": "知不敢違君言，非本心也。"
                },
                {
                    "paragraph": "其表子之閭，寡人將以爲令，令軍勿敢犯。曹人聞之，率其親戚而保𨤲負羈之閭者七百餘家。此禮之所用也。故曹，小國也，而迫於𣈆、楚之間，其君之危猶累𡖉也，而以無禮蒞之，此所以絶丗也。故曰：國小無禮，不用諌臣，則絶丗之勢也。",
                    "zhushu": ""
                }
            ]
        },
        {
            "name": "孤憤第十一",
            "paragraphs": [
                {
                    "paragraph": "孤憤第十一",
                    "zhushu": "言法術之士，既無黨與，孤獨而已，故其材用，終不見明。辨生既以抱玉而長號，韓公由之寢謀而内憤。",
                    "type": 1
                },
                {
                    "paragraph": "智術之士，必逺見而明察，不明察不能燭私。能法之士，必强毅而勁直，不勁直不能矯姦。人臣循令而從事，案法而治官，非謂重人也。重人也者，無令而擅爲，虧法以利私，耗國以便家，力能得其君，此所爲重人也。",
                    "zhushu": "擅爲虧法，逆理而動，其力尚能得君從已，況其餘乎？此謂重人也。言其貴賤，國人所共重之也。"
                },
                {
                    "paragraph": "智術之士，明察聽用，且燭重人之隂情；",
                    "zhushu": "智術之士，既明且察，今見聽用，能燭見重人之隂情。"
                },
                {
                    "paragraph": "能法之士勁直，聽用，且矯重人之姦行。故智術能法之士用，則貴重之臣必在繩之外矣。",
                    "zhushu": "言必見削除也。"
                },
                {
                    "paragraph": "是智法之士與當塗之人不可兩存之仇也。",
                    "zhushu": "既不可兩存，所存以相仇也。"
                },
                {
                    "paragraph": "當塗之人擅事要，則外内爲之用矣。",
                    "zhushu": "外，謂百官也。内，謂君之左右也。皆與當塗之人爲用也。"
                },
                {
                    "paragraph": "是以諸侯不因則事不應，故敵國爲之訟；",
                    "zhushu": "鄰國諸侯或來求事，不用當塗者，其求必不見應，故重人有事，敵國爲之訟𡨚。"
                },
                {
                    "paragraph": "百官不因則業不進，故羣臣爲之用；郎中不因則不得近主，故左右爲之匿；",
                    "zhushu": "郎中爲郎，居中，則君之左右之人也。既因重人而得近主，故爲之逆，非也。"
                },
                {
                    "paragraph": "學士不因則飬，禄薄禮卑，故學士爲之談也。",
                    "zhushu": "談者謂爲重人延譽。"
                },
                {
                    "paragraph": "此四助者，邪臣之所以自飾也。重人不能忠主而進其仇，",
                    "zhushu": "重人所求者，法術之士也。"
                },
                {
                    "paragraph": "人主不能越四助而燭察其臣，",
                    "zhushu": "臣亦謂法術之臣也。"
                },
                {
                    "paragraph": "故人主愈弊而大臣愈重。凡當塗者之於人主也，希不信愛也，又且習故。",
                    "zhushu": "重人得主，信愛者多。又用事既乆，乃慣習故舊也。"
                },
                {
                    "paragraph": "若夫即主心同乎好惡，固其所自進也。官爵貴重，朋黨又衆，而一國爲之訟，",
                    "zhushu": "訟即說也。重人舉堦，常就主心而同其好惡，已自進舉之人，官爵重之，朋黨衆，及其有事，一國爲之訟𡨚，則君無徳而誅之。"
                },
                {
                    "paragraph": "則法術之士欲干上者，非有所信愛之親、習故之澤也，又將以法術之言，矯人主阿辟之心，是與人主相反也。處丗卑賤，無黨孤特。夫以䟽逺與近愛信爭，",
                    "zhushu": "近愛信，謂重人是也。"
                },
                {
                    "paragraph": "其數不勝也；",
                    "zhushu": "數，理也。"
                },
                {
                    "paragraph": "以新旅與習故爭，其數不勝也；以反主意與同好爭，",
                    "zhushu": "重人與君同好。"
                },
                {
                    "paragraph": "其數不勝也；以輕賤與貴重爭，其數不勝也；以一口與一國爭，",
                    "zhushu": "重人與一國爲朋黨。"
                },
                {
                    "paragraph": "其數不勝也。法術之士，操五不勝之勢以嵗數而又不得見，",
                    "zhushu": "所經時嵗，已至於數，猶不得見君。"
                },
                {
                    "paragraph": "當塗之人乘五勝之資，而旦暮獨說於前。",
                    "zhushu": "法術之士既不得見，故當塗之人獨訟而稱𡨚。"
                },
                {
                    "paragraph": "故法術之士奚道得進，而人主奚時得悟乎？",
                    "zhushu": "法術之士既不得進，則人主何從而悟乎？"
                },
                {
                    "paragraph": "故資必不勝，而勢不兩存，法術之士焉得不危？",
                    "zhushu": "法術之士，既資必不可勝之數，而又重人，勢不兩存，則法術之士必危而見陷。"
                },
                {
                    "paragraph": "其可以罪過誣者，公法而誅之；",
                    "zhushu": "法術之士，有過失可誣㒺者，重人則舉以爲罪而誅之。"
                },
                {
                    "paragraph": "其不可被以罪過者，以私劒而窮之。",
                    "zhushu": "若無過失可誣者，則使俠客以劒刺之，以窮其命也。"
                },
                {
                    "paragraph": "是明法術而逆主上者，不憀於吏誅，必死於私劒矣。朋黨比周以弊主，言曲以便私者，必信於重人矣。故其可以功伐借者，以官爵貴之；",
                    "zhushu": "彼有功伐重人借爲己用者，則官爵貴其人也。"
                },
                {
                    "paragraph": "其不可借以美明者，以外權重之。",
                    "zhushu": "彼雖無功伐，可使近權令者，威重之。"
                },
                {
                    "paragraph": "是以弊主上而趨於私門者，不顯於官爵，必重於外權矣。",
                    "zhushu": "趨，向也。"
                },
                {
                    "paragraph": "今人主不合參驗而行誅，",
                    "zhushu": "謂於法術之士，不參驗以知其真僞即行誅罰。"
                },
                {
                    "paragraph": "不待見功而爵禄，",
                    "zhushu": "重人所進，雖未見功，先與之爵禄也。"
                },
                {
                    "paragraph": "故法術之士，安能䝉死亡而進其說？姦邪之臣，安肯乘利而退其身？故主上愈卑，私門益尊。夫越雖富兵強，中國之主皆知無益於己也，曰：非吾所得制也。",
                    "zhushu": "越國爲異國，即敵國也。"
                },
                {
                    "paragraph": "今有國者，雖地廣人衆，然而人主壅蔽，大臣專權，是國爲越也。",
                    "zhushu": "大臣專國，常有謀君之心，即已國還爲越國，故曰是國爲越也。"
                },
                {
                    "paragraph": "智不類越，而不智不類其國，不察其類者也。",
                    "zhushu": "縱臣專權，國变成越，是不自知己國，即與越國不異。所以然者，良以不察知己國類於越國故也。"
                },
                {
                    "paragraph": "人主所以謂齊亡者，非地與城亡也，吕氏弗制而田氏用之。所以謂𣈆亡者，亦非地與城亡也，姫氏不制而六卿專之也。今大臣執柄獨斷而上弗知收，是人主不明也。",
                    "zhushu": "不知收取其柄而自執之，令臣於上獨断，此主之不明也。今，謂秦也。"
                },
                {
                    "paragraph": "與死人同病者，不可生也，與亡國同事者，不可存也。今襲跡於齊𣈆，欲國安存，不可得也。",
                    "zhushu": "襲，重也。"
                },
                {
                    "paragraph": "凡法術之難行也，不獨萬乘，千乘亦然。人主之左右不必智也，人主於人有所智而聽之，因與左右論其言，是與愚人論智也。人主之左右不必賢也，人主於人有所賢而禮之，因與左右論其行，是與不肖論賢也。智者決策於愚人，賢士程行於不肖，則賢智之士羞而人主之論悖矣。人臣之欲得官者，其脩士且以精絜固身，",
                    "zhushu": "脩士，謂脩身之士，但精㓗自固其身。"
                },
                {
                    "paragraph": "其智士且以治辯進業，",
                    "zhushu": "智者，謂智謀之士也。"
                },
                {
                    "paragraph": "其脩士不能以貨賂事人，",
                    "zhushu": "既脩身，故不以貨事人也。"
                },
                {
                    "paragraph": "恃其精㓗而更不能以枉法爲治，",
                    "zhushu": "既精㓗故不能枉法爲治。智士不重說，似闕文也。"
                },
                {
                    "paragraph": "則脩智之士不事左右，不聽請謁矣。",
                    "zhushu": "左右，謂財貨。脩智之士，不肯聽從也。"
                },
                {
                    "paragraph": "人主之左右，行非伯夷也，求索不得，貨賂不至，則精辯之功息，而毁誣之言起矣。",
                    "zhushu": "精，謂脩士精㓗也。辯，謂智士辭辯也。"
                },
                {
                    "paragraph": "治亂之功制於近習，",
                    "zhushu": "治亂，謂智士材辯能治於亂也。"
                },
                {
                    "paragraph": "精㓗之行決於毁譽，則脩智之吏廢，則人主之明塞矣。",
                    "zhushu": "脩智之士，能發人主之聦明，今既廢而不用，則主明自塞矣。"
                },
                {
                    "paragraph": "不以功伐决智行，",
                    "zhushu": "決智行當以功伐。積功曰伐也。"
                },
                {
                    "paragraph": "不以叄伍審罪過，",
                    "zhushu": "審罪過當叄伍之。叄，比驗也。伍，偶會也。"
                },
                {
                    "paragraph": "而聽左右近習之言，則無能之士在廷而愚汙之吏處官矣。",
                    "zhushu": "近習之臣，既皆之人，同氣相求，同聲相應。故所親者无能之人，所愛者愚汙之人，亦旣親愛，必用之在廷，舉之處官矣。"
                },
                {
                    "paragraph": "萬乗之患，大臣太重；千乗之患，左右太信。此人主之所公患也。",
                    "zhushu": "公，正也。正當以此當患也。"
                },
                {
                    "paragraph": "且人臣有大罪，人主有大失，臣主之利與相異者也。何以明之哉？曰：主利在有能而任官，臣利在無能而得事；主利在有勞而爵禄，臣利在無功而富貴；主利在豪傑使能，",
                    "zhushu": "豪傑之人有材能，然後使之矣。"
                },
                {
                    "paragraph": "臣利在朋黨用私。是以國地削而私家富，主上卑而大臣重。故主失勢而臣得國，主更稱蕃臣",
                    "zhushu": "君臣易位，故主稱蕃臣於其臣。"
                },
                {
                    "paragraph": "而相室剖符，",
                    "zhushu": "相室，家臣也。剖符，言得專投人官，与之剖符也。"
                },
                {
                    "paragraph": "此人臣之所以譎主便私也。",
                    "zhushu": "譎，誰也。設詐謀以誑誤於主也。"
                },
                {
                    "paragraph": "故當丗之重臣，主變勢而得固寵者，十無二三，",
                    "zhushu": "变，謂行譎誑以移主意，十中但有二三，故曰十无二三也。"
                },
                {
                    "paragraph": "是其故何也？人臣之罪大也。臣有大罪者，其行欺主也，其罪當死亡也。智士者逺見而畏於死亡，必不從重人矣。賢士者脩亷而羞與姦臣欺其主，必不從重臣矣。是當塗者之徒屬，非愚而不知患者，必汙而不避姦者也。",
                    "zhushu": "重人所爲必不軌，故智士恐与同之，亷士羞与之欺主，莫有從之逰者。同惡相濟，上故與之爲徒屬者，必惡愚之人也。"
                },
                {
                    "paragraph": "大臣挾愚汙之人，上與之欺主，下與之收利侵漁，朋黨，",
                    "zhushu": "言侵奪百姓，若漁者之取魚也。"
                },
                {
                    "paragraph": "比周，相與",
                    "zhushu": "阿黨爲比，忠信爲周也。比周者，言以阿黨之人爲忠信与親也。"
                },
                {
                    "paragraph": "一口，惑主敗法，以亂士民，",
                    "zhushu": "雷同是非，故曰一口。"
                },
                {
                    "paragraph": "使國家危削，主上勞辱，此大罪也。臣有大罪而主弗禁，此大失也。使其主有大失於上，臣有大罪於下，索國之不亡者，不可得也。",
                    "zhushu": ""
                }
            ]
        },
        {
            "name": "說難第十二",
            "paragraphs": [
                {
                    "paragraph": "說難第十二",
                    "zhushu": "夫說者有逆順之機，順以招禍，逆而制禍。失之毫釐，差之千里，以此說之，所以難也。",
                    "type": 1
                },
                {
                    "paragraph": "凡說之難，非吾知之有以說之之難也；",
                    "zhushu": "不知而說，雖忠見疑。故曰：非吾知之，說之難也。"
                },
                {
                    "paragraph": "又非吾辯之能明吾意之難也；",
                    "zhushu": "吾雖不自辯数，則能助吾所說之意。如此者萬不失一，有所以則爲難也。"
                },
                {
                    "paragraph": "又非吾敢横失而能盡之難也。",
                    "zhushu": "吾之所說，其不可循理，非敢横失，能盡此意，亦復難有。"
                },
                {
                    "paragraph": "凡說之難，在知所說之心，可以吾說當之。",
                    "zhushu": "既知所說之心，則能隨心而發唱，故所說能當。"
                },
                {
                    "paragraph": "所說出於爲名髙者也，而說之以厚利，則見下節而遇卑賤，必弃逺矣。",
                    "zhushu": "所說之人，意在名髙。今以厚利說之，彼則爲己志節凡下，而以卑賤相遇，亦既賤之，必弃遺而踈逺矣。"
                },
                {
                    "paragraph": "所說出於厚利者也，而說之以名髙，則見無心而逺事情，必不收矣。",
                    "zhushu": "所說之人，意在厚利。今以名髙說之，此則爲已无相時之心而闊逺事情矣。如此則必見弃而不收矣。"
                },
                {
                    "paragraph": "所說隂爲厚利而顯爲名髙者也，而說之以名髙，則陽收其身而實䟽之；說之以厚利，則隂用其言顯弃其身矣。",
                    "zhushu": "所說之人，内隂爲厚利，外陽爲名髙。今見其外說以名髙，彼雖陽收其身，内實䟽逺。若察知其内說以厚利，私用其言，外明弃其身，以飾其名髙也。"
                },
                {
                    "paragraph": "此不可不察也。夫事以宻成，語以泄敗，未必其身泄之也，而語及所匿之事，如此者身危。",
                    "zhushu": "所說之人，其所謀事，身雖不泄謀，說者泛語言及所匿，似若說者先知其事，今以𤼵動之，既懷此疑，其身必危矣。"
                },
                {
                    "paragraph": "彼顯有所出事，而乃以成他，故說者不徒知所出而已矣，又知其所以爲，如此者身危。",
                    "zhushu": "所說之人，顯出其事，有所避諱，乃託以他故。而說者深知其事，既所出入知所爲，所說既知情露，必有危己之心。"
                },
                {
                    "paragraph": "規異事而當，知者揣之外而得之，事泄於外，必以爲已也，如此者身危。",
                    "zhushu": "說者爲君規謀異事，而智謀之士當知此者，自外揣之，遂得其謀，因泄於外，君則疑已漏之，便以爲不密而加誅也。"
                },
                {
                    "paragraph": "周澤未渥也，而語極知，說行而有功則德忘，說不行而有敗則見疑，如此者身危。",
                    "zhushu": "君之於已，周給之澤未有渥厚，遂以知之極妙而以語之。行說有功，猶忘其德，若不行有敗，則羞始生焉。此正危身之道也。"
                },
                {
                    "paragraph": "貴人有過端，而說者明言礼義以挑其惡，如此身危。",
                    "zhushu": "挑，謂發揚也。"
                },
                {
                    "paragraph": "貴人或得計而欲自以爲功，說者与知焉，如此者身危。彊以其所不能為，止以其所不能已，如此者身危。",
                    "zhushu": "不能而强，不以而止，必以不討而興怒，故危也。"
                },
                {
                    "paragraph": "故与之論大人，則以爲間已矣；",
                    "zhushu": "間，代也。論大人必談以道徳弘曠，彼則以為薦大人以代之也。"
                },
                {
                    "paragraph": "与之論細人，則以爲賣重；",
                    "zhushu": "論細人必談以器斗筲，彼則以爲短人而賣重也。"
                },
                {
                    "paragraph": "論其所愛，則以為藉資；",
                    "zhushu": "謂為藉君之所愛以爲已資。"
                },
                {
                    "paragraph": "論其所増，則以爲嘗已也。",
                    "zhushu": "甞，試也。論君所増，則謂爲試己也含怒之深淺。"
                },
                {
                    "paragraph": "徑省其說，則以為不智而拙之；",
                    "zhushu": "徑，直。"
                },
                {
                    "paragraph": "米𥂠博辯，則以爲多而交之。",
                    "zhushu": "米𥂠之為物，積羣萃以成㪷斛，謂博明細雜之物，則謂已多合而猥交之也。"
                },
                {
                    "paragraph": "略事陳意，則曰怯懦而不尽；",
                    "zhushu": "略言其事，粗陳其意，則謂已怯懦而有所畏懼，不敢具言。"
                },
                {
                    "paragraph": "慮事廣肆，則曰草野而倨侮。",
                    "zhushu": "肆，陳也。所說之事，廣有陳說，不爲忌諱，則謂草野凡鄙俗直而侮慢也。"
                },
                {
                    "paragraph": "此說之難，不可不知也。凡說之務，在知飾所說之所矜，而滅其所恥。",
                    "zhushu": "凡欲說彼，要在知其所矜，則隨而光飾之；知其所耻，則隨而掩滅之。如此則順㫖而不忤。"
                },
                {
                    "paragraph": "彼有私急也，必以公義示而强之。其意有下也，然而不能已，說者因爲之飾其羙而少其不為也。",
                    "zhushu": "所說而成者，或有私事，將欲急爲，則示以公義而勉強之。彼雖下意從已而不能止其私，此則爲之飾其皆私之義，而以不能順公爲少，有以激彼存公也。"
                },
                {
                    "paragraph": "其心有髙也，而實不能及，說者爲之㪯其過而見其惡，而多其不行也。",
                    "zhushu": "若所說心以公義髙，而其材實不能及。如此者，則舉簡私之過，見昔公之惡，以不行私急爲多，所以成其髙。"
                },
                {
                    "paragraph": "有欲矜以智能，則為之㪯異事之同類者，多爲之地，使之資說於我而佯不知也，以資其智。",
                    "zhushu": "所說或矜以廣智，則多與㪯彼同類之異事，以寛所取之地，令其取說扵我，而我佯若不知，如此者，所以助其智也。"
                },
                {
                    "paragraph": "欲内相存之言，則必以羙名明之，而微見其合於私利也。",
                    "zhushu": "欲彼内有存恤之言，則爲陳顯義之名，明其人能爲此，又微言成此美名，扵私有，則利其人必得而相存者也。"
                },
                {
                    "paragraph": "欲陳危害之事，則顯其毁誹，而微見其合於私患也。",
                    "zhushu": "欲爲陳危之事，其有毁誹之者，則爲之顕言。又微毁誹，當爲私患，其人必以誠而可試之。"
                },
                {
                    "paragraph": "譽異人與同行者，規異事與同計者。有與同汙者，則必以大飾其無傷也；有與同敗者，則必以明飾其無失也。",
                    "zhushu": "說者或延譽異人，与彼同行；或規謀異事，與彼同計。其異人之計行若與彼同汙，則大文飾之，言此汙何所傷？其異事之計若與彼同敗者，則明爲文飾，言此敗何所失？如此必以已爲善補適而崇重之也。"
                },
                {
                    "paragraph": "彼自多其力，則每以其難概之也；",
                    "zhushu": "彼或自多矜其力，當就譽之，無得以其所難滯礙之概礙也。"
                },
                {
                    "paragraph": "自勇之断，則無以其謫怒之；",
                    "zhushu": "彼或自以断爲勇，則無得以其先所罪謫而動怒之也。"
                },
                {
                    "paragraph": "自智其計，則毋以其敗窮之。",
                    "zhushu": "彼或自以計謀爲智，則無得以其先所因敗而窮屈之。凡此皆所以䕶其短而飬其銳者，說可以無傷也。"
                },
                {
                    "paragraph": "大意無所拂悟，辭言無所繫縻，然後極騁智辯焉。",
                    "zhushu": "意无拂忤，辭无繫縻，其智辯得以極騁。"
                },
                {
                    "paragraph": "此道所得親近不疑而得盡辭也。",
                    "zhushu": "說者因道此術，則得親近於君，終不見疑，其辭又得自盡也。"
                },
                {
                    "paragraph": "伊尹爲宰，百里奚爲虜，皆所以干其上也。",
                    "zhushu": "二人自託於宰虜者，所以干其上也。"
                },
                {
                    "paragraph": "此二人者，皆聖人也，然猶不能無役身以進加，如此其汙也。今以吾言爲宰虜，而可以聽用而振丗，此非能仕之所恥也。夫曠日離乆，而周澤未渥，",
                    "zhushu": "離，猶經也。謂所經乆逺也。"
                },
                {
                    "paragraph": "深計而不疑，引爭而不罪，則明割利害以致其功，",
                    "zhushu": "断，割。"
                },
                {
                    "paragraph": "直指是非以飾其身，",
                    "zhushu": "直指，言無所迴避也。飾身，謂以寵榮光飾相持其身也。"
                },
                {
                    "paragraph": "以此相持，此說之成也。",
                    "zhushu": "君則以不疑不罪以固臣，臣則以致功飾身以輸忠，故曰相持。如此者，說之成也。"
                },
                {
                    "paragraph": "昔者鄭武公欲伐胡，故先以其女妻胡君以娯其意。因問於群臣：“吾欲用兵，誰可伐者？”大夫𨵿其思對曰：“胡可伐。”武公怒而戮之，曰：“胡，兄弟之國也，子言伐之，何也？”胡君聞之，以鄭爲親已，遂不備鄭。鄭人襲胡，取之。宋有富人，天雨墻壞，其子曰：“不築，必將有盗。”其鄰人之父亦云。暮而果大亡其財。",
                    "zhushu": "此夕盗至，故大亡也。"
                },
                {
                    "paragraph": "其家甚智其子，而疑鄰人之父。此二人說者皆當矣。厚者爲戮，薄者見疑，",
                    "zhushu": "二人，謂関其思、鄰人之父。鄭武公所以戮其所厚，欲令胡不疑也。富人所以疑其薄者，不當為已同憂也。"
                },
                {
                    "paragraph": "則非知之難也，處知則難也。",
                    "zhushu": "其思、鄰父非不知也，但處用其知不得其宜，故或見疑，或見戮，故曰處之難也。"
                },
                {
                    "paragraph": "故繞朝之言當矣，其爲聖人於晋而爲戮於秦也，此不可不察。",
                    "zhushu": "晋人譎取士㑹於秦，繞朝贈之以䇿，曰：吾謀　不用，其言非不當也。晋人雖以爲聖，後秦竟以言戮之，是亦處知失宜也。"
                },
                {
                    "paragraph": "昔者弥子瑕有寵於衛君。衛國之法，竊駕君車者罪刖。弥子瑕母病，人間，往夜告弥子，弥子矯駕君車以出。君聞而賢之，曰：“孝哉！爲母之故，忘其刖罪。”異日，與君遊於果園，食桃而甘，不盡，以其半啗君。君曰：“愛我哉！忘其口味，以啗寡人。”及弥子色衰愛㢮，得罪於君，君曰：“是固嘗矯駕吾車，又嘗啗我以餘桃。”故弥子之行未變於初也，而以前之所以見賢而後獲罪者，愛憎之變也。故有愛於主，則智當而加親；有憎於主，則智不當見罪而加䟽。故諫說談論之士，不可不察愛憎之主而後說焉。夫龍之為虫也，柔可狎而騎也；然其喉下有逆鱗徑尺，若人有嬰之者，則必殺人。",
                    "zhushu": "嬰，觸。"
                },
                {
                    "paragraph": "人主亦有逆鱗，說者能無嬰人主之逆鱗，則幾矣。",
                    "zhushu": ""
                }
            ]
        },
        {
            "name": "和氏第十三",
            "paragraphs": [
                {
                    "paragraph": "和氏第十三",
                    "zhushu": "",
                    "type": 1
                },
                {
                    "paragraph": "楚人和氏得玉璞楚山中，奉而獻之厲王，厲王使玉人相之，玉人曰：“石也。”王以和爲誑，而刖其左足。及厲王薨，武王即位，和又奉其璞而獻之武王，武王使玉人相之，又曰：“石也。”王又以和爲誑，而刖其右足。武王薨，文王即位，和乃抱其璞而哭於楚山之下，三日三夜，泪盡而継之以血。王聞之，使人問其故，曰：“天下之刖者多矣，子哭之悲也。”和曰：“吾非悲刖也，悲夫寶玉而題之以石，貞士而名之以誑，此吾所以悲也。”王乃使玉人理其璞而得寳焉，遂命曰“和氏之璧”。夫珠玉，人主之所急也。和雖獻璞而未羙，未爲主之害也。",
                    "zhushu": "所獻之寶，設令未美，亦無害於王也。"
                },
                {
                    "paragraph": "然猶兩足斬而寶乃論，論寶若此其難也。今人主之於法術也，未必和璧之急也，而禁羣臣士民之私邪。",
                    "zhushu": "人主之於法術，未必如和璧之急，乃更禁其臣人爲卞和之忠。茍無卞和之忠，誰肯免禁而論其法術亂也。"
                },
                {
                    "paragraph": "然則有道者之不僇也，特帝王之璞未獻耳。",
                    "zhushu": "帝王之璞，即法術也。有道之士所以不見僇者，則以才獻法術也。"
                },
                {
                    "paragraph": "主用術，則大臣不得擅断，近習不敢賣重；官行法，則浮萌趍於耕農，而游士危於戰陳。則法術者，乃羣臣士民之所禍也。人主非能倍大臣之議，越民萌之誹，獨周乎道言也，則法術之士雖至死亡，道必不論矣。昔者吴起教楚悼王以楚國之俗曰：“大臣太重，封君太衆。若此，則上偪主而下虐民，此貪國弱兵之道也。不如使封君之子孫三丗而收爵禄，絶滅百吏之禄秩，損不急之枝官，",
                    "zhushu": "枝官，謂非要急者，若樹之枝也。然飬樹者必披落其枝，爲政者亦損其閑冗。"
                },
                {
                    "paragraph": "以奉選練之士。”悼王行之，期年而薨矣，吴起枝解於楚。商君教秦孝公以連什伍，設告坐之過，",
                    "zhushu": "使什家、伍家相拘連，中有犯罪，或有告者，則并坐其什伍，故曰告坐。"
                },
                {
                    "paragraph": "燔詩書而明法令，塞私門之請而遂公家之勞，",
                    "zhushu": "於公有勞者，不滯其功賞。"
                },
                {
                    "paragraph": "禁游宦之民",
                    "zhushu": "不守本業游散求官者，設法以禁之也。"
                },
                {
                    "paragraph": "而顯耕戰之士。孝公行之，主以尊安，國以富强，八年而薨，商君車裂於秦。楚不用吴起而削亂，秦行商君法而富强，二子之言也已當矣。然而枝解吳起而車裂商君者，何也？大臣苦法而細民惡治也。當今之丗，大臣貪重，",
                    "zhushu": "大臣虧公法而行私恵，所以成其重也。"
                },
                {
                    "paragraph": "細民安亂，甚於秦、楚之俗，",
                    "zhushu": "此篇非未入秦時爲韓著之，故得引秦以爲喻。"
                },
                {
                    "paragraph": "而人主無悼王、孝公之聽，則法術之士，安能蒙二子之危也，而明己之法術哉？此世所乱無霸王也。",
                    "zhushu": ""
                }
            ]
        },
        {
            "name": "姦刼弑臣第十四",
            "paragraphs": [
                {
                    "paragraph": "姦刼弑臣第十四",
                    "zhushu": "",
                    "type": 1
                },
                {
                    "paragraph": "凡姦臣皆欲順人主之心，以取親幸之勢者也。是以主有所善，臣從而譽之；主有所憎，臣因而毀之。凡人之大體，取舍同者則相是也，取舍異者則相非也。今人臣之所譽者，人主之所是也，此之謂同取；人臣之所毀者，人主之所非也，此之謂同舍。夫取舍合而相與逆者，未嘗聞也，此人臣之所以信幸之道也。夫姦臣得乗信幸之勢，以毀譽進退羣臣者，人主所有術數以御之也，非叅驗以審之也，必將以曩之合已信今之言，此幸臣之所以得欺主成私者也。故主必欺於上，而臣必重於下矣，此之謂擅主之臣。國有擅主之臣，則羣下不得盡其智力以陳其忠，百官之吏不得奉法以致其功矣。何以明之？夫安利者就之，危害者去之，此人之情也。今爲臣盡力以致功，竭智以陳忠者，其身困而家貧，父子罹其害；爲姦利以弊人主，行財貨以事貴重之臣者，身尊家富，父子被其澤。人焉能去安利之道而就危害之處哉？治國若此其過也，而上欲下之無姦，吏之奉法，其不可得亦明矣。故左右知貞信之不可以得安利也，必曰：“我以忠信事上，積功勞而求安，是猶盲而欲知黒白之情，必不幾矣。若以道化行正理，不趍富貴事上而求安，是猶聾而欲審清濁之聲也，愈不幾矣。二者不可以得安，我安能無相比周，蔽主上，爲姦私，以適重人哉。”此必不顧人主之義矣。其百官之吏，亦知方正之不可以得安也，必曰：“我以清廉事上而求安，若無規矩而欲爲方圎也，必不幾矣。若以守法不朋黨治官而求安，是猶以足搔頂也，愈不幾也。二者不可以得安，能無廢法行私以適重人哉？”此必不顧君上之法矣。故以私爲重人者衆，而以法事君者少矣。是以主孤於上而臣成黨於下，此田成之所以弑簡公者也。夫有術者之爲人臣也，得效度數之言，上明主法，下困姦臣，以尊主安國者也。是以度數之言得效於前，則賞罰必用於後矣。人主成明於聖人之術，而不苟於丗俗之言，循名實而定是非，因叅驗而審言辭。是以左右近習之臣，知僞詐之不可以得安也，必曰：“我不去姦私之行，盡力竭智以事主，而乃以相與比周，妄毀譽以求安，是猶貟千鈞之重，䧟於不測之淵而求生也，必不幾矣。”百官之吏亦知爲姦利之不可以得安也，必曰：“我不以清㢘方正奉法，乃以貪汙之心，枉法以取私利，是猶上髙陵之顛，墮峻谿之下而求生，必不幾矣。”安危之道若此其明也，左右安能以虚言惑主，而百官安敢以貪漁下？是以臣得陳其忠而不弊，下得守其職而不怨。此管仲之所以治齊，而商君之所以强秦也。從是觀之，則聖人之治國也，固有使人不得不愛我之道，而不恃人之以愛爲我也。恃人之以愛我者危矣，恃吾不可不爲者安矣。夫君臣非有骨肉之親，正直之道可以得利，則臣盡力以事主；正直之道不可以得安，則臣行私以干上。明主知之，故設利害之道以示天下而已矣。夫是以人主雖不口教百官，不目索姦袤，而國已治矣。人主者，非目若离婁乃爲明也，非耳若師曠乃爲聦也。目必不任其數，而待目以爲明，所見者少矣，非不弊之術也。耳必不固其勢，而待耳以爲聦，所聞者寡矣，非不欺之道也。明主者，使天下不得不爲己視，天下不得不爲己聽。故身在深宫之中，而明照四海之内，而天下弗能蔽、弗能欺者，何也？闇亂之道廢，而聦明之勢興也。故善任勢者國安，不知因其勢者國危。古秦之俗，君臣廢法而服私，是以國亂兵弱而主卑。商君說秦孝公以變法易俗而明公道，賞告姦，困未作而利本事。當此之時，秦民習故俗之有罪可以得免，無功可以得尊顯也，故輕犯新法。於是犯之者其誅重而必，告之者其賞厚而信，故姦莫不得而被刑者衆，民疾怨而衆過日聞。孝公不聽，遂行商君之法。民後知有罪之必誅，而私姦者衆也，故民莫犯，其刑無所加。是以國治而兵强，地廣而主尊。此其所以然者，匿罪之罰重，而告姦之賞厚也。此亦使天下必爲已視聽之道也。至治之法術已明矣，而世學者弗知也。且夫世之愚學，皆不知治亂之情，讘䛟多誦先古之書，以亂當世之治，智慮不足以避穽井之陷，又妄有術之士。聽其言者危，用其計者亂，此亦愚之至大而患之至甚者也。俱與有術之士，有談說之名，而實於去千萬也，此夫名同而實有異者也。夫世愚學之人比有術之士也，猶塏垤之比大陵也，其相去逺矣。而聖人者，審於是非之實，察於治亂之情也。故其治國也，正明法，陳嚴刑，將以救羣生之亂，去天下之禍，使强不陵弱，衆不暴寡，耆老得遂，㓜孤得長，邊境不侵，君臣相親，父子相保，而無死立係虜之患，此亦功之至厚者也。愚人不知，顧以爲暴，愚者固欲治而惡其所以治，皆惡危而喜其所以危者。何以知之？夫嚴刑重罰者，民之所惡也，而國之所以治也；哀憐百姓輕刑罰者，民之所喜，而國之所以危也。聖人爲法國者，必逆於世，而順於道徳。知之者，同於義而異於俗；弗知之者，異於義而同於俗。天下知之者少，則義非矣。處非道之位，被衆口之譛，溺於當世之言，而欲當嚴天子而求安，幾不亦難哉。此夫智士所以至死而不顯於世者也。楚莊王之弟春申君有愛妾曰余，春申君之正妻子曰甲，余欲君之弃其妻也，因自傷其身以視君而泣，曰：“得爲君之妾，甚幸。雖然，適夫人非所以事君也，適君非所以事夫人也。身故不肖，力不足以適二主，其勢不俱適，與其死夫人所者，不若賜死君前。妾以賜死，若復幸於左右，願君必察之，無爲人笑。”君因信妾余之詐，爲弃正妻。余又欲殺甲而以其子爲後，因自裂其親身衣之裏以示君而泣，曰：“余之得幸君之日久矣，甲非弗知也，今乃欲强戲余，余與爭之，至裂余之衣，而此子之不孝莫大於此矣。”君怒，而殺甲也。故妻以妾余之詐弃，而子以之死。從是觀之，父之愛子也，猶可以而害也。君臣之相與也，非有父子之親也，而羣臣之毁言，非特一妾之口也，何怪夫賢聖之戮死哉？此商君之所以車裂於秦，而吴起之所以枝解於楚者也。凡人臣者，有罪固不欲誅，無功者皆欲尊顯。而聖人之治國也，賞不加於無功，而誅必行於有罪者也。然則有術數者之爲人也，固左右姦臣之所害，非明主弗能聽也。世之學術者說人主，不曰乗威嚴之勢以困姦衺之臣，而皆曰仁義惠愛而已矣。世主美仁義之名而不察其實，是以大者國亡身死，小者地削主卑。何以明之？夫施貧困者，此世之所謂仁義；哀憐百姓，不忍誅罰者，此世之所謂惠愛也。夫有施與貧困，則無功者得賞；不忍誅罰，則暴乱者不止。國有無功得賞者，則民不外務當敵斬首，内不急力田疾作，皆欲行貨財，事富貴，爲私善，立名譽，以取尊官厚俸。故姦私之臣愈衆，而暴亂之徒愈勝，不亡何待？夫嚴者，民之所畏也；重罰者，民之所惡也。故聖人陳其所畏以禁其衺，設其所惡以防其姦，是以國安而暴亂不起。吾以是明仁義愛惠之不足用，而嚴刑重罰之可以治國也。無棰䇿之威，銜橛之備，雖造父不能以服馬；無規矩之法，繩墨之端，雖王爾不能以成方圓；無威嚴之勢，賞罰之法，雖堯、舜不能以爲治。今世主皆輕釋重罰嚴誅，行愛惠，而欲霸王之功，亦不可幾也。故善爲主者，明賞設利以勸之，使民以功賞而不以仁義賜；嚴刑重罰以禁之，使民以罰誅而不以愛惠免。是以無功者不望，而有罰者不幸矣。託於犀車良馬之上，則可以陸犯阪阻之患；乘舟之安，持檝之利，則可以水絶江河之難；操法術之數，行重罰嚴誅，則可以致霸王之功。治國之有法術賞罰，猶若陸行之有犀車良馬也，水行之有輕舟便檝也，乗之者遂得其成。伊尹得之湯以王，管仲得之齊以霸，商君得之秦以強。此三人者，皆明於霸王之術，察於治強之數，而不以牽於世俗之言；適當世明主之意，則有直任布衣之士，立爲卿相之處；處位治國，則有尊主廣地之實。此之謂足貴之臣。湯得伊尹，以百里之地立爲天子；桓公得管仲，立爲五霸主，九合諸侯，一匡天下；孝公得商君，地以廣，兵以強。故有忠者，外無敵國之患，内無亂臣之憂，長安於天下而名垂後世，所謂忠臣也。若夫豫讓爲智伯臣也，上不能說主使人之明法術度數之理，以避禍難之患，下不能領御其衆，以安其國。及襄子之殺智伯也，豫讓乃自黔劓，敗其形容，以爲智伯報襄子之仇。是雖有殘形殺身以爲人主之名，而實無益於智伯若秋亳之末，此吾之所下也，而世主以爲忠而髙之。古有伯夷、叔齊者，武王讓以天下而弗受，二人餓死首陽之陵。若此臣，不畏重誅，不利重賞，不可以罰禁也，不可以賞使也，此之謂無益之臣也。吾所少而去也，而世主之所多而求也。",
                    "zhushu": "",
                    "type": 2
                },
                {
                    "paragraph": "諺曰：“厲憐王。”此不恭之言也。雖然，古無虚諺，不可不察也。此謂劫殺死亡之主言也。人無法術以御其臣，雖長年而美材，大臣猶將得勢擅事主断，而各爲其私急。而恐父兄豪傑之士，借人主之力以禁誅於己也，故弑賢長而立㓜弱，廢正的而立不義。故春秋記之曰：“楚王子圍將聘於鄭，未出境，聞王病而反，因入問病，以其冠纓絞王而殺之，遂自立也。齊崔杼其妻美，而莊公通之，數如崔氏之室。及公往，崔子之徒賈舉率崔子之徒而攻公。公入室，請與之分國，崔子不許；公請自刃於廟，崔子又不聽。公乃走，踰於北墻。賈舉射公，中其股，公墜。崔子之徒以戈斫公而死之，而立其弟景公。”近之所見：李兊之用趙也，餓主父百日而死；淖齒之用齊也，擢湣王之筋，懸之廟梁，𪧐昔而死。故厲雖癕腫疕瘍，上比於春秋，未至於絞頸股也；下比於近丗，未至饑死擢筋也。故劫殺死亡之君，此其心之憂懼，形之苦痛也，必甚厲矣。由此觀之，雖厲憐王可也。",
                    "zhushu": ""
                }
            ]
        },
        {
            "name": "亡徵第十五",
            "paragraphs": [
                {
                    "paragraph": "亡徵第十五",
                    "zhushu": "",
                    "type": 1
                },
                {
                    "paragraph": "凡人主之國小而家大，權輕而臣重者，可亡也。簡法禁而務謀慮，荒封内而恃交援者，可亡也。羣臣爲學，門子好辯，商賈外積，小民右仗者，可亡也。好宫室臺榭陂池，事車服器玩，好罷露百姓，煎靡貨財者，可亡也。用時日，事鬼神，信十篋而好祭祀者，可亡也。聽以爵以待參驗，用一人爲門户者，可亡也。官職可以重求，爵禄可以貨得者，可亡也。緩心無而成，柔茹而寡断，好惡無訣而無所定立者，可亡也。饕貪而無饜，近利而好得者，可亡也。喜滛而不周於法，好辯說而不求其用，濫於文麗而不顧其功者，可亡也。淺薄而易見，漏泄而無藏，不能周密而通羣臣之語者，可亡也。很剛而不和，愎諫而好勝，不顧社稷而輕爲自信者，可亡也。恃交援而簡近隣，怙强大之救而侮所迫之國者，可亡也。羈旅僑士，重帑在外，上間謀計，下與民事者，可亡也。民信其相，下不能其上，主愛信之而弗能廢者，可亡也。境内之傑不事，而求封外之士，不以功伐課試，而好以名問舉錯，羈旅起貴以陵故常者，可亡也。輕其適正，庶子稱衡，太子未定而主即世者，可亡也。大心而無悔，國亂而自多，不料境内之資而易其隣敵者，可亡也。國小而不處卑，力少而不畏强，無禮而侮大隣，貪愎而拙交者，可亡也。太子已置，而娶於强敵以爲后妻，則太子危，如是則羣臣易慮者，可亡也。怯懾而弱守，蚤見而心柔懦，知有謂可，断而弗敢行者，可亡也。出君在外而國置，質太子未反而君易子，如是則國擕；國擕者，可亡也。挫辱大臣而狎其身，刑戮小民而逆其使，懐怒思恥而專習則賊生；賊生者，可亡也。大臣兩重，父兄衆強，内黨外援以爭事勢者，可亡也。婢妾之言聽，愛玩之智用，外内悲惋而數行不法者，可亡也。簡侮大臣，無禮父兄，勞苦百姓，殺戮不辜者，可亡也。好以智矯法，時以行雜公，法禁變易，號令數下者，可亡也。無地固，城郭惡，無畜積，財物寡，無守戰之備而輕攻伐者，可亡也。穜𩔖不壽，主數即世，嬰兒爲君，大臣專制，樹羈旅以爲黨，數割地以待交者，可亡也。太子尊顯，徒屬衆強，多大國之交，而威勢蚤具者，可亡也。變𥚹而心急，輕疾而易動發，心愪忿而不訾前後者，可亡也。主多怒而好用兵，簡本欲教而輕戰攻者，可亡也。貴臣相妬，大臣隆盛，外藉敵國，内困百姓，以攻怨讎，而人主弗誅者，可亡也。君不肖而側室賢，太子輕而庶子伉，官吏弱而人民桀，如此則國躁；國躁者，可亡也。藏怨而弗發，懸罪而弗誅，使羣臣隂憎而愈憂懼，而久未可知者，可亡也。出軍命將太重，邊地任守太尊，專制擅命，徑爲而無所請者，可亡也。后妻淫亂，主母畜穢，外内混通，男女無别，是謂兩主；兩主者，可亡也。后妻賤而婢妾貴，太子卑而庶子尊，相室輕而典謁重，如此則内外乖；内外乖者，可亡也。大臣甚貴，偏黨衆强，壅塞主斷而重擅國者，可亡也。私門之官用，馬府之世，",
                    "zhushu": "軍馬之府，立功者也。"
                },
                {
                    "paragraph": "郷曲之善舉，官職之勞廢，貴私行而賤公功者，可亡也。公家虚而大臣實，正户貧而寄寓富，耕戰之士困，末作之民利者，可亡也。見大利而不趨，聞禍端而不備，淺薄於爭守之事，而務以仁義自飾者，可亡也。不爲人主之孝，而慕匹夫之孝，不顧社稷之利，而聽主母之令，女子用國，刑餘用事者，可亡也。辭辯而不法，心智而無術，主多能而不以法度從事者，可亡也。親臣進而故人退，不肖用事而賢良伏，無功貴而勞苦賤，如是則下怨；下怨者，可亡也。父兄大臣禄秩過功，章服侵等，宫室供養大侈，而人主弗禁，則臣心無窮；臣心無窮者，可亡也。公壻公孫與民同門，暴慠其隣者，可亡也。亡徵者，非曰必亡，言其可亡也。夫兩堯不能相王，兩桀不能相亡。亡、王之機，必其治亂、其强弱相踦者也。木之折也必通蠹，墻之壞也必通隙。然木雖蠹，無疾風不折；墻雖隙，無大雨不壞。萬乘之主，有能服術行法以爲亡徵之君風雨者，其兼天下不難矣。",
                    "zhushu": ""
                }
            ]
        },
        {
            "name": "三守第十六",
            "paragraphs": [
                {
                    "paragraph": "三守第十六",
                    "zhushu": "",
                    "type": 1
                },
                {
                    "paragraph": "人主有三守。三守完，則國安身榮；三守不完，則國危身殆。何謂三守？人臣有議當途之失、用事之過、舉臣之情，人主不心藏而漏之近習能人，使人臣之欲有言者，不敢不下適近習能人之心，而乃上以聞人主。然則端言直道之人不得見，而忠直日疏。愛人不獨利也，待譽而後利之；憎人不獨害也，待非而後害之。然則人主無威而重在左右矣。惡自治之勞憚，使羣臣輻湊之变，因傳柄移藉，使殺生之機、奪予之要在大臣，如是者侵。此謂三守不完。三守不完，則劫殺之徵也。凡劫有三：有明劫，有事劫，有刑劫。人臣有大臣之尊，外操國要以資羣臣，使外内之事非己不得行。雖有賢良，逆者必有禍，而順者必有福。然則羣臣直莫敢忠主憂國以爭社稷之利害。人主雖賢，不能獨計，而人臣有不敢忠主，則國爲亡國矣。此謂國無臣。國無臣者，豈郎中虚而朝臣少哉？羣臣持禄養交，行私道而不效公忠，此謂明劫。鬻寵擅權，矯外以勝内，險言禍福得失之形，以阿主之好惡。人主聽之，卑身輕國以資之，事敗與主分其禍，而功成則臣獨專之。諸用事之人，壹心同辭以語其美，則主言惡者必不信矣，此謂事劫。至於守司囹圄，禁制刑罰，人臣擅之，此謂刑劫。三守不完，則三劫者超；三守完，則三劫者止。三劫止塞，則王矣。",
                    "zhushu": ""
                }
            ]
        },
        {
            "name": "備内第十七",
            "paragraphs": [
                {
                    "paragraph": "備内第十七",
                    "zhushu": "",
                    "type": 1
                },
                {
                    "paragraph": "人主之患在於信人，信人則制於人。人臣之於其君，非有骨肉之親也，縳於勢而不得不事也。故爲人臣者，窺覘其君心也，無須臾之休，而人主怠慠處其上，此世所以有劫君弑主也。爲人主而大信其子，則姦臣得乘於子以成其私，故李兑傅趙王而餓主父。爲人主而大信其妻，則姦臣得乗於妻以成其私，故優施傳麗姫殺申生而立奚齊。夫以妻之近與子之親而猶不可信，則其餘無可信者矣。且萬乗之主，千乗之君，后妃、夫人、適子爲太子者，或有欲其君之蚤死者。何以知其然？夫妻者，非有骨肉之恩也，愛則親，不愛則疏。語曰：“其母好者其子抱。”然則其爲之反也，其母惡者其子釋。丈夫年五十而好色未解也，婦人年三十而美色衰矣。以衰美之婦人事好色之丈夫，則身死見疏賤，而子疑不爲後，此后妃、夫人之所以冀其君之死者也。唯母爲后而子爲主，則令無不行，禁無不止，男女之樂不減於先君，而擅萬乘不疑，此鴆毒扼昧",
                    "zhushu": "扼昧，謂暗中絞縊也。"
                },
                {
                    "paragraph": "之所以用也。故桃左春秋曰：“人主之疾死者不能處半。”人主弗知，則亂多資。故曰：利君死者衆，則人主危。故王良愛馬，越王勾踐愛人，爲戰與駞。醫善吮人之傷，含人之血，非骨肉之親也，利所加也。故輿人成輿，則欲人之富貴；匠人成棺，則欲人之夭死也。非輿人仁而匠人賊也，人不貴則輿不售，人不死則棺不買。情非増人也，利在人之死也。故后妃、夫人、太子之黨成而欲君之死也，君不死，則勢不重。情非憎君也，利在君之死也。故人主不可以不加心於利己死者。故日月暈圍於外，其賊在内，備其所憎，禍在所愛。是故明王不舉不叅之事，不食非常之食；遠聽而近視，以審内外之失，省同異之言，以知朋黨之分；偶叄伍之驗，以責陳言之實；執後以應前，按法以治衆，衆端以叅觀。",
                    "zhushu": "衆事之端皆相參而觀之。"
                },
                {
                    "paragraph": "士無幸賞，無踰行；殺必當，罪不赦，則姦邪無所容其私。徭役多則民苦，民苦則權勢起，權勢起則復除重，復除重則貴人富。苦民以富貴人，起勢以藉",
                    "zhushu": "藉，假借也。"
                },
                {
                    "paragraph": "人臣，非天下長利也。故曰：徭役少則民安，民安則下無重權，下無重權則權勢滅，權勢滅則德在上矣。今夫水之勝火亦明矣，然而釡鬵間之，水煎沸竭盡其上，而火得熾盛焚其下，水失其所以勝者矣。今夫治之禁姦又明此，然守法之臣爲釡鬵之行，則法獨明於胷中，而已失其所以禁姦者矣。上古之傳言，春秋所記，犯法爲逆以成大姦者，未嘗不從尊貴之臣也。然而法令之所以備，刑罰之所以誅，常於卑賤，是以其民絶望，無所告愬。大臣比周，蔽上爲一，隂相善而陽相惡，以示無私，相爲耳目，以候主𨻶，人主掩蔽，無道得聞，有主名而無實，臣專法而行之，周天子是也。偏借其權勢，則上下易位矣，此言人臣之不可借權勢也。",
                    "zhushu": ""
                }
            ]
        },
        {
            "name": "南面第十八",
            "paragraphs": [
                {
                    "paragraph": "南面第十八",
                    "zhushu": "",
                    "type": 1
                },
                {
                    "paragraph": "人主之過，在已任在臣矣，又必反與其所不任者備之，此其說必與其所任者爲讎，而主反制於其所不任者。今所與備人者，且曩之所備也。人主不能明法而以制大臣之威，無道得小人之信矣。人主釋法而以臣備臣，則相愛者比周而相譽，相憎者朋黨而相非。非譽交争，則主惑亂矣。人臣者，非名譽請謁無以進取，非背法專制無以爲威，非假於忠信無以不禁。",
                    "zhushu": "僞爲忠信，然後不禁。"
                },
                {
                    "paragraph": "三者，惽主壞法之資也。人主使人臣雖有智能，不得背法而專制；雖有賢行，不得踰功而先勞；雖有忠信，不得釋法而不禁。此之謂明法。人主有誘於事者，有壅於言者，二者不可不察也。人臣易言事者，少索資，以事誣主。主誘而不察，因而多之，則是臣反以事制主也。如是者謂之誘，誘於事者困於患。其進言少，其退費多，雖有功，其進言不信。不信者有罪，事有功者必賞，則羣臣莫敢飾言以惽主。主道者，使人臣前言不復於後，後言不復於前，事雖有功，必伏其罪，謂之任下。人臣爲主設事而恐其非也，則先出說設言曰：“議是事者，妬事者也。”人主藏是言，不更聽羣臣；羣臣畏是言，不敢議事。二勢者用，則忠臣不聽而譽臣獨任。如是者謂之壅於言，壅於言者制於臣矣。主道者，使人臣必有言之責，又有不言之責。言無端未辯無所驗者，此言之責也；以不言避責持重位者，此不言之責也。人主使人臣言者，必知其端以責其實，不言者必問其取舍以爲之責，則人臣莫敢妄言矣，又不敢默然矣，言、默則皆有責也。人主欲爲事，不通其端未而以明其欲，有爲之者，其爲不得利，必以害反。知此者，任理去欲。舉事有道，計其入多，其出少者，可爲也。惑主不然，計其入，不計其出，出雖倍其入，不知其害，則是名得而實亡。如是者，功小而善大矣。凡功者，其入多，其出少，乃可謂功。今大費無罪而少得爲功，則人臣出大費而成小功，小功成而主亦有害。不知治者，必曰：“無變古，毋易常。”變與不變，聖人不聽，正治而已。然則古之無變，常之毋易，在常古之可與不可。伊尹毋變殷，太公毋變周，則湯、武不王矣。管仲毋易齊，郭偃毋更晉，則桓、文不霸矣。凡人難變古者，憚易民之安也。夫不變古者，襲亂之迹；適民心者，恣姦之行也。民愚而不知亂，上懦而不能更，是治之失也。人主者，明能知治，嚴必行之，故雖拂於民心，立其治。說在商君之内外而鐵殳、重盾而豫戒也。故郭偃之始治也，文公有官卒；管仲始治也，桓公有武車：戒民之備也。是以遇贛窳墯之民，苦小費而忘大利也，故夤虎受阿謗。而𨌑小變而失長便，故鄒賈非載旅。狎習於亂而容於治，故鄭人不能歸。",
                    "zhushu": ""
                }
            ]
        },
        {
            "name": "飾邪第十九",
            "paragraphs": [
                {
                    "paragraph": "飾邪第十九",
                    "zhushu": "",
                    "type": 1
                },
                {
                    "paragraph": "鑿龜數筴，兆曰大吉，而以攻燕者，趙也。鑿龜數筴，兆曰大吉，而以攻趙者，燕也。劇辛之事，燕無功而社稷危；鄒衍之事，燕無功而國道絶。趙代先得意於燕，後意於齊，國亂節髙，自以爲與秦提衡，非趙龜神而燕龜欺也。趙又嘗鑿龜數筴而北伐燕，將劫燕以逆秦，兆曰大吉。始攻大梁而秦出上黨矣，兵至釐而六城拔矣。至陽城，秦拔鄴矣，龐援揄兵而南，則鄣盡矣。臣故曰：趙龜雖無逺見於燕，且宜近見於秦。秦以其大吉，辟地有實，救燕有有名。趙以其大吉，利削兵辱，主不得意而死。又非秦龜神而趙龜敗也。初時者，魏數年東郷攻盡陶、衞，數年西郷以失其國，此非豐隆、五行、太一、王相、攝提、六神、五括、天河、殷搶、嵗星非數年在西也，又非天缺、弧逆、刑星、熒惑、奎台非數年在東也。故曰：龜筴鬼神不足舉勝，左右背郷不足以專戰。然而恃之，愚莫大焉。古者先王盡力於親民，加事於明法。彼法明則忠臣勸，罰必則邪臣止。忠勸邪止而地廣主尊者，秦是也。羣臣朋黨比周以隱正道，行私曲而地削主卑者，山東是也。亂弱者亡，人之性也；治强者王，古之道也。越王勾踐恃大朋之龜與吾戰而不勝，身臣入官于吴；反國弃龜，明法親民以報吴，則夫差爲擒。故恃鬼神者慢於法，恃諸侯者危其國。曹恃齊而不聽宋，齊攻荆而宋滅曹。荆恃吴而不聽齊，越伐吴而齊滅荆。許恃荆而不聽魏，荆攻宋而魏滅許。鄭恃魏而不聽韓，攻魏荆而韓滅鄭。今者韓國小而恃大國，主慢而聽秦、魏，恃齊、荆爲用，而小國愈亡。故恃人不足以廣壤，而韓不見也。荆爲攻魏而加兵許、鄢，齊攻任、扈而削魏，不足以存鄭，而韓弗知也。此皆不明其法禁以治其國，恃外以滅其社稷者也。臣故曰：明於治之數，則國雖小，富；賞罰敬信，民雖寡，强。賞罰無度，國雖大，兵弱者，地非其地，民非其民也。無地無民，堯、舜不能以王，三代不能以强。人主又以過予，人臣又以徒取。舍法律而言先王明君之功者，上任之以國。臣故曰：是願古之功，以古之賞賞今之人也。以主是過予，而臣以此徒取矣。主過予，則人偷幸；臣徒取，則功不尊。無功者受賞，則財匱而民望；財匱而民望，則民不盡力矣。故用賞過者失民，用刑過者民不畏。有賞不足以勸，有刑不足以禁，則國雖大，必危。故曰：小知不可使謀事，小忠不可使主法。荆恭王與𣈆厲公戰於鄢陵，荆師敗，恭王傷。酣戰，而司馬子反渇而求飲，其友竪榖陽奉巵酒而進之。子反曰：“去之，此酒也。”竪榖陽曰：“非也。”子反受而飲之。子反爲人嗜酒，甘之，不能絶之於口，醉而卧。恭王欲復戰而謀事，使人召子反，子反辭以心疾。恭王駕而往視之，入幄中，聞酒臭而還，曰：“今日之戰，寡人目親傷。所恃者司馬，司馬又如此，是亡荆國之社稷而不恤吾衆也。寡人無與復戰矣。”罷師而去之，斬子反以爲大戮。故曰：竪榖陽之進酒也，非以端惡",
                    "zhushu": "端故也。"
                },
                {
                    "paragraph": "子反也，實心以忠愛之，而適足以殺之而已矣。此行小忠而賊大忠者也。故曰：小忠，大忠之賊也。若使小忠主法，則必將赦罪以相愛，是與下安矣，然而妨害於治民者也。當魏之方明立辟、從憲令行之時，有功者必賞，有罪者必誅，强匡天下，威行四隣；及法慢，妄予，而國日削矣。當趙之方明國律、從大軍之時，人衆兵强，辟地齊、燕；及國律慢，用者弱，而國日削矣。當燕之方明奉法、審官斷之時，東縣齊國，南盡中山之地；及奉法已亡，官断不用，左右交爭，論從其下，則兵弱而地削，國制於隣敵矣。故曰：明法者强，慢法者弱。强弱如是其明矣，而世主弗爲，國亡宜矣。語曰：“家有常業，雖飢不餓；國有常法，雖危不亡。”夫舍常法而從私意，則臣飾於智能；臣下飾於智能，則法禁不立矣。是妄意之道行，治國之道廢也。治國之道，去害法者，則不惑於智能，不矯於名譽矣。昔者舜使吏決鴻水，先令有功而舜殺之；禹朝諸侯之君㑹稽之上，防風之君後至而禹斬之。以此觀之，先令者殺，後令者斬，則古者先貴如令矣。故鏡執清而無事，美惡從而比焉；衡執正而無事，輕重從而載焉。夫揺鏡則不得爲明，揺衡則不得爲正，法之謂也。故先王以道爲常，以法爲本。本治者名尊，本亂者名絶。凡智能明通，有以則行，無以則止。故智能單，道不可傳於人。而道法萬全，智能多失。夫懸衡而知平，設規而知圎，萬全之道也。明主使民飾於道之故，佚而則功。釋規而任巧，釋法而任智，惑亂之道也。亂主使民飾將智，不知道之故，故勞而無功。釋法禁而聽請謁，羣臣賣官於上，取賞於下，是以利在私家而威在羣臣。故民無盡力事主之心，而務爲交於上。民好上交，則貨財上流，而巧說者用。若是，則有功者愈少。姦臣愈進而材臣退，則主惑而不知所行，民聚而不知所道。",
                    "zhushu": "道，從也。"
                },
                {
                    "paragraph": "此廢法禁、後功勞、舉名譽、聽請謁之失也。凡敗法之人，必設詐託物以來親，又好言天下之所希有，此暴君亂主之所以惑也，人臣賢佐之所以侵也。故人臣稱伊尹、管仲之功，則背法飾智有資；稱比干、子胥之忠而見殺，則疾强諫有辭。夫上稱賢明，下稱暴亂，不可以取類，若是禁。君之立法，以爲是也。今人臣多立其私智以法爲非者，是邪以智，",
                    "zhushu": "以此思之，則知凡官之情，皆欲過功法，立私智也。"
                },
                {
                    "paragraph": "過法立智。如是者禁，主之道也。禁主之道，必明於公私之分，明法制，去私恩。夫令必行，禁必止，人主之公義也。必行其私，信於朋友，不可爲賞勸，不可爲罰沮，人臣之私義也。私義行則亂，公義行則治，故公私有分。人臣有私心，有公義。脩身㓗白而行公行正，居官無私，人臣之公義也；汙行從欲，安身利家，人臣之私心也。明主在上，則人臣去私心，行公義；亂主在上，則人臣去公義，行私心。故君臣異心，君以計畜臣，臣以計事君，君臣之交，計也。害身而利國，臣弗爲也；富國而利臣，君不行也。臣之情，害身無利；君之情，害國無親。君臣也者，以計合者也。至夫臨難必死，盡智竭力，爲法爲之。故先王明賞以勸之，嚴刑以威之。賞刑明則民盡死，民盡死則兵強主尊。刑賞不察，則民無功而求得，有罪而幸免，則兵弱主卑。故先王賢佐盡力竭智。故曰：公私不可不明，法禁不可不審，先王知之矣。",
                    "zhushu": ""
                }
            ]
        },
        {
            "name": "解老第二十",
            "paragraphs": [
                {
                    "paragraph": "解老第二十",
                    "zhushu": "",
                    "type": 1
                },
                {
                    "paragraph": "德者，内也；得者，外也。上德不德，言其神不滛於外也。神不淫於外則身全，身全之謂德。德者，得身也。凡德者，以無爲集，以無欲成，以不思安，以不用固。爲之欲之，則德無舍，德無舍則不全。用之思之則不固，不固則無功，無功則生於德，德則無德，不得則在有德。故曰：上德不德，是以有德。所以貴無爲，無思爲虚者，謂其意無所制也。夫無術者，故以無爲無思爲虛也。夫故以無爲無思爲虚者，其意常不忘虚，是制於爲虚也。虚者，謂其意所無制也。今制於爲虚，是不虚也。虚者之無爲也，不以無爲爲有常。不以無爲爲有常則虚，虚則德盛，德盛之謂上德，故曰：上德無爲而無不爲也。",
                    "zhushu": "",
                    "type": 2
                },
                {
                    "paragraph": "仁者，謂其中心欣然愛人也；其喜人之有福，而惡人之有禍也，生心之所不能己也，非求其報也，故曰：上仁爲之而無以爲也。",
                    "zhushu": "",
                    "type": 2
                },
                {
                    "paragraph": "義者，君臣上下之事，父子貴賤之差也。夫交朋友之接也，親踈内外之分也。臣事君冝，下懐上，子事父冝，衆敬貴冝，知交友朋之相助也冝，親者内而踈者外冝。義者，謂其冝也，冝而爲之，故曰：上義爲之而有以爲也。",
                    "zhushu": "",
                    "type": 2
                },
                {
                    "paragraph": "禮者，所以情貌也，群義之文章也，君臣父子之交也，貴賤賢不肖之所以别也。中心懐而不諭，其疾趨卑拜而明之；實心愛而不知，故好言繁辝以信之。禮者，諭節之所以諭内也。故曰：禮以情貌也。凡人之爲外物動也，不知其爲身之禮也。衆人之爲禮也，以尊他人也，故時勸時衰。君子以爲禮，以爲其身；以爲其身，故神之爲上禮。上禮神而衆人貳，故不能相應；不能相應，故曰：上禮爲之而莫之應。衆人雖貳，聖人之復恭敬盡手足之禮也不衰，故曰：攘臂而仍之。道有積而德有功，德者道之功。功有實而實有光，仁者徳之光。光有澤而澤有事，義者仁之事也。事有禮而禮有文，禮者義之文也。故曰：失道而後失徳，失徳而後失仁，失仁而後失義，失義而後失禮。禮爲情貌者也，文爲質飾者也。夫君子取情而去貌，好質而惡飾。夫恃貌而論情者，其情惡也；須飾而論質者，其質衰也。何以論之？和氏之璧不飾以五采，隋侯之珠不飾以銀黄。其質至美，物不足以飾之。夫物之待飾而後行者，其質不美也。是以父子之間，其禮而不明，故曰禮薄也。凡物不並盛，隂陽是也。理相奪予，威德是也。實厚者貌薄，父子之禮是也。由是觀之，禮繁者，實心衰也。然則爲禮者，事通人之樸心者也。衆人之爲禮也，人應則輕歡，不應則責怨。今爲禮者，事通人之樸心，而資之以相責之分，能毋爭乎？有爭則亂，故曰：夫禮者，忠信之薄也，而亂之首乎。",
                    "zhushu": "",
                    "type": 2
                },
                {
                    "paragraph": "先物行先理動之謂前識。前識者，無縁而忘意度也。何以論之？詹何坐，弟子侍，牛鳴於門外。弟子曰：是黒牛也而白題。詹何曰：然，是黒牛也，而白在其角。使人視之，果黒牛而以布褁其角。以詹子之術，嬰衆人之心，華焉殆矣。故曰：道之華也。嘗試釋詹子之察，而使五尺之愚童子視之，亦知其黒牛而以布褁其角也。故以詹子之察，苦心傷神，而後與五尺之愚童子同功，是以曰愚之首也。故曰：前識者，道之華也，而愚之首也。",
                    "zhushu": "",
                    "type": 2
                },
                {
                    "paragraph": "所謂大丈夫者，謂其智之大也。所謂處其厚不處其薄者，行情實而去禮貌也。所謂處其實不處其華者，必縁理不徑絶也。所謂去彼取此者，去貌徑絶而取縁理好情實也。故曰：去彼取此。",
                    "zhushu": "",
                    "type": 2
                },
                {
                    "paragraph": "人有禍則心畏恐，心畏恐則行端直，行端直則思慮熟，思慮熟則得事理，行端直則無禍害，無禍害則盡天年，得事理則必成功，盡天年則全而壽，必成功則富與貴，全壽富之謂福，而福本於有禍，故曰：禍𠔃福之所𠋣，以成其功也。",
                    "zhushu": "",
                    "type": 2
                },
                {
                    "paragraph": "人有福則富貴至，冨貴至，衣食美，衣食美則驕心生，驕心生則邪僻而動弃理，行邪僻則身死夭，動弃理則無成功。夫内有死夭之難，而外無成功之名者，大禍也。而禍本生於有福，故曰：福𠔃禍之所伏。",
                    "zhushu": "",
                    "type": 2
                },
                {
                    "paragraph": "天縁道理以從事者，無不能成。無不能成者，大能成天子之勢尊，而小易得卿相將軍之賞禄。夫弃道理而妄舉動者，雖上有天子諸侯之勢尊，而天下有猗頓、陶朱、卜祝之冨，猶失其民人而亡其射資也。衆人之輕弃道理而易妄舉動者，不知其禍福之深大而道闊逺若是也。故諭人曰：孰知其極。人莫不欲富貴全壽，而未有能免於貧賤死夭之禍也。心欲富貴全壽，而今貧賤死夭，是不能至於其所欲至也。凡失其所欲之路而妄行者之謂迷，迷則不能至於其所欲至矣。今衆人之不能至於其所欲至，故曰：迷。衆人之所不能至於其所欲至也，自天地之剖判以至于今，故曰：人之迷也，其曰故以乆矣。",
                    "zhushu": "",
                    "type": 2
                },
                {
                    "paragraph": "所謂方者，内外相應也，言行相稱也。所謂廉者，必生死之命也，輕恬資財也。所謂直者，義必公正，公心不偏黨也。所謂光者，官爵尊貴，衣裘壯麗也。今有道之士，雖中外信順，不以誹謗窮墮；雖死節輕財，不以侮罷羞貪；雖義端不黨，不以去邪罪私；雖勢尊衣羙，不以夸賤欺貧。其故何也？使失路者而肯聽習問知，即不成迷也。今衆人之所以欲成功而反爲販者，生於不知道理，而不肯問知而聽能。衆人不肯問知聽能，而聖人強以其禍敗適之，則怨。衆人多而聖人寡，寡之不勝衆，數也。今舉動而與天下之爲讎，非全身長生之道也，是以行軌節而舉之也。故曰：方而不割，亷而不穢，直而不肆，光而不耀。聦明睿智，天也；動靜思慮，人也。人也者，乗於天明以視，寄於天聦以聽，託於天智以思慮。故視強則目不明，聽甚則耳不聦，思慮過度則智識乱。目不明則不能決黒白之分，耳不聦則不能别清濁之聲，智識亂則不能審得失之地。目不能決黒白之色，則謂之盲；耳不能别清濁之聲，則謂之聾；心不能審得失之地，則謂之狂。盲則不能避晝日之險，聾則不能知雷霆之害，狂則不能免人間法令之禍。書之所謂治人者，適動靜之節，省思慮之費也。所謂事天者，不極聦明之力，不盡智識之任。茍極盡則費神多，費神多則盲聾悖狂之禍至，是以嗇之。嗇之者，愛其精神，嗇其智識也。故曰：治人事天莫如嗇。",
                    "zhushu": "",
                    "type": 2
                },
                {
                    "paragraph": "衆人之用神也躁，躁則多費，多費之謂侈。聖人之用神也靜，靜則少費，少費之謂嗇。嗇之謂術也，生於道理。夫能嗇也，是從於道而服於理者也。衆人離於患，陷於禍，猶未知退，而不服從道理。聖人雖未見禍患之形，虚無服從於道理，以稱蚤服。故曰：夫謂嗇，是以蚤服。",
                    "zhushu": "",
                    "type": 2
                },
                {
                    "paragraph": "知治人者，其思慮靜；知事天者，其孔竅虚。思慮靜，故德不去；孔竅虚，則和氣日入，故曰：重積德。夫能令故德不去，新和氣日至者，蚤服者也。故曰：蚤服是謂重積德。積德而後神静，神静而後和多，和多而後計得，計得而後能御萬物。能御萬物，則戰易勝敵。戰易勝敵，而論必蓋丗。論必蓋丗，故曰：無不克。無不克夲於重積德，故曰：重積德則無不克。戰易勝敵，則兼有天下。論必蓋世，則民人從。進兼天下而退從民人，其術逺則衆人莫見其端末。莫見其端，是以莫知其極。故曰：無不克則莫知其極。",
                    "zhushu": "",
                    "type": 2
                },
                {
                    "paragraph": "凡有國而後亡之，有身而後殃之，不可謂能有其國，能保其身。夫能有其國，必能安其社禝；能保其身，必能終其天年，而後可謂能有其國，能保其身矣。夫能有其國、保其身者，必且體道。體道則其智深，其智深則其㑹逺。其㑹逺，衆人莫能見其所極，唯天能令人不見其事極。不見事極者爲保其身，有其國，故曰：莫知其極。莫知其極，則可以有國。",
                    "zhushu": "",
                    "type": 2
                },
                {
                    "paragraph": "所謂有國之母，母者，道也。道也者，生於所以有國之術。所以有國之術，故謂之有國之母。夫道以與世周旋者，其建生也長，持禄也乆，故曰：有國之母，可以長乆。樹木有曼根，有直根。根者，書之所謂柢也。柢也者，木之所以建生也；曼根者，木之所持生也。徳也者，人之所以建生也；禄也者，人之所以持生也。今建於理者，其持禄也久，故曰：深其根。體其道者，其生日長，故曰：固其柢。柢固則生長，根深則視乆。故曰：深其根，固其柢，不生乆視之道也。工人數變業則失其功，作者數揺徙則亡其功。一人之作，日亡半日，十日則亡五人之功矣。萬人之作，日亡半日，十日則亡五萬人之功矣。然則數變業者，其人彌衆，其覷彌大矣。",
                    "zhushu": "",
                    "type": 2
                },
                {
                    "paragraph": "凡法令更則利害易，利害易則民務變，務變之謂變業。故以理觀之，事大衆而數揺之，則少成功；藏大器而數徒之，則多敗傷；烹小鮮而數撓之，則賊其澤。治大國而數變法，則民苦之。是以有道之君貴静，不重變法。故曰：治大國者若烹小鮮。人處疾則貴醫，有禍則畏鬼。聖人在上，則民少欲，民少欲則血氣治，而舉動理，則少禍害。夫内無痤疽癉痔之害，而外無刑罰法誅之禍者，其輕恬鬼也甚。故曰：以道莅天下，其鬼不神。治世之民，不與鬼神相害也，故曰：非其鬼不神也，其神不傷也。鬼崇也疾人之謂鬼傷人，人逐除之之謂人傷鬼也。民犯法令之謂民傷上，上刑戮民之謂上傷民。民不犯法則上亦不行刑，上不行刑之謂上不傷人。故曰：聖人亦不傷民。上不與民相害，而人不與鬼相傷，故曰兩不相傷，民不敢犯法，則上内不用刑罰，而外不事利其産業。上内不用刑罰，而外不事利其産業，則民蕃息，民蕃息而畜積盛，民蕃息而畜積盛之謂有德。凡所謂崇者，魂魄去而精神亂，精神亂則無徳。鬼不崇人則魂魄不去，魂魄不去而精神不亂，精神不亂之謂有德。上盛畜積而鬼不亂其精神，則徳盡在於民矣。故曰：兩不相傷，則徳交歸焉。言其得上下交盛而俱歸於民也。",
                    "zhushu": "",
                    "type": 2
                },
                {
                    "paragraph": "有道之君，外無怨讎於鄰敵，而内有徳澤於人民。夫外無怨讎於鄰敵者，其遇諸侯也外有禮義。内有德澤於人民者，其治人事也務本。遇諸侯有禮義則役希起，治民事務本則淫奢止。凡馬之所以大用者，外供甲兵而内給淫奢也。今有道之君，外希用甲兵，而内禁淫奢，上不事馬於戰鬬逐北，而民不以馬逺淫通物，所積力唯田疇，必且糞灌。故曰：天下有道，却走馬以糞也。",
                    "zhushu": "",
                    "type": 2
                },
                {
                    "paragraph": "人君無道道，則内暴虐其民，而外侵欺其鄰國。内暴虐則民産絶，外侵欺則兵數起。民産絶則畜生少，兵數起則士卒盡，畜生少則戎馬乏，士卒盡則軍危殆。戎馬乏則將馬出，軍危殆則近臣役。馬者，軍之大用；郊者，言其近也。今所以給軍之具於將馬近臣，故曰：天下無道，戎馬生於郊矣。",
                    "zhushu": "",
                    "type": 2
                },
                {
                    "paragraph": "人有欲則計㑹亂，計㑹亂而有欲甚，有欲甚則邪心勝，邪心勝則事經絶，事經絶則禍難生。由是觀之，禍難生於邪心，邪心誘於可欲。可欲之類，進則教良民爲姦，退則令善人有禍。姦起則上侵弱君，禍至則民人多傷。然則可欲之類，上侵弱君而下傷人民。夫上侵弱君而下傷人民者，大罪也。故曰：禍莫大於可欲。是以聖人不引五色，不淫於聲樂；明君賤玩好而去淫麗。人無毛羽，不衣則不犯寒；上不屬天，而下不著地，以腸胃爲根本，不食則不能活，是以不免於欲利之心。欲利之心不除，其身之憂也。故聖人衣足以犯寒，食足以充虚，則不憂矣。衆人則不然，大爲諸侯，小餘千金之資，其欲得之憂不除也。胥靡有免，死罪時活，今不知足者之憂，終身不解。故曰：禍莫大於不知足。故欲利甚於憂，憂則疾生，疾生而智慧衰，智慧衰則失度量，失度量則妄舉動，妄舉動則禍害至，禍害至而疾嬰内，疾嬰内則痛禍薄外，痛禍薄外則苦痛雜於腸胃之間。苦痛雜於腸胃之間，則傷人也㦧，㦧則退而自咎，退而自咎也生於欲利。故曰：咎莫㦧於欲利。",
                    "zhushu": "",
                    "type": 2
                },
                {
                    "paragraph": "道者，萬物之所然也，萬理之所稽也。理者，成物之文也；道者，萬物之所以成也。故曰：道，理之者也。物有理，不可以相薄。物有理不可以相薄，故理之爲物之制。萬物各異理而道盡稽萬物之理，故不得不化；不得不化，故無常操；無常操，是以死生氣禀焉，萬智斟酌焉，萬事廢興焉。天得之以髙，地得之以藏，維斗得以成其威，日月得以恒其光，五常得之以常其位，列星得之以端其行，四時得之以御其變氣，軒轅得之以擅四方，赤松得之與天地統，聖人得之以成文章。道與堯舜俱智，與接輿俱狂，與桀紂俱滅，與湯武俱昌。以爲近乎，遊於四極；以爲逺乎，常在吾側；以爲暗乎，光昭昭；以爲明乎，其物冥冥。而功成天地，和化雷霆，宇内之物，恃之以成。凡道之情，不制不形，柔弱隨時，與理相應。萬物得之以死，得之以生；萬事得之以敗，得之以成。道譬諸若水，溺者多飲之即死，渇者適飲之即生。譬之若劒㦸，愚人以行忿則禍生，聖人以誅暴則福成。故得之以死，得之以生；得之以敗，得之以成。",
                    "zhushu": "",
                    "type": 2
                },
                {
                    "paragraph": "人希見生象也，而得死象之骨，案其圖以想其生也。故諸人之所以意想者皆謂之象也。今道雖不可得聞見，聖人執其見功以處見其形，故曰：無狀之狀，無物之象。凡理者，方圓、短長、麤靡、堅脆之分也，故理定而後可得道也。故定理有存亡，有死生，有盛衰。夫物之一存一亡，乍死乍生，初盛而後衰者，不可謂常。唯夫與天與地之剖判也具生，至天地之消散也不死不衰者謂常者，而常無攸易，無定理。無定理非在於常所，是以不可道也。聖人觀其𤣥虚，用其周行，强字之曰道，然而可論。故曰：道之可道，非常道也。",
                    "zhushu": "",
                    "type": 2
                },
                {
                    "paragraph": "人始於生而卒於死，始之謂出，卒之謂入，故曰：出生入死。人之身三百六十節，四肢九竅，其大具也。四肢與九竅十有三者，十有三者之動静盡屬於生焉。屬之謂徒也，故曰：生之徒也十有三者。至死也，十有三具者皆還而屬之於死，死之徒亦有十三，故曰：生之徒十有三，死之徒十有三。凡民之生生，而生者固動，動盡則損也。而動不止，是損而不止也。損而不止則生盡，生盡之謂死，則十有三具者皆爲死死地也。故曰：民之生，生而動，動皆之死地之十有三。是以聖人愛精神而貴處靜。此甚大於兕虎之害。夫兕虎有域，動靜有時，避其域，省其時，則免其兕虎之害矣。民獨知兕虎之有爪角也，而莫知萬物之盡有爪角也，不免於萬物之害。何以論之？時雨降集，曠野間靜，而以昬晨犯山川，則兕虎之爪角害之。事上不忠，輕犯禁令，則刑法之爪角害之。處郷不節，憎愛無度，則爭闘之爪角害之。嗜慾無限，動靜不節，則虚痤疽之爪角害之。好用其私智而弃道理，則網羅之爪角害之。兕虎有域，而萬害有原，避其域，塞其原，則免於諸害矣。凡兵革者，所以備害也。重生者雖入軍無忿爭之心，無分爭之心，則無所用救害之備，此非獨謂野處之軍也。聖人之遊丗也，無害人之心，則必無人害，無人害則不備人，故曰：陸行不遇兕虎。入山不恃備以救害，故曰：入軍不備甲兵。逺諸害，故曰：兕無所投其角，虎無所錯其爪，兵無所害其刃。不設備而必無害，天地之道理也。體天地之道，故曰：無死地焉。動無死地，而謂之善攝生矣。愛子者慈於子，重生者慈於身，貴功者慈於事。慈母之於弱子也，務致其福，則事除其禍；事除其禍，則思慮熟；思慮熟，則得事理；得事理，則必成功；必成功，則其行之也不疑，不疑之謂勇。聖人之於萬事也，盡如慈母之爲弱子慮也，故見必行之道則明。其從事亦不疑，不疑之謂勇，不疑生於慈，故曰：慈故能勇。周公曰：冬日之閉凍也不固，則春夏之長草木也不茂。天地不能常侈常費，而況於人乎？故萬物必有盛衰，萬事必有㢮張，國家必有文武，官治必有賞罰。是以智士儉用其財則家富，聖人愛寳其神則精盛，人君重戰其卒則民衆，民衆則國廣。是以舉之曰：儉故能廣。",
                    "zhushu": "",
                    "type": 2
                },
                {
                    "paragraph": "凡物之有形者，易裁也，易割也。何以論之？有形則有短長，有短長則有小大，有小大則有方圓，有方圓則有堅脆，有堅脆則有輕重，有輕重則有白黒。短長、大小、方圎、堅脆、輕重、白黒之謂理，理定而物易割也。故議於大庭而後言則立，權議之士知之矣。故欲成方圓而随其規矩，則萬事之功形矣。而萬物莫不有規矩，議言之士，計㑹規矩也。聖人盡隨於萬物之規矩，故曰：不敢爲天下先。不敢爲天下先，則事無不事，功無不功，而議必蓋世，欲無處大官，其可得乎？處大官之謂爲成事長，是以故曰：不敢爲天下先，故能爲成事長。",
                    "zhushu": "",
                    "type": 2
                },
                {
                    "paragraph": "慈於子者不敢絶衣食，慈於身者不敢離法度，慈於方圓者不敢舍規矩，故臨兵而慈於士吏則戰勝敵，慈於器械則城堅固。故曰：慈，於戰則勝，以守則固。夫能自全也而盡隨於萬物之理者，必且有天生。天生也者，生心也，故天下之道盡之生也。若以慈衛之也，事必萬全而舉無不當，則謂之寳矣。故曰：吾有三寶，持而寳之。書之所謂大道也者，端道也。所謂貌施也者，邪道也。所謂徑大也者，佳麗也。佳麗也者，邪道之分也。朝甚除也者，獄訟繁也。獄訟繁則田荒，田荒則府倉虚，府倉虚則國貧，國貧而民俗淫侈，民俗淫侈則衣食之業絶，衣食之業絶則民不得無飾巧詐，飾巧詐則知采文，知采文之謂服文采。獄訟繁，倉廪虚，而有以淫侈爲俗，則國之傷也，若以利劔刺之。故曰：帶利劒。諸夫飾智故以至於傷國者，私其家必富；私家必富，故曰：資貨有餘。國有若是者，則愚民不得無術而效之，效之則小盗生。由是觀之，大姦作小盗隨，大姦唱則小盗和。竽也者，五聲之長者也。故竽先則鍾瑟皆隨，竽唱則諸樂皆和。今大姦作則俗之民唱，俗之民唱則小盗必和。故服文采，帶利劒，厭飲食，而貨資有餘者，是之謂盗竽矣。",
                    "zhushu": "",
                    "type": 2
                },
                {
                    "paragraph": "人無愚智，莫不有趨舍。恬淡平安，莫不知禍福之所由來。得於好惡，怵於淫物，而後變乱。所以然者，引於外物，亂於玩好也。恬淡有趨舍之義，平安知禍福之計。而今也玩好變之，外物引之，引之而往，故曰校。至聖人不然，一建其趨舍，雖見所好之物，不能引，不能引之謂不校。一於其情，雖有可欲之類，神不爲動，神不爲動之謂不恱。爲人子孫者，體此道以守宗廟，不滅之謂祭祀不絶。身以積精爲徳，家以資財爲徳，郷國天下皆以民爲徳，今治身而外物不能亂其精神，故曰：脩之身，其徳乃真。真者，慎之固也。治家，無用之物不能動其計，則資有餘，故曰：脩之家，其徳有餘。治郷者行此節，則家之有餘者益衆，故曰：脩之郷，其徳乃長。治邦者行此節，則郷之有徳者益衆，故曰：脩之邦，其徳乃豐。莅天下者行此節，則民之生莫不受其澤，故曰：脩之天下，其徳乃普。脩身者，以此别君子小人。治郷治邦莅天下者，各以此科適觀息耗，則萬不失一。故曰：以身觀身，以家觀家，以邦觀邦，以天下觀天下，吾奚以知天下之然也？以此。",
                    "zhushu": ""
                }
            ]
        },
        {
            "name": "喻老第二十一",
            "paragraphs": [
                {
                    "paragraph": "喻老第二十一",
                    "zhushu": "",
                    "type": 1
                },
                {
                    "paragraph": "天下有道，無急患，則曰静，遽傅不用。故曰：“却走馬以糞。”天下無道，攻擊不休，相守數年不已，甲胄生蟣虱，鷰雀處帷幄，而兵不歸。故曰：“戎馬生於郊。”翟人有獻豐狐、玄豹之皮於𣈆文公。文公受客皮而歎曰：“此以皮之美自爲罪。”夫治國者以名號爲罪，徐偃王是也；則以城與地爲罪，虞、虢是也。故曰：“罪莫大於可欲。”智伯兼范、中行而攻趙不已，韓、魏反之，軍敗𣈆陽，身死髙梁之東，遂卒被分，漆其首以爲溲噐。故曰：“禍莫大於不知足。”虞君欲屈産之乗與垂棘之璧，不聽宫之竒，故邦亡身死。故曰：“咎莫㦧於欲得。”邦以存爲常，霸其可也；身以生爲常，富貴其可也。不欲自害，則邦不亡，身不死。故曰：“知足之爲足矣。”楚莊王既勝，狩于河雍，歸而賞孫叔敖。孫叔敖請漢間之地，沙石之處。楚邦之法，禄臣再世而收地，唯孫叔敖獨在。此不以其邦爲收者，瘠也，故九世而祀不絶。故曰：“善建不㧞，善抱不脫，子孫以其祭祀世世不輟。”叔叔敖之謂也。制在已曰重，不離位曰静。重則能使輕，静則能使躁。故曰：“重爲輕根，静爲躁君。”故曰：“君子終日行，不離輜重”也。邦者，人君之輜重也。主父生傅其邦，此離其輜重者也，故雖有代、雲中之樂，超然已無趙矣。主父，萬乗之主，而以身輕於天下，無勢之謂輕，離位之謂躁，是以生幽而死。故曰：“輕則失臣，躁則失君。”主父之謂也。",
                    "zhushu": "",
                    "type": 2
                },
                {
                    "paragraph": "勢重者，人君之淵也。君人者，勢重於人臣之間，失則不可復得也。簡公失之於田成，𣈆公失之於六卿，而邦亡身死。故曰：“魚不可脫於深淵。”賞罰者，邦之利噐也，在君則制臣，在臣則勝君。君見賞，臣則損之以爲徳；君見罰，臣則益之以爲威。人君見賞，而人臣用其勢；人君見罰，人臣乗其威。故曰：“邦之利噐，不可以示人。”",
                    "zhushu": "",
                    "type": 2
                },
                {
                    "paragraph": "越王入宦於吴，而觀之伐齊以獘吳。吳兵既勝齊人於艾陵，張之於江、濟，強之於黄池，故可制於五湖。故曰：“將欲翕之，必固張之；將欲弱之，必固強之。”𣈆獻公將欲襲虞，遺之以璧馬；知伯将襲仇由，遺之以廣車。故曰：“將欲取之，必固與之。”起事於無形，而要大功於天下，是謂“微明”。處小弱而重自卑，謂“損弱勝強”也。有形之類，大必起於小；行久之物，族必起於少。故曰：“天下之難事必作於易，天下之大事必作於細。”是以欲制物者於其細也。故曰：“圖難於其易也，爲大於其細也。”千丈之堤，以螻蟻之穴潰；百尺之室，以突隙之煙焚。故曰：“白圭之行堤也塞其穴，丈人之㥀火也塗其隙，是以白圭無水難，丈人無火患。”此皆㥀易以避難，敬細以逺大者也。扁鵲見蔡桓公，立有間。扁鵲曰：“君有疾在腠理，不治將恐深。”桓侯曰：“寡人無。”扁鵲出，桓侯曰：“醫之好治不病以爲功。”居十日，扁鵲復見曰：“君之病在肌膚，不治將益深。”桓侯不應。扁鵲出。桓侯又不恱。居十日，扁鵲復見曰：“君之病在腸胃，不治將益深。”桓侯又不應。扁鵲。桓侯又不恱。居十日，扁鵲望桓侯而還走，桓侯故使人問之。扁鵲曰：“疾在腠理，湯熨之所及；在肌膚，鍼石之所及也；在腸胃，火齊之所及也；在骨體，司命之所屬，無柰何也。今在骨髄，臣是以無請也。”居五日，桓侯體痛，使人索扁鵲，巳逃秦矣。桓侯遂死。故良醫之治病也，攻之於腠理。此皆争之於小者也。夫事之禍福亦有腠理之地，故曰聖人蚤從事焉。昔𣈆公子重耳出亡，過鄭，鄭君不禮。叔瞻諫曰：“此賢公子也，君厚待之，可以積德。”鄭君不聽。叔瞻又諫曰：“不厚待之，不若殺之，無令有後患。”鄭公又不聽。及公子返𣈆邦，舉兵伐鄭，大破之，取八城焉。𣈆獻公以垂棘之璧假道於虞而伐虢，大夫宫之竒諫曰：“不可。脣亡而齒寒，虞、虢相救，非相德也。今日𣈆滅虢，明日虞必隨之亡。”虞君不聽，受其璧而假之道。𣈆巳取虢，還，反滅虞。此二臣者皆争於腠理者也，而二君不用也。然則叔瞻、宫之竒亦虞、鄭之扁鵲也，而二君不聽，故鄭以破，虞以亡。故曰：“其安易持也，其未兆易謀也。”昔者紂爲象箸而箕子怖，以爲象箸必不加於土鉶，必將犀玉之柸；象箸玉柸必不羮菽藿，必旄、象、豹胎；旄、象、豹胎必不衣短褐而食於茅屋之下，則錦衣九重，廣室髙臺。吾畏其卒，故怖其始。居五年，紂爲肉圃，設炮烙，登糟丘，臨酒池，紂遂以亡。故箕子見象箸以知天下之禍，故曰：“見小曰明。”勾踐入官於吳，身執干戈爲吴王洗馬，故能殺夫差於姑蘇。文王見詈於王門，顔色不變，而武王擒紂於牧野。故曰：“守柔曰強。”越王之霸也不病官，武王之王也不病詈。故曰：“聖人之不病也，以其不病，是以無病也。”",
                    "zhushu": "",
                    "type": 2
                },
                {
                    "paragraph": "宋之鄙人得璞玉而獻之子罕，子罕不受。鄙人曰：“此寳也，宜爲君子噐，不宜爲細人用。”子罕曰：“爾以玉爲寳，我以不受子玉爲寳。”是鄙人欲玉，而子罕不欲玉。故曰：“欲不欲，而不貴難得之貨。”王壽貟書而行，見徐馮於周塗。馮曰：“事者，爲也；爲生於時，知者無常事。書者，言也；言生於知，知者不藏書。今子何獨負之而行？”於是王夀因焚其書而儛之。故知者不以言談教，而慧者不以藏書篋。此世之所過也，而王壽復之，是學不學也。故曰：“學不學，復歸衆人之所過也。”",
                    "zhushu": "",
                    "type": 2
                },
                {
                    "paragraph": "夫物有常容，因乗以導之。因隨物之容，故静則建乎徳，動則順乎道。宋人有爲其君以象爲楮葉者，三年而成。豐殺莖柯，毫芒繁澤，亂之楮葉之中而不可别也。此人遂以功食禄於宋邦。列子聞之曰：“使天地三年而成一葉，則物之有葉者寡矣。”故不乗天地之資而載一人之身，不隨道理之數而學一人智，此皆一葉之行也。故冬耕之稼，后稷不能羡也；豐年大禾，藏獲不能惡也。以一人力，則后稷不足；隨自然，則臧獲有餘。故曰：“恃萬物之自然而不敢爲也。”空竅者，神明之户牗也。耳目竭於聲色，精神竭于外貎，故中無主。中無主，則禍福雖如丘山，無從識之。故曰：“不出於户，可以知天下；不闚於牗，可以知天道。”此言神明之不離其實也。",
                    "zhushu": "",
                    "type": 2
                },
                {
                    "paragraph": "趙襄王學御於王子期，俄而與於期逐，三易馬而三後。襄王曰：“子之教我御，術未盡也？”對曰：“術已盡，用之則過也。凡御之所貴：馬體安于車，人心調于馬，而後可以進速致逺。今君後則欲逮臣，先則恐逮于臣。夫誘道争逺，非先則後也，而先後心在于臣，上何以調於馬？此君之所以後也。”白公勝慮亂，罷朝，倒杖而䇿鋭貫顊，血流至于地而不知。鄭人聞之曰：“顊之忘，將何爲忘哉！”故曰：“其出彌逺者，其智彌少。”此言智周乎逺，則所遺在近也。是以聖人無常行也。能並智，故曰：“不行而知。”能並視，故曰：“不見而明。”隨時以舉事，因資而立功，用萬物之能而獲利其土，故曰：“不爲而成。”",
                    "zhushu": "",
                    "type": 2
                },
                {
                    "paragraph": "楚荘王莅政三年，無令發，無政爲也。右司馬御座而與王隱曰：“有鳥止南方之阜，三年不翅，不飛不鳴，嘿然無聲，此爲何名？”王曰：“三年不翅，將以觀長羽翼；不飛不鳴，將以觀民則。雖無飛，飛必冲天；雖無鳴，鳴必驚人。子釋之，不榖知之矣。”處半年，乃自聽政。所廢者十，所起者九，誅大臣五，舉處士六，而邦大治。舉兵誅齊，敗之徐州，勝𣈆於河雍，合諸侯於宋，遂霸天下。荘王不爲小害善，故有大名；不蚤見示，故有大功。故曰：“大噐晩成，大音希聲。”楚莊王欲伐越，杜子諫曰：“王之伐越，何也？”曰：“政亂兵弱。”杜子曰：“臣愚患之。智如目也，能見百歩之外而不能自見其睫。王之兵自敗於秦、𣈆，䘮地數百里，此兵之弱；莊蹊蹻爲盗於境内而吏不能禁，此政之亂也。王之弱亂，非越之下也，欲伐越，此智之如目也。”王乃止。故知之難，不在見人，在自見。故曰：“自見之謂明。”子夏見曽子，曽子曰：“何肥也？”對曰：“戰勝，故肥也。”曽子曰：“何謂也？”子夏曰：“吾入見先王之義則榮之，出見冨貴之樂又榮之，兩者戰於胷中，未知勝負，故曜。今先王之義勝，故肥。”是以忘之難也，不在勝人，在自勝也。故曰：“自勝之謂強。”",
                    "zhushu": "",
                    "type": 2
                },
                {
                    "paragraph": "周有玉版，紂令膠鬲索之，文王不予；費仲來求，因予之。是膠鬲賢而費仲無道也。周惡賢者之得志也，故予費仲。文王舉太公於渭濵者，貴之也；而資費仲玉版者，是愛之也。故曰：“不貴其師，不愛其資，雖知大迷，是謂要妙。”",
                    "zhushu": ""
                }
            ]
        },
        {
            "name": "説林上第二十二",
            "paragraphs": [
                {
                    "paragraph": "説林上第二十二",
                    "zhushu": "",
                    "type": 1
                },
                {
                    "paragraph": "湯以伐桀，而恐天下言己爲貪也，因乃讓天下於務光。而恐務光之受之也，乃使人説務光曰：“湯殺君而欲傳惡聲于子，故譲天下於子。”務光因自投於河。",
                    "zhushu": "",
                    "type": 2
                },
                {
                    "paragraph": "秦武王令甘茂擇所欲爲於僕與行事。孟卯曰：“公不如爲僕。公所長者，使也。公雖爲僕，王猶使之於公也。公佩僕璽而爲行事，是兼官也。”",
                    "zhushu": "",
                    "type": 2
                },
                {
                    "paragraph": "子圉見孔子於商太宰。孔子出，子圉入，請問客。太宰曰：“吾已見孔子，則視子猶蚤虱之細者也。吾今見之於君。”子圉恐孔子貴於君也，因請太宰曰：“君已見孔子，孔子亦將視子猶蚤虱也。”太宰因弗復見也。",
                    "zhushu": "",
                    "type": 2
                },
                {
                    "paragraph": "魏惠王爲臼里之盟，將復立於天子。彭喜謂鄭君曰：“君勿聽，大國惡有天子，小國利之。若君與大不聽，魏焉能與小立之？”𣈆人伐邢，齊桓公將救之。鮑叔曰：“太蚤。邢不亡，𣈆不敝；𣈆不敝，齊不重。且夫持危之功，不如存亡之徳大。君不如晩救之以敝𣈆，齊實利。待邢亡而復存之，其名實美。”桓公乃弗救。",
                    "zhushu": "",
                    "type": 2
                },
                {
                    "paragraph": "子胥出走，邊候得之。子胥曰：“上索我者，以我有美珠也。今我已亡之矣。我且曰：子取吞之。”候因釋之。慶封爲亂於齊而欲走越，其族人曰：“𣈆近，奚不之𣈆？”慶封曰：“越逺，利以避難。”族人曰：“變是心也，居𣈆而可；不變是心也，雖逺越，其可以安乎？”",
                    "zhushu": "",
                    "type": 2
                },
                {
                    "paragraph": "智伯索地於魏宣子，魏宣子弗予。任章曰：“何故不予？”宣子曰：“無故請地，故弗予。”任章曰：“無故索地，鄰國必恐。彼重欲無厭，天下必懼。君子之地，智伯必驕而輕敵，鄰邦必懼而相親。以相親之兵待輕敵之國，則智伯之命不長矣。周書曰：將欲敗之，必姑輔之；將欲取之，必姑予之。君不如與之以驕智伯。且君何釋以天下圖智氏，而獨以吾國爲智氏質乎？”君曰：“善。”乃與之萬户之邑。智伯大悦，因索地於趙，弗與，因圍𣈆陽。韓、魏反之外，趙氏應之内，智氏自亡。",
                    "zhushu": "",
                    "type": 2
                },
                {
                    "paragraph": "秦康公築臺三年。荆人起兵，將欲以兵攻齊。任妄曰：“饑召兵，疾召兵，勞召兵，亂召兵。君築臺三年，今荆人起兵將攻齊，臣恐其攻齊爲聲，而以襲秦爲實也，不如備之。”戍東邊，荆人輒行。",
                    "zhushu": "",
                    "type": 2
                },
                {
                    "paragraph": "齊攻宋，宋使臧孫子南求救於荆。荆大說，許救之，甚歡。臧孫子憂而反。其禦曰：“索救而得，今子有憂色，何也？”臧孫子曰：“宋小而齊大。夫救小宋而惡於大齊，此人之所以憂也，而荆王說，必以堅我也。我堅而齊敝，荆之所利也。”臧孫子乃歸。齊人拔五城於宋而荆救不至。",
                    "zhushu": "",
                    "type": 2
                },
                {
                    "paragraph": "魏文侯借道於趙而攻中山，趙肅侯將不許。趙刻曰：“君過矣。魏攻中山而弗能取，則魏必罷。罷則魏輕，魏輕則趙重。魏拔中山，必不能越趙而有中山也。是用兵者魏也，而得地者趙也。君必許之。而大歡，彼將知君利之也，必將輟行。君不如借之道，示以不得巳也。”",
                    "zhushu": "",
                    "type": 2
                },
                {
                    "paragraph": "鴟夷子皮事田成子。田成子去齊，走而之燕，鴟夷子皮負傅而從。至望邑，子皮曰：“子獨不聞涸澤之蛇乎？涸澤，蛇將徙。有小蛇謂大蛇曰：子行而我隨之，人以爲蛇之行者耳，必有殺子，不如相銜負我以行，人以我爲神君也。乃相銜負以越公道。人皆避之，曰：神君也。今子羙而我惡。以子爲我上客，千乘之君也；以子爲我使者，萬乗之卿也。予不如爲我舎人。”田成子因負傅而随之。至逆旅，逆旅之君待之甚敬，因獻酒肉。",
                    "zhushu": "",
                    "type": 2
                },
                {
                    "paragraph": "温人之周，周不納客。問之曰：“客耶？”對曰：“主人。”問其巷人而不知也，吏因囚之。君使人問之曰：子非周人也，而自謂非容，何也？”對曰：“臣少也誦詩曰：普天之下，莫非王土；率土之濵，莫非王臣。今君，天子，則我天子之臣也，豈有爲人之臣而又爲之客哉？故曰：主人也。”君使出之。韓宣王謂樛留曰：“吾欲兩用公仲、公叔，其可乎？”對曰：“不可。𣈆用六卿而國分，簡公兩用田成、闞止而簡公殺，魏兩用犀首、張儀而西河之外亡。今王兩用之，其多力者樹其黨，寡力者借外權。羣臣有内樹黨以驕主内，有外爲交以削地，則王之國危矣。”",
                    "zhushu": "",
                    "type": 2
                },
                {
                    "paragraph": "紹績昧醉寐而亡其裘。宋君曰：“醉足以亡裘乎？”對曰：“桀以醉亡天下，而康誥曰：母彞酒者；彛酒，常酒也。常酒者，天子失天下，匹夫失其身。”",
                    "zhushu": "",
                    "type": 2
                },
                {
                    "paragraph": "管仲、隰朋從於桓公而伐孤竹，春往冬反，迷惑失道。管仲曰：“老馬之智可用也。”乃放老馬而隨之，遂得道。行山中無水，隰朋曰：“蟻冬居山之陽，夏居山之隂。蟻壤一寸兩仞有水。”乃掘地，遂得水。以管仲之聖而隰朋之智，至其所不知，不難師於老馬與蟻。今人不知以其愚心，而聖人之智不亦過乎？",
                    "zhushu": "",
                    "type": 2
                },
                {
                    "paragraph": "有獻不死之藥於荆王者，謁者操之以入。中射之士問曰：“可食乎？”曰：“可。”因奪而食之。王大怒，使人殺中射之士。中射之士使人説王曰：“臣問謁者，曰可食，臣故食之，是臣無罪而罪在謁者也。且客獻不死之藥，臣食之而王殺臣，是死藥也，是客欺王也。夫殺無罪之臣而明人之欺王也，不如釋臣。”王乃不殺。",
                    "zhushu": "",
                    "type": 2
                },
                {
                    "paragraph": "田駟欺鄒君，鄒君將使人殺之。田駟恐，告惠子。惠子見鄒君曰：“今有人見君，則䀹其一目，奚如？”君曰：“我必殺之。”惠子曰：“瞽，兩目䀹，君奚爲不殺？”君曰：“不能勿䀹。”惠子曰：“田駟東慢齊侯，南欺荆王。駟之於欺人，瞽也，君奚怨焉？”鄒君乃不殺。",
                    "zhushu": "",
                    "type": 2
                },
                {
                    "paragraph": "魯穆公使衆公子或䆠於𣈆，或宦於荆。犁鉏曰：“假人於越而救溺子，越人雖善遊，子必不生矣。失少而取水於海，海水雖多，火必不滅矣，逺水不救近火也。今𣈆與荆雖強，而齊近，魯患其不救乎？”",
                    "zhushu": "",
                    "type": 2
                },
                {
                    "paragraph": "嚴遂不善周君，患之。馮沮曰：“嚴遂相，而韓傀貴於君，不如行賊於韓傀，則君必以爲嚴氏也。",
                    "zhushu": "",
                    "type": 2
                },
                {
                    "paragraph": "張譴相韓，病將死，公乗無正懐三士金而問其疾。居一月，自問張譴曰：“若子死，將誰使代子？”荅曰：“無正重法而畏上，雖然，不如公子食我之得民也。”張譴死，因相公乗無正。",
                    "zhushu": "",
                    "type": 2
                },
                {
                    "paragraph": "樂羊爲魏將而攻中山，其子在中山。中山之君烹其子而遺之羮，樂羊坐於幕下而啜之，盡一杯。文俟謂堵師賛曰：“樂羊以我故而食其子之肉。”荅曰：“其子而食之，且誰不食？”樂羊罷中山，文侯賞其功而疑其心。",
                    "zhushu": "",
                    "type": 2
                },
                {
                    "paragraph": "孟孫獵得麑，使秦西巴載之持歸，其母隨之而啼。秦西巴弗忍而與之。孟孫歸，至而求麑。荅曰：“余弗忍而與其母。”孟孫大怒，逐之。居三月，復召以爲其子傅。其御曰：“曩將罪之，今召以爲子傅，何也？”孟孫曰：“夫不忍麑，又且忍吾子乎？”故曰：“巧詐不如拙誠。”樂羊以有功見疑，秦西巴以有罪益信。",
                    "zhushu": "",
                    "type": 2
                },
                {
                    "paragraph": "曽從子，善相劒者也。衞君怨吳王，曽從子曰：“吳王好劒，臣相劒者也。臣請爲吳王相劒，㧞而示之，因爲君刺之。”衞君曰：“子爲之是也，非縁義也，爲利也。吳強而冨，衞弱而貧，子必往，吾恐子爲吳王用之於我也。”乃逐。",
                    "zhushu": "",
                    "type": 2
                },
                {
                    "paragraph": "紂爲象箸箕子怖，以爲象爲不盛美於土簋，則必犀王之杯，玉柸象箸必不盛菽藿，則必旄象豹胎，旄象豹胎必不衣短褐而舎茅茨之下，則必錦衣九重，髙臺廣室也。稱此以求，則天下不足矣。聖人見微以知萌，見端以知末，故見象箸而怖，知天下不足也。",
                    "zhushu": "",
                    "type": 2
                },
                {
                    "paragraph": "周公旦已勝殷，將攻商蓋。辛公甲曰：“大難攻，小易服。不如服衆小以刼大。”乃攻九夷而商蓋服矣。",
                    "zhushu": "",
                    "type": 2
                },
                {
                    "paragraph": "紂爲長夜之飲，懼以失日，問其左右，盡不知也。乃使人問箕子。箕子謂其徒曰：“爲天下主而一國皆失日，天下其危矣。一國皆不知而我獨知之，吾其危矣。”辭以醉而不知。",
                    "zhushu": "",
                    "type": 2
                },
                {
                    "paragraph": "魯人身善織屨，妻善織縞，而欲徙於越。或謂之曰：“子必窮矣。”魯人曰：“何也？”曰：“屨爲履之也，而越人跣行，縞爲冠之也，而越人被髪。以子之所長，游於不用之國，欲使無窮，其可得乎？”",
                    "zhushu": "",
                    "type": 2
                },
                {
                    "paragraph": "陳軫貴於魏王。惠子曰：“必善事左右。夫楊，横樹之即生，倒樹之即生，折而樹之又生。然使十人樹之而一人拔之，則毋生楊。至以十人之衆，樹易生之物而不勝一人者，何也？樹之難而去之易也。子雖工自樹於王，而欲去子者衆，子必危矣。”",
                    "zhushu": "",
                    "type": 2
                },
                {
                    "paragraph": "魯季孫新弑其君，吳起仕焉。或謂起曰：“夫死者，始死而血，已血衂，已衂而灰，已灰而土。反其土也，無可爲者矣。今季孫乃始血，其母乃未可知也。”吳起因去之𣈆。",
                    "zhushu": "",
                    "type": 2
                },
                {
                    "paragraph": "隰斯彌見田成子，田成子與登臺四望。三靣皆暢，南望，隰子家之樹蔽之。田成子亦不言。隰子歸，使人伐之。斧離數創，隰子止之。其相室曰：“何變之數也？”隰子曰：“古者有諺曰：知淵中之魚者不祥。夫田子將有大事，而我示之知微，我必危矣。不伐樹，未有罪也；知人之所不言，其衆大矣。”乃不伐也。",
                    "zhushu": "",
                    "type": 2
                },
                {
                    "paragraph": "楊子過於宋東之逆旅。有妾二人，其惡者貴，美者賤。楊子問其故，逆旅之父荅曰：“美者自美，吾不知其美也；惡者自惡，吾不知其惡也。”楊子謂弟子曰：“行賢而去自賢之心，焉往而不美？”",
                    "zhushu": "",
                    "type": 2
                },
                {
                    "paragraph": "衞人嫁其子而教之曰：“必𥝠積聚。爲人婦而出，常也；其成居，幸也。”其子因私積聚，其姑以爲多私而出之。其子所以反者，倍其所以嫁。其父不自罪於教子非也，而自知其益冨。令人臣之處官者，皆是類也。",
                    "zhushu": "",
                    "type": 2
                },
                {
                    "paragraph": "魯丹三説中山之君而不受也，因散五十金事其左右。復見，未語，而君與之食。魯丹出，而不反舎，遂去中山。其御曰：“反見，乃始善我，何故去之？”魯丹曰：“夫以人言善我，必以人言罪我。”未出境，而公子惡之曰：“爲趙來間中山。”君因索而罪之。",
                    "zhushu": "",
                    "type": 2
                },
                {
                    "paragraph": "田伯鼎好士而存其君，白公好士而亂荆。其好士則同，其所以爲則異。公孫友自刖而尊百里，竪刁自宫而諂桓公。其自荆則同，其所自荆之爲則異。慧子曰：“往者東走，逐者亦東走。其東走則同，其所以東走之爲則畢。故曰：同事之人，不可不審察也。”",
                    "zhushu": ""
                }
            ]
        },
        {
            "name": "説林下第二十三",
            "paragraphs": [
                {
                    "paragraph": "説林下第二十三",
                    "zhushu": "",
                    "type": 1
                },
                {
                    "paragraph": "伯樂教二人相踶馬，相與之簡子廐觀馬，一人舉踶馬，其一人舉踶馬，其一人從後而循之，三撫其尻而馬不踶。此自以爲失相。其一人子非失相也，此其爲馬也，踒肩而腫膝。夫踶馬也者，舉後而任前，腫膝不可任也，故後不舉。子巧於相踶馬，而拙於任在腫膝，而不任拙於腫膝。夫事有所必歸，而以有所腫膝而不任，智者之所獨知也。恵子曰：“置猿於柙中，則與豚同。”故勢不便，非所以逞能也。",
                    "zhushu": "",
                    "type": 2
                },
                {
                    "paragraph": "衛將軍文子見曽子，曽子不起而延於坐席，正身於奥。文子謂其御曰：“曾子，愚人也哉！以我爲君子也，君子安可毋敬也？以我爲暴人也，暴人安可侮也？”曽子不僇，命也。",
                    "zhushu": "",
                    "type": 2
                },
                {
                    "paragraph": "鳥有翢翢者，重首而屈尾，將欲飲於河，則必顛，乃銜其羽而飲之。人之所有飲不足者，不可不索其羽也。",
                    "zhushu": "",
                    "type": 2
                },
                {
                    "paragraph": "鱣似蛇，蠶似蠋。人見蛇則驚駭，見蠋則毛起。漁者持鱣，婦人拾蠶，利之所在，皆爲賁、諸。",
                    "zhushu": "",
                    "type": 2
                },
                {
                    "paragraph": "伯樂教其所憎者相千里之馬，教其所愛者相駑馬。千里之馬時一，其利緩；駑馬日售，其利急。此周書所謂下言而上用者，惑也。桓赫曰：刻削之道，鼻莫如大，目莫如小。鼻大可小，小不可大也；目小可大，大不可小也。舉事亦然，爲其不可復者也，則事寡敗矣。崇侯、惡來知不適紂之誅也，而不見武王之滅之也。比干、子胥知其君之必亡也，而不知身之死也。故曰：“崇侯、惡來知心而不知事，比干、子胥知事而不知心。”聖人其備矣。",
                    "zhushu": "",
                    "type": 2
                },
                {
                    "paragraph": "與太宰貴而主斷。季子將見宋君，梁子聞之曰：“語必可與太宰三坐乎，不然，將不免。”季子因説以貴主而輕國。",
                    "zhushu": "",
                    "type": 2
                },
                {
                    "paragraph": "楊朱之弟楊布衣素衣而出，天雨，解素衣，衣緇衣而反，其狗不知而吠之。楊布怒，將擊之。楊朱曰：子毋擊也，子亦猶是。曩者使女狗白而往，黒而來，子豈能毋怪哉？",
                    "zhushu": "",
                    "type": 2
                },
                {
                    "paragraph": "恵子曰：“羿執鞅持扞，操弓闗機，越人爭爲持旳。若子扞弓，慈母入室閑户。故曰：‘可必，則越人不疑羿；不可必，則慈母逃弱子。’”",
                    "zhushu": "",
                    "type": 2
                },
                {
                    "paragraph": "桓公問管仲：“富有涯乎？”答曰：“水之以涯，其無水者也；富之以涯，其富已足者也。人不能自止於足，而亡其富之涯乎？”",
                    "zhushu": "",
                    "type": 2
                },
                {
                    "paragraph": "宋之富賈有監止子者，與人爭買百金之璞玉，因佯失而毁之，負其百金，而理其毁瑕，得千溢焉。事有舉之而有敗，而賢其毋舉之者，負之時也。",
                    "zhushu": "",
                    "type": 2
                },
                {
                    "paragraph": "有欲以御見荆王者，衆騶妬之。因曰：“臣能撽鹿。”見王，王爲禦，不及鹿；自御，及之。王善其御也，乃言衆騶妬之。",
                    "zhushu": "",
                    "type": 2
                },
                {
                    "paragraph": "荆令公子將伐陳，丈人送之曰：“𣈆彊，不可不慎也。”公子曰：“丈人奚憂？吾爲丈人破𣈆。”丈人曰：“可。吾方廬陳南門之外。”公子曰：“是何也？”曰：“我笑勾踐也，爲人之如是其易也，己獨何爲宻宻十年難乎？”",
                    "zhushu": "",
                    "type": 2
                },
                {
                    "paragraph": "堯以天下讓許由，許由逃之，舎於家人，家人藏其皮冠。夫弃天下而家人藏其皮冠，是不知許由者也。",
                    "zhushu": "",
                    "type": 2
                },
                {
                    "paragraph": "三虱相與訟，一虱過之，曰：“訟者奚說？”三虱曰：“爭肥饒之地。”一虱曰：“若亦不患臘之至而茅之燥耳，若又奚患？”於是乃相與聚嘬其母而食之。彘臞，人乃弗殺。蟲有就",
                    "zhushu": "或作𧈭。"
                },
                {
                    "paragraph": "者，一身兩口，爭相齕也，遂相殺，因自殺。人臣之爭事而亡其國者，皆蚘類也。",
                    "zhushu": "",
                    "type": 2
                },
                {
                    "paragraph": "宫有堊，器有滌，則潔矣。行身亦然，無滌堊之地，則寡非矣。",
                    "zhushu": "",
                    "type": 2
                },
                {
                    "paragraph": "公子糾將爲亂，桓公使使者視之。使者報曰：“笑不樂，視不見，必爲亂。”乃使魯人殺之。公孫弘斷髪而爲越王騎，公孫喜使人絶之曰：“吾不與子爲昆弟矣。”公孫弘曰：“我斷髪，子斷頸而爲人用兵，伐將謂子何？”周南之戰，公孫喜死焉。",
                    "zhushu": "",
                    "type": 2
                },
                {
                    "paragraph": "有與悍者鄰，欲賣宅而避之。人曰：“是其貫將滿也。”遂去之。故曰：“勿之矣，子姑待之。”答曰：“吾恐其以我滿貫也。”遂去之。故曰：“物之幾者，非所靡也。”",
                    "zhushu": "",
                    "type": 2
                },
                {
                    "paragraph": "孔子曰謂弟子曰：“孰能導子西之釣名也？”子貢曰：“賜也能。”乃導之，不復疑也。孔子曰：“寛哉，不被於利。絜哉，民性有恒，曲爲曲，直爲直。”孔子曰：“子西不免。”白公之難，子西死焉。故曰：“直於行者曲於欲。”",
                    "zhushu": "",
                    "type": 2
                },
                {
                    "paragraph": "𣈆中行文子出亡，過於縣邑，從者曰：“此嗇夫，公之故人，公奚不休舍？且待後車。”文子曰：“吾嘗好音，此人遺我鳴琴；吾好佩，此人遺我玊環。是振我過者也。以求容於我者，吾恐其以我求容於人也。”乃去之。果收文子後車二乘而献之其君矣。",
                    "zhushu": "",
                    "type": 2
                },
                {
                    "paragraph": "周趮謂宫他曰：“爲我謂齊王曰：‘以齊資我於魏，請以魏事王。’”宫他曰：“不可，是示之無魏也。齊王必不資於無魏者，而以怨有魏者。公不如曰：‘以王之所欲，臣請以魏聽王。’齊王必以公爲有魏也，必因公。是公有齊也，因以有齊、魏矣。”",
                    "zhushu": "",
                    "type": 2
                },
                {
                    "paragraph": "白圭爲宋令尹，曰：“君長自知政，公無事矣。今君少主也，而務名，不如令荆賀君之孝也。則君不奪公位，而大敬重公，則公常用宋矣。”",
                    "zhushu": "",
                    "type": 2
                },
                {
                    "paragraph": "管仲、鮑叔相謂曰：“君亂甚矣，必失國。齊國之諸公子其可輔者，非公子糾，則小白也。與子人事一人焉，相達者相収。”管仲乃從公子糾，鮑叔從小白，國人果弑君。小白先爲君，魯人拘管仲而效之，鮑叔言而相之。故諺曰：“巫咸雖善祝，不能自禳也；秦醫雖善除，不能自彈也。”以管仲之聖，而待鮑叔之助，此鄙諺所謂虜自賣裝而不售，士自譽辯而不信者也。荆王伐呉，呉使沮衛蹷融犒於荆師，而將軍曰：“縛之，殺以釁鼔。”問之曰：“汝來，卜乎。”答曰：“卜。”“卜吉乎？”曰：“吉。”荆人曰：“今荆將與女釁鼓，其何也？”答曰：“是故其所吉也。呉使臣來也，固視將軍怒。將軍怒，將深溝髙壘。將軍不怒，將懈怠。今也將軍殺臣，則呉必警守矣。且國之卜，非爲一臣卜。夫殺一臣而存一國，其不言吉，何也？且死者無知，則以臣釁鼓無益也；死者有知也，臣將當戰之時，臣使鼓不鳴。”荆人因不殺也。",
                    "zhushu": "",
                    "type": 2
                },
                {
                    "paragraph": "智伯將伐仇由，而道難不通，乃鑄大鐘遺仇由之君。仇由之君大說，除道將内。赤之章曼枝曰：“不可。此小之所以事大也，而今也大以來之，必隨之，不可内也。”仇由之君不聽，遂内之。赤章曼枝因斷轂而驅，至於齊，七月而仇由亡矣。",
                    "zhushu": "",
                    "type": 2
                },
                {
                    "paragraph": "越已勝呉，又索卒於荆而攻晋。左史倚相荆王曰：“夫越破呉，豪士死，銳卒盡，大甲傷。今又索卒以攻晋，示我不病也。不如起師與分呉。”荆王曰：“善。”因起師而從越。越王怒，將擊之。大夫種曰：“不可。吾豪士盡，大甲傷，我與戰，必不尅，不如賂之。”乃割露山之隂五百里以賂之。",
                    "zhushu": "",
                    "type": 2
                },
                {
                    "paragraph": "荆伐陳，呉救之，軍間三十里，雨十日，夜星。左史倚相謂子期曰：“雨十日，輯而兵聚，呉人必至，不如僃之。”乃爲陳。陳未成也而呉人至，見荆陳而反。左思曰：“呉反覆六十里，其君子必休，小人必食。我行三十里擊之，必可敗也。”乃從之，遂破呉軍。",
                    "zhushu": "",
                    "type": 2
                },
                {
                    "paragraph": "韓、趙相與爲難。韓子索兵於魏曰：“願借師以伐趙。”魏文侯曰：“寡人與趙兄弟，不可以從。”趙又索兵攻韓，文侯曰：“寡人與韓兄弟，不敢從。”二國不得兵，怒而反。已乃知文侯以構於己，乃皆朝魏。",
                    "zhushu": "",
                    "type": 2
                },
                {
                    "paragraph": "齊伐魯，索讒鼎，魯以其鴈往。齊人曰：“鴈也。”魯人曰：“眞也。”齊曰：“使樂正子春來，吾將聽子。”魯君請樂正子春，樂正子春曰：“胡不以其眞往也？”君曰：“我愛之信。”答曰：“臣亦愛臣之信。”",
                    "zhushu": "",
                    "type": 2
                },
                {
                    "paragraph": "韓咎立爲君，未定也。弟在周，周欲重之，而恐韓咎不立也。綦毋恢曰：“不若以車百乘送之。得立，因曰爲戒；不立，則曰來效賊也。”靖郭君曰將城薛，客多以諫者。靖郭君謂謁者曰：“毋爲客通。”齊人有請見者曰：“臣請三言而已，過三言，臣請烹。”靖郭君因見之。客趨進曰：“海大魚。”因反走。靖郭君曰：“請聞其說。”客曰：“臣不敢以死爲戲。”靖郭君曰：“願爲寡人言之。”答曰：“君聞大魚乎？網不能止，繳不能絓也。蕩而失水，螻蟻得意焉。今夫齊亦君之海也，君長有齊，奚以薛爲？君失齊，雖隆薛城至於天，猶無益也。”靖郭君曰：“善。”乃輟，不城薛。",
                    "zhushu": "",
                    "type": 2
                },
                {
                    "paragraph": "荆王弟在秦，秦不出也。中射之士曰：“資臣百金，臣能出之。”因載百金之𣈆，見叔向曰：“荆王弟在秦，秦不出也。請以百金委叔向。”叔向受金，而以見之𣈆平公曰：“可以城壺丘矣。”平公曰：“何也？”對曰：“荆王弟在秦，秦不出也，是秦惡荆也，必不敢禁我城壺丘。若禁之，我曰：‘爲我出荆王之弟，吾不城也。’彼如出之，可以得荆；彼不出，是卒惡也，必不敢禁我城壺丘矣。”公曰：“善。”乃城壺丘，謂秦公曰：“爲我出荆王之弟，吾不城也。”秦因出之。荆王大說，以鍊金百鎰遺𣈆。",
                    "zhushu": "",
                    "type": 2
                },
                {
                    "paragraph": "闔廬攻郢，戰三勝，問子胥曰：“可以退乎？”子胥對曰：“溺人者一飲而止，則無逆者，以其不休也，不如乘之以沉之。”",
                    "zhushu": "",
                    "type": 2
                },
                {
                    "paragraph": "鄭人有一子，將宦，謂其家曰：“必築壞墻，是不善人將竊。”其巷人亦云。不時築，而人果竊之，以其子爲智，以巷人告者爲盗。",
                    "zhushu": ""
                }
            ]
        },
        {
            "name": "觀行第二十四",
            "paragraphs": [
                {
                    "paragraph": "觀行第二十四",
                    "zhushu": "",
                    "type": 1
                },
                {
                    "paragraph": "古之人目矩於自見，故以鏡觀面；智短於自知，故以道正己。故鏡無見疵之罪，道無明過之怨。目失鏡則無以正鬚眉，身失道則無以知迷惑。西門豹之性急，故佩韋以緩己；董安于之心緩，故佩弦以自急。故以有餘補不足，以長續短之謂明主。",
                    "zhushu": "",
                    "type": 2
                },
                {
                    "paragraph": "天下有信數三：一曰智有所不能立，二曰力有所不能舉，三曰疆有所不能勝。故雖有堯之智而無衆人之助，大功不立；有烏獲之勁而不得人助，不能自舉；有賁、育之彊而無法術，不得長生。故世有不可得，事有不可成。故烏獲輕千鈞而重其身，非其身重於千鈞也，勢不便也。離朱易百歩而難眉睫，非百歩近而眉睫逺也，道不可也。故明主不窮烏獲，以其不能自舉；不困離朱，以其不能自見。因可勢，求易道，故用力寡而功名立。時有滿虛，事有利害，物有生死。人主爲三者發喜怒之色，則金石之士離心焉，聖賢之撲淺深矣。故明主觀人，不使人觀己，明於堯不能獨成，烏獲不能自舉，賁、育之不能自勝，以法術則觀行之道畢矣。",
                    "zhushu": ""
                }
            ]
        },
        {
            "name": "安危第二十五",
            "paragraphs": [
                {
                    "paragraph": "安危第二十五",
                    "zhushu": "",
                    "type": 1
                },
                {
                    "paragraph": "安術有七，危道有六。安術：一曰賞罰隨是非，二曰禍福隨善惡，三曰死生隨法度，四曰有賢不肖而無愛惡，五曰有愚智而無非譽，六曰有尺寸而無意度，七曰有信而無詐。",
                    "zhushu": "",
                    "type": 2
                },
                {
                    "paragraph": "危道：一曰斵削於繩之内，二曰斵割於法之外，三曰利人之所害，四曰樂人之所禍，五曰危人於所安，六曰所愛不親，所惡不䟽。如此，則人失其所以樂生，而忘其所以重死。人不樂生則人主不尊，不重死則令不行也。",
                    "zhushu": "",
                    "type": 2
                },
                {
                    "paragraph": "使天下皆極智能於儀表，盡力於權衡，以動則勝，以靜則安。治世使人樂生於爲是，愛身於爲非，小人少而君子多，故社稷長立，國家久安。奔車之上無仲尼，覆舟之下無伯夷，故號令者，國之舟車也。安則智廉生，危則爭鄙起。故安國之法，若饑而食，寒而衣，不令而自然也。先王寄理於竹帛，其道順，故後世服。令使人去饑寒，雖賁、育不能行；廢自然，雖順道而不立。強勇之所不能行，則上不能安；上以無厭責已盡，則下對。無有則輕法。法所以爲國也，而輕之，則功不立，名不成。聞古扁鵲之治其病也，以刀刺骨；聖人之救危國也，以忠拂耳。刺骨，故小痛在體，而長利在身；拂耳，故小逆在心，而乆福在國。故甚病之人，利在忍痛；猛毅之君，以福拂耳。忍痛，故扁鵲盡巧；拂耳，則子胥不失；夀安之術也。病而不忍痛，則失扁鵲之巧；危而不拂耳，則失聖人之意。如此，長利不逺垂，功名不久立。",
                    "zhushu": "",
                    "type": 2
                },
                {
                    "paragraph": "人主不自刻以堯，而責人臣以子胥，是幸殷人之盡如比干。盡如比干，則上不失，下不亡。不權其力而有田成，而幸其身盡如比干，故國不得一安。廢堯、舜而立桀、紂，則人不得樂所長而憂所短。失所長，則國家無功；守所短，則民不樂生。以無功御不樂生，以無功御不樂生，不可行於齊民。如此，則上無以使下，下無以事上。",
                    "zhushu": "",
                    "type": 2
                },
                {
                    "paragraph": "安危在是非，不在於強弱；存亡在虚實，不在於衆寡。故齊萬乘也，而名實不稱。上空虚於國，内不充滿於名實，故臣得奪主。殺天子也，而無是非。賞於無功，使讒諛以詐僞爲貴；誅於無罪，使傴以天性剖背。以詐僞是，天性爲非，小得勝大。",
                    "zhushu": "",
                    "type": 2
                },
                {
                    "paragraph": "明主堅内，故不外失。失之近正，不亡於逺者無有。故周之奪殷也，拾遺於庭，使殷不遺於朝，則周不敢望秋毫於境，而況敢易位乎？",
                    "zhushu": "",
                    "type": 2
                },
                {
                    "paragraph": "明主之道忠法，其法忠心，故臨之而法，去之而思。堯無膠漆之約於當世而遺行，舜無置錐之地於後世而徳結。能立道於往名古，而垂徳於萬世者之謂明主。",
                    "zhushu": ""
                }
            ]
        },
        {
            "name": "守道第二十六",
            "paragraphs": [
                {
                    "paragraph": "守道第二十六",
                    "zhushu": "",
                    "type": 1
                },
                {
                    "paragraph": "聖王之立法也，其賞足以勸善，其威足以勝暴，其備足以必完法。治世之臣，功多者位尊，力極者賞厚，情盡者名立。善之生如春，惡之死如秋，故民勸極力而樂盡情，此之謂上下相得。上下相得，故能使用力者自極於權𢖍，而務至於任鄙；戰士出死，而願爲賁、育；守道者皆懐金石之心，以死子胥之節。用力者爲任鄙，戰如賁、育，守爲金石，則君人者髙枕而守己完矣。",
                    "zhushu": "",
                    "type": 2
                },
                {
                    "paragraph": "古之善守者，以其所重禁其所輕，以其所難止其所易。故君子與小人俱正，盗跖與曾、史俱㢘。何以知之？夫貪盗不赴谿而掇金，赴溪而掇金，則身不全。賁、育不量敵則無勇名，盗跖不計可則利不成。",
                    "zhushu": "",
                    "type": 2
                },
                {
                    "paragraph": "明主之守禁也，賁、育見侵於其所不能勝，盗跖見害於其所不能取，故能禁賁、育之所不能犯，守盗跖之所不能取，則暴者守愿，邪者反正。大勇愿，巨盗貞平，則天下公平，而齊民之情正矣。",
                    "zhushu": "",
                    "type": 2
                },
                {
                    "paragraph": "人主離法失人，則危於伯夷不妄取，而不免於田成、盗跖之耳可也？今天下無一伯夷，而姦人不絶世，故立法度量，度量信則伯夷不失是，而盗跖不得非。法分明則賢不得奪不肖，強不得侵弱，衆不淂暴寡。託天下於堯之法，則貞士不失分，姦人不徼幸；寄千金於羿之矢，則伯夷不得亡，而盗跖不敢取。堯明於不失姦，故天下無邪；羿巧於不失廢，故千金不亡。邪人不壽而盗跖止。如此，故圗不載宰予，不舉六卿；書不著子胥，不明夫差、孫呉之略廢，盗跖之心伏。人主甘服於玉堂之中，而無瞋目切齒傾取之患；人臣垂拱金城之内，而無扼捥聚脣嗟唶之禍。服虎而不以柙，禁姦而不以法，塞僞而不以符，此賁、育之所患，堯、舜之所難也。故設柙非所以僃䑕也，所以使怯弱能服虎也；立法非所以僃曽史也，所以庸主能止盗跖也；爲符非所以豫尾生也，所以使衆人不相謾也。不獨恃比干之死節，不幸亂臣之無詐也；恃怯之所能服，握庸主之所易守。當今之世，爲人主忠計，爲天下結徳者，利長於如此。故君人者無亡國之圗，而忠臣無失身之畫，明於尊位必賞，故能使人盡力於權𢖍，死節於官職，通賁、育之情，不以死易生，惑於盗跖之貪，不以財易身，則守國之道畢僃矣。",
                    "zhushu": ""
                }
            ]
        },
        {
            "name": "用人第二十七",
            "paragraphs": [
                {
                    "paragraph": "用人第二十七",
                    "zhushu": "",
                    "type": 1
                },
                {
                    "paragraph": "聞古之善用人者，必循天順人而明賞罰。循天則用力寡而功立，順人則刑罰省而令行，明賞罰則伯夷、盗跖不亂。如此，則白黒分矣。治國之臣，效功於國以履位，見能於官以受職，盡力於權𢖍以任事。人臣皆宜其能，勝其官，輕其任，而莫懐餘力於心，莫負兼官之責於君。故内無伏怨之亂，外無馬服之患。明君使事不相干，故莫訟；使士不兼官，故技長；使人不同功，故莫爭訟。爭訟止，技長立，則彊弱不觳力，冰炭不合形，天下莫得相傷，治之至也。",
                    "zhushu": "",
                    "type": 2
                },
                {
                    "paragraph": "釋法術而心治，堯不能正一國；去規矩而妄意度，奚仲不能成一輪。廢尺寸而差短長，王爾不能半中。使中主守法術，拙匠守規矩尺寸，則萬不失矣。君人者，能去賢巧之所不能，守中拙之所萬不失，則人力盡而功名立。",
                    "zhushu": "",
                    "type": 2
                },
                {
                    "paragraph": "明主立可爲之賞，設可避之罰，故賢者勸賞而不見子胥之禍，不肖者少罪而不見傴剖背，盲者處平而不遇深谿，愚者守靜而不䧟險危。如此，則上下之恩結矣。古之人曰：“其心難知，喜怒難中也。”故以表示目，以鼓語耳，以法教心。君人者釋三易之數，而行之一難知之，如此，則怒積於上而怨積於下，以積怒而御積怨，則兩危矣。",
                    "zhushu": "",
                    "type": 2
                },
                {
                    "paragraph": "明主之表易見，故約立；其教易知，故言用；其法易爲，故令行。三者立而上無私心，則下得循法而治，望表而動，隨繩而斵，因攅而縫。如此，則上無私威之毒，而下無愚拙之誅。故上君明而少怒，下盡忠而少罪。",
                    "zhushu": "",
                    "type": 2
                },
                {
                    "paragraph": "聞之曰：“舉事無患者，堯不得也。”而世未嘗無事也。君人者不輕爵禄，不易富貴，不可與救危國，故明主厲㢘恥，招仁義。昔者介子推無爵禄而義随文公，不忍口腹而仁割其肌，故人主結其徳，書圗著其名。人主樂乎使人以公盡力，而苦乎以私奪威。人臣安乎以能受職，而苦乎以一負二。",
                    "zhushu": "謂一身兩役也。"
                },
                {
                    "paragraph": "故明主除人臣之所苦，而立人主之所樂。上下之利，莫長於此。不察私門之内，輕慮重事，厚誅薄罪，久怨細過，長侮偷快，",
                    "zhushu": "長輕侮人，偷取一時之快也。"
                },
                {
                    "paragraph": "數以徳追禍，",
                    "zhushu": "禍賊當誅，而反以徳報之也。"
                },
                {
                    "paragraph": "是斷手而續以玊也，故世有易身之患。人主立難爲而罪不及，則私怨立；人臣失所長而奉難給，則伏怨結。勞苦不撫循，憂悲不哀憐，喜則譽小人，賢不肖俱賞，怒則毁君子，使伯夷與盗跖俱辱。故臣有叛主。使燕王内憎其民而外愛魯人，則燕不用而魯不附。見憎，不能盡力而務功；魯見說，而不能離死命而親他主。如此，則人臣爲隙穴，而人主獨立。以隙穴之臣而事獨立之主，此之謂危殆。",
                    "zhushu": "",
                    "type": 2
                },
                {
                    "paragraph": "釋儀的而妄發，雖中小不巧；釋法制而妄怒，雖殺戮而姦人不恐。罪生甲，禍歸乙，伏怨乃結。故至治之國，有賞罰而無喜怒，故聖人極有刑法，而死無螫毒，故姦人服。發矢中的，賞罰當符，故堯復生，羿復立。如此，則上無殷、夏之患，下無比干之禍，君髙枕而臣樂業，道蔽天地，徳極萬世矣。夫人主不塞隙穴而勞力於赭堊，暴雨疾風必壞。不去眉睫之禍，而慕賁、育之死；不謹蕭牆之患，而固金城於逺境；不用近賢之謀，而外結萬乗之交於千里，飄風一旦起，則賁、育不及救，而外交不及至，禍莫大於此。當今之世，爲人主忠計者，必無使燕王說魯人，無使近世慕賢於古，無思越人以救中國溺者。如此，則上下親，内功立，外名成。",
                    "zhushu": ""
                }
            ]
        },
        {
            "name": "功名第二十八",
            "paragraphs": [
                {
                    "paragraph": "功名第二十八",
                    "zhushu": "",
                    "type": 1
                },
                {
                    "paragraph": "明君之所以立功成名者四：一曰天時，二曰人心，三曰枝能，四曰勢位。非天時，雖十堯不能冬生一穗；逆人心，雖賁、育不能盡人力。故得天時，則務而自生；得人心，則不趣而自勸；因技能，則不急而自疾；得勢位，則不推進而名成。若水之流，若船之浮，守自然之道，行毋窮之令，故曰明主。",
                    "zhushu": "",
                    "type": 2
                },
                {
                    "paragraph": "夫有材而無勢，雖賢不能制不肖，故立尺四材於髙山之上，則臨千仞之谿。材非長也，位髙也。桀爲天子，能制天下，非賢也，勢重也。堯爲匹夫，不能正三家，非不肖也，位卑也。千鈞得船則浮，錙銖失船則沉，非千鈞輕錙銖重也，有勢之與無勢也。故短之臨髙也以位，不肖之制賢也以勢。人主者，天下一力以共載之，故安；衆同心以共立之，故尊；人臣守所長，盡所能，故忠。以尊主主御忠臣，則長樂生而功名成。名實相持而成，形影相應而立，故臣同欲而異使，人主之患在莫之應。故曰：一手獨拍，雖疾無聲。人臣之憂在不得一，故曰：右手畫圎，左手畫方，不能兩成。故曰：至治之國，君若桴，臣若鼓，技若車，事若馬，故人有餘力易於應，而技有餘巧於事。立功者不足於力，親近者不足於信，成名者不足於勢，近者已親而逺者不結，則名不稱實者也。聖人徳若堯、舜，行若伯夷，而位不載於世，則功不立，名不遂。故古之能致功名者，衆人助之以力，近者結之以成，逺者譽之以名，尊者載之以勢。如此，故太山之功長立於國家，而日月之名久著於天地，此堯之所以南面而守名，舜之所以北面而效功也。",
                    "zhushu": ""
                }
            ]
        },
        {
            "name": "大體第二十九",
            "paragraphs": [
                {
                    "paragraph": "大體第二十九",
                    "zhushu": "",
                    "type": 1
                },
                {
                    "paragraph": "古之全大體者，望天地，觀江海，因山谷，日月所照，四時所行，雲布風動；不以智累心，不以私累己；寄治亂於法術，託是非於賞罰，屬輕重於權衡；不逆天理，不傷情性；不吹毛而求小疵，不洗垢而察難知；不引繩之外，不推繩之内；不急法之外，不緩法之内；守成理，因自然；禍福生乎道法而不出乎愛𢙣，榮辱之責在己而不在乎人。故致至安之世，法如朝露，純樸不散，心無結怨，口無煩言。故車馬不疲𡚁於逺路，旌旗不亂於大澤，萬民不失命於㓂戎，雄駿不創夀於旗幢；豪傑不著名於圖書，不録功於盤盂，記年之牒空虛。故曰：利莫長於簡，福莫久於安。使匠石千嵗之夀操鈎、視規矩、舉繩墨而正太山，使賁、育帶干將而齊萬民，雖盡力於巧，極盛於夀，太山不正，民不能齊。故曰：古之牧天下者，不使匠石極巧以敗太山之體，不使賁、育盡威以傷萬民之性。因道全法，君子樂而大姦止。澹然間靜，因天命，持大體，故使人無離法之罪，魚無失水之禍。如此，故天下少不可。",
                    "zhushu": "",
                    "type": 2
                },
                {
                    "paragraph": "上不天則下不遍覆，心不地則物不必載。太山不立好惡，故能成其髙；江海不擇小助，故能成其富。故大人寄形於天地而萬物僃，歴心於山海而國家富。上無忿怒之毒，下無伏怨之患，上下交撲，以道爲舍。故長利積，大功立，名成於前，徳垂於後，治之至也。",
                    "zhushu": ""
                }
            ]
        },
        {
            "name": "内儲說上七術第三十",
            "paragraphs": [
                {
                    "paragraph": "内儲說上七術第三十",
                    "zhushu": "儲聚也，謂聚其所說，皆君之内謀，故曰内儲說",
                    "type": 1
                },
                {
                    "paragraph": "主之所用也七術，所察也六微。七術：一曰衆端叅觀，",
                    "zhushu": "端，直也。欲求衆直，必叅驗而聽觀也。"
                },
                {
                    "paragraph": "二曰必罰明威，三曰信賞盡能，四曰一聽責下，",
                    "zhushu": "專聽一理必有失，責下不一能則不明。"
                },
                {
                    "paragraph": "五曰疑詔詭使，",
                    "zhushu": "疑危而制之，譎詭而四使之，則下不敢隠情。"
                },
                {
                    "paragraph": "六曰挾知而問，七曰倒言反事。",
                    "zhushu": "或倒其言，或反其事，則姦情可得而盡。"
                },
                {
                    "paragraph": "此七者，主之所用也。觀聽不叅則誠不聞，",
                    "zhushu": "不叅，謂偏聽一人，則誠者莫告。"
                },
                {
                    "paragraph": "聽有門户則臣壅塞。",
                    "zhushu": "其聽其所從，若門户然，則爲臣所塞。"
                },
                {
                    "paragraph": "其說侏儒之夢見竈，",
                    "zhushu": "侏儒夢竈，言竈有一人煬，則後人不見。此譏靈公偏聽子瑕。"
                },
                {
                    "paragraph": "哀公之稱莫衆而迷。",
                    "zhushu": "公言謀事無衆，故迷。孔子對：舉國盡黨，季孫與之同亂，是一國爲一人，公之迷宜矣。"
                },
                {
                    "paragraph": "故齊人見河伯，",
                    "zhushu": "齊王專信一人，故被誑以大魚爲河伯。"
                },
                {
                    "paragraph": "與惠子之言亡其半也。",
                    "zhushu": "惠子言，君之謀事有半，疑有半。今皆稱不疑，則雷同朋黨，故曰亡其半。此上五說，皆不叅門户之聽。"
                },
                {
                    "paragraph": "其患在竪牛之餓叔孫，",
                    "zhushu": "叔孫專聽竪牛，故身餓死而二子戮亡也。"
                },
                {
                    "paragraph": "而江乞之說荆俗也。",
                    "zhushu": "荆俗不言人惠，故自公得以爲亂。"
                },
                {
                    "paragraph": "嗣公欲治不知，",
                    "zhushu": "謂不知治之術也。"
                },
                {
                    "paragraph": "故使有敵。",
                    "zhushu": "恐其所貴臣妾擁已，故更貴臣妾以敵之。彼得敵，適足以成其朋黨，爲擁更甚也。"
                },
                {
                    "paragraph": "是以明主推積鐡之類，",
                    "zhushu": "積鐡爲室，盡以僃矢，則體不傷；積疑爲心，盡以僃臣，則姦不生。"
                },
                {
                    "paragraph": "而察一市之患。",
                    "zhushu": "雖一市之人，言市有之虎猶未可信，況三人乎？",
                    "type": 2
                },
                {
                    "paragraph": "叅觀一",
                    "zhushu": "",
                    "type": 2
                },
                {
                    "paragraph": "愛多者則法不立，威寡者則下侵上。是以刑罰不必則禁令不行。其說在董子之行石邑，",
                    "zhushu": "董子至石邑，象深澗以立去，故趙國治也。"
                },
                {
                    "paragraph": "與子産之教游吉也。",
                    "zhushu": "子産教游吉，令法吏以嚴断。"
                },
                {
                    "paragraph": "故仲尼說隕霜，",
                    "zhushu": "仲尼對哀公言，隕霜不殺草，則以宜殺而不殺故也。"
                },
                {
                    "paragraph": "而殷法刑弃灰；將行去樂池，",
                    "zhushu": "將行，以樂池不專任以刑賞之柄，故去之。"
                },
                {
                    "paragraph": "而公孫鞅重輕罪。",
                    "zhushu": "公孫鞅以謂輕罪尚不能犯，則無由犯重罪，故先重輕罪。"
                },
                {
                    "paragraph": "是以麗水之金不守，",
                    "zhushu": "竊麗水之金，其罪辜磔？猶竊而不止，則有竊而獲免者，故雖重罪不止也。"
                },
                {
                    "paragraph": "而積澤之火不救。",
                    "zhushu": "魯之積澤，火焚而人不救，則以不行法故也。"
                },
                {
                    "paragraph": "成歡以太仁弱齊國，",
                    "zhushu": "成歡以齊王太仁，知其必弱齊國。"
                },
                {
                    "paragraph": "卜皮以慈惠亡魏王。",
                    "zhushu": "卜皮以魏王慈惠，其必亡其身也。"
                },
                {
                    "paragraph": "管仲知之，故斷死人；",
                    "zhushu": "知冶國常嚴禁人之厚𦵏，不用命者戮其尸。"
                },
                {
                    "paragraph": "嗣公知之，故買胥靡。",
                    "zhushu": "嗣公亦知國當必罰，有胥靡逃之，以一都買而誅之。",
                    "type": 2
                },
                {
                    "paragraph": "必罰二",
                    "zhushu": "",
                    "type": 2
                },
                {
                    "paragraph": "賞譽薄而謾者下不用也，",
                    "zhushu": "謾，欺也。"
                },
                {
                    "paragraph": "賞譽厚而信者下輕死。其說在文子稱若獸鹿。",
                    "zhushu": "獸鹿唯就薦草，猶人臣之歸恩厚也。"
                },
                {
                    "paragraph": "故越王焚宫室，",
                    "zhushu": "焚其室者，欲行賞罰於救火，以驗人之用命。"
                },
                {
                    "paragraph": "而呉起倚車轅，",
                    "zhushu": "賞移轅者，欲示其信而不欺也。"
                },
                {
                    "paragraph": "李悝斷訟以射，",
                    "zhushu": "欲人之善射，故其斷訟與善射者，理也。"
                },
                {
                    "paragraph": "宋崇門以毁死。",
                    "zhushu": "崇門之人，居喪而瘠，君與之官，故多毁死者也。"
                },
                {
                    "paragraph": "勾踐知，故式怒鼃；",
                    "zhushu": "勾踐知勸賞可以昭人，故式怒鼃以求勇。"
                },
                {
                    "paragraph": "昭侯知之，故藏弊袴。厚賞之使人爲賁、諸也，婦人之拾蠶，漁者之握鱣，是以效之。",
                    "zhushu": "拾蠶握鱣而不懼者，利在故也。此得利志難之效也。",
                    "type": 2
                },
                {
                    "paragraph": "賞譽三",
                    "zhushu": "",
                    "type": 2
                },
                {
                    "paragraph": "一聽則愚智不分，",
                    "zhushu": "直聽一理不反覆，叅之則愚智不分。"
                },
                {
                    "paragraph": "責下則人臣不叅。",
                    "zhushu": "下之材能，一一責之，則人臣不得叅雜。"
                },
                {
                    "paragraph": "其說在索鄭",
                    "zhushu": "魏王以鄭本梁地，故索鄭而合之，不思梁本鄭地，鄭人亦索梁而合之，此一聽之過也。"
                },
                {
                    "paragraph": "與吹竽。",
                    "zhushu": "混商吹竽，是不責下也，故令得叅雜。"
                },
                {
                    "paragraph": "其患在申子之以趙紹、韓沓爲嘗試。",
                    "zhushu": "申子爲請兵，先令趙紹、韓沓嘗，韓君知其意，然後說，終成其私也。"
                },
                {
                    "paragraph": "故公子汜議割河東，",
                    "zhushu": "韓王欲河東以搆三國，此非計也。公子汜激君行令，"
                },
                {
                    "paragraph": "而應侯謀㢮上黨。",
                    "zhushu": "應侯謀尚黨，亦非計也。秦王從之。此上二事，皆一聽之患也。",
                    "type": 2
                },
                {
                    "paragraph": "一聽四",
                    "zhushu": "",
                    "type": 2
                },
                {
                    "paragraph": "數見久待而不任，姦則鹿散。",
                    "zhushu": "謂人數見於君，或復乆待，雖不任用外人，則謂此得主之意，終不敢爲姦，如鹿之散。"
                },
                {
                    "paragraph": "使人問他則不鬻私。",
                    "zhushu": "謂使此雖知其所爲，陽若不知，更試以他事或問之，他人不敢鬻其私矣。鬻，猶售。"
                },
                {
                    "paragraph": "是以寵敬還公大夫，",
                    "zhushu": "寵敬，使市者不爲姦，故還大夫而警之。"
                },
                {
                    "paragraph": "而戴讙詔視輼車；",
                    "zhushu": "戴讙欲知奉笥者，更使視輼車。"
                },
                {
                    "paragraph": "周主亡玊簮，",
                    "zhushu": "周主故亡玊簮以求神明之譽也。"
                },
                {
                    "paragraph": "商太宰論牛矢。",
                    "zhushu": "太宰詭論牛矢，以求聽察之名也。",
                    "type": 2
                },
                {
                    "paragraph": "詭使五",
                    "zhushu": "",
                    "type": 2
                },
                {
                    "paragraph": "挾智而問，則不智者至；",
                    "zhushu": "挾己所智而有所問，則雖不智者，莫不皆智也。"
                },
                {
                    "paragraph": "深智一物，衆隠皆變。",
                    "zhushu": "於伏一物，智之能深，則衆隠伏之物莫不變而露見。"
                },
                {
                    "paragraph": "其說在昭侯之握一爪也。",
                    "zhushu": "握𤓰佯士，以驗左右之誠。"
                },
                {
                    "paragraph": "故必南門而三郷得。",
                    "zhushu": "必審南門之牛犯苖，而三鄉之犯者皆得其情實。"
                },
                {
                    "paragraph": "周主索曲杖而羣臣懼，",
                    "zhushu": "私得曲杖，羣臣聳懼。"
                },
                {
                    "paragraph": "卜皮事庶子，",
                    "zhushu": "使庶子愛，御史更得彼隂懼也。"
                },
                {
                    "paragraph": "西門豹詳遺轄。",
                    "zhushu": "謀遺其轄，欲取清明之稱也。",
                    "type": 2
                },
                {
                    "paragraph": "挾智六",
                    "zhushu": "",
                    "type": 2
                },
                {
                    "paragraph": "倒言反事以甞所疑，則姦情得。",
                    "zhushu": "倒錯其言，反爲其事，以試其所疑也。"
                },
                {
                    "paragraph": "故陽山謾摎竪，",
                    "zhushu": "僞謾摎竪，知君疑也。"
                },
                {
                    "paragraph": "淖齒爲秦使，",
                    "zhushu": "詐爲秦使，知君惡己。"
                },
                {
                    "paragraph": "齊人欲爲亂，",
                    "zhushu": "佯逐所愛，令君知而不疑。"
                },
                {
                    "paragraph": "子之以白馬，",
                    "zhushu": "謬言白馬，以驗左右之誠。"
                },
                {
                    "paragraph": "子産離訟者，",
                    "zhushu": "分離訟者，便得兩訟之情。"
                },
                {
                    "paragraph": "嗣公過闗市。",
                    "zhushu": "知過者之輸金，便得聽察之稱。",
                    "type": 2
                },
                {
                    "paragraph": "倒言七右經",
                    "zhushu": "",
                    "type": 2
                },
                {
                    "paragraph": "一。衛靈公之時，彌子瑕有寵，專於衛國。侏儒有見公者曰：“臣之夢賤矣。”公曰：“何夢？”對曰：“夢見竈，爲見公也。”公怒曰：“吾聞見人主者夢見日，奚爲見寡人而夢見竈？”對曰：“夫日兼燭天下，一物不能當也；",
                    "zhushu": "言一物不能蔽日之光也。"
                },
                {
                    "paragraph": "人君兼燭一國人，一人不能擁也。",
                    "zhushu": "一、人不能擁君之明。"
                },
                {
                    "paragraph": "故將見人主者夢見日。夫竈，一人煬焉，則後人無從見矣。",
                    "zhushu": "一人煬則敝竈之光，故後人不見之煬然也。"
                },
                {
                    "paragraph": "今或者一人有煬君者乎？",
                    "zhushu": "此譏彌子瑕專擁蔽君之明乎。"
                },
                {
                    "paragraph": "則臣雖夢見竈，不亦可乎？”",
                    "zhushu": "",
                    "type": 2
                },
                {
                    "paragraph": "魯哀公問於孔子曰：“鄙諺曰：莫衆而迷。",
                    "zhushu": "舉事不與衆謀者，必迷惑。"
                },
                {
                    "paragraph": "今寡人舉事，與羣臣慮之，而國愈亂，其故也？”孔子對曰：“明王之問臣，一人知之，一人不知也。",
                    "zhushu": "一人知之，一人不知，則得再三詳譏。"
                },
                {
                    "paragraph": "如是者，明主在上，羣臣直議於下。今羣臣無不一辭同軌乎季孫者，舉魯國盡化爲一，",
                    "zhushu": "舉國既化爲一，則子得論其是非也。"
                },
                {
                    "paragraph": "君雖問境内之人，猶之人，不免於亂也。”",
                    "zhushu": "境内之人亦與季孫爲一，故問之無益。"
                },
                {
                    "paragraph": "一曰：晏嬰子聘魯，哀公問曰：“語曰：莫三人而迷。",
                    "zhushu": "舉事不與三人謀，必知迷惑也。"
                },
                {
                    "paragraph": "今寡人與一國慮之，魯不免於亂，何也？”晏子曰：“古之所謂莫三人而迷者，一人失之，二人得之，三人足以爲衆矣。故曰莫三人而迷。今魯國之羣臣以千百數，一言於季氏之私，人數非不衆，所言者一人也，安得三哉？”",
                    "zhushu": "",
                    "type": 2
                },
                {
                    "paragraph": "齊人有謂齊王曰：“河伯，大神也。王何不試與之遇乎？臣請使王遇之。”遇爲壇場大水之上，而與王立之焉。有間，大魚動，因曰：“此河伯。",
                    "zhushu": "直信一人言，故有斯弊。",
                    "type": 2
                },
                {
                    "paragraph": "張儀欲以秦、韓與魏之勢伐齊、荆，而惠施欲以齊、荆偃兵。”",
                    "zhushu": "以齊、荆爲援，則秦、韓不敢加兵，故兵可偃也。"
                },
                {
                    "paragraph": "二人爭之，羣臣左右皆爲張子言，而以攻齊、荆爲利，而莫爲惠子言。王果聽張子，而以惠子言爲不可。攻齊、荆事已定，惠子入見。王言曰：“先生毋言矣。攻齊、荆之事果利矣，一國盡以爲然。”惠子因說：“不可不察也。夫齊、荆之事也誠利，一國盡以爲利，是何智者之衆也？攻齊、荆之事誠不可利，一國盡以爲利，何愚者之衆也？凡謀者，疑也。",
                    "zhushu": "有疑然後謀。"
                },
                {
                    "paragraph": "疑也者，誠疑以爲可者半，以爲不可者半。",
                    "zhushu": "若誠有疑，則半可半不可。"
                },
                {
                    "paragraph": "今一國盡以爲可，是王亡半也。",
                    "zhushu": "無致疑之人，故亡其半。"
                },
                {
                    "paragraph": "劫主者，固亡其半者也。”",
                    "zhushu": "無人致疑，則大盡得恣其謀。田成、趙髙成，其言簒殺者，無人疑故也。",
                    "type": 2
                },
                {
                    "paragraph": "叔孫相魯，貴而主斷。其所愛者曰竪牛，亦擅用叔孫之令。叔孫有子曰壬，竪牛妬而欲殺之，因與壬游於魯君所。魯君賜之玊環，壬拜受之而不敢佩，使竪牛請之叔孫。竪牛欺之曰：“吾已爲爾請之矣，使爾佩之。”壬因佩之。竪牛因謂叔孫：“何不見壬於君乎？”叔孫曰：“孺子何足見也。”“壬固已數見於君矣。君賜之玉環，壬已佩之矣。”叔孫召壬見之，而果佩之，叔孫怒而殺壬。壬兄曰丙，竪牛又妬而欲殺之。叔孫爲丙鑄鐘，鐘成，丙不敢擊，使竪牛請之叔孫。竪牛不爲請，又欺之曰：“吾以爾請之矣，使爾撃之。”丙因擊之。叔孫聞之曰：“丙不請而擅擊鍾。”怒而逐之。丙出走齊，居一年，竪牛爲謝叔孫，叔孫使竪牛召之，又不召而報之曰：“吾已召之矣，丙怒甚，不肯来。”叔孫大怒，使人殺之。二子已死，叔孫有病，竪牛因獨養之而去左右，不内人，曰：“叔孫不欲聞人聲。”不食而餓殺。叔孫已死，竪牛因不發䘮也，徙其府庫重寳空之而奔齊。夫聽所信之言而子父爲人僇，此不叅之患也。江乞爲魏王使荆，謂荆王曰：“臣入王之境内，聞王之國俗曰：君子不蔽人之美，不言人之惡。誠有之乎？”王曰：“有之。”“然則若白公之亂，得庻無危乎？",
                    "zhushu": "不言人惡，則白公得成其姦謀，故危也。"
                },
                {
                    "paragraph": "誠得如此，臣免死罪矣。”",
                    "zhushu": "有惡不言，何罪之有？",
                    "type": 2
                },
                {
                    "paragraph": "衛嗣君重如耳，愛世姬，而恐其皆因其愛重以壅己也，乃貴薄疑以敵之如耳，尊魏姬以耦世姬，曰：“以是相叅也。嗣君知欲無壅，而未得其術也。夫不使賤議貴，",
                    "zhushu": "賤不得與貴議也。"
                },
                {
                    "paragraph": "下必坐上，",
                    "zhushu": "下得罪，必坐於與上議也。"
                },
                {
                    "paragraph": "而必待勢重之鈞也，而後敢相議，",
                    "zhushu": "今兩受勢重旣鈞，正可相與議。"
                },
                {
                    "paragraph": "則是益樹壅塞之臣也。”",
                    "zhushu": "兩受其謀爲壅更，甚此嗣君不得術。"
                },
                {
                    "paragraph": "嗣君之壅乃始。",
                    "zhushu": "",
                    "type": 2
                },
                {
                    "paragraph": "夫矢來有鄉，",
                    "zhushu": "鄉，方也。有來從之方。"
                },
                {
                    "paragraph": "則積鐡以備一鄉；",
                    "zhushu": "謂聚鐡於身，以備一處，即用之不全者也。"
                },
                {
                    "paragraph": "矢來無鄉，則爲鐡室以盡僃之。",
                    "zhushu": "謂甲之全者，自首至足，無不有鐡，故曰鐡室。"
                },
                {
                    "paragraph": "僃之則體不傷。故彼以盡僃之不傷，此以盡敵之無姦也。",
                    "zhushu": "言君亦當盡敵於臣，皆所防疑，則姦絶也。"
                },
                {
                    "paragraph": "龎恭與太子質於邯鄲，謂魏王曰：“今一人言市有虎，王信之乎？”曰：“不信。二人言市有虎，王信之乎？”曰：“不信。三人言市有虎，王信之乎？”王曰：“寡人信之。”龎恭曰：“夫市之無虎也明矣，然而三人言而成虎。今邯鄲之去魏也逺於市，議臣者過於三人，願王察之。”龎恭從邯鄲反，竟不得見。",
                    "zhushu": "",
                    "type": 2
                },
                {
                    "paragraph": "二董閼于爲趙上地守，行石邑山中，澗深，峭如墻，深百仞，因問其旁鄉左右曰：“人嘗有入此者乎？”對曰：“無有。”曰：“嬰兒、癡聾、狂悖之人嘗有入此者乎？”對曰：“無有。牛馬犬彘嘗有入此者乎？”對曰：“無有。”董閼于喟然太息曰：“吾能治矣。使吾治之無赦，猶入澗之必死也，則人莫之敢犯也，何爲不治之？”子産相鄭，病將死，謂游吉曰：我死後，子必用鄭，必以嚴莅人。夫火形嚴，故人鮮灼；水形懦，人多溺。子必嚴子之刑，無令溺子之懦。故子産死。游吉不肯嚴形，鄭少年相率爲盗，處於雚澤，將遂以爲鄭禍。游吉率車騎與戰，一日一夜，僅能尅之。游吉喟然歎曰：“吾蚤行夫子之教，必不悔至於此矣。”",
                    "zhushu": "",
                    "type": 2
                },
                {
                    "paragraph": "魯哀公問於仲尼曰：“春秋之記曰：冬十二月霣霜不殺菽。何爲記此？”仲尼對曰：“此言可以殺而不殺也。夫宜殺而不殺，桃李冬實。天失道，草木猶犯干之，而況於人君乎？”",
                    "zhushu": "人君失道，人臣凌之者，宜。",
                    "type": 2
                },
                {
                    "paragraph": "殷之法，刑弃灰於街者。子貢以爲重，問之仲尼。仲尼曰：“知治之道也。夫弃灰於街必掩人，",
                    "zhushu": "灰塵播揚，善掩翳人也。"
                },
                {
                    "paragraph": "掩人，人必怒，怒則鬬，鬬必三族相殘也。",
                    "zhushu": "因鬬相殘傷。"
                },
                {
                    "paragraph": "此殘三族之道也，雖刑之可也。且夫重罰者，人之所惡也；而無弃灰，人之所易也。使人行之所易，而無離所惡，此治之道。”一曰：殷之法，弃灰于公道者，斷其手。子貢曰：“弃灰之罪輕，斷手之罰重，古人何太毅也？”",
                    "zhushu": "毅，酷也。"
                },
                {
                    "paragraph": "曰：“無弃灰，所易也；斷手，所惡也。行所易，不關所惡，古人以爲易，故行之。”",
                    "zhushu": "",
                    "type": 2
                },
                {
                    "paragraph": "中山之相樂池，以車百乘使趙，選其客之有智能有者以爲將行，",
                    "zhushu": "將主行道之人，以爲行位。"
                },
                {
                    "paragraph": "中道而亂。樂池曰：“吾以公爲有智，而使公爲將行，今中道而亂，何也？”客因辭而去，曰：“公不知治，有威足以服之人，而利足以勸人，故能治之。今臣，君之少客也。",
                    "zhushu": "言在客之少也。"
                },
                {
                    "paragraph": "夫從少正長，從賤治貴，而不得操其利害之柄以制之，此所以亂也。嘗試使臣，彼之善者我能以爲卿相，彼不善者我得以斬其首，何故而不治？”",
                    "zhushu": "",
                    "type": 2
                },
                {
                    "paragraph": "公孫鞅之法也重輕罪者，人之所難犯也；而小過者，人之所易去也。使人去其所易，無離其所難，此治之道。夫小過不生，大罪不至，是人無罪而亂不生也。",
                    "zhushu": "今重罪輕，輕罪避，故能無罪而不生亂也。"
                },
                {
                    "paragraph": "一曰：公孫鞅曰：“行刑重其輕者，輕者不至，重者不来，",
                    "zhushu": "不犯輕，自然無重罪也。"
                },
                {
                    "paragraph": "是謂以刑去刑也。”",
                    "zhushu": "以輕刑去重刑。",
                    "type": 2
                },
                {
                    "paragraph": "荆南之地，麗水之中生金，人多竊采金。采金之禁：得而輒辜磔於市。甚衆，壅離其水也，",
                    "zhushu": "又設防禁遮擁，令人離其水也。"
                },
                {
                    "paragraph": "而人竊金不止。夫罪莫重辜磔於市，猶不止者，不必得也。",
                    "zhushu": "言犯罪者，不必一一皆得而有免脫者，則人行其免脫而輕犯重罪。"
                },
                {
                    "paragraph": "故今有於此，曰：“予汝天下而殺汝身，庸人不爲也。夫有天下，大利也，猶不爲者，知必死。故不必得也，則雖辜磔，竊金不止；知必死，則天下不爲也。",
                    "zhushu": "",
                    "type": 2
                },
                {
                    "paragraph": "魯人燒積澤。天北風，火南倚，",
                    "zhushu": "火勢南靡，故曰倚也。"
                },
                {
                    "paragraph": "恐燒國。”哀公懼，自將衆輙救火者。左右無人，盡逐獸而火不救，乃召問仲尼。仲尼曰：“夫逐獸者樂而無罰，救火者苦而無賞，此火之所以無救也。”哀公曰：“善。”仲尼曰：“事急不及以賞，救火者盡賞之，則國不足以賞於人，請徒行賞。”哀公曰：“善。”於是仲尼乃下令曰：“不救火者，比降北之罪；逐獸者，比入禁之罪。令下未遍而火已救矣。”",
                    "zhushu": "",
                    "type": 2
                },
                {
                    "paragraph": "成驩謂齊王曰：“王太仁，太不忍人。”王曰：“太仁，太不忍人，非善名邪？”對曰：“此人臣之善也，非人主之所行也。夫人臣必仁而後可與謀，不忍人而後可近也;不仁則不可與謀，忍人則不可近也。”王曰：“然則寡人安所太仁，安不忍人？”對曰：“王太仁於薛公，而太不忍於諸田。太仁薛公，則大臣無重；",
                    "zhushu": "太仁則縱之驕奢，不修徳義，衆必輕之，故威不得重也。"
                },
                {
                    "paragraph": "太不忍諸田，則父兄犯法。大臣無重，則兵弱於外；父兄犯法，則政亂於内。兵弱於外，政亂於内，此亡國之本也。”",
                    "zhushu": "",
                    "type": 2
                },
                {
                    "paragraph": "魏惠王謂卜皮曰：“子聞寡人之聲聞亦何如焉？”對曰：“臣聞王之慈惠也。”王欣然喜曰：“然則功且安至？”對曰：“王之功至於亡。”王曰：“慈惠，行善也。行之而亡，何也？”卜皮對曰：“夫慈者不忍，而惠者好與也。不忍則不誅有過，好予則不待有功而賞。有過不罪，無功受賞，雖亡，不亦可乎？”",
                    "zhushu": "",
                    "type": 2
                },
                {
                    "paragraph": "齊國好厚葬，布帛盡於衣衾，材木盡於棺椁。桓公患之，以告管仲曰：“布帛盡則無以爲蔽，材木盡則無以爲守備，而人厚葬之不休，禁之柰何？”管仲對曰：“凡人之有爲也，非名之，則利之也。”於是乃下令曰：“棺椁過度者戮其尸，罪夫當䘮者。夫戮死無名；罪當䘮者無利，人何故爲之也？”",
                    "zhushu": "",
                    "type": 2
                },
                {
                    "paragraph": "衞嗣君之時，有胥靡逃之魏，因爲襄王之后治病。",
                    "zhushu": "魏襄王之后也。"
                },
                {
                    "paragraph": "衞嗣君聞之，使人請以五十金買之，五反而魏王不予，乃以左氏易之。",
                    "zhushu": "左氏，都邑名也。"
                },
                {
                    "paragraph": "羣臣左右諫曰：“夫以一都買胥靡，可乎？”王曰：“非子之所知也。夫治無小而亂無大。",
                    "zhushu": "若不治小者，則大亂起也。"
                },
                {
                    "paragraph": "法不立而誅不必，",
                    "zhushu": "當誅而不誅，故曰不必也。"
                },
                {
                    "paragraph": "雖有十左氏無益也；法立而誅必，雖失十左氏無害也。”魏王聞之曰：“主欲治而不聽之，不祥。”因載而往，徒獻之。",
                    "zhushu": "徒獻雖胥靡，不取都金。",
                    "type": 2
                },
                {
                    "paragraph": "三。齊王問於文子曰：“治國何如？”對曰：“夫賞罰之爲道，利器也。君固握之，不可以示人。若如臣者，猶獸鹿也，唯薦草而就。”",
                    "zhushu": "獸鹿就薦草，人臣歸厚賞，故賞罰之利器，不可示於人也。",
                    "type": 2
                },
                {
                    "paragraph": "越王問於大夫文種曰：“吾欲伐呉，可乎？”對曰：“可矣。吾賞厚而信，罰嚴而必。君欲之，何不試焚宫室？”於是遂焚宫室，人莫救之。乃下令曰：“人之救火者死，比死敵之賞；救火而不死者，比勝敵之賞；不救火者，比降北之罪。”人塗其體，被濡衣而走火者，左三千人，右三千人。此知必勝之勢也。",
                    "zhushu": "",
                    "type": 2
                },
                {
                    "paragraph": "呉起爲魏武侯西河之守。秦有小亭臨境，呉起欲攻之。不去，則甚害田者；",
                    "zhushu": "言小亭能爲田者害，政當去之。"
                },
                {
                    "paragraph": "去之，則不足以徴甲兵。",
                    "zhushu": "亭小故也。"
                },
                {
                    "paragraph": "於是乃倚一車轅於北門之外而令之曰：“有能徙此南門之外者，賜之上田、上宅。”人莫之徙也。及有徙之者，還賜之如今。俄又置一石赤菽東門之外而令之曰：“有能徙此於西門之外者，賜之如初。”人爭徙之。乃下令大夫曰：“明日且攻亭，有能先登者，仕之國大夫，賜之上田宅。”人爭趨之，於是攻亭，一朝而拔之。",
                    "zhushu": "",
                    "type": 2
                },
                {
                    "paragraph": "李悝爲魏文侯上地之守，而欲人之善射也，乃下令曰：“人之有狐疑之訟者，令之射的，",
                    "zhushu": "的所射質。"
                },
                {
                    "paragraph": "中之者勝，不中者負。”令下而人皆疾習射，日夜不休。及與秦人戰，大敗之，以人之善戰射也。",
                    "zhushu": "",
                    "type": 2
                },
                {
                    "paragraph": "宋崇門之巷人，服喪而毁甚瘠，上以爲慈愛於親，舉以爲官師。明年，人之所以毁死者嵗十餘人。子之服親喪者，爲愛之也，而尚可以賞勸也，況君上之於民乎？",
                    "zhushu": "君而無賞，則功不立。"
                },
                {
                    "paragraph": "越王慮伐呉，",
                    "zhushu": "慮，謀也。"
                },
                {
                    "paragraph": "欲人之輕死也，出見怒鼃，乃爲之式。從者曰：“奚敬於此？”王曰：“爲其有氣故也。”明年之請以頭獻王者嵗十餘人。由此觀之，毁之足以殺人矣。",
                    "zhushu": "譽於勇，則人之以頭獻。",
                    "type": 2
                },
                {
                    "paragraph": "一曰：越王勾踐見怒鼃而式之。御者曰：“何爲式？”王曰：“鼃有氣如此，可無爲式乎？”士人聞之曰：“鼃有氣，王猶爲式，況士人有勇者乎？”是嵗，人有自剄死以其頭獻者。",
                    "zhushu": "剄，割也。"
                },
                {
                    "paragraph": "故曰：“王將復吾而試其教，燔臺而鼔之，使民赴火者，賞在火也；",
                    "zhushu": "火雖殺人，赴之必得賞，故赴之不懼也。"
                },
                {
                    "paragraph": "臨江而鼓之，使人赴水者，賞在水也；臨戰而使人絶頭刳腹而無顧心者，賞在兵也。又況據法而進賢，其助甚此矣。”",
                    "zhushu": "進賢可以得賞，又無水火之難，則人豈不爲哉？其所不進賢者，但不賞故也。",
                    "type": 2
                },
                {
                    "paragraph": "韓昭侯使人蔵𡚁袴，侍者曰：“君亦不仁矣，𡚁袴不以賜左右而蔵之。”昭侯曰：“非子之所知也。吾聞明主之愛一嚬一𥬇，",
                    "zhushu": "必憂其不善，勸其能善，不妄爲也。"
                },
                {
                    "paragraph": "嚬有爲嚬，而笑有爲笑。今夫袴，豈特嚬𥬇哉？",
                    "zhushu": "嚬𥬇尚不妄爲，況𡚁袴豈可以無功而與也。"
                },
                {
                    "paragraph": "袴之與嚬笑逺矣。吾必待有功者，故收蔵之未有予也。”",
                    "zhushu": "",
                    "type": 2
                },
                {
                    "paragraph": "鱣似蛇，蠶似蠋。人見蛇則驚駭，見蠋則毛起。然而婦人拾蠶，漁者握鱣，利之所在，則忘其所惡，皆爲孟賁。",
                    "zhushu": "鱣蠶有利，故人握拾，皆有孟賁之勇。"
                },
                {
                    "paragraph": "四。魏王謂鄭王曰：“始鄭、梁一國也，已而别，今願復得鄭而合之梁”。鄭君患之，召羣臣而與之謀所以對魏。公子謂鄭君曰：“此甚易應也。”君對魏曰：“以鄭爲故魏而可合也，則𡚁邑亦願得梁而合之鄭。”魏王乃止。",
                    "zhushu": "",
                    "type": 2
                },
                {
                    "paragraph": "齊宣王使人吹竽，必三百人。南郭處士請爲王吹竽，宣王說之，廪食以數百人。",
                    "zhushu": "廪給。"
                },
                {
                    "paragraph": "宣王死，湣王立，好一一聽之。處士逃。一日，韓昭侯曰：“吹竽者衆，吾無以知其善者。”田嚴對曰：“一一而聽之。”趙令人因申子於韓請兵，將以攻魏。申子欲言之君，而恐君之欲疑己外市也，",
                    "zhushu": "爲外請兵，取其貨利，故曰市。"
                },
                {
                    "paragraph": "不則恐惡於趙，乃令趙紹、韓沓嘗試君之動貌而後言之。",
                    "zhushu": "許不之貌。必有變動。可得而知。故曰動貌。"
                },
                {
                    "paragraph": "内則知昭侯之意，外則有得趙之功。",
                    "zhushu": "既爲之請，若許其恩，固以成。不許，終以爲之請矣，亦不敢許其恩，固趙之功也。"
                },
                {
                    "paragraph": "三國至韓，王謂樓緩曰：“三國之兵深矣！寡人欲割河東而講，何如？”",
                    "zhushu": "講謂有急且與之，後寕將復取，事疑存終，反復若講論，故曰講。"
                },
                {
                    "paragraph": "對曰：“夫割河東，大費也;免國於患，大功也。此父兄之任也，王何不召公子汜而問焉？”王召公子汜而告之，對曰：“講亦悔，不講亦悔。王今割河東而講，三國歸，王必曰：‘三國固且去矣，吾特以三城送之。’",
                    "zhushu": "三國自去，又與之城，是徒以三城爲送，此悔之辭。"
                },
                {
                    "paragraph": "不講，三國也入韓，則國必大舉矣，王必大悔。”王曰：“不獻三城也。”",
                    "zhushu": "若不講之，三國入而韓必大舉，王必悔曰：不獻三城之故也。"
                },
                {
                    "paragraph": "臣故曰：“三講亦悔，不講亦悔。”王曰：“爲我悔也，寜亡三城而無悔，危乃悔。寡人斷講矣。”",
                    "zhushu": "言講事斷定。",
                    "type": 2
                },
                {
                    "paragraph": "應侯謂秦王曰：“王得宛、葉、藍田、陽夏，斷河内，困梁、鄭，所以未王者，趙未服也。㢮上黨在一而已，",
                    "zhushu": "廢上賞，弃一郡而已。"
                },
                {
                    "paragraph": "以臨東陽，則邯鄲口中虱也。",
                    "zhushu": "以守上黨之兵臨東陽，則邯鄲危如口中虱也。"
                },
                {
                    "paragraph": "王拱而朝天下，後者以兵中之。",
                    "zhushu": "中，傷也。"
                },
                {
                    "paragraph": "然上黨之安樂，其處甚劇，臣恐弛之而不聽，奈何？”",
                    "zhushu": "今上黨既安樂，而其處又煩劇，雖欲弛之，恐王不聽。"
                },
                {
                    "paragraph": "王曰：“必弛易之矣。”",
                    "zhushu": "謂移易其兵，以臨東陽，吾斷定矣。",
                    "type": 2
                },
                {
                    "paragraph": "五。龎敬，縣令也。遣市者行，而召公大夫而還之。",
                    "zhushu": "公大夫亦遣爲市。"
                },
                {
                    "paragraph": "立以間，無以詔之，卒遣行。",
                    "zhushu": "不命卒遣去，俱不則其由也。"
                },
                {
                    "paragraph": "市者以爲令與公大夫有言，不相信，以至無姦。",
                    "zhushu": "大夫雖告以不命，復亦不信，故不敢爲姦。",
                    "type": 2
                },
                {
                    "paragraph": "戴驩，宋太宰，夜使人曰：“吾聞數夜有乘輼車至李史門者，謹爲我伺之。”使人報曰：“不見輼車，見有奉笥而與李史語者。有間，李史受笥。”",
                    "zhushu": "遣伺輼車，故實奉笥，本令伺奉笥，彼當易其辭。",
                    "type": 2
                },
                {
                    "paragraph": "周主亡玉簮，令吏求之，三日不能得也。周王令人求，而得之家人之屋間。周主曰：“吾之吏之不事事也。",
                    "zhushu": "不事於臣之事也。"
                },
                {
                    "paragraph": "求簮，三日不得之，吾令人求之，不移日而得之。”於是吏皆聳懼，以爲君神明也。商太宰使少庶子之市，顧反而問之曰：“何見於市？”對曰：“無見也。”太宰曰：“雖然，何見也？”對曰：“市南門之外甚衆牛車，僅可以行耳。”太宰因誡使者：“無敢告人吾所問於女。”因召市吏而誚之曰：“市門之外，何多牛屎？”市吏甚怪太宰知之疾也，乃悚懼其所也。",
                    "zhushu": "",
                    "type": 2
                },
                {
                    "paragraph": "六。韓昭侯握爪，而佯亡一爪，求之甚急，左右因割其爪而效之。昭侯以察左右之臣不割。",
                    "zhushu": "割爪不誠。"
                },
                {
                    "paragraph": "韓昭使騎於縣，使者報，昭侯問曰：“何見也？”對曰：“無所見也。”昭侯曰：“雖然，何見？”曰：“南門之外，有黄犢食苖道左者。”昭侯謂使者：“毋敢洩吾所問於女。”乃下令曰：“當苖時，禁牛馬入人田中，固有令，入而吏不以爲事，牛馬甚多入人田中。亟舉其數上之，不得，將重其罪。”於是三鄉舉而止之。昭侯曰：“未盡也。”復往審之，乃得南門之外黄犢。吏以昭侯爲明察，皆悚懼其所而不敢爲非。",
                    "zhushu": "",
                    "type": 2
                },
                {
                    "paragraph": "周主下令索曲杖，吏求之數日不能得。周主私使人求之，不移日而得之。乃謂吏曰：“吾知吏不事事也。曲杖甚易也，而吏不能得。我令人求之，不移日而得之，豈可謂忠哉！”吏乃皆悚懼其所，以君爲神明。卜皮爲縣令，其御史汙濊而有愛妾，卜皮乃使少庻子佯愛之，",
                    "zhushu": "佯愛御史。"
                },
                {
                    "paragraph": "以知御史隂情。",
                    "zhushu": "",
                    "type": 2
                },
                {
                    "paragraph": "西門豹爲鄴令，佯亡其車轄，令吏求之不能得，使人求之而得之家人屋間。七。陽山君相謂，聞王之疑己也，乃僞謗樛竪以知之。",
                    "zhushu": "樛竪，王之所愛，令僞謗之，必憤而言王之疑己也。",
                    "type": 2
                },
                {
                    "paragraph": "淖齒聞齊王之惡己也也，及矯爲秦使以知之。",
                    "zhushu": "王既不疑秦使，必以請告。"
                },
                {
                    "paragraph": "齊人有欲爲亂者，恐王知之，因詐逐所愛者，令走王知之。",
                    "zhushu": "王知逐所愛，則不疑其爲亂也。"
                },
                {
                    "paragraph": "子之相燕，坐而佯言曰：“走出門者何，白馬也？”左右皆言不見。有一人走追之，報曰：“有。”子之以此知左右之不誠信。",
                    "zhushu": "僞報有白馬者，是不誠信。",
                    "type": 2
                },
                {
                    "paragraph": "有相與訟者，子産離之，而無使得通辭，倒其言以告而知之。",
                    "zhushu": "謂得以此言以告彼，彼言以告此，則知訟者之情實。",
                    "type": 2
                },
                {
                    "paragraph": "衛嗣公使人爲客過關市，關市苛難之，因事關市以金與，關吏乃舍之。嗣公爲關吏曰：“某時有客過而所，與汝金，而汝因遣之。”關市乃大恐，而以嗣公爲明察。",
                    "zhushu": ""
                }
            ]
        },
        {
            "name": "内儲說下六微第三十一",
            "paragraphs": [
                {
                    "paragraph": "内儲說下六微第三十一",
                    "zhushu": "",
                    "type": 1
                },
                {
                    "paragraph": "六微：一曰權借在下，二曰利異外借，三曰託於似類，四曰利害有反，五曰叅疑内争，六曰敵國廢置。此六者，主之所察也。",
                    "zhushu": "",
                    "type": 2
                },
                {
                    "paragraph": "權勢不可以借人，上失其一，臣以爲百。故臣得借則力多，力多則内外爲用，則人主壅，其說在老聃之言失魚也。是以人主乆語，而左右鬻懐刷，其患在胥僮之諫厲公，與州侯之一言，而燕人浴矢也。",
                    "zhushu": "",
                    "type": 2
                },
                {
                    "paragraph": "權借一",
                    "zhushu": "",
                    "type": 2
                },
                {
                    "paragraph": "君臣之利異，故人臣莫忠，故臣利立，而主利滅。是以姦臣者，召敵兵以内除，舉外事以眩主，茍成其私利，不顧國患，其說在衛人之妻夫禱祝也。故戴歇議子弟，而三桓攻昭公；公叔内齊軍，而翟黃召韓兵；太宰嚭說大夫種，大成牛教申不害；司馬喜告趙王，吕倉規秦、楚；宋石遣衛君書，白圭教暴譴。",
                    "zhushu": "",
                    "type": 2
                },
                {
                    "paragraph": "利異二",
                    "zhushu": "",
                    "type": 2
                },
                {
                    "paragraph": "似類之事，人主之所以失誅，而大臣之所以成私也。是以門人捐水而夷射誅，濟陽自矯而二人罪，司馬喜殺爰騫而季辛，鄭袖言惡臭而新人劓，費無忌教郄宛而令尹誅，陳需殺張夀而犀首走。故燒芻廥而中山罪，殺老儒而濟陽賞也。",
                    "zhushu": "",
                    "type": 2
                },
                {
                    "paragraph": "似類三",
                    "zhushu": "",
                    "type": 2
                },
                {
                    "paragraph": "事起而有所利，其市主之；有所害，必反察之。是以明主之論也，國害則省其利者，臣害則察其反者。其說在楚兵至而陳需相，黍種貴而廩吏覆。是以昭奚恤執販茅，而不僖侯譙其次；文公髪繞炙，而穰侯請立帝。",
                    "zhushu": "",
                    "type": 2
                },
                {
                    "paragraph": "有反四",
                    "zhushu": "",
                    "type": 2
                },
                {
                    "paragraph": "叅疑之勢，亂之所由生也，故明主愼之。是以𣈆驪姬殺太子申生，而鄭夫人用毒藥，衛州吁殺其君完，公子根取東周；王子職甚有寵，而商臣果作亂。嚴遂、韓廆争而哀侯果遇賊，田常、闞止、戴驩、皇喜敵而宋君、簡公殺。其說在狐突之稱二好，與鄭昭之對未生也。",
                    "zhushu": "",
                    "type": 2
                },
                {
                    "paragraph": "叅疑五",
                    "zhushu": "",
                    "type": 2
                },
                {
                    "paragraph": "敵之所務，在淫察而就靡，人主不察，則敵廢置矣。故文王資費仲，而秦王患楚使；黎且去仲尼，而于象沮甘茂。是以子胥宣王言而子常用，内美而虞、虢亡，佯遺書而萇弘死，用雞猳而鄶桀盡。",
                    "zhushu": "",
                    "type": 2
                },
                {
                    "paragraph": "廢置六",
                    "zhushu": "",
                    "type": 2
                },
                {
                    "paragraph": "叅疑廢置之事，明主絶之於内，而施之於外，資其輕者，輔其弱者，此謂廟攻。叄伍既用於内，觀聽又行於外，則敵僞得。其說在秦侏儒之告惠文君也。故襄疵言襲鄴，而嗣公賜令蓆。",
                    "zhushu": "",
                    "type": 2
                },
                {
                    "paragraph": "廟攻右經",
                    "zhushu": "",
                    "type": 2
                },
                {
                    "paragraph": "一：勢重者，人主之淵也；臣者，勢重之魚也。魚失於淵而不可復得也，人主失其勢重於臣而不可復收也。古之人難正言，故託之於魚。賞罰者，利器也。君操之以制臣，臣得之以壅主。故君先見所賞，則臣鬻之以爲徳；君先見所罰，則臣鬻之以爲威。故曰：國之利器，不可以示人。",
                    "zhushu": "",
                    "type": 2
                },
                {
                    "paragraph": "靖郭君相齊，與故人久語，則故人富；懐左右刷，則左右重。久語，懐尉，小資也，猶以成富，況於吏勢乎？",
                    "zhushu": "",
                    "type": 2
                },
                {
                    "paragraph": "𣈆厲公之時，六卿貴，胥僮、長魚矯諫曰：大臣貴重，敵主争事，外市樹黨，下亂國法，上以劫主，而國不危者，未嘗有也。公曰：善。乃誅三卿。胥僮、長魚矯又諫曰：夫同罪之人，偏誅而不盡，是懐怨而借之間也。公曰：吾一朝而夷三卿，予不忍盡也。長魚矯對曰：公不忍之，彼將忍公。公不聽。居三月，諸卿作難，遂殺厲公而分其地。",
                    "zhushu": "",
                    "type": 2
                },
                {
                    "paragraph": "州侯相荆，貴而主斷。荆王疑之，因問左右，左右對曰：無有，如出一口也。燕人無惑，故浴狗矢。燕人，其妻有私通於士，其夫早自外而來，士適出，夫曰：何客也？其妻曰：無客。問左右，左右言無有，如出一口。其妻曰：公惑易也。因俗之以狗矢。一曰：燕人李季好好逺出，其妻私有通於士，季突之，士在内中，妻患之。其室婦曰：令公子裸而解髪，直出門，吾屬佯不見也。於是公子從其計，疾走出門。季曰：是何人也？家室皆無有。季曰：吾見鬼乎？婦人曰：然。爲之奈何？曰：取五姓之矢",
                    "zhushu": "一云尿"
                },
                {
                    "paragraph": "浴之。季曰：諾。乃浴以矢。一曰浴以蘭湯。",
                    "zhushu": "",
                    "type": 2
                },
                {
                    "paragraph": "二：衛人有夫妻禱者，而祝曰：使我無故，得百來束布。其夫曰：何少也？對曰：益是，子將以買妾。",
                    "zhushu": "",
                    "type": 2
                },
                {
                    "paragraph": "荆王欲宦諸公子於四隣，戴歇曰：不可。宦公子於四隣，四隣必重之。曰：子出者重，重則必爲所重之國黨，則是教子於外市也，不便。",
                    "zhushu": "",
                    "type": 2
                },
                {
                    "paragraph": "魯孟孫、叔孫、季孫相戮力刼昭公，遂奪其國而擅其制。魯三桓公偪昭公攻季孫氏，而孟孫氏、叔孫氏相與謀曰：救之乎？叔孫氏之御者曰：我，家臣也，安知公家？凡有孫與無季孫，於我孰利？皆曰：無季孫，必無叔孫。然則救之。於是撞西北隅而入。孟孫見叔孫之旗入，亦救之。三桓爲一，昭公不勝，逐之，死於乾侯。",
                    "zhushu": "",
                    "type": 2
                },
                {
                    "paragraph": "公叔相韓而有功齊，公仲甚重於王，公叔恐王之相公仲也，使齊、韓約而攻魏。公叔因内齊軍於鄭，以劫其君，以固其位，而信兩國之約。翟璜，魏王之臣也，而善於韓，乃召韓兵，令之攻魏，因請爲魏王搆之，以自重也。",
                    "zhushu": "",
                    "type": 2
                },
                {
                    "paragraph": "越王攻吳王，吳王謝而告服，越王欲許之。范蠡、大夫種曰：不可，昔天以越與吳，吳不受。今天反夫差，亦天禍也。以吳予越，再拜受之，不可許也。太宰嚭遺大夫種書曰：狡兎盡則良犬烹，敵國滅則謀臣亡。大夫何不釋吳而患越乎？大夫種受書讀之，太息而歎曰：殺之越，與吳同命。",
                    "zhushu": "",
                    "type": 2
                },
                {
                    "paragraph": "大成牛從趙謂申不害於韓曰：以韓重我於趙，請以趙重子於韓，是子有兩韓，我有兩趙。",
                    "zhushu": "",
                    "type": 2
                },
                {
                    "paragraph": "司馬喜，中山君之臣也，而善於趙，嘗以中山之謀微告趙王。吕倉，魏王之臣也，而善於秦、荆，微諷秦、荆令而攻魏，因請行和以自重也。",
                    "zhushu": "",
                    "type": 2
                },
                {
                    "paragraph": "宋石，魏將也；衛君，荆將也。兩國搆難，二子皆將。宋石遺衛君書曰：二君相當，兩旗相望，唯毋一戰，戰必不兩存，此乃兩主之事也，與子無有私怨，善者相避也。",
                    "zhushu": "",
                    "type": 2
                },
                {
                    "paragraph": "白圭相魏王，暴譴相韓。白圭謂暴譴曰：子以韓輔我於魏，我以魏待子於韓。臣長用魏，子長用韓。",
                    "zhushu": "",
                    "type": 2
                },
                {
                    "paragraph": "三：齊中大夫有夷射者，御飲於王，醉甚而出，倚於郎門。門者刖跪請曰：足下無意賜之餘𨽻乎？夷射曰：叱去！刑餘之人，何事乃敢乞飲長者！刖跪走退。及夷射去，刖跪因捐水即門霤下，類溺者之狀。明日，王出而訶之，曰：誰溺於是？刖跪對曰：臣不見也，雖然，昨日中大夫夷射立於此。王因誅夷射而殺之。",
                    "zhushu": "",
                    "type": 2
                },
                {
                    "paragraph": "魏王臣二人不善濟陽君，濟陽君因僞令人矯王命而謀攻已。王使人問濟陽君濟陽君曰：誰與恨？對曰：無敢與恨。雖然，嘗與二人不善，不足以至於此。王問左右，左右曰：固然。王因誅二人者。季辛與爰騫相怨，司馬喜新與季辛惡，因微令人殺爰騫。中山之君以爲季辛也，因誅之。",
                    "zhushu": "",
                    "type": 2
                },
                {
                    "paragraph": "荆王所愛妾有鄭袖者，荆王新得美女，鄭袖因教之曰：王甚喜人之掩口也，爲近王，必掩口。美女入見，近王，因掩口。王問其故，鄭袖曰：此固言惡王之臭。及王與鄭袖、美女三人坐，袖因先誡御者曰：王適有言，必亟聽從王言。美女前近王甚，數掩口。王悖然怒曰：劓之。御因揄刀而劓美人。一日，魏王遺荆王美人，荆王甚恱之。夫人鄭袖知王恱愛之也，亦恱愛之，甚於王，衣服玩好，擇其所欲爲之。王曰：夫人知我愛新人也，其恱愛之甚於寡人。此孝子所以養親，忠臣之所以事君也。夫人知王之不以己爲妬也，因爲新人曰：王甚恱愛子，然惡子之鼻。子見王，常掩鼻，則王長幸子矣。於是新人從之，每見王，常掩鼻。王謂夫人曰：新人見寡人常掩鼻，何也？對曰：不已知也。王强問之，對曰：頃嘗言惡聞王臭。王怒曰：劓之。夫人先誡御者曰：王適有言，必可從命。御者因揄刀而劓美人。",
                    "zhushu": "",
                    "type": 2
                },
                {
                    "paragraph": "費無極，荆令尹之近者也。郄宛新事令尹，令尹甚愛之。無極因謂令尹曰：君愛宛甚，何不一爲酒其家？令尹曰：善。因令之爲具於郄宛之家。無極教宛曰：令尹甚傲而好兵，子必謹敬，先亟陳兵堂下及門庭。死因爲之。令尹往而大驚曰：此何也？無極曰：君殆去之，事未可知也。令尹大怒，舉兵而誅郄宛，遂殺之。",
                    "zhushu": "",
                    "type": 2
                },
                {
                    "paragraph": "犀首與張夀爲怨，陳需新入，不善犀首，因使人微殺張夀。魏王以爲犀首也，乃誅之。",
                    "zhushu": "",
                    "type": 2
                },
                {
                    "paragraph": "中山有賤公子，馬甚瘦，車甚弊，左右有私不善者，乃爲之請王曰：公子甚貧，馬甚瘦，王何不益之馬食？王不許，左右因微令夜燒芻廐，王以爲賤公子也，乃誅之。",
                    "zhushu": "",
                    "type": 2
                },
                {
                    "paragraph": "魏有老儒而不善濟陽君，客有與老儒私怨者，因攻老儒殺之，以徳於濟陽君，曰：臣爲其不善君也，故爲君殺之。濟陽君因不察而賞之。一日，濟陽君有少庶子，有不見知，欲入愛於君者。齊使老儒掘藥於馬梨之山，濟陽少庶子欲以爲攻，入見於君曰：齊使老儒掘藥於馬梨之山，名掘藥也，實間君之國。君殺之，是將以濟陽君抵罪於齊矣。臣請刺之。君曰：可。於是明日得之城陰而刺之。濟陽君還，益親之。",
                    "zhushu": "",
                    "type": 2
                },
                {
                    "paragraph": "四：陳需，魏王之臣也，善於荆王，而令荆攻魏。荆攻魏，陳需因請爲魏王行解之，因以荆勢相魏。韓昭侯之時，黍種嘗貴甚，昭侯令人覆廪，吏果竊黍種而糶之甚多。",
                    "zhushu": "",
                    "type": 2
                },
                {
                    "paragraph": "昭奚恤之用荆也，有燒倉廥𥥤者而不知其人，昭奚恤令吏執販茅者而問之，果燒也。",
                    "zhushu": "",
                    "type": 2
                },
                {
                    "paragraph": "昭僖侯之時，宰人上食，而羮中有生肝焉。昭侯召宰人之次而誚之曰：若何爲置生肝寡人羮中？宰人頓首服死罪，曰：竊欲去尚宰人也。一日，僖侯浴，湯中有礫。僖侯曰：尚浴免，則有當代者乎？左右對曰：有。僖侯曰：召而來。譙之曰：何爲置礫湯中？對曰：尚浴免，則臣得代之，是以置礫湯中。",
                    "zhushu": "",
                    "type": 2
                },
                {
                    "paragraph": "文公之時，宰臣上炙而髮繞之。文公召宰人而譙之曰：女欲寡人之哽耶？奚爲以髮繞炙？宰人頓首再拜請曰：有死罪三：援礪砥刀，利猶干將也，切肉，肉断而髪不斷，臣之罪一也。援木而貫臠而不見髪，臣之罪二也。奉熾爐炭，火盡赤紅，而炙熟而髪不燒，臣之罪三也。堂下得財無微有疾臣者乎？公曰：善。乃召其堂下而譙之，果然，乃誅之。一日，𣈆平公觴客，少庶子進炙而髪繞之。平公趣殺炮人，毋有反令。炮人呼天曰：嗟乎！臣有三罪，死而不自知乎！平公曰：何謂也？對曰：臣刀之利，風靡骨斷而髪不斷，是臣之一死也；桑炭炙之，肉紅白而髪不焦，是臣之二死也；炙熟，又重睫而視之，髪繞炙而目不見，是臣之三死也。意者堂下其有翳憎臣者乎？殺臣不亦蚤乎！",
                    "zhushu": "",
                    "type": 2
                },
                {
                    "paragraph": "穰侯相秦而齊强，穰侯欲立秦爲帝而齊不聽，因請立齊爲東帝，而不能成也。",
                    "zhushu": "",
                    "type": 2
                },
                {
                    "paragraph": "五：𣈆獻公之時，驪姬貴，擬於后妻，而欲以其子奚齊代太子申生，因患申生於君而殺之，遂立奚齊爲太子。",
                    "zhushu": "",
                    "type": 2
                },
                {
                    "paragraph": "鄭君已立太子矣，而有所愛羙女，欲以其子爲後，夫人恐，因用毒藥賊君，殺之。",
                    "zhushu": "",
                    "type": 2
                },
                {
                    "paragraph": "衛州吁重於衛，擬於君，羣臣百姓盡畏其勢重，州吁果殺其君而奪之政。",
                    "zhushu": "",
                    "type": 2
                },
                {
                    "paragraph": "公子朝，周太子也。弟公子根甚有寵於君。君死，遂以東周叛，分爲兩國。",
                    "zhushu": "",
                    "type": 2
                },
                {
                    "paragraph": "楚成王以商臣爲太子，既而又欲置公子職。商臣作亂，遂攻殺成王。一日，楚成王商臣爲太子，既欲置公子職，商人聞之，未察也，乃謂其傅潘崇曰：柰何察之也？潘崇曰：饗江芊而勿敬也，太子聽之。江芊曰：呼！役夫！宜君王之欲廢女而立職也。商臣曰：信矣。潘崇曰：能事之乎？曰：不能。能爲之諸侯乎？曰：不能。能舉大事乎？曰：能。於是乃起宿營之甲而攻成王。成王請食熊膰而死，不許，遂自殺。",
                    "zhushu": "",
                    "type": 2
                },
                {
                    "paragraph": "韓廆相韓哀侯，嚴遂重於君，二人甚相害也。嚴遂乃令人刺韓廆於朝，韓廆走君而抱之，遂剌韓廆而兼哀侯。",
                    "zhushu": "",
                    "type": 2
                },
                {
                    "paragraph": "田恒相齊，闞止重於簡公，二人相憎而欲相賊也。田恒因行私惠以取其國，遂殺簡公而奪之政。",
                    "zhushu": "",
                    "type": 2
                },
                {
                    "paragraph": "戴驩爲宋太宰，皇喜重於君，二人争事而相害也，皇喜遂殺宋君而奪其政。",
                    "zhushu": "",
                    "type": 2
                },
                {
                    "paragraph": "狐突曰：國君好内則太子危，好外則相室危。",
                    "zhushu": "",
                    "type": 2
                },
                {
                    "paragraph": "鄭君問鄭昭曰：太子亦何如？對曰：太子未生也。君曰：太子已置而曰未生，何也？對曰：太子雖置，然而君之好色不已，所愛有子，君必愛之，愛之則必欲以爲後，臣故曰太子未生也。",
                    "zhushu": "",
                    "type": 2
                },
                {
                    "paragraph": "六：文王資費仲而遊於紂之旁，令之諫紂而亂其心。",
                    "zhushu": "",
                    "type": 2
                },
                {
                    "paragraph": "荆王使人之秦，秦王甚禮之。王曰：敵國有賢者，國之憂也。今荆王之使者甚賢，寡人患之。羣臣諫曰：以王之賢聖，與國之資厚，願荆王之賢人。王何不深知之，而隂有之？荆以爲外用也，則必誅之。",
                    "zhushu": "",
                    "type": 2
                },
                {
                    "paragraph": "仲尼爲政於魯，道不拾遺，齊景公患之。梨且謂景公曰：去仲尼猶吹毛耳。君何不迎之以重祿高位，遺哀公女樂，以驕榮其意。哀公新樂之，必怠於政。仲尼必諫，諫必輕絶於魯。景公曰：善。乃令犁且以女樂六遺哀公。哀公樂之，果怠於政。仲尼諫，不聽，去而之楚。",
                    "zhushu": "",
                    "type": 2
                },
                {
                    "paragraph": "楚王謂干象曰：吾欲以楚扶甘茂而相之秦，可乎？干象對曰：不可也。王曰：何也？曰：甘茂少而事史舉先生。史舉，上蔡之監門也。大不事君，心不事家，以苛刻聞天下，茂事之，順焉。惠王之明，張儀之辨也，茂事之，取十官而免於罪，是茂賢也。王曰：相人敵國而相賢，其不可何也？干象曰：前時王使邵滑之越，五年而能亡越，所以然者，越亂而楚治也。日者知用之越，今亡之秦，不亦太亟亡乎？王曰：然則爲之奈何？干象對曰：不如相共立。王曰：共立可相，何也？對曰：共立，少見愛幸，長爲貴卿，被王衣，含杜若，握玉環，以聽於朝，且利以亂秦矣。",
                    "zhushu": "共立。一云公子赫。",
                    "type": 2
                },
                {
                    "paragraph": "吳政荆，子胥使人宣言於荆曰：子期用，將擊之；子常用，將去之。荆人聞之，因用子常而退子期也，吳人擊之，遂勝之。𣈆獻公伐虞、虢，乃遺之屈産之乘，垂棘之璧、女樂六，以榮其意，而亂其政。",
                    "zhushu": "",
                    "type": 2
                },
                {
                    "paragraph": "叔向之讒萇弘也，爲書曰：萇弘謂叔向曰：子爲我謂𣈆君，所與君期者，時可，吳何不亟以兵來？因佯遺其書周君之庭而急去行。周以萇弘爲賣周也，乃誅萇弘而殺之。",
                    "zhushu": "",
                    "type": 2
                },
                {
                    "paragraph": "鄭桓公將欲襲鄶，先問鄶之豪傑、良臣、辯智果敢之士，盡與姓名，擇鄶之良田賂之，爲官爵之名而書之，因爲設壇場郭門之外而理之，釁之以雞豭，若盟狀。鄶君以爲内難也，而盡殺其良臣。桓公襲鄶，遂取之。",
                    "zhushu": "",
                    "type": 2
                },
                {
                    "paragraph": "鄴令襄疵，隂善趙王左右，趙王謀襲鄴，襄疪常輒聞而先言之，魏王備之，趙乃輒還。",
                    "zhushu": "",
                    "type": 2
                },
                {
                    "paragraph": "七：秦侏儒善於荆王，而陰有善荆王左右，而内重於惠文君。荆適有謀，侏儒常先聞之，以告惠文君。",
                    "zhushu": "",
                    "type": 2
                },
                {
                    "paragraph": "衛嗣君之時，有人於令之左右，縣令有發蓐而席弊甚。嗣公還，令人遺之席，曰：吾聞汝今者發蓐而席弊甚，賜汝席。縣令大驚，以君爲神也。",
                    "zhushu": "",
                    "type": 2
                },
                {
                    "paragraph": "韓非子卷第十，第十卷第七書原缺，趙文毅本有，當是趙移道藏以補全耳。驗貝字数，扵寸六刂，苛字为不足，是𡧯本此一葉，其文未为便，如此移補者非也。當谓𡧯本書　　字𩂜六，好寔不信。新涧𦿜记續用張古餘司馬所借季書年觀察宋𠠘本影鈔補全。惟第六刂第四宗日趙本作曰餘無导也　生先翁记。",
                    "zhushu": ""
                }
            ]
        },
        {
            "name": "外儲說左上第三十二",
            "paragraphs": [
                {
                    "paragraph": "外儲說左上第三十二",
                    "zhushu": "",
                    "type": 1
                },
                {
                    "paragraph": "一、明主之道，如有若之應密子也。明主之聽言也，美其辯；其觀行也，賢其逺。故羣臣士民之道言者迃弘，其行身也離世。其說在田鳩對荆王也。故墨子爲木鳶，謳癸築武宫。夫藥酒用言，明君聖主之以獨知也。",
                    "zhushu": "",
                    "type": 2
                },
                {
                    "paragraph": "二、人主之聽言也，不以功用爲的，則說者多棘刺、白馬之說；不以儀的爲關，則射者皆如羿也。人主於說也，皆如燕王學道也；而長說者，皆如鄭人争年也。是以言有纎察㣲難而非務也，故李、惠、宋、墨皆畫策也。論有深閎大，非用也，故畏、震、瞻、車、狀皆鬼魅也。言而拂難堅确，非功也，故務、卞、鮑、介、墨翟皆堅瓠也。且虞慶詘匠也而屋壊，范且窮工而弓折。是故求其誠者，非歸餉也不可。",
                    "zhushu": "",
                    "type": 2
                },
                {
                    "paragraph": "三、挾夫相爲則責望，自爲則事行。故父子或怨譟，取庸作者進美羮。說在文公之先宣言，與勾踐之稱如皇也。故桓公蔡藏怒而攻楚，吳起懐瘳實而吮傷。且先王之賦頌，鍾鼎之銘，皆播吾之跡，華山之博也。然先王所期者利也，所用者力也。築杜之諺，目辭說也。請許學者而行宛曼於先王，或者不宜今乎？如是，不能更也。鄭縣人得車厄也，衞人佐弋，卜子妻寫弊袴也，而其少者也。先王之言，有其所爲小而世意之大者，有其所爲大而世意小者，未可必知也。說在宋人之解書，與梁人之讀記也。故先王有郢書，而後世多燕說。夫不適國事而謀先王，皆歸取度者也。",
                    "zhushu": "",
                    "type": 2
                },
                {
                    "paragraph": "四、利之所在，民歸之；名之所彰，士死之。是以功外於法而賞加焉，則上不信得所利於下；名外於法而譽加焉，則士勸名而下畜之於君。故中章、胥己仕，而中牟之民弃田圃而隨文斈者邑之半；平公腓痛足痺而不敢壊坐，𣈆國之辭仕記者國之錘。此三士者，言襲法，則官府之籍也；行中事，則如令之民也：二君之禮太甚。若言離法而行逺功，則繩外民也，二君又何禮之？當亡。且居學之士，國無事不用力，有難不被甲。禮之，則情脩耕戰之功；不禮，則周主上之法。國安則尊顯，危則爲屈公之威，人主奚得於居學之士哉？故明王論李疵視中山也。",
                    "zhushu": "",
                    "type": 2
                },
                {
                    "paragraph": "五、詩曰：不躬不親，庶民不信。傅說之以無衣紫，緩之以鄭簡、宋襄，責之以尊厚耕戰。夫不明分，不責誠，而以躬親位，下走、睡卧與去揜弊、微服。孔丘不知，故稱猶盂；鄒君不知，故先自僇。明主之道，如叔向賦獵與昭侯之奚聽也。",
                    "zhushu": "",
                    "type": 2
                },
                {
                    "paragraph": "六、小信成則大信立，故明主積於信。賞罰不信則禁令不行。說在文公之攻原，與其鄭救餓也。是以吳起須故人而食，文侯㑹虞人而獵。故明主信，如曽子殺彘也。患在尊厲正撃警鼔，與李悝謾兩和也。",
                    "zhushu": "",
                    "type": 2
                },
                {
                    "paragraph": "一、宓子賤治單父。有若見之曰：子何臞也？宓子曰：君不知賤不肖，使治單父，官事急，心憂之，故臞也。有若曰：昔者舜鼔五絃，歌南風之詩而天下治。今以單父之細也，治之而憂，治天下將奈何乎？故有術而御之，身坐於廟堂之上，有處女子之色，無害於治。無術而御之，身雖瘁臞，猶未有益。",
                    "zhushu": "",
                    "type": 2
                },
                {
                    "paragraph": "楚王謂田鳩曰：墨子者，顯斈也。其身體則可，其言多而不辯，何也？曰：昔秦伯嫁其女於𣈆公子，令𣈆爲之飾裝，從衣文之媵七十人。至𣈆，𣈆人愛其妾而賤公女。此可謂善嫁妾，而未可謂善嫁女也。楚人有賣其珠於鄭者，爲木欄之櫃，薰桂椒之櫝，綴以珠玉，飾以玫瑰，輯以羽翠。鄭人買其櫝而還其珠。此可謂善賣櫝矣，未可謂善鬻珠也。今世之談也，皆道辯說文辭之言，人主覽其文而忘有用。墨子之說，傳先王之道，論聖人之言，以宣告人。若辯其辭，則恐人懐其文，忘其直，以文害用也。此與楚人鬻珠、秦伯嫁女同類，故其言多不辯。",
                    "zhushu": "",
                    "type": 2
                },
                {
                    "paragraph": "墨子爲木鳶，三年而成，蜚一日而敗。弟子曰：先主之巧，至能使木鳶飛。墨子曰：不如爲車輗者巧也。用咫尺之木，不費一朝之事，而引三十石之任。致逺力多，久於嵗數。今我爲鳶，三年成，蜚一日而敗。惠子聞之曰：墨子大巧，巧爲輗，拙爲鳶。",
                    "zhushu": "",
                    "type": 2
                },
                {
                    "paragraph": "宋王與齊仇也。築武宫，謳癸倡，行者止觀，築者不倦。王聞，召而賜之。對曰：臣師射稽之謳又賢於癸。王召射稽使之謳，行者不止，築者知倦。王曰：行者不止，築者知倦，其謳不勝如癸羙，何也？對曰：王試度其功。癸四板，射稽八板；擿其堅，癸五寸，射稽二寸。",
                    "zhushu": "",
                    "type": 2
                },
                {
                    "paragraph": "夫良藥苦於口，而智者勸而飲之，知其入而已已疾也。忠言拂於耳，而明主聽之，知其可以致功也。",
                    "zhushu": "",
                    "type": 2
                },
                {
                    "paragraph": "二、宋人有請爲燕王以棘刺之端爲母猴者，必三月齋，然後能觀之。燕王因以三乘養之。右御冶工言王曰：臣聞人主無十日不燕之齋。今知王不能久齋，今以觀無用之器也，故以三月爲期。凡刻削者，以其所以削必小。今臣冶人也，無以爲之削，此不然物也，王必察之。王因囚而問之，果妄，乃殺之。冶人謂王曰：計無度量，言談之士多棘刺之說也。一曰，好微巧。衛人曰：能以棘刺之端爲母猴。燕王說之，養之以五乘之奉。王曰：吾試觀客爲棘刺之母猴。人主欲觀之，必半嵗不入宫，不飲酒食肉。雨霽日出，視之晏陰之間，而棘刺之母猴乃可見也。燕王因養衛人，不能觀其母猴。鄭有臺下之冶者謂燕王曰：臣，削者也，諸微物必以削之，而所削必大於削。今棘刺之端不容削鋒，難以治棘剌之端。王試觀客之削，能與不能可知也。王曰：善。謂衛人曰：客爲棘削之？曰：以削。王曰：吾欲觀見之。客曰：臣請之舍取之。因逃。見說，宋人，善辯者也，持白馬非馬也服齊稷下之辯者。乘白馬而過關，則顧白之賦。故籍之虚辭，則能勝一國；考實按形，不能謾於一人。",
                    "zhushu": "",
                    "type": 2
                },
                {
                    "paragraph": "夫新砥礪殺夫，彀弩而射。雖㝠而妄發，其端未嘗不中秋毫也。然而莫能復其處，不可謂善射，無常儀的也。設五寸之的，引十歩之逺，非羿、逄䝉不能必全者，有常儀的也。有度難，而無度易也。有常儀的，則羿䝉以五寸爲巧；無常羿的，則以妄發而中秋毫爲拙。故無而應之，則辯士繁說；設度而持之，雖知者猶畏矢也，不敢妄言。今人主聽說，不應之以度而說其辯；不度之以功，譽其行而不入關。此人臣所以長欺，而說者所以長養也。",
                    "zhushu": "",
                    "type": 2
                },
                {
                    "paragraph": "客有教燕王爲不死之道者，王使人學之，所使學者未及學而客死。王大怒，誅之。王不知客之欺己，而誅學者之晩也。夫信不然之物而誅無罪之臣，不察之患也。且人所急無如其身，不能自使其無死，安能使王長生哉？",
                    "zhushu": "",
                    "type": 2
                },
                {
                    "paragraph": "客有爲周君畫莢者，三年而成。君觀之，與髹莢者同狀，周君大怒。畫莢者曰：築十版之墻，鑿八尺之牖，而以曰始出時加之其上而觀。周君爲之，望見其狀，盡成龍蛇禽獸車馬，萬物之狀備具。周君大恱。此莢之功非不微難也，然其用與素髹莢風。",
                    "zhushu": "",
                    "type": 2
                },
                {
                    "paragraph": "吝有爲齊王畫者，齊王問曰：畫孰最難者？曰：犬馬難。孰易者？對曰：鬼魅最易。夫犬馬，人所知也。旦暮罄於前，不可類之，故難。鬼神，無形者，不罄於前，故易之也。",
                    "zhushu": "",
                    "type": 2
                },
                {
                    "paragraph": "齊有居士田仲者，宋人屈榖見之，曰：榖聞先王之義，不恃仰人而食。今榖有樹瓠之道，堅如石，厚而無竅，献之。仲曰：夫瓠所貴者，謂其可以盛也。今厚而無竅，則不可剖以盛物，而任重如堅石，則不可以剖而以斟。吾無以瓠爲也。曰：然，榖將以欲棄之。今田仲不恃仰人而食，亦無益人之國，亦堅瓠之類也。",
                    "zhushu": "",
                    "type": 2
                },
                {
                    "paragraph": "虞慶爲屋，謂匠人曰：屋太尊。匠人對曰：此新屋也，塗濡而椽生。虞慶曰：不然。夫濡塗重而生椽撓，以橈椽任重塗，此宜卑。更日久，則塗乾而椽燥。塗乾則輕，椽燥則直。椽任輕塗，此益尊。匠人詘，爲之而屋壊。一曰，虞慶將爲屋，匠人曰：材生而塗濡。夫材生則撓，塗濡則重。以撓任重，今雖成，久必壊。虞慶曰：材乾則直，塗乾則輕。今誠得乾，日以輕直。雖久，必不壊。匠人詘，作之成，有間，屋果壊。",
                    "zhushu": "",
                    "type": 2
                },
                {
                    "paragraph": "范且曰：弓之折，必於其盡也，不於其始也。夫工人張弓也，伏檠三旬而蹈弦，一日犯機，是節之其始而暴之其盡也，焉得無折？且張弓不然，伏檠一日而蹈弦，三旬而犯機，是暴之其始而節之其盡也。工人窮也，爲之，弓折。",
                    "zhushu": "",
                    "type": 2
                },
                {
                    "paragraph": "范且、虞慶之言，皆文辯辭勝而反事之情。人主說而不禁，此所以敗也。夫不謀治强之功，而艷乎辯說文麗之聲，是却有術之士而任壊屋、折弓也。故人主之於國事也，皆不逹乎工匠之搆屋張弓也。然而士窮乎？",
                    "zhushu": "",
                    "type": 2
                },
                {
                    "paragraph": "范且、虞慶者，爲虚辭，其無用而勝；實事，其無易而窮也。人主多無用之辯，而少無易之言，此所以亂也。今世之爲范且、虞慶者不輟，而人主說之不止，是貴敗、折之類而以知術之人爲工匠也。不得施其技巧，故屋壊弓折；知治之人不得行其方術，故國亂而主危。",
                    "zhushu": "",
                    "type": 2
                },
                {
                    "paragraph": "夫嬰兒相與戲也，以塵爲飯，以塗爲羮，以木爲胾，然至日晩必歸饟者，塵飯塗羮可以戲而不可食也。夫稱上古之傳頌，辯而不慤，道先王仁義而不能正國者，此亦可以戱而不可以爲治也。夫慕仁義而弱亂者，三𣈆也；不慕而治强者，秦也。然而未帝者，治未畢也。",
                    "zhushu": "",
                    "type": 2
                },
                {
                    "paragraph": "三、人爲嬰兒也，父母養之簡，子長而怨，子盛壯成人，其供養薄，父母怒而誚之。子、父，至親也，而或譙或怨者，皆挾相爲而不周於爲己也。夫賣庸而播耕者，主人費家而美食，調布而求易錢者，非愛庸客也。曰：如是，耕者且深，耨者熟耘也。庸客致力而疾耕耘者，盡巧而正畦陌畦畤者，非愛主人也。曰：如是，羮且美，錢布且易云也。此其養功力，有父子之澤矣，而心調於用者，皆挾自爲心也。故人行事施子，以利之爲心，則越人易和；以害之爲心，則父子離且怨。",
                    "zhushu": "",
                    "type": 2
                },
                {
                    "paragraph": "文公伐宋，乃先宣言曰：吾聞宋君無道，蔑侮長老，分財不中，教令不信，余來爲民誅之。",
                    "zhushu": "",
                    "type": 2
                },
                {
                    "paragraph": "越伐吳，乃先宣言曰：我聞吳王築如皇之臺，握深池，罷苦百姓，煎靡財貨，以盡民力，余爲民誅之。",
                    "zhushu": "",
                    "type": 2
                },
                {
                    "paragraph": "蔡女爲桓公妻，桓公與之乘舟。夫人蕩舟，桓公大懼，禁之不止，怒而出之。乃且復召之，因復更嫁之。桓公大怒，將伐蔡。仲父諫曰：夫以寢席之戲，不足以伐人之國，功業不可異也，請無以此爲稽也。桓公不聽。仲父曰：必不得已，楚之菁茅不貢於天子三年矣，君不如舉兵爲天子伐楚。楚伏，因還襲蔡，曰：余爲天子伐楚，而蔡不以兵聽從。遂滅之。此義於名而利於實，故必有天子誅之名，而有報讎之實。吳起爲魏將而攻中山。軍人有病疽者，吳起跪而自吮其膿。傷者之母立泣，人問曰：將軍於若子如是，尚何爲而泣？對曰：吳起吮其父之創而父死，今是子又將死也，今吾是以泣。",
                    "zhushu": "",
                    "type": 2
                },
                {
                    "paragraph": "趙主父令工施鈎梯而緣瀋吾，刻踈人迹其上，廣三尺，長五尺，而勒之曰：主父常遊於此。",
                    "zhushu": "",
                    "type": 2
                },
                {
                    "paragraph": "秦昭王令工施鉤梯而上華山，以松栢之心爲博，箭長八尺，棊長八寸，而勒之曰：昭王嘗與天神愽於此矣。",
                    "zhushu": "",
                    "type": 2
                },
                {
                    "paragraph": "文公反國，至河，令籩豆捐之，席蓐捐之，手足胼胝面目黧者後之。咎犯聞之而夜哭。公曰：寡人出亡二十年，乃今得反國。咎犯聞之不喜而哭，意不欲寡人反國耶？犯對曰：籩豆，所以食也；席蓐，所以卧也，而君捐之。手足胼胝，面目黧黑，勞有功者也，而君後之。今臣有與在後，中不勝其哀，故哭。且臣爲君行詐僞以反國者衆矣，臣尚自惡也，而況於君？再拜而辭。文公止之，曰：諺曰：築社者，㩷撅而置之，端冕而祀之。今子與我取之，而不與我治之；與我置之，而不與我祀之，焉可？解左驂而盟于河。",
                    "zhushu": "",
                    "type": 2
                },
                {
                    "paragraph": "鄭縣人乙子使其妻爲袴，其妻問曰：今袴何如？夫曰：象吾袴。妻子因毁新，令如故袴。",
                    "zhushu": "",
                    "type": 2
                },
                {
                    "paragraph": "鄭縣人有得車軛者，而不知其名，問人曰：此何種也？對曰：此車軛也。俄又復得一，問人曰：此是何種也？對曰：此車軛也。問者大怒曰：曩者曰車軛，今又曰車軛，是何衆也？此女欺我也。遂與之鬭。衛人有佐弋者，鳥至，因先以其裷麾之，鳥驚而不射也。",
                    "zhushu": "",
                    "type": 2
                },
                {
                    "paragraph": "鄭縣人乙子妻之市，買鼈以歸，過潁水，以爲渇也，因縱而飲之，遂亡其鼈。",
                    "zhushu": "",
                    "type": 2
                },
                {
                    "paragraph": "夫少者侍長者飲，長者飲，亦自飲也。一日，魯人有自喜者，見長年飲酒不能釂則唾之，亦效唾之。一日，宋人有少者亦欲效善，見長者飲無餘，非斟酒飲也而欲盡之。",
                    "zhushu": "",
                    "type": 2
                },
                {
                    "paragraph": "書曰：紳之束之。宋人有治者，因重帯自紳束也。人曰：是何也？書對曰：書言之，固然。書曰：既雕既琢，還歸其樸。梁人有治者，動作言學，舉事於文，曰：難之。顧失其實。人曰：是何也？對曰：書言之，固然。郢人有遺燕相國書者，夜書，火不明，因謂持燭者曰：舉燭。云而過書舉燭。舉燭，非書意也。燕相受書而說之，曰：舉燭者，尚明也。尚明也者，舉賢而任之。燕相白王，大說，國以治。治則治矣，非書意也。今世舉學者多似此類。",
                    "zhushu": "",
                    "type": 2
                },
                {
                    "paragraph": "鄭人有且置履者，先自度其足而置之其坐，至之市而忘操之。已得履，乃曰：吾忘持度。反歸取之。及反，市罷，遂不得履。人曰：何不試之以足？曰：寕信度，無自信也。",
                    "zhushu": "",
                    "type": 2
                },
                {
                    "paragraph": "王登爲中牟令，上言於襄主曰：中牟有士曰中章、胥已者，其身甚修，其學甚博，君何不舉之？主曰：子見之，我將爲中大夫。相室諫曰：中大夫，𣈆重列也。今無功而受，非𣈆臣之意。君其耳而未之目邪！襄王曰：我取登，既耳而目之矣，登之所取，又耳而目之，是耳目人絶無已也。王登一日而見二中大夫，子之田宅。中牟之人弃其田耘、賣宅圃而隨文學者之半。",
                    "zhushu": "",
                    "type": 2
                },
                {
                    "paragraph": "叔向御坐，平公請事，公腓痛足痺轉筋而不敢壊坐。𣈆國聞之，皆曰：叔向賢者。平公禮之，轉筋而不敢壊坐。𣈆國之辭仕託慕叔向者，國之錘矣。",
                    "zhushu": "",
                    "type": 2
                },
                {
                    "paragraph": "鄭縣人有屈公者，聞敵，恐，因死；恐已，因生。",
                    "zhushu": "",
                    "type": 2
                },
                {
                    "paragraph": "趙主父使李疵視中山可攻不也。還報曰：中山可伐也。君不亟伐，將後齊、燕。主父曰：何故可攻？李疵對曰：其君見好巖穴之士，所傾蓋與車以見窮閭隘巷之士以十數，伉禮下布衣之士以百數矣。君曰：以子言論，是賢君也，安可攻？疵曰：不然。夫好顯巖穴之士而朝之，則戰士怠於行陣；上尊學者，下士居朝，則農夫惰於田。戰士怠於行者，則兵弱也；農夫惰於田者，則國貧也。兵弱於敵，國貧於内，而不亡者，未之有也。伐之不亦可乎？主父曰：善。舉兵而伐中山，遂滅也。",
                    "zhushu": "",
                    "type": 2
                },
                {
                    "paragraph": "五、齊桓公好服紫，一國盡服紫。當是時也，五素不一紫。桓公患之，謂管仲曰：寡人好服紫，貴甚。一國百姓好服紫不已，寡人奈何？管仲曰：君欲何不試勿衣紫也？謂左右曰：吾甚惡紫之臭。於是左右適有衣紫而進者，公必曰：少却，吾惡紫臭。公曰：諾。於是日，郎中莫衣紫；其明日，國中莫衣紫；三日，境内莫衣紫也。一曰：齊王好衣紫，齊人皆好也。齊國五素不得一紫，齊王患紫貴。傅說王曰：詩云：不躬不親，庶民不信。今欲欲民無衣紫者，王以自解紫衣而朝。羣臣有紫衣進者，曰：益逺，寡人惡臭。是日也，郎中莫衣紫；是月也，國中莫衣紫；是嵗也，境内莫衣紫。",
                    "zhushu": "",
                    "type": 2
                },
                {
                    "paragraph": "鄭簡公謂子産曰：國小，廹於荆𣈆之間。今城郭不完，兵甲不備，不可以待不虞。子産曰：臣閉其外也已逺矣，而守其内也已固矣，雖國小，猶不危之也。君其勿憂。是以沒簡公身無患。子産相鄭，簡公謂子産曰：飲酒不樂也。爼豆不大，鐘鼔竽瑟不鳴，寡人之事不一，國家不定，百姓不治，耕戰不輯睦，亦子之罪。子有職，寡人亦有職，各守其職。子産退而爲政五年，國無盗賊，道不拾遺，桃棗蔭於街者莫有援也，錐刀遺道三日可反。三年不變，民無飢也。",
                    "zhushu": "",
                    "type": 2
                },
                {
                    "paragraph": "宋襄公與楚人戰於涿谷上。宋人既成列矣，楚人未及濟。右司馬購强趨而諫曰：楚人衆而宋人寡，請使楚人半渉，未成列而撃之，必敗。襄公曰：寡人聞君子曰：不重傷，不擒二毛，不推人於險，不迫人於阨，不鼔不成列。今楚未濟而撃之，害義。請使楚人畢渉成陣而後鼔士進之。右司馬曰：君不愛宋民，腹心不完，特爲義耳。公曰：不反列，且行法。右司馬反列，楚人已成列撰陣矣，公乃鼔之。宋人大敗，公傷股，三日而死。此乃慕自親仁義之禍。夫必恃人主之自躬親而後民聽從，是則將令人主耕以爲上、服戰鴈行也。民乃肯耕戰，則人主不泰危乎？而人臣不泰安乎？",
                    "zhushu": "",
                    "type": 2
                },
                {
                    "paragraph": "齊景公遊少海，傳騎從中來謁曰：嬰疾甚，且死，恐公後之。景公遽起，傳騎又至。景公曰：趨駕煩且之乘，使騶子韓樞御之。行數百歩，以騶爲不疾，奪轡代之御；可數百歩，以馬爲不進，盡釋車而走。以煩且之良而騶子韓之巧，而以爲不如下走也。",
                    "zhushu": "",
                    "type": 2
                },
                {
                    "paragraph": "魏昭王欲與官事，謂孟嘗君曰：寡人欲與官事。君曰：王欲與官事，則何不試習讀法？昭王讀法十餘簡而睡卧矣。王曰：寡人不能讀此法。夫不躬親其勢柄，不欲爲人臣所宜爲者也，睡不亦宜乎？孔子曰：爲人君者猶盂也，民猶水也。盂方水方，盂圜水圜。鄒君好服長纓，左右皆服長纓，甚貴。鄒君患之，問左右，左右曰：君好服，百姓亦多服，是以貴。君因先自斷其纓而出，國中皆不服長纓。君不能下令爲百姓服度以禁之，長纓出以示先民，是先戮以蒞民也。",
                    "zhushu": "",
                    "type": 2
                },
                {
                    "paragraph": "叔向賦獵，功多者受多，功少者受少。",
                    "zhushu": "",
                    "type": 2
                },
                {
                    "paragraph": "韓昭侯謂申子曰：法度甚易行也。申子曰：法者，見功而與賞，因能而受官。今君設法度而聽左右之請，此所以難行也。昭侯曰：吾自今以來知行法矣，寡人奚聽矣。一日，申子請仕其從兄官。昭侯曰：非所斈於子也。聽子之謁，敗子之道乎，亡其用子之謁？申子辟舍請罪。",
                    "zhushu": "",
                    "type": 2
                },
                {
                    "paragraph": "六、𣈆文公攻原，褁十日糧，遂與大夫期十日。至原十日而原不下，撃金而退，罷兵而去。士有從原中出者，曰：原三日即下矣。羣臣左右諫曰：夫原之食竭力盡矣，君姑待之。公曰：吾與士朝十日，不去，是亡吾信也。得原失信，吾不爲也。遂罷兵而去。原人聞曰：有君如彼其信也，可無歸乎？乃降公。衛人聞曰：有君如彼其信也，可無從乎？乃降公。孔子聞而記之曰：攻原得衛者，信也。",
                    "zhushu": "",
                    "type": 2
                },
                {
                    "paragraph": "文公問箕鄭曰：救餓奈何？對曰：信。公曰：安信？曰：信名，信名則羣臣守職，善惡不踰，百事不怠。信事則不失天時，百姓不踰。信義則近親觀勉而逺者歸之矣。",
                    "zhushu": "",
                    "type": 2
                },
                {
                    "paragraph": "吳起出，遇故人而止之食。故人曰：諾，今返而御。吳子曰：待公而食。故人至暮不來，起不食待之。明日早，令人求故人。故人來，方與之食。",
                    "zhushu": "",
                    "type": 2
                },
                {
                    "paragraph": "魏文侯與虞人期獵。明日，㑹天疾風，左右止文侯，不聽，曰：不可以風疾之故而失信，吾不爲也。遂自驅車往，犯風而罷虞人。",
                    "zhushu": "",
                    "type": 2
                },
                {
                    "paragraph": "曽子之妻之市，其子隨之而泣。其母曰：“女還，顧反爲女殺彘。”市來，曽子欲捕彘殺之。妻止之曰：“特與嬰兒戲耳。”曽子曰：“嬰兒非與戲也。嬰兒非有知也，待父母而學者也，聽父母之教。令子欺之，是教子欺也。父欺子而不信其母，非以成教也。遂烹彘也。楚厲王有警，爲鼔以與百姓爲戍。飲酒醉，過而撃之也，民大驚。使人止曰：吾醉而與左右戲，過撃之也。民皆罷。居數月，有警，撃鼔而民不赴。乃更令明號而民信之。",
                    "zhushu": "",
                    "type": 2
                },
                {
                    "paragraph": "李悝警其兩日和：謹警敵人，旦暮且至撃汝。如是者再三，而敵不至。兩和懈怠，不信李悝。居數月，秦人求襲之，至幾奪其軍。此不信患也。一曰，李悝與秦人戰，謂左和曰：速上，右和已上矣。又馳而至右和曰：左和已上矣。左右和曰：上矣。於是皆爭上。其明年，與秦人戰，秦人襲之，至幾奪其車。此不信之患。",
                    "zhushu": "",
                    "type": 2
                },
                {
                    "paragraph": "有相與訟者，子産離之而母得使通辭，到至其言以告而知也。惠嗣公使人僞關市，關市呵難之，因事關市以金，關市乃舍之。嗣公謂關市曰：其時有客過而子汝金，因譴之。關市大恐，以嗣公爲明察。",
                    "zhushu": ""
                }
            ]
        },
        {
            "name": "外儲說左下第二十三",
            "paragraphs": [
                {
                    "paragraph": "外儲說左下第二十三",
                    "zhushu": "",
                    "type": 1
                },
                {
                    "paragraph": "一、以罪受誅，人不怨上，",
                    "zhushu": "罪當，故不怨也。"
                },
                {
                    "paragraph": "跀危生子臯。",
                    "zhushu": "臯雖刑之，有不忍之心。跀者，懐恩報徳。"
                },
                {
                    "paragraph": "以功受賞，臣不徳君，",
                    "zhushu": "功當，故不以爲徳。"
                },
                {
                    "paragraph": "翟璜操右契而乘軒，",
                    "zhushu": "功當受寵，故乘軒而無慙。"
                },
                {
                    "paragraph": "襄王不知，",
                    "zhushu": "不知功，當厚賞也。"
                },
                {
                    "paragraph": "故昭夘五乘而履屩。",
                    "zhushu": "夘西却秦，東止齊，大矣，而王唯養之五乘。功大賞薄，猶富人而履屩也。"
                },
                {
                    "paragraph": "上不過任，臣不誣能，即臣將爲失少室周。",
                    "zhushu": "周以勇力事襄王，貞信不誣，人有勇力多己者，即進之以自代。",
                    "type": 2
                },
                {
                    "paragraph": "二、恃勢而不恃信，",
                    "zhushu": "恃勢則信者不生，心恃信則有時不言。"
                },
                {
                    "paragraph": "故東郭牙議管仲；",
                    "zhushu": "公欲專仲國柄，牙以仲雖忠矣，儻不忠，必以矣。公因命仲理外，隰明治内矣。"
                },
                {
                    "paragraph": "恃術而不恃信，故渾軒非文公。",
                    "zhushu": "𣈆文公以箕鄭信誠以爲原令，曰：必不叛我。軒曰：人主不以術御臣，而恃其不叛，其若之何也？"
                },
                {
                    "paragraph": "故有術之主，信賞以盡能，必罰以禁邪，雖有駮行，必得所利。",
                    "zhushu": "駮，行不貞白而駮雜者。"
                },
                {
                    "paragraph": "簡主之相陽虎，",
                    "zhushu": "虎逐魯疑齊，是行駮也。趙主以術御之，盡其用而趙幾霸。"
                },
                {
                    "paragraph": "哀公問一足。",
                    "zhushu": "問：孔子曰：𧃍一足，若何？曰：𧃍反戾惡心，然所以免禍者也。公曰：其信一足，故曰一足。",
                    "type": 2
                },
                {
                    "paragraph": "三、失臣主之理，則文王自履而矜，",
                    "zhushu": "君雖有師，臣當亦謹。小臣當即充指顧之役。文王理解左右無可使者，是亦失士也。託言君所與者皆其師，是矜過而飾非也。"
                },
                {
                    "paragraph": "不易朝燕之處，則季孫終身莊而遇賊。",
                    "zhushu": "朝堂莊燕，當試令季孫一之，故終身莊而遇害也。",
                    "type": 2
                },
                {
                    "paragraph": "四、利所禁，禁所利，雖神不行；",
                    "zhushu": "當禁而利，當利而禁，如此雖神不行，況不神乎？"
                },
                {
                    "paragraph": "譽所罪，毁所賞，雖堯不治。",
                    "zhushu": "當罪而譽，當賞而毁，如此雖堯不治，況非堯乎？"
                },
                {
                    "paragraph": "夫爲門而不使入，",
                    "zhushu": "門不入，不如無門也。"
                },
                {
                    "paragraph": "委利而不使進，",
                    "zhushu": "與利不進，不如止也。"
                },
                {
                    "paragraph": "亂之所以産也。",
                    "zhushu": "門不使入，利不使進，亂所由生也。"
                },
                {
                    "paragraph": "齊侯不聽左右，魏主不聽譽者，而明察照羣臣，則鉅不費金錢，",
                    "zhushu": "鉅費金，以齊王用左右故也。"
                },
                {
                    "paragraph": "孱不用璧。",
                    "zhushu": "孱用玉，以魏主用毁故。"
                },
                {
                    "paragraph": "西門豹請復治鄴，足以知之。",
                    "zhushu": "初治鄴，不事左右，故君奪之。後治事之君乃迎而拜。據此，是知左右能爲國之害。"
                },
                {
                    "paragraph": "猶盗嬰兒之矜裘，與跀危子榮衣。",
                    "zhushu": "盗者，子不耻其父盗，以父所盗衣矜人。跀者，兒不耻其父跀，以不也跀所著衣榮人，人所謟媚爲非猶是。"
                },
                {
                    "paragraph": "子綽左右畫，",
                    "zhushu": "左畫圜，右畫方，必不得俱能成。喻用左右言，亦不能得賢也。"
                },
                {
                    "paragraph": "去蟻驅蠅。",
                    "zhushu": "以骨去蟻，以魚去蠅，則蠅蟻愈至，喻温言訓。左右愈謟。"
                },
                {
                    "paragraph": "官得無桓公之憂索官，",
                    "zhushu": "公聽左右索官，無以與之，故憂也。"
                },
                {
                    "paragraph": "與宣王之患臞馬也？",
                    "zhushu": "王不察掌馬者竊芻豆，但患馬臞也。",
                    "type": 2
                },
                {
                    "paragraph": "五、臣以卑儉爲行，則爵不足以觀賞；寵光無節，則臣下侵偪。說在苗賁皇非獻伯，孔子議晏嬰。",
                    "zhushu": "獻伯爲相，妻不衣帛，晏嬰亦然，故非其太逼下。"
                },
                {
                    "paragraph": "故仲尼論管仲與叔孫敖，",
                    "zhushu": "仲有三歸，以其太奢；敖有糲餅，以其太儉。"
                },
                {
                    "paragraph": "而出入之容孌，陽虎之言見其臣也。而簡主之應人臣也失主術。",
                    "zhushu": "虎言居齊已有三人反其得罪而三人爲君執逐。虎言明已無私，簡主應以私臣之事，言其舉非之譬樹枳棘者反得其刺也。"
                },
                {
                    "paragraph": "朋黨相和，臣下得欲，則人主孤；羣臣公舉，下不相和，則人主明。陽虎將爲趙武之賢，解狐之公，",
                    "zhushu": "此三人皆以公舉人，内不避親，外不避讎虎，言已舉亦同之也。"
                },
                {
                    "paragraph": "而簡以爲枳棘，非所以教國也。",
                    "zhushu": "主云：所舉害己，與枳棘者同，此反教人爲私也。",
                    "type": 2
                },
                {
                    "paragraph": "六、公室卑則忌直言，私行勝則少公功。說在文子之直言，武子之用杖，",
                    "zhushu": "武子、文子父子好直言。武子曰：夫直言者，必危身而禍及父也。"
                },
                {
                    "paragraph": "梁車用法而成侯收璽，",
                    "zhushu": "車爲鄭令，其妺犯法，跀之。趙侯以爲不慈，免其官也矣。"
                },
                {
                    "paragraph": "管仲以公而國人謗怨。",
                    "zhushu": "仲不報封人之恩，唯賢是用，人怨謗也。",
                    "type": 2
                },
                {
                    "paragraph": "一、孔子相衛，弟子子臯爲獄吏，刖人足，所跀者守門。人有惡孔子於衛君者，曰：“尼欲作亂。”衛君欲執孔子，孔子走，弟子皆逃。子臯從出門，跀危引之而逃之門下室中，吏追不得。夜半，子臯問跀危曰：“吾不能虧主之法令而親跀子之足，是子報仇之時也。而子何故乃肯逃我？我何以得此於子？”跀危曰：“吾斷足也，固吾罪當之，不可奈何。然方公之獄治臣也，公傾側法令，先後臣以言，欲臣之免也甚，而臣知之。及獄決罪定，公憱然不恱，形於顔色，臣見又知之。非私臣而然也，夫天性仁心固然也，此臣之所以恱而徳公也。”",
                    "zhushu": "跀者，行歩危，故曰跀危也。",
                    "type": 2
                },
                {
                    "paragraph": "田子方從齊之魏，望翟黄乘軒騎駕出，",
                    "zhushu": "既乘軒車，又有輕騎。"
                },
                {
                    "paragraph": "方以爲文侯也，移車異路而避之，則翟黄也。",
                    "zhushu": "徒獨。"
                },
                {
                    "paragraph": "方問曰：“子奚乘是車也？”曰：“君謀欲伐中山，臣薦翟角而謀得果；伐之，臣薦樂羊而中山拔；得中山，憂欲治之，臣薦李克而中山治。是以君賜此車。”方曰：“寵之稱功尚薄。”",
                    "zhushu": "",
                    "type": 2
                },
                {
                    "paragraph": "秦、韓攻魏，昭夘西說而秦、韓罷；齊、荆攻魏，夘東說而齊、荆罷。魏襄王養之以五乘將軍。",
                    "zhushu": "養之以五乘，使爲將軍也。"
                },
                {
                    "paragraph": "夘曰：「伯夷以將軍葬於首陽山之下，而天下曰：夫以伯夷之賢，與其稱仁，而以將軍葬，是手足不掩也。今臣罷四國之兵，而王乃與臣五乘，此其稱功猶嬴勝而履蹻。」",
                    "zhushu": "嬴，利也。謂賈者贏利倍勝，今以薄賞報大功，猶贏勝之人履草屩也。",
                    "type": 2
                },
                {
                    "paragraph": "孔子曰：“善爲利者樹徳，不能爲利者樹怨。槩者，平量者也。吏者，平法者也，治國者不可失平也。”",
                    "zhushu": "",
                    "type": 2
                },
                {
                    "paragraph": "少室周者，古之貞廉潔慤者也，爲趙襄主力士。與中牟徐子角力，不若也，入言之襄主以自代也。襄主曰：“子之處，人之所欲也，何爲言徐子以自代？”曰：“臣以力事君者也，今徐子力多臣，臣不以自代，恐他人言之而爲罪也。”",
                    "zhushu": "有蔽賢之罪也。"
                },
                {
                    "paragraph": "一曰：少室周爲襄主驂乘，至𣈆陽，有力士牛子耕，與角力而不勝。周言於主曰：“主之所以使臣騎乘者，以臣多力也。今有多力於臣者，願進之。”",
                    "zhushu": "",
                    "type": 2
                },
                {
                    "paragraph": "二、齊桓公將立管仲，令羣臣曰：“寡人將立管仲爲仲父，善者入門而左，不善者入門而右。”東郭牙中門而立。公曰：“寡人立管仲爲仲父，令曰：善者左，不善者右。今子何爲中門而立？”牙曰：“以管仲之智，爲能謀天下乎？」公曰：「能。以斷爲敢行大事乎？”公曰：“敢。”牙曰：“君知能謀天下，斷敢行大事，君因專屬之國柄焉。以管仲能，乘公之勢以治齊國，得無危乎？”公曰：“善。”乃令隰朋治内，管仲治外以相叅。𣈆文公岀亡，箕鄭挈壷餐而從，迷而失道，與公相失，飢而道泣，寢餓而不敢食。及文公反國，舉兵攻用兊而拔之。文公曰：“夫輕忍飢餒之患而必全壷餐，是將不以原叛。”乃舉以爲原令。大夫渾軒聞而非之，曰：“以不動壷餐之故，怙其不以原叛也，不亦無術乎？故明主者，不恃其不我叛也，吾不可叛也；不恃其不我欺也，恃吾不可欺也。”陽虎議曰：“主賢明，則悉心以事之；不肖，則飾姦而試之。”逐於魯，疑於齊，走而之趙，趙簡主迎而相之。左右曰：“虎善竊人國政，何故相也？”簡主曰：“陽虎務取之，我務守之。”",
                    "zhushu": "我既守，則彼不能得利。"
                },
                {
                    "paragraph": "遂執術而御之。陽虎不敢爲非，以善事簡主。興主之强，幾至於霸也。魯哀公問於孔子曰：“吾聞古者有䕫一足，其果信有一足乎？”孔子對曰：“不也，䕫非一足也。䕫者忿戾惡心，人多不說喜也。雖然，其所以得免於人害者，以其信也。人皆曰：獨此一足矣。䕫非一足也，一而足也。”哀公曰：“審而是固足矣。”",
                    "zhushu": "",
                    "type": 2
                },
                {
                    "paragraph": "一曰，哀公問於孔子曰：“吾聞䕫一足，信乎？”曰：“䕫，人也，何故一足？彼其無他異，而獨通於聲。堯曰：‘䕫一而足矣。’使爲樂正。故君子曰：‘䕫有一之，非一足也。’”",
                    "zhushu": "",
                    "type": 2
                },
                {
                    "paragraph": "𣈆文公與楚戰，至黄鳯之陵，履係解，因自結之。左右曰：“不可以使人乎？”公曰：“吾聞上君所與居，皆其所畏也；",
                    "zhushu": "言有徳也。"
                },
                {
                    "paragraph": "中君之所與居，皆其所愛也；",
                    "zhushu": "能敬順君，故可愛也。"
                },
                {
                    "paragraph": "下君之所與居，皆其所侮也。",
                    "zhushu": "材輕且侮。"
                },
                {
                    "paragraph": "寡人雖不肖，先君之人皆在，是以難之也。”",
                    "zhushu": "",
                    "type": 2
                },
                {
                    "paragraph": "三、文王伐崇，至鳯黄虚，韈係解，因自結。太公望曰：“何爲也？”王曰：“君與處皆其師，中皆其友，下盡其使也。今王先君之臣，故無可使也。”",
                    "zhushu": "",
                    "type": 2
                },
                {
                    "paragraph": "季孫好士，終身莊，居處衣服常如朝廷。而季孫適懈，有過失，",
                    "zhushu": "暫廢其矜莊也。"
                },
                {
                    "paragraph": "而不能長爲也。故客以爲厭易已，相與怨之，遂殺季孫。故君子去泰去甚。",
                    "zhushu": "",
                    "type": 2
                },
                {
                    "paragraph": "南宫敬子問顔涿聚曰：“季孫養孔子之徒，所朝服與坐者以十數而遇賊，何也？”曰：“昔周成王近優侏儒以逞其意，而與君子斷事，是能成其欲於天下。今季孫養孔子之徒，所朝服而與坐者以十數，而與優侏儒斷事，是以遇賊。故曰：不在所與居，在所與謀也。”",
                    "zhushu": "",
                    "type": 2
                },
                {
                    "paragraph": "孔子御坐於魯哀公，哀公賜之桃與黍。哀公：“請用。”仲尼先飯黍而後㗖桃，左右皆揜口而笑。哀公曰：“黍者，非飯之也，以雪桃也。”仲尼對曰：“丘知之矣。夫黍者，五榖之長也，祭先王爲上盛。果蓏有六，而桃爲下，祭先王不得入廟。丘之門也，君子以賤雪貴，不聞以貴雪賤。今以五榖之長，雪菓蓏之下，是從上雪下也。丘以爲妨義，故不敢以先於宗廟之盛也。”",
                    "zhushu": "",
                    "type": 2
                },
                {
                    "paragraph": "簡主謂左右：“車席泰美。夫冠雖賤，頭必戴之；屨雖貴，足必履之。今車席如此太羙，吾將何屩以履之？",
                    "zhushu": "屨，所履席太羙，則更無美屨以履之也。"
                },
                {
                    "paragraph": "夫羙下而耗上，",
                    "zhushu": "言席羙，則履又當羙，履羙衣又當羙，京羙不已，則居上弥有所費也。"
                },
                {
                    "paragraph": "妨義之本也。”",
                    "zhushu": "",
                    "type": 2
                },
                {
                    "paragraph": "費仲說紂曰：“西伯昌賢，百姓恱之，諸侯附焉，不可不誅；不誅必爲殷。”紂曰：“子言，義主，何可誅？”費仲曰：“冠雖穿弊，必戴於頭；履雖五采，必踐之於地。今西戎昌，人臣也，修義而人向之，卒爲天下患，其必昌乎！人人不以其賢爲其主，非可不誅也。且主而誅臣，焉有過？”紂曰：“夫仁義者，上所以勸下也。今昌好仁義，誅之不可。”三說不用，故亡。",
                    "zhushu": "",
                    "type": 2
                },
                {
                    "paragraph": "齊宣王問匡倩曰：儒者博乎？曰：「不也。」王曰：「何也？」匡倩對曰：「博貴梟，勝者必殺梟。殺梟者，是殺所貴也。儒者以爲害義，故不博也。」又問曰：「儒者弋乎？」曰：「不也。弋者，從下害於上者也，是從下傷君也。儒者以爲害，故不弋。」又問：「儒者鼔瑟乎？」曰：「不也。夫瑟以小絃爲大聲，以大絃爲小聲，是大小易序，貴賤易位。儒者以爲害義，故不鼔也。」宣王曰：「善。」仲尼曰：「與其使民諂下也，寧使民諂上。」",
                    "zhushu": "諂下則朋黨，諂上則尊敬。",
                    "type": 2
                },
                {
                    "paragraph": "四、詎者，齊之居士；孱者，魏之居士。齊、魏之君不明，不能親照境内，而聽左右之言，故二子費金璧而求入仕也。",
                    "zhushu": "",
                    "type": 2
                },
                {
                    "paragraph": "西門豹爲鄴令，請尅潔慤，秋毫之端無私利也，而甚簡左右。",
                    "zhushu": "不事君左右也。"
                },
                {
                    "paragraph": "左右因相與比周而惡之。居期年，上計，君收其璽。豹自曰：“臣昔者不知所以治鄴，今臣得矣。願請璽復以治鄴，不當，請伏斧鑕之罪。”文侯不忍而復與之。豹因重歛百姓，急事左右。期年，上計，文侯迎而拜之。豹對曰：“徃年臣爲君治鄴，而君奪臣璽；今臣爲左右治鄴，而君拜臣，臣不能治矣。”遂納璽而去。文侯不受，曰：“寡人曩不知子，今知矣，願子勉爲寡人治之。”遂不受。",
                    "zhushu": "不受豹所納之璽也。",
                    "type": 2
                },
                {
                    "paragraph": "齊有狗盗之子，與刖危子戲而相誇。盗子曰：“吾父之裘獨有尾。”",
                    "zhushu": "言裘尚有所盗之狗尾。"
                },
                {
                    "paragraph": "危子曰：“吾父獨冬不失袴。”",
                    "zhushu": "刖足者不衣袴，雖終其冬夏，無所損失也。"
                },
                {
                    "paragraph": "子綽曰：“人莫能左畫方而右畫圓也。以肉去蟻，蟻愈多；以魚驅蠅，蠅愈至。”",
                    "zhushu": "",
                    "type": 2
                },
                {
                    "paragraph": "桓公謂管仲曰：“官少而索者衆，寡人憂之。”管仲曰：“君無聽左右之謂請，因能而受祿，錄功而與官，則莫敢索官，君何患焉？”",
                    "zhushu": "",
                    "type": 2
                },
                {
                    "paragraph": "韓宣子曰：“吾馬菽粟多矣，甚臞，何也？寡人患之。”周市對曰：“使騶盡粟以食，雖無肥，不可得也。名爲多與之，其實少；雖無臞，亦不可得也。主不審其情實，坐而患之，馬猶不肥也。”",
                    "zhushu": "",
                    "type": 2
                },
                {
                    "paragraph": "桓公問置吏於管仲，曰：“辯察於辭，清潔於貨，習人情，夷吾不如絃商，請立以爲大理。登降肅讓，以明禮待賓，臣不如隰朋，請立以爲大行。墾草仞邑，",
                    "zhushu": "仞，入也。所食之邑，能入其租稅也。"
                },
                {
                    "paragraph": "辟地生粟，臣不如甯武，請以爲大田。三軍既成陣，使士視死如歸，臣不如公子成父，請以爲大司馬。犯顔極諫，臣不如東郭牙，請立以爲諫臣。治齊，此五子足矣。將欲霸王，夷吾在此。”",
                    "zhushu": "",
                    "type": 2
                },
                {
                    "paragraph": "孟獻伯相魯，堂下生藿藜，門外長荆棘，食不二味，坐不重席，𣈆無衣帛之妾，居不粟馬，出不從車。叔向聞之，以告苖賁皇。賁皇非之曰：“是出主之爵禄以附下也。”一日，孟獻伯拜上卿，叔向往賀。門有御，馬不食禾。向曰：“子無二馬二輿，何也？”獻伯曰：“吾觀國人尚有饑色，是以不秣馬。班白者不徒行，故不二輿。”向曰：“吾始賀子之拜卿，今賀子之儉也。”向出，語苖賁皇曰：“助吾賀獻伯之儉也。”苖子曰：“何賀焉？夫爵祿旂章，所以異功伐，别賢不肖也。故𣈆國之法，上大夫二輿二乘，中大夫二輿一乗，下大夫專乗，此明等級也。且夫卿必有軍事，是故循車馬，比卒乗，以備戎事。有難則以備不虞，平夷則以給朝事。今亂𣈆國之政，乏不虞之備，以成節，以絜私名，獻伯之儉也，可與",
                    "zhushu": "？言辭制當誅之，故可與也。"
                },
                {
                    "paragraph": "又何賀？”",
                    "zhushu": "",
                    "type": 2
                },
                {
                    "paragraph": "管仲相齊，曰：“臣貴矣，然而臣貧。”桓公曰：“使子有三歸之家。”曰：“臣富矣，然而臣卑。”桓公使立於高、國之上，曰：“臣尊矣，然而臣踈。”乃立爲仲父。孔子聞而非之曰：“泰侈偪上。”一日，管仲父岀，朱蓋青衣，置鼔而歸，",
                    "zhushu": "自朝歸，設鼔吹之樂。"
                },
                {
                    "paragraph": "庭有陳鼎，家有三歸。孔子曰：“良大夫也，其侈偪上。”",
                    "zhushu": "",
                    "type": 2
                },
                {
                    "paragraph": "孫叔敖相楚，棧車",
                    "zhushu": "柴車也。"
                },
                {
                    "paragraph": "牝馬，糲餅菜羮，枯魚之膳，冬羔裘，夏葛衣，面有飢色，則良大夫也，其儉偪下。",
                    "zhushu": "",
                    "type": 2
                },
                {
                    "paragraph": "陽虎去齊走趙，簡主問曰：“吾聞子善樹人。”虎曰：“臣居魯，樹三人，皆爲令尹。及虎扺罪於魯，皆搜索於虎也。臣居齊，薦三人，一人得近王，一人爲縣令，一人爲𠋫吏。及臣得罪，近王者不見臣，縣令者迎臣執縛，𠋫吏者追臣至境上，不及而止。虎不善樹人。”主俛而笑曰：“樹橘柚者，食之則甘，嗅之則香；樹枳棘者，成而刺人。故君子慎所樹。”",
                    "zhushu": "",
                    "type": 2
                },
                {
                    "paragraph": "中牟無令，𣈆平公問趙武曰：“中牟，三國之股肱，",
                    "zhushu": "趙、齊、燕也。"
                },
                {
                    "paragraph": "邯鄲之肩髀，寡人欲得其良令也，誰使而可？”武曰：“刑伯子可。”公曰：“非子之讎也。”曰：私讎不入公門。公又問曰：“中府之今誰使而可？”曰：“臣子可。”故曰：“外舉不避讎，外舉不避子。”",
                    "zhushu": "",
                    "type": 2
                },
                {
                    "paragraph": "趙武所薦四十六人，及武死，各就賔位，其無私徳若此也。",
                    "zhushu": "",
                    "type": 2
                },
                {
                    "paragraph": "平公問叔向曰：“羣臣孰賢？”曰：“趙武。”公曰：“子黨於師人。”",
                    "zhushu": "向武之屬大夫。“"
                },
                {
                    "paragraph": "武立如不勝衣，言如不出口，然所舉士也數十人，皆得其意，",
                    "zhushu": "稱叔向，故得意。"
                },
                {
                    "paragraph": "而公家甚頼之。及武子之主也不利於家，死不託於孤，臣敢以爲賢也。”",
                    "zhushu": "",
                    "type": 2
                },
                {
                    "paragraph": "解狐薦其讎於簡主以爲相，其讎以爲且幸釋己也，乃因往拜謝。狐乃引弓送而射之，曰：“夫薦汝公也，以汝能當之也。夫讎汝，吾私怨也，不以私怨汝之故擁汝於吾君，故私怨不入公門。”解狐舉邢伯柳爲上黨守，栁往謝之，曰：“子釋罪，敢不再拜？”曰：“舉子，公也；怨子，私也。子往矣，怨子如初也。”",
                    "zhushu": "",
                    "type": 2
                },
                {
                    "paragraph": "鄭縣人賣豚，人問其價，曰：道日暮，安暇語汝。",
                    "zhushu": "",
                    "type": 2
                },
                {
                    "paragraph": "六、范文子喜直言，武子撃之以杖。夫直議者，不爲人所容，無所容則危身，非徒危身，又將危父。",
                    "zhushu": "",
                    "type": 2
                },
                {
                    "paragraph": "子産者，子國之子也。子産忠於鄭君，子國譙怒之曰：“夫介異於人臣，而獨於主。主賢明，能聽汝；不明，將不汝聽。聽與不聽，未可必知，而汝巴離於羣臣。離於羣臣，則必危汝身矣。非徒危己也，又且危父矣。”",
                    "zhushu": "",
                    "type": 2
                },
                {
                    "paragraph": "梁車新爲鄴令，其姊往看之，暮而後門閉，因踰郭而入，車遂刖其足。趙成侯以爲不慈，奪之璽而免之令。",
                    "zhushu": "",
                    "type": 2
                },
                {
                    "paragraph": "管仲束縳，自魯之齊，道而饑渇，過綺烏封人而乞食，烏封人跪而食之，甚敬。封人因竊謂仲曰：“幸及齊不死而用齊，將何報我？”曰：“如子之言，我且賢之用，能使勞之論，我何以報子？”封人怨之。",
                    "zhushu": ""
                }
            ]
        },
        {
            "name": "外儲説右上第三十四",
            "paragraphs": [
                {
                    "paragraph": "外儲説右上第三十四",
                    "zhushu": "",
                    "type": 1
                },
                {
                    "paragraph": "君所以治臣者有三。一、勢不足以化則除之。師曠之對、晏子之説，皆合勢之易也，而道行之難，是與獸逐走也，未知除患。患之可除，在子夏之説春秋也。善持勢者，蚤絶其姦萌，故季孫讓仲尼以遇勢，而況錯之於君乎？是以太公望殺狂矞，而臧獲不乗𩦸。嗣公知之，故而駕鹿；薛公知之，故與二欒博，此皆知同異之反也。故明主之牧臣也，説在畜焉。二、人主者，利害之軺轂也；射者衆，故人主共矣。是以好惡見則下有因，而人主惑矣。辭言通則臣難言，而主不神矣。説在申子之言六慎，與唐易之言弋也。患在國年之請變，與宣王之太息也。明之以靖郭氏之獻十珥也，與犀首、甘戍之通宂聞也。堂谿公知術，故問玉巵；昭侯熊術，故以聽獨寢。明主之道，在申子之勸獨斷也。",
                    "zhushu": "",
                    "type": 2
                },
                {
                    "paragraph": "三、術之不行，有故。不殺其狗，則酒酸。夫國亦有狗，且左右皆社䑕也。人主無堯之再誅，與莊王之應太子，而皆有薄媪之決蔡嫗也。知貴不能以教歌之法先揆之。呉起之出愛妻，文公之斬顚頡，皆違其情者也。故能使人彈疽者，必其忍痛者也。",
                    "zhushu": "",
                    "type": 2
                },
                {
                    "paragraph": "右經",
                    "zhushu": "",
                    "type": 2
                },
                {
                    "paragraph": "一、賞之譽之不勸，罰之毁之不畏。四者加焉不變，則其除之。齊景公之𣈆，從平公飲，師曠侍坐。景公問政於師曠曰：「太師將奚以教寡人？」師曠曰：「君必惠民而已。」中坐，酒酣，將出，又復問政於師曠曰：「太師奚以教寡人？」曰：「君必惠民而已矣。」景公出之舍，師曠送之，又問政於師曠。師曠曰：「君必惠民而已矣。」景公歸，思，未醒，而得師曠之所謂：「公子尾、公子夏者，景公之二弟也，甚得齊民，家冨貴而民説之，擬於公室，此危吾位者也。今謂我惠民者，使我與二弟争民耶？」於是反國，發廩粟以賦衆貧，散府餘財以賜孤寡，倉無陳粟，府無餘財，宫婦不御者出嫁之，七十受禄米。鬻徳惠施於民也，已與二弟爭。居二年，二弟出走，公子夏逃楚，公子尾走𣈆。",
                    "zhushu": "",
                    "type": 2
                },
                {
                    "paragraph": "景公與晏子遊於少海，登栢寢之臺而還望其國，曰：「美哉，泱泱乎，堂乎！後世岀將孰有此？」晏子對曰：「其田成氏乎。」景公曰：「寡人有此國也，而曰田成景有之，何也？」晏子對曰：「夫田成氏甚得齊民。其於民也，上之請爵禄行諸大臣，下之私大斗斛區釜以出貨，小斗斛區釜以收之。殺一牛，取一豆肉，餘以食士。終嵗，布帛取二制焉，餘以衣士。故市木之價，不加貴於山；澤之魚鹽龜鼈蠃𧉻，不貴於海。君重歛，而田成氏厚施。齊嘗大饑，道旁餓死者不可勝數也，父子相牽而趨田成氏者不聞不生。故周秦之民相與歌之曰：謳乎，其已乎！苞乎，其往歸田成子乎！詩曰：『雖無徳與女，式歌且舞。』今田成氏之徳而民之歌舞，民徳歸之矣。故曰：其田成氏乎！」公泫然出涕曰：「不亦悲乎！寡人有國而田成氏有之，今爲之柰何？」晏子對曰：「君何患焉？若君欲奪之，則近賢而逺不肖，治其煩亂，緩其刑罰，振貧窮而恤孤寡，行恩惠而給不足，氏將歸君，則雖有十田成氏，其如君何？」",
                    "zhushu": "",
                    "type": 2
                },
                {
                    "paragraph": "或曰：景公不知用勢，而師曠、晏子不知除患。夫獵者，託車輿之安，用六馬之足，使王良佐轡，則身不勞而易及輕獸矣。今釋車輿之利，捐六馬之足與王良之御，而下走逐獸，則雖樓季之足無時及獸矣。託良馬固車，則臧獲有餘。國者，君之車也；勢者，君之馬也。夫不處勢以禁誅擅愛之臣，而必徳厚以與天下齊行以争名，是皆不乗君之車，不因馬之利，車而下走者也。故曰：景公不知用勢之主也，而師曠不知、景子不知除患之臣也。",
                    "zhushu": "",
                    "type": 2
                },
                {
                    "paragraph": "子夏曰：「春秋之記臣殺君、子殺父者，以十數矣。皆非一日之積也，有漸而以至矣。」凡姦者，行乆而成積，積成而力多，力多而能殺，故明主蚤絶之。今田常之爲亂，有漸見矣，而君不誅。晏子不使其君禁侵陵之臣，而使其主行惠，故簡公受其禍。故子夏曰：「善持勢者，蚤絶姦之萌。」",
                    "zhushu": "",
                    "type": 2
                },
                {
                    "paragraph": "季孫相魯，子路爲郈令。魯以五月起衆爲長溝，當此之爲，子路以其私秩粟爲漿飯，要作溝者扵五父之衢而飡之。孔子聞之，使子貢往覆其飯，擊毁其器，曰：「魯君有民，子奚爲乃飡之？」子路怫然怒，攘肱而入，請曰：「夫子疾由之爲仁義乎？所學於夫子者，仁義也。仁義者，與天下共其所有而同其利者也。今以由之秩粟而飡民，不可何也？」孔子曰：「由之野也，吾以女知之，女徒未及也。女故如是之不知禮也。女之飡之，爲愛之也。夫禮，天子愛天下，諸侯愛境内，大夫愛官職，士愛其家，過其所愛曰侵。今魯君有民而子擅愛之，是子侵也，不亦誣乎？」言未卒，而季孫使者至，讓曰：「肥也起民而使之，先生使弟子令徒役而食之，將奪肥之民耶？」孔子駕而去魯。以孔子之賢，而季孫非魯君也，以人臣之資，假人主之術，蚤禁於未形，而子路不得行其私惠，而害不得生，況人主乎？以景公之勢而禁由常之侵也，則必無劫弑之患矣。",
                    "zhushu": "",
                    "type": 2
                },
                {
                    "paragraph": "太公望東封於齊，齊東海上有居士曰狂矞、華士昆弟二人者，立議曰：「吾不臣天子，不友諸侯，耕作而食之，掘井而飲之，吾無求於人也。無上之名，無君之禄，不事仕而事力。」太公望至於營丘，使吏執殺之，以爲首誅。周公旦從魯聞之，發急傳而問之曰：「夫二子，賢者也，今日饗國而殺賢者，何也？」太公望曰：「是昆弟二人立議曰：『吾不臣天子，不友諸侯，耕作而食之，掘井而飲之，吾無求於人也。無上之名，無君之禄，不事仕而事力。』彼不臣天子者，是望不得而臣也；不友諸侯者，是望不得而使也；耕作而食之，掘井而飲之，無求於人者，是望不得以賞罰勸禁也。且無上名，雖知，不爲望用；不仰君禄，雖賢，不爲望功。不仕則不治，不任則不忠。且先王之所以使其臣民者，非爵禄則刑罰也。今四者不足以使之，則望當誰爲君乎？不服兵革而顯，不親耕耨而名，又所以教於國也。今有馬於此，如𩦸之状者，天下之至良也。然而驅之不前，却之不正，左之不左，右之不右，則臧獲雖賤，不託其足。臧獲之所願託其足於𩦸者，以𩦸之可以追利辟害也。今不爲人用，臧獲雖賤，不託其足焉。已自謂以爲世之賢士而不爲主用，行極賢而不用於君，此非明主之所臣也，亦𩦸之不可左右矣，是以誅之。」一曰，太公望東封於齊，海上有賢者狂矞，太公望聞之，往請焉，三却馬於門而狂矞不報見也，太公望誅之。當是時也，周公旦在魯，馳往止之，北至，已誅之矣。周公旦曰：「狂矞，天下賢者也，夫子何爲誅之？」太公望曰：「狂矞也，議不臣天子，不友諸侯，吾恐其亂法易教也，故以爲首誅。今有馬於此，形容似𩦸也，然驅之不往，引之不前，雖臧獲不許託足於其軫也。」",
                    "zhushu": "",
                    "type": 2
                },
                {
                    "paragraph": "女耳説衛嗣公，衛嗣公説而太息。左右曰：「公何爲不相也？」公曰：「夫馬似鹿者，而題之千金，然而有百金之馬而無一金之鹿者，馬爲人用而鹿不爲人用也。今如耳，萬乘之相也，外有大國之意，其心不在衛，雖辨智，亦不爲寡人用，吾是以不相也。」",
                    "zhushu": "",
                    "type": 2
                },
                {
                    "paragraph": "薛公之相魏昭侯也，左右有欒子者，曰陽胡、潘其，於王甚重，而不爲薛公。薛公患之，於是乃召與之博，予之人百金，令之昆弟博，俄又益之人二百金。方博有間，謁者言客張季之子在門，公拂然怒，撫兵而授謁者曰：「殺之。吾聞季之不爲文也。」立有間，時季羽在側，曰：「不然。竊聞季爲公甚，顧其人隂未聞耳。」乃輟不殺客，大禮之，曰：「曩者聞季之不爲文也，故欲殺之。今誠爲文也，豈忘季哉？」告廪獻千石之粟，告府獻五百金，告騶私廐獻良馬固車二乘，因令奄將宫人之美妾二十人并遺季也。欒子因相謂曰：「爲公者必利，不爲公者必害，吾曹何愛不爲公？」因斯競勸而遂爲之。薛公以人臣之勢，假人主之術也，而害不得生，況錯之人主乎？夫馴烏断其下頷焉。斷其下頷，則必恃人而食，焉得不馴乎？夫明主畜臣亦然，令臣不得不利君之禄，不禄無服上之名。夫利君之禄，服上之名，焉得不服？",
                    "zhushu": "",
                    "type": 2
                },
                {
                    "paragraph": "二、申子曰：「上明見，人備之；其不明見，人惑之。其知見，人惑之；不知見，人匿之。其無欲見，人司之；其有欲見，人餌之。故曰：吾無從知之，惟無爲可以規之。」一曰，申子曰：「愼而言也，人且知女；愼而行也，人且隨女。而有知見也，人且匿女；而無知見也，人且意女。女有知也，人且臧女；女無知也，人且行女。故曰：惟無爲可以規之。」田子方問唐易鞠曰：「弋者何愼？」對曰：「鳥以數百目視子，子以三目御之。子謹周子廩。」田子方曰：「善。子加之弋，我加之國。」鄭長者聞之，田子方知欲爲廩，而未得所以爲廩。夫虛無無見者，廩也。一曰，齊宣王問弋於唐易子曰：「弋者奚貴？」唐易子曰：「在於謹廩。」王曰：「何謂謹廩？」對曰：「鳥以數十目視人，人以二目視鳥，奈何不謹廩也？故曰在於謹廩也。」故曰：「然則爲天下何以爲此廩？今人主以二目視一國，一國以萬目視人主，將何以自爲廩乎？」對曰：「鄭長者有言曰：『夫虛静無爲而無見也。』其可以爲此廩乎？」國羊重於鄭君，聞君之惡已也，侍飲，因先謂君曰：「臣適不幸而有過，願君幸而吿之。臣請變更，則臣免死罪矣。」",
                    "zhushu": "",
                    "type": 2
                },
                {
                    "paragraph": "客有説韓宣王，宣王説而太息。左右引王之説之曰先告客以爲徳。",
                    "zhushu": "",
                    "type": 2
                },
                {
                    "paragraph": "靖郭君之相齊也，王后死，未知所置，乃獻玉珥以知之。一曰：薛公相齊，齊威王夫人死，中有十孺子皆貴於王，薛公欲知王所欲立，而請置一人以爲夫人。王聽之，則是説行於王，而重於置夫人也；王不聽，是説不行，而輕於置夫人也。欲先知王之所欲置以勸之王置之，於是爲十玉珥而美其一而獻之。王以賦十孺子。明日坐，視美珥之所在，而勸王以爲夫人。",
                    "zhushu": "",
                    "type": 2
                },
                {
                    "paragraph": "甘茂相秦惠王，惠王愛公孫衍，與之間有所言，曰：「寡人將相子。」甘茂之吏通穴聞之，曰：「以告甘茂。」甘茂入見王，曰：「王得賢相，臣敢再拜賀。」王曰：「寡人託國於子，安更得賢相？」對曰：「將相犀首。」王曰：「子安聞之？」對曰：「犀首告臣。」王怒犀首之泄，乃逐之。一曰：犀首，天下之善將也，梁王之臣也。秦王欲得之與治天下。犀首曰：「衍其人臣者也，不敢離主之國。」居期年，犀首抵罪於梁王，逃而入秦，秦王甚善之。樗里疾，秦之將也，恐犀首之代之將也，鑿穴於王之所常隠語者。俄而王果與犀首計，曰：「吾欲攻韓，奚如？」犀首曰：「秋可矣。」王曰：「吾欲以國累子，子必勿泄也。」犀首反走再拜曰：「受命。」於是樗里疾也道穴聽之矣。郎中皆曰：「兵秋起攻韓，犀首爲將。」於是日也，郎中盡知之。於是日也，境内盡知之。王召樗里疾曰：「是何匈匈也？何道出？」樗里疾曰：「似犀首也。」王曰：「吾無與犀首言也，其犀首何哉？」樗里疾曰：「犀首也羈旅，新抵罪，其心孤，是言自嫁於衆。」王曰：「然。」使人召犀首，已逃諸侯矣。",
                    "zhushu": "",
                    "type": 2
                },
                {
                    "paragraph": "堂谿公謂昭侯曰：「今有千金之玉巵，通而無當，可以盛水乎？」昭侯曰：「不可。有瓦噐而不漏，可以盛酒乎？」昭侯曰：「可。」對曰：「夫瓦噐，至賤也，不漏，可以盛酒。雖有乎千金之玉巵，至貴而無當，漏，不可乗水，則人孰注漿哉？今爲人之主而漏其羣臣之語，是猶無當之玉巵也。雖有聖智，莫盡其術，爲其漏也。」昭侯曰：「然。」昭侯聞堂谿公之言，自此之後，欲發天下之大事，未嘗不獨寝，恐夢言而使人知其謀也。一曰，堂谿公見昭侯曰：「今有白玉之巵而無當，有瓦巵而有當。君渴，將何以飲？」君曰：「以瓦巵。」堂谿公曰：「白玉之巵美，而君不以飲者，以其無當耶？」君曰：「然。」堂谿公曰：「爲人主而漏泄其羣臣之語，譬猶玉巵之無當。」堂谿公毎見而出，昭侯必獨卧，惟恐夢言泄於妻妾。申子曰：「獨視者謂明，獨聽者謂聦。能獨断者，故可以爲天下主。」",
                    "zhushu": "",
                    "type": 2
                },
                {
                    "paragraph": "三、宋人有酤酒者，升概甚平，遇客甚謹，爲酒甚美，縣幟甚髙著，然不售，酒酸。怪其故，問其所知。問長者楊倩，倩曰：「汝狗猛耶？」曰：「狗猛，則酒何故而不售？」曰：「人畏焉。或令孺子懐錢挈壺罋而往酤，而狗迓而齕之，此酒所以酸而不售也。」夫國亦有狗，有道之士懐其術而欲以明萬乘之主，大臣爲猛狗迎而齕之，此人主之所以蔽脅，而有道之士所以不用也。故桓公問管仲：「治國最奚患？」對曰：「最患社䑕矣。」公曰：「何患社䑕哉？」對曰：「君亦見夫爲社者乎？樹木而塗之，䑕穿其間，堀穴託其中。燻之，則恐焚木；灌之，則恐塗阤，此社䑕之所以不得也。今人君之左右，出則爲勢重而收利於民，入則比周而蔽惡於君。内間主之情以告外，外内爲重，諸臣百吏以爲富。吏不誅則亂法，誅之則君不安，據而有之，此亦國之社䑕也。」故人臣執柄而擅禁禦，明爲己者必利，而不爲己者必害，此亦猛狗也。夫大臣爲猛狗而齕有道之士矣，左右又爲社䑕而間主之情，人主不覺。如此，主焉得無壅，國焉得無亡乎？一曰：宋之酤酒者，有荘氏者，其酒常美。或使僕往酤荘氏之酒，其狗齕人，使者不敢往，乃酤佗家之酒。問曰：「何爲不酤荘氏之酒？」對曰：「今日荘氏之酒酸。」故曰：不殺其狗則酒酸。",
                    "zhushu": "",
                    "type": 2
                },
                {
                    "paragraph": "桓公問管仲曰：「治國何患？」對曰：「最苦社䑕。夫社，木而塗之，䑕因自託也。燻之則木焚，灌之則塗陁，此所以苦於社䑕也。今人君左右，出則爲勢重以收利於民，入則比周謾侮蔽惡以欺於君，不誅則亂法，誅之則人主危，據而有之，此亦社䑕也。」故人臣執柄擅禁，明爲己者必利，不爲己者必害，亦猛狗也。故左右爲社䑕，用事者爲猛狗，則術不行矣。",
                    "zhushu": "",
                    "type": 2
                },
                {
                    "paragraph": "堯欲傳天下於舜。鯀諫曰：「不祥哉！孰以天下而傳之於匹夫乎？」堯不聽，舉兵而誅殺鯀於羽山之郊。共工又諌曰：「孰以天下而傳之於匹夫乎？」堯不聽，又舉兵而誅共工於幽州之都。於是天下莫敢言無傳天下於舜。仲尼聞之曰：「堯之知舜之賢，非其難者也。夫至乎誅諌者必傳之舜，乃其難也。」一日，不以其所疑，敗其所察，則難也。",
                    "zhushu": "",
                    "type": 2
                },
                {
                    "paragraph": "荆荘王有茅門之法，曰：「羣臣、大夫、諸公子入朝，馬蹄踐霤者，廷理斬其輈，戮其御。」於是太子入朝，馬蹄踐霤，廷理斬其輈，戮其御。太子怒，入爲王泣曰：「爲我誅戮廷理。」王曰：「法者，所以敬宗廟，尊社稷，故能立法從令尊敬社稷者，社稷之臣也，焉可誅也？夫犯法廢令不尊敬社稷者，是臣乘君而下尚校也。臣乘君，則主失威；下尚校，則上位危。威失位危，社稷不守，吾將何以遺子孫？」於是太子乃還走，避舍露宿三日，北面再拜請死罪。一曰：楚王急召太子。楚國之法，車不得至於茆門。天雨，廷中有潦，太子遂驅車至於茆門。廷理曰：「車不得至茆門，非法也。」太子曰：「王召急不得須無潦。」遂驅之。廷理舉殳而擊其馬，敗其駕。太子入爲王泣曰：「廷中多潦，驅車至茆門。廷理曰：非法也。舉殳擊臣馬，敗臣駕，王必誅之。」王曰：「前有老主而不踰，後有儲主而不屬，矜矣！是真吾守法之臣也。」乃益爵二級，而開後門出太子。勿復過。",
                    "zhushu": "",
                    "type": 2
                },
                {
                    "paragraph": "衛嗣君謂薄疑曰：「子小寡人之國以爲不足仕，則寡人力能仕子，請進爵以子爲上卿。」乃進田萬頃。薄子曰：「疑之母親疑，以疑爲能相萬乘所不窕也。然疑家巫有蔡嫗者，疑母甚愛信之，屬之家事焉。疑智足以信言家事，疑母盡以聽疑也。然已與疑言者，亦必復決之於蔡嫗也。故論疑之智能，以疑爲能相萬乘而不窕也；論其親，則子母之聞也;然猶不免議之於蔡嫗也。今疑之於人主也，非子母之親也，而人主皆有蔡嫗。人主之蔡嫗，必其重人也。重人者，能行私者也。夫行私者，繩之外也；而疑之言，法之内也。繩之外與法之内，讎也，不相受也。」一曰，衛君之𣈆，謂薄疑曰：「吾欲與子皆行。」薄疑曰：「媪也在中，請歸與媪計之。」衛君自請，薄媪曰：「疑，君之臣也。君有意從之，甚善。」衛君曰：「吾以請之媪，媪許我矣。」薄疑歸，言之媪也，曰：「衛君之疑奚與媪？」媪曰：「不如吾愛子也。」衛君之賢疑奚與媪也？曰：「不如吾賢子也。」「媪與疑計家事，已決矣，乃請決之於卜者蔡嫗。今衛君從疑而行，雖與疑决計，必與他蔡嫗敗之。如是，則疑不得長爲臣矣。」",
                    "zhushu": "",
                    "type": 2
                },
                {
                    "paragraph": "夫教歌者，使先呼而詘之，其聲反清徴者乃教之。一曰，教歌者，先揆以法，疾呼中宫，徐呼中徴。疾不中宫，徐不中徴，不可謂教。",
                    "zhushu": "",
                    "type": 2
                },
                {
                    "paragraph": "吳起，衛左氏中人也，使其妻織組而幅狹於度。呉子使更之，其妻曰：「諸。」及成，復度之，果不中度，吳子大怒。其妻對曰：「吾始經之，而不可更也。」呉子出之。其妻請其兄而索，其兄曰：「呉子，爲法者也。其爲法也，且欲以與萬乘致攻，必先踐之妻妾然後行之，子母幾索入矣。」其妻之弟又重於衛君，乃因以衛君之重請吳子。吳子不聽，遂去衛而入荆也。一曰，吳起示其妻以組曰：「子爲我織組，令之如是。」組已就而效之，其組異善。起曰：「使子爲組，令之如是，而今也異善，何也？」其妻曰：「用財若一也，加務善之。」吳起曰：「非語也。」使之衣歸。其父往請之，吳起曰：起家無虛言。",
                    "zhushu": "",
                    "type": 2
                },
                {
                    "paragraph": "𣈆文公問於狐偃曰：「寡人甘肥周於堂，巵酒豆肉集於宫，壺酒不清，生肉不布，殺一牛遍於國中，一歳之功盡以衣士卒，其足以戰民乎？」狐子曰：「不足。」文公曰：「吾㢮𨵿市之征而緩刑罰，其足以戰民乎？」狐子曰：「不足。」文公曰：「吾民之有喪資者，寡人親使郎中視事，有罪者赦之，貧窮不足者與之，其足以戰民乎？」狐子對曰：「不足。此皆所以愼産也；而戰之者，殺之也。民之從公也，爲愼産也，公因而迎殺之，失所以爲從公矣。」曰：「然則何如足以戰民乎？」狐子對曰：「令無得不戰。」公曰：「無得不戰奈何？」狐子對曰：「信賞必罰，其足以戰。」公曰：「刑罰之極安至？」對曰：「不辟親貴，法行所愛。」文公曰：「善。」明日，令田於圃陸，期以日中爲期，後期者行軍法焉。於是公有所愛者曰顛頡後期，吏請其罪，文公隕涕而憂。吏曰：「請用事焉。」遂斬顛頡之脊，以徇百姓，以明法之信也。而後百姓皆懼，曰：「君於顛頡之貴重如彼甚也，而君猶行法焉，況於我則何有矣？」文公見民之可戰也，於是遂興兵伐原，克之。伐衞，東其畆，取五鹿。攻陽。勝號。伐曹。南圍鄭，反之陴。罷朱圍。還與荆人戰城濮，大敗荆人，返爲踐土之盟，遂城𢖍雍之義。一舉而八有攻。所以然者，無他故異物，從狐偃之謀，假顛頡之脊也。",
                    "zhushu": "",
                    "type": 2
                },
                {
                    "paragraph": "夫痤疽之痛也，非刺骨髓，則煩心不可支也；非如是，不能使人以半寸砥石彈之。今人主之於治亦然，非不知有苦則安；欲治其，非如是不能聽聖知而誅。亂臣者，必重人。重人者，必人主所甚親愛也。人主所甚親愛也者，是同堅白也。夫以布衣之資，欲以離人主之堅白、所愛，是以解左髀説右髀者，是身必死而説不行者也。",
                    "zhushu": ""
                }
            ]
        },
        {
            "name": "外儲説右第三十五",
            "paragraphs": [
                {
                    "paragraph": "外儲説右第三十五",
                    "zhushu": "",
                    "type": 1
                },
                {
                    "paragraph": "一。賞罰共則禁令不行。",
                    "zhushu": "令臣操之，故曰共也。"
                },
                {
                    "paragraph": "何以明之？以造父、於期，",
                    "zhushu": "既善馭馬，又能忍渇，及至彘趨飲，遂不能制。"
                },
                {
                    "paragraph": "子罕爲出彘，",
                    "zhushu": "罕行罰，一國畏之，因簒君亦威分出彘之類也。"
                },
                {
                    "paragraph": "田恒爲圃池。",
                    "zhushu": "擅行賞，人歸之，因弑簡公，亦分圃池之此也。"
                },
                {
                    "paragraph": "故宋君、簡公弑，患在王良、造父之共車，田連、成竅之共琴也。",
                    "zhushu": "王造誠能御車，使共操轡，則不進。田成信善琴，令共操彈，則曲不成。君臣共賞，亦由是也。",
                    "type": 2
                },
                {
                    "paragraph": "二。治强生於法，弱亂生於阿，",
                    "zhushu": "法曲則亂，"
                },
                {
                    "paragraph": "君明於此，則正賞罰非仁下也。爵禄生於功，",
                    "zhushu": "功立則爵生。"
                },
                {
                    "paragraph": "誅罰生於罰，",
                    "zhushu": "罪著則罰生。"
                },
                {
                    "paragraph": "臣明於此，則盡死力而忠君也。君通於不仁，臣通於不忠，則可以王矣。昭襄知主情",
                    "zhushu": "但當自求理，以此言責也。百姓但當仰君，亦不湏曲爲愛。故君疾而禱者，責之以二甲。"
                },
                {
                    "paragraph": "而不發五苑，",
                    "zhushu": "應侯欲發蔬果以救饑人，昭王以爲無功受賞，因止之也。"
                },
                {
                    "paragraph": "田鮪知臣情，",
                    "zhushu": "但當立功，蓋因不須私忠於上也。"
                },
                {
                    "paragraph": "故教田章",
                    "zhushu": "鮪教子章曰：富國家自富，利君身自利也。"
                },
                {
                    "paragraph": "而公儀辭魚。",
                    "zhushu": "以爲遼法受魚則失魚，故不受。",
                    "type": 2
                },
                {
                    "paragraph": "三。明主者，鑒於外也，而外事不得不成，故蘇代非齊王。",
                    "zhushu": "以令燕王專任子之，故不專任，終不成覇。"
                },
                {
                    "paragraph": "人主鑒於上也，而居者不適不顯，故潘壽言禹情。",
                    "zhushu": "欲媚子之，故謂燕王，言禹傳位於益，終令啟取之。王遂崇子之。"
                },
                {
                    "paragraph": "人主無所覺悟，方吾知之，故恐同衣於族，而況借於權乎？",
                    "zhushu": "方吾知人皆知己，不與同服者共車，同族者共家，恐其因同而擅已，況君權可借臣乎？"
                },
                {
                    "paragraph": "吳章知之，故説以佯，而況借於誠乎？趙王惡虎目而壅。明主之道，",
                    "zhushu": "王圃中虎目而惡之，左右或言平陽君之目甚於虎目，遂殺言者。"
                },
                {
                    "paragraph": "如周行人之却衛侯也。",
                    "zhushu": "衛侯君名辟疆。行人以辟疆天子同號，故不令朝，改名然後納之。",
                    "type": 2
                },
                {
                    "paragraph": "四。人主者，守法責成以立功者也。聞有吏雖亂而有獨善之民，",
                    "zhushu": "吏雖亂賢，人不改操。殷之三人，夏之龍逢是也。"
                },
                {
                    "paragraph": "不聞有亂民而有獨治之吏。",
                    "zhushu": "子率以正，孰敢不正？"
                },
                {
                    "paragraph": "故明主治吏不治民。",
                    "zhushu": "吏治則民治矣。"
                },
                {
                    "paragraph": "說在揺木之本與引網之綱。",
                    "zhushu": "揺木本則萬木動，引網綱則萬目張，吏正則國治也。"
                },
                {
                    "paragraph": "故失火之嗇夫，不可不論也。救火者吏操壺走火，則一人之用也。操鞭使人，則役萬夫。",
                    "zhushu": "明主執契亦然。"
                },
                {
                    "paragraph": "故所遇術者，如造父之遇篤馬，牽馬推車，則不能進；代御執轡持筴，則馬咸騖矣。是以説在椎鍜平夷，榜檠矯直。不然，敗在淖齒用齊戮閔王，李兊用趙餓主父也。",
                    "zhushu": "",
                    "type": 2
                },
                {
                    "paragraph": "五。因事之理，則不勞而成，故茲鄭之踞轅而歌，以上髙梁也。其患在趙簡主税吏請輕重，",
                    "zhushu": "主欲税吏間輕重，主不自定其輕重之節，日勿輕重而已。吏因擅意，因以富。"
                },
                {
                    "paragraph": "薄疑之言國中飽，簡主喜而府庫虛，百姓餓而姦吏富也。故桓公廵民，而管仲省腐財怨女。",
                    "zhushu": "公廵人見有饑人及老而無妻者，以告。仲曰：國有腐財則人饑，宫有怨女則人老而無妻也。"
                },
                {
                    "paragraph": "不然，則在延陵乘馬不得進，造父過之而爲之泣也。",
                    "zhushu": "前礙餘，後礙錯，旣不後得前却，遂旁而佚。造父見之泣，猶賞罰失，必致敗也。",
                    "type": 2
                },
                {
                    "paragraph": "右經",
                    "zhushu": "",
                    "type": 2
                },
                {
                    "paragraph": "一。造父御四馬，馳驟周旋而恣欲於馬。",
                    "zhushu": "意所欲，馬必隨之也。"
                },
                {
                    "paragraph": "恣欲於馬者，擅轡筴之制也。",
                    "zhushu": "以轡筴專制之，故馬不違也。"
                },
                {
                    "paragraph": "然馬驚於出彘，而造父不能禁制者，非轡筴之嚴不足也，威分於出彘也。",
                    "zhushu": "彘亦令馬可畏，故曰威分。"
                },
                {
                    "paragraph": "王子於期爲駙駕，轡筴不用而擇欲於馬，擅芻水之利也。然馬過於圃池而駙馬敗者，非芻水之利不足也，徳分於圃池也。故王良、造父，天下之善御者也，然而使王良操左革而叱咤之，使造父操右革而鞭笞之，馬不能行十里，共故也。甲連、成竅，天下善鼔琴者也，然而田連鼔上，成竅擑下，而不能成曲，亦故也。夫以王良、造父之巧，共轡而御，不能使馬，人主安能與其臣共權以爲治？以田連、成竅之巧，共琴而不能成曲，人主又安能與臣共勢以成功乎？一曰：造父爲齊王駙駕，渴馬服成，",
                    "zhushu": "令馬忍渴百日，服習之，故成也。"
                },
                {
                    "paragraph": "效駕圃中，渴馬見圃池，去車走池，駕敗。王子於期爲趙簡主取道，争千里之表，其始發也，伏溝中。王子於期齊轡筴而進之，彘突出於溝中，馬驚，駕敗。",
                    "zhushu": "",
                    "type": 2
                },
                {
                    "paragraph": "司城子罕謂宋君曰：“慶賞賜與，民之所喜也，君自行之。殺戮誅罰，民之所惡也，臣請當之。”宋君曰：“諾。”於是出威今，誅大臣，君曰：“問子罕也。”於是大臣畏之，細民歸之。處期年，子罕殺宋君而奪政。故子罕爲出彘以奪其君國。",
                    "zhushu": "罕用刑服，國是由出，彘用威懼焉。",
                    "type": 2
                },
                {
                    "paragraph": "簡公在上位，罰重而誅嚴，厚賦斂而殺戮民，田成恒設慈愛，朋寛厚。簡公以齊民爲渴馬，不以恩加民，而田成恒以仁厚爲圃池也。",
                    "zhushu": "以仁濟物，由圃池也。"
                },
                {
                    "paragraph": "一曰：造父爲齊王駙駕，以渴服馬，百日而服成，服成，請效駕齊王。王曰：效駕於圃中。造父驅車入圃，馬見圃池而走，造父不能禁。造父以渴服馬，乆矣。今馬見池，駻而走，雖造父不能治。今簡公之法，禁其衆乆矣，而田成恒利之，是田成恒傾圃池而示渴民也。一曰：王子於期爲宋君爲千里之逐，已駕，察手吻文。且發矣，驅而前之，輪中繩；引而却之，馬掩迹。拊而發之，彘𨓜出於竇中。馬退而却，筴不能進前也；馬駻而走，轡不能正也。一曰：司城子罕謂宋君曰：“慶駕賜予者，民之所好也，君自行之；誅罰殺戮者，民之所惡也，臣請當之。”於是戮細民而誅大臣，君曰：“與子罕議之。”居朞年，民知殺生之命制於子罕也，故一國歸焉。故子罕劫宋君而奪其政，法不能禁也，故曰：子罕爲出彘，而田成常爲圃池也。今王良、造父共車，人操一邊轡而入門閭，駕必敗而道不至也。令田連、成竅共琴，人撫一絃而揮，則音必敗，曲不遂矣。",
                    "zhushu": "",
                    "type": 2
                },
                {
                    "paragraph": "二。秦昭王有病，百姓里買牛而家爲王禱。公孫述出見之，入賀王曰：“百姓乃皆里買牛爲王禱。”王使人問之，果有之。王曰：“訾之人二甲。",
                    "zhushu": "訾，毁也，罰之也。"
                },
                {
                    "paragraph": "夫非令而擅禱，是愛寡人也。夫愛寡人，寡人亦且改法，而心與之相循者，是法不立；法不立，亂亡之道也。不如人罰二甲而復與爲治。”一曰：秦襄王病，百姓爲之禱，病愈，殺牛塞禱。郎中閻遏、公孫衍出見之，曰：非社臘之時也，奚自殺牛而祠社？怪而問之。百姓曰：人主病，爲之禱，今病愈，殺牛塞禱。閻遏、公孫衍説，見王，拜賀曰：過堯、舜矣。王驚曰：“何謂也？對曰：堯、舜其民未至爲之禱也。今王病而民以牛禱，病愈，殺牛塞禱，故臣竊以王爲過堯、舜也。”王因使人問之，何里爲之，訾其里正與伍老屯二甲。",
                    "zhushu": "屯亦罰也。"
                },
                {
                    "paragraph": "閻遏、公孫衍媿不敢言。居數月，王飲酒酣樂，閻遏、公孫衍謂王曰：前時臣竊以王爲過堯、舜，非直敢䛕也，堯、舜病且其民未至爲之禱也。今王病而民以牛禱，病愈殺牛塞禱，今乃訾其里正與伍老屯二甲，臣竊怪之。王曰：“子何故不知於此？彼民之所以爲我用者，非以吾愛之爲我用者也，以吾勢之爲我用者也。吾適勢與民相收，若是，吾適不愛而民因不爲我用也，故遂絶愛道也。”",
                    "zhushu": "",
                    "type": 2
                },
                {
                    "paragraph": "秦大饑，應侯請曰：五苑之草著",
                    "zhushu": "謂草木著地而生也。"
                },
                {
                    "paragraph": "蔬築，橡果棗栗，足以活民，請發之。昭襄王曰：“吾秦法，使民有功而受賞，有罪而受誅。今發五苑之蔬草者，使民有功與無功俱賞也。夫使民有功與無功俱賞者，此亂之道也。夫發五苑而亂，不如弃棗蔬而治。”一曰：令發五苑之蓏、蔬、棗、栗，足以活民，是用民有功與無功争取也。夫生而亂，不如死而治，大夫其釋之。田鮪教其子田章曰：欲利而身，先利而君；欲富而家，先富而國。一曰：田鮪教其子田章曰：主賣官爵，臣賣智力，故自恃無恃人。",
                    "zhushu": "",
                    "type": 2
                },
                {
                    "paragraph": "公儀休相魯而嗜魚，一國盡爭買魚而獻之，公儀子不受。其弟諌曰：夫子嗜魚而不受者，何也？對曰：夫唯嗜魚，故不受也。夫即受魚，必有下人之色；有下人之色，將枉於法；枉於法，則免於相。雖嗜魚，此不必能自給致我魚，我又不能自給魚。即無受魚而不免於相，雖嗜魚，我能長自給魚。此明夫恃人不如自恃也，明於人之爲己者不如己之自爲也。三。子之相燕，貴而主断。蘇代爲齊使，燕王問之曰：“齊王亦何如主也？”對曰：“必不霸矣。”燕王曰：“何也？”對曰：“昔桓公之霸也，内事屬鮑叔，外事屬仲，桓公被髪而御婦人，日遊於市。今齊王不信其大臣。於是燕王因益大信子之。子之聞之，使人遺蘇代金百鎰，而聽其所使之。”一曰：蘇代爲秦使燕，見無益子之，則必不得事而還，貢賜又不出。於是見燕王，乃譽齊王。燕王曰：“齊王何若是之賢也？則將必王乎？”蘇代曰：“救亡不暇，安得王哉！”燕王曰：“何也？”曰：“其任所愛不均。”燕王曰：“其亡何也？”曰：“昔者齊桓公愛管仲，置以爲仲父，内事理焉，外事断焉，舉國而歸之，故一匡天下，九合諸侯。今齊任所愛不均，是以知其亡也。”燕王曰：“今吾任子之，天下未之聞也。”於是明日張朝而聽子之。潘壽謂燕王曰：“王不如以國讓子之。人所以謂堯賢者，以其讓天下於許由，許由必不受也，則是堯有讓許由之名，而實不失天下也。今王以國讓子之，子之必不受也，則是王有讓子之之名，而與堯同行也。於燕王因舉國而屬之，子之大重。”一日，潘壽，闞者，燕使人聘之。潘壽見燕王曰：“臣恐子之之如益也。”王曰：“何益哉？”對曰：“古者禹死，將傳天下於益，啓之人因相與攻益而立啓。今王信愛子之，將傳國子之，太子之人盡懐印，爲子之之人，無一人在朝廷者。王不幸弃羣臣，則子之亦益也。王因收吏璽，自三百石以上皆效之子之，子之大重。夫人主之所以鏡照者，諸侯之士徒也，今諸侯之士徒皆私門之黨也。人主之所以自淺娋者，巖穴之士徒也，今巖穴之士徒皆私門之舍人也。是何也？奪號之資在子之也。故吳章曰：人主不佯憎愛人。佯愛人，不得復憎也；佯憎人，不得復愛也。”一曰：燕王欲傳國於子之也，問之潘夀，對曰：“禹愛益而任天下於益，已而以啓人爲吏。及老，而以所爲不足任天下，故傳天下於益，而勢重盡在啓也。已而啓與友黨攻益而奪之天下，是禹名傳天下於益，而實令啓自取之也。此禹之不及堯、舜明矣。今王欲傳之子之，而吏無非太子之人者也，是名傳之而實令太子自取之也。”燕王乃收璽，自三百石以上皆效之子之，遂重。",
                    "zhushu": "",
                    "type": 2
                },
                {
                    "paragraph": "方吾子曰：“吾聞之古禮，行不與同服者同車，不與同族者共家，而況君人者乃借其權而外其勢乎！”吳章謂韓宣王曰：“人主不可佯愛人，一日不可復憎；不可以佯憎人，一日不可復愛也。故佯憎佯愛之徴見，則䛕者因資而毁譽之，雖有明生，不能復收，而況於以誠借人也。”",
                    "zhushu": "",
                    "type": 2
                },
                {
                    "paragraph": "趙王遊於圃中，左右以莵與虎而輟",
                    "zhushu": "，輟而觀之。"
                },
                {
                    "paragraph": "盼然環其眼。",
                    "zhushu": "環轉其眼，以作怒也。"
                },
                {
                    "paragraph": "王曰：“可惡哉，虎目也。”左右曰：“平陽君之目可惡過此，見此未有害也，見平陽君之目如此者，則必死矣。”其明日，平陽君聞之，使人殺言者，而王不誅也。",
                    "zhushu": "",
                    "type": 2
                },
                {
                    "paragraph": "衛君入朝於周，周行人問其號，對曰：“諸侯辟彊。”周行人却之曰：“諸侯不得與天子同號”。",
                    "zhushu": "開辟彊土者，天子之號。"
                },
                {
                    "paragraph": "衛君乃自更曰：“諸侯燬。而後内之。”仲尼聞之曰：“逺哉禁偪！虛名不以借人，況實事乎？”",
                    "zhushu": "名辟疆，未必能必疆，故曰虛也。",
                    "type": 2
                },
                {
                    "paragraph": "四。揺木者，一一攝其葉則勞而不徧，左右拊其本而葉徧揺矣。",
                    "zhushu": "拊、擊，動也。"
                },
                {
                    "paragraph": "臨淵而揺木，鳥驚而髙，魚恐而下。善張網者引其綱，不一一攝萬目而後得，則是勞而難。引其綱而魚已囊矣。故吏者，民之本綱者也，故聖人治吏不治民。",
                    "zhushu": "治吏猶引綱，理人猶張目。"
                },
                {
                    "paragraph": "救火者，令吏挈壺甕而走火，則一人之用也。操鞭箠指麾而趣使人，則制萬夫。是以聖人不親細民，明主不躬小事。造父方耨，得有子父乘車過者，馬驚而不行，其子下車牽馬，父子推車，請造父助我推車。造父因收噐輟而寄載之，援其子之乘，乃始檢轡持筴，未之用也，而馬轡驚矣。使造父而不能御，雖盡力勞身助之推車，馬猶不肯行也。今身使佚，且寄載，有徳於人者，有術而御之也。故國者，君之車也；勢者，君之馬也。無術以御之，身雖勞，猶不免亂；",
                    "zhushu": "術則國之轡束也。"
                },
                {
                    "paragraph": "有術以御之，身處佚樂之地，又致帝王之功也。",
                    "zhushu": "",
                    "type": 2
                },
                {
                    "paragraph": "椎鍜者，所以平不夷也；榜檠者，所以矯不直也。聖人之爲法也，所以平不夷、矯不直也。淖齒之用齊也，擢閔王之筋；李兊之用趙也，餓殺主父。此二君者，皆不能用其椎鍜、榜檠，故身死爲戮，而爲天下笑。一曰：入齊，則獨聞淖齒，而不聞齊王；入趙，則獨聞李兊而不聞趙土。故曰：人主者不操術，則威勢輕而臣擅名。一曰：田嬰相齊，人有説王者曰：終嵗之計，王不一以數日之間自聽之，則無以知吏之姦邪得失也。王曰：“善。”田嬰聞之，即遽請於王而聽其計。王將聽之矣，田嬰令官具押劵斗石叅升之計。王自聽計，計不勝聽，罷食後，復坐，不復暮食矣。田嬰復謂曰：羣臣所終嵗日夜不敢偷怠之事也，王以一夕聽之，則羣臣有爲勸勉矣。王曰：“諾。”俄而王已睡矣，吏盡揄刀削其押劵升石之計，王自聽之，亂乃始生。一曰：武靈王使惠文王莅政，李兊爲相，武靈王不以身躬親殺生之柄，故劫於李兊。",
                    "zhushu": "",
                    "type": 2
                },
                {
                    "paragraph": "五。茲鄭子引輦上髙梁而不能支，茲鄭踞轅而歌，前者止，後者趨，輦乃上。使茲鄭無術以致人，則身雖絶力至死，輦猶不上也。今身不至勞苦而輦以上者，有術以致人之故也。",
                    "zhushu": "",
                    "type": 2
                },
                {
                    "paragraph": "趙簡主出税者，吏請輕重。簡主曰：勿輕勿重。重則利入於上，若輕則利歸於民，吏無私利而正矣。薄疑謂趙簡主曰：君之國中飽。簡主欣然而喜曰：何如焉？對曰：府庫空虛於上，百姓貧餓於下，然而姦吏富矣。",
                    "zhushu": "",
                    "type": 2
                },
                {
                    "paragraph": "齊桓公微服以廵民家，人有年老而自飬者，桓公問其故。對曰：“臣有子三人，家貧無以妻之，傭朱及。”桓公歸以告管仲，曰：“畜積有腐弃之財，則人饑餓；宫中有怨女，則民無妻。”桓公曰：“善。”乃論宫中有婦人而嫁之。下令於民曰：丈夫二十而室，婦人十五而嫁。一曰：栢公微服而行於民間，有鹿門稷者，行年七十而無妻。桓公問管仲曰：“有民老而無妻者乎？”管仲曰：“有，鹿門稷者，行年七十矣而無妻。”桓公曰：“何以令之有妻？”管仲曰：“臣聞之，上有積財，則民臣必匱乏於下；宫中有怨女，則有老而無妻者”。桓公曰：“善。”令於宫中女子未嘗御出嫁之。乃令男子年二十而室，女年十五而嫁，則内無怨女，外無曠夫。",
                    "zhushu": "",
                    "type": 2
                },
                {
                    "paragraph": "延陵卓子乘蒼龍挑文之乘，",
                    "zhushu": "言雕飾之。"
                },
                {
                    "paragraph": "鉤飾在前，",
                    "zhushu": "約鉤使奮也。"
                },
                {
                    "paragraph": "錯錣在後。",
                    "zhushu": "錣，鍬也。以金飾之。"
                },
                {
                    "paragraph": "馬欲進則鉤飾禁之，欲退則錯錣貫之，馬因旁出。造父過而爲之泣涕，曰：“古之治人亦然矣。夫賞所以勸之，而毁存焉；罰所以禁之，而譽加焉。民中立而不知所由，",
                    "zhushu": "言賞則有毁，罰即有譽，故不知其所由。"
                },
                {
                    "paragraph": "此亦聖人之所爲泣也。”一曰：延陵卓子乘蒼龍與翟文之乘，",
                    "zhushu": "馬有翟之文。"
                },
                {
                    "paragraph": "前則有錯飾，後則利錣筴，進則引之，退則筴之。馬前不得進，後不得退，遂避而𨓜，因下抽刀而刎其脚。造父見之，泣，終日不食，因仰天而歎曰：筴，所以進之也，錯飾在前；引，所以退之也，利錣在後。今人主以其清潔也進之，以其不適左右也退之，以其公正也譽之，以其不聽從也廢之。民懼，中立而不知所由，此聖人之所爲泣也。",
                    "zhushu": ""
                }
            ]
        },
        {
            "name": "難一第三十六",
            "paragraphs": [
                {
                    "paragraph": "難一第三十六",
                    "zhushu": "古人行事或有不合理韓子立義以難之。",
                    "type": 1
                },
                {
                    "paragraph": "𣈆文公將與楚人戰，召舅犯問之曰：吾將與楚人戰，彼衆我寡，爲之奈何？舅犯曰：臣聞之，繁禮君子，不厭忠信，",
                    "zhushu": "禮繁縟，故曰繁禮。唯忠信可以學禮，故曰不厭忠信。"
                },
                {
                    "paragraph": "戰陣之間，不厭詐僞。",
                    "zhushu": "非譎詐不能制勝，故曰不厭詐僞也。"
                },
                {
                    "paragraph": "君其詐之而已矣。文公辭舅犯，因召雍季而問之曰：我將與楚人戰，彼衆我寡，爲之奈何？雍季對曰：焚林而田，偷",
                    "zhushu": "苟且也。"
                },
                {
                    "paragraph": "多獸，後不必無獸；以詐遇民，偷取一時，後必無復。",
                    "zhushu": "因詐得利，必以詐僞俗，故言復有忠信。"
                },
                {
                    "paragraph": "文公曰：善。辭雍季。以舅犯之謀，與楚人戰以敗之。歸而行爵，先雍季而後舅犯。羣臣曰：城濮之事，舅犯謀也。夫用其言而後其身，可乎？文公曰：此非君所知也。夫舅犯言，一時之權也；雍季言，萬世之利也。仲尼聞之，曰：文公之覇也，宜哉！既知一時之權，又知萬世之利。或曰：雍季之對，不當文公之問。凡對問者，有因問小大緩急而對也。所問髙大，而對以卑狹，則明主弗受也。今文公問以少遇衆，而對曰後必無復，此非所以應也。且文公不知一時之權，又不知萬世之利，戰而勝，則國安而身定，兵強而威立，雖有後復，莫大於此，萬世之利奚患不至？戰而不勝，則國亡兵弱，身死名息，拔拂今日之死不及，安暇待萬世之利？待萬世之利，在今日之勝；今日之勝，在詐於敵；詐敵，萬世之利而已。故曰：雍季之對，不當文公之問。且文公又不知舅犯之言。舅犯所謂不厭詐僞者，不謂詐其民，請詐其敵也。敵者，所伐之國也；後雖無復，何傷哉？文公之所以先雍季者，以其功耶？則所以勝楚破軍者，舅犯之謀也；以其善言耶？則雍季乃道其後之無復也。此未有善言也，舅犯則以兼之矣。舅犯曰繁禮君子不厭忠信者，忠，所以愛其下也，信，所以不欺其民也。夫既以愛而不欺矣，言孰善於此？然必曰出於詐僞者，軍旅之計也。舅犯前有善言，後有戰勝，故舅犯有二功而後論，雍季無一焉而先賞。文公之霸，不亦宜乎？仲尼不知善賞也。",
                    "zhushu": "仲尼不知善賞，妄歎宜哉乎。",
                    "type": 2
                },
                {
                    "paragraph": "厯山之農者侵畔，舜往耕焉，朞年，甽畆正。",
                    "zhushu": "相謙故正也。"
                },
                {
                    "paragraph": "河濵之漁者爭坻，",
                    "zhushu": "坻，水中髙地，釣者依之。"
                },
                {
                    "paragraph": "舜往漁焉，朞年而讓長。東夷之陶者噐苦窳，",
                    "zhushu": "苦、窳，惡也。"
                },
                {
                    "paragraph": "舜往陶焉，朞年而噐牢。仲尼歎曰：耕、漁與陶，非舜官也，",
                    "zhushu": "非大人之事。"
                },
                {
                    "paragraph": "而舜往爲之者，所以救敗也。舜其信仁乎。乃躬藉處苦而民從之，故曰：聖人之徳化乎。",
                    "zhushu": "",
                    "type": 2
                },
                {
                    "paragraph": "或問儒者，曰：方此時也，堯安在？其人曰：堯爲天子，然則仲尼之聖堯奈何？",
                    "zhushu": "堯在上，三人爲惡。仲尼請堯爲聖者，奈何？"
                },
                {
                    "paragraph": "聖人明察在上位，將使天下無姦也。今耕漁不争，陶噐不窳，舜又何徳而化？",
                    "zhushu": "若堯以聖在上，則自有禮讓，何湏舜以化之？"
                },
                {
                    "paragraph": "舜之救敗也，則是堯有失也。賢舜，則去堯之明察，聖堯，則去舜之徳化，不可兩得也。楚人有鬻楯與矛者，譽之曰：楯之堅，莫能陷也。又譽其矛曰：吾矛之利，於物無不陷也。或曰：以子之矛陷子之楯，何如？其人弗能應也。夫不可陷之楯與無不陷之矛，不可同世而立。今堯、舜之不可兩譽，矛楯之説也。且舜救敗，朞年已一過，三年已三過，舜有盡，夀有盡，天下過無以己者；有盡逐無己，所止者寡矣。賞罰使天下必行之，令曰：中程者賞，弗中程者誅。令朝至暮變，暮至朝變，十日而海内畢矣，奚待暮年？舜猶不以此説堯令從己，乃躬親，不亦無術乎？且夫以身爲苦而後化民者，堯、舜之所難也；處勢而驕下者，庸主之所易也。將治天下，釋庸主之所易，道堯、舜之所難，未可與爲政也。管仲有病，桓公往問之，曰：仲父病，不幸卒於大命，將奚以告寡人？管仲曰：微君言，臣故將謁之。願君去竪力，除易牙，逺衛公子開方。易非爲君主，惟人肉未嘗，易牙烝其子首而進之。夫人惟情莫不愛其子，今弗愛其子，安能愛君？君妬而好内，竪刀自宫以治内。人情莫不愛其身，身且不愛，安能愛君？聞開方事君十五年，齊、衛之間不容數日行，弃其母，乆官不歸。其母不愛，安能愛君？臣聞之：矜僞不長，蓋虚不乆，",
                    "zhushu": "言蓋藏詐事，不可久也。"
                },
                {
                    "paragraph": "願君去此三子者也。管仲卒死，桓公弗行。及桓公死，蟲出尸不葬。",
                    "zhushu": "",
                    "type": 2
                },
                {
                    "paragraph": "或曰：管仲所以見告桓公者，非有度者之言也。所以竪刁、易牙者，以不愛其身，適君之欲也。曰：不愛其身，安能愛君？然則臣有盡死力以爲其主者，",
                    "zhushu": "盡死力亦不愛身也。"
                },
                {
                    "paragraph": "管仲將弗用也。曰：不愛其死力，安能愛君？是君去忠臣也。且以不愛其身度其不愛其君，是將以管仲之不能死公子糾，度其不死桓公也，是管仲亦在所去之域矣。明主之道不然。設民所欲以求其功，故爲爵禄以勸之；設民所惡以禁其姦，故爲刑罰以威之。慶賞信而刑罰必，故君舉功於臣而姦不用於上，",
                    "zhushu": "臣有功者舉用之，自然姦不見用也。"
                },
                {
                    "paragraph": "雖有竪刁，其奈君何？且臣盡死力以與，君垂爵禄以與臣市。君臣之際，非父子之親也，計數之所出也。",
                    "zhushu": "君計臣力，臣計君禄。"
                },
                {
                    "paragraph": "君有道，則臣盡力而姦不生；無道，則臣上塞主明而下成私。管仲非明此度數於桓公也，使去竪刁，一竪刁又至，非絶姦之道也。且桓公所以身死蟲流，出尸不葬者，是臣重也。臣重之，實擅主也。有擅主之臣，則君令不下究，臣情不上通。一人之力，能隔君臣之聞，使善敗不聞，禍福不通，故有不𦵏之患也。明主之道，一人不兼官，一官不兼事，卑賤不待尊貴而進論，大臣不因左右而見。百官脩通，羣臣輻湊，有賞者君見其功，有罰者君知其罪。見知不悖於前，賞罰不𡚁於後，",
                    "zhushu": "可賞賞，可罰罰，無所𡚁塞也。"
                },
                {
                    "paragraph": "安有不葬之患？管仲非明此言於相公也，使去三子，故曰管仲無度矣。",
                    "zhushu": "",
                    "type": 2
                },
                {
                    "paragraph": "襄子圍於晉陽中，出圍，賞有功者五人，髙赫爲賞首。張孟談曰：晉陽之事，赫無大功，今爲賞首，何也？襄子曰：𣈆陽之事，寡人國家危，社稷殆矣！吾羣臣無有不驕侮之意者，惟赫子不失君臣之禮，是以先之。仲尼聞之曰：善賞哉！襄子賞一人，而天下爲人臣者莫敢失禮矣。",
                    "zhushu": "",
                    "type": 2
                },
                {
                    "paragraph": "或曰：仲尼不知善賞矣。夫善賞罰者，百官不敢侵職，羣臣不敢失禮，上設其法，而下無姦詐之心，如此，則可謂善賞罰矣。使襄子於𣈆陽也，令不行，禁不止，是襄子無國，𣈆陽無君也，尚誰與守哉？今襄子於𣈆陽也，知氏灌之，曰竈生龜而民無反心，是君臣親也。襄子有君臣親之澤，操令行禁止之法，而猶有驕侮之臣，是襄子罰也。爲人臣者，乘事而有功則賞，今赫僅不驕侮，而襄子賞之，是失賞也。",
                    "zhushu": "臣有不驕，僅合臣禮，非有善不賞也。"
                },
                {
                    "paragraph": "明主賞不加於無功，罰不加於無罪。今襄子不誅驕侮之臣，而賞無功之赫，安在襄子之善賞也？故曰：仲尼不知善賞。",
                    "zhushu": "",
                    "type": 2
                },
                {
                    "paragraph": "𣈆平公與羣臣飲，飲酣，乃喟然歎曰：莫樂爲人君，惟其言而莫之違。師曠侍坐於前，援琴撞之，公披祍而避，琴壊於壁。公曰：太師譙撞。師曠曰：今者有小人言於側者，故撞之。公曰：寡人也。師曠曰：啞，",
                    "zhushu": "嘆息之聲。"
                },
                {
                    "paragraph": "是非君人者之言也。左右請除之。公曰：釋之，以爲寡人戒。",
                    "zhushu": "",
                    "type": 2
                },
                {
                    "paragraph": "或曰：平公失君道，師曠失臣禮。夫非其行而誅其身，君之於臣也；非其行則陳其言，善諫不聽則逺其身者，臣之於君也。今師曠非平公之行，不陳人臣之諌，而行人主之誅，舉琴而親其體，是逆上下之位，而失人臣之禮也。夫爲人臣者，君有過則諫，諫不聽則輕爵禄以待之。此人臣之禮義也。今師曠非平公之過，舉琴而親其體，雖嚴父不加於子，而師曠行之於君，此大逆之術也。臣行大逆，平公喜而聽之，是失君道也。故平公之迹不可明也，使人主過於聽而不悟其失；師曠之行亦不可明也，使姦臣襲極諌而飾弑君之道，不可謂兩明，此爲兩過。故曰：平公失君道，師曠亦失臣禮矣。",
                    "zhushu": "",
                    "type": 2
                },
                {
                    "paragraph": "齊桓公時，有處士曰小臣稷，桓公三往而弗得見。桓公曰：吾聞布衣之士不輕爵禄，無以易萬乘之主；萬乘之主不好仁義，亦無以下布衣之士。於是五往乃得見之。",
                    "zhushu": "",
                    "type": 2
                },
                {
                    "paragraph": "或曰：桓公不知仁義。夫仁義者，憂天下之害，趨一國之患，不避卑辱，謂之仁義。故伊尹以中國爲亂道，爲宰于湯，百里奚以秦爲亂道，虜于穆公，皆憂天下之害，趨一國之患，不辭卑辱，故謂之仁義。今桓公以萬乘之勢，下匹夫之士，將欲憂齊國，而小臣不行，見小臣之忘民也，忘民不可謂仁義。仁義者，不失人臣之禮，不敗君臣之位者也。是故四封之内，執㑹而朝名曰臣，臣吏分職受事名曰萌。今小臣在民萌之衆，而逆君上之欲，故不可謂仁義。仁義不在焉，桓公又從而禮之，使小臣有智能而遁桓公，是隠也。",
                    "zhushu": "徳修而隠，不爲臣用，故宜刑也。"
                },
                {
                    "paragraph": "若無智能而虛驕矜桓公，是誣也，宜戮。小臣之行，非刑則戮。桓公不能領臣主之理而禮刑戮之人，是桓公以輕上侮君之俗教於齊國也，非所以爲治也。故曰：桓公不知仁義。",
                    "zhushu": "",
                    "type": 2
                },
                {
                    "paragraph": "靡笄之役，",
                    "zhushu": "𣈆代齊也。靡笄，山名。"
                },
                {
                    "paragraph": "韓獻子將斬人，郄獻子聞之，駕往救之，比至，則已斬之矣。郄子因曰：胡不以徇？其僕曰：曩不将救之乎？郄子曰：吾敢不分謗乎？",
                    "zhushu": "",
                    "type": 2
                },
                {
                    "paragraph": "或曰：郄子言不可不察也，非分謗也。韓子之所斬也，若罪人，不不可救，救罪人，法之所以敗也。法敗則國亂。若非罪人，則勸之以殉。勸之以殉，是重不辜也。",
                    "zhushu": "斬既不辜，殉又不辜，是重不辜也。"
                },
                {
                    "paragraph": "重不辜，民所以起怨者也。民怨則國危。郄子之言，非危則亂，不可不察也。且韓子之所斬若罪人，郄子奚分焉？斬若非罪人，則已斬之矣，而郄子乃至，是韓子之謗已成而郄子且後至也。夫郄子曰以殉，不足以分斬人之謗，而又生殉之謗，",
                    "zhushu": "殉既不辜，益得一謗。"
                },
                {
                    "paragraph": "是子言分謗也。昔者紂爲炮烙，崇矦惡來又曰：斬渉者之脛也，奚分於紂之謗？",
                    "zhushu": "此助爲虐，更益謗也。"
                },
                {
                    "paragraph": "且民之望於上也甚矣，韓子弗得，",
                    "zhushu": "不得斬，謂不辜也。"
                },
                {
                    "paragraph": "且望郄子之得之也。",
                    "zhushu": "望郄子正韓子之過。"
                },
                {
                    "paragraph": "今郄子俱弗得，則民絶望於上矣。",
                    "zhushu": "君上問惡，更何所望也。"
                },
                {
                    "paragraph": "故曰，郄子之言非分謗也，益謗也。且郄子之往救罪也，以韓子爲非也，不道其所以爲非，而勸之以殉，是使韓子不知其過也。夫下使民望絶於上，又使韓子不知其失，吾未得郄子之所以分謗者也。",
                    "zhushu": "",
                    "type": 2
                },
                {
                    "paragraph": "桓公觧管仲之束縳而相之，管仲曰：臣有寵矣，然而臣卑。公曰：使子立髙、國之上。管仲曰：臣貴矣，然而臣貧。公曰：使子有三歸之家。管仲曰：臣富矣，然而臣䟽。於是立以爲仲父。霄略曰：管仲以賤爲不可以治國，故請髙、國之上；以貧爲不可以治富，故請三歸；以䟽爲不可以治親，故處仲父。管仲非貪，以便治也。或曰：今使臧獲奉君令詔卿相，莫敢不聽。非卿相卑而臧獲尊也，主今所加，莫敢不從也。今使管仲之治，不縁桓公，是無君也，",
                    "zhushu": "謂擅岀，其令，故曰不緑也。"
                },
                {
                    "paragraph": "國無君，不可以爲治。若負桓公之威，下桓公之令，是臧獲之所以信也，奚待髙國、仲父之尊而後行哉？當世之行事、都丞",
                    "zhushu": "都丞，宦官之卑者也。"
                },
                {
                    "paragraph": "之下徴令者，不辟尊貴，不就卑賤。",
                    "zhushu": "二官雖卑，奉命徴令，亦不以尊即避，卑即就也。"
                },
                {
                    "paragraph": "故行之而法者，雖巷伯信乎卿相；行之而非法者，雖大吏詘乎民萌。今管仲不務尊主明法，而事増寵益爵，是非管仲貪欲富貴，必闇而不知術也。故曰：管仲有失行，霄略有過譽。韓宣王問於樛留：吾欲兩用公仲、公叔，其可乎？樛留對曰：昔魏兩用樓、翟而亡西河，",
                    "zhushu": "樓，縘。翟。璜也。"
                },
                {
                    "paragraph": "楚兩用昭、景而亡鄙郢。",
                    "zhushu": "昭、景，楚之二姓。"
                },
                {
                    "paragraph": "今君兩用公仲、公叔，此必將争事而外市，",
                    "zhushu": "與鄰國交私，以示己利，故曰外市也。"
                },
                {
                    "paragraph": "則國必憂矣。",
                    "zhushu": "",
                    "type": 2
                },
                {
                    "paragraph": "成曰：昔者齊景公兩用管仲、鮑叔，成湯兩用伊尹、仲虺。夫兩用臣者國之憂，則是桓公不霸，成湯不王也。湣王一用淖齒，而手死乎東廟；主父一用李兊，減食而死。主有術，兩用不爲患；無術，兩用則争，争事而外市，一則專制而劫弑。今留無術以規上，使其主去兩用一，是不有西河、鄢、郢之憂，則必有身死减食之患，是樛留未有善以知言也。",
                    "zhushu": ""
                }
            ]
        },
        {
            "name": "難二第三十七",
            "paragraphs": [
                {
                    "paragraph": "難二第三十七",
                    "zhushu": "",
                    "type": 1
                },
                {
                    "paragraph": "景公過晏子，曰：子宫小，近市，請徙子家豫章之圃。晏子再拜而辭曰：且嬰家貧，待市食，而朝暮趨之，不可以逺。景公笑曰：子家習市，識貴賤乎？是時景公繁於刑，晏子對曰：踴貴而屨賤。景公曰：何故？對曰：刑多也。景公造然變色曰：寡人其暴乎！於是損刑五。或曰：晏子之貴踴，非其誠也，欲便辭以止多刑也。",
                    "zhushu": "卒問而印，非深思也。亂國重典，豈惡刑多？在當與不當耳，不在多少。"
                },
                {
                    "paragraph": "此不察治之患也。夫刑當無多，不當無少，",
                    "zhushu": "苟不當，雖少猶以爲多也。"
                },
                {
                    "paragraph": "無以不當聞，而以太多說，無術之患也。敗軍之誅以千百數，猶且不止。即治亂之刑，如恐不勝，而姦尚不盡。今晏子不察其當否，而以太多爲說，不亦妄乎？夫惜草茅者耗禾穗，惠盗賊者傷良民。今緩刑罰，行寛惠，是利姦邪而害善人也，此非所以爲治也。",
                    "zhushu": "",
                    "type": 2
                },
                {
                    "paragraph": "齊桓公飲酒醉，遺其冠，恥之，三日不朝。管仲曰：此非有國之恥也，公故其不雪之以政。公曰：故其善。因發倉囷賜貧窮，論囹圄，出薄罪，處三日而民歌之曰：公胡不復遺冠乎？或曰：管仲雪桓公之恥於小人，而生桓公之恥於君子矣。使桓公發倉囷而賜貧窮，論囹圄而出薄罪，非義也，不可以雪恥使之而義也，桓公宿義，須遺冠而後行之，則是桓公行義，非爲遺冠也。是雖雪遺冠之恥於小人，而亦遺義之恥於君子矣。且夫發囷倉而賜貧窮者，是賞無功也；論囹圄而出薄罪者，是不誅過也。夫賞無功，則民偷幸而望於上；",
                    "zhushu": "遺冠得賜，常望遺官。"
                },
                {
                    "paragraph": "不誅過，則民不懲而易爲非，此亂之本也，安可以雪恥哉？",
                    "zhushu": "",
                    "type": 2
                },
                {
                    "paragraph": "昔者文王侵孟，克莒，舉鄷，三舉事而紂惡之。文王乃懼，請入洛西之地，赤壤之國方千里，以請解炮烙之刑。天下皆說。仲尼聞之曰：仁哉，文王！輕千里之國而請解炮烙之刑。智哉，文王！出千里之地而得天下之心。",
                    "zhushu": "",
                    "type": 2
                },
                {
                    "paragraph": "或曰：仲尼以文王爲智也，不亦過乎？夫智者，知禍難之地而辟之者也，是以身不及於患也。使文王所以見惡於紂者，以其不得人心耶？則雖索人心以解惡可也。紂以其大得人心而惡之，已又輕地以収人心，是重見疑也，固其所以桎梏囚於羑里也。鄭長者有言：體道，無爲無見也。此最宜於文王矣，不使人疑之也。仲尼以文王爲智，未及此論也。",
                    "zhushu": "",
                    "type": 2
                },
                {
                    "paragraph": "𣈆平公問叔向曰：昔者齊桓公九合諸侯，一匡天下，不識臣之力也。叔向對曰：管仲善制割，賔胥無善削縫，",
                    "zhushu": "言損益，若女工，剪削彌縫。"
                },
                {
                    "paragraph": "隰朋善純縁，",
                    "zhushu": "言増，飾若女工之。純縁也。"
                },
                {
                    "paragraph": "衣成，君舉而服之，亦臣之力也，君何力之有？師曠伏琴而笑之。公曰：太師奚笑也？師曠對曰：臣笑叔向之對君也。凢爲人臣者，猶炮宰和五味而進之君，君弗食，孰敢强之也？臣請譬之：君者，壤地也；臣者，草木也。必壤地美，然後草木碩大，亦君之力，臣何力之有？",
                    "zhushu": "",
                    "type": 2
                },
                {
                    "paragraph": "或曰：叔向、師曠之對，皆偏辭也。夫一匡天下，九合諸侯，美之大者也，非專君之力也，又非專臣之力也。昔者宫之奇在虞，僖負羈在曹，二臣之智，言中事，發中功，虞、曹俱亡者，何也？此有其臣而無其君者也。且蹇叔處干而干亡，秦而秦霸，非蹇叔愚於干而智於秦也，此有君與無臣也。向日臣之力也，不然矣。昔者桓公宫中二市，婦閭",
                    "zhushu": "里門也。"
                },
                {
                    "paragraph": "二百，披髪而御婦人。得管仲爲五伯長，失管仲，得竪刁而身死蟲流，出尸不葬。以爲非臣之力也，且不以管仲爲霸；以爲君之力屯，且不以竪刁爲亂。昔者𣈆文公慕於齊女而亡歸，咎犯極諌，故使反𣈆國。故桓公以管仲合文公舅犯霸，而師曠曰君之力也，又不然矣。凢五霸所以能成功名於天下者，必君臣俱有力焉。故曰：叔向、師曠之對，皆偏辭也。齊桓公之時，𣈆客至，有司請禮。桓公曰：告仲父者王。",
                    "zhushu": "有司三請，皆曰：告仲父。"
                },
                {
                    "paragraph": "而優笑曰：易哉爲君。一曰仲父，二曰仲父。",
                    "zhushu": "優，俳優樂者名。"
                },
                {
                    "paragraph": "桓公曰：吾聞君人者，勞於索人，佚於使人。吾得仲父已難矣，得仲父之後，何爲不易乎哉？",
                    "zhushu": "",
                    "type": 2
                },
                {
                    "paragraph": "或曰：桓公之所應優，非君人者之言也。桓公以君人爲勞於索人，何索人爲勞哉？伊尹自以爲宰干湯，百里奚自以爲虜干穆公。虜，所辱也；宰，所羞也。蒙羞辱而接君上，賢者之憂世急也。然則君人者無道賢而已矣，索賢不爲人主難。且官職，所以任賢也；爵禄，所以賞功也。設官職，陳爵禄，而士自至，君人者奚其勞哉？使人又非所佚也。人主雖使人，必度量凖之，以刑名叅之；以事遇於法則行，不遇於法則止；功當其言則賞，不當則誅。以刑名收臣，以度量凖下，此不可釋也。君人者焉佚哉？索人不勞，使人不佚，而桓公曰勞於索人，佚於使人者，不然。且桓公管仲又不難。管仲不死其君而歸桓公，鮑叔輕官讓能而任之，桓公得管仲又不難，明矣。已得管仲之後，奚遽易哉？管仲非周公旦，周公旦假爲天子七年，成王壮，授之以政，非爲天下計也，爲其職也。夫不奪子而行天下者，必不背死君而事其讎；背死君而事其讎者，必不難奪子而行天下；不難奪子而行天下者，必不難奪其君國矣。管仲，公子糾之臣也，謀殺桓公而不能，其君死而臣桓公，管仲之取舍非周公旦，未可知也。若使管仲大賢也，且爲湯、武，桀、紂之臣也；桀、紂作亂，湯、武奪之。今桓公以易居其上，是以桀、紂之行，居湯、武之上，桓公危矣。若使管仲不肖人也，且爲田常。田常，簡公之臣也，而弑其君，今桓公以易居其上，是以簡公之易，居田常之上也，桓公又危矣。管仲非周公旦以明矣，然爲湯、武與田常，未可知也。爲湯、武，有桀、紂之危；爲田常，有簡公之亂也。已得仲父之後，桓公奚處易哉？若使桓公之任管仲，必知不欺己也，是知不欺主之臣也。然雖知不欺主之臣，今桓公以任管仲之專，借竪刁、易牙，蟲流出尸而作葬，桓公不知臣欺主與不欺主已明矣，而任臣如彼其專也，故曰桓公闇主。李兊治中山，苦陘令上計而入多。李兊曰：語言辨，聽之説，不度於義，謂之窕言",
                    "zhushu": "。苟且也。"
                },
                {
                    "paragraph": "無山林澤谷之利而入多者，謂之窕貨。君子不聽窕言，不受窕貨。之姑免矣。",
                    "zhushu": "",
                    "type": 2
                },
                {
                    "paragraph": "或曰：李子設辭曰：夫言語辨，聽之説，不度於義者，謂之窕言。辯在言者，説在聽者，言非聽者也。所謂不度於義，非謂聽者，必謂所聽也。聽者，非小人，則君子也。小人無義，必不能度之義也；君子度之義，必不肖說也。夫曰言語辯，聽之說，不度於義者，必不誠之言也。入多之爲窕貨也，未可逺行也。李子之姦弗蚤禁，使至於計，是遂過也。無術以知而入多，入多者，穰也，",
                    "zhushu": "穰、豐，多也。"
                },
                {
                    "paragraph": "雖倍入，將奈何？舉事愼隂陽之和，種樹節四時之適，無早晚之失，寒温之災，則入多。不以小功妨大務，不以和私欲害人事。丈夫盡於耕農，婦人力於織紝，則人多。務於畜飬之理，察於上地之冝，六畜遂，五榖殖，則入多。明於權計，審於地形，舟車、機械之利，用力少，致功大，則入多。利商市闗梁之行，能以所有致所無，客商歸之，外貨留之。儉於財用，節於衣食，宫室噐械，周於資用，不事玩好，則入多。入多，皆人爲也。若天事，風雨時，寒温適，土地不加大，而有豐年之功，則入多。人事天功二物者皆入多，非山林澤谷之利也。夫無山林澤谷之利入多，因謂之窕貨者，無術之害也。",
                    "zhushu": "",
                    "type": 2
                },
                {
                    "paragraph": "趙簡子圍衛之郛郭，犀楯犀櫓，立於矢石之所及，",
                    "zhushu": "簡子以犀爲脅櫓而自卧之。櫓，楯類也。"
                },
                {
                    "paragraph": "鼔之而士不起。簡子投枹曰：烏乎！吾之士數弊也。行人燭過免胄而對曰：臣聞之，亦有君之不能耳，無弊者。",
                    "zhushu": "但君不能用之耳。"
                },
                {
                    "paragraph": "昔者吾先君獻公并國十七，服國三十八，戰十有二勝，是民之用也。獻公沒，惠公即位，淫衍暴乱，身好玉女，秦人粢侵，去降十七里，亦是人之用也。惠公沒，文公授之，圍衛，取鄴，城濮之戰，五敗荆人，取尊名於天下，亦此人之用也。亦有君不能士耳，士無弊也。簡子乃去楯櫓，立矢石之所及，鼓之而士乗之，戰大勝。簡子曰：與吾得革車千乘，不如聞行人燭過之一言也。",
                    "zhushu": "",
                    "type": 2
                },
                {
                    "paragraph": "或曰：行人未有以説也，乃道惠公以此人，是敗，文公以此人是霸，未死所以用人也。",
                    "zhushu": "文能以賞信必罰，未必去櫓親立於矢石間。"
                },
                {
                    "paragraph": "簡子未可以速去脅櫓也。嚴親在圍，輕犯矢石，孝子之所愛親也。",
                    "zhushu": "孝子所以輕犯矢石而教者，謂親愛。"
                },
                {
                    "paragraph": "孝子愛親，百數之一也。",
                    "zhushu": "犯難救親，百人無一人，言孝稀也。"
                },
                {
                    "paragraph": "今以爲身處危而人尚可戰，是以百族之子於上皆善孝子之愛親也，是行人之誣也。",
                    "zhushu": "能孝於親者，尚百無益，況於君百族而行孝哉？是誣也。"
                },
                {
                    "paragraph": "好利惡害，夫人之所有也。賞厚而信，人輕敵矣；刑重而必失，人不北矣。長行徇上，數百不一失。喜利畏罪，人莫不然。將衆者不出乎莫不然之數，而道乎百，無失人之行，人未知衆之道也。",
                    "zhushu": ""
                }
            ]
        },
        {
            "name": "難三第三十八",
            "paragraphs": [
                {
                    "paragraph": "難三第三十八",
                    "zhushu": "",
                    "type": 1
                },
                {
                    "paragraph": "魯穆公問於子思曰：吾聞龐𥼴氏之子不孝，其行奚如？子思對曰：君子尊賢以崇徳，舉善以勸民。若夫過行，是細人之所識也，臣不知也。子思出。子服厲伯入，見龐𥼴氏子，子服厲伯對曰：其過三，皆君之所未嘗聞。自是之後，君貴子思而賤子服厲伯也。或曰：魯之公室，三世劫於季氏，不亦宜乎？明君求善而賞之，求姦而誅之，其得之一也。故以善聞之者，以説善同於上者也；以姦聞之者，以惡姦同於上者也；此宜賞譽之所力也。",
                    "zhushu": "聞善聞姦，俱當賞也。"
                },
                {
                    "paragraph": "不以姦聞，是異於上而下比周於姦者也，此冝毁罰之所及也。今子思不以過聞而穆公貴之，厲伯以姦聞而穆公賤之，人情皆喜貴而惡賤，故季氏之亂成而不止聞，此魯君之所以劫也。且此亡王之俗，取魯之民所以自美，而穆公獨貴之，不亦倒乎？文公出亡，獻公使寺人披功之蒲城，披斬其袪，文公奔翟。惠公即位，又使功之惠竇，不得也。及文公反國，披求見。公曰：蒲城之役，君令一宿而汝即至；惠竇之難，君令三宿而汝一宿，何其速也？披對曰：君令不二，除君之惡，恐不堪。蒲人、翟人，余何有焉？",
                    "zhushu": "當時君爲蒲、翟之人，無臣之分，則何有焉？"
                },
                {
                    "paragraph": "今公即位，其無蒲、翟乎？且桓公置射鈎而相管仲。君乃見之。",
                    "zhushu": "",
                    "type": 2
                },
                {
                    "paragraph": "或曰：齊、𣈆絶祀，不亦宜乎！桓公能用管仲之功而忘射鈎之怨，文公能聽寺人之言而弃斬祛之罪，桓公、文公能容二子者也。後世之君，明不及二公，後世之臣，賢不如二子。不忠之臣，以事不明之君，君不知，則有燕操、",
                    "zhushu": "子之也。"
                },
                {
                    "paragraph": "子罕、田常之賊；知之，則以管仲、寺人自解。君必不誅，而自以爲有桓文之徳，是臣讎而明不能燭，多假之資，自以爲賢而不戒，則雖無後嗣，不亦可乎？且寺人之言也，直飾",
                    "zhushu": "非識言也。"
                },
                {
                    "paragraph": "君令而不貳者，則是貞於君也。死君後生，臣不愧，而復爲貞。",
                    "zhushu": "不皆死，然後爲貞。"
                },
                {
                    "paragraph": "今恵公朝卒而暮事文公，寺人之不貳何如？人有設桓公隠者曰：一難、二難、三難，何也？桓公不能對，以告管仲。管仲對曰：一難也，近優而逺士；二難也，去其國而數之海；三難也，君老而晩置太子。桓公曰：善。不擇日而廟禮太子。",
                    "zhushu": "",
                    "type": 2
                },
                {
                    "paragraph": "或曰：管仲之射隠，不得也。士之用不在近逺，而俳優侏儒，固人主之所與燕也。則近優而逺士而以爲治，非其難者也。夫處世而不能用其有，而悖不去國，是以一人之力禁一國。以一人之力禁一國者，少能勝之。明能照逺姦而見隠微，必行之令，雖逺於海，内必無變。然則去國之海而不劫殺，非其難者也。楚成王置商臣以爲太子，又欲置公子職，商臣作難，遂弑成王。公子宰，周太子也。公子根有寵，遂以東州反，分而爲兩國。此皆非晩置太子之患也。夫分勢不二，庶孽卑，寵無籍，雖處大臣，晚置太子可也。然則晚置太子，庶孽不亂，又非其難也。物之所謂難者，必借人成勢而勿侵害己，可謂一難也；貴妾不使二后，二難也；愛孽不使危正適，専聽一臣而不敢偶君，此則可謂三難也。葉公子髙問政於仲尼，仲尼曰：政在悅近而来逺。哀公問政於仲尼，仲尼曰：政在選賢。齊景公問政於仲尼，仲尼曰：政在節財。三公出，子貢問曰：三公問夫子政一也，夫子對之不同，何也？仲尼曰：葉都大而國小，民有背心，故曰，政在悅近而来逺。魯哀公有大臣三人，外障距諸侯四隣之士，内比周而以愚其君，使宗廟不掃除，社稷不血食者，必是三臣也，故曰，政在選賢。齊景公築雍門爲路寢，一朝而以三百乘之家賜者三，",
                    "zhushu": "謂以大夫之業也。賜與爲寢也。"
                },
                {
                    "paragraph": "故曰，政在節財。或曰：仲尼之對，亡國之言也。恐民有倍心，而誠説之恱近而来逺，則是教民懷恵。恵之爲政，無功者受賞，而有罪者免，此法之所以敗也。法敗而亂，以亂政治敗民，未見其可也。且民有倍心者，君上之明有所不及也。不紹葉公之明，而使之恱近而来逺，是舎吾勢之所能禁，而使與不行惠以争民，非能持勢者也。夫堯之賢，六王之冠也。舜一從而咸包，而堯無天下矣。有人無術以禁下，恃爲舜而不失其民，不亦無術乎？明君見小姦於微，故民無大謀；行小謀於細，故民無大亂。此謂圖難於其所易也，爲大者於其所細也。今有功者必賞，賞者不得君，力之所致也；有罪者必誅，誅者不怨上，罪之所生也。民知誅罰之皆起於身也，故疾功利於業，而不受賜於君。太上，下智有之。此言太上之下民無說也，安取懷惠之民。上君之民無利害，說以恱近來逺，亦可舎己。哀公有臣外障距，内比周以愚其君，而說之以選賢，此非功伐之論也，選其心之所謂賢者也。使哀公知三子外障距内比周也，則三子不一日立矣。哀公不知選賢，選其心之所謂賢，故三子得任事。燕子噲賢子之而非孫卿，故身死爲僇。夫差智太宰嚭而愚子胥，故滅於越。魯君不必知賢，而説以選賢，是使哀公有夫差、燕噲之患也。明君不自舉臣，臣相進也；不自賢，功自徇也。論之於任，試之於事，課之於功，故羣臣公政而無私，不隱賢，不進不肖，然則人主奚勞於選賢？景公以百乘之家賜，而說以節，則是使景公無術使智富之侈，而獨儉於上，未免於貧也。有君以千里飬其口腹，則雖桀、紂不侈焉。齊國方三千里，而桓公以其半自飬，是侈於桀、紂也。然而能爲五霸冠者，知侈儉之地也。爲君不能禁下而自禁者，謂之劫；不能飾下而自飾者，謂之亂；不節下而自節者，謂之貧。明君使人無私，以詐而食者禁。力盡於事，歸利於上者必聞，聞者必賞；汙穢爲私者必知，知者必誅。然故忠臣盡忠於方公，民士竭力於家，百官精尅於上，",
                    "zhushu": "精亷尅已。"
                },
                {
                    "paragraph": "侈倍景公，非國之患也。",
                    "zhushu": "伊如上雖侈，非國之患也。"
                },
                {
                    "paragraph": "然則説之以節財，非其急者也。夫對三公一言，而三公可以無患，知下之謂也。知下明，則禁於微；禁於微，則姦無積；姦無積，則無比周；無比周，則公私分；公私分，則朋黨散；朋黨散，則無外障距内比周之患。知下明，則見精沐；見精沐，則誅賞明；誅賞明，則國不貧。故曰：一對而三公無患，知下之謂也。",
                    "zhushu": "韓子以齊桓侈於桀紂，猶未虧德，形於翰墨，著以爲殺，一何逆理之甚！其不得死秦獄，未必不由此也。"
                },
                {
                    "paragraph": "鄭子産晨出，過朿匠之閭，聞婦人之哭，撫其御之手而聽之。有間，遣吏執而問之，則手絞其夫者也。異日，其御問曰：夫子何以知之？子産曰：其聲懼。凡人於其親愛也，始病而憂，臨死而懼，已死而哀。今哭已死，不哀而懼，是以知其有姦也。",
                    "zhushu": "",
                    "type": 2
                },
                {
                    "paragraph": "或曰：子産之治，不亦多士乎？",
                    "zhushu": "不以法度而用智，故曰多事也。"
                },
                {
                    "paragraph": "必姦待耳目之所及而後知之，則鄭國之得姦者寡矣。不任典成之吏，",
                    "zhushu": "典，主也。謂其事而責成之。"
                },
                {
                    "paragraph": "不察叄伍之政，不眀度量，恃毒聦明，勞智慮，而以知姦，不亦無術乎？且夫物衆而智寡，寡不勝衆，智不足以徧知物，故則因物以治物。",
                    "zhushu": "謂若因龍以治鱗蟲，因鳯以治羽鳥也。"
                },
                {
                    "paragraph": "下衆而上寡，寡不勝衆者，言君不足以徧知臣也，故因人以知人。是以形體不勞而事治，智慮不用而姦得。故宋人語曰：一雀過，羿必得之。則羿誣矣。",
                    "zhushu": "羿雖善射，見雀未必一一得之，故曰誣也。"
                },
                {
                    "paragraph": "以天下爲之羅，則雀不失矣。夫知姦亦有大羅，不失其一而已矣。不脩其理，而以己之胷察爲之弓矢，則子産誣矣。老子曰：以智治國，國之賊也。其子産之謂矣。",
                    "zhushu": "",
                    "type": 2
                },
                {
                    "paragraph": "秦昭王問於左右曰：今時韓、魏孰與始強？左右對曰：弱於始也。今之如耳、魏、齊孰與曩之孟常、芒卯？對曰：不及也。王曰：孟常、芒卯率強韓、魏，猶無奈寡人何也？左右對曰：甚然。中期推琴而對曰：王之料天下過矣。夫六𣈆之時，知氏最強，滅范、中行而從韓、魏之兵以伐趙，灌以𣈆水，城之未沈者三板。知伯出，魏宣子御，韓康子爲𩥵乘。知伯曰：始吾不知水可以滅人之國，吾乃今知之。汾水可以灌安邑，絳水可以灌平陽。魏宣子肘韓康子，康子踐宣子之足，肘足接乎車上，而知氏分於𣈆陽之下。今足下雖強，未若知氏；韓、魏雖弱，未至如其𣈆陽之下也。此天下方用肘足之時，願王勿易之也。或曰：昭王之問也有失，左右中期之對也有過。凡明主之治國也，任其勢。勢不可害，則雖強，天下無奈何也，而況孟常、芒卯、韓、魏能奈我何？其勢可害也，則不肖如耳、魏齊及韓、魏猶能害之。然則害與不侵，在自恃而已矣，奚問乎？曰恃其不可侵，強與弱奚其擇焉？夫在不自恃，而問其奈何也，其不侵也幸矣。申子曰：失之數而求之信，則疑矣。其昭王之謂也。知伯無度，從韓康、魏宣而圖以水灌滅其國，此知伯之所以國亡而身死，頭爲飲柸之故也。今昭王乃問孰與始強，其畏有水人之患乎？雖有左右，非韓、魏之二子也，安有肘足之事？而中期曰：勿易，此虛言也。且中期之所官，琴瑟也。絃不調，弄不明，中期之任也，此中期所以事昭王者也。中期善承其任，未慊昭王也，而爲所不知，豈不妄哉？左右對之曰：弱於始與不及則可矣。其曰甚然則䛕也。申子曰：治不踰官，雖知不言。今中期不知而尚言之，故曰：昭王之問有失，左右中期之對皆有過也。",
                    "zhushu": "",
                    "type": 2
                },
                {
                    "paragraph": "管子曰：見其可，說之有證；見其不可，惡之有形。賞罰信於所見，雖所不見，其敢爲之乎？見其可，說之無說；證見其不可，惡之無形。賞罰不信於所見，而求所不見之外，不可得也。",
                    "zhushu": "",
                    "type": 2
                },
                {
                    "paragraph": "或曰：廣廷嚴居，衆人之所肅也；宴室獨處，曾、史之所僈也。觀人之所肅，非行情也。且君上者，臣下之所爲飾也。好惡在所見，臣下之飾姦物以愚其君，必也。明不能燭逺姦，見隱微，而待之以觀飾行，定賞罰，不亦𡚁乎？",
                    "zhushu": "",
                    "type": 2
                },
                {
                    "paragraph": "管子曰：言於室，滿於室；言於堂，滿於堂。是謂天下王。",
                    "zhushu": "",
                    "type": 2
                },
                {
                    "paragraph": "或曰：管仲之所謂言室滿室，言堂滿堂者，非特謂遊戲飲食之言也，必謂大物也。人主之大物，非法則術也。法者，編著之圖籍，設之於官府，而布之於百姓者也。術者，藏之於𦙄中，以偶衆端，而潜御羣臣者也。故法莫如顯，而術不欲見，是以明主言法，則境内卑賤莫不聞知也，不獨滿於堂；用術，則親受近習莫之得聞也，不得滿室。而管子猶曰：言於室滿室，言於堂滿堂。非法術之言也。",
                    "zhushu": ""
                }
            ]
        },
        {
            "name": "難四第三十九",
            "paragraphs": [
                {
                    "paragraph": "難四第三十九",
                    "zhushu": "",
                    "type": 1
                },
                {
                    "paragraph": "衛孫文子聘於魯，公登亦登。叔孫穆子趨進曰：諸侯之㑹，寡君未嘗後衛君也。今子不後寡君一等，寡君未知所過也。子其少安。孫子無辭，亦無悛容。穆子退而告人曰：孫子必亡。亡臣而不後君，過而不悛，亡之本也。",
                    "zhushu": "",
                    "type": 2
                },
                {
                    "paragraph": "或曰：天子失道，諸侯伐之，故有湯、武；諸侯失道，大夫伐之，故有齊、𣈆。臣而伐君者必亡，則是湯、武不王，𣈆、齊不立也。孫子君於衛，而後不臣於魯，臣之君也。君有失也，故臣有得也。不命亡於有失之君，而命亡於有得之臣，不察。魯不得誅衛大夫，而衛君之明不知不悛之臣。孫子雖有是二也，臣以亡？其所以亡其失，所以得君也。",
                    "zhushu": "",
                    "type": 2
                },
                {
                    "paragraph": "或曰：臣主之施，分也。臣能奪君者，以得相踦也。故非其分而取者，衆之所奪也；辭其分而取者，民之所予也。是以桀索㟭山之女，紂求比干之心，而天下謂湯身易名，武身受詈，而海内服。趙咺走山田外僕而齊𣈆從。則湯、武之所以王，齊𣈆之所以立，心非以其君也，彼得之而後以君處之也。今未有其所以得，而行其所以處，是倒義而逆德也。倒義則事之所以敗也，逆德則怨之所以聚也。敗亡之不察，何也？",
                    "zhushu": "",
                    "type": 2
                },
                {
                    "paragraph": "魯陽虎欲攻三桓，不尅而犇，齊景公禮之。鮑文子諫曰：不可。陽虎有寵於季氏，而欲伐於季孫，貪其富也。今君富於季孫，而齊大於魯，陽虎所以盡詐也。景公乃囚陽虎。或曰：千食之家，其子不仁，人之急利甚也。桓公，五伯之上也，争國而殺其兄，其利大也。臣主之間，非兄弟之親也。刼殺之功，制萬乘而享大利，則羣臣孰非陽虎也？事以㣲巧成，以踈拙敗，羣臣之未起難也，其備未具也。羣臣皆有陽虎之心，而君上不知，是㣲而巧也。陽虎貪於天下，以欲攻上，是䟽而拙也。不使景公加誅於拙虎，是鮑文子之說反也。臣之忠詐，在君所行也。君明而嚴，則羣臣忠；君懦而闇，則羣臣詐。知㣲之謂明，無救赦之謂嚴。不知齊之巧臣，而誅魯之成亂，不亦妄乎？",
                    "zhushu": "",
                    "type": 2
                },
                {
                    "paragraph": "或曰：仁貪不同心，故公子目夷辭宋，而楚商臣弑父；鄭去疾予弟，而魯桓弑兄。五伯兼并，而以桓律人，則是皆無貞亷也。且君明而嚴，則羣臣忠。陽虎爲亂於魯，不成而走，入齊而不誅，是承爲亂也。君明則誅，知陽虎之可以濟亂也，此見㣲之情也。語曰：諸侯以國爲親。君嚴，則陽虎之罪不可失，此無救赦之實也。則誅陽虎，所以使羣臣忠也。未知齊之巧臣，而廢明亂之罰，責於未然，而不誅昭昭之罪，此則妄矣。今誅魯之罪亂以威羣臣之有姦心者，而可以得季、孟、叔孫之親，鮑文之説，何以爲反？",
                    "zhushu": "",
                    "type": 2
                },
                {
                    "paragraph": "鄭伯將以髙渠彌爲卿，昭公惡之，固諫不聽。及昭公即位，懼其殺己也，辛夘，弑昭公而立子亶也。君子曰：昭公知所惡矣。公子圉曰：髙伯其爲戮乎？報惡已甚矣。",
                    "zhushu": "",
                    "type": 2
                },
                {
                    "paragraph": "或曰：公子圉之言也，不亦反乎？昭公之及於難者，報惡晚也。然則髙伯之晚於死者，報惡甚也。明君不懸怒，",
                    "zhushu": "有怒不行且舉之，故曰懸怒。"
                },
                {
                    "paragraph": "懸怒則臣罪輕舉以行計，則人主危。故靈臺之飲，衛侯怒而不誅，故禇師作難。食黿之羮，鄭君怒而不誅，故子公殺君。君子之舉知所惡，非甚之也，曰：知之若是其明也，而不行誅焉，以及於死。故知所惡，以見其無權也。人君非獨不足於見難而已，或不足於㫁制，令昭公見惡稽罪而不誅，使渠彌含憎懼死以徼幸，故不免於殺，是昭公之報惡不甚也。",
                    "zhushu": "",
                    "type": 2
                },
                {
                    "paragraph": "或曰：報惡甚者，大誅報小罪。大誅小罪也者，獄之至也。獄之患，故非在所以誅也，以讎之衆也。是以𣈆厲公滅三郄而欒、中行作難，鄭子都殺伯咺而食鼎起福，吴王誅子胥而越勾踐成霸。則衛侯之逐，鄭靈之弑，不以禇師之不死而公父之不誅也，以未可以怒而有怒之色，未可誅而有誅之心，怒其當罪而誅，不逆人心，雖懸奚害？夫未立有罪，即位之後，宿罪而誅齊胡，胡之所以滅也。君行之臣，猶有後患，況爲臣而行之君乎？誅既不當，而以盡爲心，是與天下爲讎也，則雖爲戮，不亦可乎？",
                    "zhushu": "",
                    "type": 2
                },
                {
                    "paragraph": "衛靈之時，彌子瑕有寵於衛國。侏儒有見公者，曰：臣之夢淺矣。公曰：奚夢？夢見竈者，爲見公也。公怒曰：吾聞人主者夢見日，奚爲見寡人而夢見竈乎？侏儒曰：夫日兼照天下，一物不能當也；人君兼照一國，一人不能壅也。故將見人主而夢日也。夫竈，一人煬焉，則後人無從見矣。或者一人煬君邪？則臣雖夢竈，不亦可乎？公曰：善。遂去雍鉏，退彌子瑕，而用司空狗。",
                    "zhushu": "",
                    "type": 2
                },
                {
                    "paragraph": "或曰：侏儒善假於夢以見主道矣，然靈公不知侏儒之言也。去雍鉏，退彌子瑕，而用司空狗者，是去所愛而用所賢也。鄭子都賢慶建而壅焉，燕子噲賢子之而壅焉。夫去所愛而用所賢，未免使一人煬已也。不肖者煬主，不足以害明。今不加知而使賢者煬主已，則賢矣。",
                    "zhushu": "",
                    "type": 2
                },
                {
                    "paragraph": "或曰：屈到嗜芰，文王嗜菖蒲，葅非正味也，而二賢尚之，所味不必美；𣈆靈侯說叅無恤，燕噲賢子之，非正士也，而二君尊之，所賢不必賢也。非賢而賢用之，與愛而用之同；賢誠賢而舉之，與用所愛異狀。故楚荘舉叔孫而霸，啇辛用費仲而滅，此皆用所賢而事相反也。燕噲雖舉所賢，而同於用所愛，衛奚距然哉？則侏儒之未可見也。君壅而不知其壅也，已見之後而知其壅也，故退壅臣，是加知之也。日不加知而使賢者煬已，則必危，而今以加知矣，則雖煬已，必不危矣。",
                    "zhushu": ""
                }
            ]
        },
        {
            "name": "難勢第四十",
            "paragraphs": [
                {
                    "paragraph": "難勢第四十",
                    "zhushu": "",
                    "type": 1
                },
                {
                    "paragraph": "慎子曰：飛龍乘雲，騰蛇遊霧，雲罷霧霽，而龍蛇與螾螘同矣，則失其所乘也。賢人而詘於不肖者，則權輕位卑也；不肖而能服於賢者，則權重位尊也。堯爲匹夫，不能治三人，而桀爲天子，能亂天下。吾以此知勢位之足恃而賢智之不足慕也。夫弩弱而矢髙者，激於風也；身不肖而令行者，得助於衆也。堯教於隸屬而民不聽，至於南面而王天下，令則行，禁則止。由此觀之，賢智未足以服衆，而勢位足以缶賢者也。",
                    "zhushu": "",
                    "type": 2
                },
                {
                    "paragraph": "應慎子曰：飛龍乘雲，騰蛇遊霧，吾不以龍蛇爲不託於雲霧之勢也。雖然，夫擇賢而専任勢，足以爲治乎？則吾未得見也。夫有雲霧之勢而能乘遊之者，龍蛇之材美之也。今雲盛而螾弗能乘也，霧醲而螘不能遊也，夫有盛雲醲霧之勢而不能乘遊者，螾螘之材薄也。今桀、紂南面而王天下，以天子之威爲之雲霧，而天下不免乎大亂者，桀、紂之材薄也。且其人以堯之勢以治天下也，其勢何以異桀之勢也亂天下者也。夫勢者，非能必使賢者用己，而不肖者不用己也。賢者用之則天下治，不肖者用之則天下亂。人之情性，賢者寡而不肖者衆，而以威勢之利濟亂世之不肖人，則是以勢亂天下者多矣，以勢治天下者寡矣。夫勢者，便治而利亂者也。故周書曰：毋爲虎傅翼，飛入邑，擇人而食之。夫乘不肖人於勢，是爲虎傅翼也。桀、紂爲髙臺深池以盡民力，爲炮烙以傷民性，桀、紂得乘四行者，南面之威爲之翼也。使桀、紂爲匹夫，未始行一而身在刑戮矣。勢者，養虎狼之心而成暴風亂之事者也，此天下之大患也。勢之於治亂，本末有位也，而語專言勢之足以治天下者，則其智之所至者淺矣。夫良馬固車，使臧獲御之則爲人笑，玉良御之而日取千里；車馬非異也，或至乎千里，或爲人笑，則拙相去遠矣。今以國位爲車，以勢爲馬，以號令爲轡，以刑罰爲鞭筴，使堯、舜御之則天下治，桀、紂御之則天下亂，則賢不肖相去遠矣。夫欲追速致遠，不知任王良；欲進利除害，不知任賢能，此則不知類之患也。夫堯、舜亦治民之王良也。復應之曰：其人以勢爲足恃以治官。客曰「必待賢乃治」，則不然矣。夫勢者，名一而變無數者也。勢必於自然，則無爲言於勢矣。吾所爲言勢者，言人之所設也。夫聖、舜生而在上位，雖有十桀、紂不能亂者，則勢治也。桀、紂亦生而在上位，雖有十堯、舜而亦不能治者，則勢亂也。故曰：勢治者則不可亂，而勢亂者則不可治也。此自然之勢也，非人之所得設也。若吾所言，謂人之所得勢也而已矣，賢何事焉！何以明其然也？客曰：「人有鬻矛與楯者，譽其楯之堅，物莫能陷也。俄而又譽其矛曰：吾矛之利，物無不陷也。」人應之曰：「以子之矛，陷子之楯，何如？」其人弗能應也。以爲不可陷之楯與無不陷之矛，爲名不可兩立也。夫賢之爲勢不可禁，而勢之爲道也無不禁，以不可禁之勢，此矛楯之說也。夫賢勢之不相客亦明矣。且夫堯、舜、桀、紂，千世而一出，是比肩隨踵而生也。世之治者不絶於中，吾所以爲言勢者，中也。中者，上不及堯、舜，而下亦不爲桀、紂。抱法處勢則治，背法去勢則亂。今廢勢背法而待堯、舜，堯、舜至乃治，是千世亂而一治也。抱法處勢而待桀、紂，桀、紂至乃亂，是千世治而一亂也。且夫治千而亂一，與治一而亂千也，是猶乘𩦸駬而分馳也，揚去亦逺矣。夫弃隠括之法，去度量之數，使奚仲爲車，不使成一輪。無慶賞之勸，刑罰之威，釋勢委法，堯、舜户說而人辨之，不能治三家。夫勢之足用亦明矣，而日必待賢，則亦然矣。且夫百日不食以待粱肉，餓者不活，今待堯、舜之賢乃治當世之民，是猶待粱肉而救餓之說也。夫曰：良馬固車，臧獲御之則爲人笑，王良御之則日取乎千里。吾不以爲然。夫待越人之善海游者以救中國之溺人，越人善遊矣，而溺者不濟矣。夫待古之王良以馭今之馬，亦猶越人救溺之說也，不可亦明矣。夫良馬固車，五十里而一置，使中手御之，追速致逺，可以及也，而千里可日致也，何必待古之王良乎？且御非使王良也，則必使倉獲敗之；治非使堯、舜也，則必使桀、紂亂之。此味非飴蜜也，必苦萊亭歴也。此則積辯累辭，離理失術，兩未之議也，奚可以難失道理之言乎哉？客議未及此論也。",
                    "zhushu": ""
                }
            ]
        },
        {
            "name": "問辯四十一",
            "paragraphs": [
                {
                    "paragraph": "問辯四十一",
                    "zhushu": "",
                    "type": 1
                },
                {
                    "paragraph": "或問曰：「辯安在乎？」對曰：「生於上之不眀也。」問者曰：「上之不眀因生辯也，何哉？」對曰：「眀主之國，令者，言最貴者也；法者，事最適者也。言無二貴，法不兩適，故言行而不軌於法令者必禁。若其無法令而可以接詐、應变、生利、揣事者，上必采其言而責其實。言當則有大利，不當則有重罪。是以愚者畏罪而不敢言，智者無以訟。此所以無辯之故也。亂世則不然。主有令，而民以文學非之；官府有法，民以私行矯之。人主顧漸其法令，而尊學者之智行，此世之所以多文學也。夫言行者，以功用爲之的殻者也。夫砥礪殺矢而以妄發，其端未嘗不中秋毫也，然而不可謂善射者，無常儀的也。設五寸之的，引十步之遠，非羿、逄蒙不能必中者，有常也。故有常則羿、逄蒙以五寸的爲巧，無常則以妄發之中秋毫爲拙。今聽言觀行，不以公用爲之的彀，言雖至察，行雖至堅，則妄發之說也。是以亂世之聽言也，以難知爲察，以博文爲辯；其觀行也，以離羣爲賢，以犯上爲抗。人主者說辯察之言，尊賢抗之行，故夫作法術之人，立取舍之行，别辭争之論，而莫爲之正。是以儒服帶劒者衆，而耕戰之士寡；堅白無厚之詞章，而憲令之法息。故曰：上不明則辯生焉。」",
                    "zhushu": ""
                }
            ]
        },
        {
            "name": "問田第四十二",
            "paragraphs": [
                {
                    "paragraph": "問田第四十二",
                    "zhushu": "",
                    "type": 1
                },
                {
                    "paragraph": "徐渠問田鳩曰：「臣聞智士不襲下而遇君，聖人不見功而接上。令陽成義渠眀將也，而措於毛伯；公孫亶囘聖相也，而關於州部，何哉？」田鳩曰：「此無他故異物，主有度、上有術之故也。且足下獨不聞楚將宋觚而失其政，魏相馮離而亡其國？二君者驅於聲詞，眩乎辯說，不試於毛伯，不關乎州部，故有失政亡國之患。由是觀之，夫無毛伯之試，州部之關，豈明主之備哉？」",
                    "zhushu": "",
                    "type": 2
                },
                {
                    "paragraph": "堂谿公謂韓子曰：「臣聞服禮辭讓，全之術也；修行退智，遂之道也。今先生立法術，設度數，臣竊以爲危於身而殆於軀。何以效之？所聞先生術曰：『楚不用吳起而削亂，秦行商君而富彊。二子之言已當矣。然而吳起支解而商君車裂者，不逢世遇主之患也。』逢遇不可必也，患禍不可斥也。夫舍乎全遂之道，而肆乎危殆之行，竊爲先生無取焉。」韓子曰：「明先生之言矣。夫治天下之柄，齊民萌之度，甚未易處也。然所以廢先王之教，而行賤臣之所取者，竊以爲立法術、設度數，所以利民萌、便衆庶之道也。故不憚亂主闇上之患禍，而必思以齊民萌之資利者，仁智之行也。憚亂主闇上之患禍，而避乎死亡之害，知明而不見民萌之資夫科身者，貪鄙之爲也。臣不忍嚮貪鄙之爲，不敢傷仁智之行。先王有幸臣之意，然有大傷臣之實。」",
                    "zhushu": ""
                }
            ]
        },
        {
            "name": "定法第四十三",
            "paragraphs": [
                {
                    "paragraph": "定法第四十三",
                    "zhushu": "",
                    "type": 1
                },
                {
                    "paragraph": "問者曰：「申不害、公孫鞅，此二家之言孰急於國？」應之曰：「是不可程也。人不食十日則死，大寒之隆不衣亦死。謂之衣食孰急於人，則是不可一無也，皆養生之具也。今申不害言術，而公孫鞅爲法。術者，因任而授官，循名而責實，操殺生之柄，諌羣臣之能者也，此人主之所執也。法者，憲令著於官府，刑罰必於民心，賞存乎慎法，而罰加乎姦令者也，此臣之所師也。君無術則弊於上，臣無法則亂於下，此不可一無，皆帝王之具也。」",
                    "zhushu": "",
                    "type": 2
                },
                {
                    "paragraph": "問者曰：「徒術而無法，徒法而無術，其不可，何哉？」對曰：「申不害，韓昭侯之佐也。韓者，𣈆之别國也。𣈆之故法未息，而韓之新法又生；先君之令未收，而後君之令又下。申不害不擅其法，不一其憲令，則姦多。故利在故法前令則道之，利在新法後令則道之。利在故新相反，前後相勃，則申不害雖十使昭侯用術，而姦臣猶有所譎其辭矣。故託万乘之勁韓，七十年而不至於覇王者，雖用術於上，法不勤飾於官之患也。公孫鞅之治秦也，設告相坐而責其實，連什伍而同其罪，賞厚而信，刑重而必。是以其民用力勞而不休，逐敵危而不却，故其國富而兵強。然而無術以知姦，則以其富強也資人臣而已矣。及孝公、商君死，惠王即位，秦法未敗也。而張儀以秦殉韓、魏。惠王死，武王即位，甘茂以秦殉周。武王死，昭襄王即位，穰侯越韓、魏而東攻齊，五年而秦不益尺土之地，乃城其陶邑之封。應侯攻韓八年，成其汝南之封。自是以来，諸用秦者，皆應、穰之類也。故戰勝則大臣尊，益地則私封立，主無術以知姦也。商君雖十飾其法，人臣反用其資。故乗強秦之資，數十年而不至於帝王者，法不勤飾於官、主無術於上之患也。」",
                    "zhushu": "",
                    "type": 2
                },
                {
                    "paragraph": "問者曰：主用申子之術，而官行商君之法，可乎？對曰：申子未盡於法也。申子言：不踰官，雖知言。法不踰官，謂之守職也可；知而弗言，是不謂過也。人主以一國目視，故視莫明焉；以一國耳聽，故聽莫聦焉。今知而弗言，則人主尚安假借矣？商君之法曰：斬一首者爵一級，欲爲官者爲五十石之官；斬二首者爵一級，欲爲官者爲百石之官。官爵之遷與斬首之功相稱也。今有法曰：斬首者令爲醫、匠，則屋不成而病不已。夫匠者，手巧也，而醫者，齊藥也，而以斬首之功爲之，則不當其能。今治官者，智能也；今斬首者，勇力之所加而治者智能之官，是以斬首之功爲醫、匠也。故曰：二子之於法術，皆未盡善也。",
                    "zhushu": ""
                }
            ]
        },
        {
            "name": "說疑第四十四",
            "paragraphs": [
                {
                    "paragraph": "說疑第四十四",
                    "zhushu": "",
                    "type": 1
                },
                {
                    "paragraph": "凡治之大者，非謂其賞罰之當也。賞無功之人，罰不辜民，非所謂明也。賞有功，罰有罪，而不失其人，方在於人者也，非能生功止過者也。是故禁姦之法，太上禁其心，其次禁其言，其次禁其事。今世皆曰：尊主安國者，必以仁義智能。而不知卑主危國者之必以仁義智能也。故有道之主，遠仁義，去智能，服之以法。是以譽廣而名威，民治而國安，知用民之法也。凡術也者，主之所以執也；法也者，官之所以師也。然使郎中日聞道於郎門之外，以至於境内日見法，又非其難者也。昔者有扈氏有失度，讙兠氏有孤男，三苖有成駒，桀有侯侈，紂有崇侯虎，𣈆有優施，此六人者，亡國之臣也。言是如非，言非如是，内險以賊，其外小謹，以徴其善；稱道往古，使良事沮；善禅其主，以集精微，亂之以其所好。此夫郎中左右之類者也。往世之主，有得人而身安國存者，有得人而身危國亡者。得人之名一也，而利害相千万也，故人主左右不可不慎也。爲人主者誠眀於臣之所言，則别賢不肖如黒白矣。若夫許由、續牙、𣈆伯陽、秦顛頡、衛僑如、狐不稽、重明、董不識、卞随、務光、伯夷、叔齊，此十二人者，皆上見利不喜，下臨難不恐，或與之天下而不取，有萃辱之名，則不樂食穀之利。夫見利不喜，上雖厚賞，無以勸之；臨難不恐，上雖嚴刑，無以威之。此之謂不令之民也。此十二者，或伏死於窟穴，或槁死於草木，或饑餓於山谷，或沉溺於水泉。有如此，先古聖王皆不能臣，當今之世，將安用之？若夫關龍逢、王子比干、隨季梁、陳泄冶、楚申胥、吳子胥，此六人者，皆疾争強諌以勝其君。言聽事行，則如師徒之勢。一言而不聽，一事而不行，則陵其主以語，待之以其身，雖死家破，要領不屬，手足異處，不難爲也。如此臣者，先古聖王皆不能忍也，當今之時，将安用之？若夫齊田恒、宋子罕、魯季孫意如、𣈆僑如、衛子南勁、鄭太宰欣、楚白公、周單茶、燕子之，此九人者之爲其臣也，皆朋黨比周以事其君，隱正道而行私曲，上偪君，下亂治，援外以撓内，親下以謀上，不難爲也。如此臣者，唯聖王智主能禁之，若夫昏亂之君，能見之乎？若夫后稷、臯陶、伊尹、周公旦、太公望、管仲、隰朋、百里奚、蹇叔、舅犯、趙襄、范蠡、大夫種、逄同、華登，此十五人者爲其臣也，皆夙興夜寐，卑身賤躰，竦必白意，明刑辟、治官職以事其君。進善言、通道法而不敢矜其善，有成功立事而不敢伐其勞。不難破家以便國，殺身以安主，以其主爲髙天泰山之尊，而以其身爲壑谷鬴洧之卑；主有明名廣譽於國，而身不難受壑谷鬴洧之卑。如此臣者，雖當昏亂之主，尚可致功，況於顯明之主乎？此謂霸王之佐也。若夫周滑之、鄭王孫申、陳公孫寕、儀行父、荆芊尹申亥、随少師、越種干、吳王孫頟、𣈆陽成泄、齊竪刁、易牙，此十二人者之爲其臣也，皆思小利而忘法義，進則揜蔽賢良以隂闇其主，退則撓亂百官而爲禍難，皆輔其君，共其欲，苟得一說於王，雖破國殺衆，不難爲也。有臣如此，雖當聖王，尚恐奪之，而況昏亂之君，其能無夫乎？有臣如此者，皆身死國亡，爲天下笑。故周威公身殺，國分爲二；鄭子陽身殺，國分爲三；陳靈身死於夏徴舒氏；荆靈王死於乾谿之上；随亡於荆；吳并於越；知伯滅於𣈆陽之下；桓公身死七日不收。故曰：諂䛕之臣，唯聖王知之，而亂主近之，故至身死國亡。聖王明君則不然，内舉不避親，外舉不避讎。是在焉，從而舉之；非在焉，從而罰之。是以賢良遂進而姦邪並退，故一舉而能服諸侯。其在記曰：堯有丹朱，而舜有商均，啓有五觀，商有太甲，武王有管、蔡。五王之所誅者，皆父兄子弟之親也，而所殺亡其身、殘破其家者，何也？以其害國、傷民、敗法類也。觀其所舉，或在山林藪澤巖穴之間，或在囹圄緤紲纆索之中，或在割烹芻牧飯牛之事。然明主不羞其卑賤也，以其能，爲可以明法，便國利民，從而舉之，身安名尊。亂主則不然，不知其臣之意行，而任之以國，故小之名卑地削，大之國亡身死，不明於用臣也。無數以度其臣者，必以其衆人之口斷之。衆之所譽，從而悅之；衆之所非，從而憎之。故爲人臣者破家殘賥，内搆黨與、外接巷族以爲譽，從隂約結以相固也，虛相與爵禄以相勸也。曰：與我者將利之，不與我者将害之。衆貪其利，劫其威：彼誠喜，則能利己；忌怒，則能害己。衆歸而民留之，以譽盈於國，發聞於主。主不能理其情，因以爲賢。彼又使譎詐之士，外假爲諸侯之寵使，假之以輿馬，信之以瑞節，鎮之以辭令，資之以幣帛，使諸侯淫說其主，微挾私而公議。所爲使者，異國之主也；所爲談者，左右之人也。主說其言而辯其辭，以此人者，天下之賢士也。内外之於左右，其諷一而語同。大者不難卑身尊位以下之，小者髙爵重禄以利之。夫姦人之爵禄重而黨與彌衆，又有姦邪之意，則姦臣愈反而説之，曰：「古之所謂聖君眀王君者，非長幼弱也，及以次序也，以其搆黨與，聚巷族，偪上弑君而求其利也。」彼曰：「何知其然也？」因曰：「舜偪堯，禹偪舜，湯放桀，武王伐紂。此四王者，人臣弑其君者也，而天下譽之。察四王之情，貪得人之意也；度其行，暴亂之兵也。然四王自廣措也，而天下稱大焉；自顯名也，而天下稱明焉。則威足以臨天下，利足以蓋世，天下從之。」又曰：「以今時之所聞，田成子取齊，司城子罕取宋，太宰欣取鄭，單氏取周，易牙之取衛，韓、魏、趙三子分𣈆，此六人，臣之弑其君者也。姦臣聞此，蹷然舉耳以爲是也。故内搆黨與，外攄巷族，觀時發事，一舉而取國家。且夫内以黨與刧弑其君，外以諸侯之懽驕易其國，隱敦適、持私曲，上禁君、下撓治者，不可勝數也。是何也？則不明於擇臣也。記曰：周宣王以來，亡國數十，其臣弑其君取國者衆矣。然則難之從内起與從外作者，相半也。能一盡其民力，破國殺身者，尚皆賢主也。若夫轉身法易位，全衆傳國，最其病也。爲人主者，誠明於臣之所言，則雖罼弋馳騁，撞鐘舞女，國猶且存也。不明臣之所言，雖節儉勤勞，布衣惡食，國猶自亡也。趙之先君敬侯，不修徳行，而好縱慾，適身體之所安，耳目之所樂，冬日罼弋，夏浮淫，爲長夜，數日不廢御觴，不能飲者以筩灌其口，進退不肅、應對不恭者斬於前。故居處飲食如此其不節也，制刑殺戮如此其無度也。然敬侯享國數十年，兵不頓於敵國，地不虧於四鄰，内無君臣百官之亂，外無諸侯鄰國之患，眀於所以任臣也。燕君子噲，邵公奭之後也，地方數千里，持㦸數千萬，不安子女之樂，不聽鐘石之聲，内不堙汙池臺榭，外不罼弋田獵，又親操耒耨以修畎畒。子噲之苦身以憂民如此其甚也，雖古之所謂聖王眀君者，其勤身而憂世不甚於此矣。然而子噲身死國亡，奪於子之，而天下笑之，此其何故也？不眀乎所以任臣也。故曰：人臣有五姦，而主不知也。爲人主者，有侈用財貨賂以取譽者，有務慶賞賜予以移衆者，有務朋黨徇智尊士以擅逞者，有務觧免赦罪獄以事威者，有務奉下、直曲、怪言、偉服、瑰稱以眩民耳目者。此五者，眀君之所疑也，而聖主之所禁也。去此五者，則譟詐之人不敢北面談立；文言多，實行寡而不當法者，不誣敢情以談説。是以羣臣居則修身，動則任力，非上之令不敢擅作、疾言、誣事，此聖王之所以牧臣下也。彼聖主眀君，不適疑物以闚其臣也，見疑物而無反者，天下鮮矣。故曰：孽有擬適之子，配有擬妻之妾，廷有擬相之臣，臣有擬主之寵。此四者，國之所危也。故曰：内寵並后，外寵貳政，枝子配適，大臣擬主，亂之道也。故周記曰：無尊妾而卑妻，無孽適子而尊小枝，无尊嬖臣而匹上卿，無尊大臣以擬其主也。四擬者破，則上無意、下無怪也。四擬不破，則隕身滅國矣。",
                    "zhushu": ""
                }
            ]
        },
        {
            "name": "詭使第四十五",
            "paragraphs": [
                {
                    "paragraph": "詭使第四十五",
                    "zhushu": "",
                    "type": 1
                },
                {
                    "paragraph": "聖人之所以爲治道者三：一曰利，二曰威，三曰名。夫利者，所以得民也；威者，所以行令也；名者，上下之所同道也。非此三者，雖有不急矣。今利非無有也，而民不化上；威非不存也，而下不聽從；官非無法也，而治不當名。三者非不存也，而世一治一亂者，何也？夫上之所貴與其所以爲治相反也。夫立名號，所以爲尊也，今有賤名輕實者，世謂髙。設爵位所以爲賤貴基也，而簡上不求見者，世謂之賢。威利所以行令也，而無利輕威者，謂之重。法令所以爲治也，而不從法令爲私善者，世謂之忠。官爵所以勸民也，而好名義不進仕者，世謂之烈士。刑罰所以擅威也，而輕法不避刑戮死亡之罪者，世謂之勇夫。民之急名也，甚其求利也，如此，則士之饑餓乏絶者，焉得無巖居苦身以爭名於天下哉？故世之所以不治者，非下之罪，上失其道也。常貴其所以亂，而賤其所以治，是故下之所欲，常與上之所以爲治相詭也。今下而聽其上，上之所急也。而惇慤純信，用心怯言，時謂之窶。守法固，聽令審，則謂之愚。敬上畏罪，則謂之怯。言時節，行中適，則謂之不肖。無二心私學吏，聽吏從教者，則謂之陋。難致，謂之正。難予，謂之亷。難禁，謂之齊。有令不聽從，謂之勇。無利扵上，謂之愿。少欲、寛惠、行徳，謂之仁。重厚自尊，謂之長者。私學成羣，謂之師徒。閑静安居，謂之有思。損仁逐利，謂之疾。險躁佻反覆，謂之智。先爲人而後自爲，類名號，言汎愛天下，謂之聖。言大本，稱而不可用，行而乖扵世者，謂之大人。賤爵禄，不撓上者，謂之傑。下漸行如此，入則亂民，出則不便也。上宜禁其欲，滅其近，而不止也，又從而尊之，是教下亂上以爲治也。凡所冶者，刑罰也，今有私行義者尊。社稷之所以立者，安静也，而躁險讒䛕者任。四封之内所以聽從者，信與徳也，而陂知傾覆者使。令之所以行，威之所以立者，恭儉聽上，而巖居非世者顯。倉廩之所以實者，耕農之本務也，而綦組、錦繡、刻書爲末作者富。名之所以成，城池之所以廣者，戰士也，今死之孤飢餓乞扵道，而優笑酒徒之屬乗車衣絲。賞禄，所以盡民力易下死也，今戰勝攻取之士勞而賞不霑，而卜筮、視手理、狐蟲爲順乱扵前者日賜。上握度量，所以擅生殺之柄也，今守度奉量之士欲以忠嬰上而不得見，巧言利辭行姦軌以倖偷世者數御。據法直言，名刑相當，循䋲墨，誅姦人，所以爲上治也，而愈遠逺，諂施順意從欲以危世者近習。悉租稅，專民力，所以僃難充倉府也，而士卒之逃事狀匿、附託有威之門以避傜賦而上不得者萬数。夫陳善田利宅，所以戰士卒也，而斷頭裂腹、播骨乎平原野者，無宅容身，死田畒，而女妹有色，大臣左右無功者，擇宅而受，擇田而食。賞利一從上出，所善剬下也，而戰介之士不得職，而間官之士尊顯。上以此爲教，名安得无卑，位安得無危？夫卑名位者，必下之不從法令、有二心無私學反逆世者也，而不禁其行、不破其羣以散其黨，又從而尊之，用事者過矣。上世之所以立亷耻者，所以屬下也，今士大夫不羞汙泥醜辱而宦，女妹私義之門不待次而宦。賞賜，之所以爲重也，而戰闘有功之士貧賤，而便辟優徒超級。名號誠信，所以通威也，而主揜障，近習女謁竝行，百官主爵遷人，用事者過矣。大臣官人，與下先謀比周，雖不法行，威利在下，則主卑而大臣重矣。夫立法令者，以廢私也，法令行而私道廢矣。私者，所以亂法也。而士有二心私學、巖居窞路、託伏深慮，大者非世，細者惑下。上不禁，又從而尊之以名，化之以實，是無功而顯，無勞而富也。如此，則士之有二心私學者，焉得無深慮、勉知詐與誹謗法令，以求索與世相反者也？凡亂上反世者，常士有二心私學者也。故本言曰：所以治者，法也；所以亂者，私也。法立，則莫得爲私矣。故曰：道私者亂，道法者治。上無其道，則智者有私詞，賢者有私意。上有私惠，下有私欲，聖智成羣，造言作亂，以非法措扵上。上不禁塞，又從而尊之，是教下不聽上、不從法也。是以賢者顯名而居，姦人頼賞而富。賢者顯名而居，姦人頼賞而冨，是以上不勝下也。",
                    "zhushu": ""
                }
            ]
        },
        {
            "name": "六反第四十六",
            "paragraphs": [
                {
                    "paragraph": "六反第四十六",
                    "zhushu": "",
                    "type": 1
                },
                {
                    "paragraph": "畏死難，降北之民也，而世尊之曰“貴生之士”。學道立方，離法之民也，而世尊之曰“文學之士”。遊居厚飬，牟食之民也，而世尊之曰“有能之士”。語曲牟知，僞詐之民也，而世尊之曰“辯智之士”。行劒攻殺，暴憿之民也，而世尊之曰“磏勇之士”。活賊匿姦，當死之民也，而世尊之曰“任譽之士”。此六民者，世之所譽也。赴險殉誠，死節之民，而世少之曰“失計之民”也。寡聞從令，全法之民也，而世少之曰“樸陋之民”也。力作而食，生利之民也，而世少之曰“寡能之民”也。嘉厚純粹，整糓之民也，而世少之曰“愚戇之民”也。重命畏事，尊上之民也，而世少之曰“怯懾之民”也。挫賊遏姦，明上之民也，而世少之曰“讇讒之民”也。此六民者，世之所毁也。姦僞無益之民六，而世譽之如彼；耕戰有益之民六，而世毁之如此，此之謂“六反”。布衣循私利而譽之，世主聽虗聲而禮之，禮之所在，利必加焉。百姓循私害而訾之，世主壅於俗而賤之，賤之所在，害必加焉。故名賞在乎私惡當罪之民，而毁害在乎公善冝賞之士，索國之富強，不可得也。",
                    "zhushu": "",
                    "type": 2
                },
                {
                    "paragraph": "古者有諺曰：“爲政猶沐也，雖有弃髮，必爲之。”愛弃髮之費而忘長髮之利，不知權者也。",
                    "zhushu": "",
                    "type": 2
                },
                {
                    "paragraph": "夫彈痤者痛，飲藥者苦，爲苦憊之故不彈痤飲藥，則身不活，病不已矣。",
                    "zhushu": "",
                    "type": 2
                },
                {
                    "paragraph": "今上下之接，無子父之澤，而欲以行義禁下，則交必有郄矣。且父母之於子也，産男則相賀，産女則殺之。此俱出父母之懐袵，然男子受賀，女子殺之者，慮其後便，計之長利也。故父母之於子也，猶用計筭之心以相待也，而況無父子之澤乎？",
                    "zhushu": "",
                    "type": 2
                },
                {
                    "paragraph": "今學者之説人主也，皆去求利之心，出相愛之道，是求人主之過父母之親也，此不熟於論恩，詐而誣也，故明不受也。聖人之治也，審於法禁，法禁明著，則官法；必於賞罰，賞罰不阿，則民用。官官治則國富，國富則兵强，而覇王之業成矣。覇王者，人主之大利也。人主挾大利以聽治，故其任官者當能，其賞罰無私。使士民明焉，盡力致死，則功伐可立而爵禄可致，爵禄致而富貴之業成矣。富貴者，人臣之大利也。人臣挾大利以從事，故其行危至死，其力盡而不望。此謂“君不仁，臣不忠，則不可以覇王矣。”夫姦必知則備，必誅則止；不知則肆，不誅則行。夫陳輕貨於幽隱，雖曽、史可疑也；懸百金於市，雖大盗不取也。不知，則曾、史可疑於幽隱；必知，則大盗不取懸金於市。故明主之治國也，衆其守而重其罪，使民以法禁而不以廉止。母之愛子也倍父，父令之行於子者十母；吏之於民無愛，令之行於民也萬父。母積愛而令窮，吏威嚴而民聽從，嚴愛之筴亦可决矣。且父母之所以求於子也，動作則欲其安利也，行身則欲其逺罪也。君上之於民也，有難則用其死，安平則盡其力。親以厚愛闗子於安利而不聽，君以無愛利求民之死力而令行。明主知之，故不飬恩愛之心，而增威嚴之勢。故母厚愛處，子多敗，推愛也；",
                    "zhushu": "推，行也。"
                },
                {
                    "paragraph": "父薄愛教笞，子多善，用嚴也。",
                    "zhushu": "",
                    "type": 2
                },
                {
                    "paragraph": "今家人之治産也，相忍以饑寒，相強以勞苦，雖犯軍旅之難，饑饉之患，温衣美食者，必是家也；相憐以衣食，相惠以佚樂，天饑歲荒，嫁妻賣子者，必是家也。故法之爲道，前苦而長利；仁之爲道，偷樂而後窮。聖人權其輕重，出其大利，故用法之相忍，而弃仁人之相憐也。學者之言，皆曰“輕”，此亂亡之術也。凡賞罰之心者，勸禁也。賞厚，則所欲之得也疾；罰重，則所惠之禁也急。夫欲利者必惡害，害者，利之反也。反於所欲，焉得無惡？欲治者必惡亂，亂者，治之反也。是故欲治甚者，其賞必厚矣；其惡亂甚者，其罰必重矣。今取於輕刑者，其惡亂不甚也，其欲治又不甚也。此非特無術也，又乃無行。是故决賢、不肖、愚、知之美，在賞罰之輕重。且夫重刑者，非爲罪人也。明主之法，揆也。治賊，非治所揆也；所揆也者，是治死人也。刑盗，非治所刑也；治所刑也者，是治胥靡也。故曰：重一姦之罪，而止境内之邪，此所以爲治也。重罰者，盗賊也；而悼懼者，良民也。欲治者奚疑於重刑名！若夫厚賞者，非獨賞功也，又勸一國。受賞者甘利，未賞者慕業，是報一人之功，而勸境内之衆也，欲治者何疑於厚賞！今不知治者皆曰：“重刑傷民，輕刑可以止姦，何必於重哉？”此不察於治者也。夫以重止者，未必以輕止也；以輕止者，必以重止矣。是以上設重刑者而姦盡止，姦盡止，則此奚傷於民也？所謂重刑者，姦之所利者細，而上之所加焉者大也。民不以小利加大罪，故姦必止者也。所謂輕刑者，姦之所利者大，上之所加焉者小也。民慕其利而傲其罪，故姦不止也。故先聖有諺曰：“不躓於山，而躓於垤。”山者大，故人順之；垤微小，故人易之也。今輕刑罰，民必易之。犯而不誅，是驅國而弃之也；犯而誅之，是爲民設陷也。是故輕罪者，民之垤也。是以輕罪之爲民道也，非亂國也，則設民陷也，此則可謂傷民矣！",
                    "zhushu": "",
                    "type": 2
                },
                {
                    "paragraph": "今學者皆道書筴之頌語，不察當世之實事，曰：“上不愛民，賦歛常重，則用不足而下恐上，故天子大亂。”此以爲足其財用以加愛焉，雖輕刑罰，可以治也。此言不然矣。凡人之取重賞罰，固已足之之後也；雖財用足而後厚愛之，然而輕刑，猶之亂也。夫當家之愛子，財貨足用；貨財足用則輕用，輕用則侈泰。親愛之則不忍，不忍則驕恣。侈泰則家貧，驕恣則行暴。此雖財用足而愛厚，輕利之患也。凡人之生也，財用足則隳於用力，上懦則肆於爲非。財用足而力作者，神農也；上治懦而行脩者，曽、史也。夫民之不及神農、曽、史，亦明矣。",
                    "zhushu": "",
                    "type": 2
                },
                {
                    "paragraph": "老聃有言曰：“知足不辱，知止不殆。”夫以殆辱之故而不求於足之外者，老聃也。今以爲足民而可以治，是以民爲皆如老聃也。故桀貴在天子而不足於尊，富有四海之内而不足於寳。君人者雖足民，不能足使爲君天子，而桀未必爲天子爲足也，則雖足民，何可以爲治也？故明主之治國也，適其時事以致財物，論其税賦以均貧富，厚其爵禄以盡賢能，重其刑罰以禁姦邪，使民以力得富，以事致貴，以過受罪，以功致賞，而不念慈惠之賜，此帝王之政也。",
                    "zhushu": "",
                    "type": 2
                },
                {
                    "paragraph": "人皆寐，則盲者不知；皆嘿，則喑者不知。覺而使之視，問而使之對，則喑肓者窮矣。不聽其言也，則無術者不知；不任其身也，則不肖者不知。聽其言而求其當，任其身而責其功，則無術不肖者窮矣。夫欲得力士而聽其自言，雖庸人與烏獲不可别也；授之以鼎爼，則罷徤效矣。故官職者，能士之鼎爼也，任之以事而愚智分矣。故無術者得於不用，不肖者得於不任。言不用而自文以爲辯，身不任者而自飾以爲髙。世主眩其辯、濫其髙而尊貢之，是不須視而定明也，不待對而定辯也，喑盲者不得矣。明主聽其言必責其用，觀其行必求其功，然則虛舊之學不談，矜誣之行不飾矣。",
                    "zhushu": ""
                }
            ]
        },
        {
            "name": "八説第四十七",
            "paragraphs": [
                {
                    "paragraph": "八説第四十七",
                    "zhushu": "",
                    "type": 1
                },
                {
                    "paragraph": "爲故人行私謂之“不弃”，以公財分施謂之“仁人”，輕禄重身謂之“君子”，枉法曲親謂之“有行”，弃官寵交謂之“有俠”，離世遁上謂之“髙傲”，交争逆令謂之“剛材”，行惠取衆謂之“得民”。不弃者，吏有姦也；仁人者，公財損也；君子者，民難使也；有行者，法制毁也；有俠者，官職曠也；髙傲者，民不事也；剛材者，令不行也；得民者，君上孤也。此八者，匹夫之私譽，人主之大敗也。反此八者，匹夫之私毁，人主之公利也。人主不察社稷之利害，而用匹夫之私譽，索國之無危亂，不可得矣。",
                    "zhushu": "",
                    "type": 2
                },
                {
                    "paragraph": "任人以事，存亡治亂之機也。無術以任人，無所任而不敗。人君之所任，非辯智則脩潔也。任人者，使有勢也。智士者未必信也，爲多其智，因惑其信也。以智士之計，處乗勢之資而爲其私急，則君必欺焉。爲智者之不可信也，故任脩士者，使断事也。脩士者未必智，爲潔其身、因惑其智。以愚人之所惽，處治事之官而爲所然，則事必亂矣。故無術以用人，任智則君欺，任脩則君事亂，此無術之患也。明君之道，賤德義貴，下必㘴上，決誠以叅，聽無門户，",
                    "zhushu": "人莫能測也。"
                },
                {
                    "paragraph": "故智者不得詐欺。計功而行賞，程能而授事，察端而觀失，有過者罪，有能者得，故愚者不任事。智者不敢欺，愚者不得斷，則事無失矣。",
                    "zhushu": "",
                    "type": 2
                },
                {
                    "paragraph": "察士然後能知之，不可以爲令，夫民不盡察。賢者然後行之，不可以爲法，夫民不盡賢。楊朱、墨翟，天下之所察也，千世亂而卒不决，雖察而不可以爲官職之令。鮑焦、華角，天下之所賢也，鮑焦木枯，",
                    "zhushu": "立死，若木之枯也。"
                },
                {
                    "paragraph": "華角赴河，雖不可以爲耕戰之士。故人主之察，智士能其辯焉；人主之所尊，能士能盡其行焉。今世主察無用之辯，尊逺功之行，索國之富強，不可得也。博習辯智如孔、墨，孔、墨不耕耨，則國何得焉？脩孝寡欲如曽、史，曽、史不戰攻，則國何利焉？匹夫有私便，人主有公利。不作而飬足，不仕而名顯，此私便也；息文學而明法度，塞私便而一功勞，此公利也。錯法以道民也，而又貴文學，則民之所師法也疑；賞功以勸民也，而又尊行脩，則民之産利也惰。夫貴文學以疑法，尊行脩以貳功，索國之富強，不可得也。",
                    "zhushu": "",
                    "type": 2
                },
                {
                    "paragraph": "搢笏干戚，不適有方鐡銛；",
                    "zhushu": "言國軍異器。方，楯也。言搢笏之議，干戚之舞，與夫方楯鐵銛不相稱　也。"
                },
                {
                    "paragraph": "登降周旋，不逮日中奏百；貍首射矦，不當強弩趨發；干城距𢖍衝，不若堙穴伏櫜。古人亟於德，中世逐於智，當今争於力。古者寡事而僃簡，樸陋而不盡，故有珧銚而推車者。",
                    "zhushu": "珧　以垦爲銚也，即推輪也。上古摩垦而耨也。"
                },
                {
                    "paragraph": "古者人寡而相親，物多而輕利易譲，故有揖譲而傳天下者。然則行揖譲，髙慈惠，而道推仁厚，皆推政也。處多事之時，用寡士之噐，非智者之備也；當大爭之世，而循揖譲之軌，非聖人之治也。故智者不乘推車，聖人不行推政也。法所以制事，事所以名功也。法有立而有難，權其難而事成；事成而有害，權其害而功多，則爲之。無難之法，無害之功，天下有也。是以拔千丈之都，敗十萬之衆，死傷者軍之乗，",
                    "zhushu": "乗，謂其半也。"
                },
                {
                    "paragraph": "甲兵折挫，士卒死傷，而賀戰勝得地者，岀其小害計其大利也。夫沐者有弃髪，除者傷血肉。爲人見其難，因釋其業，是無術之事也。先聖有言曰：“規有摩而水有波，我欲更之，無奈之何！”此通權之言也。是以説有必立而曠於實者，言有辭拙而急於用者。故聖人不求無害之言，而務無易之事。人之不事𢖍石者，非貞廉而逺利也，石不能爲人多少，𢖍不能爲人輕重，求索不能得，故人不事也。明主之國，官不敢枉法，吏不敢爲私利，貨賂不行，是境内之事盡如𢖍石也。此其臣有姦者必知，知者必誅。是以有道之主，不求清潔之吏，而務必知之術也。",
                    "zhushu": "",
                    "type": 2
                },
                {
                    "paragraph": "慈母之於弱子也，愛不可爲前。",
                    "zhushu": "不可先以愛飬之也。"
                },
                {
                    "paragraph": "然而弱子有僻行，使之随師；有惡病，使之事醫。不随師則陷於刑，不事醫則疑於死。慈母雖愛，無益於振刑救死，則存子者非愛也。子母之性，愛也；臣主之權，筴也。母不能以愛存家，君安能以愛持國？明主者通於富强，則可以得欲矣。故謹於聽治，富强之法也。明其法禁，察其謀計。法明則内無變亂之患，計得於外無死虜之禍。故存國者，非仁義也。仁者，慈惠而輕財者也；暴者，心毅而易誅者也。慈惠，則不忍；輕財，則好與。心毅，則憎心見於下；易誅，則妄殺加於人。不忍，則罰多宥赦；好與，則賞多無功。憎心見，則下怨其上；妄誅，則民將背叛。故仁人在位，下肆而輕犯禁法，偷幸而望於上；暴人在位，則法令妄而臣主乖，民怨而亂心生。故曰：仁暴者皆亡國者也。",
                    "zhushu": "",
                    "type": 2
                },
                {
                    "paragraph": "不能具美食而勸餓人飯，不爲能活餓者也；不能辟草生粟而勸貸施賞賜，不能爲富民者也。今學者之言也，不務本作而好末事，知道虛聖以説民，此勸飯之說。勸飯之説，明主不受也。",
                    "zhushu": "",
                    "type": 2
                },
                {
                    "paragraph": "書約而弟子辯，法省而民訟簡，是以聖人之書必著論，明主之法必詳盡事。盡思慮，揣得失，智者之所難也；無思無慮，挈前言而責後功，愚者之所易也。明主慮愚者之所易，以責智者之所難，故智慮力勞不用而國治也。",
                    "zhushu": "",
                    "type": 2
                },
                {
                    "paragraph": "酸甘鹹淡，不以口斷而决於宰尹，則厨人輕君而重於宰尹矣。上下清濁而以耳斷，而决於樂正，則瞽工輕君而重於樂正矣。治國是非，不以術斷而决於寵人，則臣下輕君而重於寵人矣。人主不親觀聽，而制斷在下，託食於國者也。",
                    "zhushu": "",
                    "type": 2
                },
                {
                    "paragraph": "使人不衣不食而不饑不寒，又不惡死，則無事上之意。意欲不宰於君，則不可使也。今生殺之柄在大臣，而主令得行者，未嘗有也。虎豹必不用其爪牙而與鼷䑕同威，萬金之家必不用其富厚而與監門同資。有土之君，説人不能利，惡人不能害，索人欲畏重己，不可得也。",
                    "zhushu": "",
                    "type": 2
                },
                {
                    "paragraph": "人臣肆意陳欲曰“俠”，人主肆意陳欲曰“乱”，人臣輕上曰“驕”，人主輕下曰“暴”。行理同實，下以受譽，上以得非。人臣大得，人主大亡。明主之國，有貴臣，無重臣。貴者，爵尊而官大也；重臣者，言聽而力多者也。明主之國，遷官襲級，官爵受功，故有貴臣。言不度行而有僞，必誅，故無重臣也。",
                    "zhushu": ""
                }
            ]
        },
        {
            "name": "八經第四十八",
            "paragraphs": [
                {
                    "paragraph": "八經第四十八",
                    "zhushu": "",
                    "type": 1
                },
                {
                    "paragraph": "一、凡治天下，必因人情。人情者，有好惡，故賞罰可用；賞罰可用，則禁令可立而治道具矣。君執柄以處勢，故令行禁止。柄者，殺生之制也；勢者，勝衆之資也。廢置無度則權瀆，賞罰下共則威分。是以明主以懐愛而聽，不留説而計。故聽言不叅，則權分乎姦；智力不用，則君窮乎臣。故明主之行制也天，",
                    "zhushu": "不可測也。"
                },
                {
                    "paragraph": "其用人也鬼。",
                    "zhushu": "如鬼之隂密。"
                },
                {
                    "paragraph": "天則不非，",
                    "zhushu": "既高不測，誰能非之？"
                },
                {
                    "paragraph": "鬼則不困。",
                    "zhushu": "既陰密，誰能困之？"
                },
                {
                    "paragraph": "勢行敎嚴，逆而不違，",
                    "zhushu": "誰逆，天下不敢違，此勢之用也。"
                },
                {
                    "paragraph": "毀譽一行而不議。",
                    "zhushu": "毁譽一行，而天下不敢議。"
                },
                {
                    "paragraph": "故賞賢罰暴，舉善之至者也；賞暴罰賢，舉惡之至者也：是謂賞同罰異。賞莫如厚，使民利之；譽莫如美，使民榮之；誅莫如重，使民畏之；毁莫如惡，使民耻之。然後一行其法，禁誅於私家，不害功罪。賞罰必知之，知之，道盡矣。",
                    "zhushu": "",
                    "type": 2
                },
                {
                    "paragraph": "因情",
                    "zhushu": "一曰収智。",
                    "type": 2
                },
                {
                    "paragraph": "二、力不敵衆，智不尽物。與其用一人，不如用一國，",
                    "zhushu": "用君之一，人之智力，不如任衆而用國也。"
                },
                {
                    "paragraph": "故智力敵而羣物勝。揣中則私勞，不中則在過。下君盡已之能，中君盡人力，上君盡人之智。是以事至而結智，一聽而公㑹。聽不一則後悖於前，後悖於前則愚智不分；不公㑹則猶豫而不斷，不斷則事留。自取一，則毋道墮壑之累。故使之諷，諷定而怒。是以言陳之曰，必有筴籍。結智者事發而驗，結能者功見而謀成敗。成敗有徴，賞罰随之。事成則君收其功，規敗則臣任其罪。君人者合符猶不親，而況於力乎？事智猶不親，而況於懸乎？故非用人也不取同，同則君怒。使人相用則君神，則下盡。下盡下，則臣上不因君，而主道畢矣。",
                    "zhushu": "",
                    "type": 2
                },
                {
                    "paragraph": "主道",
                    "zhushu": "一曰結智。",
                    "type": 2
                },
                {
                    "paragraph": "三、知臣主之異利者王，以爲同者劫，與共事者殺。故明主審公私之分，審利害之地，姦乃無所乘。亂之所生，六也：主母，后姬，子姓，弟兄，大臣，顯賢。",
                    "zhushu": "主母君㓜稱制，后姬之姓，則强庶逼兄弟，則公子擅國。大臣代主執物者顯賢，則虛名掩君。"
                },
                {
                    "paragraph": "任吏責臣，主母不放；",
                    "zhushu": "廢亂，輙責於臣。"
                },
                {
                    "paragraph": "禮施異等，后姬不疑，分勢不貳，庶適不爭；",
                    "zhushu": "不令庶子貳嫡也。"
                },
                {
                    "paragraph": "權籍不失，兄弟不侵；",
                    "zhushu": "權柄國籍，不失於下也。"
                },
                {
                    "paragraph": "下不一門，大臣不擁；",
                    "zhushu": "不令一門專制，則不得權。"
                },
                {
                    "paragraph": "禁賞必行，顯賢不亂。臣有二因，謂外内也。外曰畏，",
                    "zhushu": "外臣行威物皆畏，"
                },
                {
                    "paragraph": "内曰愛。所畏之求得，所愛之言聽，此亂臣之所因也。外國之置諸吏者，結誅親暱重帑，則外不籍矣；爵禄循功，請者俱罪，則内不因矣。外不籍，内不因，則姦充塞矣。官襲節而進，以至大任，智也。其位至而任大者，以三節持之：曰質，曰鎮，曰固。親戚妻子，質也；爵禄厚而必，鎮也；叅伍貴帑，固也。賢者止於質，貪饕化於鎮，姦邪窮於固。忍不制則下上，小不除則大誅，而名實當則徑之。生害事，死傷名，則行飲食；不然，而與其讎：此謂除隂姦也。醫曰詭，詭曰易。易功而賞，見罪而罰，而詭乃止。是非不泄，説諌不通，而易乃不用。父兄賢良播出曰遊禍，其患鄰敵多資。僇辱之人近習曰狎賊，其患發忿疑辱之心生。藏怒持罪而不發曰増亂，其患徼幸妄舉之人起。大臣兩重提𢖍而不踦曰卷禍，其患家隆劫殺之難作。脱易不自神曰彈威，其患賊夫酖毒之亂起。此五患者，人主之不知，則有刼殺之事。廢置之事，生於内則治，生於外則亂。是以明主以功論之内，而以利資之外，其故國治而敵亂。即亂之道：臣憎，則起外若眩；臣愛，則起内若藥。",
                    "zhushu": "",
                    "type": 2
                },
                {
                    "paragraph": "起亂",
                    "zhushu": "一曰亂起。",
                    "type": 2
                },
                {
                    "paragraph": "四、參伍之道：行叄以謀多，揆伍以責失。行參必拆，揆伍必怒。不拆則瀆上，不怒則相和。拆之徴足以知多寡，怒之前不及其衆。觀聽之勢，其徴在比周而賞異也，誅母謁而罪同。言㑹衆端，必揆之以地，謀之以天，驗之以物，叄之以人。四徴者符，乃可以觀矣。參言以知其誠，易視以改其澤，執見以得非常。一用以務近習，重官以懼逺使。舉往以悉其前，即邇以知其内，䟽置以知其外。握明以問所闇，詭使以絶黷泄。倒言以嘗所疑，論反以得隂姦。設諌以綱獨爲，舉錯以觀姦動。明説以誘避過，卑適以觀直諂。宣聞以通未見，作鬬以散朋黨。深一以敬衆心，泄異以易其慮。似類則合其參，陳過則明其固。知辟罪以止威，隂使時循以省衷。漸更以離通比。下約以侵其上：相室，約其廷臣；廷臣，約其官屬；兵士，約其軍吏；遣使，約其行介；縣令，約其辟吏；郎中，約其左右；后姬，約其宮媛。此之謂條達之道。言通事泄，則術不行。",
                    "zhushu": "",
                    "type": 2
                },
                {
                    "paragraph": "立道",
                    "zhushu": "",
                    "type": 2
                },
                {
                    "paragraph": "五、明主，其務在周宻。是以喜見則德償，怒見則威分。故明王之言隔塞而不通，周宻而不見。故以一得十者，下道也；以十得一者，上道也。明主兼行上下，故姦無所失。伍、官、連、縣而鄰，謁過賞，失過誅。上之於下，下之於上，亦然。是故上下貴賤相畏以法，相誨以和。民之性，有生之實，有生之名。爲君者有賢知之名，有賞罰之實。名實俱至，故福善必聞矣。",
                    "zhushu": "",
                    "type": 2
                },
                {
                    "paragraph": "叅言",
                    "zhushu": "",
                    "type": 2
                },
                {
                    "paragraph": "六、聽不叅，則無以責下；言不督乎用，則邪説當上。言之爲物也以多信，不然之物，十人云疑，百人然乎，千人不可觧也。呐者言之疑，辯者言之信。姦之食上也，取資乎衆，籍信乎辯，而以類飾其私。人主不饜忿而待合叅，其勢資下也。有道之主聽言，督其用，課其功，功課而賞罰生焉，故無用之辯不留朝。任事者知不足以治職，則放官収。説大而誇則窮端，故姦得而怒。無故而不當爲誣，誣而罪臣。言必有報，説必責用也，故朋黨之言不上聞。凡聽之道，人臣忠論以聞姦，博論以内一。人主不智則姦得資。明主之道，已喜，則求其所納；已怒，則察其所搆；論於已變之後，以得毁譽公私之徴。衆諫以效智故，使君自取一以避罪，故衆之諫也敗。君之取也，無副言於上以設将然，今符言於後以知謾誠語。明主之道，臣不得兩諌，必任其一語；不得擅行，必合其叅，故姦無道進矣。",
                    "zhushu": "",
                    "type": 2
                },
                {
                    "paragraph": "聽法",
                    "zhushu": "",
                    "type": 2
                },
                {
                    "paragraph": "七、官之重也，毋法也；法之息也，上闇也。上闇無度，則官擅爲；官擅爲，故奉重無前；則徴多；徴多故富。官之富重也，亂功之所生也。明主之道取於任，",
                    "zhushu": "能任事則取之。"
                },
                {
                    "paragraph": "賢於官，",
                    "zhushu": "能守官則賛揚之。"
                },
                {
                    "paragraph": "賞於功。言程，主喜，俱必利；不當，主怒，俱必害；則人不私父兄而進其仇讎。勢足以行法，奉足以給事，而私無所生，故民勞苦而輕官。任事者毋重，使其寵必在爵；處官者毋私，使其利必在禄；故民尊爵而重禄。爵禄，所以賞也；民重所以賞也，則國治。刑之煩也，名之繆也；賞譽不當則民疑，民之重名與其重賞也均。賞者有誹焉，不足以勸；罰者有譽焉，不足以禁。明主之道，賞必岀乎公利，名必在乎爲上。當譽同軌，非誅俱行。然則民無榮於賞之内。有重罰者必有惡名，故民畏。罰，所以禁也；民畏所以禁，則國治矣。",
                    "zhushu": "",
                    "type": 2
                },
                {
                    "paragraph": "類柄",
                    "zhushu": "",
                    "type": 2
                },
                {
                    "paragraph": "八、行義示則主威分；慈仁聽則法制毁。民以制畏上，而上以勢卑下，故下肆很觸而榮於輕君之俗，則主威分。民以法難犯上，而上以法撓慈仁，故下明愛施而務賕紋之政，",
                    "zhushu": "務爲貨賕。"
                },
                {
                    "paragraph": "是以法令隳。尊私行以貳主威，行賕紋以疑法，聽之則亂治，不聽則謗主，故君輕乎位而法亂乎官，此之謂無常之國。明主之道，臣不得以行義成榮，不得以家利爲功，功名所生，必出於官法。法之所外，雖有難行，不以顯焉，故民無以私名。設法度以齊民，信賞罰以盡民能，明誹譽以勸沮。名號、賞罰、法令三隅，故大臣有行則尊君，百姓有功則利上，此之謂有道之國也。",
                    "zhushu": ""
                }
            ]
        },
        {
            "name": "五蠧第四十九",
            "paragraphs": [
                {
                    "paragraph": "五蠧第四十九",
                    "zhushu": "",
                    "type": 1
                },
                {
                    "paragraph": "上古之世，人民少而禽獸衆，人民不勝禽獸蟲蛇。有聖人作，搆木爲巢，以避羣害，而民悦之，使王天下，號曰有巢氏。民食果蓏蜯蛤，腥臊惡臭，而傷害腹胃，民多疾病。有聖人作鑚燧取火以化腥臊，而民説之，使王天下，號之曰燧人氏。中古之世，天下大水，而鯀禹决瀆。近古之世，桀紂暴亂，而湯武征伐。今有搆木、鑚燧於夏后氏之世者，必爲鯀、禹笑矣。有决瀆於殷、周之世者，必爲湯、武笑矣。然則今有美堯、舜、湯、武、禹之道於當今之世者，必爲新聖笑矣。是以聖人不期脩古，",
                    "zhushu": "在扶世急也。"
                },
                {
                    "paragraph": "不法常可，論世之事，因爲之備。宋人有耕田者，田中有株，兎走觸株，折頸而死，因釋其耒而守株，兾復得兎，兎不可復得，而身爲宋國笑。今欲以先王之政治當世之民，皆守株之類也。古者丈夫不耕，草木之實足食也；婦人不織，禽獸之皮足衣也。不事力而飬足，人民少而財有餘，故民不爭。是以厚賞不行，重罰不用，而民自治。今人有五子不爲多，子又有五子，大父未死，而有二十五孫，是以人民衆而貨財寡，事力勞而供飬薄。故民爭，雖倍賞累罰而不免於亂。堯之王天下也，有茅茨不翦，采椽不斵，糲粢之食，藜藿之羹，冬曰麑裘，夏曰葛衣，雖監門之服，飬不虧於此矣。禹之王天下也，身執耒臿，以爲民先，股無股，脛不生毛，雖臣虜之勞，不苦於此矣。以是言之，夫古之譲天子者，是去監門之飬，而離臣虜之勞也，古傳天下而不足多也。今之縣令，一日身死，子孫累世絜駕，故人重之。是以人之於讓也，輕辭古之天子，難去今之縣令者，薄厚之實異也。夫山居而谷汲者，膢臘而相遺以水；",
                    "zhushu": "谷水難得，故節以水相遺也。"
                },
                {
                    "paragraph": "澤居苦水者，買庸而决竇。",
                    "zhushu": "澤者苦水，故買人功使决竇也。"
                },
                {
                    "paragraph": "故饑嵗之春，㓜弟不饟；",
                    "zhushu": "㓜弟可惜，猶不饟之也。"
                },
                {
                    "paragraph": "穰嵗之秋，䟽客必食。非疏骨肉，愛過也，多少之實異也。是以古之易財，非仁也，財多也；今之爭奪，非鄙也，財寡也。輕辭天子，非高也，勢薄也；爭土槖，非下也，權重也。故聖人議多少，論薄，後爲之政。故罰薄不爲慈，誅嚴不爲戾，稱俗而行也。故事因於世，而備適於事。古者大王處豐、鎬之間，地方百里，行仁義而懐西戎，遂王天下。徐偃王處漢東，地方五百里，行仁義，割地而朝者三十有六國。荆文王恐其害己也，舉兵伐徐，遂滅之。故文王行仁義而王天下，偃王行仁義而䘮其國，是仁義用於古不用於今也。故曰：世異則事異。當舜之時，有苖不服，禹将伐之。舜曰：不可，上徳不厚而行武，非道也。乃脩教三年，執干戚舞有苖，乃服。共工之戰，鐡銛矩者及乎敵，鎧甲不堅者傷乎體，是干戚用於古不用於今也。故曰：事異則備變。上古競於道德，中世逐於智謀，當今爭於氣力。齊将攻魯，魯使子貢説之。齊人曰：子言非不辯也，吾所欲者土地也，非斯言所謂也。遂舉兵伐魯，去門十里以爲界。故偃王仁義而徐亡，子貢辯智而魯削。以是言之，夫仁義辯智，非所以持國也。去偃王之仁，息子貢之智，循徐、魯之力，使敵萬乘，則齊、荆之欲不得行於二國矣。夫古今異俗，新故異備，如欲以寛緩之政，治急世之民，猶無轡策而御駻馬，此不知之患也。今儒墨皆先王兼愛天下，則視民如父母。何以明其然也？曰：司㓂行刑，君爲之不舉樂，聞死刑之報，君爲流涕。此所舉先王也。夫以君臣爲如父子則必治，推是言之，是無亂父子也。人之情性，莫先於父母，皆見愛而未必治也，雖厚愛矣，奚遽不亂？今先王之愛民，不過父母之愛子。子必不亂也，則民奚遽治哉！且夫以法行刑，而君爲之流涕，此以效仁，非以爲治也。夫垂泣不欲刑者，仁也；然而不可不刑者，法也。先王勝其法，不聽其泣，則仁之不可以爲治亦明矣。且民者，固服於勢，寡能懐於義。仲尼，天下聖人也，脩行明道以游海内，海内説其仁，美其義，而爲服役者七十人。蓋貴仁者寡，能義者難也。故以天下之大，而爲服役者七十人，而仁義者一人。魯哀公，下主也，南靣君國，境内之民莫敢不臣。民者固服於勢，誠易以服人，故仲尼反爲臣，而哀公頑爲君。仲尼非懐其義，服其勢也。故以義則仲尼不服於哀公，乗勢則哀公臣仲尼。今學者之説人主也，不乗必勝之勢而勝，務行仁義，則可以王，是求人主之必及仲尼，而以勢之凡民皆如列徒，",
                    "zhushu": "則七十子也。"
                },
                {
                    "paragraph": "此必不得之數也。今有不才之子，父母怒之弗爲改，鄉人譙之弗爲動，師長教之弗爲變。夫以父母之愛，鄉人之行，師長之智，三美加焉，而終不動，其脛毛不改。州部之吏，操官兵，推公法，而求索姦人，然後恐懼，變其節，易其行矣。故父母之愛不足以教子，必待州部之嚴刑者，民固驕於愛，聽於威矣。故十仞之城，樓季弗能踰者，峭也；千仞之山，跛牂易牧者，夷也。故明王峭其法而嚴其刑也。布帛㝷常，庸人不釋；鑠金百溢，溢跖不掇。",
                    "zhushu": "金銷爛雖多，跖弃而不掇。"
                },
                {
                    "paragraph": "不必害則不釋㝷常，必害手則不掇百溢，故明主必其誅也。是以賞莫如厚而信，使民利之。罰莫如重而必，使民畏之；法莫如一而故，使民知之。故主施賞不遷，行誅無赦，譽輔其賞，毁随其罰，則賢不肖俱盡其力矣。今則不然。其有功也，爵之而卑其士官也。以其耕作也，賞之，而少其家業也。以其不收也，外之而髙其輕世也。以其犯禁罪之，而多其有勇也。毁譽賞罰之所加者，相與悖繆也，故法禁壊而民愈亂。今兄弟被侵必攻者，㢘也；",
                    "zhushu": "世謂之有㢘隅之人。"
                },
                {
                    "paragraph": "知友辱随仇者，貞也。㢘貞之行成，而君上之法犯矣。人主尊貞㢘之行，而忘犯禁之罪，故民程於勇，而吏不能勝也。不事力而衣食，則謂之能；不戰功而尊，謂之賢。賢能之行，而忘兵弱地弱之禍，則私行立而功公利滅矣。儒以文亂法，俠以武犯禁，而人主兼禮之，此所以亂也。夫離法者罪，而諸先王以文學；犯禁者誅，而羣俠以私劒飬。故法之所非，君之所取，吏之所誅，上之所飬也。法趣上下四相反也，而無所定，雖有十黄帝，不能治也。故行仁義者非所譽，譽之則害功；文學者非所用，用之則亂法。楚之有直躬，其父竊羊而謁之吏，令尹曰：殺之。以爲直於君而曲於父，報而罪之。以是觀之，夫君之直臣，父之暴子也。魯人從君戰，三戰三北。仲尼問其故，對曰：吾有老父，身死莫之飬也。仲尼以爲孝，舉而上之。以是觀之，夫父之孝子，君之背臣也。故令尹誅而楚姦不上聞，仲尼賞而魯民易降北。上下之利，若是其異也，而人主兼也舉匹夫之行而求致社稷之福，必不幾矣。古者蒼頡之作書也，自環者謂之私，背私謂之公。公私之相背也，乃蒼頡固以知之矣。今以爲同利者，不察之患也。然則爲匹夫計者，莫如脩行義而習文學。行義脩則見信，見信則受事；文學習則爲明師，爲明師則顯榮。此匹夫之美也，然則無功而受事，無爵而顯榮，爲有政，如此，則國必亂，主必危矣。故不相容之事，不兩立也。斬敵者受賞，而高慈惠之行；拔城者受爵禄，而信廉愛之説；堅甲厲兵以備難，而羙薦紳之飾；富國以農，距敵恃卒，而貴文學之士；廢敬上畏法之民，而飬遊侠私劒之屬。舉行如此，治强不可得也。國平飬儒侠，難至用介士，所利非所用，所用非所利。是故服事者簡其業，而於游學者曰衆，是世之所以亂也。且世之所謂賢者，貞信之行也；所謂智者，微妙之言也。微妙之言，上智之所難知也。今爲衆人法，而以上智之所難知，則民無從識之矣。故糟糠不飽者不務粱肉，短褐不完者不待文繡。夫治世之事，急者不得，則緩者非所務也。今所治之政，民間之事，夫婦所明知者不用，而慕上知之論，則其於治反矣。故微妙之言，非民務也。若夫賢良貞信之行者，必將貴不欺之士。不欺之士者，亦無不欺之術也。布衣相與交，無富厚以相利，無威勢以相懼也，故求不欺之士。今人主處制人之勢，有一國之厚，重賞嚴誅，得操其柄，以脩明術之所燭，雖有田常、子罕之臣，不敢欺也，奚待於不欺之士？今貞信之士不盈於十，而境内之官以百數。必任貞信之士，則人不足官；人不足官，則治者寡而乱者衆矣。故明主之道，一法而不求智，固術而不慕信，故法不敗而羣官無姦詐矣。今人主之於言也，説其辯而不求其當焉；其用於行也，美其聲而不責其功。是以天下之衆，其談言者務爲辨而不周於用，故舉先王言仁義者盈廷，而政不免於乱。行身者競於爲髙而不合於功，故智士退處巖穴，歸禄不受，而兵不免於弱，政不免於乱。此其故何也？民之所譽，上之所礼，乱國之術也。今境内之民皆言治，藏商管之法者家有之，而國貧，民耕者衆，執耒者寡也。境内皆言兵，藏孫、吳之書者家有之，而兵愈弱，言戰者多，被甲者少也。故明主用其力，不聽其言，賞其功伐，禁無用，故民盡死力以從其上。夫耕之用力也勞，而民爲之者，曰可得以富也；戰之事也危，而民爲之者，曰：可得以貴也。今脩文學，習言談，則無耕之勞而有富之實，無戰之危而有貴之尊，則人孰不爲也？是以百人事智，而一人用力。事智者衆則法敗，用力者寡則國貧，此世之所以乱也。故明主之國，無書簡之文，以法爲教，無先王之語，以吏爲師，無私劒之捍，以斬首爲勇。是境内之民，其言談者必軌於法，動作者歸之於功，爲勇者尽之於軍。是故無事則國富，有事則兵强，此之謂王資。既畜王資，而承敵國之舋，超五帝，侔三王者，必此法也。今則不然，士民縱恣於内，言談者爲勢於外，外内稱惡以待强敵，不亦殆乎！故羣臣之言外事者，非有分於從衡之黨，則有仇讎之患，而借力於國也。從者合衆强以攻一弱也，而衡者事一强以攻衆弱也，皆非所以持國也。今人臣之言衡者，皆曰：不事大則遇敵受禍矣。事大未必有實舉，則圖而委，效璽而請兵矣。獻圖則地削，效璽則名卑。地削則圖削，名卑則政乱矣。事大爲衡，未見其利也，而亡地乱政矣。人臣之言從者皆曰：不救小而伐大，則失天下，失天下則國危，國危而主卑。救小未必有實，則起兵而敵大矣。救小未必能存，而交大未必不有䟽，有䟽則爲强國制矣。出兵則軍敗，退守則城拔。救小爲從，未見其利，而亡地敗軍矣。是故事强則以外權士官於内，救小則以内重求利於外。國利未立，封土厚禄至矣。主上雖卑，人臣尊矣。國地雖削，私家富矣。事成則以權長重，事敗則以富退處。人主之於其聽説也於其臣，事未成，則爵禄已尊矣。事敗而弗誅，則游説之士，孰不爲用矰繳之説而徼倖其後？故破國亡主，以聽言談者之浮説。此其故何也？是人君不明乎公私之利，不察當否之言，而誅罰不必其後也。皆曰：外事大可以王，小可以安。夫王者，能攻人者也，而安則不可攻也。强則能攻人者也，治則不可攻也。治强不可責於外，内政之有也。今不行法術於内，而事智於外，則不至於治强矣。鄙諺曰：長袖善舞，多錢善賈。此言多資之易爲工也。故治强易爲謀，弱乱難爲計。故用於秦者十變而謀希失，用於燕者一變而計希得。非用於秦者必智，用於燕者必愚也，盖治乱之資異也。故周去秦爲從，朞年而舉；衛離魏爲衡，半歳而亡。是周滅於從，衛亡於衡也。使周、衛緩其從衡之計，而其境内之治，明其法禁，必其賞罰，尽其地力，以多其積，致其民死，以堅其城守。天下得其地，則其利少，攻其國則其傷大。萬乘之國莫敢自頓於堅城之下，而使强敵裁其弊也。此必不亡之術也。舎必不亡之術，而道必滅之事，治國者之過也。智困於内而政乱於外，則亡不可振也。民之政計，皆就安利，如辟危窮。今爲之攻戰，進則死於敵，退則死於誅，則危矣。弃私家之事而必汗馬之勞，家困而上弗論，則窮矣。窮危之所在也，民安得勿避。故事私門而完解舎，解舍完則逺戰，逺戰則安。行貨賂而襲當塗者則求得，求得則私安，私安則利之所在，安得勿就？是以公民少而私人衆矣。夫明王治國之政，使其商工游食之民少而名卑，以寡趣本務而趨末作。今世近習之請行，則官爵可買，官爵可買，則商工不卑也矣。姦財貨賈得用於市，則商人不少矣。聚斂倍農，而致尊過耕戰之士，則耿介之士寡而髙價之民多矣。是故亂國之俗，其學者則稱先王之道以籍仁義，盛容服而飾辯説，以疑當世之法，而貳人主之心。其言古者，爲設詐稱，借於外力以成其私，而遺社稷之利。其帶劒者，聚徒屬，立節操，以顯其名，而犯五官之禁。其患御者，積於私門，盡貨賂，而用重人之謁，退汗馬之勞。其商工之民，脩治苦窳之器，聚弗靡之財，蓄積待時，而侔農夫之利。此五者，邦之蠹也。人主不除此五蠧之民，不飬耿介之士，則海内雖有破亡之國，削滅之朝，亦勿怪矣。",
                    "zhushu": ""
                }
            ]
        },
        {
            "name": "顯學第五十",
            "paragraphs": [
                {
                    "paragraph": "顯學第五十",
                    "zhushu": "",
                    "type": 1
                },
                {
                    "paragraph": "世之顯學，儒、墨也。儒之所至，孔丘也；墨之所至，墨翟也。自孔子之死也，有子張之儒，有子思之儒，有顔氏之儒，有孟氏之儒，有漆雕氏之儒，有仲良氏之儒，有孫氏之儒，有樂正氏之儒。自墨子之死也，有相里氏之墨，有相夫氏之墨，有鄧陵氏之墨。故孔墨之後，儒分爲八，墨離爲三，取舎相反不同，而皆自謂真孔、墨，不可復生，将誰使定世之學乎？孔子、墨子俱道堯、舜，而取舍不同，皆自謂真堯、舜，堯、舜不復生，将誰使定儒、墨之誠乎？殷周七百餘歲，虞、夏二千餘嵗，而不能定儒、墨之真，今乃欲審堯、舜之道於三千歲之前，意者其不可必乎？無叅驗而必之者，愚也，弗能必而據之者，誣也。故明據先王，必定堯舜者，非愚則誣也。愚誣之學雜反行，明主弗受也。墨者之葬也，冬日冬服，夏日夏服，桐棺三寸，服喪三月，世以爲儉而禮之。儒者破家而葬，服喪三年，大毁扶杖，世主以爲孝而禮之。夫是墨子之儉，将非孔子之侈也。是孔子之孝，将非墨子之戾也。今孝、戾、侈、儉俱在儒、墨，而上兼禮之。漆雕之議，不色撓，不目逃，行曲則違於臧獲，行直則怒於諸侯，世主以爲㢘而禮之。宋榮子之議，設不鬬爭，取不随仇，不羞囹圄，見侮不辱，世主以爲寛而禮之。夫是漆雕之㢘，将非宋榮之恕也。是宋榮之寛，将非漆雕之暴也。今寛廉、恕、暴，俱在二子，人主兼而禮之。自愚誣之學，雜反之辭爭，而人主俱聽之，故海内之士，言無定術，行無常議。夫冰炭不同器而乆，寒暑不兼時而至，雜反之學，不兩立而治。今兼聽雜學，繆行同異之辭，安得無亂乎？聽行如此，其於治人，又必然矣。今世之學士語治者，多曰與貧窮地，以實無資。今夫與人相善也，無豐年旁入之利，而獨以完給者，非力則儉也。與人相善也，無饑饉疾疚禍罪之殃，獨以貧窮者，非侈則墯也。侈而墯者貧，而力而儉者富。今上徴斂於富人，以布施於貧家，是奪力儉而與侈墯也，而欲索民之疾作而節用，不可得也。今有人於此，義不入危城，不處軍旅，不以天下大利易其脛一毛，世主必從而禮之，貴其智而髙其行，以爲輕物重生之士也。夫上所以陳良田大澤，設爵禄，所以易民死命也。今上尊貴輕物重生之士，而索民之出死而重殉上事，不可得也。藏書策，習談論，聚徒役，服文學，而議説，世主必從而禮之，曰：敬賢士，先王之道也。夫吏之所税，耕者也；而上之所飬，學士也。耕者則重税，學士則多賞，而索民之疾作而少言談，不可得也。立節參民，執操不侵，怨言過於耳，必随之以劒，世主必從而禮之，以爲自好之士。夫斬首之勞不賞，而家鬬之勇尊顯，而索民之疾戰距敵而無私鬬，不可得也。國平則飬儒侠，難至則用介士，所飬者非所用，所用者非所飬，此所以亂也。且夫人主於聽學也，若是其言，宜布之而官用其身；若非其言，宜去其身而息其端。今以爲是也，而弗布於官；以爲非也，而不息其端。是而不用，非而不息，亂亡之道也。澹臺子羽，君子之容也，仲尼幾而取之，與處乆而行，不稱其貌。宰予之辭，推而文也，仲尼幾而取之，與處而智，不充其辯。故孔子曰：以容取人乎，失之子羽；以言取人乎，失之宰予。故以仲尼而智，而有失實之聲。今之新辯濫乎宰予，而世主之聽眩乎仲尼，爲悦其言，因任其身，則焉得無失乎？是以魏任孟卯之辯，而有華下之患；趙任馬服之辯，而有長平之禍。此二者，任辯之失也。夫視鍜錫而察青黄，區冶不能以必劒，水擊鵠鴈，陸斷駒馬，則臧獲不疑鈍利。發齒吻形容，伯樂不能以必馬，授車就駕而觀其末塗，則臧獲不疑駑良。觀容服，聽辭言，仲尼不能以必士，試之官職，課其功伐，則庸人不疑於愚智。故明主之吏，宰相必起於州部，猛将必發於卒伍。夫有功者必賞，則爵禄厚而愈勸；遷官襲級，則官職大而愈治。夫爵禄大而官職治，王之道也。磐石千里，不可謂富；象人百萬，不可謂强。石非不大，數非不衆也，而不可謂富强者，磐不生粟，象人不可使距敵也。今商官技藝之士，亦不墾而食，是地不墾，與磐石一貫也。儒俠毋軍勞，顯而榮者，則民不使與象人同事也。夫禍知磐石象人，而不知禍商官儒侠爲不墾之地，不使之民，不知事類者也。故敵國之君王，雖説吾義，吾弗入貢而臣；闗内之矦，雖非吾行，吾必使執禽而朝。是故力多則人或，力寡則朝於人，故明君務力。夫嚴家無悍勇，而慈母有敗子。吾以此知威勢之可以禁暴，而德厚之不足以止亂也。夫聖人之治國，不恃人之爲吾善也，而用其不得爲非也。恃人之爲吾善也，境内不什數，用人不得非，一國可使齊。爲治者用衆而舎寡，故不務德而務法。夫必恃自直之箭，百世無矢；恃自圜之木，千世無輪矣。自直之箭，自圜之木，百世無有一，然而世皆乘車射禽者，何也？隱栝之道用也。雖有不恃隱栝，而有自直之箭、自圜之木，良工弗貴也。何則？乘者非一人，射者非一發也。不恃賞罰，而恃自善之民，明主弗貴也。何則？國法不可失，而所治非一人也。故有術之君，不随適然之善，",
                    "zhushu": "適然謂偶然也。"
                },
                {
                    "paragraph": "而行必然之道。今或謂人曰：使子必智而夀，則世必以爲狂。夫智，性也；夀，命也。性命者，非所學於人也，而以人之所不能爲說人，此世之所以謂之爲狂也。謂之不能，然則是諭也。夫諭，性也。以仁教人，是以智與夀説也，有度之主弗受也。故善毛嗇、西施之美，無益吾靣，用脂澤粉黛，則倍其初。言先王之仁義，無益於治。明吾法度，必吾賞罰者，亦國之脂澤粉黛也。故眀主急其助而緩其頌，故不道仁義。今巫祝之祝人曰：使若千秋萬秋，千歲萬歲之聲括耳，而一日之夀無徴於人。此人所以簡巫祝也。今世儒者之説人主，不善今之所以爲治，而語已治之功，不審官法之事，不察姦邪之情，而皆道上古之傳，譽先王之成功。儒釋辝曰：聽吾言則可以霸三。此説者之巫祝，有度之主不受也。故明主舉實事，去無用，不道仁義者，故不聽學者之言。今不知治者，必曰得民之心。欲得民之心而可以爲治，則是伊尹、管仲無所用也，将聽民而已矣。民智之不可用，猶嬰兒之心也。夫嬰兒不剔首則腹痛，",
                    "zhushu": "首病不治，則加痛也。"
                },
                {
                    "paragraph": "不㨽痤則寖益。",
                    "zhushu": "謂癰也。疈，威而潰之。披，疈也。"
                },
                {
                    "paragraph": "剔首揊痤，必一人抱之，慈母治之，然猶啼呼不止，嬰兒子不知犯其所小苦，致其所大利也。今上急耕田墾草以厚民産也，而以上爲酷；脩刑重罰以爲禁邪也，而以上爲嚴；徴賦錢粟以實倉庫，且以救飢饉，備軍旅也，而以爲貪；境内必知介而無私解，并力疾闘所以禽虜也，而以上爲暴。此四者，所以治安也，而民不知恱也。夫求聖通之。",
                    "zhushu": ""
                }
            ]
        },
        {
            "name": "忠孝第五十一",
            "paragraphs": [
                {
                    "paragraph": "忠孝第五十一",
                    "zhushu": "",
                    "type": 1
                },
                {
                    "paragraph": "天下皆以孝悌忠順之道爲是也，而莫知察孝悌忠順之道而審行之，是以天下亂。皆以堯舜之道爲是而法之，是以有弑君，有曲於父。堯、舜、湯、武或反君臣之義，亂後世之教者也。堯爲人君而君其臣，舜爲人臣而臣其君，湯、武人臣而弑其主，刑其尸而天下譽之，此天下所以至今不治者也。夫所謂眀君者，能畜其臣者也。所謂賢臣者，能眀法辟、治官職，以戴其君者也。今堯自以爲眀，而不能以畜舜，舜自以爲賢，而不能以戴堯，湯、武自以爲義，而弑其君長，此眀君且常與，而賢臣且常取也。故至今爲人子者，有取其父之家，爲人臣者，有取其君之國者矣。父而譲子，君而譲臣，此非所以定位一教之道也。臣之所聞曰：臣事君，子事父，妻事夫，三者順則天下治，三者逆則天下亂，此天下之常道也。明王賢臣而弗易也，則人主雖不肖，臣不敢侵也。今夫上賢任智無常，逆道也，而天下常以爲治。是故田氏奪吕氏於齊，戴氏奪子氏於宋，此皆賢且智也，豈愚且不肖乎？是廢常上賢則亂，舍法任智則危。故曰上法而不上賢。記曰：舜見瞽瞍，其容造焉。",
                    "zhushu": "造愁貌也。"
                },
                {
                    "paragraph": "孔子曰：當是時也，危哉，天下岌岌！有道者，父固不得而子，君固不得而臣也。臣曰：孔子本未知孝悌忠順之道也，然則有道者，進不爲臣主，退不爲父子耶？父之所以欲有賢子者，家貧則富之，父苦則樂之。君之所以欲有賢臣者，國亂則治之，主卑則尊之。今有賢子而不爲父，則父之處家也苦；有賢臣而不爲君，則君之處位也危。然則父有賢子，君有賢臣，適足以爲害耳，豈得利焉哉？所謂忠臣不危其君，孝子不非其親。今舜以賢取君之國，而湯、武以義放弑其君，此皆以賢而危主者也，而天下賢之。古之烈士，進不臣君，退不爲家，是進則非其君，退則非其親者也。且夫進不臣君，退不爲家，亂世絶嗣之道也。是故賢堯、舜、湯、武而是烈士，天下之亂術也。瞽瞍爲舜父而舜放之，象爲舜弟而殺之。放父殺弟，不可謂仁；妻帝二女而取天下，不可謂義；仁義無有，不可謂明。詩云：普天之下，莫非主土；率土之濵，莫非王臣。信若詩之言也，是舜出則臣其君，入則臣其父、妾其母、妻其主女也。故烈士内不爲家，亂世絶嗣，而外矯於君，朽骨爛肉，施於土地，流於川谷，不避蹈水火，使天下從而效之，是天下徧死而願天也。此皆釋世而不治是也。世之所爲烈士者，雖衆獨行，取異於人，爲恬淡之學，而理恍惚之言。臣以爲恬淡，無用之教也，恍惚，無法之言也。言出於無法，數出於無用者，天下謂之察。臣以爲人生必事君養親，事君養親不可以恬淡之人，必以言論忠信法術，言論忠信法術不可以恍惚。恍惚之言，恬淡之學，天下之惑術也。孝子之事父也，非競取父之家也；忠臣之事君也，非競取君之國也。夫爲人子而常譽他人之親曰：「某子之親，夜寝早起，强力生財，以飬子孫臣妾。」是誹謗其親者也。爲人臣常譽先王之德厚而願之，誹謗其君者也。非其親者，知謂不孝，而非其君者，天下此賢之，此所以亂也。故人臣毋稱堯、舜之賢，毋譽湯、武之伐，毋言烈士之髙，盡力守法，専心於事主者爲忠臣。古者黔首悗密惷愚，",
                    "zhushu": "悗，忘情貌。"
                },
                {
                    "paragraph": "故可以虛名取也。今民儇詷智慧，欲自用，不聽上。上必且勸之以賞，然後可進；又且畏之以罰，然後不敢退。而世皆曰：許由譲天下，賞不足以勸；盗跖犯刑赴，難不足以禁。臣曰：未有天下而無以天下爲者，許由是也；已有天下而無以天下爲者，堯、舜是也；毁㢘求財，犯刑趨利，忘身之死者，盗跖是也。此二者殆物也。治國用民之道也，不以此二者爲量。治也者，治常者也；道也者，道常者也。殆物妙言，治之害也。天下太平士，不可以賞勸也；天下太平之士，不可以爲刑禁也。然爲太上士不設賞，爲太下士不設刑，則治國用民之道失矣。故世人多不言國法而言從横。諸侯言從者曰「從成必霸」，而言横者曰「横成必王」。山東之言從横，未嘗一日而止也，然而功名不成，霸主不立者，虛言非所以成治也。王者獨行謂之王，是以三王不務離合，而止五覇不待從横，察治内以裁外而已矣。",
                    "zhushu": ""
                }
            ]
        },
        {
            "name": "人主第五十二",
            "paragraphs": [
                {
                    "paragraph": "人主第五十二",
                    "zhushu": "",
                    "type": 1
                },
                {
                    "paragraph": "人主之所以身危國亡者，大臣太貴，左右太威也。所謂貴者，無法而擅行，操國柄而便私者也。所謂威者，擅權勢而輕重者也。此二者，不可不察也。夫馬之所以能任重，引車致逺道者，以筋力也。萬乘之主、千乘之君，所以制天下而征諸侯者，以其威勢也。威勢者，人主之筋力也。今大臣得威，左右擅勢，是人主失力。人主失力而能有國者，千無一人。虎豹之所以能勝人執百獸者，以其爪牙也。當使虎豹失其爪牙，則人必制之矣。今勢重者，人主之爪牙也。君人而失其爪牙，虎豹之類也。宋君失其爪牙於子罕，簡公失其爪牙於田常，而不蚤奪之，故身死國亡。今無術之主，皆明知宋、簡之過也，而不悟其失，不察其事類者也。且法術之士與當途之臣不相容也。何以民之？主有術士，則大臣不得制斷，近習不敢賣重，大臣左右權勢息，則人主之道眀矣。今則不然，其當途之臣，得勢擅事，以環其私，左右近習朋黨比周以制䟽逺，則法術之士奚時得進用？人主奚時得論裁？故有術不必用，而勢不兩立，法術之士，焉得無危？故君人者，非能退大臣之議而背左右之訟，獨合乎道言也，則法術之士安能蒙死亡之危而進説乎？此世之所以不治也。明主者推功而爵禄，稱能而官事，所舉者必有賢，所用者必有能。賢用能之士進，則私門之請止矣。夫有功者受重禄，有能者處大官，則私劒之士，安得無離於私勇而疾距敵？游宦之士，焉得無撓於私門而務於清潔矣？此所以聚賢能之士而散私門之屬也。今近習者不必智，人主之於人也，或有所知而聽之，入因與近習論其言，聽近習而不計其智，是與愚論智也。其當途者不必賢，人主之於人，或有所賢而禮之，入因與當途者論其行，聽其言而不用賢，是與不肖論賢也。故智者使策於愚人，賢士程行於不肖，則賢智之士奚時得用，以主之明塞矣。昔𨵿龍逄説桀而傷其四肢，王子比干諫紂而剖其心，子胥忠直夫差而誅於屬鏤。此三子者，爲人臣非不忠，而説非不當也。然不免於死亡之患者，主不察賢智之言，而蔽愚不肖之患也。今人主非肯用法術之士，聽愚不肖之臣，則賢智之士孰敢當三子之危而進其智能者乎？此世之所以亂也。",
                    "zhushu": ""
                }
            ]
        },
        {
            "name": "飭令第五十三",
            "paragraphs": [
                {
                    "paragraph": "飭令第五十三",
                    "zhushu": "",
                    "type": 1
                },
                {
                    "paragraph": "飭令則法不遷，法平則吏無姦。法已定矣，不以善言售法。任功則民少言，任善則民多言。行法曲斷，以五里斷者王，",
                    "zhushu": "能參驗五里，然後斷定其罪，如此者王也。"
                },
                {
                    "paragraph": "以九里斷者强，",
                    "zhushu": "既王且彊。"
                },
                {
                    "paragraph": "宿治者削，",
                    "zhushu": "宿，置也。若委置其法，則必削。"
                },
                {
                    "paragraph": "以刑治，以賞戰，厚禄以周術。行都之過，則都無姦市。物多者衆，農㢮姦勝，則國必削。民有餘食，使以粟出爵，必以其力，則震不怠。三寸之管毋當，不可滿也。",
                    "zhushu": "雖受不多，然當無則不可滿也。"
                },
                {
                    "paragraph": "授官爵，出利禄，不以功，是無當也。國以功授官與爵，此謂以成智謀，以威勇戰，其國無敵。國以功授官與爵，則治見者省，言有塞，此謂以治去治，以言去言，以功與爵者也。故國多力，而天下莫之能侵也。兵出必取，取必能有之。案兵不攻，必當。朝廷之事，小者不毁，效功取官爵，廷雖有辟言，不得以相干也，是謂以數治。以力攻者，出一取十；以言攻者，出十䘮百。國好力，此謂以難攻；國好言，此謂以易攻。其能，勝其害，輕其任，而道壞餘力於心，莫負乘宮之責於君，内無伏怨。使明者不相干，故莫訟；使士不兼官，故技長；使人不同功，故莫爭。言此謂易攻。重刑少賞，上愛民，民死賞；多賞輕刑，上不愛民，民死賞。利出一空者，其國無敵；利出二空者，其兵半用；利出十空者，民不守。重刑明民，大制使人，則上利。行刑重其輕者，輕者不至，至重者不來，此謂以刑去刑，罪重而刑輕，刑輕則事生，此謂以刑致刑，其國必削。",
                    "zhushu": ""
                }
            ]
        },
        {
            "name": "心度第五十四",
            "paragraphs": [
                {
                    "paragraph": "心度第五十四",
                    "zhushu": "",
                    "type": 1
                },
                {
                    "paragraph": "聖人之治民，度於本，不從其欲，期於利民而已。故其與之刑，非所以惡民，愛之本也。刑勝而民静，賞繁而姦生。故治民者，刑勝，治之首也；賞繁，亂之本也。夫民之性，喜其亂而不親其法。故明主之治國也，眀賞則民勸功，嚴刑則民親法。勸功則公事不犯，親法則姦無所萌。故治民者，禁姦於未萌，而用兵者服戰於民心。禁先其本者治，兵戰其心者勝。聖人之治民也，先治者强，先戰者勝。夫國事務先而一民心，專舉公而私不從，賞告而姦不生，明法而治不煩。能用四者强，不能用四者弱。夫國之所以强者，政也；主之所以尊者，權也。故眀君有權有政，亂君亦有權有政。積而不同，其所以立異也。故明君操權而上重，一政而國治。故法者，王之者也；刑者，愛之自也。夫民之性，惡勞而樂佚，佚則荒，荒則不治，不治則亂，而賞刑不行於天下者必塞。故欲舉大功而難致而力者，大功不可幾而舉也，欲治其法而難變其故者，民亂不可幾而治也。故治民無常，唯治爲法。法與時轉則治，與世世宜則有功。故民樸而禁之以名則治，世知維之以刑則從。時移而治不易者亂，能治衆而禁不變者削。故聖人之治民治法，與時移，而禁與能變。能越力於地者富，能起力於敵者強，強不塞者王。故王道在所聞，在所塞，塞其姦者必王。故王術不恃外之不亂也，恃其不可亂也。恃外不亂而治立者削，恃其不可亂而行法者興。故賢君之治國也，敵適於不亂之術。貴爵則上重，故賞功爵任而邪無所關。好力者其爵貴，爵貴則上尊，上尊則必王。國不事力而恃私學者其爵賤，爵賤則上卑，上卑者必削。故立國用民之道也，能閉外塞私而上自恃者，王可致也。",
                    "zhushu": ""
                }
            ]
        },
        {
            "name": "制分第五十五",
            "paragraphs": [
                {
                    "paragraph": "制分第五十五",
                    "zhushu": "",
                    "type": 1
                },
                {
                    "paragraph": "夫凡國博君尊者，未嘗非法重而可以至乎令行禁止於天下者也。是以君人者分爵制禄，則法必嚴以重之。夫國治則民安，事亂則邦危。法重者得人情，禁輕者失事實。且夫死力者，民之所有者也，情莫不出其死力以致其所欲。而好惡者，上之所制也。民者好利禄而惡刑罰，上賞好惡以御民力，事實不冝失矣。然而禁輕事失者，刑賞失也。其治民不秉法爲善也，如是，則是無法也。故治亂之理，宜務分刑賞爲急。治國者莫不有法，然而有存有亡；亡者，其制刑賞不分也。治國者，其刑賞莫不有分，有持以異爲分，不可謂分；至於察君之分，獨分也。是以其民重法而畏禁，願毋抵罪而不敢胥賞。故曰：不待刑賞而民從事矣。是故夫至治之國，善以止姦爲務。是何？其法通乎人情，闗乎治理也。然則去微姦之奈何？其務令之相規其情者也。則使相闚奈何？曰：蓋理相坐而已。",
                    "zhushu": "同里有罪，罪必相坐。"
                },
                {
                    "paragraph": "禁尚有連於己者，理不得相闚，惟恐不得免。有姦心者，不令得忘，闚者多也。如此，則慎已而闚彼，發姦之宻。告過者免罪受賞，失姦者必誅連刑，如此，則姦類發矣。姦不容細，私告任坐使然也。",
                    "zhushu": "任，保也。同里相保之人則坐之，人則任坐。"
                },
                {
                    "paragraph": "夫治法之至明者，任數不任人。是以有術之國不用譽則毋　境内必治，任數也。亡國，使兵公行乎其地，而弗能圉禁者，任人而無數也。自攻者人也，攻人者數也。故有術之國，去言而任法。凡畸功之循約者雖知，過刑之於言者難見也，是以刑賞惑乎貳。所謂循約難知者，姦功也；臣過之難見者，失根也。循理不見虗功，度情詭乎姦根，則二者安得無兩失也？是以虗士立名於内，而談者爲畧於外，故愚怯勇慧相連，而以虚道屬俗而容乎世，故其法不用，而刑罰不加乎僇人。如此，則刑賞安得不容其二？實故有所至，而理失其量。量之失，非法使然也，法定而任慧也。釋法而任慧者，則受事者安得其務？務不與事相得，則法安得無失，而刑安得無煩？是以賞罰擾亂，邦道差誤，刑賞之不分白也。",
                    "zhushu": "",
                    "type": 2
                },
                {
                    "paragraph": "",
                    "zhushu": "影寓本与宋刻違異者，黄先生既於本文以末筆曰之𣸪，槙於上方使人開卷了然。間有僅攺本文上方未者如千处，今𢘤爲補録於字𠊓加圈作識，以别於黄先生。辰筆士壬戍十月菴。"
                }
            ]
        },
        {
            "name": "跋",
            "paragraphs": [
                {
                    "paragraph": "跋",
                    "zhushu": "",
                    "type": 1
                },
                {
                    "paragraph": "此韩非子為錢氏述古書影宋鈔夲書藏泰興季氏見扵家書曰：者也个装他省似錢氏。高萑首葉省季氏瀐書鈐记可沙其碓然矣。近日新安汪啓畔秀源家所谓開景樓者　出遂　杬郡轉入亭子。緣力不新。　　為蕘園黄君州白玺取古。豈物固各省主耶。抑物惟　而省力者始新聚耶。於　㱕之也。率题數語以志緣起。並質君理  黄君也。落夫此本之勝俗，本有不可以道理计者，即趙文毅。本雒此本而士然题出意見，政竄六失其真，非及見此本  由剖　其是非不僅固名鈔，而是重则黃君知之甚審。不待予𤎅言，予故不　缕云。嘉慶壬戌中元前三日，涧𦿜顾廣圻書於城南思適齊。",
                    "zhushu": "",
                    "type": 2
                },
                {
                    "paragraph": "余性喜讀未見書，而朋友中与余賞奇析疑者，惟頋子千里为最相得。歲丙辰，千里借窗讀書，兼任讐校，故余所好之書不碓。千里知高为最深，每遇奇秘本为余所未見者，千里必代購以歸。余四五年来，插架中可備甲編之物，正不乏也。歲辛酉，余四赴计偕，賓主之歡遂散。然𣉙墨因緣，我两人無一日去懷。千里就浙撫阮芸䑓聘入校经之局。每歸为余言曰：近日喜講云書者，竟無其人。　杭两處云書多与講古書人之多杭遠不為  此種诟，不为和者道，難与俗人言也。今夏六月，千里自杬歸之余面前畧言。近所得書為元刊吕氏春秋舊鈔、嚴氏诗缉，明刻書三史。友會要余亦以为書皆好　，明白遂似歸余，易白金十二两。向去問此外可有好者？千里曰：無矣。余亦信。杭之黑無好書，越一日，遇千里于　書肆，聚　半日而别。将别，去復停立于道。密语余曰：有一書銘心绝昌，此書必當歸子，亦惟子乃能識此书。然鈔本須得刻本價间其名　云。为影宋鈔韓非子藏，为錢遵主、季滄葦两家需直白金四十两。余急欲覩其書，千里曰：此書为法啟此家所散，白他姓得之讬。余求售于子，故索重直。余閱之，喜甚。益子書中惟管、韓为最少。余收子书皆宋刻力多，惟管、韓出缺，管子猶見，殘宋本若韓非子异未閱，世有宋本，令得影鈔者。豈不大快。乘此頭買書金盡。措诸友人所始以卅金購之。全書之得見。遷延無數日益，千里亦愛不忍釋手矣。千里跋云力不能蓄。余就真能蓄者。特以可安在。是必多方致之。較千里为更爱尔。取校趄本。覺误字特多。正唯误字。思之正是一通。惟千里为能收之于杭，亦惟余为能收之于  ，乃信世之識古书者，我两人　有问心与，今白　子書甲編中又當添置一席矣。收書之日为中元日，以黄三八郎刻者，仍为江夏所。储天壤间𠏉墨因緣巧合为是，抑何巧之奇邪？弄著之以誌幸事。時嘉慶壬戍之秋七月既望，黄丕烈書于壬馬巷之士礼居。",
                    "zhushu": "",
                    "type": 2
                },
                {
                    "paragraph": "余既收得影宋鈔本韓非子，自謂所遇之厚，無遇，於是方擬手校同異于趙本，以備徴信之用。適錢唐何夢華過訪士礼居，見案頭有此書，亦詫為奇絶。越一日，作札告余曰：頃与張古餘司馬談及，知韓非子宋刻乃在渠處，豈非奇之又奇乎？余聞之喜甚，即往謁古餘，餘未晤。蓋古餘与余久神交，而未曽謀靣者也。適西賓夏方米与之熟，方米以他事往候，請觀其書，歸為余言其真。余即屬方米往假，果以是書来，一見稱快，始信余夲之真從宋本出也。然非一本，張本缺第十四卷第二葉，余本却有。余本缺第十卷第七葉，張本有之，則余本非從張本岀矣。頋又有疑焉者。余本為述古堂所鈔，後歸延令季氏，此可憑兩家書目信之。乃余本中間有与張本絶不相謀者，一行一字，動見差誤，如謂鈔時僞為，則十卷七葉，何以聽其空白以傳信于後乎？或者所影鈔之本，有脩板鈔補之病，遂據以傳録，故訛舛如是乎？此外板心細数及刊刻字数，影鈔者或缺或不同，大約脫畧及誤書耳。至于字之筆畫，稍有吳同，此影鈔者莫辨其形似，致有此失也。今悉以朱筆手校于上，以别紙影鈔宋刻之真者附于末庻不改影鈔之舊，并可存宋刻之真。倘天壤間又有影鈔之原本出，則錢氏之影鈔者，亦不任咎矣。世之古書何限，安能執一以求合耶？我輩生遵王滄葦之後，而所見翻勝二君，此幸之至者也。張本為李書年觀察物，古餘借校，故在郡中。觀察為河南夏邑人，今官江蘇糧儲道，聞其䆠于京師，欲以卅金求售于孫伯淵。淵未之買，并為言此書之可寳，今将子孫世守矣。古餘之借，難之又難，而余之見，幸之又幸。因并描其藏書諸家圖書，以誌源流。首列張敦仁讀過一印，此書得見之由也。每册圖書，未能悉摹，兹但取其一次其先後。每印所在，遵天禄琳琅倒注岀某卷某葉。日後得見宋刻，欲定余手校，所据本者，可按此知之。爰損舊装，續補于後。他日千里歸，索觀此本，定詫余喜未見書之性又岀渠上矣。特未識後之讀書者能諒余區區愛書之心，而不以余為多事否也。八月六日甲辰蕘翁識。",
                    "zhushu": "",
                    "type": 2
                },
                {
                    "paragraph": "九月廿日重觀。於讀未見書。齊廣圻記。",
                    "zhushu": ""
                }
            ]
        }
    ]
}