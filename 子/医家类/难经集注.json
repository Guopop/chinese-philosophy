{
    "name": "難經集註",
    "author": "明・王九思 ",
    "loadChapterCount": 2,
    "chapters": [
        {
            "name": "集註難經序",
            "paragraphs": [
                {
                    "paragraph": "集註難經序",
                    "zhushu": "",
                    "type": 1
                },
                {
                    "paragraph": "黃帝八十一難經者，斯乃勃海秦越人之所作也。越人受桑君之秘術，遂洞明醫道，至能徹視藏府，刳腹剔心。以其與軒轅時扁鵲相類，乃號之爲“扁鵲”。又家於盧國，因命之曰“盧醫”。世或以盧、扁爲二人者，斯實謬矣。按黃帝有內經二帙，帙各九卷，而其義幽𦣱，殆難窮覽。越人乃採摘英華，抄撮精要，二部經內，凡八十一章，勒成卷軸，伸演其首，探㣲索隱，傳示後昆，名爲“八十一難”，以其理趣深遠，非卒易了故也。旣弘暢聖言，故首稱黃帝。斯乃醫經之心髓，救疾之樞機，所謂脫牙𧢲於象犀，収羽毛於翡翠者矣。逮于吳太醫令呂廣爲之注解，亦會合玄宗，足可垂訓。而所釋未半，餘皆見闕。余性好醫方，問道無倦，斯經章句，特承師授。旣而躭研無斁，十載于茲。雖未達其本源，葢亦舉其綱目。此敎所興，多歷年代，非唯文句舛錯，抑亦事緒參差。後人傳覽，良難領會。今輒條貫編次，使𩔖例相從，凡爲一十三篇，仍舊八十一首。吕氏未解，今並註釋。呂氏注不盡，因亦伸之。並别爲音義，以彰厥㫖。昔皇甫玄晏總三部爲甲乙之科，近世華陽陶貞白廣肘後爲百一之製，皆所以留情極慮，濟育羣生者矣。余今所演，葢亦遠慕高仁，邇遵盛德。但恨庸識有量，聖旨無涯，綆促汲深，玄致難盡。前歙州歙縣尉楊玄操序。",
                    "zhushu": ""
                }
            ]
        },
        {
            "name": "經脉診𠉀第一",
            "paragraphs": [
                {
                    "paragraph": "經脉診𠉀第一",
                    "zhushu": "凡二十四首。",
                    "type": 1
                },
                {
                    "paragraph": "一難曰：十二經皆有動脉。",
                    "zhushu": "呂曰：是手足經十二脉也。○丁曰：十二經皆有動脉者，是人兩手足各有三隂三陽之經也，以應天地各有三隂三陽之氣也。所謂天地三隂三陽，各有所主。其時自春分節後，到夏至之前九十日，爲天之三陽所主也。夏至之後，秋分之前九十日，天之三隂所主也。秋分節後，冬至之前九十日，是地之三隂所主也。冬至之後，春分節前九十日，地之三陽所主也。凡左右上下，各有此三隂三陽之氣，合爲十二，故人亦有十二經也。所主左右上下之分也。又人膈以上者，手三陰三陽所主也，卽通於天氣；膈以下，足三陰三陽所主也，卽通於地氣。其通天氣者，爲氣爲脉；其通地氣者，主味歸形。故十二經通陰陽，行氣血也。又經者，徑也，逓相漑灌，無所不通。所以黃帝云：“十二經處百病，次決死生，不可不通也。”其言十二經皆有動脉者，卽在兩手三部各有㑹動之脉也。卽左手寸部，心與小膓動脉所出也。心脉曰手少隂，心包絡脉曰手心主，小膓脉曰手大陽，其應東南方君，火在巽是也。左手關部，肝膽動脉所出也。肝脉曰足厥隂，膽脉曰足少陽，其應東方，木在震是也。左手尺部，腎與膀胱動脉所出也。腎脉曰足少隂，膀胱脉曰足太陽，其應北方，水在坎是也。右手寸部，肺與大膓動脉所出也。肺脉曰手太隂，大膓脉曰手陽明，其應西方，金在兌是也。右手關部，脾胃動脉所出也。脾脉曰足太隂，胃脉曰足陽明，其應中央，土在坤是也。右手尺部，心包絡與三焦動脉所出也。心包絡曰手厥隂，三焦脉曰手少陽，其應南方相火，在離是也。此三部動脉所出，故經言皆有動脉也。○楊曰：凡人兩手足，各有三隂脉、三陽脉，合十二經脉。肝脉曰足厥隂，脾脉曰足太隂，腎脉曰足少隂，膽脉曰足少陽，胃脉曰足陽明，膀胱脉曰足太陽，肺脉曰手太隂，心脉曰手少陰，心包絡脉曰手心主，太膓脉曰手陽明，小膓脉曰手太陽，包絡脉曰手厥隂，三焦脉曰手少陽。凡脉皆雙行，故有六陰六陽也。○呂曰：足太陽動委中，足少陽動耳前。○楊曰：下關穴也。又動縣鐘。○呂曰：足陽明動趺上。○楊曰：衝陽穴也。在足趺上，故以爲名。又動頸人迎，又動大迎。○呂曰：手太陽動目外眥。○楊曰：瞳子窌穴也。○呂曰：手少陽動客主人。○楊曰：又動聽㑹。○呂曰：手陽明動口邊。○楊曰：地倉穴也。○呂曰：又動陽谿。足厥隂動人迎。○楊曰：按人迎乃足陽明脉，非足厥陰也。○呂曰：厥陰動人迎，誤矣。人迎通候五藏之氣，非獨因厥隂而動也。按厥隂脉動於囘骨焉。○呂曰：足少隂動內踝下。○楊曰：太谿穴也。按此動脉，非少隂脉也，斯乃衝脉動耳。衝脉與少隂並行，因謂少隂脉動，其實非也，亦呂氏之謬焉。少隂乃動內踝上五寸間也。經曰“彈之以候死生”，是也。○呂曰：足太隂動髀上。○楊曰：箕門穴也。○呂曰：手少陰動掖下。○楊曰：極泉穴也。又動靈道、少海。○呂曰：手心主動勞宮。手太隂脉動大淵。○楊曰：又動尺澤，俠白、天府也。○虞曰：呂、楊二注，惟各取其經脉流行之穴，言其動脉，與本經下文獨取寸口之義，不相乗也。庻今舉之。經曰：“脉㑹大淵。”大淵，在兩手掌後魚際間，乃手太隂脉之動也。大隂主氣，是知十二經脉㑹於太淵，故聖人准此脉要㑹之所，於人兩手掌後魚際間，分别三部，名寸、尺、關。於三部中診其動脉，乃知人五藏六府虛實冷𤍠之證。謂一經之中，有一表一裏，來者爲陽，去者爲隂。兩手合六部，六部合之爲十二經，其理明矣。察陽者，知病之所在；察隂者，知死生之期。故曰十二經皆有動脉也。乃合診法。"
                },
                {
                    "paragraph": "獨取寸口，以決五藏六府死生吉凶之法，何謂也？",
                    "zhushu": "丁曰：夫獨取寸口診法者，其一指指下各有上下，尤右長短浮沈、滑濇遲數，見病吉凶也。此法是黃帝脉要精㣲論中之㫖也。越人引此一篇，以爲衆篇之首也。昔黃常問曰：診法何如？岐伯對曰：常以平。且隂氣未動，陽氣未散，飮食未進，經脉未盛，絡脉調匀，氣血未亂，乃可診有過之脉。切脉動靜，視精明，察五色，視五藏有餘不足，形之盛衰，參伍決死生之分也。此者是獨取寸口之法也。○楊曰：自難曰至此，是越人引經設問。從“然”字以下，是解釋其義，餘悉如此例可知也。"
                },
                {
                    "paragraph": "然寸口者，脉之大㑹，手太隂之脉動也。",
                    "zhushu": "呂曰：太隂者，肺之，脉也。肺爲諸藏上盖，主通陰陽，故十二經皆㑹手太陰。寸口，所以決吉凶者。十二經有病，皆見寸口，知其何經之動，浮沈滑濇，春秋逆順，知其死生也。○丁曰：“其手太隂者，是右手寸部也，爲肺，主其氣，爲五藏六府之華蓋。凡六藏六府有病，皆見於氣口，故曰大㑹也。”○虞曰：“五味入胃，化生五氣。五味者，甘、辛、鹹、苦、酸；五氣者，膻、腥、香、焦、腐，乃五行之氣味也。其味化氣，上傳手太隂，太隂主氣，得五氣以漑灌五藏。若胃失中和，則不化氣，手太隂無所受，故寸口以浮沈、長短、滑濇，乃知病𤼵於何藏。故經云：‘寸口者，脉之大要㑹也。’五藏别論曰：‘五味入口，以藏於胃，以養五藏氣。’本經曰：‘人受氣於糓。’玉機眞藏論曰：‘因胃氣乃能至手太隂。’隂陽應象論曰：‘味歸形，形歸氣，氣歸精，精歸化。’夫如是，則知人之氣自味而化，上傳手太隂，故寸口爲要㑹也。”"
                },
                {
                    "paragraph": "人一呼脉行三寸，一吸脉行三寸，呼吸定息，脉行六寸。",
                    "zhushu": "呂曰：“十二經、十五絡，二十七氣，皆𠉀於寸口，隨呼吸上下。呼脉上行三寸，吸脉下行三寸。呼吸定息，脉行六寸。二十七氣，皆隨上下行。以窹行於身，𥧌行於藏，晝夜流行，無有休息時。○丁曰：“言人一呼脉行三寸，一吸脉行三寸，呼吸定息，脉行六寸者，卽是天地隂陽升降定息也。卽是周於六甲，而又日月曉昏，人呼吸上下，以六氣周身，故乃法定息六寸也。"
                },
                {
                    "paragraph": "人一日一夜，凡一萬三千五百息，脉行五十度，周於身，漏水下百刻。榮衞行陽二十五度，行隂亦二十五度，爲一周也。故五十度復㑹於手太隂。寸口者，五藏六府之所終始，故法取於寸口也。",
                    "zhushu": "呂曰：人一息脉行六寸，十息脉行六尺，百息脉行六丈，千息六十丈，萬息六百丈，一萬三千五百息，合爲八百一十丈，爲一周。陽脉出行二十五度，隂脉入行二十五度，合爲五十度。隂陽呼吸覆溢行周畢度數也。脉行周身畢，卽漏水百刻亦畢也。謂一日一夜漏刻盡，天明日岀東方，脉還寸口，當復更始也。故曰“寸口者，五藏六府之所終始也”。○丁曰：按舊經注其脉息以爲八百一十丈，卽當水下二刻，得周身一度，如百刻計周身五十度，如此則行陽五十度，行隂亦五十度，此乃甚與經意不同也。經言行陽二十五度，行隂亦二十五度，共得五十度而復㑹也。所謂行陽行隂各二十五度者，謂一歲隂陽始於立春，交相復㑹於立春，故共行五十度也。日之曉昏，人之窹𥧌，皆在於平，且日行二十四時，復㑹，於是人氣始自中焦，注手太隂，行其經絡，計二寸四，亦復交㑹於手太隂。其右寸內有穴太淵，是脉之大㑹始終，故各計二十五。所以言寸口者，脉之終始也。○虞曰：二百七十息，脉行一十六丈二尺，及一周身，應漏水下二刻。一萬三千五息，脉行八百一十丈，應漏水下百刻。是知一日一夜行五十周於身。凡行隂陽分晝夜，是故行百陽二十五度，行隂二十五度也。",
                    "type": 2
                },
                {
                    "paragraph": "二難曰：脉有尺寸，何謂也？然尺寸者，脉之大要㑹也。",
                    "zhushu": "呂曰：諸十二經脉，三部九候，有病者，皆見於尺寸，故言脉之大要㑹也。○丁曰：舊經注此說爲五藏六府之法者，非也。大要㑹者，謂尺寸隂陽徃復，各有要㑹也。"
                },
                {
                    "paragraph": "從關至尺，是尺内，隂之所治也。從關至魚際，是寸内，陽之所治也。",
                    "zhushu": "呂曰：“至尺者，言從尺至關，其脉見一寸，而言尺者，是其根本。寸口長一寸，而脉見九分，陽數奇，陰數隅也。”"
                },
                {
                    "paragraph": "故分寸爲尺，分尺爲寸。",
                    "zhushu": "丁曰：“分寸。爲尺者，人從關至尺澤，穴，當一尺也。於其尺內分一寸，以代一尺之法，是故分寸爲尺，分尺爲寸也。”"
                },
                {
                    "paragraph": "故隂得尺內一寸。",
                    "zhushu": "丁曰：“隂數偶也。”"
                },
                {
                    "paragraph": "陽得寸內九分。",
                    "zhushu": "丁曰：“陽數奇也。”"
                },
                {
                    "paragraph": "尺寸終始，一寸九分，故曰尺寸也。",
                    "zhushu": "丁曰：“尺寸之法，舊經有注，言諸家所傳撰不同，埶引三寸，輒相去一寸，以備三寸，並不見一寸九分之理。其一寸九分之法者，葢爲尺寸之位，各有隂陽始終也。陽氣者，生於尺而動於寸；隂氣者，生於寸而動於尺。是以法陽氣始生於立春，上至亡種之節，其數九，三陽王於前，法寸內九分而浮。夏至之節，其氣下行，至立冬而終，其數十，卽三隂王於後，法尺內一寸而沈，故知尺寸各有始終也。此是越人引其陽中陰陽始終也。所謂隂中隂陽始終者，陰氣復從立秋而生，下至冬至之節，其數十；冬至之後，隨少陽上行，至立夏之節，其數九。此者天地隂陽始終，故法尺寸隂陽各有始終也。天地要㑹之門，在於四立，謂之天門、地戸、人門、鬼門，人之氣口、人迎、左右神門，亦法也。○楊曰：寸、關、尺三位，諸家所撰，多不能同，故備而論之，以顯其正。按：皇甫士安脉訣以掌後三指爲三部，一指之下爲六分，三部凡一寸八分。華佗脉訣云“寸尺位各八分，關位三分，合一寸九分”。王叔和脉訣云“三部之位，輒相去一寸，合爲三寸”。諸經如此差異，則後之學者，疑惑彌深。然脉法始於黃帝，難經起自扁鵲，此之二部，俱祖宗諸家諸論，葢并枝葉爾。正可務本遺末，不容逐末忘本。今的舉指歸，用明人要，宜依黃帝正經，以掌後三寸爲三部，則寸與關、尺各得一寸，備三才之義也。此法永定，不可移改，其王叔和可謂得之矣。凡診脉者，光明三部九候之本位，五藏六府之所出，然後可以察其善惡，以别浮沈。如其本位尚迷，則病源莫辨，欲其愈疾，亦難矣哉！三部者，寸關尺也；九候者，天地人也。一部之中，則有天、地、人，三部之中，合爲九候，以候五藏之氣也。其五藏六府所出者，左手寸口者，心與小膓脉之所出也；關上者，肝與膽脉之所出也；尺中者，腎與膀胱脉之所出也；關前一分者，人迎之位也；關後一分，神門之位也。右手寸口者，肺與大膓脉之所出也；關上者，脾與胃脉之所岀也；尺中者，命門三焦脉之所出也；關前一分者，氣口之位也；關後一分者，神門之位也。凡五藏之脉並爲隂，隂脉皆沈；六府之脉竝爲陽，陽脉皆浮。假令左手寸口脉浮者，小膓脉也；沈者，心之脉也。餘皆倣此。斯乃脉位之綱維，診候之法式也。○虞曰：楊氏諸論，數家寸尺長短部分，互有不同，令後人難爲依㨿，庶今明之，以示後學。華佗之說，乃如脉經言，果不診矣。王叔和以三寸爲式，義有隱㣲，此乃黃帝正經之說，豈有誤也？况上古以一膚指爲四寸，王叔和必取其膚指之三寸，與今之一寸九分，短長相近也。何休注公羊傳云“側手爲膚，按指爲寸”，卽其義也。况越人生於周，採靈樞、素問作此難經，今之寸尺度量，乃周之制也。故越人取一寸九分爲定式，乃天九地十之義也。",
                    "type": 2
                },
                {
                    "paragraph": "三難曰：脉有大過，有不及，有隂陽相乘，有覆，有溢，有關，有格，何謂也？然關之前者，陽之動脉，當見九分而浮。過者，法曰大過；減者，法曰不及。遂上魚爲溢，爲外關內格，此隂乘之脉也。",
                    "zhushu": "呂曰：過者，謂脉過九分，岀一寸，名曰大過。減者，脉不及九分，至八分、七分、六分也，此爲不及之脉也。遂上魚者，出一寸至魚際也。一名溢脉，一名外關之脉，一名內格之脉，一名隂乘之脉，一脉有四名也。○丁曰：大過者，寸脉本脉浮，又加實大，是爲陽大過也。上魚者，隂陽溢浮而損小者，是陽不及也，陽不及則隂出乘之，又名隂溢，此者是外關內格。○虞曰：氣有餘，脉乃大過；氣不足，脉乃不及。外關則内脉不得出，故曰不及，亦曰隂乗脉；內格則外脉不得入，故曰大過，亦曰溢脉。下文關後之義，反此言之也。"
                },
                {
                    "paragraph": "關以後者，隂之動也，脉當見一寸而沈。過者，法曰大過；減者，法曰不及。遂入尺爲覆，爲內關外格，此陽乘之脉也。",
                    "zhushu": "呂曰：過者，謂脉出過一寸，至一分、二分、三分、四分、五分，此大過之脉也。減者，謂不滿一寸，脉見八分、七分，或六分、五分，此爲不及之脉。遂入尺以言覆。覆脉者，脉從關至尺澤皆見也，此覆行之脉。所以言覆者，脉從關至尺澤，脉見一寸，其餘伏行不見也。今從關見至尺澤，故言覆行也。一名覆脉，一名內關，一名外格，一名陽乘之脉也。○丁曰：大過者，爲尺脉本沈，又加實大，名曰隂太過；沈之損小者，是謂不及。隂不及則陽入乗之，此爲陽覆，又名內關外格也。"
                },
                {
                    "paragraph": "故曰覆溢。是其眞藏之脉，人不病而死也。",
                    "zhushu": "呂曰：脉來見如此者，此皆諸病相乘尅之脉，非謂外邪、中風、傷寒之𩔖。脉已見，人雖未病，病卽死，不可治也。○丁曰：此者是自有増損，使隂陽不守本位，有此覆溢，故形不病而死也。○虞曰：隂陽不相滎，脉乃上魚入尺，故曰覆溢之脉。脉旣覆溢，此由關格所致。本經曰：“關格者，不得盡其命而死也，不病亦死。”",
                    "type": 2
                },
                {
                    "paragraph": "四難曰：脉有隂陽之法，何謂也？然呼出心與肺，吸入腎與肝，呼吸之間，脾受榖味也，其脉在中。呂曰：心肺在膈上，藏中之陽，故呼其氣出；腎肝在膈下，藏中之隂，故吸其氣入。脾者，中州，主養四藏，故曰呼吸以受穀氣。○丁曰：經言呼岀者，非氣自心肺而出也。爲腎肝在膈下，主內，因呼而出，至心、至肺，故呼出心與肺也。又心肺者，在膈上，主外，故吸卽隨隂而入，至腎、至肝。故經曰：“呼者因陽出，吸者隨隂入。”其呼吸陰陽，相隨上下，經歷五藏之間，乃脾受榖味也。又脾者主中州，故言其脉在中也。浮者，陽也。",
                    "zhushu": "丁曰：謂脉循行皮膚血脉之間，在肌肉之上，則名曰浮也。○楊曰：按之不足，舉之有餘，故曰浮。○虞曰：陽象火而炎上，故曰浮也。"
                },
                {
                    "paragraph": "沈者，隂也。",
                    "zhushu": "丁曰：謂脉循行帖節輔骨，名曰沈。○楊曰：按之有餘，舉之不足，故曰沈。○虞曰：隂象水而潤下，故曰沈。"
                },
                {
                    "paragraph": "故曰隂陽也。心肺俱浮，何以别之？然浮而大散者，心也；浮而短濇者，肺也。",
                    "zhushu": "丁曰：心者，南方火也，故脉來浮而大散，其大者是藏，散者是府也。肺者，西方金也，金主燥，其脉浮濇而短。短者，藏也；濇者，府也。○楊曰：細而遲，來徃難且散，或一止，名曰濇也。○虞曰：心象火，明燭於外，故浮大而散。肺屬金，其位居高，故浮短而濇。故曰心肺俱浮也。"
                },
                {
                    "paragraph": "腎肝俱沈，何以别之？然，窂而長者，肝也。",
                    "zhushu": "丁曰：肝者，東方木也，其脉窂而長。窂者，藏也；長者，府也。○楊曰：按之伹覺堅極，故曰窂。○虞曰：肝屬木，根本生於地，窂，義可知。枝葉長於天，長，理出此也。"
                },
                {
                    "paragraph": "按之濡，舉指來實者，腎也。",
                    "zhushu": "丁曰：腎者，北方水也，主寒，其性濡沉。濡者，藏也；沉滑者，府也。○楊曰：按之不足，舉之有餘，謂之濡也。大而長，微强，按之隱指幅幅然者，謂之實。○虞曰：火性外柔，按之乃濡；水性內剛，舉指來實，則其義也。"
                },
                {
                    "paragraph": "脾者中州，故其脉在中。",
                    "zhushu": "丁曰：脾者，中央土也，能成養四傍，故隨四時而見，所以經不言脉之象也。○楊曰：脾王於季夏，主養四藏，其脉來大小浮沈，故依四時。王脉，俱至四季一十八日，卽變寛緩，是脾之王氣也。上有心肺，下有腎肝，故曰在中也。○虞曰：上文言“呼吸之間，脾受穀味”，此言“脾者中州，其脉在中”。榖者，谷也，谷，空也，謂人之呼吸之氣，自榖而有。脾土屬土，位居中央。土者，五方物始終以之，故受榖味，乃處中州，故曰其脉在中也。"
                },
                {
                    "paragraph": "是陰陽之法也。脉有一隂一陽，一隂二陽，一隂三陽，有一陽一隂，一陽二隂，一陽三隂，如此之言，寸口有六脉俱動耶？然此言者，非有六脉俱動也，謂浮、沉、長、短、滑、濇也。",
                    "zhushu": "丁曰：經前引五藏之脉，以應五行，今引此三隂三陽之脉，以應六氣。其浮、滑、長，三陽也；其沉、短、濇，三隂也。凡持三部中察此六脉，卽可知隂陽伏匿之法也。若皮膚之下，是脉之下，爲陽部也，若有此三陰之脉見，是隂上乘於陽也。若肌肉之下，是脉之下，爲陰部也，若有此三陽脉見，卽是陽氣下乘於陰也。此乃是上下察隂陽之法也。○楊曰：過於本位謂之長，不及本位謂之短也。"
                },
                {
                    "paragraph": "浮者，陽也；滑者，陽也；長者，陽也。",
                    "zhushu": "楊曰：“按之徃來流利，展轉替替然，謂之滑。”"
                },
                {
                    "paragraph": "沉者，隂也；短者，隂也；濇者，陰也。所謂一陰一陽者，謂脉來沉而滑也。",
                    "zhushu": "丁曰：其脉若在左尺而見，此是腎與膀胱，表裏，順也；若在左寸口，卽爲病脉，逆也。"
                },
                {
                    "paragraph": "一隂二陽者，謂脉來沉滑而長也。",
                    "zhushu": "此脉見於隂部，卽是陽下乘於隂也。"
                },
                {
                    "paragraph": "一隂三陽者，謂脉來沉滑而長，時一沉也。",
                    "zhushu": "此者是陽伏於隂也。"
                },
                {
                    "paragraph": "所言一陽一隂者，謂脉來浮而濇也。",
                    "zhushu": "丁曰：浮濇者肺脉，當見右手寸口，卽是本部之隂陽，卽順也；若在左關病，卽是逆也。"
                },
                {
                    "paragraph": "一陽二隂者，謂脉來長而沉濇也。",
                    "zhushu": "丁曰：卽乏血氣，皆濇也。"
                },
                {
                    "paragraph": "一陽三隂者，謂脉來沉濇而短，時一浮也。",
                    "zhushu": "丁曰：若有陽部見之，此謂隂伏陽也。"
                },
                {
                    "paragraph": "各以其經所在，名病逆順也。",
                    "zhushu": "楊曰：隨春、夏秋冬，觀其六脉之變，則知病之逆順也。",
                    "type": 2
                },
                {
                    "paragraph": "五難曰：脉有輕重，何謂也？然初持脉，如三叔之重，與皮毛相得者，肺部也；如六菽之重，與皿脉相得者，心部也。",
                    "zhushu": "呂曰：菽者，豆也。言脉之輕重，如三豆之重，在皮毛之間。皮毛者，肺氣所行也，言肺部也。心主血脉，次於肺。如六豆重。"
                },
                {
                    "paragraph": "如九菽之重，與肌肉相得者，脾部也。",
                    "zhushu": "呂曰：脾在中央，主肌肉，故次心，如九豆之重也。"
                },
                {
                    "paragraph": "如十二菽之重，與筋平者，肝部也。",
                    "zhushu": "呂曰：肝主筋，又在脾下，故次之。"
                },
                {
                    "paragraph": "按之至骨，舉指來疾者，腎也。",
                    "zhushu": "呂曰：腎主骨，其脉沈至骨，故曰腎也。"
                },
                {
                    "paragraph": "故曰輕重也。",
                    "zhushu": "丁曰：經言菽者，豆也，此是診脉舉按之法也。此篇當在四難之前，以等隂陽高下。○虞曰：脉之輕重，經中所載甚詳，若依經逐位㝷之，義且淺矣。今舉一例爲式：假令左手寸口如三菽，得之，乃知肺氣之至；如六菽之重，得之，知本經之至；如九菽，得之，知脾氣之至；如十二菽，得之，知肝氣之至；按之至骨，得之，知腎氣之至。夫如是，乃知五藏之氣，更相漑灌，六脉因茲亦有凖䋲，可以定吉凶，可以言疾病，餘皆倣之，故曰輕重也。",
                    "type": 2
                },
                {
                    "paragraph": "六難曰：脉有隂盛陽虛，陽盛隂虛，何謂也？然浮之損小，沈之實大，故曰隂盛陽虛；沉之損小，浮之實大，故曰陽盛陰虚。是陰陽虚實意也。",
                    "zhushu": "呂曰：陽脉是寸口，本浮而實，今輕手浮而得之，更損减而小，故曰陽虛；重手按之沈，反更實大，沈者隂，故言隂實也。○丁曰：陽脉本浮，輕手而按，其脉，損至而小，此是陽虛不足也。隂脉本沉而濡，今重手而按之，損至而小，是隂不足也。陽脉本浮，更加實大，此是陽盛隂虛也。素問曰：“諸浮者，腎不足也。”○虞曰：人之所稟者，隂陽也。隂陽平，權衡等，則無更虛更實之證。今言盛與虚，則爲病之脉。脉要精微論曰：“隂盛則夢渉大水恐懼，陽盛則夢大火燔灼，隂陽俱盛，則夢相殺毁傷。”夫如是，可驗隂陽虛實之意也。",
                    "type": 2
                },
                {
                    "paragraph": "七難曰：經言少陽之至，乍小乍大，乍短乍長；陽明之至，浮大而短；太陽之至，洪大而長；太隂之至，緊大而長；少隂之至，緊細而微；厥隂之至，沉短而敦。此六者，是平脉邪？將病脉邪？然，皆王脉也。其氣以何月各王幾日？然冬至之後，得甲子少陽王；復得甲子陽明王，復得甲子太陽王，復得甲子太隂王；復得甲子少隂王；復得甲子厥隂王；王各六十日，六六三百六十日，以成一歲。此三陽三隂之王，時日大要也。",
                    "zhushu": "呂曰：少陽王正月二月，其氣尚㣲少，故其脉來進退無常；陽明王三月、四月，其氣始萠未盛，故其脉來浮大而短也；太陽王五月、六月，其氣太盛，故其脉來洪大而長；太隂王七月、八月，乘夏餘陽，隂氣未盛，故其脉來緊大而長；少隂王九月、十月，陽氣衰而隂氣盛，故其脉來緊細而微也。厥隂王十一月、十二月，隂氣盛極，故言厥隂。其脉來沉短以敦。敦者，沉重也。四時經一隂一陽八王，此難經三陽在前，三隂在後，其王所以不同者，其移各異也。難經謂從正月至六月，春夏半歲，浮陽用事，故言三陽王在前；從七月至十二月，秋冬半歲，沉隂用事，故言三隂在後。謂四時陰陽，夫婦之王也。○丁曰：夫三隂三陽之氣王，隨六甲以言之，此法是。按黃帝六節藏象論云：“天以六六之節成一歲，其自冬至之後得甲子，卽是盛年初之氣分也。其甲子或在小寒之初，或在大寒之後，所以少陽之氣未出隂分，故其脉乍大乍小，乍短乍長也。”復得甲子，陽明王。其陽明之至，浮大而短，爲二之氣，其後始暄，其氣未盛，是故陽明之至，浮大而短。太陽之至，洪大而長，復得甲子，爲三之氣，盛陽之分，故太陽之至，洪大而長也。太隂之至，緊大而長，復得甲子，爲四之氣，暑濕之分，秋氣始生，乘夏餘陽，故太隂之至，緊大而長也。少隂之至，緊細而微，復得甲子，爲五之氣，淸切之分，故少陰之至，緊細㣲也。厥隂之至，沉短而敦，復得甲子，爲終之氣，盛陰之分，水凝而如石，故厥隂之至，沉短而敦也。此三隂三陽之脉王，隨六甲之日數，故有此六脉之狀，是謂平脉也。",
                    "type": 2
                },
                {
                    "paragraph": "八難曰：寸口脉平而死者，何謂也？然諸十二經脉者，皆係於生氣之原。所謂生氣之原者，謂十二經之根本也，謂腎間動氣也。此五藏六府之本，十二經脉之根，呼吸之門，三焦之原，一名守邪之神。故氣者，人之根本也，根絕則莖葉枯矣。寸口脉平而死者，生氣獨絕於內也。",
                    "zhushu": "呂曰：寸口脉平而死者，非應四時脉，其脉狀若平和也。又曰：十二經皆係於生氣之原，所謂生氣之厚者，爲十二經本原也。夫氣衝之脉者，起於兩腎之間，主氣，故言腎間動氣；狹任脉上至喉咽，通喘息，故云呼吸之門。上係手三隂三陽爲支，下係足三隂三陽爲根，故聖人引樹以設喻也。其三氣之原者，是三焦之府，宣行滎衝，邪不妄入，故曰守邪之神也。人以尺脉爲根本，寸脉爲莖葉。寸脉雖平，尺脉絕，上部有脉，下部無脉者，死也。○楊曰：寸口脉平者，應四時也。所云死者，尺中無脉也。尺脉者，人之根本，根本旣絕，則莖葉枯焉。然則以尺脉爲根本，寸脉爲莖葉，故引樹以爲譬也。○丁曰：腎間動氣者，謂左爲腎，右爲命門。命門者，精神之所舍，元氣之所係也。一名守邪之神者，以命門之神固守邪，氣不得妄入，入則死矣。此腎氣先絕於内，其人不病，病卽死矣。○虞曰：經言十二經，皆係於生氣之原，謂腎間動氣也。何以言之？謂兩腎之間動氣者，乃人之所受父母之原氣也。腎者，北方，子之正位，故聖人云：元氣起於子。子者，坎之方位，坎者，卽父母之元氣也。謂乾爲天爲父，坤爲地爲母。今坎之初六、六三，乃坤之初六、六三也。坎之九二，乾之九二也。謂乾坤交於六三、九二而成坎卦，坎主子位，所以元氣起於子也。腎者，水也，黃庭經云：是水之精，坎之氣。今言兩腎之間，卽人之原氣也。術土云：腎間曰丹田，亦曰隱海，中有神龜，呼吸原氣，故曰呼吸之門也。人之三焦，法天地三元之氣，故曰三焦之原。十二經脉慿此而生，乃曰十二經之根也。今寸口傳受榖氣，其脉但平和，柰人之生氣之原已絕於兩腎之間，則十二經無所相依㨿，雖寸脉平和，人當死矣。所以喻木之無根本也。腎者，足少隂之經也，左爲腎，右曰命門。命門有穴，在背十四推節下，又有志室二穴，在十四推節下，兩傍各三寸，有神守於命門，不令邪入志室，邪入志室，人則死矣。",
                    "type": 2
                },
                {
                    "paragraph": "九難曰：何以别知藏府之病耶？然數者，府也；遲者，藏也。",
                    "zhushu": "楊曰：去來𢚩促，一息過五至，名數也。呼吸三至，去來極遲，故曰遲也。"
                },
                {
                    "paragraph": "數則爲𤍠，遲則爲寒，諸陽爲𤍠，諸隂爲寒，故以别知藏府之病也。",
                    "zhushu": "呂曰：府者陽，故其脉數；藏者隂，故其脉來，遲。○楊曰：陽脉行疾，故病乃數；隂脉行遲，故病乃遲。此直云病在藏府，不顯其名，則病莫知准的。若數而弦者，病在膽；遲而弦者，病在肝。餘藏府悉依本狀，而遲數皆倣此也。○虞曰：陽氣亂則數，隂氣虛則遲，則知藏府有寒𤍠之證也。○丁曰：脉者，計於漏刻，其春秋二分，晝夜五十刻，則隂陽俱等，故得平和。冬夏二至，晝夜不等，夏至之前，晝六十刻，故六十爲數，故數則爲𤍠。冬至之前，夜加六十刻，故隂多陽少，是爲寒。夫隂陽漏刻可定，人自有損益，故遲數有加。所以經云：“諸陽爲𤍠，諸隂爲寒。”",
                    "type": 2
                },
                {
                    "paragraph": "十難曰：一脉爲十變者，何謂也？然五邪剛柔相逢之意也。假令心脉𢚩甚者，肝邪干心也。",
                    "zhushu": "呂曰：夏心主脉，見浮大而散，今反弦。弦者，肝脉來干心也。○楊曰：干，猶乘也。○虞曰：母乘子曰虛邪。"
                },
                {
                    "paragraph": "心脉㣲𢚩者，膽邪干小膓也。",
                    "zhushu": "呂曰：小膓，心之府，脉當浮大而洪長而㣲弦者，膽脉也。○虞曰：陽干於陽，隂干於隂，同氣相求也。"
                },
                {
                    "paragraph": "心脉大甚者，心邪自干心也。",
                    "zhushu": "呂曰：心脉雖洪大，當以胃氣爲本，今無胃甚，故其脉大甚也。此爲心自病，故言自干心也。○虞曰：此失時脉也。"
                },
                {
                    "paragraph": "心脉微大者，小膓邪自干小膓也。",
                    "zhushu": "呂曰：小膓，心之府。微大者，其脉小，爲小膓自病，故言自干也。○虞曰：小膓，太陽脉也，王於五六月，其脉洪大而長，今得之微大，是知小膓之邪自干小膓也。此曰正經自病，法曰正邪，故云自干也。"
                },
                {
                    "paragraph": "心脉緩甚者，脾邪干心也。",
                    "zhushu": "呂曰：緩者，脾脉乘心，故令心脉緩也。○虞曰：心脉見緩甚，此曰子之乗母，法曰實邪。"
                },
                {
                    "paragraph": "心脉㣲緩者，胃邪干小膓也。",
                    "zhushu": "吕曰：胃脉小緩，見於心部，小膓，心府，故言干之。○虞曰：於心部中，輕手得之，小緩是也。"
                },
                {
                    "paragraph": "心脉濇甚者，肺邪干心也。",
                    "zhushu": "呂曰：濇，肺脉，故言干心也。○虞曰：金反凌火，此曰㣲邪脉也。"
                },
                {
                    "paragraph": "心脉微濇者，大膓邪干小膓也。",
                    "zhushu": "呂曰：㣲濇，大膓脉，小膓，心府，故曰“干”也。"
                },
                {
                    "paragraph": "心脉沉甚者，腎邪干心也。",
                    "zhushu": "呂曰：沉者腎脉，故言“干”也。○虞曰：心火炎上，其脉本浮，今見沉形，水來尅火，法曰賊邪也。"
                },
                {
                    "paragraph": "心脉微沉者，膀胱邪干小膓也。",
                    "zhushu": "呂曰：㣲沉者，膀胱脉也。小膓，心府，故言“干”也。"
                },
                {
                    "paragraph": "五藏各有剛柔邪，故令一脉輒變爲十也。",
                    "zhushu": "呂曰：此皆夏王之時，心脉見如此者，爲失時脉。○楊曰：剛柔，陰陽也。邪者，不正之名，非有身王氣，而水來干身爲病者，通爲之邪也。○虞曰：推此十變之候，乃五行勝復相加，故聖人謂之五邪也。五藏各有表裏，更相乗之，一脉成十，故十變也。有陽有陰，故曰“剛柔”也。於本位見他脉，故曰相逢干也。聖人乃以心一藏爲例，其餘皆可知也。○丁曰：其言肝邪干心，膽邪干小膓者，此皆虛邪干心也。心邪自干心，小膓邪自干小膓者，此皆爲正邪也。髀邪干心，胃邪干小膓者，此皆爲實邪也。肺邪干心，大膓邪干小膓者，此皆㣲邪也。腎邪干心，膀胱邪干小膓者，此皆賊邪也。所謂剛柔相逢者，則十雜也。其十雜者，甲與己合，甲爲剛，己爲柔；戊與癸合，戊爲剛，癸爲柔；丁與壬合，丁爲剛，壬爲柔；丙與辛合，丙爲剛，辛爲柔；乙與庚合，乙爲剛，庚爲柔。凡剛柔相逢爲病者，剛甚則爲病重，柔甚則爲病微。柔甚剛，謂從所不勝於剛，故爲病甚也；剛逢柔，謂從所勝於柔，故爲病微也。其一脉十變之法，是師引此一部之中二經，說此五邪相干，爲之十變。凡兩手三部，各有二經，六部之內，各有五邪十變也。故從其首，計其數，六部十變也。數有六十，是謂六十首也。黃帝曰：先持隂陽，然後診，六十首之謂也。",
                    "type": 2
                },
                {
                    "paragraph": "十一難曰：經言脉不滿五十動而一止。",
                    "zhushu": "呂曰：經言一藏五十動，五藏二百五十動，謂之平脉。不滿五十動者，無有五十動也。是以一藏無氣也。"
                },
                {
                    "paragraph": "一藏無氣者，何藏也？然人吸者隨隂入，呼者因陽出，今吸不能至腎，至肝而還，故知一藏無氣者，腎氣先盡也。",
                    "zhushu": "楊曰：按經言“持其脉口，數其至也。”五十動而不一代者，五藏皆受氣，是爲平和無病之人矣；四十動而一代者，一藏無氣，四歲死；三十動而一代者，二藏無氣，三歲死；二十動而一代者，三藏無氣，二歲死；十動而一代者，四藏無氣，一歲死；不滿十動而一代者，五藏無氣也，七日死。難經言止，本經言代。按止者，按之覺於指下而中止，名止；代者，還尺中，停久方來，名曰代也。止代雖兩經不同，據其脉狀，亦不殊别，故兩存之。○虞曰：此與第八難生氣獨絕之義略相似。八難言父母生氣，源巳絕於兩腎之間，故云死也。此言一藏無氣，言呼吸之間，肺行榖氣，腎間父母之原氣，亦無穀氣所養，原氣漸耗，乃知四歲必死，故云腎氣先盡也。○丁曰：五十動者，是天地隂陽以漏刻爲制度，人之脉息，爲自有損益，故無常數。其益過於六十，心肺有餘也，心肺有餘，則腎肝不足也。其損者不及四十之數，則心肺不足，乃腎肝有餘也。今陽氣虛少，故不滿五十也。其言動而止者，謂吸不能至腎，至肝而還，此是陽不榮於下，故腎氣先絕也，絕則止也。此法又與生氣獨絕於內同法也。",
                    "type": 2
                },
                {
                    "paragraph": "十二難曰：經言五藏脉已絕於内，用鍼者反實其外；五藏脉已絕於外，用鍼者反實其內。內外之絕，何以别之？然五藏脉已絕於內者，腎肝氣已絕於內也，而醫反𥙷其心肺；五藏脉已絕於外者，其心肺脉已絕於外也，而醫反𥙷其腎肝。陽絕補隂，隂絕𥙷陽，是謂實實虚虛，損不足，益有餘。如此死者，醫殺之耳。",
                    "zhushu": "呂曰：心肺所以在外者，其藏在隔上，上氣外爲滎衞，浮行皮膚血脉之中，故言絕於外也。腎肝所以在內者，其藏在膈下，下氣內養筋骨，故言絕於内也。○丁曰：夫五藏內外者，爲心肺在膈上，通於天氣也，心主於脉，肺主於氣，外華榮於皮膚，故言外也。腎肝在下，通於地氣，以藏精血，㝡於骨髄。心肺外絕，絕，則皮聚毛落；腎肝內絕，絕，則骨痿筋緩。診其脉，學者不能明於內外虚實，致使鍼藥悞投，所以實實虛虛，損不足，益有餘，如此死者，是醫殺之耳。"
                },
                {
                    "paragraph": "釋音一難滎衛，",
                    "zhushu": "上于平反。"
                },
                {
                    "paragraph": "二難際，",
                    "zhushu": "音祭，盡也。"
                },
                {
                    "paragraph": "三難覆，",
                    "zhushu": "芳福切，反復也。"
                },
                {
                    "paragraph": "乘，",
                    "zhushu": "食陵切，侵也。"
                },
                {
                    "paragraph": "濡，",
                    "zhushu": "乳兖切，下同。"
                },
                {
                    "paragraph": "四難别之，",
                    "zhushu": "上彼列反。"
                },
                {
                    "paragraph": "濇，",
                    "zhushu": "音色。"
                },
                {
                    "paragraph": "五難菽，",
                    "zhushu": "音叔。"
                },
                {
                    "paragraph": "六難沉，",
                    "zhushu": "持林反。"
                },
                {
                    "paragraph": "七難敦，",
                    "zhushu": "都昆反，厚也。"
                },
                {
                    "paragraph": "八難莖，",
                    "zhushu": "音衡。"
                },
                {
                    "paragraph": "九難數，",
                    "zhushu": "色角切。"
                },
                {
                    "paragraph": "十難緩，",
                    "zhushu": "音換。",
                    "type": 2
                },
                {
                    "paragraph": "十三難曰：經言：“見其色而不得其脉，反得相勝之脉者，卽死。得相生之脉者，病卽自已。”色之與脉，當參相應，爲之奈何？然五藏有五色，皆見於面，亦當與寸口尺內相應。假令色靑，其脉當弦而𢚩。",
                    "zhushu": "呂曰：“色青，肝也。弦𢚩者，肝脉。”是謂相應也。○虞曰：“色青脉弦，中外相應也。”素問曰：“肝部在目下，於此視色，以參脉證。”"
                },
                {
                    "paragraph": "色赤，其脉浮大而散。",
                    "zhushu": "呂曰：“色赤，心也。浮大而散，心脉也。是謂相應。”○虞曰：“色赤脉大，色脉相應也。”素問曰：“心部在口，視色合脉。”"
                },
                {
                    "paragraph": "色黃，其脉中緩而大。",
                    "zhushu": "呂曰：“色黃者，脾也。中緩而大，脾脉也。”○虞曰：“此色脾相應也。”素問曰：“脾部在唇，色見其中，以應脉狀。”"
                },
                {
                    "paragraph": "色白，其脉浮濇而短。",
                    "zhushu": "呂曰：“白者，肺也。浮濇而短，脉脉也。”○虞曰：“肺部見於闕庭兩眉上也。”"
                },
                {
                    "paragraph": "色黑，其脉沉濇而滑。",
                    "zhushu": "呂曰：“色黑者，腎色也。腎主水，水性沉，腎亦在五藏之下，故其脉沉濡而滑。”○虞曰：“腎色之見於肌皮，在靣，取其地閣。”"
                },
                {
                    "paragraph": "此所謂五色之與脉，當參相應也。",
                    "zhushu": "呂曰：此正經自病，不中他邪故也。”○虞曰：“謂應本經虛實之證也。”○丁曰：經言色靑，脉弦而𢚩。色赤，脉浮而散，色黃，脉中緩而大。色白，脉浮濇而短。色黑，脉沉濡而滑。此是五藏色脉皆相應，謂正經自病，無他色也。脉相，則所以言當參相應也。"
                },
                {
                    "paragraph": "脉數，尺之皮膚亦數。",
                    "zhushu": "丁曰：數卽心也，所以腎內皮膚𤍠也。"
                },
                {
                    "paragraph": "脉急，尺之皮膚亦𢚩。",
                    "zhushu": "丁曰：𢚩者，臂內經絡滿實，所以堅急也。"
                },
                {
                    "paragraph": "脉緩，尺之皮膚亦緩。",
                    "zhushu": "丁曰：緩者，肌肉消，故皮膚亦緩弱也。"
                },
                {
                    "paragraph": "脉濇，尺之皮膚亦濇。",
                    "zhushu": "丁曰：肺主燥，所以臂內皮膚亦濇也。"
                },
                {
                    "paragraph": "脉滑，尺之皮膚亦滑。",
                    "zhushu": "丁曰：腎主水，其脉滑，所以臂內皮膚亦滑也。此五者，皮膚滑濇急、緩數，又與色脉參同也。○呂曰：此謂隂陽藏府浮沉滑濇相應也。"
                },
                {
                    "paragraph": "五藏各有聲色臭味，當與寸口尺內相應。",
                    "zhushu": "丁曰：其言相應者，脉數、色亦、皮膚𤍠，此是心之一藏，色脉皮膚參相應也。脉急、色靑，皮膚經絡堅𢚩而青，此是肝之一藏，色脉皮膚參相應也。脉緩、色黃、皮膚緩，此是脾之一藏，色脉皮膚參相應也。脉濇、色白、皮膚濇，此是肺之一藏，色脉皮膚參相應也。脉滑、色黑、皮膚滑，此是腎之一藏，色脉皮膚叅相應也。凡診脉者，先須循腎之內外，然後診脉視色也。○虞曰：肝脉弦，其色靑，其聲呼，其臭羶，其味酸。心脉洪，其色赤，其聲笑，其臭焦，其味苦。脾脉緩，其色黃，其聲歌，其臭香，其味甘。肺脉濇，其色白，其聲哭，其臭腥，其味辛。腎脉沉，其色黑，其聲呻，其臭腐，其味鹹此謂相應也。"
                },
                {
                    "paragraph": "其不相應者，病也。",
                    "zhushu": "虞曰：相應，謂正經自病也。假令肝病，脉弦，色青，多呼，好羶，喜酸，此曰自病也。不相應者，乃如下說。假令肝病，脉濇，色白，多哭，好腥，喜辛，此曰相反。聲色臭味皆見肺之證候，金之賊木，此曰賊邪。不相應，必死也。"
                },
                {
                    "paragraph": "假令色靑，其脉浮濇而短，若大而緩爲相勝。浮大而散，若小而滑，爲相生也。",
                    "zhushu": "呂曰：色青者，肝也。浮濇而短者，肺也，肺勝肝爲賊邪。若大而緩爲脾脉也，肝勝脾，故言相勝也。浮大而散，心脉也，心爲肝之子。若小而滑，腎脉也，腎爲肝之母，肝爲腎之子。子母相生，故爲相生也。○丁曰：經引肝之一藏，其脉當弦𢚩，其色當青，卽爲順也。色靑脉濇者，逆也。脉若大而緩，是肝勝於脾也，其病甚，故云相勝。若脉浮大而散，若小而滑，是爲相生也。"
                },
                {
                    "paragraph": "經言：“知一，爲下工。知二，爲中工。知三，爲上工。上工者，十全九。中工者，十全八。下工者，十全六。”此之謂也。",
                    "zhushu": "呂曰：“五藏一病輒有五，今經載肝家一藏爲例耳。解一藏爲下工，解二藏爲中工，解五藏爲上工。”○丁曰：“上工者，謂全知色脉皮膚三法相生相勝本始，故治病十全其九。中工知二，謂不能全収，故治病十全得八。下工知一，謂不解明於全法，一心治已病，故十全得六也。”○虞曰：“工者，萬學萬全，乃曰工也。凡爲醫者，窮難經，察脉之浮沉，藏府虛實通素問，知經脉徃來，針之補㵼窮本草，識藥之寒溫，氣味所歸。全此三家，然後治病，可曰知三爲上工也。醫不三世，不服其藥，謂非工也。素問曰：“五藏之象，可以類推。五藏相錯，可以意識。”此可曰工也。”",
                    "type": 2
                },
                {
                    "paragraph": "十四難曰：“脉有損至，何謂也？然至之脉，一呼再至曰平。”",
                    "zhushu": "呂曰：“平者，謂平調之脉也。”○丁曰：“平者，無過之脉也。”○虞曰：“人之呼吸，曰隂陽也。一呼一吸，謂之一息。經言一呼再至，一吸再至，謂之平脉也。人呼吸法隂陽，一息法一年，一息脉動四至，四至法四時。一呼脉行三寸，法三陽，一吸脉行三寸，法三隂，故曰平也。"
                },
                {
                    "paragraph": "三至曰離經。",
                    "zhushu": "呂曰：“經言再至曰平，三至曰離經，不知經言也。”其人必病。○丁曰：“謂加於隂之二倍，故曰離經。”○虞曰：“經者，常也。謂脉離常經之所。細而言之，人一呼脉行三寸，一吸脉行三寸，呼吸定息，脉行六寸，一日一夜一萬三千五百息，脉行八百一十丈，乃爲一周。後從始起之經再行，令一呼脉三至，脉行四寸半，一吸三至，脉行四寸半，一息脉行九寸，一日一夜一萬三千五百息，脉行一千二百一十五丈，過於半脉，不在所起之經再起，故曰離經也。舉一例以擬之，如人一日周行百里，却從初行之處再行，日平。今一日却一百五十里，過於五十里，不在周而復始之處再行，故曰離經也。”"
                },
                {
                    "paragraph": "四至曰奪精。",
                    "zhushu": "呂曰：“其人病困。奪精者，鼻目唇口精候奪色診見也。”○丁曰：“謂加於隂四倍，故曰奪精。”○虞曰：“平脉一息行六寸，今奪精之脉，一息行一尺二寸，此乃一日一夜息數乃行兩日夜，脉度數，尺寸脉諸。夫爲數脉者，陽氣亂，况陽爲病，頗亦狂言，顏色恍懽。呂氏言鼻目唇口精候色奪者，非也。夫人納五味，味歸形，形歸氣，氣歸精。今一息四至，乃陽氣亂，故脉數，數則氣耗，耗則精無所歸，獨加奪去，故曰奪精。如人一日行一百里，今一日行二百里，氣疲之則耗也。”"
                },
                {
                    "paragraph": "五至曰死。",
                    "zhushu": "呂曰：“其人病證𠉀已見，脉復加一至，定當死也。”○虞曰：“此之平脉一倍過半，四至已是奪精，五至其死明矣。”○丁曰：“爲加於隂六倍，故曰死也。”"
                },
                {
                    "paragraph": "六至曰命絕，此死之脉。",
                    "zhushu": "呂曰：“不出日死。”○虞曰：“五至，死之漸也。六至，今死矣。此言死之脉也，必是言至之脉也。必是言至之脉，恐寫之誤，可合下文。"
                },
                {
                    "paragraph": "何謂損？一呼一至曰離經，",
                    "zhushu": "丁曰：“爲隂加於陽四倍也。”○虞曰：“前之至脉離經，謂脉行過半，此之損脉離經，謂脉行減半，以下吸養於呼也。”"
                },
                {
                    "paragraph": "二呼一至曰奪精，",
                    "zhushu": "丁曰：“謂隂加於陽六倍也。”○虞曰：“平人脉一日一夜五十周身，今二呼而脉一至，一日一夜不及一十三筒，周身脉只行及二百二丈五尺，其人氣耗血枯，神惨色夭，精華猶如奪去。”"
                },
                {
                    "paragraph": "三呼一至曰死。",
                    "zhushu": "虞曰：“平人之脉，三呼脉六至，一日一夜八百一十丈無危，今三呼脉一至，脉只行一寸半，一日一夜只行及六十七丈五尺，不及五周身，如此之候，死可待也。”"
                },
                {
                    "paragraph": "四呼一至曰命絕。此謂損之脉也。",
                    "zhushu": "虞曰：“四呼當八至，今四呼脉一至，一日一夜不及四，周身氣血已盡，藏敗神去，故命絕也。”"
                },
                {
                    "paragraph": "至脉從下上，損脉從上下也。",
                    "zhushu": "呂曰：“至脉從下上者，謂脉動稍増上至六至多而呼七。損脉從上下者，謂脉動稍減，至一呼多而至少也。”"
                },
                {
                    "paragraph": "損脉之爲病柰何？然一損損於皮毛，皮聚而毛落。",
                    "zhushu": "虞曰：“一損損肺，肺主皮毛，故皮聚而毛落也。”"
                },
                {
                    "paragraph": "二損損於血脉，血脉虚少，不能榮於五藏六府也。",
                    "zhushu": "虞曰：“二損損血脉，是知心受之，心主血，今則心血枯，不能榮於五藏六府也。”"
                },
                {
                    "paragraph": "三損損於肌肉，肌肉消瘦，飮食不爲肌膚。",
                    "zhushu": "虞曰：“脉之三損損於脾，脾者，受納五味，以化生五氣藏府，以長肌膚，今旣損，故味不化，則肌肉消瘦也。”"
                },
                {
                    "paragraph": "四損損於筋，筋緩不能自收持。",
                    "zhushu": "虞曰：“四損損肝，病乃如是。”素問曰：“其有傷筋，縱若其不容，容容，不収持也。”"
                },
                {
                    "paragraph": "五損損於骨，骨痿不能起於床，反此者，至於收病也。",
                    "zhushu": "虞曰：“今之五損，損於腎，腎主骨，故骨痿不能起於床。”素問曰：“腎𤍠則腰脊不舉，骨枯髄減，𤼵爲骨痿。痿者，無力也。”○呂曰：“收者，取也。”經伹載損家病，不載至家病。至家者，諸陽六府病，六府病苦頭痛身𤍠，忽特不利，與損家病異。今反載損家病證，故損脉於此受病，非是至家病也。"
                },
                {
                    "paragraph": "從上下者，骨痿不能起於床者死。",
                    "zhushu": "呂曰：“從肺損至骨，五藏俱盡，故死，肺在上也。”○虞曰：“至此推窮損家病證。一損肺，二損心，三損脾，四損肝，五損腎。乃如第五難脉輕重菽數，下損之腎也。"
                },
                {
                    "paragraph": "從下上者，皮聚而毛落者死。",
                    "zhushu": "呂曰：“從腎損之肺，亦復五藏俱盡，故死也。”此是損家，然病證非至家病證，腎在下故也。"
                },
                {
                    "paragraph": "治損之法奈何？然損其肺者，益其氣。",
                    "zhushu": "呂曰：“肺主氣，今損，故當以針藥益其氣也。”○丁曰：“肺者主其氣，故損卽補之以針，補其手大隂經中兪大淵穴也。以辛味佐不足，卽是益其氣也。”"
                },
                {
                    "paragraph": "損其心者，調其榮衛。",
                    "zhushu": "呂曰：“心者，榮衞之本，今損，當以針藥調之。”○丁曰：“心者，主榮衛，故損卽𥙷之以針，𥙷其手少隂經中井，手厥陰經中井是其母，手少衝、手中衝亦是其母，以苦味佐之，此調其榮衞之現也。”○虞曰：“心主血，血爲憂愁思慮傷於心，因茲致損。凡人血流㨿氣，氣動依血，宣調榮衞，節憂愁思慮以治之。”"
                },
                {
                    "paragraph": "損其脾者，調其飮食，適寒温。",
                    "zhushu": "呂曰：“脾主飮食，今其氣衰損，榖不消化，故當調適寒溫也。”○丁曰：“脾損則調其飮食，適其寒温。”謂脾主意思，故順其意思飮食，適其寒溫也。○虞曰：“脾化水穀，以生氣血，今見脾損，飮食不爲肌肉，宜調節飮食，無令傷脾也。”適其寒温者，啟玄子謂“春凉食，夏冷食，秋温食，冬𤍠食”也。本經曰：“飲食勞倦傷脾也。”"
                },
                {
                    "paragraph": "損其肝者，緩其中。",
                    "zhushu": "呂曰：“肝主怒，其氣急，故以針藥以緩其中。”○丁曰：“肝主怒，以甘緩其中，以土味和其肝，當補足厥隂，合曲泉穴是也。”○虞曰：“怒則氣逆，脉乃强急，以慿方術，以緩其中。”素問曰：“肝苦𢚩，𢚩食甘以緩之。”又曰：“宜食甘，粳米、生肉、棗、葵，味皆甘，甘性緩也。”"
                },
                {
                    "paragraph": "損其腎者，益其精。此治損之法也。",
                    "zhushu": "呂曰：“腎主精，今損，故以針藥補益其精氣。”○丁曰：“益其精者，以鹹味𥙷之，當補足少隂經中復溜穴，是其母也。”○虞曰：“耗周過多而致損腎，宜慿鹹味以𥙷精華。”"
                },
                {
                    "paragraph": "脉有一呼再至，一吸再至，有一呼三至，一吸三至，有一呼四至，一吸四至，有一呼五至，一吸五至，有一呼六至，一吸六至。",
                    "zhushu": "虞曰：“此重明前之至脉病證，乃如後說。”"
                },
                {
                    "paragraph": "有一呼一至，一吸一至，有再呼一至，再吸一至，有呼吸再至。",
                    "zhushu": "虞曰：“此重明損脉輕重生死，當如後說。”"
                },
                {
                    "paragraph": "脉來如此，何以别知其病也？然脉來一呼再至，一吸再至，不大不小曰平。”一呼三至，一吸三至，爲適得病。",
                    "zhushu": "虞曰：“脉三至曰離經，反於常經。”知病始得。"
                },
                {
                    "paragraph": "前大後小，卽頭痛目眩。",
                    "zhushu": "虞曰：“病在三陽。"
                },
                {
                    "paragraph": "前小後大，卽胸滿短氣。”",
                    "zhushu": "丁曰：“前大者，爲寸外大也。後小者，寸內小也。寸前大，則頭痛目眩，寸後大者，胸滿短氣。經言寸部法天，主胸以上至頭有疾故也。”○虞曰：“病在三隂。”"
                },
                {
                    "paragraph": "一呼四至，一吸四至，病欲甚。",
                    "zhushu": "虞曰：“脉病反常。經法曰：“奪精之脉。”脉大法曰：“渾渾革至如涌泉者，病進欲甚之理明也。”"
                },
                {
                    "paragraph": "脉洪大者，苦煩滿。",
                    "zhushu": "虞曰：“病在三陽，陽盛煩滿。”"
                },
                {
                    "paragraph": "沉細者，胸中痛。",
                    "zhushu": "虞曰：“病在三隂，隂主於內，故腹中病也。”"
                },
                {
                    "paragraph": "滑者傷𤍠。",
                    "zhushu": "虞曰：“脉動如徐，前却流利替替然，𤍠盛於氣，其脉滑也。”"
                },
                {
                    "paragraph": "濇者，中霧露。",
                    "zhushu": "虞曰：“濇脉狀如刀刮竹，寒盛於血，故脉乃濇也。”"
                },
                {
                    "paragraph": "一呼五至，一吸五至，其人當困。",
                    "zhushu": "虞曰：“脉一息十至，氣血勞走不困，受爲生死，如下說。”"
                },
                {
                    "paragraph": "沉細夜加，浮大晝加。",
                    "zhushu": "虞曰：“隂脉細沉，夜加可驗。陽脉浮大，晝甚可加。"
                },
                {
                    "paragraph": "不大不小，雖困可治。”其有大小者，爲難治。",
                    "zhushu": "虞曰：“極大陽大盛，必減，極小隂水弱必竭，故曰難治。”"
                },
                {
                    "paragraph": "一呼六至，一吸六至，爲死脉也。",
                    "zhushu": "虞曰：“三倍於常，陽氣亂極故，故曰死也。”"
                },
                {
                    "paragraph": "沉細夜死。",
                    "zhushu": "虞曰：“隂絕使然。”"
                },
                {
                    "paragraph": "浮大晝死。",
                    "zhushu": "虞曰：“陽絕如是。”"
                },
                {
                    "paragraph": "一呼一至，一吸一至，名曰損。",
                    "zhushu": "虞曰：“此損至離經之脉證。"
                },
                {
                    "paragraph": "人雖能行，猶當著床，所以然者，血氣皆不足故也。再呼一至，呼吸再至，名曰無魂，無魂者，當死也。人雖能行，名曰行尸。",
                    "zhushu": "虞曰：“尋此至數，與前義相違，亦恐錯簡也。魂屬陽，陽主生，今脉形如是减損，乃知陽絕，陽絕則魂去，故人死也。"
                },
                {
                    "paragraph": "上部有脉，下部無脉，其人當吐，不吐者死。上部無脉，下部有脉，雖困無能爲害也。所以然者，譬如人之有尺，樹之有根，枝葉雖枯槁，根本將自生，脉有根本，人有元氣，故知不死。",
                    "zhushu": "丁曰：“經言脉有從上下者，是謂五藏之氣不相榮養，致令有此損至也。五藏之氣，隨呼吸上下，逓相榮養，其心脉主氣，脉則隨吸而榮其腎肝，其吸不能至腎，至肝者，盖腎先損，則病骨痿也，其腎肝不榮於上，故先病，其肺，病則皮聚毛落也，其損甚者皆死。一呼再至曰平，一呼三至，卽是陽加於隂二倍也，適得病也。其脉洪大曰離經。前大者，謂寸外大也。後小者，謂寸內小也。前小者，寸外小也。後大者，寸内大也。前大後小，則頭痛目眩；前小後大，卽胸滿短氣。經曰：“上部法天，以候胸以上至頭。”素問曰：“寸外以前主頭角耳目，寸內以後主胸中，關以上主膈下脇傍，關內以後主腹中，尺外以前主臍下，尺內以後主至足下。”凡左右有此大小，隨部言之。一呼四至，謂陽氣加隂四倍，故曰奪精也。二呼一呼者，是隂加於陽四倍，亦曰奪精。其浮大者，陽病甚，若煩滿也。加於滑者，傷於𤍠極也。其沉細者，隂病甚，所以腹中痛也。加於濇者，中霧露所作也。一呼五至，一吸五至，沉細則夜甚，浮大則書甚。其有內外大小者，遊魂也，此不可療。其數至愈増愈減者死。上部有脉，下部無脉，其人自當𤼵吐，其不吐，是氣獨絕於内也。上部無脉，下部有脉，雖困無能爲害者，謂神不守也。神昏如魚掉尾者，死。○楊曰：上部寸口，下部尺中也。○虞曰：此又明人稟父母之無氣也。",
                    "type": 2
                },
                {
                    "paragraph": "十五難曰：經言春脉弦，夏脉鈎，秋脉毛，冬脉石，是王脉耶？將病脉也？然弦、鈎、毛、石者，四時之脉也。春脉弦者，肝，東方木也，萬物始生，未有枝葉，故其脉之來，濡弱而長，故曰弦。",
                    "zhushu": "呂曰：“春萬物始生，未有枝葉，形狀正直如弦，故脉法之也。”○丁曰：“春脉弦者，㣲弦曰平，平者，謂有胃氣。胃者，土也，能成於四方，間於四旁，故四時脉見弦、鉤、毛、石，皆當微見，卽是有胃氣也。但獨見四時之脉者，皆無胃氣也。”"
                },
                {
                    "paragraph": "夏脉鈎者，心，南方火也，萬物之所盛，垂枝布葉，皆下曲如鈎，故其脉之來疾去遲，故曰鈎。",
                    "zhushu": "呂曰：“心脉法火，曲如鉤。又陽盛，其脉來疾，隂虚，脉去遲也。脉從下上至寸口疾，還尺中遲，寸口滑不洩，故今其脉環曲如鉤。”"
                },
                {
                    "paragraph": "秋脉毛者，肺西方金也，萬物之所終，草木華葉，皆秋而落，其枝獨在，若毫毛也。故其脉之來，輕虛以浮，故曰毛。",
                    "zhushu": "呂曰：“肺浮在上，其氣主皮毛，故今其脉浮如毛也。”"
                },
                {
                    "paragraph": "冬脉石者，腎北方水也，萬物之所藏也。盛冬之時，水凝如石，故其脉之來，沉濡而滑，故曰石。",
                    "zhushu": "呂曰：“腎脉法水，水凝如䂖，又伏行温於骨髓，故其脉實牢如石也。”"
                },
                {
                    "paragraph": "此四時之脉也，如有變，柰何？然：春脉弦，反者爲病。何謂反？",
                    "zhushu": "丁曰：“反者爲見。”秋脉如毛，是謂肝病，"
                },
                {
                    "paragraph": "然其氣來實强，是謂太過，病在外。",
                    "zhushu": "呂曰：“實强者，陽氣盛也。少陽當微弱，今更實强，謂太過，陽主表，故今其病在外也。○丁曰：“病在外者，是少陽，其脉微弦。今實强者，是膽有餘。面青好怒，是肝木之外證也。”"
                },
                {
                    "paragraph": "氣來虛微，是謂不及，病在内。",
                    "zhushu": "呂曰：“厥隂之氣養於筋，其脉弦，今更虛㣲，故曰不及。陰處中，故今其病在內。”○丁曰：“病在內者，肝不足也。肝含血養筋，不足則筋緩，溲便難，是肝之內證也。”○虞曰：“太過之脉，謂不至而至，不及之脉，謂脉息虚微。太過眩冐巓疾，其不及，則令人胸痛，引背下則兩脇脹滿也。”"
                },
                {
                    "paragraph": "氣來厭厭聶聶，如循榆葉，曰平。",
                    "zhushu": "呂曰：“春少隂厥隂俱合主，其脉之來，如春風吹榆葉，濡弱而調，故曰平脉也。”"
                },
                {
                    "paragraph": "益實而滑，如循長竿，曰病。",
                    "zhushu": "呂曰：“此謂弦多胃氣少也。”○丁曰：“長而不軟，故若循竿，是爲病也。”"
                },
                {
                    "paragraph": "急而勁益强，如新張弓弦，曰死。",
                    "zhushu": "呂曰：“此謂但弦無胃氣也。”○丁曰：“謂强𢚩而緊細，故曰如新張弓弦也。"
                },
                {
                    "paragraph": "春脉㣲弦曰平，弦多胃氣少曰病，但弦無胃氣曰死。”春以胃氣爲本。",
                    "zhushu": "呂曰：“胃主水榖，故人稟胃氣。”○丁曰：“胃者，水榖之海，五藏皆授氣於榖。胃者主稟四方，故以胃氣而爲本也。”"
                },
                {
                    "paragraph": "夏脉鈎，反者爲病，何謂反？”",
                    "zhushu": "丁曰：“胃脉來石滑，如冬之脉，故曰反。”"
                },
                {
                    "paragraph": "然其氣來實强，是謂太過，病在外。",
                    "zhushu": "吕曰：“實强者，太陽受氣盛也。太陽者，浮散，今反實强，故曰太過也。”○丁曰：“其外者，太陽小膓爲府，故病在外。”其面赤喜笑，是心火之外證也。"
                },
                {
                    "paragraph": "氣來虚微，是謂不及，病在內。",
                    "zhushu": "呂曰：“手少隂主血脉，其氣尚平實，今反見虛微，故曰不及也。”○丁曰：“少隂心，夏盛王，今反虚微，是謂不及。不及則病在內。”喜笑，其神不守。○虞曰：“少隂心脉本平實，今反虛微，故曰不及也。太陽小膓脉本浮大，今反實强，曰太過也。”其太過不及之證，乃如下說。玉機眞藏論曰：“夏脉太過，其病身𤍠而膚痛，爲浸滛。其不及者，令人煩心，上見咳嗽，下爲氣洩也。”"
                },
                {
                    "paragraph": "其脉來累累如環，如循琅玕，曰平。",
                    "zhushu": "呂曰：“心滿實，累累如人指循琅玕者，是金銀鐶釧之物勁也。此皆實之𩔖也，故云平。”○丁曰：“言心脉滿實，累累如連珠。其言循琅玕者，謂琅玕是玉與珠類貫如環之象也。”"
                },
                {
                    "paragraph": "來而益數，如雞舉足者，曰病。",
                    "zhushu": "呂曰：“心脉但當浮散，不當數也。雞舉足者，諭其數也。”○丁曰：“心脉但當浮散，今又加其至數卽病，故諭其脉如雞舉足走也。”"
                },
                {
                    "paragraph": "前曲後居，如操帶鈎，曰死。",
                    "zhushu": "呂曰：“後居謂之後直，如人革帶之鈎，前曲後直也，是謂但鉤，無胃氣。”○丁曰：“操者，執也，如手埶革帶。前鈎，曲無力也，後居倨而不動，勁有故曰死也。"
                },
                {
                    "paragraph": "夏脉㣲鈎曰平，鈎多胃氣少曰病，但鉤無胃氣曰死。夏以胃氣爲本。”",
                    "zhushu": "呂曰：“胃者，中州，主養於四藏也。”"
                },
                {
                    "paragraph": "秋脉㣲毛，反者爲病。何謂反？然氣來實强，是謂太過，病在外。",
                    "zhushu": "呂曰：“肺脉者當㣲毛，今更實强，故曰病在外。”○丁曰：“外者，謂手陽明大隂也，故外證靣白善嚏，悲愁不樂，皮毛乾燥，此是肺金之外證也。”"
                },
                {
                    "paragraph": "氣來虚㣲，是謂不及，病在內。",
                    "zhushu": "呂曰：“肺脉輕虛浮如毛，今按之益虛㣲，是無胃氣，故病在內。”○丁曰：“病在内者，手太隂肺也。其内證喘咳，洒浙寒𤍠，此是肺金之內證也。”○虞曰：“太過不及，病如下說。”玉機眞藏論曰：“秋脉太過，則令人逆氣而背痛愠愠然。”秋脉不及，則令人喘，呼吸少氣，上氣見血，下聞病音。"
                },
                {
                    "paragraph": "其脉來，藹藹如車蓋，按之益大，曰平。",
                    "zhushu": "呂曰：“車蓋乃小車之蓋，輕浮藹藹然也。按之益大，有胃氣，故曰平也。”○丁曰：“如車之曲蓋偃藹之狀，故曰平也。”"
                },
                {
                    "paragraph": "不上不下，如循雞羽，曰病。",
                    "zhushu": "呂曰：“如循雞羽者，是其氣虛微，胃氣少，故曰病。”○丁曰：手太隂肺金，乘夏餘陽，故其脉上，又其氣當於下降。今不上不下，如循雞羽者，但當濇濇然，故曰病也。”"
                },
                {
                    "paragraph": "按之消索，如風吹毛，曰死。",
                    "zhushu": "呂曰：此無胃氣。○丁曰：風吹毛者，飄騰不定，無歸之象，故曰如風吹毛而死也。"
                },
                {
                    "paragraph": "秋脉微毛爲平，毛多胃氣少曰病，伹毛無胃氣曰死。秋以胃氣爲本。",
                    "zhushu": "呂曰：“四藏皆須稟胃氣也。”"
                },
                {
                    "paragraph": "冬脉石，反者爲病。何謂反？然其氣來實强，是謂太過，病在外。",
                    "zhushu": "呂曰：冬脉當沉濡，今反實强，故曰太過。太過者，陽脉病，故言病在外也。○丁曰：反者，冬得長夏之脉，長夏者，土也，胃土脉緩而㣲曲，故病也。在外者，是足太陽之經也。靣黑善恐欠，是其腎水之外證也。"
                },
                {
                    "paragraph": "氣來虛微，是謂不及，病在內。",
                    "zhushu": "呂曰：冬脉沉濡，今反虚微，故言不及。不及者，陰病在內也。○丁曰：足少隂，腎脉也，主水王冬，其脉沉濡而滑，今虛㣲少氣，是謂不及，病在內。其内證氣逆，小腹𢚩痛，泄如下重，此腎水內證也。○虞曰：冬脉太過，則令人解㑊，謂似病不病也。春脉痛而少氣，不欲言也。冬脉不及，則令人心如懸病，飢𦕈中淸，春中痛，少腹滿，小便變也。"
                },
                {
                    "paragraph": "脉來上大下兌，濡滑如雀之啄，曰平。",
                    "zhushu": "呂曰：“上大者，足太陽，下兌者，足少隂，隂陽得所，爲胃氣强，故謂之平。雀啄，謂本大未兌也。”○丁曰：“腎脉本性濡滑，今診之應手而大，去而小，故曰上大下兌，喻如雀啄，是謂平也。”"
                },
                {
                    "paragraph": "啄啄連屬，其中㣲曲，曰病。",
                    "zhushu": "呂曰：啄啄者，不息，故謂之連屬。其中㣲曲，是脾來乗腎，脉緩而曲，故病。”○丁曰：“啄啄，謂如雀啄啄，連連時止，腎衰之病也。”"
                },
                {
                    "paragraph": "來如解索，去如彈石，曰死。",
                    "zhushu": "呂曰：解索，謂虚縵無根本也。來遲去疾，故曰彈石也。”○丁曰：“診之應手，如脫解之索，無力也。去疾而如彈石，是腎死也。"
                },
                {
                    "paragraph": "冬脉微石曰平，石多胃氣少曰病，但䂖無胃氣曰死。”冬以胃氣爲本,胃者，水榖之海也，主稟四時，故皆以胃氣爲本。是謂四時之變病，死生之要㑹也。",
                    "zhushu": "虞曰：“胃屬土，土者五也，萬物歸之，故曰水谷之海。一年王辰、戍、丑、未，故曰主稟四時，謂弦鈎、毛、石，四時之經，皆得胃氣爲本，若胃氣少則人病，若無胃氣則人死，故曰四時變病，死生之要㑹也。萬物非土孕育，則形質不成也。易曰：坤厚載物，德合無疆。”"
                },
                {
                    "paragraph": "脾者，中州也，其平和不可得見，衰乃見耳。來如雀之，如水之下漏，是脾之衰見也。",
                    "zhushu": "呂曰：“脾寄王四季，故不言王，言平和脉不見，其衰病見耳。其脉見如屋之漏，如雀之啄，如水之下漏，皆腎來乗脾，故使衰病。肝乘脾則死，腎不勝脾，故伹病也。”○丁曰：“脾者成於四方，故平常不見，衰乃見。”如雀之啄，如水之滴漏。○虞曰：“如水之漏，乃是脾脉太過。如雀之啄，是謂脾脉不及。太過則令人四支不舉，不及則令人九竅不通，故平和不可得見，衰乃見也。”",
                    "type": 2
                },
                {
                    "paragraph": "十六難曰：脉有三部九候。",
                    "zhushu": "呂曰：“三部者，寸、關、尺也。九候者，上部三候，中部三候，下部三候，三三如九也。”○丁曰：“三部者，寸、關、尺也。九𠉀者，浮、中、沉也。”是一難之所演也。○虞曰：“三部法三才，故有天地人。三部之中，亦各有天地人，因而成九。上部天以候頭𧢲，上部之人以候耳目，上部之地以候口齒。中部之天，以候肺，中部之人，以候心。中部之地，以候胸中之氣。下部之天，以候肝下部之人，以候脾胃；下部之地，以候腎。故曰三部九𠉀也。”"
                },
                {
                    "paragraph": "有隂陽。",
                    "zhushu": "呂曰：“寸口者陽脉，見九分而浮。尺部者，隂脉，見一寸而沉。”○丁曰：“隂陽者，是二難，尺寸，皆隂陽前後上下之法也。”○虞曰：“三部之中，各有一隂一陽，來者爲陽，去者爲隂。察陽者，知病之所有，察隂者，知死生之期也。”"
                },
                {
                    "paragraph": "有輕重。",
                    "zhushu": "呂曰：“肺如三叔之重，是謂輕。腎脉按之至骨，如十五菽之重，是謂重也。”○丁曰：“輕重者，是五難，言輕重之法也。”○虞曰：“凡切陽脉，乃輕手取，謂陽脉浮也。切隂脉，乃重手取，謂隂脉沉也。故曰輕重也。”"
                },
                {
                    "paragraph": "有六十首。",
                    "zhushu": "呂曰：“首，頭首也。蓋三部從頭者，脉輒有六十首。”○丁曰：“六十首者，是十難經，一脉變爲十是也。”○虞曰：“六十首者，乃一脉變爲四時是也。謂春脉弦，夏脉鈎，秋脉毛，冬脉石，季夏及四季脉緩，逐四時之休王，一脉變爲五十二經，內成六十首也。”"
                },
                {
                    "paragraph": "一脉變爲四時。",
                    "zhushu": "呂曰：“是手太隂之動，以决四時逆順吉凶之法也。”○丁曰：“十五難，是言四時以胃氣爲本，况經脉十二經謂脉隨四時之變換，非手太隂也。”○虞曰：“凡切脉始起於六脉，謂浮、沉長短滑濇也，乃三隂三陽之脉也。六脉趣四時之變，故有二十四脉形焉。今六十首，乃備言手足三隂三陽，合之爲十二脉，隨弦鈎毛石變之爲時經，合之爲六十脉，故曰一脉變爲四時。"
                },
                {
                    "paragraph": "離聖久遠，各自是其法，何以别之？",
                    "zhushu": "呂曰：“言三部是一法，九𠉀是一法，隂陽是一法，輕重是一法，六十首是一法。言法象無多，難可分别，故言之此難也。”○丁曰：“離聖人久遠者，爲越人時去聖逾遠也。各自是其法者，爲前所演其法也。故曰各自是其法也。”"
                },
                {
                    "paragraph": "然是其病有內外證。",
                    "zhushu": "呂曰：“法象無多，或變爲四時，難可分别，故以中外别其病，以名之難也。”○丁曰：“是”字當作視物之“視”，上文言視病之法，不與診法同，故云别也。“然”字者，是越人自答之語也，言使人視其精明五色，循按察之左右，卽知內外之證，故知“是”字當作“視物”字用，此“是”字傳冩之錯誤也。”○虞曰：“一藏一府，乃一表一裏，府之病主於外，故有外證，藏之病主於內，故有內證也。”"
                },
                {
                    "paragraph": "其病爲之柰何？然假令得肝脉。",
                    "zhushu": "虞曰：“肝脉弦軟而長。”"
                },
                {
                    "paragraph": "其外證善潔，面青、善怒。",
                    "zhushu": "足少陽膽者，府也，故有病則見於外也。又膽爲淸淨之府，故善潔也，主於外，見靣靑也。又膽爲中正之官，主決斷，故善其怒也。"
                },
                {
                    "paragraph": "其內證齊左有動氣，按之牢若痛。",
                    "zhushu": "虞曰：“五積之候，肝之積名曰肥氣，在齊之左也。”"
                },
                {
                    "paragraph": "其病四肢滿閉。",
                    "zhushu": "虞曰：“肝木脾土，脾主四肢，木病則土無所畏，故四肢閉滿。”“玉機眞藏論”曰：脾太過，令人四肢不舉。"
                },
                {
                    "paragraph": "癃溲便難轉節，有是者肝也，無是者非也。",
                    "zhushu": "丁曰：肝者，東方木也，其治在左，應震齊左有動氣，按之牢若痛。其病四肢滿閉者，謂支節攣嚲也。淋洩難者，足厥隂上係舌本，下懷於隂器，故淋溲便難也。其轉筋者，謂肝含血以養筋，故病卽轉筋也。有此内外證，卽肝也，無是者非也。○虞曰：癃溲，謂小府澁也。便難，大府所注難也。謂肝脉循於隂器，故癃溲也。肝腎主下部，肝病則氣逆不行於下，故便難也。肝屬木也，木曰曲直，筋乃象之，今肝病，故轉筋也。○呂曰：外證者，府之𠉀，膽者，淸淨之府，故面青善潔，若衣被飮食不潔者，其人便欲怒。膽色靑，故面靑怒也。其內證者，肝之證。肝者，東方爲靑龍，在左方，故肝之證在齊左。"
                },
                {
                    "paragraph": "假令得心脉，其外證面赤、口乾、喜笑。",
                    "zhushu": "丁曰：外證者，手太陽之脉爲外經，故有病卽見於外，其應火，故病卽外𤍠。口乾喜笑，是其外證也。○虞曰：心脉浮大而散，心屬火，火性炎上，故面赤口乾也。心在聲爲笑也。"
                },
                {
                    "paragraph": "其內證，齊上有動氣，按之牢若痛，其病煩心，心痛，掌中𤍠而啘，有是者，心也，無是者，非也。",
                    "zhushu": "丁曰：“心者，南方火也，其位在離，故齊上有動氣。”其病煩心心，痛，掌中𤍠而啘者，心病卽煩痛，故啘臂內掌中𤍠而啘者，是其內證也。有其證者，心之病，無其證者，卽非也。○虞曰：“心之積，名曰伏梁，在齊上。火之生𤍠，心爲五藏之君，四藏有病，心主知之，尙有痛狀，何况本經百病耶？常痛乃心包脉也。正心不受病，病則且占夕死。夕占且死，重明受病，則心包絡乃手厥隂之脉，出兩手中指之端，不入掌心，屈名指取之，穴名勞宮穴。心包病則掌中𤍠而啘心。”○呂曰：“外證者，小膓手太陽脉爲𤍠，故令口乾，陽主躁，故喜笑也。其內證者心，心在前爲朱雀，故證在齊上也。”"
                },
                {
                    "paragraph": "假令得脾脉。",
                    "zhushu": "虞曰：“脾脉中緩而大。”"
                },
                {
                    "paragraph": "其外證面黃、善噫。",
                    "zhushu": "丁曰：“其外證靣黃，陽明爲胃之經，故見色黃，外之證也。”○虞曰：“脾，土也，在變動爲噫。”"
                },
                {
                    "paragraph": "善思。",
                    "zhushu": "虞曰：“脾者，在志爲思也。”"
                },
                {
                    "paragraph": "善味。",
                    "zhushu": "虞曰：“脾主甘，受味，故善味。”"
                },
                {
                    "paragraph": "其內證，當齊有動氣，按之牢若痛。",
                    "zhushu": "虞曰：“脾之積，名曰痞氣，當齊之中。”"
                },
                {
                    "paragraph": "其病腹脹滿，食不消，體重節痛，怠墮嗜臥，四肢不収，有是者，脾也，無是者，非也。",
                    "zhushu": "丁曰：“内證者，足太隂脾也。當齊有動氣者，脾主中州也。其病腹滿，食不消，體重節痛，怠墮嗜臥，四肢不收，皆爲土。土靜，故有此證。前注言外證靣黃而不解餘說者，爲善噫。善味者，是脾也。今腹脹滿，食不消，卽是胃也。胃爲水榖之海，病卽食不消，體重節痛，怠墮嗜臥，四肢不收，皆是見外證也，今却言内證也。此經所說，文至不明，未敢盡注其說，以俟後賢。”○虞曰：“濕氣勝則令人彭脹，陽氣在下，食乃不消，得主內病則如是。脾屬土，土性安靜，故知是土主四肢，病乃四肢不收。”○呂曰：“外證，足陽明胃脉之證。胃氣實，榖氣消，卽多所思，欲飮食。胃氣虛，食不消，氣力虛贏，其人感思慮。內證者，脾也，脾在中央，故證當齊。齊者，又隂陽之中，故其脉在脾也。"
                },
                {
                    "paragraph": "假令得肺脉，其外證面白善𡁲，悲愁不樂欲哭。",
                    "zhushu": "丁曰：“其外證者，手陽明之經，大膓爲肺之府也，故善嚏悲愁不樂、欲哭，此外之證也。”○虞曰：“肺脉浮短而濇，面白乃金之色也。肺主皮毛，皮毛外感寒，內合於肺，故嚏也。悲者，肺之志也。脾土肺金，肺爲肺母，脾主歌，子病母憂，故不樂，在聲爲哭。”"
                },
                {
                    "paragraph": "其內證，齊右有動氣，按之牢若痛。其病喘欬洒淅寒𤍠，有是者肺也，無是者非也。",
                    "zhushu": "丁曰：“其言內證者，手太隂之經，應西方，金在兌，故言齊右有動氣也。其爲喘欬洒浙寒𤍠者，故知內證也。”○虞曰：“肺之積，名曰息賁，在右脇下。肺主皮毛，今寒氣外感於皮毛，內合於寒，則氣道澁，故喘而欬。肺主氣，外𠉀於皮毛，肺虛則洒浙寒，肺實則𤍠而悶，故云寒𤍠也。”○呂曰：“外證者，大膓脉也，乃手陽明之脉，爲肺之府，氣通於鼻，故善𡁲。肺主秋，秋，愁也，故其病悲哭。內證者，肺之證，肺主皮毛，有寒則洒浙欬𡁲。肺在西方，爲白虎，主右方，故證在齊右。”"
                },
                {
                    "paragraph": "假令得腎脉，其外證面黑，喜恐欠。",
                    "zhushu": "丁曰：“其外證者，太陽膀胱之經，故爲外經也。故有病則色黑、面黑，喜恐欠也。”○虞曰：“沉濡而滑，腎之脉也。黑色，腎之色也。”在志曰：“恐巨陽虛則欠。”"
                },
                {
                    "paragraph": "其内證，齊下有動氣，按之牢若痛。",
                    "zhushu": "虞曰：“腎之積，名曰賁，脉在齊下，故云在齊下。”"
                },
                {
                    "paragraph": "其病逆氣，少腹𢚩痛，泄如下重，足脛寒而逆，有是者腎也，無是者非也。",
                    "zhushu": "丁曰：“其內證者，腎王於冬，應北方，故在齊之下也。”其病逆氣，少腹𢚩痛，泄如下重。其泄者，爲大瘕泄，而裏急後重也。此内之證也。○虞曰：“腎氣不足，傷於衝脉，故氣逆。”腎者，足少陰之脉，循少腹與足厥陰、足太陰三隂交於齊下，今病，故少腹𢚩痛也。五泄之𠉀，腎爲後重泄。腎者胃之關，今氣虚，故爲下重。泄，謂食畢思急圊。足內踝上五寸間，乃足少隂之動脉。故足脛寒而逆。通評虚實論曰：氣逆者，足寒也。○呂曰：外證，足太陽膀胱脉也。其人善欠者，其人善惡寒。若脛寒，身體酒洒而寒，故其善欠。腎與手少陽俱主𠉀心，故善恐。其內證者，腎王於冬，主北方玄武，故證在齊下。○虞曰：經言是其病有內外證，推尋至此，惟肝脉平證，“善潔”二字是表證；心脉不見手太陽外證，脾脉中有善噫，是外證肺脉亦無手陽明之證，腎脉中只有欠一字，是足太陽不足之證。五藏推之，黃帝素問並言，皆只足藏之證也。越人言其外證者，取其形見於外也。呂氏所注，多不該經㫖。",
                    "type": 2
                },
                {
                    "paragraph": "十七難曰：經言病或有死，或有不治自愈，或連年月不已，其死生存亡，可切脉而知之耶？然可盡知也。診病若閉目不欲見人者，脉當得肝脉强𢚩而長。",
                    "zhushu": "丁曰：此是肝之病證，故則强𢚩而長。○楊曰：强𢚩猶弦急。○虞曰：肝木之脉，弦軟而長，今見强𢚩，病乃如是。"
                },
                {
                    "paragraph": "而反得肺脉浮短而濇者，死也。",
                    "zhushu": "丁曰：“浮短濇者是肺脉，此者今當勝木，故知死也。”○楊曰：“肝爲木，肺爲金，肝病得肺脉，眞鬼來尅，金勝木，故必死也。"
                },
                {
                    "paragraph": "病若開目而渇，心下牢者，脉當得緊實而數，反得沉濡而㣲者，死也。",
                    "zhushu": "丁曰：“心之病證，今反見腎脉，心火腎水，水來尅火，故知死也。”○楊曰：“心病得腎脉，水勝火，故死也。按之短實而數，有似切繩，謂之緊也。按之短小不動搖，若有若無，輕手乃得，重手不得，謂之㣲也。”○虞曰：“病開目而渇，心下牢，脉又緊實而數，此曰陽病得陽脉，脉不相反，今見沉濡而㣲，謂陽病得隂脉，故曰死也。"
                },
                {
                    "paragraph": "病若吐血，復鼽　衄血者，脉當沉細，而反浮大而牢者，死也。",
                    "zhushu": "丁曰：“此者肺脉之病證，今反見心脉，心火肺金，火來勝金，故知死也。”○虞曰：“血屬隂，吐血衄血，脉得沉細，此謂脉與病相應，今反浮大而牢，與病相反，故死也。"
                },
                {
                    "paragraph": "病若譫言妄語，身當有𤍠，脉當洪大，而手足厥逆，脉沉細而㣲者，死也。",
                    "zhushu": "丁曰：“此病是心病之證，今反手足厥，脉沉細而㣲者，是水勝火，卽知死也。”○楊曰：“按之遲，但小謂之細。”○虞曰：“肺主聲，心主言，今脉洪大，是知𤍠乘於心，肺邪受之，故譫言妄語。肺主皮毛，今邪客於衛，氣不得宣通，乃身𤍠。夫如是，病與脉相應，今手足厥逆，脉沉細而㣲，陽病得隂脉，故云必死也。”"
                },
                {
                    "paragraph": "病若大腹而洩者，脉當㣲細而濇，反緊大而滑者，死也。",
                    "zhushu": "丁曰：此病脾土之證候，緊大滑者，是肝木來勝土，故知死也。此經不言腎水之證，闕此一藏也。○楊曰：凡此五者，病脉相反，故爲必死。經云“五逆者死”，此之謂也。○虞曰：濕氣勝則脹，脾不禁故洩。脉㣲細濇，病脉相承，緊大而滑，此曰相反。如此之候，其死明矣。",
                    "type": 2
                },
                {
                    "paragraph": "十八難曰：脉有三部，部有四經，手有太隂、陽明，足有太陽、少隂，爲上下部，何謂也？然手太隂、陽明，金也；足少隂、太陽，水也。金生水，水流下行而不能上，故在下部也。",
                    "zhushu": "丁曰：夫脉有三部者，寸關，尺也。若合兩手言之，卽六部也。毎部之內，各有二經，六部之内，合爲十二經。今此云四經者，是謂手太陽、陽明與足太陽、少隂。此四經者，法水火之性，各有綱紀，而不能變通上下。餘八經在手生足，在足生手，所以經言部有四也。是右手寸口肺與太陽應，金生左尺水也。足太陽、少隂水，其性潤下，故不能上生於手，而生左足厥隂、少陽木，此二部皆是足之經紀，所以言在下部也。是左尺水生左關木。○楊曰：手太隂，肺脉也，肺爲諸藏上，盖其治在右方，故在右手上部也。手陽明大膓脉是肺之府，故隨肺居上部焉。足少隂腎脉，腎爲水，肺之子水流𧼈於腎，又最居於下，故爲左手下部也。足太陽膀胱爲腎之府，故隨腎居下部焉。經言“脉有三部，部有四經”者，謂總兩手而言之也。兩手各有三部，部各有二經，兩手上部合四也，中、下二部亦復如此，三四十二，則十二經也。肺金居上，而下生腎水，故肺腎在左右手上下部也。"
                },
                {
                    "paragraph": "足厥隂少陽木也，生手太陽、少隂火，火炎上行而不能下，故爲上部。",
                    "zhushu": "丁曰：手太陽、少隂，應左寸君火，火上炎上，不能下生足，而生手心主少陽火，是生右尺相火也。○楊曰：足厥隂肝脉也，肝治在左方，故爲左手之下部。足少陽膽者，爲肝之府，故隨肝居下部也。手太陽小膓脉，爲心之府，故隨心居上部焉。"
                },
                {
                    "paragraph": "手心主少陽火，生足太隂陽明土，土主中宮，故在中部也。",
                    "zhushu": "丁曰：是相火應其灰火也。中部者，右關也，生右寸金也。○楊曰：手心主，心包絡脉也，手少陽，三焦脉也，故合爲左手中部。足太陰，脾脉也，足陽明胃脉也，故合爲右手中部。此經作如此分别，若依脉經配二部，又與此不同也。○虞曰：經言手心主少陽火，生足太隂陽明土，土主中宮，故在右手中部，惟只言火生土之意，不言手心主少陽在左手中部，惟只取其相生言之也。今明三部相生之意如此。右手尺中少陽火生關上陽明土，關上陽明土却生寸口太隂金，寸口太隂金却生左手尺中少隂水，左手尺中少隂水却生左手關上厥隂木，關上厥隂木却生左手寸口少陰火，却又别心主火，故心主生足太隂陽明土也。此乃五行相生之意耳。又足厥隂與足太隂，何以居於左右兩手關部中？胃、脾太隂脾脉居於中州，乃在右手關上也。又足厥隂木，木者，根生於地，枝葉長於天，亦隂陽共焉，故亦在左中部也。"
                },
                {
                    "paragraph": "此皆五行子母更相生養者也。",
                    "zhushu": "丁曰：言此皆五行更相生養者，是謂右寸金生左尺水，水生左關木，木生左寸君火，君火生右尺相火，相火生右關土，而後生右寸金，故言子母更相生養者也。"
                },
                {
                    "paragraph": "脉有三部九候，各何所主之？然三部者，寸關尺也。九候者，浮中沉也。",
                    "zhushu": "丁曰：前順五行而言之生養，卽逆三部而反到，所以經别問各何所主也。○楊曰：寸口，陽也；關，中部也；尺中，隂也。此三部各有浮、中、沉三候，三三九候也，故曰九。浮爲陽，沉爲隂。中者，胃氣也。○虞曰：“一部之中有三候，浮者爲府，沉者爲藏。中者，乃是中焦之脉也。假令寸口浮爲府，沉爲藏，中爲中焦，皆倣此用之。"
                },
                {
                    "paragraph": "上部法天，主胸以上，至頭之有疾也。",
                    "zhushu": "丁曰：兩手寸口皆爲上部，卽寸外主頭，寸內主胸中，是頭皆一指下。前後言病，左右同法也。○楊曰：所謂自膈以上爲上焦也。"
                },
                {
                    "paragraph": "中部法人，主膈以下，至齊之有疾也。",
                    "zhushu": "丁曰：言左右兩關也。第二指半指以前，言膈下，半指之後，主齊上，左右同。○楊曰：所謂自膈以下爲中焦也。"
                },
                {
                    "paragraph": "下部法地，主齊以下，至足之有疾也。",
                    "zhushu": "丁曰：下部左右兩尺，第三指半指之前，主齊下有疾，半指之後，以候至足之有疾。○楊曰：所謂自齊以下至足爲下焦也。"
                },
                {
                    "paragraph": "審而刺之者也。",
                    "zhushu": "丁曰：“刺”字當作次第之“次”，此是審三部各有內外，主從頭至足之有疾也。故知刺字傳文誤也。○楊曰：用針者，必當審詳三部九候，病之所在，然后各依其源而刺之也。"
                },
                {
                    "paragraph": "人病有沉滯久積聚，可切脉而知之耶？然診在右脇有積氣，得肺脉結，脉結甚則積甚，結㣲則氣㣲。診不得肺脉，而右脇有積氣者，何也？然肺脉雖不見，右手脉當沉伏。",
                    "zhushu": "丁曰：病久積聚，可切脉而知之者，五藏六府皆有積聚，今云右脇有積氣，當肺脉見，如是脉不見亦沉伏。詳經之意，脉浮行肉上，腎脉沉行於筋下。其浮行於肉上而無常數而止者，名曰結也。其沈行於筋下時上，名曰伏也。伏者，藏病積也。浮結者，府病聚也。兩手三部，各有浮沈結伏而言病也。今經引肺脉一經，於此言之也。○楊曰：徃來緩而時一止復來，謂之結也。脉結甚者，是診脉之狀也。結甚者，此“結”訓“積”，猶言脉結甚則積甚，脉積微則積㣲，其言積隱也。○虞曰：結脉主塊積，其脉動而中止，小數有還反動，故曰結也。其積之大小，隨診言之也。○楊曰：診雖不得肺脉，浮短而濇，但左手脉當沈伏，卽右脇有積氣矣。肺治在右也，極重指著骨乃得，故謂伏脉也。"
                },
                {
                    "paragraph": "其外痼疾，同法耶？將異也？然結者，脉來去時一止，無常數，名曰結也。伏者，脉行筋下也。浮者，脉在肉上行也。左右表裏，法皆如此。假令脉結伏者，內無積聚，脉浮結者，外無痼疾。有積聚脉不結伏，有痼疾，脉不浮結，爲脉不應病，病不應脉，是爲死病也。",
                    "zhushu": "丁曰：人心有所思慕，脉亦結，心無所思，內外無病，其脉伏結，此者形不病而脉病，故知死矣。○楊曰：脉與病不相應爲逆者難治，故曰是死病也。舊經注云：手心主，心包絡脉也，手少陽，三焦脉也，故合爲左手中部。足太陰，脾脉也，足陽明，胃脉也，故合爲右手中部。此經作如此分别，若依脉經配三部，又與此不同也。舊經有此，前注牴牾，具列此圖，以正其文。楊氏曰：手心主，心包絡脉。手少陽，三焦脉也，故合爲左手上部。足太隂，脾脉也，足陽明，胃脉也，故合爲右手中部。此經作如此分别，若依脉經配三部，又與此不同。夫此法楊氏不能明其理，故言不同也。是師將三部反倒，配合五行六氣而言之。師謂此寸尺反倒。又問三部各何所主？經云：“上部法天，主胸以上至頭有疾；中部法人，主膈下至齊上有疾；下部法地，主齊以下至足有疾。”故云審而次之者也。又王叔和將自左寸逆行言之，曰：左心、小膓、肝、膽、腎；右肺、大膓、脾、胃。命女人反此背看之，尺脉第三同斷病。蓋兩尺反倒，同主齊以下至足有疾。故扁鵲云“審而次之”，王叔和云“用心子細須尋趁”。",
                    "type": 2
                },
                {
                    "paragraph": "十九難曰：經言脉有逆順，男女有常，而反者，何謂也？然男子生於寅，寅爲木，陽也。女子生於申，申爲金，隂也。",
                    "zhushu": "楊曰：“元氣起於子，人之所生也。男從子左行三十之巳，女從子右行二十，俱至於巳，爲夫婦懷姙也。古者男子三十，女年二十，然後行嫁娶，法於此也。”十月而生，男從巳至寅，左行爲十月，故男行年起於丙寅。女從巳右行至申爲十月，故女行年起於壬申。所以男子生於寅，女子生於申。○虞曰：“經言男子生於寅，女子生於申，謂其父母之年㑹合於巳上，男左行十月至寅而生，女右行十月至申而生也。小運人言男一歲起於丙寅，女一歲起於壬申。難經不言起而言生，謂生下已爲一歲矣。丙壬二干，水火也，水火爲萬物之父母。寅申二支，金木也，爲生物成實之終始。木胞在申，金胞在寅，二氣自胞相配，故用寅申也。金生於巳，巳與申合，故女子取申。木生於亥，亥與寅合，故男子取寅。所以男年十歲，順行在亥，女年七歲，逆行亦在亥。男年十六，天癸至，左行至巳，己者，申之生氣。女年十四，天癸至，右行亦在巳，與男年同在本宮生氣之位，隂陽相配，乃成夫婦之道，故有男女也。上古天眞論曰：“男二八而天癸至，精氣溢㵼，陰陽和，故能有子。”○楊氏言男三十，行年在己方娶，於此非也。女二十，天癸至，任脉通，衝脉盛，月事以時下，故能有子。楊氏言女二十，右行之巳方嫁，於此義非矣。楊氏之言，但合古禮，行夫婦嫁娶之法，又與本經天癸之數相違也。况聖人於此十九難中，論男女配合之道，隂陽交㑹之所，言天癸之至數，知脉盛於上下，推之强弱，診其有餘不及。若止言三十而娶，二十而嫁，於本經診治之道，慿何依據？"
                },
                {
                    "paragraph": "故男脉在關上，女脉在關下，是以男子尺脉恒弱，女子尺脉恒盛，是其常也。",
                    "zhushu": "丁曰：其言男子女人尺脉者，是隂陽之根本也。逆順者，爲陽抱隂生，隂抱陽生也。三陽始生於立春建寅，故曰男生於寅木，陽也。三隂生於立秋七月建申，故言女生於申金，隂也。男子之氣始於少陽，極於太陽，所以男子尺脉恒弱，而寸脉陽也。女子之氣，始於太隂，極於厥隂，女子尺脉浮，而寸脉沈，故云男脉在關上，女脉在關下，此是男女逆順有常而反也。○楊曰：男子陽氣盛，故尺脉弱。女子隂氣盛，故尺脉强，此是其常性。"
                },
                {
                    "paragraph": "反者，男得女脉，女得男脉也，其爲病何如？然男得女脉爲不足，病在內，左得之病則在左，右得之病則在右，隨脉言之也。女得男脉爲太過，病在四肢，左得之病則在左，右得之病則在右，隨脉言之。此之謂也。",
                    "zhushu": "丁曰：男得女脉言不足者，是隂不足，卽陽入乗之，故陽不見於寸口而反見尺內，隂氣主內不足，故知病也卽在內。女得男脉爲太過，病在四肢者，女子尺脉本浮，更加見於寸，是謂太過，陽主外，故病在四肢。隨其脉左右言之，左得之病在左，右得之病在右也。○楊曰：男得女脉爲隂氣盛，隂主內，故病在內。女得男脉爲陽氣盛，主四肢，故病在四肢也。○虞曰：“寸口曰陽，男以陽用事，今見陰脉，反於天常，故病𤼵於脉，女以隂用事，今寸口却見陽脉，亦是反於天常，故病在四肢。”素問曰：“四支爲諸陽之本也。”",
                    "type": 2
                },
                {
                    "paragraph": "二十難曰：經言脉有伏匿，伏匿於何藏而言伏匿耶？然。謂隂陽更相乘，更相伏也。脉居隂部，而反陽脉見者，爲陽乘陰也。",
                    "zhushu": "丁曰：其部非獨言寸爲陽，尺爲隂也。若以前後言之，卽寸爲陽部，尺爲隂部。若以上下言之，曰肌肉上爲陽部，肌肉下爲隂部。今隂虛不足，陽入乘之，故隂部見陽脉，其脉乘時見沉濇而短，此是陽中伏陰也。○楊曰：謂尺中浮滑而長。"
                },
                {
                    "paragraph": "脉雖時沉濇而短，此謂陽中伏隂也。脉居陽部，而反隂脉見者，爲隂乘陽也。",
                    "zhushu": "丁曰：寸口之内，肌肉之上，時見沉濇短也。○楊曰：尺中己浮滑而長，又時時沉濇而短，故曰陽中伏隂。寸口、關中沈短而濇也。"
                },
                {
                    "paragraph": "脉雖時浮滑而長，此謂陰中伏陽也。",
                    "zhushu": "丁曰：寸口之内，肌肉之下，脉時見浮滑而長者，是隂中伏陽也。○楊曰：寸關已沉短而濇，濇而時時浮滑而長，故曰隂中伏陽也。"
                },
                {
                    "paragraph": "重陽者狂，重隂者癲，脫陽者見鬼，脫隂者目盲。",
                    "zhushu": "丁曰：重陽者狂，謂脉浮滑而長，加於實數，所以狂言大事，自高自賢，狂越棄衣。其脫隂者目盲，視物卒失，故言盲也。盲，猶荒也。重隂者癲，癲者蹶也。其脫陽者，視其暗中見鬼。是故經言重陽者狂，重隂者癲，脫陽者見鬼，脫隂者目盲也。○虞曰：寸口曰陽，又今重見陽脉三倍以上，故曰重陽。其病狂惑，自高賢智，登高而歌，棄衣而走，罵詈不避親䟱，故曰狂。尺中曰隂，而尺脉重見隂，故曰重陰。其爲病也，名曰癲疾，謂僵仆於地，閉目不酲，隂極陽復，良久却醒，故曰癲也。今天吊之𩔖是也。人之所稟者，陰與陽，隂陽平則權衡等。今隂氣已脫，陽氣獨盛，五藏屬隂，五藏行氣血漑灌，上榮於目。今隂氣已脫，五藏之氣不榮於目，故目盲無所見，故曰脫隂者目盲也。○楊曰：重隂者，陽氣幷於上也，謂關以前旣浮滑而長，兼實强，復喘數，是謂重陽也。重隂者，謂尺中旣沉短而濇，而又盛實，是謂重陰。脫陽者，無陽氣也，謂關以前細㣲甚也，故目中妄見而覩鬼物焉。脫隂者，謂尺中㣲細甚也。隂者，精氣也，精氣脫，故盲，盲脫之言失也，謂亡失陰陽之氣也。",
                    "type": 2
                },
                {
                    "paragraph": "二十一難曰：經言人形病脉不病，曰生脉病，形不病，曰死。何謂也？",
                    "zhushu": "丁曰：此者，五藏各有所主也。肺主氣，心主脉，脾主肌肉，肝主筋，腎主骨。其心肺主息脉，爲通天氣，邪不可中，邪中則息脉不相應，形雖下病，當知死矣。腎肝脾皆主其形，皆通地氣，邪中則害其形。其脉不病者皆生，形脉皆病者，不可理。此是五藏各主其形脉，故言大法也。"
                },
                {
                    "paragraph": "然人形病脉不病，非有不病者也，謂息數不應脉數也。此大法。",
                    "zhushu": "呂曰：形病者，謂五藏損，形體羸瘦，氣㣲脉反遲，與息不相應，其脉不相應，爲形病也。脉病者，謂數諸至脉已病，人雖未頭痛寒𤍠，方病不久病，病則死。○虞曰：人形病脉不病者，謂形苦而志樂，或勞形於事，以致肌體瘦羸，脉息俱，呼吸大小，雖合常經，息數必違此大法，故曰形病脉不病也。脉病人不病者，其人必外多眷慕，内結想思，脉病形安，形樂志苦，以致傷，脉息反常，不及有餘，乍遲乍數，及乎病而不死爰焉。故曰脉病人不病也。",
                    "type": 2
                },
                {
                    "paragraph": "二十二難曰：經言脉有是動，",
                    "zhushu": "虞曰：言反常之動也。"
                },
                {
                    "paragraph": "有所生病，",
                    "zhushu": "虞曰：脉動反常，故云有所生病。"
                },
                {
                    "paragraph": "一脉輒變爲二病者，何也？然，經言是動者，氣也，所生病者，血也。",
                    "zhushu": "虞曰：氣病傳血，此乃一脉變爲二病。"
                },
                {
                    "paragraph": "邪在氣，氣爲是動。",
                    "zhushu": "虞曰：脉動反常，邪在氣也。"
                },
                {
                    "paragraph": "邪在血，血爲所生病。",
                    "zhushu": "虞曰：氣受邪傳之與血，故血爲所生病。"
                },
                {
                    "paragraph": "氣主呴之，",
                    "zhushu": "虞曰：呴之，氣流行之貌也。"
                },
                {
                    "paragraph": "血主濡之，",
                    "zhushu": "丁曰：氣主呴之，呴呴，謂吹噓徃來之象。血主濡之，濡，謂濡軟也。氣行則血行，氣止則血止。○虞曰：濡者，濡潤之貌，言人身所稟者，氣血也，氣血通行，沮潤人身，其爲病也，乃如下說也。"
                },
                {
                    "paragraph": "氣留而不行者，爲氣先病也；血壅而不濡者，爲血後病也。故先爲是動，後所生病也。",
                    "zhushu": "丁曰：人一身經脉通行，氣血或居一經脉中，氣留不行，故血壅不濡，其氣先病，名曰是動；血壅不濡後病，名曰所生。此是一脉輒變爲二病也。○虞曰：上文言脉有是動，動爲陽，謂氣先受𤍠，𤍠亦傳於血，氣血皆受𤍠，則津液妄行，是知脉有是動。此言留而不行，謂氣血津液妄行，賊風薄之，故不行也。氣傳之與血，故血壅而不濡潤，復受賊風，故血亦住而病也。○楊曰：經言手太隂之脉，起於中焦，下絡大膓，還循胃口，上膈屬肺，從肺系横出腋下，循臑内，行少隂心主之前，下肘腎内上骨下廉，入寸口，上循魚際，出大指之端；其支者，從腕後直出次指内廉，出其端。是動則病肺脹滿，膨膨而喘欬，故缺盆中痛，甚則交兩手而瞀，是爲腎厥。是主肺所生病者，欬，上氣喘渇，心煩胸滿，臑腎内前廉痛厥，掌中𤍠，氣盛有餘，則肩背痛也，汗出中風，小便數而欠，氣虛則肩背痛寒，少氣不足以息，溺色變。略舉此一經爲例，餘經皆可知也。凡人所以得主命者，氣與血也。氣爲陽，陽爲衛，血爲隂，隂爲榮，二氣常流，所以無病也。邪中於陽，陽爲氣，故氣先病，陽氣在外故也。若在陽不治，則入於陰中，隂爲血，故爲血後病，血在内故也。氣實則𤍠，氣虛則寒，血實則爲寒，血虚則爲𤍠，隂陽之道，理其然也。凡一藏之病，有虚有實，有寒有𤍠，有内有外，皆須知藏府之所在，識經絡之流行，隨其本原，以求其疾，則病形可辨，而針藥無失矣。如其不委斯道，則雖命藥投針，病難愈也。故黃帝曰：夫十二經脉者，所以調虛實，處百病，決生死，不可不通哉！此之謂也。○虞曰：凡人血流據氣，氣動依血，凝留而不行，壅而不濡，是知爲病也。",
                    "type": 2
                },
                {
                    "paragraph": "二十三難曰：手足三隂三陽脉之度數，可曉以不？然手三陽之脉，從手至頭長五尺，五六合三丈。",
                    "zhushu": "楊曰：一手有三陽，兩手合爲六陽，故曰五六合三丈也。○虞曰：手太陽之脉，自兩手小指之端，循腎上行之耳珠子前，長五尺，兩手合一丈。手陽明之脉，起於兩手大指次指之側，上循腎，絡於鼻，左之右，右之左，長五尺，兩手合一丈。手少陽之脉，起於兩手小指次指之端，上臂終於耳前，長五尺，兩手合一丈。故曰五六合三丈也。"
                },
                {
                    "paragraph": "手三隂之脉，從手至胸中，長三尺五寸，三六一丈八尺，五六三尺，合二丈一尺。",
                    "zhushu": "楊曰：兩手各有三隂，合爲六隂，故曰三六一丈八尺。○虞曰：手太隂之脉，起於中焦，下絡大膓，還循胃口，屬肺出腋下，下肘，入寸口，上魚際，出乎大指之端，長三尺五寸。兩手合七尺。手少隂之脉，起於心中，出屬心系，下絡小膓，上肺，出腋下循臂，出手小指之端，長三尺五寸。兩手合七尺。手厥隂之脉，起於胸中，屬心包，絡三焦，出脇腋下，循臑，入肘下，出小指次指之端，長三尺五寸，兩手合長七尺，故曰二丈一尺。"
                },
                {
                    "paragraph": "足三陽之脉，從足至頭長八尺，六八四丈八尺。",
                    "zhushu": "楊曰：兩足各有三陽，故曰六八四丈八尺也。按此脉度數，七尺五寸，中人之形，而云長八尺，理則難解。然足之六陽，從足指而向上行，由其紆曲，故曰八尺也。○虞曰：足太陽之脉，起於兩足小指之側，上循膝，交膕中，循背，上頭，下入目内眥，長八尺，兩足上行合一丈六尺。足陽明之脉，起於足大指次指之端，循足脛上夾臍左右各二寸，終於額𧢲髪際，長八尺，兩足合一丈六尺。足少陽之脉，起於足小指次指之端，上循兩膝外廉，入季脇，上循目外眥，長八尺，兩足合一丈六尺，故曰四丈八尺也。"
                },
                {
                    "paragraph": "足三隂之脉，從足至胸，長六尺五寸，六六三丈六尺，五六三尺，合三丈九尺。",
                    "zhushu": "楊曰：兩足各有六隂，故曰六六三丈六尺也。按足太隂、少隂皆至舌下，足厥隂至於頂上，今言至胸中者，蓋㨿其相按之次也。○虞曰：足太隂之脉，起於足大指内側，循足脛内廉，上交出厥陰脉之前，上循入腹，屬肝，絡胃，連舌本，長七尺五寸，兩行合長一丈五尺。足厥隂之脉，起於足太指聚毛之上，循足跗上廉，去内踝一寸，上踝八寸，交出足太隂之後，循股入隂毛中，環隂器，抵少腹，俠胃，屬肝，絡膽，循㗋嚨，入頑顙，連目系，出額，長六尺五寸，兩行合長一丈三尺。足少隂之脉，起於足小指之下，斜𧼈足心，上腨股内，貫脊，屬腎，絡膀胱，貫肝，入肺，循㗋嚨，俠舌本，長六尺五寸，合長一丈三尺，故云三丈九尺。"
                },
                {
                    "paragraph": "人兩足蹻脉，從足至目長七尺五寸，二七一丈四尺，二五一尺，合一丈五尺。",
                    "zhushu": "楊曰：人長七尺五寸，而蹻脉從踝至目，不得有七尺五寸也。今經言七尺五寸者，是脚脉上於頭而行焉。言至目者，舉其綱維也。○虞曰：人有隂蹻、陽蹻二脉，兩足合四脉。陽蹻者，起於跟中，循外踝上行入風池。隂蹻者，亦起於跟中，乃是足少隂之别絡也。自然骨之後，上内踝之上，直上循隂股入隂，循股上胸裏，入缺盆，上出人迎之前，入頄内廉，屬目内眥，合太陽脉，長七尺五寸，兩行合一丈五尺。准此推之，至目者推尺，是兩足隂蹻脉也。故經言從足至目長七尺五寸，以合一丈五尺是也。"
                },
                {
                    "paragraph": "督脉任脉各長四尺五寸，二四八尺，二五一尺，合九尺，凡脉長一十六丈二尺，此所謂十二經脉長短之數也。",
                    "zhushu": "丁曰：此篇云十二經脉長短，又言隂蹻從足至目，又言督任二脉，何獨不言陽蹻？陽蹻亦起於跟中，循外踝上入風池，亦長一丈五尺言之，則據經丈尺有剰，不言有此闕漏，更俟後賢。其脉上云八尺者，其中庸之人以省尺言之，皆得四尺。今尺者，非黍尺也，皆以同身寸之爲尺大小言之，皆八尺。○楊曰：督脉起於脊𦟘，上於頭，下於靣，至口齒縫計，則不止長四尺五寸，今言四尺五寸者，當取於上極於風府而言之也。手足合十二脉爲二十四脉，幷督任兩蹻，又四部合爲二十八脉，以應二十八宿，凡長一十六丈二尺，滎衛行周此數，則爲一度也，故曰長短之數也。○虞曰：經言督脉起於下極之兪，并於脊裏，上至風府，入屬於腦，長四尺五寸；任脉者，起於中極之下，以上毛際，循腹上關元，至咽喉，長四尺五寸。督任計之，長合九尺也。以上十二經，合二十四脉，合長一十三丈八尺，兼之督任、隂蹻三脉，合長二丈四尺，共二十七脉，合長一十六丈二尺，以法三九之數，應漏水下二刻。楊氏言二十八脉，乃陽蹻亦係其數，推之二蹻四行，則尺寸有餘也。楊氏言二十八脉，誤矣。"
                },
                {
                    "paragraph": "經脉十二，絡脉十五，何始何窮也？然經脉者，行血氣，通隂陽，以榮於身者也。其始從中焦注手太隂陽明，陽明注足陽明太隂，太隂注手少隂太陽，太陽注足太陽少隂，少隂注手心主少陽，少陽注足少陽厥隂，厥隂復還注手太隂别絡十五，皆因其原，如環無端，轉相漑灌，朝於寸口人迎，以處百病而決死生也。",
                    "zhushu": "丁曰：此者，天地隂陽，一歲終始於二十四氣，日月曉昏終始於二十四時，人之榮衞行經絡二十四條，故復㑹於寸口人迎。其言寸口者，手太隂脉口也，其穴名曰太淵，故脉㑹於太淵。其十二經十五絡皆輔三焦而生，故始從中焦注手太隂陽明，所以處百病，決死生也。○楊曰：行手太陽訖，卽注手陽明，行手陽明訖，卽注足陽明，輪轉而行，餘皆倣此也。○虞曰：其始從中焦者，謂直兩乳間，名曰膻中穴，亦名氣海，言氣從此而起，注太隂肺也，肺行訖，傳之與手陽明也。素問曰:膻中爲臣使之官，謂胃化味爲氣，自此上傳於肺也。○楊曰：經脉十二，絡脉十五，凡二十七氣，以法三九之數，天有九星，地有九州，人有九竅是也。其經絡流行，皆朝㑹於寸口人迎，所以診寸口人迎，則知其經絡之病，死生之侯矣。○虞曰：厥隂還注手太隂，如此推尋丈尺，則前後經義相違，離聖久遠，難爲粗述。"
                },
                {
                    "paragraph": "經曰：明知終始，隂陽定矣。何謂也？然。終始者，脉之紀也。寸口人迎，隂陽之氣，通於朝使，如環無端，故曰始也。",
                    "zhushu": "楊曰：經脉流行，應於天之度數，周而復始，故曰如環無端也。"
                },
                {
                    "paragraph": "終者，三隂三陽之脉絕，絕則死，死各有形，故曰終也。",
                    "zhushu": "楊曰：隂陽氣絕，其候亦見於寸口人迎，見則死矣。其死各有形診，故曰終也。○丁曰：所言三陰三陽之脉絕，絕則死，死各有形，其義本經自解在二十四難中。",
                    "type": 2
                },
                {
                    "paragraph": "二十四難曰：手足三隂三陽氣已絕，何以爲候？可知其吉凶。不然，足少陰氣絕卽骨枯。少隂者，冬脉也，伏行而温於骨髄。故骨髓不温，卽肉不著骨；骨肉不相親，卽肉濡而却；肉濡而却，故齒長而枯，髮無潤澤者，骨先死，戊日篤，己日死。",
                    "zhushu": "丁曰：足少隂之經，腎脉也，屬木，王冬，内榮於骨髓，外華於髪。其氣絕，則齒本長，骨枯，髪無潤澤，故戍日篤而己日死也。此足少隂絕之形也。○楊曰：足少陰，腎脉也。腎主冬，故云冬脉也。腎主内榮骨髓，故云伏行而温於骨髓也。腎氣旣絕，則不能榮骨髓，故肉濡而却。却，結縮也。謂齒齦之肉結縮而，故齒漸長而枯燥也。謂齒乾燥，色不澤也。腎爲津液之主，今無津液，故使髪不潤焉。戊巳，土也；腎，水也。土能尅水，故云戊日篤，己日死也。○虞曰：陰陽有少壯，故有三隂三陽以通氣血，以養人身。是故三隂乃有離合，太隂爲開，厥隂爲闔，少隂爲樞。開者，司動靜之基，闔者，執禁固之權，樞者，主動轉之㣲，三經不得相失。今足少隂腎脉已絕，是故一經相失，少隂不得爲樞，動轉之㣲不主矣，故曰死也。診要經終論曰：少隂終者，面黑齒長而垢，腹脹閉，上下不通而終矣。此之謂也。"
                },
                {
                    "paragraph": "足太陰氣絶，則脉不榮其口唇。口唇者，肌肉之本也。脉不榮則肌肉不滑澤，肌肉不滑澤，則肉滿，肉滿則唇反，唇反則肉先死，甲日篤，乙日死。",
                    "zhushu": "丁曰：足太隂經者，脾之脉也，屬土，王季夏。其氣内養，肌肉，外華，衛於口唇。其氣絕，則唇反肉滿，故甲日篤而乙日死也。此是足太隂絕之形也。○楊曰：足太隂，脾脉也。脾主肌肉，其氣旣絕，故肌肉麁澁而唇反。甲乙，木也；脾，土也。木能尅土，故云甲日篤，乙日死也。○虞曰：口唇肉之所終，亦曰脾之華，今唇反色靑，木賊土也，故曰死矣。隂陽之離合，以太隂爲開，謂司動靜之基，今脉已絕，則動靜之基乃失司存，故曰死也。素問曰：太隂終者，腹脹閉不得息，善嘔，嘔則逆，逆則靣赤也。"
                },
                {
                    "paragraph": "足厥隂氣絕，卽筋縮，引卵與舌卷。厥隂者，肝脉也。肝者，筋之合也，筋者，聚於隂器而絡於舌本。故脉不榮，則筋縮𢚩，卽引卵與舌，故舌卷卵縮，此筯先死。庚日篤，辛日死，筋縮𢚩。",
                    "zhushu": "丁曰：足厥陰經者，肝之脉也，屬木，王春。氣内飬於於筋，外則上係舌本，下環於隂器，其氣絶則舌卷卯縮，故庚日篤而辛日死也。此足厥隂絕之形也。○楊曰：足厥隂，肝脉也，肝主筋，其氣旣絕，故筋縮𢚩而舌卷卯縮。庚辛，金也；肝，木也，金能尅木，故云庚日篤而辛日死也。"
                },
                {
                    "paragraph": "手太隂氣絕卽皮毛焦。太陰者，肺也，行氣温於皮毛者也。氣弗，則皮毛焦，皮毛焦則津液去，津液去卽皮節傷，皮節傷則皮枯毛折，毛折者則毛先死，丙日篤，丁日死。",
                    "zhushu": "丁曰：手太隂經者，肺之脉也，屬金，王秋。其氣内主於氣，外榮於皮毛，其氣絕則津液去，皮毛焦，故丙日篤而丁日死也。○楊曰：手太隂，肺脉也，肺主行氣，故曰温皮毛。丙丁，火也，肺，金也，火能尅金，故云丙日篤，丁日死也。○虞曰：肺行衞氣以飬皮毛，今皮毛焦，則知火來爍金，皮枯毛折脉絕，其爲離合，與足太隂同法也。"
                },
                {
                    "paragraph": "手少隂氣絕則脉不通，脉不通則血不流，血不流則色澤去，故靣黑如梨，此血先死，壬日篤，癸日死。",
                    "zhushu": "丁曰：手少陰經者，眞心脉也，属君火，王夏主於榮，通於脉也。其經非不言手厥隂，心包絡爲主，相火相行，君命主通榮氣。今眞心氣絕，則榮氣不行，榮氣不行，則血不流行，是以色澤去，故面黑如黧，壬日篤而癸日死。此者是病，非老憊也。梨字當作此黧字。○楊曰：經云手三隂，今此推釋太隂少隂，而心主一經不言之，何也？然心主者，心包絡之脉也；少陰者，心脉也。二經同候於心，故言少隂絕則心主亦絕，其診旣同，故不别解也。本經云：靣黑如漆柴，此云如梨。漆柴者，恒山苗也，其草色黃黑無潤澤，故以爲喻。梨者，卽人之所食之果也，亦取其黃黑焉。言人卽無血，則色黃黑，似此二物無光華也。壬癸，水也；心，火也，水尅火，故云：壬日篤，癸日死也。○虞曰：心主血，血乃爲榮，榮華人身，故有光華之色。今脉已絕，血乃不行，故人色夭，面黑如梨。是知水來賊火，離合與足少隂同。"
                },
                {
                    "paragraph": "三隂氣俱絕者，則目眩轉目瞑，目瞑者爲失志，失志者則志先死，死卽目瞑也。",
                    "zhushu": "丁曰：所言三隂者，獨是言足三隂也。足少隂者，腎也，腎藏精與志。足厥隂，肝也，肝藏魂，通於目，故絕則失志而亂，魂去目眩也。○楊曰：三隂者，是手足三隂脉也，此五藏之脉也。五藏者，人之根本也，故三隂俱絕則目瞑。瞑，閉也，言根絕於内而華諸於外。目者，人之光華也。眩，亂也，言目亂不識人也。腎藏精與志，精氣已竭，故曰失志也。三隂絕，皆止得一日半死也。○虞曰：五藏之脉皆屬三隂，五藏之脉皆㑹於目，今三隂俱絕，故目眩目瞑也。人之五志皆屬於隂，謂肝志怒，心志喜，脾志思，肺志憂，腎志恐。今三隂已絕，五藏皆失其志，故無喜怒憂思恐，五志俱亡，故曰失志也。楊氏言失志，乃止言腎一藏也。本經曰：隂陽相離，則悵然失志，此之謂也。"
                },
                {
                    "paragraph": "六陽氣俱絕者，則隂與陽相離，隂陽相離，則腠理泄，絕汗乃出，大如貫珠，轉出不流，卽氣先死，且占夕死，夕占且死。",
                    "zhushu": "丁曰：所言六陽，是手足三陽也。後言隂與陽相離者，謂手三陽通天氣，故曰陽也；足三隂通地氣，故云隂也。天地隂陽否隔，所以言隂陽相離也。是故腠理泄絕汗乃出，大如貫珠，故其死不移旦夕也。○楊曰：此六陽氣絕，不出日死。六陽氣絕之狀，今畧條之。經云：太陽脉絕者，其絕也，戴眼反折，瘈瘲，其色白，絕汗乃出，出則終矣。少陽脉絕者，其絕也，耳聾，百節盡縱，目環絕系，絕系一日半死，其色靑者乃死。陽明脉絕者，其絕也，口耳張，善驚，妄言，色黄，其上下經盛而不仁，則終矣。此是三陽絕之狀也。前云六陽，今經曰三陽。絕狀者，手足諸陽脉絕，其絕狀並同，所以不别出。隂與陽相離者，隂陽隔絕，不相朝使也。腠理泄者，陽氣已下，毛孔皆開，所以然也。絕汗，乃汗出如珠，言身體汗出著肉，如綴珠而不流散，故曰貫珠也。旦占夕死。夕占旦死者，正得半日也。惟少陽絕，得一日半矣。○虞曰：隂陽相離，氣位隔絕，腠理開疎，汗乃大出，夫如是，則六陽皆絕，其死明矣。况三陽之脉，亦有離合，太陽爲開，陽明爲闔，少陽爲樞。開者，司動静之基，闔者，執禁固之權，樞者，主轉動之㣲，三經不得相失。今六陽已絕，失其動靜之司，弛其禁固之樞，止其動轉之㣲，三經相失，故曰死也。六陽者，素問曰：上下經乃成六也。"
                }
            ]
        },
        {
            "name": "經絡大數第二",
            "paragraphs": [
                {
                    "paragraph": "經絡大數第二",
                    "zhushu": "凡二首。",
                    "type": 1
                },
                {
                    "paragraph": "二十五難曰：有十二經，五藏六府十一耳。其一經者，何等經也？然，一經者，手少隂與心主别脉也。心主與三焦爲表裏，俱有名而無形，故言經有十二也。",
                    "zhushu": "丁曰：言少隂與心主别脉者，謂心與小膓爲表裏，心主與三焦爲表裏也。少隂是眞心脉，爲君火，心主者，共三焦相火，故别也。相行君命，故有心名無位也。○楊曰：手少隂，眞心脉也；手心主，心包絡脉也。二脉俱是心脉，而少隂與少陽合，心主與三焦脉合，三焦有位而無形，心主有名而無藏，故二經爲表裏也。五藏六府各一脉，爲十一脉，心有兩脉，合成十二經焉。據此而言，六府亦止五府耳。○虞曰：心主者，手厥隂脉也；三焦者，手少陽脉也。二經合爲表裏，乃合爲十二經也。手厥隂心包絡脉者，起於胸中，出屬心包，下膈，歷絡三焦。其支者，循胸中出脇下腋三寸，上抵腋下，下循臑内，行太陰少陰之間，入肘中，下臂，行兩筋之間，入掌中，出中指之端。准此推之，心包外有經脉，出於中指，内相維，絡於三焦，歸於少隂之經，配手厥隂之脉。手少陽脉者，出於手小指次指之端，上出次指之間，循手表腕，出臂外兩骨之間，上貫肘，循臑外，上肩，交出足少陽之後，入缺盆，布膻中，散絡心包，下膈，循屬三焦。准此推尋，乃與心包更相維絡。三焦配手少陽，心包配手厥隂，二經俱外有流行經脉，内無藏府，故配之爲表裏。諸家脉惟言命門與三焦爲表裏，在右手尺中，惟此經言，則三焦與心主爲表裏也。又左寸火，右寸金；左關木，右關土；左尺水，右尺火；左尺男，右尺女，可驗之。經有夫婦對位，若三焦配命門爲表裏，則木火同位也。",
                    "type": 2
                },
                {
                    "paragraph": "二十六難曰：經有十二，絡有十五，餘三絡者，是何等絡也？然。有陽絡，有隂絡，有脾之大絡。陽絡者，陽蹻之絡也；隂絡者，隂蹻之絡也，故絡有十五焉。",
                    "zhushu": "丁曰：十二經十五絡者，謂毎一經各有一絡。其肝、心、腎經在左，卽絡右；其脾、肺、心包，經在右，卽絡左；其陽蹻，經在左足外踝，絡在右足外踝；其隂蹻，經在右足内踝，絡在左足内踝。此者是隂蹻陽蹻之絡也。脾之大絡者，脾象土，主中宮，王四季，分飬四藏，故曰脾之大絡，是名大包。穴在淵液下三寸，布胸中，出九助閒是也。○楊曰：十二經各有一絡，爲十二絡耳。今云十五絡者，有隂陽之二絡，脾之大絡，合爲十五絡也。人有隂陽兩蹻，在兩足内外，男子以足外者爲經，足内者爲絡；女子以足内者爲經，足外者爲絡，故有隂陽蹻二絡也。經云：男子數其陽，女子數其隂，當數者爲經，不當數者爲絡，此之謂也。脾之大絡，名曰大包，此則脾有二絡也。凡經脉爲表裏，支而横者爲絡，絡之别者爲孫也。"
                }
            ]
        },
        {
            "name": "奇經八脉第三",
            "paragraphs": [
                {
                    "paragraph": "奇經八脉第三",
                    "zhushu": "凡三首。",
                    "type": 1
                },
                {
                    "paragraph": "二十七難曰：脉有奇經八脉者，不扚於十二經，何謂也？然。有陽維，有隂維，有陽蹻，有隂蹻，有衝，有督，有任、有帶之脉。凡此八脉者，皆不拘於經，故曰奇經八脉也。經有十二，絡有十五，凡二十七氣，相隨上下，何獨不拘於經也？然。聖人圖設溝渠，通利水道，以備不然。天雨降下，溝渠溢滿，當此之時，霶霈妄行，聖人不能復圖也。此絡脉滿溢，諸經不能復拘也。",
                    "zhushu": "丁曰：前言十二經、十五絡、二十七氣，相隨上下流通，氣血相貫，無有休息。今此八脉，謂别道而行，故曰奇經八脉也。其所起言在後章。○楊曰：奇，異也。此之八脉，與十二經不相拘制，别道而行，與正經有異，故曰奇經也。其數有八，故曰八脉也。○虞曰：奇，音基也。竒，斜也，奇，零也，不偶之義。謂此八脉，不係正經隂陽，無表裏配合，别道奇行，故曰竒經也。所以經言八脉不拘於經，以此可驗矣。楊氏言奇異之義，非也。",
                    "type": 2
                },
                {
                    "paragraph": "二十八難曰：其奇經八脉者，旣不拘於十二經，皆何起何繼也？然，督脉者，起於下極之兪，並於脊裏，上至風府，入於腦。",
                    "zhushu": "丁曰：督脉起於下極之兪者，長强穴在脊骶，督脉絡任脉絡㑹之所，並於脊裏，上至風府，穴在髪上一寸，督脉陽維所㑹，奇經之一脉也。○吕曰：督脉者，陽脉之海也。○楊曰：督之爲言都也，是人陽脉之都綱。人脉比於水，故呂氏曰：陽脉之海。此爲奇經之一脉也。下極者，長强也。○虞曰：經言督脉起於下極，上入屬於腦。呂氏曰：諸陽之海也。楊氏曰：陽脉之都綱，㨿其督脉流行，起自㑹隂穴，循脊中上行至大推穴，與手足三陽之脉交㑹；上至瘖門穴，與陽維㑹其所；上至百㑹穴，與太陽交㑹；下至於鼻柱下水溝穴，與手陽明交㑹。准此推之，實謂爲諸陽之海，陽脉之都綱也。"
                },
                {
                    "paragraph": "任脉者，起於中極之下，以上毛際，循腹裏，上關元，至喉咽。",
                    "zhushu": "丁曰：中極者，穴名也，在齊下四寸。其中極之下者，曲骨穴也，是任脉所起。其循腹裏，上關元，至咽喉者，天突冗也，是任脉之所㑹，奇經之二脉也。○楊曰：任者，姙也，此是人之生養之本，故曰位中極之下，長强之上。此奇經之二脉也。○虞曰：㨿針經推尋，任脉起於㑹隂穴上毛際者，乃是曲骨穴，在少腹下毛際，與足厥陰㑹於此上至關元，乃齊下二寸也，至咽喉，與陰維脉㑹也。素問曰：女子二七，天癸至，任脉通，衝脉盛，月事以時下，故能有子也。故楊氏曰：生餋之本，良由此也。"
                },
                {
                    "paragraph": "衝脉者，起於氣衝，並足陽明之經，夾齊上行，至胸中而散也。",
                    "zhushu": "呂曰：衝脉者，隂脉之海。○丁曰：衝脉起於氣衝，并是三焦行氣之府也。故呂氏云一本曰衝者，此之謂也。○楊曰：經云：衝脉者，十二經之海也。如此則不擉爲隂脉之海，恐呂氏誤焉。衝者，通也，言此脉下至於足，上至於頭，通受十二經之氣血，故曰衝焉。此奇經之三脉也。○虞曰：素問曰：衝脉起於氣街。難經曰：起於氣衝。又針經穴中，兩存其名，衝街之義，俱且通也。素問曰：竝足少隂之經，難經却言竝足陽明之經。况少隂之經，俠齊左右各五分，陽明之經，俠齊左右各二寸，氣衝又是陽明脉氣所𤼵。如此推之，則衝脉自氣衝起在陽明、少隂二經之内，俠齊上行，其理明矣。大體督脉、任脉、衝脉，此三脉皆自㑹隂穴㑹合而起，二脉分爲三岐，行於隂陽，部分不同，故名各異也。"
                },
                {
                    "paragraph": "帶脉者，起於季脇，廽身一周。",
                    "zhushu": "丁曰：季脇下一寸八分，是其帶脉之穴也。𢌞身一周，是奇經之四脉也。○楊曰：帶之爲言束也，言㧾束諸脉，使得調柔也。季脇在助下，下接於髐骨之間是也。廽，繞也。繞身一周，猶如束帶焉。此奇經之四脉也。"
                },
                {
                    "paragraph": "陽蹻脉者，起於跟中，循外踝上行入風池。",
                    "zhushu": "丁曰：陽蹻脉起於跟中，循外跟者，中衝穴也。上入風池穴者，項後髪際䧟中，是奇經之五脉也。○楊曰：蹻，捷疾也，言此脉是人行走之機要，動足之所由，故曰蹻脉焉。此奇經之五脉也。"
                },
                {
                    "paragraph": "隂蹻脉者，亦起於跟中，循内踝上行至咽喉，交貫衝脉。",
                    "zhushu": "丁曰：隂蹻脉亦起跟中，循内踝者，照海穴也。上行至咽喉，交貫衝脉，其又至目下承泣穴，是隂蹻脉始終也。是奇經之六脉也。○楊曰：其義與陽蹻同也。此奇經之六脉也。○虞曰：隂蹻者，起於足然骨之後，上内踝之上，循隂股入隂，而循腹上胸裏，入缺盆，出人迎之前，入頄内廉，屬目内眥，合於太陽、陽蹻而上行。"
                },
                {
                    "paragraph": "陽維隂維者，維絡于身溢畜，不能環流灌漑諸經者也。故陽維起於諸陽㑹也，陰維起於諸隂交也。",
                    "zhushu": "丁曰：陽維者，維絡諸陽，故曰：陽維起於諸陽㑹也。隂維者，維絡諸隂，故曰：隂維起於諸隂交也。○楊曰：維者，維持之義也。此脉爲諸脉之網維，故曰維脉也。此有隂陽二脉，爲奇經八脉也。"
                },
                {
                    "paragraph": "比于聖人圖設溝渠，溝渠滿溢，流于深湖，故聖人不能拘通也。而人脉隆聖，入於八脉而不環周，故十二經亦不能拘之。其受邪氣，畜則腫𤍠，砭射之也。",
                    "zhushu": "丁曰：凡八脉爲病，皆砭射取之。○楊曰：九州之内，有十二經水以流泄地氣，人有十二經脉以應之，亦所以流灌身形之血氣，以奉生身，故比之於溝渠也。○虞曰：十二經隆盛，入於八脉而不環周，邪在八脉，腫𤍠畜積，故以砭石射㓨之，故曰砭射之也。",
                    "type": 2
                },
                {
                    "paragraph": "二十九難曰：奇經之爲病何如？然。陽維維於陽，隂維維於隂，陰陽不能自相維，則悵然失志，溶溶不能自收持。",
                    "zhushu": "呂曰：悵然者，其人驚，驚卽維脉緩，故令人身不能收持。驚則失志善忘恍惚也。○丁曰：陽維者，是隂陽之綱維也，而主持隂陽之脉。今不能相維者，是陽不能主持諸陽，隂不能主持諸陽，成言悵然失志也。溶溶者緩慢，所以不能收持也。"
                },
                {
                    "paragraph": "隂蹻爲病，陽緩而隂𢚩。陽蹻爲病，隂緩而陽𢚩。",
                    "zhushu": "呂曰：隂蹻在内踝上，病則其脉從内踝以上急，外踝以上緩也。陽蹻在外踝上，病則其脉從外踝以上𢚩，内踝以上緩也。○丁曰：奇經八脉者，而聖人圖設溝渠之理，以備通水道焉。非自生其病，盡諸經隆盛而散入也，乃砭射取之。諸陽脉盛，散入陽蹻，則陽蹻病；諸隂脉盛，散入隂蹻，則隂蹻病。故隂蹻陽蹻，乃爲病耳。其隂陽緩𢚩者，卽是虛實之義。隂蹻爲病，則陽緩而隂急，卽病隂厥，足勁直而五絡不通。陽蹻爲病，則隂緩而陽𢚩，卽狂走不臥，死。蹻者，健也。"
                },
                {
                    "paragraph": "衝之爲病，逆氣而裏𢚩。",
                    "zhushu": "丁曰：逆氣，腹逆也。裏𢚩，腹痛也。○呂曰：衝脉從關元上至𠰸喉，故其脉爲病，逆氣而裏𢚩。○虞曰：衝脉竝足少隂之經，夾齊上行，病故逆氣裏𢚩矣。巢氏病源曰：腎氣不足，傷於衝脉，故逆氣而裏𢚩。"
                },
                {
                    "paragraph": "督之爲病脊强而厥。",
                    "zhushu": "呂曰：督脉在脊，病則其脉𢚩，故令其脊强也。○丁曰：督脉起於下極之兪，行脊裏，上入風池，病則故脊强。"
                },
                {
                    "paragraph": "任之爲病，其内苦結，男子爲七疝，女子爲瘕聚。",
                    "zhushu": "呂曰：任脉起於胞門子戸，故其脉結爲七疝，瘕聚之病。○丁曰：任脉起胞門日戸，循腹裏上關元至咽喉，病則故男子内結爲七疝，女子爲瘕聚。○虞曰：任脉當少腹上行，故其内苦結。男子病七疝者，謂厥疝、槃疝、寒疝、癥疝、附疝、狼疝、氣疝。此七病由氣血、虚、弱，寒温不調致之也。女子病爲瘕聚，瘕有八瘕，謂靑瘕、黃瘕、燥瘕、血瘕、狐瘕、蛇瘕、鱉瘕、脂瘕。瘕者，謂假於物形是也。"
                },
                {
                    "paragraph": "帶之爲病，腹滿，腰溶溶，若坐水中。",
                    "zhushu": "呂曰：帶脉者，廽帶人之身體，病則其腹緩，故令腰溶溶也。○丁曰：帶脉者，廽帶人之身，病則腰溶溶也。"
                },
                {
                    "paragraph": "陽維爲病苦寒𤍠；隂維爲病苦心痛。",
                    "zhushu": "呂曰：陽爲衞，故寒𤍠。隂爲榮，榮爲血，血者心，故心痛也。○丁曰：陽維主於諸陽之經，病則苦寒𤍠。隂維主於諸隂之經，病則苦心痛也。"
                },
                {
                    "paragraph": "此竒經入脉之爲病也。",
                    "zhushu": "楊曰：一本云：衝脉者，起於關元，循腹裏直上于咽喉中。任脉者，起於胞門子戸，俠齊上行至胸中。二本雖不同，亦俱有所據，幷可依用，故并載之。呂氏注與經不同者，由此故也。○虞曰：㨿素問言，衝脉起氣街，俠齊上行至胸中；任脉起於中極，謂當齊心上行也。以上呂、楊氏所舉皆非也。"
                }
            ]
        },
        {
            "name": "榮衛三焦第四",
            "paragraphs": [
                {
                    "paragraph": "榮衛三焦第四",
                    "zhushu": "凡二首。",
                    "type": 1
                },
                {
                    "paragraph": "三十難曰：榮氣之行，常與衞氣相隨。不？然，經言人受氣於穀，榖入於胃，乃傳與五藏六府。五藏六府皆受於氣，其淸者爲榮，濁者爲衛。榮行脉中，衛行脉外，榮周不息，五十而復大㑹，隂陽相貫，如環之無端，故知榮衛相隨也。",
                    "zhushu": "丁曰：夫人之生，禀天眞之氣，後飮水榖食入胃，傳於五藏六府，化爲精血。其精血各有淸濁，其精中淸者歸肺以助天眞，其濁者堅强骨髓。故血中之淸者歸心，榮養於神，血中之濁者外華於肌肉。而淸者行於脉肉，濁者行於脉外。而衛者，衛訣之義也。○楊曰：營行作榮。榮者，榮華之義也，言人百骸九竅所以得榮華者，由此血氣也。營者，經營也，言十二經脉常行不已，經紀人身，所以得長生也。二義皆通焉。衞者，䕶也，此是人之慓悍之氣，行於經脉之外，晝行於身，夜行於藏，衛護人身，故曰衛氣。凡人隂陽二氣皆㑹於頭手足，流轉無窮，故曰如環之無端也。心榮血，肺衛氣，血流據氣，氣動依血，相慿而行，故知榮衛相隨也。○虞曰：經言人受氣於榖，榖入胃，乃傳與五藏六府者，謂水榖入口，下至於胃，胃化榖爲氣，上傳與肺，肺乃主氣，氣乃爲衛；胃化水上傳與心，心乃生血，血乃爲榮。氣爲表，行於脉外，血爲裏，行於脉内，二者相依而行，故一日一夜五十周於身，復㑹於手太陰，如環之無端，轉相漑灌也。經言淸氣爲榮，濁氣爲濁，詳此淸濁之義，倒言之爲正，恐傳冩誤也。隂陽應象論曰：淸陽實四支，濁隂歸六府，卽其義也。",
                    "type": 2
                },
                {
                    "paragraph": "三十一難曰：三焦者，何禀何生？何始何終？其治常在何許？可曉以不？然，三焦者，水榖之道路，氣之所終始也。",
                    "zhushu": "楊曰：焦，元也。天有三元之氣，所以生成萬物；人法天地，所以亦有三元之氣，以養人身形。三焦皆有其位，而無正藏也。○虞曰：天有三元以綂五運，人有三焦以綂五藏也。今依黃庭經配八卦屬五藏，法三焦，以明人之三焦法象三元也。心肺在上部，心法離卦，肺法兌卦，乾卦主上焦，乾爲天，所以肺行天氣。脾胃在中部，脾胃屬土，統坤卦，艮亦屬土，艮爲運氣，主治中焦。腎肝在下部，腎法坎卦，肝法震卦，異卦主下焦，主通地氣，行水道。夫如是，乃知坎、離、震、兌、坤以法五藏，乾、艮、巽乃法三焦，以合八卦，變用乃如下說。"
                },
                {
                    "paragraph": "上焦者，在心下，下膈，在胃上口，主内而不出，其治在膻中玉堂下一寸六分，直兩乳間䧟者是。",
                    "zhushu": "楊曰：自膈以上，名曰上焦，主出陽氣，温於皮膚分肉之間，若霧露之漑焉。胃上口穴在鳩尾下二寸五分也。○虞曰：膻中者，穴名也，直兩乳中是穴，任脉氣之所𤼵。素問曰：膻中爲臣使之官，以主氣布隂陽，氣和志遠，喜樂由生，謂布氣也，故治其中矣。上焦主入水糓，内而不出，其爲病止言冷𤍠，虛則補其心，實則㵼其肺，如此治者，萬無一失。靈樞經曰：上焦如霧，謂行氣如露，漑灌諸經也。言胃氣自膻中布氣與肺下漑灌諸藏。經曰：肺行天氣，卽此義也。"
                },
                {
                    "paragraph": "中焦者，在胃中脘，不上不下，主腐熟水榖，其治有齊傍。",
                    "zhushu": "楊曰：自齊以上，名曰中焦，變化水穀之味，生血以榮五藏六府，及於身體。中脘穴在鳩尾下四寸也。○虞曰：中焦乃脾胃也，中焦爲病，止言冷𤍠，虛則補其胃，實則㵼其脾，如此治者，萬無一失。靈樞經曰：中焦如漚，謂腐熟水榖也。其治在齊傍。齊傍左右各一寸，乃足陽明胃脉所𤼵夾齊，乃天樞穴也。中焦主脾胃，故治在此經中，故曰齊傍也。"
                },
                {
                    "paragraph": "下焦者，當膀胱上口，主分别淸濁，主出而不内以傳導也，其治在齊下一寸。",
                    "zhushu": "楊曰：自齊以下，名曰下焦。齊下一寸，隂交穴也。主通利溲便，以時下而傳，故曰出而不内也。○虞曰：下焦爲病，止言冷𤍠，虛則𥙷其腎，實則㵼其肝，如此治者，萬無一失。靈樞經曰：下焦如瀆，謂膀胱主水也。素問曰：三焦爲決瀆之官，水道出焉。齊下一寸，乃足三隂任脉之㑹，其治在玆，乃下紀也。"
                },
                {
                    "paragraph": "故名曰三焦。其府在氣街，一本曰衝。",
                    "zhushu": "丁曰：靈蘭秘。典論曰：三焦者，決瀆之官，引導隂陽水穀，故言三焦者，水榖之道路也，布氣於胸中，故治在膻中穴也。其府在氣街，而或曰衝者，二義俱通。言氣街者，卽陰陽道路也；言氣衝者，氣衝脉也。氣衝者，十二經根本，諸經行氣之府也，故言府在氣衝也。○楊曰：氣街者，氣之道路也。三焦旣是行氣之主，故云府在氣街。街，衢也，衢者，四達之道焉。一本曰衝，此非扁鵲之語，蓋呂氏再録之言，别本有此言，於義不可用也。○虞曰：氣街在少腹毛中兩旁各二寸，是穴，乃足陽明脉氣所𤼵，言其三焦主三元之氣，其府在氣街。其氣街者，針經本名氣衝，衝者通，與四達之義不殊，兩存之亦可也。以氣街爲府者，何也？謂足陽明胃化榖爲氣，三焦又主三元之氣，故以氣街爲府也。"
                }
            ]
        },
        {
            "name": "藏府配像第五",
            "paragraphs": [
                {
                    "paragraph": "藏府配像第五",
                    "zhushu": "凡六首。",
                    "type": 1
                },
                {
                    "paragraph": "三十二難曰：五藏俱等，而心肺獨在膈上者，何也？然。心者血，肺者氣，血爲榮，氣爲衛，相隨上下，謂之榮衛，通行經絡，營周於外，故令心肺在膈上也。",
                    "zhushu": "丁曰：心肺主通天氣，故在膈上。○楊曰：自齊以上通爲陽，自齊以下通爲隂。故經曰：腰以上爲天，腰以下爲地。天陽地隂，卽其義也。今心肺旣居膈上而行榮衞，故云榮周於外。○虞曰：心爲帝王，高居遠視；肺爲華蓋，位亦居膈。心主血，血爲榮；肺主氣，氣爲衛。血流據氣，氣動依血，血氣相依而行，故心肺居在上焦也。",
                    "type": 2
                },
                {
                    "paragraph": "三十三難曰：肝靑象木，肺白象金。肝得水而沉，木得水而浮，肺得水而浮，金得水而沉，其意何也？然。肝者，非爲純木也，乙，𧢲也，庚之柔。大言陰與陽，小言夫與婦。釋其㣲陽而吸其㣲隂之氣，其意樂金。又行隂道多，故令肝得水而沉也。",
                    "zhushu": "丁曰：五行旣定，卽有剛柔，配合夫婦，柔納其剛。今經舉肝靑象木，木性本浮，今肝得水沉者，謂又懹金性也。又木七月受氣，正月臨官，行其隂道多，是故肝得水而沉也。○楊曰：四方皆一隂一陽。東方甲乙木，甲爲陽，乙爲隂，餘皆如此。又甲爲木，乙爲草，丙爲火，丁爲灰，戊爲土，己爲糞，庚爲金，辛爲石，壬爲水，癸爲池。又乙帶金氣，丁帶水氣，己帶木氣，辛帶火氣，癸帶土氣，此皆五行王相配偶。故言肝者，非爲純木也，隂陽交錯故也。木生於亥而王於卯，故云行隂道多。東方甲乙木，畏西方庚辛金，故釋其妹乙嫁庚爲婦，故曰：庚之柔。柔，隂也。乙帶金氣以歸，故令肝得水而沉也。○虞曰：乙與庚合，從夫之性，故得水而沉也。"
                },
                {
                    "paragraph": "肺者，非爲純金也，辛，商也，丙之柔。大言隂與陽，小言夫與婦，釋其㣲陰，婚而就火，其意樂火，又行陽道多，故令肺得水而浮也。",
                    "zhushu": "丁曰：肺白象金，金性本沉，今肺反浮，謂辛納火性，又正月受氣，七月臨官，行其陽道多，是故肺得水而浮也。○楊曰：金生於巳，王於酉，故云行陽道多。西方庚辛金，畏南方丙丁火，故釋其妹辛嫁丙爲婦，故曰：丙之柔。辛帶火氣以歸，故令肺得水而浮也。○虞曰：丙與辛合，隨夫之性，炎上而浮，故云也。"
                },
                {
                    "paragraph": "肺熟而復沉，肝熟而復浮者，何也？故知辛當歸庚，乙當歸甲也。",
                    "zhushu": "丁曰：皆歸本性也。○楊曰：肝生沉而熟浮，肺生浮而熟沉，此是死則歸本之義。熟諭死矣，如人夫婦有死亡者，未有子息，各歸其本，極陰變陽，寒盛生熟，壅久成通，聚而必散，故其然也。義之反覆，故浮沉改變也。",
                    "type": 2
                },
                {
                    "paragraph": "三十四難曰：五藏各有聲色臭味，可曉知以不然十變言：肝色靑。",
                    "zhushu": "虞曰：五色之變，在于木也。五藏五色，由肝木之氣更相漑灌，故各從其𩔖見其色。黃庭經云：肝者，木之精，震之氣，其色靑，位居東方。"
                },
                {
                    "paragraph": "其臭臊，",
                    "zhushu": "虞曰：得火之變，故其臭則臊也。"
                },
                {
                    "paragraph": "其味酸，",
                    "zhushu": "虞曰：土受木味則酸。洪範曰：曲直作酸，酸取其收歛也。"
                },
                {
                    "paragraph": "其聲呼，",
                    "zhushu": "虞曰：金木相配，𤼵聲爲呼，呼亦嘯也。"
                },
                {
                    "paragraph": "其液泣，",
                    "zhushu": "虞曰：泣則言淚也，此乃水行氣漑灌於子，故生泣也。"
                },
                {
                    "paragraph": "心色赤，",
                    "zhushu": "虞曰：木之布色，在火乃赤也。"
                },
                {
                    "paragraph": "其臭焦，",
                    "zhushu": "虞曰：五臭之變在于火，五藏五臭，火盛則焦苦出焉，故曰其臭焦也。"
                },
                {
                    "paragraph": "其味苦，",
                    "zhushu": "虞曰：火性炎上，故生焦苦，故洪範云：炎上作苦。本經云：脾主甘受味，火由土受之則味苦，取其燥洩也。"
                },
                {
                    "paragraph": "其聲言，",
                    "zhushu": "虞曰：金火相當，夫婦相見，𤼵聲爲言。素問云：笑。"
                },
                {
                    "paragraph": "其液汗，",
                    "zhushu": "虞曰：水火交泰，蒸而成汗。"
                },
                {
                    "paragraph": "脾色黃，",
                    "zhushu": "虞曰：脾土在中央，其色黃，此乃木之布色，在土乃黄也。"
                },
                {
                    "paragraph": "其臭香，",
                    "zhushu": "虞曰：火之化土，其臭則香也。"
                },
                {
                    "paragraph": "其味甘，",
                    "zhushu": "虞曰：脾土味甘，甘能受味，以取寛緩，行五味以養五藏，各從其數，以配其味，在本性則甘，故洪範云稼穡作甘也。"
                },
                {
                    "paragraph": "其聲歌，",
                    "zhushu": "虞曰：金土相生，母子相見，𤼵聲爲歌。"
                },
                {
                    "paragraph": "其液涎，",
                    "zhushu": "虞曰：水之行液，在脾成涎。"
                },
                {
                    "paragraph": "肺色白，",
                    "zhushu": "虞曰：木之布色，在肺乃白也。"
                },
                {
                    "paragraph": "其臭腥，",
                    "zhushu": "虞曰：火之變，在金則腥也。"
                },
                {
                    "paragraph": "其味辛，",
                    "zhushu": "虞曰：土之受味，在肺爲辛，辛取其散潤也。"
                },
                {
                    "paragraph": "其聲哭，",
                    "zhushu": "虞曰：凡五音之𤼵在于金，金𤼵五音，以出五藏，各從其𩔖，以𤼵其聲。金在本性爲哭者，謂肺屬金，金，商也，商，傷也，主於秋，秋，愁也，故在志則悲哭，此之謂也。"
                },
                {
                    "paragraph": "其液涕，",
                    "zhushu": "虞曰：水之行液，在肺成涕。"
                },
                {
                    "paragraph": "腎色黑，",
                    "zhushu": "虞曰：木之布色，在腎乃黑。淮南子云：水者，積陰之氣而成水也，取其積隂，故其色乃黑。"
                },
                {
                    "paragraph": "其臭腐，",
                    "zhushu": "虞曰：火主臭，在水爲腐臭也。啓玄子云：因水變爲腐也。"
                },
                {
                    "paragraph": "其味鹹，",
                    "zhushu": "虞曰：土之受味，在水作鹹，鹹取其柔耎也。"
                },
                {
                    "paragraph": "其聲呻，",
                    "zhushu": "虞曰：子之見母，乃𤼵嬌呻之聲也。"
                },
                {
                    "paragraph": "其液唾，",
                    "zhushu": "虞曰：凡五液皆出於水，水行五液，分灌五藏，故諸藏各有液也，在本宮則爲唾也。"
                },
                {
                    "paragraph": "是五藏聲、色、臭、味也。",
                    "zhushu": "丁曰：其言五聲、五色、五味、五音、五液，此者是五藏逓相榮飬，過此則病也。○楊曰：五藏相通各有五，五五合爲二十五，以相生養也。"
                },
                {
                    "paragraph": "五藏有七神，各何所藏耶？然。藏者，人之神氣所舍藏也。故肝藏魂，肺藏魂，心藏神，脾藏意與智。",
                    "zhushu": "虞曰：心有所憶謂之意，水從其夫，故有智也。"
                },
                {
                    "paragraph": "腎藏精與志也。",
                    "zhushu": "丁曰：五藏七神者，宣明五氣篇注云：心藏神，精氣之化成也。肺藏魄，精氣之匡輔也。靈樞經云：並精而出入者，謂之魄。肝藏魂，神氣之輔弼也。靈樞經曰：隨神而徃來者，謂之魂。脾藏意與智，意主所思，智主其記。腎藏精與志，專意而不移者也。靈樞經曰：意之所在謂之志。又云：守其精者，謂之志也。○虞曰：氣之所化謂之精，意之所存謂之志。○楊曰：肝心肺各一神，脾腎各二神，五藏合有七神。",
                    "type": 2
                },
                {
                    "paragraph": "三十五難曰：五藏各有所府，皆相近，而心肺獨去大膓小膓遠者，何謂也？經言心滎肺衛通行陽氣，故居有上；大膓小膓傳隂氣而下，故居在下；所以相去而逺也。又諸府者，皆陽也，淸浄之處。今大膓、小膓、胃與膀胱皆受不淨，其意何也？然。諸府者，謂是非也？",
                    "zhushu": "丁曰：經言諸府皆陽，淸淨之處者，爲手足三陽，爲行氣之府，故言淸淨之處也。今大膓、小膓、胃、膀胱爲傳化之府，故言非也。○楊曰：謂是非者，言諸府各别，其所傳化，此爲是也。小膓爲府，此爲非也。何爲如此？然。小膓者，雖配心爲表，其治則别，其氣則通。其氣雖通，其所主又異。所以雖曰心病，而無心别位，故曰非也。"
                },
                {
                    "paragraph": "經言小膓者，受盛之府也；大膓者，傳㵼行道之府也；膽者，淸淨之府也；胃者，水穀之府也；膀胱者，津液之府也。",
                    "zhushu": "楊曰：此各有此傳也。"
                },
                {
                    "paragraph": "一府猶無兩名，故知非也。小膓者，心之府，大膓者，肺之府，胃者，脾之府，膽者，肝之府，膀胱者，腎之府。",
                    "zhushu": "楊曰：此是小膓與心通氣也，餘並同矣。"
                },
                {
                    "paragraph": "小膓謂赤膓，大膓謂白膓，膽者謂靑膓，胃者謂黃膓，膀胱者謂黒膓，下焦所治也。",
                    "zhushu": "丁曰：皆謂隨五藏之色相配而言也。○楊曰：膓者，取其積貯𤍠治之義也，故以名之。然，六府五藏之正色也。",
                    "type": 2
                },
                {
                    "paragraph": "三十六難曰：藏各有一耳，腎獨有兩者，何也？然。腎兩者，非皆腎也。其左者爲腎，右者爲命門。命門者，諸神精之所舍，原氣之所繫也。故男子以藏精，女子以繫胞。故知腎有一也。",
                    "zhushu": "丁曰：命門者，諸神精之所舍，原氣之所繫也。故男子藏精，女子係胞也。是知腎有一也。其言命門者，非右尺也，爲人之主，命之門也。腎屬水，故知以其右尺爲相火行君火之命，今亦名命門，卽非腎之命門也。蓋同名而異義也。○楊曰：腎雖有兩，而一非腎。故脉經曰：左手尺中爲腎脉，右手尺中爲神門脉。此其義也。腎者，人生之根本；神門者，元氣之宗始，故云精神之所舍也。神門亦命門也。○虞曰：經云右爲命門，元氣之所係也。脉經言:與三焦爲表裏，三焦又主三元之氣。准此推之，三焦自命門之所起也，屬手少陽火，配心包手厥隂火爲表裏，其理明矣。",
                    "type": 2
                },
                {
                    "paragraph": "三十七難曰：五藏之氣，於何發起？通於何許？可曉以不？然，五藏者，當上關於九竅也。故肺氣通於鼻，鼻和則知香臭矣；肝氣通於目，目和則知白黑矣；脾氣通於口，口和則知穀味矣；心氣通於舌，舌和則知五味矣；腎氣通於耳，耳和則知五音矣。",
                    "zhushu": "楊曰：七竅者，五藏之門戸，藏氣平調，則門戸和利矣。"
                },
                {
                    "paragraph": "五藏不和則九竅不通。",
                    "zhushu": "楊曰：五藏失和於内，九竅壅塞於外也。今上有七竅，而云九者，二竅幽隱，所以不言。腎氣上通於耳，下通於二隂，故云九竅也。"
                },
                {
                    "paragraph": "六府不和則留結爲癰。",
                    "zhushu": "丁曰：不和者，爲府與藏。不和者，邪氣不得外泄，則害其九竅。六府不得内通，則留結爲廱。凡人藏府隂陽和，卽如水之流，不得息也，如環之無端，莫知其紀，周而復始也。○楊曰：六府，陽氣也，陽氣不和，則結癰腫之屬，故云爲廱也。邪乘氣來，先遊於府也。"
                },
                {
                    "paragraph": "邪在六府則陽脉不和，陽脉不和則氣留之，氣留之則陽脉盛矣。邪在五藏則隂脉不和，隂脉不和則血留之，血留之則隂脉盛矣。陰氣太盛，則陽氣不得相營也，故曰格。陽氣太盛，則隂氣不得相營也，故曰關。隂陽俱盛，不得相營也，故曰關格。關格者，不得盡其命而死矣。",
                    "zhushu": "丁曰：内外不相濟，是爲關格，故知死矣。○楊曰：人之所有者，氣與血也。氣爲陽，血爲隂，隂陽俱盛，或俱虛，或更盛，或更虛，皆爲病也。"
                },
                {
                    "paragraph": "經言氣獨行於五藏，不營於六府者，何也？然氣之所行也，如水之流，不得息也，故隂脉營於五藏，陽脉營於六府，如環之無端，莫知其紀，終而復始，其不覆溢。人氣内温於藏府，外濡於腠理。",
                    "zhushu": "丁曰：諸隂不足，陽入乘之爲覆；諸陽不足，隂出乘之爲溢也。此者是氣之獨行也。○楊曰：覆溢者，謂上魚入尺也。若不如此，當行不止，故云終而復始焉。"
                }
            ]
        },
        {
            "name": "藏府度數第六",
            "paragraphs": [
                {
                    "paragraph": "藏府度數第六",
                    "zhushu": "凡十首。",
                    "type": 1
                },
                {
                    "paragraph": "三十八難曰：藏唯有五，府獨有六者，何也？然。所以府有六者，謂三焦也，有原氣之别焉，主持諸氣，有名而無形，其經屬手少陽，此外府也，故言府有六焉。",
                    "zhushu": "丁曰：其言五藏六府者，謂五藏應地之五行，其六府應天之六氣。其言天之六氣，謂三焦爲相火，屬手少陽，故言府獨有六也。○楊曰：三焦無内府，惟有經脉，名手少陽，故曰外府也。",
                    "type": 2
                },
                {
                    "paragraph": "三十九難曰：經言府有五，藏有六者，何也？然。六府者，正有五府也。然。五藏亦有六藏者，謂腎有兩藏也。其左爲腎，右爲命門。命門者，謂精神之所舍也。男子以藏精，女子以繫胞，其氣與腎通，故言藏有六也。府有五者，何也？然五藏各一府，三焦亦是一府，然不屬於五藏，故言府有五焉。",
                    "zhushu": "丁曰：五藏正有五府，今曰三焦，是爲一府，配心包絡爲藏，卽藏府皆有六焉。其二經俱是相火，相行君命，故曰命門也。○楊曰：五藏六府皆五，有五六之數，或俱五，或俱六，或一五，或一六，並應天地之數也。若以正藏府言之，則藏府俱有五也。藏五以應地之五嶽，府五以應天之五星。若以俱六言之，則藏六以應六律，府六以應乾數。若以藏五府六言之，則藏六以應五行，府六以法六氣。若以府五藏六言之，則藏六以法六隂，府五以法五常。所以藏府俱五者，手心主非藏，三焦非府也。藏府俱六者，合手心主及三焦也。其餘例可知也。○虞曰：天以六氣司下，地以五行奉上，天地交恭，五六之數而成也。人法三才，所以藏府以法五六之數，謂人頭圓象天，足方象地，以藏府五六之數以象人，則三才備矣。十一之數相因而成，故不離於五六也。漢書云：五六乃天地之中數也。"
                },
                {
                    "paragraph": "四十難曰：經言：肝主色。",
                    "zhushu": "虞曰：肝，木也。木之華　蕚，敷布五色，故主色也。"
                },
                {
                    "paragraph": "心主臭。",
                    "zhushu": "虞曰：心，火也。火之化物，五臭出焉，是故五臭，心獨主之也。"
                },
                {
                    "paragraph": "脾主味。",
                    "zhushu": "虞曰：脾，土也。土甘，甘受味，故主味。禮云“甘受和味”，此義也。"
                },
                {
                    "paragraph": "肺主聲。",
                    "zhushu": "虞曰：肺，金也。金擊之有聲，故五音皆出於肺也。"
                },
                {
                    "paragraph": "腎主液。",
                    "zhushu": "虞曰：腎，水也。水流濕，主液也。"
                },
                {
                    "paragraph": "鼻者肺之候，而反知香臭；耳者腎之候，而反聞聲，其意何也？然肺者，西方金也，金生於巳，巳者，南方火也，火者心，心主臭，故令鼻知香臭。腎者，北方水也，水生於申，申者，西方金，金者肺，肺主聲，故令耳聞聲。",
                    "zhushu": "楊曰：五行有相因成事，有當體成事者，至如肺腎二藏，相因成也，其餘三藏，自成之也。",
                    "type": 2
                },
                {
                    "paragraph": "四十一難曰：肝獨有兩葉，以何應也？然肝者，東方木也，木者春也。",
                    "zhushu": "虞曰：在五常，木法春應仁，故云木者，春也，人之仁𤼵用也。"
                },
                {
                    "paragraph": "萬物始生，其尚㓜小。",
                    "zhushu": "虞曰：肝水足厥隂，配膽木足少陽。少陽之至，乍大乍少，乍短乍長，故云㓜少。"
                },
                {
                    "paragraph": "意無所親。",
                    "zhushu": "虞曰：木者應春法仁，施恩無求報，不以親而施化育，故曰“意無所親”。"
                },
                {
                    "paragraph": "去太隂尚近。",
                    "zhushu": "虞曰：十二經相注足厥陰，還復注手太隂，故曰“去太隂尚近”也。"
                },
                {
                    "paragraph": "離太陽不遠。",
                    "zhushu": "虞曰：本經言足厥隂少陽木，生手太陽少隂火，故云“離太陽不遠”，則此義也。"
                },
                {
                    "paragraph": "猶有兩心。",
                    "zhushu": "虞曰：猶，如也。如有兩心者，謂注於太隂，有畏金之心，生於太陽，有生火之心，故云“猶有兩心”。"
                },
                {
                    "paragraph": "故有兩葉，亦應木葉也。",
                    "zhushu": "楊曰：肝者，㨿大葉言之，則是兩葉也。若㨿小葉言之，則多葉矣。解在後章。○丁曰：經言肝者，東方木也，應春，萬物之所生，其尚㓜小。然始生者，非長生也，謂木初受氣，是言㓜少也。意無所親者，謂以失其父，未識其母，故曰“意無所親”也。去太隂尚近，太隂是七月，木始受氣，離太陽不遠也。太陽是六月，故言“離太陽不遠”也。猶有兩心者，爲離太陽，戀太隂，有此離戀，故言兩心也。所以肝有兩葉，以應木葉也。",
                    "type": 2
                },
                {
                    "paragraph": "四十二難曰：人膓胃長短，受水榖多少，各幾何？然胃大一尺五寸，徑五寸，長二尺六寸，横屈受水穀三斗五升，其中常留穀二斗，水一斗五升。",
                    "zhushu": "楊曰：凡人食入於口，而聚於胃。故經云“胃者，水榖之海。胃中榖熟，則傳入少膓也。"
                },
                {
                    "paragraph": "小膓大二寸半，徑八分分之少半，長三丈二尺，受穀二斗四升，水六升合合之太半。",
                    "zhushu": "楊曰：小膓受胃之穀，而傳人於大膓。分穀三分，有二爲太半，有一爲少半。"
                },
                {
                    "paragraph": "廽膓大四寸，徑一寸半，長二丈一尺，受穀一斗，木七升半。",
                    "zhushu": "楊曰：廽膓者，大膓也。受小膓之榖，而傳入於廣膓焉。○虞曰：水穀自胃有三斗五升，傳入小膓，則榖剰四斗，水少八升六合合之少半，又傳入大膓。水穀之數，比之在胃，各减一半。至此則水分入膀胱，榖傳入肛門也。"
                },
                {
                    "paragraph": "廣膓大八寸，徑二寸半，長二尺八寸，受榖九升三合八分合之一。",
                    "zhushu": "楊曰：廣膓者，䐈膓也，一名肛門，受大膓之榖而傳出，故膓胃凡長五丈八尺四寸，合受水穀八斗七升六合八分合之一。此膓胃長短受水榖之數也。楊曰：據甲乙經言，膓胃凡長六丈四寸四分，所以與此不同者，甲乙經從口至䐈膓而數之，故長。此經從胃至膓而數之，故短。亦所以互相𤼵明，非有謬也。"
                },
                {
                    "paragraph": "肝重四斤四兩，左三葉，右四葉，凡七葉。",
                    "zhushu": "虞曰：肝足厥隂，配足少陽。少陽之次數於七，故有七葉。"
                },
                {
                    "paragraph": "主藏魂。",
                    "zhushu": "虞曰：魂者，神氣之輔弼也。○楊曰：肝者，幹也，於五行爲木，故其於體狀有枝幹也。肝神七人，老子曰：名明堂宮蘭臺府，從宮三千六百人。又云：肝神六童子，三女人。又肝神名蓋藍。"
                },
                {
                    "paragraph": "心重十二兩，中有七孔三毛，盛精汁三合，主藏神。",
                    "zhushu": "楊曰：心，䜟也，言所以識䜟㣲，無物不貫也。又云：心，任也，言能任物也。其神九人，太尉公名絳宮，大始南極老人元先之身，其從宮三于六百人。又曰：心爲帝王，身之主也。心神又名呴呴。○虞曰：神者，精氣之化成也。"
                },
                {
                    "paragraph": "脾重二斤三兩，扁廣三寸，長五寸，有散膏半斤，主褁血，温五藏，主藏意。",
                    "zhushu": "楊曰：脾，俾也，在胃之下，俾助胃氣，主化水穀也。其神五人，玄光玉女子母，其從宮三千六百人。其脾神又名俾俾。"
                },
                {
                    "paragraph": "肺重三兩，三兩六葉兩耳，凡八葉。",
                    "zhushu": "虞曰：肺者，金之稽，兌之氣，位居於酉，酉是八門，八葉之應，法於此也。"
                },
                {
                    "paragraph": "主藏魂。",
                    "zhushu": "楊曰：肺，勃也，言其氣勃鬰也。其神八人，大和君名曰玉堂宮尚書府，其從宮三千六百人。又云：肺神十四童子，七女子。肺神又名鳴鳩。○虞曰：魄者，精氣之匡輔也。"
                },
                {
                    "paragraph": "腎有兩枚，重一斤一兩，主藏志。",
                    "zhushu": "楊曰：腎，引也。腎屬水，主引水氣，灌注諸脉也。其神六人，司徒、司宮、司命、司𨽾校尉、廷尉卿。腎神又名𠎼𠎼。○虞曰：專意不移者志。"
                },
                {
                    "paragraph": "膽在肝之短葉間，重三兩三銖，盛精汁三合。",
                    "zhushu": "楊曰：膽，敢也。言其人有膽氣果敢也。其神五人，太一道君居紫房宫中，其從宫三千六百人。膽神又名灌灌○虞：膽者，中正之官，決斷出焉。"
                },
                {
                    "paragraph": "胃重二斤二兩，紆曲屈伸，長二尺六寸，大一尺五寸，徑五寸，盛穀二斗，水一斗五升。",
                    "zhushu": "楊曰：胃，圍也，言圍受食物也。其神十二人，五元之氣，諫議大夫，其胃神名且且。○虞曰：胃爲倉廪之官也。"
                },
                {
                    "paragraph": "小膓重二斤十四兩，長三丈二尺，廣二寸半，徑八分分之少半，左𢌞疊積十六曲，盛榖二斗四升，水六升三合，合之太半。",
                    "zhushu": "楊曰：膓，暢也。言通暢胃氣，去滓穢也。其神二人，元梁使者。小膓神，又名潔潔。○虞曰：“小膓爲受盛之官，化物出焉。”"
                },
                {
                    "paragraph": "大膓重二斤十二兩，長二丈一尺，廣四寸，徑一寸，當齊右廽十六曲，盛穀一斗，水七升半。",
                    "zhushu": "楊曰：大膓卽廽膓也，以其廽曲，因以名之。其神二人，元梁使者，其神名涸涸。○虞曰：大膓爲傳導之官，變化出焉。"
                },
                {
                    "paragraph": "膀胱重九兩二銖，縱廣九寸，盛溺九升九合。",
                    "zhushu": "楊曰：膀，横也； 胱，廣也。言其體短而横廣。又名胞，胞，鞄也，鞄者，空也，以需承水液焉。今人多以兩脇下及小腹兩邊爲膀胱，深爲謬也。○虞曰：膀胱爲州都之官，津液藏焉。"
                },
                {
                    "paragraph": "口廣二寸半，唇至齒長九分，齒以後至㑹厭，深三寸半，大容五合。舌重十兩，長七寸，廣二寸半。",
                    "zhushu": "楊曰：舌者，泄也，言可舒泄於言語也。○虞曰：唇者，聲之扇，舌者，聲之機。"
                },
                {
                    "paragraph": "咽門重十兩，廣二寸半，至胃長一尺六寸。",
                    "zhushu": "楊曰：咽，嚥也，言可以嚥物也。又謂之嗌，言氣之流通阨要之處也。咽爲胃之系也，故經曰：咽主地氣。胃爲土，故云主地氣也。"
                },
                {
                    "paragraph": "喉嚨重十二兩，廣二寸，長一尺二寸，九節。",
                    "zhushu": "楊曰：喉嚨，空虛也，言其中空虚，可以通氣息焉，卽肺之系也，呼吸之道路。故經云：喉主天氣，肺應天，故云主天氣也。喉嚨與咽並行，其實無異，而人多感之。"
                },
                {
                    "paragraph": "肛門重十二兩，大八寸，徑二寸大半，長二尺八寸，受榖九升三合八分合之一。",
                    "zhushu": "楊曰：肛，釭也，言其處似車釭形，故曰肛門。卽廣膓也，又名䐈膓。○丁曰：前膓胃徑圍大小不同，其言胃大一尺五寸，徑五寸者，卽是圍徑一也。小膓徑八分，大二寸四分，則是也。今言二寸半，卽分之少半。𢌞膓徑一寸半，卽大四寸五分。今言大四寸，卽少五分也。廣膓徑一寸半，卽大七寸五分，今言八寸，卽有剰五分也。其升斗寸尺者，先立其尺，然後造其升斗秤兩，皆以同身寸之爲法。以尺造斗，斗面闊一尺，底闊七寸，高四寸，俱厚三分，可容十升。凡以木此指節者，方一寸爲兩，十六兩爲斤。此制同身寸尺升斗之度，爲人之膓胃斤重長短之法也。",
                    "type": 2
                },
                {
                    "paragraph": "四十三難曰：人不食飮七日而死者，何也？然人胃中常有留穀二斗，水一斗五升，故平人日再至圊，一行二升半，日中五升，七日五七三斗五升，而水穀盡矣。故平人不食飲七日而死者，水穀津液俱盡卽死矣。",
                    "zhushu": "丁曰：人受氣於榖，以養其神，水穀盡卽神去，故安榖者生，絕榖者死也。○楊曰：胃中常留水穀三斗五升，人旣不食飲，而日别再圊，便一日五升，七日之中，五七三斗五升，胃中水榖俱盡，無氣以生，故死焉。圊，厠也。○虞曰：人受氣於穀，今不食飮七日，是知水榖氣盡卽死也。",
                    "type": 2
                },
                {
                    "paragraph": "四十四難曰：七衝門何在？然唇爲飛門，齒爲戸門，㑹厭爲吸門，胃爲賁門，太倉下口爲幽門，太膓小膓㑹爲闌門，下極爲魄門，故曰七衝門也。",
                    "zhushu": "丁曰：經言唇爲飛門者，取動之義也。齒爲戸門者，爲關鍵開合，五穀由此摧廢出入也。㑹厭爲吸門者，咽喉爲水穀下時，厭按呼吸也。胃爲賁門者，胃言若虎賁之士，圍達之象，故曰賁門也。况胃者圍也，主倉廪，故别名太倉，其下口者，卽膓口是也。大膓小膓㑹爲闌門，㑹者，合也，大膓小膓合㑹之處，分闌水榖，精血各有所歸，故曰闌門也。下極爲魄門，大膓者，肺之府也，藏其魄，大膓下名肛門，又曰魄門也。○楊曰：人有七竅，是五藏之門戸，皆出於面。今七衝門者，亦是藏府之所出，而内外兼有證焉。飛門者，脾氣之所出也，脾主於唇，爲飛門也。飛者，動也，言唇受水榖，動轉入於内也。齒爲戶門者，口齒心氣之所出也，在心爲志，出口爲言，故齒爲心之門戸，亦取摧伏五榖，傳入於口也。㑹厭爲吸門者，㑹厭爲五藏音聲之門戸，故云㑹厭爲吸門也。胃爲賁門，賁者，膈也，胃氣之所出也。胃出榖氣，以傳於肺，肺在膈上，故以胃爲賁門也。太倉下口爲幽門者，腎氣之所出也。太倉者，胃也，胃之下口，在齊上三寸，旣幽隱之處，故曰幽門。大膓小膓㑹爲闌門。闌門者，遺失之義也，言大小二膓皆輸㵼於廣膓，廣膓旣受傳而出之，是遺失之意也，故曰闌門。下極爲魄門。魄門者，下極肛門也。肺氣上通喉嚨，下通於肛門，是肺氣之所出也。肺藏魄，故曰魄門焉。衝者，通也，出也，言藏府之氣通出之所也。",
                    "type": 2
                },
                {
                    "paragraph": "四十五難曰：經言八㑹者，何也？然府㑹大倉。",
                    "zhushu": "丁曰：府㑹太倉者，胃也。其穴者，中脘是也。○虞曰：太倉在心前鳩尾下四寸是也。足陽明胃脉，手太陽少陽脉，手少陽三焦脉，任脉之㑹，本名中脘，此云太倉也，卽胃之募也。胃化氣養大府，故云㑹。"
                },
                {
                    "paragraph": "藏㑹季脇。",
                    "zhushu": "丁曰：藏㑹季脇，軟筯之名，其端有穴，直臍章門穴，是脾之募，足厥隂少陰所㑹，故曰藏㑹季脇也。○虞曰：是章門穴，乃脾之募也，直齊季脇端，側臥，屈上足，伸下足，齊臂取之，乃足厥陰少陽之㑹也。"
                },
                {
                    "paragraph": "筋㑹陽陵泉。",
                    "zhushu": "丁曰：陽陵泉，穴名也，在膝下一寸，外廉是也。○虞曰：陽陵泉穴，在膝下宛宛中，足少陽膽脉氣所𤼵也。"
                },
                {
                    "paragraph": "髄㑹絕骨。",
                    "zhushu": "丁曰：隨㑹絕骨，是骨名也，其穴在外踝上四寸，陽輔穴是也。○虞曰：絕骨，乃陽輔穴也，亦足少陽之脉氣所出也。"
                },
                {
                    "paragraph": "血㑹鬲兪。",
                    "zhushu": "丁曰：血㑹鬲兪，穴名也，在第七椎下兩傍，同身寸各一寸五分是也。○虞曰：鬲兪二穴，在脊骨第七椎下兩傍各一寸五分，足太陽膀胱脉氣所𤼵也。"
                },
                {
                    "paragraph": "骨㑹大抒脉太淵。",
                    "zhushu": "丁曰：骨㑹大抒，穴名也，在項後第一椎兩傍，相去同身寸一寸五分。脉㑹太淵穴在右寸内魚際下。○虞曰：大杼亦足太陽脉氣所𤼵，在脊第一椎兩傍各一寸五分。太淵在手魚際間，應手動脉，則手太隂之脉氣所發也。"
                },
                {
                    "paragraph": "氣㑹三焦外一筋，直兩乳内也。𤍠病在内者，取其㑹之氣穴也。",
                    "zhushu": "丁曰：氣㑹三焦外一筯，直兩乳内者，膻中穴是也。此者是成㑹之穴所在也。”○楊曰：“人藏、府、筋、骨、髓、血、脉、氣，此八者皆有㑹合之穴。若𤍠病在於内，則於外取其所㑹之穴，以去其疾也。季脇，章門穴也。三焦外一筋，直兩乳内者，膻中穴也。餘皆可知也。”",
                    "type": 2
                },
                {
                    "paragraph": "四十六難曰：老人臥而不𥧌，少壯𥧌而不窹者，何也？然經言少壯者，血氣盛，肌肉滑，氣道通，榮衛之行，不失於常，故晝日精，夜不窹。老人血氣衰，氣肉不滑，榮衛之道濇，故晝日不能精，夜不得𥧌也。故知老人不得𥧌也。",
                    "zhushu": "丁曰：天地交秦，日月曉昏，人之窹𥧌，皆相合也。少壯未損其榮衛，故窹𥧌與天地隂陽同度，是以晝日精强，夜得其𥧌也。老者損瘁，故晝日不能精强，榮衛滯濇，所以夜不得𥧌也。是以晝日不精，而夜不得𥧌也。○楊曰：衞氣者，晝日行於陽，陽者身體也；夜行於隂，隂者腹内也。人目開，衛氣出則窹，入則𥧌。少壯者，衛氣行不失於常，故晝得安靜，而夜得穏眠也。老者，衛氣出入不得應時，故晝不得安靜，夜不得𥧌也。精者靜，靜，安也。",
                    "type": 2
                },
                {
                    "paragraph": "四十七難曰：人靣獨能耐寒者，何也？",
                    "zhushu": "然人頭者，諸陽之㑹也。 諸隂脉皆至頸胸中而還，獨諸陽脉皆上至頭耳，故令面耐寒也。丁曰：天地隂陽升降，各有始終。陽氣始於立春，終於立冬； 隂氣始於立秋，終於立夏。其小滿、芒種、夏至、小暑、大暑，此五節，故以法象於頭，故面獨能耐寒。其小雪、大雪、冬至、小寒、大寒，此五節，法象人之足，亦不耐其寒，此之謂也。○楊曰：按諸隂脉皆至頸胸中而還，蓋取諸陽盡㑹於頭面，諸隂至頭靣者少，故以言之耳。經云：三百六十五脉，悉㑹於目。如此則隂陽之脉，皆至於面，不獨言陽脉自至於頭面也。"
                }
            ]
        },
        {
            "name": "虛實邪正第七",
            "paragraphs": [
                {
                    "paragraph": "虛實邪正第七",
                    "zhushu": "凡五首",
                    "type": 1
                },
                {
                    "paragraph": "四十八難曰：人有三虚三實，何謂也？然有脉之虛實，有病之虛實，有診之虛實也。脉之虛實者，濡者爲虚，緊牢者爲實。",
                    "zhushu": "丁曰：脉緩軟者濡，按之而有力者牢實也。○楊曰：按之如切繩之狀，謂之緊也。"
                },
                {
                    "paragraph": "病之虛實者，出者爲虛實，入者爲實。",
                    "zhushu": "丁曰：陰陽者，主其内外也，今陽不足，隂出乘之，在内俱隂，故知出者爲虚也。隂不足，陽入乘之，在外俱陽，故知者入爲實也。○楊曰：呼多吸少，吸多呼少。"
                },
                {
                    "paragraph": "言者爲虛，不言者爲實。",
                    "zhushu": "楊曰：肺主聲，入心爲言，故知言者爲虚。肝主謀慮，故入心卽不言，用爲實邪， 故知不言者爲實也。○楊曰：藏氣虛，精氣脫，故多言語也。藏氣實，邪氣盛，故不欲言語也。"
                },
                {
                    "paragraph": "緩者爲虚，𢚩者爲實。",
                    "zhushu": "丁曰：陽主躁，隂主靜，陰卽緩，陽卽𢚩，故知緩者爲虛，𢚩者爲實也。○楊曰：皮肉寛緩，皮膚滿𢚩也。"
                },
                {
                    "paragraph": "診之虛實者，濡者爲虛。",
                    "zhushu": "楊曰：皮膚濡緩也。"
                },
                {
                    "paragraph": "牢者爲實。",
                    "zhushu": "楊曰：皮肉牢强也。"
                },
                {
                    "paragraph": "癢者爲虛。",
                    "zhushu": "楊曰：身體虛痒也。"
                },
                {
                    "paragraph": "痛者爲實。",
                    "zhushu": "楊曰：身形有痛處皆爲實。"
                },
                {
                    "paragraph": "外痛内快，爲外實内虛。",
                    "zhushu": "楊曰：輕手按之則痛，爲外實，病淺故也。重手按之則快，爲内虛，病深故也。"
                },
                {
                    "paragraph": "内痛外快，爲内實外虛。",
                    "zhushu": "楊曰：重手按之則痛，爲内實，病深故也。輕手按之則快，爲外虛，病淺故也。凡人病，按之則痛者，皆爲實，按之則快者，皆爲虛也。"
                },
                {
                    "paragraph": "故曰虛實也。",
                    "zhushu": "楊曰：是三虛三實之證也。○丁曰：診按之心腹皮膚内外，其痛按之而止者虛，按之而其痛甚者實，内外同法也。",
                    "type": 2
                },
                {
                    "paragraph": "四十九難曰：有正經自病，有五邪所傷，何以别之？然經言憂愁思慮則傷心。",
                    "zhushu": "丁曰：心主脉，愁憂思慮，卽心脉不得宣行，故傷心也。○呂曰：心爲神，五藏之君，聰明才智，皆由心出，憂勞之甚，則傷其心，心，傷神弱也。○虞曰：任治於物。淸箏栖靈曰：心今憂愁思慮不息，故傷心也。"
                },
                {
                    "paragraph": "形寒飮冷則傷肺。",
                    "zhushu": "丁曰：肺主皮毛，惡其寒，所以形寒，飮寒則令傷其肺也。○呂曰：肺主皮毛，形寒者，皮毛寒也。飮冷者，傷肺也。肺主受水漿，水漿不可冷飮，肺又惡寒，故曰傷也。"
                },
                {
                    "paragraph": "恚怒氣逆上而不下則傷肝。",
                    "zhushu": "丁曰：肝主謀慮，膽主勇斷，故怒極卽傷其肝也。○呂曰：肝與膽爲藏府，其氣勇，故主怒，怒則傷也。○虞曰：素問云：怒則血菀積於上焦，名曰逆厥。又曰：怒甚嘔血，氣逆使然，故傷也。"
                },
                {
                    "paragraph": "飮食勞倦則傷脾。",
                    "zhushu": "丁曰：脾主味，飲食味美，而過食之無度，勞動其力，倦局其足，故傷脾也。○呂曰：飲食飽，胃氣滿，脾絡恒急，或走馬跳躍，或以房勞，脉絡裂，故傷脾也。○虞曰：脾爲倉廪之官，五味出焉，謂納其五味，化生五氣，以飬人身。今飮食勞倦而致自傷，是故聖人謹和五味，骨正筋柔，謹道如法，長有天命，安致自傷？養生之道，可不戒哉！"
                },
                {
                    "paragraph": "久坐濕地，强力入水，則傷腎。",
                    "zhushu": "丁曰：腎主腰，腰者腎之府，久坐則腎氣不得宣行，故損也。腎穴在足心底，名曰涌泉，居處濕地，入水故有損也。强力者，務快其心，强合隂陽，故傷其腎也。○呂曰：久坐濕地，謂遭憂䘮。强力者，謂舉重引弩；入水者，謂復溺於水，或婦人經水未過，强合隂陽也。○虞曰：土主濕，自然之理也。今久坐濕地，則外濕内感於腎，合之風寒，𤼵爲瘴病，强力過用，必致自飮也。經脉别論曰：持重遠行，必傷於腎。生氣通天論曰：因而强力，腎氣乃傷，高骨乃壞。經脉别論曰：度水跌仆，喘出於腎與胃也。"
                },
                {
                    "paragraph": "是正經之自病也。",
                    "zhushu": "丁曰：此五者，皆正經自病，非謂他邪也。○呂曰：此皆從其藏内自𤼵病，不從外來也。○虞曰：呂氏言其藏内自𤼵其病，不從外來，其義非也。只如形寒飮冷傷肺者，謂外寒感於皮毛，内合於肺，此從外來也。又飮冷入口，内傷於肺，亦從外來也。餘悉如此。聖人大意，言正經虛則腠理開，腠理開則外感於内，故曰正經自病也。"
                },
                {
                    "paragraph": "何謂五邪？然有中風，",
                    "zhushu": "丁曰：中者，傷也。言中風者，謂肝應風，主色，邪散於五藏，爲之五色也。○呂曰：肝主風也。○虞曰：東方生風，風生木，惡風。又巽木爲風。"
                },
                {
                    "paragraph": "有傷暑。",
                    "zhushu": "丁曰：傷暑者，謂心應暑，主臭，邪散於五藏，爲之五臭也。○呂曰：心主暑也。○虞曰：心火主暑，王於夏，暑，𤍠也。素問曰：夏傷於暑，秋必痎瘧。"
                },
                {
                    "paragraph": "有飮食勞倦。",
                    "zhushu": "丁曰：脾應濕，主味，邪散入五藏篇五味。○呂曰：脾主勞倦也。○虞曰：正經自病，亦言飮食勞倦傷脾，今五邪亦言飮食勞倦。正經病，謂正經虛，又傷飮食。五邪病，謂食飮傷於脾而致病也。"
                },
                {
                    "paragraph": "有傷寒。",
                    "zhushu": "丁曰：肺主燥，而其令淸，功惡寒，主其聲，邪散入五藏，爲之五聲也。○呂曰：肺主寒也。○虞曰：謂寒感皮毛，故曰傷寒也。"
                },
                {
                    "paragraph": "有中濕。",
                    "zhushu": "丁曰：腎應寒，主水，邪散入五藏，爲之五液也。○呂曰：腎主濕也。○虞曰：水流濕之義也。"
                },
                {
                    "paragraph": "此之謂五邪。",
                    "zhushu": "呂曰：此五病從外來也。○虞曰：此五行相勝也。作邪如下說也。"
                },
                {
                    "paragraph": "假令心病，何以知中風得之？然其色當赤。何以言之？肝主色。",
                    "zhushu": "虞曰：巽爲風，屬木，故主中風。木之華蕚，敷布五色，作五邪，乃如下說也。"
                },
                {
                    "paragraph": "自入爲靑。",
                    "zhushu": "虞曰：本經自病也。"
                },
                {
                    "paragraph": "入心爲赤。",
                    "zhushu": "虞曰：肝邪入心，其色乃赤。"
                },
                {
                    "paragraph": "入脾爲黃。",
                    "zhushu": "虞曰：肝邪入脾，其色黃也。"
                },
                {
                    "paragraph": "入肺爲白。",
                    "zhushu": "虞曰：肝邪入肺，故其色白。"
                },
                {
                    "paragraph": "入腎爲黑。",
                    "zhushu": "虞曰：肝邪在腎，其色黑。"
                },
                {
                    "paragraph": "肝爲心邪，故知當赤色也。",
                    "zhushu": "呂曰：肝主中風，心主傷暑者，今心病中風，故知肝邪徃傷心也。"
                },
                {
                    "paragraph": "其病身𤍠，脇下滿痛。",
                    "zhushu": "呂曰：身𤍠者心，滿痛者肝，二藏之病證也。○虞曰：心主傷暑，病則身𤍠，肝布兩脇，故脇滿。肝之乘心也。"
                },
                {
                    "paragraph": "其脉浮大而絃。",
                    "zhushu": "呂曰：浮大者心，弦者肝，二藏脉見應也。"
                },
                {
                    "paragraph": "何以知傷暑得之？然當惡臭。何以言之？心主臭。",
                    "zhushu": "虞曰：心，火也，火之化物，五臭出焉。"
                },
                {
                    "paragraph": "自入爲焦臭。",
                    "zhushu": "虞曰：火性炎上，則生焦臭。此曰正經自病也。"
                },
                {
                    "paragraph": "入脾爲香臭。",
                    "zhushu": "虞曰：火之化土，其臭乃香。"
                },
                {
                    "paragraph": "入肝爲臊臭。",
                    "zhushu": "虞曰：火之化木，其臭乃臊。"
                },
                {
                    "paragraph": "入腎爲腐臭。",
                    "zhushu": "虞曰：火之化水，其臭乃腐。"
                },
                {
                    "paragraph": "入肺爲腥臭。",
                    "zhushu": "虞曰：火之化金，其臭乃腥。"
                },
                {
                    "paragraph": "故知心病傷暑得之也，當惡臭。其病身𤍠而煩心痛，其脉浮大而散。",
                    "zhushu": "呂曰：心主暑，今傷暑，此正經自病，不中他邪。"
                },
                {
                    "paragraph": "何以知飮食勞倦得之？然當喜苦味也。虛爲不欲食，實爲欲食。何以言之？脾主味。",
                    "zhushu": "虞曰：稼穡作甘。禮云：甘受和，故主味也。"
                },
                {
                    "paragraph": "入肝爲酸。",
                    "zhushu": "虞曰：脾主味，爲邪乗肝病者，乃喜酸味也。"
                },
                {
                    "paragraph": "入心爲苦。",
                    "zhushu": "虞曰：脾主味，爲邪干心病者，乃喜苦味也。"
                },
                {
                    "paragraph": "入肺爲辛。",
                    "zhushu": "虞曰：脾主味，爲邪干肺病者，乃喜辛味也。"
                },
                {
                    "paragraph": "入腎爲鹹。",
                    "zhushu": "虞曰：脾主味，爲邪干腎病者，乃喜鹹味也。"
                },
                {
                    "paragraph": "自入爲甘。",
                    "zhushu": "虞曰：土爲稼穡，本經自病，乃喜甘味也。"
                },
                {
                    "paragraph": "故知脾邪入心，爲喜苦味也。",
                    "zhushu": "呂曰：心主傷𤍠，脾主勞倦，今心病以飮食勞倦得之，故知脾邪入心也。"
                },
                {
                    "paragraph": "其病身𤍠而體重，嗜臥，四肢不收。",
                    "zhushu": "呂曰：身𤍠者，心也；體重者，脾也。此二藏病證也。"
                },
                {
                    "paragraph": "其脉浮大而緩。",
                    "zhushu": "呂曰：浮大者，心脉；緩者，脾脉也。"
                },
                {
                    "paragraph": "何以知傷寒得之？然當譫言妄語。何以言之？肺主聲。",
                    "zhushu": "虞曰：五金擊之有聲，故五音出於肺也。"
                },
                {
                    "paragraph": "入肝爲呼。",
                    "zhushu": "虞曰：木之畏金，故呼。啓玄子云：呼亦當嘯。"
                },
                {
                    "paragraph": "入心爲言。",
                    "zhushu": "虞曰：此云言，素問云笑，謂金火相當，夫婦相見，故言笑。"
                },
                {
                    "paragraph": "入脾爲歌。",
                    "zhushu": "虞曰：土母金子，母子相見，故有歌義。"
                },
                {
                    "paragraph": "入腎爲呻。",
                    "zhushu": "虞曰：金母水子，子之見母，𤼵嬌呻聲也。"
                },
                {
                    "paragraph": "自入爲哭。",
                    "zhushu": "虞曰：肺主於秋，秋者，愁也，其音商，商，傷也，故自入爲哭也。"
                },
                {
                    "paragraph": "故知肺邪入心，爲譫言妄語也。",
                    "zhushu": "呂曰：心主暑，肺主寒，得之故知肺邪入心以爲病也。"
                },
                {
                    "paragraph": "其病身𤍠，洒洒惡寒，甚則喘咳。",
                    "zhushu": "呂曰：身𤍠者心，惡寒者肺，此二藏病證也。"
                },
                {
                    "paragraph": "其脉浮大而濇。",
                    "zhushu": "呂曰：浮大者，心脉，濇者，肺脉也。"
                },
                {
                    "paragraph": "何以知中濕得之？然當喜汗出不可止。何以言之？腎主濕。",
                    "zhushu": "丁曰：腎主水，水化五液也。○虞曰：腎主水，水流濕，故五濕皆出於腎。"
                },
                {
                    "paragraph": "入肝爲泣。",
                    "zhushu": "虞曰：悲哀動中則傷魂，魂傷則感而淚下。謂肺主悲，悲則金有餘，木乃畏之。水者木之母，母憂子，故肝爲泣也。"
                },
                {
                    "paragraph": "入心爲汗。",
                    "zhushu": "虞曰：水火交秦，蒸之爲汗。"
                },
                {
                    "paragraph": "入脾爲液。",
                    "zhushu": "虞曰：土夫水妻，妻從夫則生涎也。"
                },
                {
                    "paragraph": "入肺爲涕。",
                    "zhushu": "虞曰：北方生寒，寒生腎，今寒感皮毛，内合於肺，肺寒則涕，是知入肺爲涕。"
                },
                {
                    "paragraph": "自入爲唾。",
                    "zhushu": "虞曰：腎之脉上絡於舌，故生唾也。離中六二爻是也。此則正經自病。"
                },
                {
                    "paragraph": "故知腎邪入心，爲汗出不可止也。",
                    "zhushu": "呂曰：心主暑，腎主濕，今心病以傷濕得之，故知腎邪入心也。"
                },
                {
                    "paragraph": "其病身𤍠而小腹痛，足脛寒而逆。",
                    "zhushu": "呂曰：身𤍠者心，小腹痛者腎。腎邪于心，此二藏病證也。"
                },
                {
                    "paragraph": "其脉沉濡而大。",
                    "zhushu": "呂曰：大者心脉，沉濡者腎脉也。"
                },
                {
                    "paragraph": "此五邪之法也。",
                    "zhushu": "",
                    "type": 2
                },
                {
                    "paragraph": "五十難曰：病有虛邪，有實邪，有賊邪，有㣲邪，有正邪，何以别之？然從後來者爲虛邪。",
                    "zhushu": "丁曰：假令心病，得肝脉來乘，是爲虛邪。肝是母，心是子，子能令母虛，故云從後來者爲虛邪。○呂曰：心王之時，脉當洪大而長，反得弦小而𢚩，是肝王畢，木傳於心，奪心之王，是肝徃乘心，故言從後來也。肝爲心之母，母之乘子，是爲虛邪也。"
                },
                {
                    "paragraph": "從前來者爲實邪。",
                    "zhushu": "丁曰：脾脉來乘，是爲實邪。心是母，脾是子，而母能令子實，故云從前來者爲實邪也。○呂曰：謂心王得脾脉，心王畢，當傳脾。今心王未畢，是脾來逆奪其王，故言從前來也。脾者心之子，子之乘母，是爲實邪。"
                },
                {
                    "paragraph": "從所不勝來者爲賊邪。",
                    "zhushu": "丁曰：火所不勝於水，心病，腎脉來乘，故爲賊邪。○呂曰：心王得腎脉，水勝火，故是爲賊邪也。"
                },
                {
                    "paragraph": "從所勝來者爲㣲邪。",
                    "zhushu": "丁曰：火所勝於金，心病，肺脉來乘，故云㣲邪。○呂曰：心王反得肺脉，火勝金，故爲㣲邪也。"
                },
                {
                    "paragraph": "自病者爲正邪。",
                    "zhushu": "丁曰：無他邪相乘，則爲正邪。○呂曰：心王之時，脉實强太過，反得虛㣲爲正邪也。"
                },
                {
                    "paragraph": "何以言之？假令心病，中風得之爲虛邪，傷暑得之爲正邪。",
                    "zhushu": "呂曰：心主暑，今心自病傷暑，故爲正邪也。"
                },
                {
                    "paragraph": "飮食勞倦得之爲實邪，",
                    "zhushu": "呂曰：從前來者，脾乘心也。脾主勞倦，故爲實邪。"
                },
                {
                    "paragraph": "傷寒得之爲㣲邪，",
                    "zhushu": "呂曰：從所勝來者，肺乘心也。肺主寒，又畏心，故爲㣲邪。"
                },
                {
                    "paragraph": "中濕得之爲賊邪。",
                    "zhushu": "呂曰：從所不勝來者，腎乘心也。腎主濕，水尅火，故爲賊邪也。○丁曰：夫在天之寒，在地爲水，在人爲腎，腎主水與寒。在天之風，在地爲木，在人爲肝，肝主風。在天之暄暑，在地爲火，在人爲心，心主暑。在天之燥，在地爲金，在人爲肺，肺主燥。在天之濕，在地爲土，在人爲脾，脾主濕。此是天地人三才相通也。今經以寒合肺，以濕合腎，以飮食勞倦合脾，此三者義理稍差，未詳其㫖。",
                    "type": 2
                },
                {
                    "paragraph": "五十一難曰：病有欲得温者，有欲得寒者，有欲得見人者，有不欲得見人者，而各不同，病在何藏府也？然病欲得寒，而欲見人者，病在府也；病欲得温，而不欲得見人者，病在藏也。何以言之？府者陽也，陽病欲得寒，又欲見人。藏者隂也，隂病欲得温，又欲閉戸獨處，惡聞人聲，故以别知藏府之病也。",
                    "zhushu": "丁曰：手三隂三陽應天，主暄暑燥，病卽欲得寒也。然。陽者明也，是以欲得見人。陽爲府，故言病在府也。足三隂三陽應地，主風寒濕，故病卽欲得温。隂主藏，故不欲見人也。諸浮躁者，病在手，諸静不躁者病在足。",
                    "type": 2
                },
                {
                    "paragraph": "五十二難曰：府藏𤼵病，根本等不？然，不等也。其不等奈何？然藏病者，止而不移，其病不離其處。",
                    "zhushu": "丁曰：藏病爲隂，隂主静，故止而不移。○呂曰：藏者陰，决於地，故不移動也。"
                },
                {
                    "paragraph": "府病者，彷彿賁嚮，上下行流，居處無常。",
                    "zhushu": "丁曰：府病爲陽，主動，故上下行流，居處無常。○呂曰：府，陽也。陽者法天，天有廽旋不休，故病流轉，居無常處也。"
                },
                {
                    "paragraph": "故以此知藏府根本不同也。",
                    "zhushu": ""
                }
            ]
        },
        {
            "name": "藏府傳病第八",
            "paragraphs": [
                {
                    "paragraph": "藏府傳病第八",
                    "zhushu": "凡二首",
                    "type": 1
                },
                {
                    "paragraph": "五十三難曰：經言七傳者死，間藏者生。何謂也？然七傳者，傳其所勝也；間藏者，傳其子也。何以言之？假令心病傳肺，肺傳肝，肝傳脾，脾傳腎，腎傳心，一藏不再傷，故言七傳者死也。間藏者，傳其所生也。",
                    "zhushu": "丁曰：經云：前七傳者死，後言間藏者生。其言七傳者，是五藏爲隂，傳其所勝；間藏者，是六府爲陽，故傳其所生。亦五藏六府，並應五行，傳其所生者生，傳其所勝者死。其言傳肺，肺死而不傳，故一藏不再傷也。○呂曰：七當爲次，字之誤也。此下有間字，卽知上當爲次。又有五藏，心獨再傷，爲有六傳耳。此蓋次傳其所勝藏，故其病死也。○虞曰：七傳者死，七字明也。呂氏以七爲次，深爲誤矣，又聲音不相近也。今明之以示後學。謂五行相生而數之，數終於五，又却再數至二成七，向上之五，來傳於七，七之被尅，故云死也。今舉一例以𤼵明之。假令相生之數，數木、火、土、金、水、水火，第五水字隔第六木字來尅第七火字，火被水尅，故曰七傳。下文云間藏者，是第五水字下傳，與第六木字見相生，故曰間藏者生也。呂氏言次者，次正成間藏也。"
                },
                {
                    "paragraph": "假令心病傳脾，脾傳肺，肺傳腎，腎傳肝，肝傳心，是母子相傳，竟而復始，如環之無端，故言生也。",
                    "zhushu": "丁曰：其言心傳脾，脾得生氣，再傳於肺，是母子相傳，故言生也。○呂曰：間藏者，間其所勝藏而相傳也。心勝肺，脾間之；肝勝脾，心間之；脾勝腎，肺間之；肺勝肝，腎間之；腎勝心，肝間之。此謂傳其所生也。",
                    "type": 2
                },
                {
                    "paragraph": "五十四難曰：藏病難治，府病易治，何謂也？然藏病所以難治者，傳其所勝也；府病易治者，傳其子也。與七傳間藏同法也。",
                    "zhushu": "丁曰：藏者，隂也。病難治者，謂言傳其勝也。勝者，謂肝勝脾，脾勝腎，腎勝心，心勝肺，肺勝肝，故難治也。府者陽也，言陽病傳其子者，卽是木病傳火，火病傳土，土病傳金，金病傳水，水木逓相生，卽府病昜治也。是故與七傳閒藏法同也。○楊曰：與前章略同也。"
                }
            ]
        },
        {
            "name": "藏府積聚第九",
            "paragraphs": [
                {
                    "paragraph": "藏府積聚第九",
                    "zhushu": "凡二首",
                    "type": 1
                },
                {
                    "paragraph": "五十五難曰：病有積有聚，何以别之？然積者隂氣也，聚者，陽氣也。故隂沉而伏，陽浮而動。氣之所積名曰積，氣之所聚名曰聚。故積者五藏所生，聚者六府所成也。積者陰氣也，其始𤼵有常處，其痛不離其部，上下有所終始，左右有所窮處。聚者，陽氣也，其始𤼵無根本，上下無所留止，其痛無常處，謂之聚，故以是别知積聚也。",
                    "zhushu": "丁曰：積者，隂氣所積，是五藏傳其所勝，當王時不受邪，故留結爲積，所以止而不移也。聚者，六府之爲病，陽也，所傳其子，以𢌞轉不定，又陽主動，故無常處。○呂曰：諸陰証病，常在一處，牢强，有頭足，止不移者，藏氣所作，死不治，故言藏病難治。所以證病上下左右無常處者，此所謂陽證，雖困可治，本不死也，故當經歲月，故經言府病易治。",
                    "type": 2
                },
                {
                    "paragraph": "五十六難曰：五藏之積，各有名乎？以何月何日得之？然。肝之積，名曰肥氣，在左脇下，如覆杯，有頭足，久不愈，令人𤼵咳逆㾬瘧，連歲不已，以季夏戊巳日得之。何以言之？肺病傳於肝，肝當傳脾，脾季夏適王，王者不受邪，肝復欲還肺，肺不肯受，故留結爲積，故知肥氣以季夏戊巳日得之。",
                    "zhushu": "楊曰：積，蓋也。言血脉不行，積蓋成病也。凡積者，五藏所生也。榮氣常行，不失節度，謂之平人。平人者，不病也。一藏受病，則榮氣壅塞，故病焉。然五藏受病者，則傳其所勝，所勝適王，則不肯受傳，旣不肯受，則反傳所勝，所勝復不爲納，於是則留結成積，漸以長大，病因成矣。肥氣者，肥盛也。言肥氣聚於左脇之下，如覆杯突出，如肉肥盛之狀也。小兒多有此病。按前章有積有聚，此章唯出五積之名狀，不言諸聚。聚者，六府之病，亦相傳行，還如五藏，以勝相加，故不重言，從省約也。"
                },
                {
                    "paragraph": "心之積，名曰伏梁，起齊上，大如臂，上至心下，久不愈，令人病煩心，以秋庚辛日得之。何以言之？腎病傳心，心當傳肺，肺以秋適王，王者不受邪，心復欲還腎，腎不肯受，故留結爲積，故知伏梁以秋庚辛日得之。",
                    "zhushu": "楊曰：伏梁者，言積自齊上至心下，其大如臂，狀似屋舍棟梁也。"
                },
                {
                    "paragraph": "脾之積，名曰痞氣，在胃脘，覆大如盤，久不愈，令人四肢不収，𤼵黃疽，飮食不爲肌膚，以冬壬癸日得之。何以言之？肝病傳脾，脾當傳腎，腎以冬適王，王者不受邪，脾復欲還肝，肝不肯受，故留結爲積，故知痞氣以冬壬癸日得之。",
                    "zhushu": "楊曰：痞，否也。言否結成積也。脾氣虛，則胃中𤍠而引食焉。脾病不能通氣行津液，故雖食多而羸瘦也。"
                },
                {
                    "paragraph": "肺之積，名曰息賁，在右脇下，覆大如杯，久不已，令人洒浙寒𤍠，喘咳，𤼵肺壅，以春甲乙日得之。何以言之？心病傳肺，肺當傳肝，肝以春適王，王者不受邪，肺復欲還心，心不肯受，故留結爲積，故知息賁以春甲乙日得之。",
                    "zhushu": "楊曰：息，長也。賁，鬲也。言肺在膈上，其氣不行，漸長而逼於膈，故曰息賁。一曰：賁，聚也。言其漸長而聚蓄。肺爲上，蓋藏中陽也。陽氣盛，故令人發肺壅也。"
                },
                {
                    "paragraph": "腎之積，名曰賁豚，𤼵於少腹，上至心下，若豚狀，或上或下無時，久不已，令人喘逆，骨痿少氣，以夏丙丁日得之。何以言之？脾病傳腎，腎當傳心，心以夏適王，王者不受邪，腎復欲還脾，脾不肯受，故留結爲積，故知賁豚以夏丙丁日得之，此是五積之要法也。",
                    "zhushu": "丁曰：人之五藏本和，謂恣慾，五情所以有增損，故藴積生其病也。故有積有聚，積病爲隂，聚病爲陽，王時卽安，失時卽病也。舊經文注皆明矣。○楊曰：此病狀似豚而土衝心，又有奔豚之氣，非此積病也，名同而疾異焉。"
                }
            ]
        },
        {
            "name": "五泄傷寒第十",
            "paragraphs": [
                {
                    "paragraph": "五泄傷寒第十",
                    "zhushu": "凡四首",
                    "type": 1
                },
                {
                    "paragraph": "五十七難曰：泄凡有幾？皆有名不？然泄凡有五，其名不同。有胃泄、有脾泄、有大膓泄、有小膓泄、有大瘕泄，名曰後重。胃泄者，飲食不化，色黃。",
                    "zhushu": "楊曰：泄，利也。胃屬土，故其利色黃。而飮食不化焉。化，變也，消也。言所食之物，皆完出不消變也。○虞曰：此乃風入於膓，上重於胃，故使食不消化。風論曰：久風入中，則爲膓風飱泄，飱泄爲食不消化也。"
                },
                {
                    "paragraph": "脾泄者，腹脹滿泄注，食卽嘔吐逆。",
                    "zhushu": "楊曰：注者，無節度也，言利下猶如注水，不可禁止焉。脾病不能化榖，故食卽吐逆。○虞曰：中央生濕，濕生土，土生脾，脾惡濕，濕氣之勝，故腹脹而泄注。土性主信，又主味，今土病於味無信，故食則吐逆。隂陽應象論曰：濕勝則濡㵼，謂濕氣内攻脾胃，則水榖不分，故泄注。"
                },
                {
                    "paragraph": "大膓泄者，食已窘迫，大便色白，膓鳴切痛。",
                    "zhushu": "楊曰：窘，迫𢚩也。食訖卽欲利，迫𢚩不可止也。白者，從肺色焉。膓嗚切痛者，冷也。切者，言痛如刀切其膓之狀也。○虞曰：大膓氣虛，所以食畢而𢚩思厠，虛則邪傳於内，眞邪相擊，故切痛也。"
                },
                {
                    "paragraph": "小膓泄者，溲而便膿血，少膓痛。",
                    "zhushu": "楊曰：小膓屬心，心主血脉，故便膿血。少膓處在少膓，故小腹痛也。"
                },
                {
                    "paragraph": "大瘕泄者，裏急後重，數至圊而不能便，莖中痛，此五泄之法也。",
                    "zhushu": "楊曰：瘕，結也，少腹有結而又下利者是也。一名利重後，言大便處疼重也。數欲利，至所卽不利，又痛引隂莖中，此是腎泄也。按諸方家利有二十餘種，而此惟見五種者，蓋舉其宗維耳。○虞曰：腎開竅於二隂，氣虚，故數思圊，後重而不能便，莖中痛。腎氣不足，傷於衝脉，故裏𢚩也。靈樞病總曰：凡五泄者，春傷於風，寒邪留連，乃爲洞泄，此之謂也。○丁曰：裏𢚩者，膓中痛；後重者，腰以上沉重也。餘皆舊經有注。",
                    "type": 2
                },
                {
                    "paragraph": "五十八難曰：傷寒有㡬，其脉有變不？然傷寒有五：有中風，有傷寒，有濕溫，有𤍠病，有温病，其所苦各不同。中風之脉，陽浮而滑，隂濡而弱。",
                    "zhushu": "丁曰：肌肉之上，陽脉所行，輕手按之，狀若大過，謂之滑。肌肉之下，隂脉所行，重手按之，不足，謂之弱。此者是按之不足，舉之有餘，故知中風也。○楊曰：自霜降至春分，傷於風冷卽病者，謂之傷寒。其冬時受得寒氣，至春又中春風而病者，謂之冷温病。其至夏𤼵者多𤍠病，病而多汗者，謂之濕溫。其傷於八節之虚邪者，謂之中風。㨿此經言温病，則是疫癘之病，非爲春病也。疫癘者，謂一年之中，或一州一懸，若大若小，俱病者是也。按之乃覺徃來如有，舉之如無者，謂之弱也。關以前浮滑，尺中濡弱者也。"
                },
                {
                    "paragraph": "濕温之脉，陽濡而弱，隂小而𢚩。",
                    "zhushu": "丁曰：陽濡而弱者，肌肉之上，陽脉所行。濡弱者，是濕氣所勝火也。肌肉之下，隂脉所行。小急者，是土濕之不勝木，故見小𢚩。所以言陽濡而弱，隂小而𢚩也。○楊曰：小，細也。𢚩，疾也。○虞曰：濕温之病，謂病人頭多汗出。何以言之？寸口謂陽脉見濡弱，此水之乘火也。本經曰：腎主液，入心成汗，此之謂也。"
                },
                {
                    "paragraph": "傷寒之脉，隂陽俱盛而緊濇。",
                    "zhushu": "丁曰：隂陽俱盛者，極也，謂寸尺脉俱盛極而緊濇，此者中霧露之寒也。水得風寒而凝結，故知腎得寒而有此脉見也。○虞曰：如切繩狀曰緊，如刀剖竹曰濇。"
                },
                {
                    "paragraph": "𤍠病之脉，隂陽俱浮，浮之滑，沉之散濇。",
                    "zhushu": "丁曰：隂陽俱浮者，謂尺寸俱浮也。浮之而滑者，輕手按之而滑，是心傷𤍠脉也。沉之而散濇者，沉手而按之而散濇，是津液虛少也。○楊曰：輕手按者名浮，重手按者名沉也。"
                },
                {
                    "paragraph": "温病之脉，行在諸經，不知何經之動也，各隨其經所在而取之。",
                    "zhushu": "丁曰：肺者金，主氣，散行諸經，不知何經虛而傳受此邪，故隨其所在，取其病邪也。○楊曰：兼鬼癘之氣，散行諸經，故不可不預知。臨病人而診之，知其何經之動，卽爲治也。"
                },
                {
                    "paragraph": "膓寒，有汗出而愈，下之而死者；有汗出而死，下之而愈者。何也？然陽虛隂盛，汗出而愈，下之卽死；陽盛陰虛，汗出而死，下之而愈。",
                    "zhushu": "丁曰：其陰陽盛虛者，謂非言脉之浮沉也，謂寒暑病異，燥濕不同。人之五藏六府，有十二經，皆受於病。其手太陽少隂屬火，主暄， 手陽明太隂屬金，主燥，手少陽厥陰屬相火，主暑，此是燥暑暄六經，以通天氣，病卽不躰重惡風而有躁。素問曰： 諸浮躁者，病在手是也。若以承氣下之卽愈，服桂枝取汗，汗出卽死。其足大陽少陰屬水，主寒，足陽明太隂屬土，主濕，足厥隂少陽屬木，主風，此是風寒濕六經以通地氣，病卽體重惡寒，故素問曰： 諸浮不躁者，病左足是也。若以桂枝取汗，汗出卽愈，服承氣下之卽死。此是五藏六府配合隂陽大法也。所以經云：陽虛隂盛，汗出而愈，下之而死；其陽盛隂虚，汗出而死，下之而愈。此義非反顚倒也。○楊曰：此說反倒，於義不通，不可依用也。苦反此行之，乃爲順爾。○虞曰：諸經義皆不錯，此經例義，必應傳寫誤也。凡傷寒之病，脉浮大而數，可汗之則愈，病有表也；脉沉細而數，可下之則愈，病在裏也。推此行之，萬無一失。"
                },
                {
                    "paragraph": "寒𤍠之病，候之如何也？然皮寒𤍠者，皮不可近席，毛髪焦，鼻槀，不得汗。",
                    "zhushu": "丁曰：肺候身之皮毛，大膓爲表裏，藏病卽寒，府病卽𤍠，故言皮寒𤍠也。皮不可近席者，謂手三隂三陽法天，天動故病，卽不欲臥近席也。毛髪焦，鼻槀、不得汗者，謂下有心火，燥𤍠之爲病，不得汗之，汗之卽死，下之卽愈，謂肺主燥故也。"
                },
                {
                    "paragraph": "肌寒𤍠者，皮膚痛，唇舌槀，無汗。",
                    "zhushu": "丁曰：脾候身之肌肉，胃爲表裏，藏病卽體寒，府病卽體𤍠，故言肌寒𤍠也。皮膚痛，唇舌槀，脾者應土，土主濕，故皮膚津液出。體重，其津液外泄，卽唇舌槀，病名濕燥，無以汗之，汗之卽膓胃㵼不通，下之卽泄注。此者是濕氣之爲病，當温中調氣也。"
                },
                {
                    "paragraph": "骨寒𤍠者，病無所安，汗注不休，齒本槀痛。",
                    "zhushu": "丁曰：腎主骨，與膀胱爲表裏，病在陽，卽身𤍠，體重惡寒；在隂卽寒，病無所安。腎主水，汗注不休，齒本槀痛，汗卽愈，下卽死，隂盛陽虛，故死。○楊曰：五藏六府，皆有寒𤍠，此經惟出三狀，餘皆闕也。",
                    "type": 2
                },
                {
                    "paragraph": "五十九難曰：狂癲之病，何以别之？然狂之始𤼵，少臥而不饑，自高賢也，自辨智也，自貴倨也，妄笑好歌樂，妄行不休是也。",
                    "zhushu": "丁曰：狂病者，病在手三陽而反汗，故陽盛卽𤼵狂也。病在足三隂而反下，故隂盛卽𤼵癲也。○楊曰：狂病之候，觀其人初發之時，不欲眠臥，又不肯飮食，自言賢智尊貴，歌笑行走不休，皆陽氣盛所爲。故經言： 重陽者狂，此之謂也。今人以爲癲疾，謬矣。"
                },
                {
                    "paragraph": "癲疾始𤼵，意不樂，直視僵仆，其脉三部隂陽俱盛是也。",
                    "zhushu": "丁曰：經言重陽者狂，重隂者癲。今三部隂陽俱盛者，寸爲陽，尺爲隂，寸尺俱盛，極而沈也。○楊曰：癲，顚也，𤼵則僵仆焉，故有顚蹶之言也。隂氣太盛，故不得行立而側仆也。今人以爲癎病，誤矣。",
                    "type": 2
                },
                {
                    "paragraph": "六十難曰：頭心之病，有厥痛，有眞痛，何謂也？然手三陽之脉，受風寒，伏留而不去者，則名厥頭痛；入連在腦者，名眞頭痛。",
                    "zhushu": "丁曰：手三陽者，陽中之陽，今受風寒，伏留不去，卽是三陽逆於上，故名曰厥頭痛。入連在腦者，名曰眞頭痛。腦者髓海，風寒入卽死矣。○楊曰：去者，行也。厥者，逆也。言手三陽之脉，伏留而不行，則壅逆而衝於頭，故名厥頭痛也。足三陽留壅，亦作頭痛，今經不言之，從省久故也。○虞曰：風冷之氣，入於三陽之經，故頭厥痛也，其痛立已。眞頭痛者，謂風冷之氣入於泥丸宮，則爲髓海，邪入則曰眞頭痛也。頭腦中痛甚，而手足冷至肘膝者，名眞頭痛，其寒氣入深故也。風寒之氣，循風府入於腦，故云入連腦也。"
                },
                {
                    "paragraph": "其五藏氣相干，名厥心痛。",
                    "zhushu": "楊曰：諸經絡皆屬於心，若一經有病，其脉逆行，逆則乘心，乘心則心痛，故曰厥心痛。是五藏氣衝逆致痛，非心家自痛也。"
                },
                {
                    "paragraph": "其痛甚，伹在心，手足靑者，卽名眞心痛。其眞心痛者，旦𤼵夕死，夕𤼵旦死。",
                    "zhushu": "丁曰：眞心不病，外經受五邪相干，名曰厥心痛。其痛甚，則手足靑而冷，神門穴絕者死，病名眞心痛也。○楊曰：心者，五藏六府之王，法不受病，病卽神去氣竭，故手足爲之清冷也。心痛手足冷者，爲眞心痛；手足温者，爲厥心痛也。頭痛亦然。從今日平旦至明日平旦爲一日，今云旦𤼵夕死，夕𤼵旦死，是正得半日而死也。"
                }
            ]
        },
        {
            "name": "神聖工巧第十一",
            "paragraphs": [
                {
                    "paragraph": "神聖工巧第十一",
                    "zhushu": "凡一首",
                    "type": 1
                },
                {
                    "paragraph": "六十一難曰：經言：望而知之謂之神，聞而知之謂之聖，問而知之謂之工，切脉而知之謂之巧。何謂也？然望而知之者，望見其五色，以知其病。",
                    "zhushu": "楊曰：望色者，假令肝部見靑色者，肝自病；見赤色者，心乘肝，肝亦病。故見五色知五病也。"
                },
                {
                    "paragraph": "聞而知之者，聞其五音，以别其病。",
                    "zhushu": "楊曰：五音者，謂宮、商、角、徵、羽也，以配五藏。假令病人好哭者，肺病也。好歌者，脾病也。故云聞其音，知其病也。"
                },
                {
                    "paragraph": "問而知之者，聞其所欲五味，以知其病所起所在也。",
                    "zhushu": "楊曰：問病人云，好辛味者，則知肺病也。好食冷者，則知内𤍠。故云知所起所在。"
                },
                {
                    "paragraph": "切脉而知之者，診其寸口，視其虛實，以知其病，病在何藏府也。",
                    "zhushu": "丁曰：視當作持字，爲以手循持其寸口也。○楊曰：切、按也。謂按寸口之脉，若弦多者，肝病也。洪多者，心病也。浮數則病在府；沉細則病在藏。故云在何藏也。"
                },
                {
                    "paragraph": "經言：以外知之曰聖，以内知之曰神，此之謂也。",
                    "zhushu": "丁曰：夫脉合五色，色合五味，味合五音，故有此望、聞、問、切之法。經内前篇具說，習之者能知此，乃是神聖工巧之良醫也。○楊曰：視色、聽聲、切脉，皆在外而知内之病也。"
                }
            ]
        },
        {
            "name": "藏府井兪第十二",
            "paragraphs": [
                {
                    "paragraph": "藏府井兪第十二",
                    "zhushu": "凡七首",
                    "type": 1
                },
                {
                    "paragraph": "六十二難曰：藏井榮有五，府獨有六者，何謂也？然府者，陽也，三焦行於諸陽，故置一兪，名曰原。府有六者，亦與三焦共一氣也。",
                    "zhushu": "丁曰：三焦者，臣使之官，位應相火，宣行君火命令，使行於諸陽經中，故置一兪，名曰原。所以府有六，亦是三焦之一氣，故三焦共一氣也。○楊曰：五藏之脉，皆以所出爲井，所流爲榮，所注爲兪，所行爲經，所入爲合，是謂五兪，以應金木水火土也。六府亦並以所出爲井，所流爲榮，所注爲兪，所過爲原，所行爲經，所入爲合，其兪亦應五行，惟原獨不應五行。原者，元也。元氣者，三焦之氣也，其氣尊大，故不應五行。所以六府有六兪，亦以應六合於乾道也。然五藏亦有原，則以第三穴爲原，所以不别立穴者，五藏法地，地卑，故三焦之氣經過而已，所以無别穴。六府旣是陽，三焦亦是陽，故云共一氣也。○虞曰：天以六氣司下，地以五行奉上。六氣者，風寒暑燥濕火也。五行者，金木水火土也。十一之氣，相因而成，人應之，乃六府法六氣，五藏法五行，亦十一之氣相因而成也。天得六，謂天屬陽，以隂數配之。地得五，謂地屬隂，以陽數配之，而成隂陽也。人府藏亦然。六府配六氣者，謂膽木配風， 膀胱水配寒，小膓火配暑，大膓金配燥，胃土配濕，三焦少陽配火。三焦爲原，氣在六府陽脉中，自立一爲原也。五藏配五行者，肝木、心火、脾土、肺金、腎水。五藏法隂，無原一穴者，謂五行隂脉穴中，原氣暗主之，故原、井、兪同一穴也。故曰：三焦共一氣，其理明矣。詳此經義，前後問荅，文理有闕。",
                    "type": 2
                },
                {
                    "paragraph": "六十三難曰：十變言五藏六府榮合，皆以井爲始者，何也？然井者，東方春也。",
                    "zhushu": "虞曰：經言井者，東方春也。春者，施化育，無求其報。春者，仁也。在五常，仁乃法水。水之有仁者，井水也。井水濟人，亦無求報。故經云：井者，東方春也。易曰：井養而不窮，可象春仁也。"
                },
                {
                    "paragraph": "萬物之始生。",
                    "zhushu": "虞曰：萬物始生，由春氣之化育也。"
                },
                {
                    "paragraph": "諸蚑行喘息、蜎飛蠕動，當生之物，莫不以春而生。",
                    "zhushu": "虞曰：井有仁焉，故聖人渉春育物，以象於井也。夫葭灰方飛，蟄虫始振，所以蚑虫行，喘息，蜎虫飛，蠕虫動，皆因春氣而生故也。蜎乃井中虫。"
                },
                {
                    "paragraph": "故歲數始於春。",
                    "zhushu": "虞曰：春，木也。下文甲亦木，井有仁，仁亦木也。今以井爲始者，謂仁道至大，在歲春爲首，在日甲爲首，在經脉井爲首故也。"
                },
                {
                    "paragraph": "日數始於甲，故以井爲始也。",
                    "zhushu": "楊曰：凡藏府，皆以井爲始。井者，謂谷井爾，非謂掘作之井。山谷之中，泉水初出之處，名之曰井。井者，主出之義也。泉水旣生，留停於近，榮迂未成大流，故名之曰榮。榮者，小水之狀也。留停旣深，便有注射輪文之處，故名之曰兪。兪者，委積逐流行，經歷而成渠徑。徑者，經也，亦經營之義也。經行旣達，合㑹於海，故名之曰合。合者，㑹也。此是水行流轉之義，人之經脉，亦法於此，故取名焉。所以井爲始春者，以其所生之義也。歲數始於春者，正月爲歲首故也。日數始於甲者，謂東方甲乙也，正月與甲乙皆屬於春也。○丁曰：十二經氣穴，三百六十五穴，皆以井爲始，各有其終矣。",
                    "type": 2
                },
                {
                    "paragraph": "六十四難曰：十變又言，隂井木，陽井金；陰榮火，陽榮水；隂兪土，陽兪木；隂經金，陽經火；隂合水，陽合土。陰陽皆不同，其意何也？ 然，是剛柔之事也。隂井乙木，陽井庚金。陽井庚，庚者，乙之剛也；隂井乙，乙者，庚之柔也。乙爲木，故言隂井木也；庚爲金，故言陽井金也。餘皆倣此。",
                    "zhushu": "丁曰：“經言剛柔者，謂陰井木，陽井金，庚金爲剛，乙木爲柔；隂榮火，陽榮水，壬水爲剛，丁火爲柔；隂兪土，陽兪木，甲木爲剛，己土爲柔；隂經金，陽經火，丙火爲剛，辛金爲柔；隂合水，陽合土，戊土爲剛，癸水爲柔。”○楊曰：“五藏皆爲隂，隂井爲水，榮爲火，兪爲土，經爲金，合爲水。六府爲陽，陽井爲金，榮爲水，兪爲木，經爲火，合爲土。以隂井木配陽井金，是隂陽夫婦之義。故云乙爲庚之柔，庚爲乙之剛，餘竝如此也。”○虞曰：“所尅者爲妻，謂孤陽不生，孤隂不長，故井榮亦名夫婦，剛柔相因而成也。”",
                    "type": 2
                },
                {
                    "paragraph": "六十五難曰：經言所出爲井，所入爲合，其法奈何？",
                    "zhushu": "楊曰：柰何，猶如何也。"
                },
                {
                    "paragraph": "然。所出爲井，井者，東方春也，萬物之始生，故言所出爲井也。所入爲合，合者，北方冬也，陽氣入藏，故言所入爲合也。",
                    "zhushu": "丁曰：人之陽氣，隨四時而出入，故春氣在井，夏在榮，秋在經，冬在合，其所取氣穴，皆隨四時而刺之也。○楊曰：春夏主生養，故陽氣在外；秋冬主収藏，故陽氣在内。人亦法之。",
                    "type": 2
                },
                {
                    "paragraph": "六十六難曰：經言肺之原出于太淵。",
                    "zhushu": "丁曰：在右手掌後魚際下，是脉之大㑹，故云：肺之原出于太淵。○楊曰：穴在掌後是也。○虞曰：“針經言五藏有兪無原，原與兪共一穴所出。難經又言：五藏有原，所出乃亦針經中兪穴也。兩義皆通也。"
                },
                {
                    "paragraph": "心之原出于太陵。”",
                    "zhushu": "丁曰：在掌後兩筋間䧟中，此是心包絡之原也。○虞曰：在掌後兩骨間。"
                },
                {
                    "paragraph": "肝之原，出于太衝。",
                    "zhushu": "虞曰：在足大指本節後二寸是。又曰：足大指本節後二寸，或一寸半是也。"
                },
                {
                    "paragraph": "脾之原，出于太白。",
                    "zhushu": "丁曰：在足内側核骨下。"
                },
                {
                    "paragraph": "腎之原，出于太谿。",
                    "zhushu": "丁曰：在足内踝後跟骨間是也。"
                },
                {
                    "paragraph": "少隂之原，出于兌骨。",
                    "zhushu": "丁曰：神門穴是也。此是眞心之脉也。○楊曰：“此皆五藏兪也，所以五藏皆以兪爲原，少隂眞心脉也，亦有原在掌後兌骨端䧟者中，一名神門，一名中都。前云心之原出于太陵者，是心胞絡脉也。凡云心病者，皆在心胞絡脉矣。眞心不病，故無兪，今有原者，外經之病，不治内藏也。”"
                },
                {
                    "paragraph": "膽之原，出于丘墟。",
                    "zhushu": "丁曰：在足外踝下㣲前是也。○楊曰：“足内踝後㣲前也。”"
                },
                {
                    "paragraph": "胃之原，出于衝陽。",
                    "zhushu": "丁曰：“在足跗上五寸，骨間動脉是也。”"
                },
                {
                    "paragraph": "三焦之原，出于陽池。",
                    "zhushu": "丁曰：在手小指次指本節後䧟中是也。○楊曰：手表腕上也。"
                },
                {
                    "paragraph": "膀胱之原，出于京骨。",
                    "zhushu": "丁、楊曰：“在足外側大骨下，赤白肉際。”"
                },
                {
                    "paragraph": "大膓之原，出于合谷。",
                    "zhushu": "丁曰：在大指次指間虎口内。○楊曰：手大指岐骨間。"
                },
                {
                    "paragraph": "小膓之原，出于腕骨。",
                    "zhushu": "丁曰：“在小指腕骨内。”○楊曰：“在手腕䧟中，指腕者誤也。”○虞曰：以上十二經，皆配之五行，其二行行勝之年，於王前先㵼其原，不足之年，先補其原，卽此原也。"
                },
                {
                    "paragraph": "十二經皆以兪爲原者，何也？然，五藏兪者，三焦之所行，氣之所留止也。三焦所行之兪爲原者，何也？然，臍下腎間動氣者，人之生命也，十二經之根本也，故名曰原。三焦者，原氣之别使也，主通行三氣，經歷於五藏六府。原者，三焦之尊號也，故所止輒爲原，五藏六府之有病者，取其原也。",
                    "zhushu": "楊曰：齊下腎間動氣者，丹田也。丹田者，人之根本也，精神之所藏，五氣之根元，太子之府也。男子以藏精，女子主月水，以生養子息，合和隂陽之門戶也。在齊下三寸，方圓四寸，附著脊脉，兩腎之根，其中央黃，左靑右白，上赤下黑。三寸法三才，四寸法四時，五色法五行。兩腎之間，名曰大海，一名溺水，中有神龜，呼吸元氣，流行則爲風雨，通氣四肢，無所不至也。腎者，分爲日月之精，虛無之氣，人之根本也。齊者，人之命也。分爲一名太中極，一名太涃，一名崑崙，一名持樞，一名五城。五城有眞人，卽五常也。五城之外有八使者，卽八卦神也。八使者，井太一爲九鄕。八卦之外有十二樓，樓有十二子也。并三焦神爲二十七大夫，又并四支神爲八十一元土。齊中央名太一君之侯王，王天大將軍、特進侯，主人身中萬二千神也。効在頭上腦戶中，廟在項後頂上，社在脾左端，稷在太膓窮，風伯在八門，八門在齊傍，兩師在小膓窮，四瀆雲氣在崑崙，溺水在胞中。所以備言此者，欲明腎爲人生之本焉。故知丹田者，性命之本也。道士思神，比丘坐禪，皆行心氣於臍下者，良爲此也。故云：原者，三焦之尊號也，三焦合氣於腎故也。○虞曰：在天則三元五運相因而成，在人則三焦五藏相因而成也。素問曰：其氣三，其生五，此之謂也。啟玄子曰：人之所存，秉五行之運用，徵其本始，從三氣以生成，此則天地之原氣也。故五藏六府有病，皆取其原也。○丁曰：三焦者，是十二經根本，是生氣之原也，爲臣使之官，宣行榮衛，所以在陽經輒有其原也。",
                    "type": 2
                },
                {
                    "paragraph": "六十七難曰：五藏募皆左隂，而兪在陽者，何謂也？然：隂病行陽，陽病行隂，故令募在陰，兪在陽。",
                    "zhushu": "丁曰：人背爲陽，腹爲隂，是言五藏兪皆有陽者，背兪也。故肺兪二穴，在第三椎下兩傍，相去同身寸之一寸五分是也。心兪二穴，在第五椎下兩傍，相去同身寸之一寸五分是也。肝兪二穴，在第九椎下兩傍，相去同身寸之一寸五分是也。脾兪二穴，在第十一椎下兩傍，相去同身寸之一寸五分是也。腎兪二穴，在第十四椎下兩傍，相去同身寸之一寸五分是也。肺之募，中府二穴，在雲門下一寸，乳上三肋間是也。心之募，巨闕一穴，在鳩尾下一寸是也。脾之募，章門二穴，在季脇下直齊是也。肝之募，期門二穴，在不容兩傍一寸五分是也。腎之募，京門二穴，在腰中季脇本是也。○楊曰：腹爲隂，五藏之募皆在腹，故云募皆在陰。背爲陽，五藏之兪皆在背，故云愈皆在陽。内藏有病，則出行於陽，陽兪在背也。外體有病，則入行於隂，隂募在腹也。故“針法”云：從陽引隂，從隂引陽，此之謂也。",
                    "type": 2
                },
                {
                    "paragraph": "六十八難曰：五藏六府，各有井、榮、兪、經、合，皆何所主？然。經言所出爲井，所流爲榮，所注爲兪，所行爲經，所入爲合。井主心下滿。",
                    "zhushu": "呂曰：井者木，木者肝，肝主滿也。○虞曰：井法木以應肝，脾位在心下。今邪在肝，肝乘脾，故心下滿。今治之於井，不令木乘土也。"
                },
                {
                    "paragraph": "榮主身𤍠。",
                    "zhushu": "呂曰：榮者火，火者心，心主身𤍠也。○虞曰：榮爲火以法心，肺屬金，外主皮毛。今心火灼於肺金，故身𤍠，謂邪在心也。故治之於榮，不令火乘金，則身𤍠必愈也。"
                },
                {
                    "paragraph": "兪主體重節痛。",
                    "zhushu": "呂曰：兪者土，土者脾，脾主體重也。○虞曰：兪者法土，應脾，今邪在土，土必刑水，水者腎，腎主骨，故病則節痛。邪在土，土自病，則體重，宜治於兪穴。"
                },
                {
                    "paragraph": "經主喘咳寒𤍠。",
                    "zhushu": "呂曰：經者金，金主肺，肺主寒𤍠也。○虞曰：經法金，應肺，今邪在經，則肺爲病，得寒則咳，得𤍠則喘。今邪在金，金必刑木，木者肝，肝在志爲怒，怒則氣逆乘肺，故喘。何以然？謂肝之支别，從肝别貫膈，上注肺。脉要精㣲論曰：“血在脇下，令人喘逆”，此之謂也。治之於經，則金不刑於木矣。"
                },
                {
                    "paragraph": "合主逆氣而泄。",
                    "zhushu": "呂曰：合者水，水主腎，腎主泄也。○虞曰：合法水應腎，腎氣不足，傷於衝脉，則氣逆而裏𢚩。腎主開竅於二隂，腎氣不禁，故泄注。邪在水，水必乘火，火者心，法不受病。肝木爲心火之母，爲腎水之子，一憂母受邪，二憂子被刑。肝在志爲怒，憂則怒，怒則氣逆故也。此五行更相乘剋，故病有異同。今治之於合，不令水乘火，則肝木不憂，故氣逆止，邪不在腎，則無注泄。以上井榮兪經合法五行，應五藏，邪湊其中，故主病如是。善診者審而行之，則知自病。或相乘，虛則𥙷之，實則㵼之，"
                },
                {
                    "paragraph": "此五藏六府，其井榮兪經合所主病也。",
                    "zhushu": "丁曰：此是五藏井榮兪經合也。經言“井主心下滿”者，爲肝病，卽逆滿，當取其諸井，以主其心下滿也。榮主身𤍠者，榮者火也，故身𤍠，當取其諸榮，以主其𤍠也。兪主體重節痛，兪者土也，故令體重節痛，當取其諸兪，以主其體重節痛也。經主喘咳寒𤍠，經者金也，故喘咳而𤼵寒𤍠，當取其諸經，以主其喘咳寒𤍠也。合主逆氣而泄，合爲水，水主泄，當取其諸合，以主逆氣而泄也。○虞曰：以上井榮愈經合之生病，各依四時而調治之，謂四時之邪，各湊榮兪中留止也。"
                }
            ]
        },
        {
            "name": "用鍼𥙷㵼第十三",
            "paragraphs": [
                {
                    "paragraph": "用鍼𥙷㵼第十三",
                    "zhushu": "凡十三首。",
                    "type": 1
                },
                {
                    "paragraph": "六十九難曰：經言虛者補之，實者㵼之，不實不虚，以經取之，何謂也？然。虛者𥙷其母，實者㵼其子，當先補之，然後㵼之。不實不虛，以經取之者，是正經自生病，不中他邪也，當自取其經，故言以經取之。",
                    "zhushu": "丁曰：此經先立井榮兪經合，配象五行，卽以十二經中各有子母，逓相生飬，然後言用針補㵼之法也。假令足厥隂肝之絡中虛，卽補其足厥隂經合，是毋也。實卽㵼足厥陰經榮，是子也。如無他邪，卽當自取其經，故言以經取之也。○楊曰：春得腎脉爲虛邪，是腎虛不能傳氣於肝，故補腎，腎有病則傳之於肝，肝爲腎子，故曰補其母也。春得心脉爲實邪，是心氣盛實，逆來乘肝，故㵼心，心平則肝氣通，肝爲心母，故曰㵼其子也。不實不虛，是諸藏不相乘也。春得弦多及但弦者，皆是肝藏自病也，則自於足厥隂少陽之經而補㵼焉。當經有金木水火土，隨時而取之也。",
                    "type": 2
                },
                {
                    "paragraph": "七十難曰：經言春夏刺淺，秋冬刺深者，何謂也？ 然。春夏者，陽氣在上，人氣亦在上，故當淺取之。秋冬者，陽氣在下，人氣亦在下，故當深取之。",
                    "zhushu": "丁曰：春夏刺淺，秋冬刺深者，經言春夏刺井榮，從肌肉淺薄之處，秋冬刺經合，從肌肉深厚之處，此是四時隨所在刺之也。○楊曰：經言“春氣在毫毛，夏氣在皮膚，秋氣在分肉，冬氣在筋骨”，此四時之氣也。其四時受病，亦各隨正氣之深淺，故用針者治病，各依四時氣之深淺而取之也。"
                },
                {
                    "paragraph": "春夏各致一隂，秋冬各致一陽者，何謂也？然。春夏温必致一隂者，初下針，沈之至腎肝之部，得氣引持之，隂也。",
                    "zhushu": "虞曰：經言春夏養陽，言取一隂之氣以養於陽，慮成孤陽。致者，到也，及也，言到於腎肝，引持一隂之氣，肝腎乃隂也。"
                },
                {
                    "paragraph": "秋冬寒必致一陽者，𥘉内針，淺而浮之，至心肺之部，得氣，推内之陽也。",
                    "zhushu": "虞曰：經言秋冬養隂，言至隂用事，無陽氣以養其隂，故取一陽之氣以養於隂，免成孤隂也。心肺乃陽也，故言至心肺之部也。"
                },
                {
                    "paragraph": "是謂“春夏必致一隂，秋冬必致一陽”。",
                    "zhushu": "楊曰：入皮三分，心肺之部，陽氣所行也。入皮五分，腎肝之部，陰氣所行也。陽爲衛，隂爲榮，春夏病行於陽，故引隂以和陽。秋冬病行於隂，故内陽以和隂也。○虞曰：楊氏所注，言三分爲心肺之部，五分爲肝腎之部，此乃玄珠密語，分天地氣而言之，故有三分五分之說也。○丁曰：人之肌膚，皆有厚薄之處，但皮膚之上，爲心肺之部，陽氣所行，肌肉之下，爲腎肝之部，隂氣所行。其春夏陽氣上騰，所用針沉，手内鍼至腎肝之部，得氣引持隂氣，以和其陽氣，故春夏必致一陰也。秋冬隂氣下降，所用鍼浮，手至心肝之部，得氣推内鍼入，引持陽氣，以和其隂氣也，故秋冬必致一陽也。所以經云：春夏必致一隂，秋冬必𦤺一陽也。",
                    "type": 2
                },
                {
                    "paragraph": "七十一難曰：經言刺榮無傷衛，刺衛無傷榮，何謂也？ 然。鍼陽者，臥鍼而刺之；刺隂者，先以左手攝按所鍼榮兪之處，氣散乃内針，是謂刺榮無傷衛，刺衛無傷榮也。",
                    "zhushu": "丁曰：人之榮爲隂，衛爲陽，二者爲之表裏，其卧鍼取之，恐傷於榮也。鍼榮先以左手攝按所刺之穴，令陽散而内鍼者，葢恐傷於衛也。○楊曰：入皮三分爲衞氣，病在衛，用針則淺，故臥針而刺之，恐其深傷榮氣故也。入皮五分爲榮氣，故先按所針之穴，待氣散乃内鍼，恐傷衛氣故也。○虞曰：三隂三陽，各主氣血，至有多少不同，故聖人說行針之道，無令至有傷於榮衛也。血氣形志篇曰：太陽多血少氣，少陽少血多氣，陽明多氣多血，厥隂多血少氣，少隂多氣少血，太隂多氣少血。啓玄子注曰：血氣多少，天之常數，故用針之道，常㵼其多也。",
                    "type": 2
                },
                {
                    "paragraph": "七十二難曰：經言能知迎隨之氣，可令調之，調氣之方，必在隂陽，何謂也？然。所謂迎隨者，知榮衛之流行，經脉之徃來也，隨其逆順而取之，故曰迎隨。調氣之方，必在隂陽者，知其内外表裏，隨其隂陽而調之，故曰調氣之方，必在隂陽。",
                    "zhushu": "丁曰：夫榮衛通流，散行十二經之内，卽有始有終。其始自中焦注手太隂一經一絡，然後注手陽明一經一絡，其經絡有二十四日，有二十四時，皆相合。此凡氣始至而用針取之，名曰迎而奪之；其氣流注終而内針出而捫其穴，名曰隨而濟之；又補其毌，亦名曰隨而𥙷之；㵼其子，亦名曰迎而奪之。又隨呼吸出内其針，亦曰迎隨也。此者是調隂陽之法，故曰必在隂陽也。○楊曰：榮氣者，常行不已；衛氣者，晝行於身體，夜行於藏府。迎者逆也，隨者順也。謂衛氣逆行，榮氣順行。病在陽，必候榮衛行至於陽分而刺之。病在隂，必候榮衛行至於隂分而刺之，是迎隨之意也。又迎者，㵼也，隨者，補也。故經曰“迎而奪之”，安得無虛？言㵼之則虛也。“隨而濟之”，安得無實？言補之則實也。調氣之方，必在隂陽者，陰虛陽實則補隂㵼陽，陽虚隂實則補陽㵼隂，或陽幷於隂，隂幷於陽，或隂陽俱虛，或隂陽俱實，皆隨病所徃而調其隂陽，則病無不已。○虞曰：迎，取也，乃五行六氣各有勝復，假令木氣有餘之年，於王前先㵼其化源。玄珠密語曰：“木之行勝也，蒼埃先見於林木，木乃有聲，宫音失調，倮虫不滋，濕雨失合，先於十二月㵼其化源，故曰迎也。不足之年，𥙷於化源，故曰隨也。”調氣之方，必在隂陽者，言引外至内，引内至外也。謂月生無㵼，月滿無𥙷，定人之呼吸，觀日之寒温，從陽引陰，從隂引陽，春夏致一隂，秋冬致一陽，故曰調氣之方，必在隂陽也。知其内外表裏者，謂察脉之浮沈，識病之虚實，以外知内，視表知裡，故曰知其内外表裏也。隨其隂陽而調之者，謂各隨病在何隂陽脉中而調治之也。",
                    "type": 2
                },
                {
                    "paragraph": "七十三難曰：諸井者，肌肉淺薄，氣少不足使也，刺之奈何？然。諸井者，木也，榮者，火也，火者木之子，當刺井者，以榮㵼之。故經言補者不可以爲㵼，㵼者不可以爲𥙷，此之謂也。",
                    "zhushu": "丁曰：諸井在手足指稍，故言肌肉淺薄也。井爲木，是火之母，榮爲火，是木之子。故肝木實，㵼其榮，肝木氣虛不足補其合，㵼之復不能補，故言不可以爲補也。○楊曰：冬刺井，病在藏，取之井。應刺井者，則㵼其榮，以去其病。故經曰：“冬隂氣緊，陽氣伏，故取井以下隂氣，逆取榮以通陽氣也。”○虞曰：不至而至，故春乃㵼榮也。",
                    "type": 2
                },
                {
                    "paragraph": "七十四難曰：經言春刺井，夏刺榮，季夏刺兪，秋刺經，冬刺合者，何謂也？然。春刺井者，邪在肝，夏刺榮者，邪在心，季夏刺兪者，邪在脾，秋刺經者，邪在肺，冬刺合者，邪在腎。",
                    "zhushu": "丁曰：其言春刺井者，謂邪在肝，無令肝木邪害於脾土，故刺諸井也。夏刺榮者，謂邪在心，無令心火邪害於肺金，故刺諸榮也。季夏刺兪者，謂邪在脾，無使脾土邪害於腎水，故刺諸兪也。秋刺經者，謂邪在肺，無令肺金邪害於肝木，故刺諸經也。冬刺合者，謂邪在腎，無令腎水邪害於心火，故刺諸合也。此是斷五邪之原法也。○楊曰：用針㣲妙，法無窮，若不深達變通，難以救疾者矣。至如此說，則是變通之義也。經云：冬刺井，春刺榮，此乃云春刺井，夏刺榮，理極精竒，特宜留思，不可固守以一槩之法也。○虞曰：春刺井，夏刺榮，季夏刺兪，秋刺經，冬刺合，乃經之大法也。七十三難以言春刺於榮，此乃休王未畢，火奪木王，法日實邪，故㵼之於榮，所以經言㵼者，不可以爲𥙷也。"
                },
                {
                    "paragraph": "其肝心脾肺腎，而繫於春夏秋冬者何也？然。五藏一病輒有五也。假令肝病，色靑者，肝也；臊臭者，肝也；喜酸者，肝也；喜呼者，肝也；喜泣者，肝也。其病衆多，不可盡言也。四時有數，而並繫於春夏秋冬者也。鍼之要妙在於秋毫者。",
                    "zhushu": "丁曰：“人之五藏繫於四時，五藏一病輒有五者，謂五聲、五色、五味、五液、五香、五臭，若持鍼者，皆能斷其五邪，令中病源，故知鍼之要妙，在於秋毫，不可不通也。”○楊曰：“五藏六府病各有形證，今略舉肝家一藏以爲法爾。雖言春刺井，夏刺榮，若一藏有病，脉亦隨之，診而取之。假令肝自病，實則取肝中火㵼之，虛則取肝中木𥙷之，餘皆倣此，卽秋毫㣲細之意也。言用針㣲細若秋毫矣。○虞曰：“五藏各有聲、色、臭、味、液以爲形證，以合四時井榮兪經合，而行補㵼之法也。㣲妙之理，若秋毫之在目也。",
                    "type": 2
                },
                {
                    "paragraph": "七十五難曰：經言東方實，西方虛，㵼南方，補北方，何謂也？然。金木水火土，當更相平。東方，木也。西方，金也。木欲實，金當平之；火欲實，水當平之；土欲實，木當平之；金欲實，火當平之；水欲實，土當平之。東方，肝也，則知肝實。西方，肺也，則知肺虛。㵼南方火，補北方水。南方火，火者，木之子也；北方水，水者，木之母也。水勝火，子能令母實，母能令子虛，故㵼火補水，欲令金不得平木也。經曰：不能治其虛，何問其餘？此之謂也。",
                    "zhushu": "丁曰：四方者，五行之正位也。其王應四時，卽春應東方木，夏應南方火，秋應西方金，冬應北方水，長夏應中央土。南方火實勝西方金，卽北方水來復勝火，水且待爭，反害於肺。今當先㵼南方火，實卽還北方水，肺金得平也。平者，調四方虛實之法也。○楊曰：五行以勝相加，故木勝土，金勝木。木，肝也；金，肺也。肺氣虛弱，肝氣强實，木反陵金，金家不伏，欲來平木，金木若戰，二藏則傷。故用針者，診知其候，則須㵼心，心氣旣通，肝氣則復，又補於腎，腎家得氣，傳而養肝，肝氣已定，則肺不復來平肝，然後却補脾氣，脾是肺毋，毋氣傳子，子便安定。故曰不能治其虛，何問其餘，此之謂也。一本說楊氏曰：“金剋木。”今據肝家一條以例五藏。假令東方木肝實，西方金肺虛，肝木實陵肺金虛，金本剋木，木伏金，肝欲制肺，肺乃不伏，二藏爭勝，反害於火，宜㵼其心。心属火，火者木之子，子氣旣通，肝虛則伏，肝氣旣復，則肺不復來，然後補其脾。脾是肺母，母氣授子，子氣便實，故言“母能令子實，子能令母虚”。不能治其虚，何問其餘？○虞曰：五藏五行，更相平伏，宜慿補㵼，以調治之。素問曰：“邪氣盛則實，眞氣奪則虛。”以下凡有虚實，皆準此也。經言：木實金虚，㵼火𥙷水也。夫木實者，謂木有餘，則土遙畏之，土畏之則金無所飬，而令金虛也。若不㵼火，火必盛而爍金，金乃仇讎於木，金木相勝，而致兩相刑剋，故㵼火。火者木之子，子合母氣，木亦不實，火亦不平，金土亦無所畏，乃行氣飬於金也。金虛者，乃補水禦火，補水養木禦火，火不平，金養木，木亦安復？故曰“子能令母實”也。木有餘，則土乃畏木，土不能傳氣與金，金乃虛，故曰“母能令子虚”也。",
                    "type": 2
                },
                {
                    "paragraph": "七十六難曰：何謂補㵼？當補之時，何所取氣？當㵼之時，何所置氣？然。當𥙷之時，從衛取氣。",
                    "zhushu": "虞曰：肺行五氣，漑灌五藏，通注六經，歸於百脉。凡取氣，須自衛取氣，得氣乃推内針於所虛之經脉，淺深分部之所以補之，故曰“當補之時，從衛取氣”，此之謂也。"
                },
                {
                    "paragraph": "當㵼之時，從榮置氣。",
                    "zhushu": "虞曰：邪在榮分，故内針於所實之經，待氣引針而㵼之，故曰當㵼之時，從榮置氣。置者，取也，迎也。"
                },
                {
                    "paragraph": "其陽氣不足，隂氣有餘，當先補其陽，而後㵼其陰。",
                    "zhushu": "虞曰：假令膽不足，肝有餘，先補足少陽，而後㵼足厥隂也。"
                },
                {
                    "paragraph": "隂氣不足，陽氣有餘，當先補其隂，而後㵼其陽。",
                    "zhushu": "虞曰：反於上法。"
                },
                {
                    "paragraph": "榮衞通行，此其要也。",
                    "zhushu": "楊曰：此是隂陽更虛更實之變，須通榮衛，病則愈也。○丁曰：其當𥙷之時，從衛取氣。衛者，陽也，故從衛取氣。方其補也，當㵼之時，從榮置氣。榮者，隂也，故從榮置氣，置榮而後㵼之。隂陽有餘不足，當先補其不足，然後㵼其有餘，故得榮衛通行，卽是持針之要妙，故言其要也。",
                    "type": 2
                },
                {
                    "paragraph": "七十七難曰：經言上工治未病，中工治已病者，何謂也？然。所謂治未病者，見肝之病，則知肝當傳之與脾，故先實其脾氣，無令得受肝之邪，故曰治未病焉。中工治已病者，見肝之病，不曉相傳，但一心治肝，故曰治已病也。",
                    "zhushu": "丁曰：素問曰：“春勝長夏，長夏勝冬，冬勝夏，夏勝秋，秋勝春。”此四時五行相勝之理也。人之五藏，有餘者行勝，不足者受邪。上工先補不足，無令受邪，而後㵼有餘，此是治未病也。中工持針，卽使㵼有餘，故言治已病也。○楊曰：五藏得病，皆傳其所勝，肝病傳脾之𩔖是也。若當其王時，則不受傳，卽不須行此方也。假令肝病當傳脾，脾以季夏王，正王則不受邪，故不須實脾氣也。若非季夏，則受肝邪，便當預令實脾氣，勿令得受肝邪也。如此者，謂之上工。工猶妙也，言妙達病源者也。其中工未能全解，故止守一藏而己。",
                    "type": 2
                },
                {
                    "paragraph": "七十八難曰：針有補㵼，何謂也？然。𥙷㵼之法，非必呼吸出内針也。",
                    "zhushu": "楊曰：補者，呼則出鍼，㵼者，吸則内鍼，故曰呼吸出内鍼也。○虞曰：謂用鍼補㵼之法，呼吸取生成之數爲之。"
                },
                {
                    "paragraph": "然知爲鍼者信其左，不知爲針者信其右。當刺之時，必先以左手厭按所鍼榮兪之處，彈而努之，爪而下之，其氣之來，如動脉之狀，順鍼而刺之，得氣因推而内之，是謂𥙷。動而伸之，是謂㵼。不得氣，乃與男外女内，不得氣，是謂十死不治也。",
                    "zhushu": "楊曰：凡欲下針之法，先知穴處，便以左手按之，乃以右手彈其所按之處，脉動應於左手之下，仍卽以左手指按之，然後循鍼而刺之，待氣應於針下，因推入榮中，此是補也。若得氣便搖轉而出之，此是㵼也。若久留針而待氣不至，則於衛中留針待氣，久不得，又内入於榮中，久留待氣，如其三處候氣不應於針者，爲隂陽俱盡，不可復針，如此之候，十人十死，故云十死不治。衛爲陽，陽爲外，故云男外；榮爲隂，隂爲内，故云女内也。○虞曰：自衛得氣，推之於所虛之分，開穴出針，曰𥙷也。自榮取氣，引針開穴出針，曰㵼也。候吸内針，呼盡出針，曰先補後㵼，反此行之，則曰先㵼後補也。玄密珠語稱其補㵼法云：“按之得氣，内於天部，天部得氣，推之至地部，天地氣相接則出針曰㵼，反此行之曰補。”與此義相反。○丁曰：知爲針者，信其左，謂左手先按所刺之穴，以其氣來，如動脉而應其手，卽内其針，亦是迎而奪之爲之㵼，氣過而順針而刺之，是爲隨而濟之也。其男子陽氣行於外，女人隂氣外於内，男子則輕手按其穴，女子則重手按其穴，過時而氣不至，不應其左手者，皆不可刺之也。刺之則無功，謂氣絕，故十死不治也，何得留針而候氣也？"
                },
                {
                    "paragraph": "七十九難曰：經言迎而奪之，安得無虛？隨而濟之，安得無實？虛之與實，若得若失。實之與虛，若有若無。何謂也？然。迎而奪之者，㵼其子也。隨而濟之者，𥙷其母也。假令心病，㵼手心主兪。",
                    "zhushu": "虞曰：心病𨚫㵼手心主兪。心者法不受病，受病者，心包絡也。手心主者，則手厥隂心包絡也。包絡中兪者，土也，心，火也，土是火子，乃㵼其兪，此乃㵼子也。"
                },
                {
                    "paragraph": "是謂迎而奪之者也。",
                    "zhushu": "虞曰：迎謂取氣，奪謂㵼氣也。"
                },
                {
                    "paragraph": "補手心主井，是謂隨而濟之者也。",
                    "zhushu": "虞曰：心火井木，今𥙷心主之井，謂補母也。木者，火之母也。隨謂自衞取氣，濟謂補不足之經。"
                },
                {
                    "paragraph": "所謂實之與虛者，牢濡之意也。",
                    "zhushu": "虞曰：牢濡，虛實之意也。"
                },
                {
                    "paragraph": "氣來實者爲得，濡虛者爲失，故曰若得，若失也。",
                    "zhushu": "楊曰：此是當藏自病而行斯法，非五藏相乘也。丁曰：五藏虛卽補其母，是謂隨而濟之，實卽㵼其子，是謂迎而奪之。况欲行其𥙷㵼，卽先候其五藏之脉，及所刺穴中，如氣來牢實者，可㵼之，虛濡者，可補之。若持針不能明其牢濡者，故若得若失也。",
                    "type": 2
                },
                {
                    "paragraph": "八十難曰：經言“有見如入，有見如出”者，何謂也？然。所謂有見如入者，謂左手見氣來至乃内針，針入見氣盡乃出針，是謂有見如入，有見如出也。",
                    "zhushu": "丁曰：欲刺人脉，先以左手候其穴中之氣，其氣來而内針，候氣盡乃出。其針者，非迎隨㵼補之穴也，謂不虚不實，自取其經，施此法也。○楊曰：此還與“彈而努之，爪而下之”相𩔖也。"
                },
                {
                    "paragraph": "八十一難曰：經言無實實虛虛，損不足而益有餘，是寸口脉耶？將病自有虛實耶？其損益柰何？然。是病非謂寸口脉也，謂病自有實虚也。假令肝實而肺虚，肝者木也，肺者，金也，金木當更相平，當知金平木。假令肺實而肝虛，㣲少氣，用針不㵼其肝，而反重實其肺，故曰實實虚虛，損不足而益有餘，此者，中工之所害也。",
                    "zhushu": "丁曰：中者，傷也。謂昧學之工，不能明其五藏之剛柔，而針藥誤投，所以反増其害。十人全八，能知二藏也，令肝虛肺實，二藏之病全六，反増其害也。○楊曰：上工治未病，知其虛實之原，故𥙷㵼而得其宜，中工未審傳病之本，所治反増其害也。"
                }
            ]
        },
        {
            "name": "難經集注䟦",
            "paragraphs": [
                {
                    "paragraph": "難經集注䟦",
                    "zhushu": "",
                    "type": 1
                },
                {
                    "paragraph": "難經集注五卷，明王九思等集錄吳呂廣、唐楊玄操、宋丁德用、虞庻、楊康侯注解者。按晁公武郡齋讀書志載呂楊注一卷、丁注五卷、虞注五卷。陳振孫書錄解題載丁注二卷。馬端臨經籍考引晁氏作呂楊注五卷，葢當時各家别行，至九思等始掇輯以便觀覽耳。葉盛菉竹堂書目載難經集注一冊，不著撰人名氏，此則書名偶同，非九思所集。按王圻續經籍考載金紀天錫難經集注五卷，盛之所收恐此耳。盛，正統進士；九思，弘治進士，則其非是編也明矣。其他諸家藏弆書目及乾隆四庫全書總目竝未收入。若殷仲春醫藏目錄，宜裒蒐無遺，而亦遺之，葢似失傳者。然以余不渉醫家，伹知據目錄攷之耳。因質諸醫官多紀廉夫，廉夫云：“近代醫書，絕無援引，久疑散佚。”廉夫於醫家雅稱賅洽，而其言如此，則知其果失傳也。夫方伎一家，固有其人，其存其佚，何干我事？然小道可觀，至理存焉，則竟非可棄也。癸亥花朝，天瀑識。",
                    "zhushu": ""
                }
            ]
        },
        {
            "name": "音釋",
            "paragraphs": [
                {
                    "paragraph": "音釋",
                    "zhushu": "",
                    "type": 1
                },
                {
                    "paragraph": "十三難：臭。",
                    "zhushu": "只救切。"
                },
                {
                    "paragraph": "十四難：奪。",
                    "zhushu": "徒活切。"
                },
                {
                    "paragraph": "中霧。",
                    "zhushu": "上音衷。"
                },
                {
                    "paragraph": "槀。",
                    "zhushu": "苦老切。"
                },
                {
                    "paragraph": "十五難：厭。",
                    "zhushu": "益渉切。"
                },
                {
                    "paragraph": "聶。",
                    "zhushu": "之渉切。"
                },
                {
                    "paragraph": "操。",
                    "zhushu": "七刀切。"
                },
                {
                    "paragraph": "藹。",
                    "zhushu": "於蓋切。"
                },
                {
                    "paragraph": "兌。",
                    "zhushu": "音銳，尖也。"
                },
                {
                    "paragraph": "啄。",
                    "zhushu": "許檅切。"
                },
                {
                    "paragraph": "啄。",
                    "zhushu": "呼角切。"
                },
                {
                    "paragraph": "解。",
                    "zhushu": "胡介切。"
                },
                {
                    "paragraph": "十六難：别。",
                    "zhushu": "波列切。"
                },
                {
                    "paragraph": "溲。",
                    "zhushu": "所鳩切。"
                },
                {
                    "paragraph": "啘。",
                    "zhushu": "之月切。"
                },
                {
                    "paragraph": "噫。",
                    "zhushu": "鳥介切。"
                },
                {
                    "paragraph": "𡁲。",
                    "zhushu": "丁計切。"
                },
                {
                    "paragraph": "樂。",
                    "zhushu": "音樂。"
                },
                {
                    "paragraph": "浙。",
                    "zhushu": "音息。"
                },
                {
                    "paragraph": "脛。",
                    "zhushu": "形定切。"
                },
                {
                    "paragraph": "十七難：鼽。",
                    "zhushu": "音求，鼻寒而淸涕岀也。"
                },
                {
                    "paragraph": "衄。",
                    "zhushu": "女六切，鼻中出血也。"
                },
                {
                    "paragraph": "譫。",
                    "zhushu": "之閻切，多語也。"
                },
                {
                    "paragraph": "洩。",
                    "zhushu": "音泄。"
                },
                {
                    "paragraph": "十八難：脇。",
                    "zhushu": "虛業切，胸脇也。"
                },
                {
                    "paragraph": "痼。",
                    "zhushu": "音故，久病也。"
                },
                {
                    "paragraph": "十九難：姙。",
                    "zhushu": "而鴆切。"
                },
                {
                    "paragraph": "二十難：癲，",
                    "zhushu": "都田反。"
                },
                {
                    "paragraph": "盲。",
                    "zhushu": "乎光反。"
                },
                {
                    "paragraph": "二十二難：呴。",
                    "zhushu": "香句反。"
                },
                {
                    "paragraph": "二十三難：蹻。",
                    "zhushu": "訖約反。"
                },
                {
                    "paragraph": "二十四難：眩。",
                    "zhushu": "榮絹切。"
                },
                {
                    "paragraph": "二十八難：跟",
                    "zhushu": "古痕切。"
                },
                {
                    "paragraph": "蹕，",
                    "zhushu": "戸瓦切。"
                },
                {
                    "paragraph": "砭，",
                    "zhushu": "陂驗切。"
                },
                {
                    "paragraph": "二十九難：疝",
                    "zhushu": "所晏反。"
                },
                {
                    "paragraph": "瘕，",
                    "zhushu": "古訝切。"
                },
                {
                    "paragraph": "三十一難：膻，",
                    "zhushu": "徒亶切。"
                },
                {
                    "paragraph": "脘。",
                    "zhushu": "古卵切。"
                },
                {
                    "paragraph": "三十四難：",
                    "zhushu": "蘇曹切。",
                    "type": 2
                },
                {
                    "paragraph": "恒。",
                    "zhushu": "音常，久也。"
                },
                {
                    "paragraph": "六十七難募",
                    "zhushu": "音暮。"
                },
                {
                    "paragraph": "六十八難厭",
                    "zhushu": "益渉切。"
                }
            ]
        }
    ]
}