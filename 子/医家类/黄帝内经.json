{
    "name": "黃帝内經",
    "author": "唐・王冰",
    "loadChapterCount": 3,
    "chapters": [
        {
            "name": "重廣𥙷注黃帝内經素問序",
            "paragraphs": [
                {
                    "paragraph": "重廣𥙷注黃帝内經素問序",
                    "zhushu": "",
                    "type": 1
                },
                {
                    "paragraph": "臣聞安不忘危，存不忘亡者，往聖之先務；求民之瘼，恤民之隱者，上主之深仁。在昔黃帝之御極也，以理身緒餘治天下，坐於明堂之上，臨觀八極，考建五常。以謂人之生也，負隂而抱陽，食味而被色，外有寒暑之相盪，内有喜怒之交侵，夭昬札瘥，國家代有。將欲斂時五福，以敷鍚厥庶民，乃與歧伯上窮天紀，下極地理，逺取諸物，近取諸身，更相問難，垂法以福萬世。於是雷公之倫，授業傳之，而内經作矣。歷代寳之，未有失墜。蒼周之興，秦和述六氣之論，具明於左史。厥後越人得其一二，演而述難經。西漢倉公傳其舊學，東漢仲景撰其遺論，晉皇甫謐剌而爲甲乙，及隋楊上善纂而爲太素。時則有全元起者，始爲之訓解，闕第七一通。迄唐寳應中，太僕王冰篤好之，得先師所藏之卷，大爲次註，猶是三皇遺文，爛然可觀。惜乎唐令列之醫學，付之執技之流，而薦紳先生罕言之，去聖已逺，其術晻昧，是以文注紛錯，義理混淆。殊不知三墳之餘，帝王之髙致，聖賢之能事，唐堯之授四時，虞舜之齊七政，神禹修六府以興帝功，文王推六子以叙卦氣，伊尹調五味以致君，箕子陳五行以佐世，其致一也。柰何以至精至㣲之道，傳之以至下至淺之人，其不廢絕，爲已幸矣。頃在嘉祐中。",
                    "zhushu": "",
                    "type": 2
                },
                {
                    "paragraph": "仁宗念。",
                    "zhushu": "",
                    "type": 2
                },
                {
                    "paragraph": "聖祖之遺事，將墜于地廼。",
                    "zhushu": "",
                    "type": 2
                },
                {
                    "paragraph": "詔通知其學者，俾之是正。臣等承乏典校，伏念旬歳，遂乃搜訪中外，裒集衆本，䆮㝷其義，正其訛舛，十得其三四，餘不能具。竊謂未足以稱。",
                    "zhushu": "",
                    "type": 2
                },
                {
                    "paragraph": "明詔副。",
                    "zhushu": "",
                    "type": 2
                },
                {
                    "paragraph": "聖意，而又採漢、唐書録古醫經之存於世者，得數十家，叙而考正焉。貫穿錯綜，磅礴㑹通，或端本以㝷支，或泝流而討源，定其可知，次以舊目，正繆誤者六千餘字，増注義者二千餘條。一言去取，必有稽考，舛文疑義，於是詳明。以之治身，可以消患於未兆；施於有政，可以廣生於無窮恭惟。",
                    "zhushu": "",
                    "type": 2
                },
                {
                    "paragraph": "皇帝撫大同之運，擁無疆之休，述先志以奉成，興㣲學而永正，則和氣可召，災害不生，陶一世之民，同躋于壽域矣。",
                    "zhushu": "",
                    "type": 2
                },
                {
                    "paragraph": "國子博士臣髙保衡、光䘵卿直秘閣臣林億等謹上。",
                    "zhushu": ""
                }
            ]
        },
        {
            "name": "重廣𥙷註黃帝内經素問序",
            "paragraphs": [
                {
                    "paragraph": "重廣𥙷註黃帝内經素問序",
                    "zhushu": "",
                    "type": 1
                },
                {
                    "paragraph": "啓玄子王冰撰",
                    "zhushu": "新校正云：按唐人物志：冰仕唐爲太僕令，年八十餘，以壽終。",
                    "type": 2
                },
                {
                    "paragraph": "夫釋縳脫艱，全眞導氣，拯黎元於仁壽，濟羸劣以獲安者，非三聖道則不能致之矣。孔安國序尚書曰：伏羲、神農、黄帝之書，謂之三墳，言大道也。班固漢書藝文志曰：黃帝内經十八卷。素問即其經之九卷也，兼靈樞九卷，廼其數焉。",
                    "zhushu": "新校正云：詳王氏此說，蓋本皇甫士安用乙經之序，彼云：七略、藝文志：黃帝内經十八卷。今有鍼經九卷，素問九卷，共十八卷，即内經也。故王氏遵而用之。又素問外九卷，漢張仲景及西晉王叔和脉經只爲之九卷，皇甫士安名爲鍼經，亦專名九卷。楊玄操云：黄帝内經二帙，帙各九卷。按隋書經籍志謂之九靈，王冰名爲靈樞。"
                },
                {
                    "paragraph": "雖復年移代革，而授學猶存，懼非其人，而時有所隱，故第七一卷，師氏藏之。今之奉行，惟八卷爾。然而其文簡，其意愽，其理奥，其趣深。天地之象分，隂陽之候列，變化之由表，死生之兆彰。不謀而遐邇自同，勿約而幽明斯契。稽其言有徴，驗之事不忒。誠可謂至道之宗，奉生之始矣。假若天機迅發，妙識玄通，蕆謀雖屬乎生知，標格亦資於詁訓，未甞有行不由逕，岀不由户者也。然刻意研精，探微索隱，或識契眞要，則目牛無全，故動則有成，猶鬼神幽賛，而命丗竒傑，時時間岀焉。則周有秦公，",
                    "zhushu": "新校正云：按别本一作和緩。"
                },
                {
                    "paragraph": "漢有淳于公，魏有張公、華公，皆得斯妙道者也。咸日新其用，大濟蒸人，華葉遞榮，聲實相副，蓋敎之著矣，亦天之假也。冰弱齡慕道，夙好養生，幸遇眞經，式爲龜鏡。而丗本紕繆，篇目重疊，前後不倫，文義懸隔，施行不易，披㑹亦難，歳月旣淹，襲以成弊。或一篇重岀，而别立二名；或兩論併吞，而都爲一目；或問荅未已，别樹篇題；或脫𥳑不書，而云丗闕，重合經而冠鍼服，併方冝而爲欬篇，隔虚實而爲逆從，合經絡而爲論要，節皮部爲經絡，退至敎以先鍼。諸如此流，不可勝數。且將升岱嶽，非逕奚爲？欲詣扶桑，無舟莫適。乃精勤博訪，而并有其人，歷十二年，方臻理要，詢謀得失，深遂夙心。時於先生郭子齋堂，受得先師張公秘本，文字昭晣，義理環周，一以參詳，群疑冰釋。恐散於末學，絕彼師資，因而撰註，用傳不朽。兼舊藏之卷，合八十一篇，二十四卷，勒成一部。",
                    "zhushu": "新校正云：詳素問第七卷，亡已乆矣。按：皇甫士安，晉人也。序甲乙經云，亦有亡失。隋書經籍志載梁士録亦云止存八卷。全元起，隋人，所注本，乃無第七。王冰，唐寳應中人，上至晉皇甫謐甘露中，已六百餘年，而冰自爲得舊藏之卷，今竊疑之。仍觀天元紀大論、五運行論、六微旨論、氣交變論、五常政論、六元正紀論、至眞要論七篇，居今素問四卷，篇卷浩大，不與素問前後篇卷等，又且所載之事，與素問餘篇略不相通。竊疑此七篇乃隂陽大論之文，王氏取以𥙷所亡之卷，猶周官亡冬官，以考功記𥙷之之𩔖也。又按：漢張仲景傷寒論序云：撰用素問九卷，八十一難經、隂陽大論。是素問與隂陽大論两書甚明，乃王氏并隂陽大論於素問中也。要之，隂陽大論亦古醫經，終非素問第七矣。"
                },
                {
                    "paragraph": "冀乎究尾明首，㝷註㑹經，開發童蒙，宣揚至理而已。其中𥳑脫文斷，義不相接者，搜求經論所有，遷移以𥙷其處。篇目墜缺，指事不明者，量其意趣，加字以昭其義。篇論吞并，義不相涉，闕漏名目者，區分事𩔖，别目以冠篇首。君臣請問，禮儀乖失者，考校尊卑，増益以光其意。錯簡碎文，前後重疊者，詳其指趣，削去繁雜，以存其要。辭理秘宻，難粗論述者，别撰玄珠，以陳其道。",
                    "zhushu": "新校正云：詳王氏玄珠，世無傳者，今有玄珠十卷，昭明隱旨三卷，蓋後人附託之文也。雖非王氏之書，亦於素問第十九卷至二十二四卷，頗有發明。其隱旨三卷，與今世所謂天元玉𠕋者正相表裏，而與王冰之義多不同。"
                },
                {
                    "paragraph": "凡所加字，皆朱書其文，使今古必分，字不雜糅。庶厥昭彰。",
                    "zhushu": "",
                    "type": 2
                },
                {
                    "paragraph": "聖旨，敷暢玄言，有如列宿髙懸，奎張不亂，深泉淨瀅，鱗介咸分。君臣無夭枉之期，夷夏有延齡之望。俾工徒勿誤，學者惟明。至道流行，徽音累屬，千載之後，方知大聖之慈惠無窮。時大唐寳應元年歳次壬寅序。",
                    "zhushu": "",
                    "type": 2
                },
                {
                    "paragraph": "將仕郎、守殿中丞孫　兆　重攺誤",
                    "zhushu": "",
                    "type": 2
                },
                {
                    "paragraph": "朝奉郎、守國子博士、同校正醫書、上騎都尉、賜緋魚袋髙保衡，",
                    "zhushu": "",
                    "type": 2
                },
                {
                    "paragraph": "朝奉郎、守尚書屯田郎中、同校正醫書、騎都尉、賜緋魚袋孫竒。",
                    "zhushu": "",
                    "type": 2
                },
                {
                    "paragraph": "朝散大夫、守光禄卿、直秘閣、判登聞檢院、上護軍林億。",
                    "zhushu": "",
                    "type": 2
                },
                {
                    "paragraph": "序迺其",
                    "zhushu": "上音乃。"
                },
                {
                    "paragraph": "蕆。",
                    "zhushu": "𠡠輦切。"
                },
                {
                    "paragraph": "糅。",
                    "zhushu": "女救切。雜也。"
                },
                {
                    "paragraph": "瀅。",
                    "zhushu": "音瑩。"
                }
            ]
        },
        {
            "name": "上古天真論篇第一",
            "paragraphs": [
                {
                    "paragraph": "上古天真論篇第一",
                    "zhushu": "新校正云：按：王氏不解所以名素問之義，及素問之名起於何代。按隋書經籍志始有素問之名。甲乙經序晉皇甫謐之文已云素問論病精辨。王叔和，西晉人，撰脉經，云出素問鍼經，漢張仲景撰傷寒卒病論集，云撰用素問。是則素問之名著於隋志，上見於漢代也。自仲景已前，無文可見，莫得而知。據今世所存之書，則素問之名。起漢世也。所以名素問之義。全元起有說云：素者。本也；問者，黄帝問歧伯也。方陳性情之源，五行之本，故曰素問。元起雖有此解，義未甚明。按：乾鑿度云：夫有形者生於無形。故有太易。有太初。有太始。有太素。太易者，未見氣也；太初者，氣之始也；太始者，形之始也；太素者，質之始也。氣形質具，而痾瘵由是萌生，故黄帝問此太素，質之始也。素問之名，義或由此。新校正云：按全元起注本在第九卷，王氏重次篇第，移冠篇首。今注逐篇必具全元起本之卷第者，欲存素問舊第目見今之篇次，皆王氏之所移也。",
                    "type": 1
                },
                {
                    "paragraph": "昔在黄帝，生而神靈，弱而能言，幼而徇齊，長而敦敏，成而登天。",
                    "zhushu": "有熊國君，少典之子，姓公孫。徇，疾也。敦，信也。敏，達也。習用干戈，以征不享，平定天下，殄滅蚩尤。以土徳王，都軒轅之丘，故號之曰軒轅黄帝。後鑄鼎於鼎湖山，鼎成而白日升天。羣臣葬衣冠於橋山，墓今猶在。"
                },
                {
                    "paragraph": "廼問於天師曰：余聞上古之人，春秋皆度百嵗，而動作不衰。今時之人，年半百而動作皆衰者，時世異耶？人將失之耶？",
                    "zhushu": "天師，歧伯也。"
                },
                {
                    "paragraph": "歧伯對曰：上古之人，其知道者，法於隂陽，和於術數，",
                    "zhushu": "上古，謂𤣥古也。知道，謂知修養之道也。夫隂陽者，天地之常道；術數者，保生之大倫。故修養者必謹先之。老子曰：萬物負隂而抱陽，冲氣以爲和。四氣調神大論曰：隂陽四時者，萬物之終始，死生之本。逆之則災害生，從之則苛疾不起，是謂得道。此之謂也。"
                },
                {
                    "paragraph": "食飲有節，起居有常，不妄作勞，",
                    "zhushu": "食飲者，充虚之滋味；起居者，動止之綱紀。故修養者謹而行之。痺論曰：飲食自倍，腸胃乃傷。生氣通天論曰：起居如驚，神氣乃浮。是惡妄動也。廣成子曰：必静必清，無勞汝形，無摇汝精，乃可以長生。故聖人先之也。　新校正云：按全元起注本云：飲食有常節，起居有常度，不妄，不作。太素同。楊上善云：以理而取，聲色芳味，不妄視聽也。循理而動。不爲分外之事。"
                },
                {
                    "paragraph": "故能形與神俱，而盡終其天年，度百嵗乃去。",
                    "zhushu": "形與神俱，同臻夀分，謹於修養，以奉天真，故盡得終其天年。去，謂去離於形骸也。靈樞經曰：人百嵗，五藏皆虚，神氣皆去，形骸獨居而終矣。以其知道，故年長夀延。年度百嵗，謂至一百二十嵗也。尚書洪範曰：一曰夀，百二十嵗也。"
                },
                {
                    "paragraph": "今時之人不然也，",
                    "zhushu": "動之死地，離於道也。"
                },
                {
                    "paragraph": "以酒爲漿，",
                    "zhushu": "溺於飲也。"
                },
                {
                    "paragraph": "以妄爲常，",
                    "zhushu": "寡於信也。"
                },
                {
                    "paragraph": "醉以入房，",
                    "zhushu": "過於色也。"
                },
                {
                    "paragraph": "以欲竭其精，以耗散其真。",
                    "zhushu": "樂色曰欲，輕用曰耗。樂色不節則精竭，輕用不止則真散。是以聖人愛精重施，髓滿骨堅。老子曰：弱其志，强其骨。河上公曰：有欲者亡身。曲禮曰：欲不可縱。　新校正云：按甲乙經耗作好。"
                },
                {
                    "paragraph": "不知持滿，不時御神，",
                    "zhushu": "言輕用而縱欲也。老子曰：持而盈之，不如其已。言愛精保神，如持盈滿之器，不慎而動，則傾竭天真。真誥曰：常不能慎事，自致百痾，豈可怨咎於神明乎？此之謂也。　新校正云：按别本時作解。"
                },
                {
                    "paragraph": "務快其心，逆於生樂，",
                    "zhushu": "快於心欲之用，則逆養生之樂矣。老子曰：甚愛必大費。此之類歟。夫甚愛而不能救，議道而以爲未然者，伐生之大患也。"
                },
                {
                    "paragraph": "起居無節，故半百而衰也。",
                    "zhushu": "亦耗散而致是也。夫道者，不可斯須離於道，則壽不能終盡於天年矣。老子曰：物壮則老，謂之不道，不道早亡。此之謂離道也。"
                },
                {
                    "paragraph": "夫上古聖人之教下也，皆謂之虚邪賊風，避之有時，",
                    "zhushu": "邪乘虚入，是謂虚邪，竊害中和，謂之賊風。避之有時，謂八節之日，及太一入從之於中宫，朝八風之日也。靈樞經曰：邪氣不得其虚，不能獨傷人。明人虚乃邪勝之也。　新校正云：按全元起注本云：上古聖人之教也，下皆爲之。太素、千金同。楊上善云：上古聖人使人行者，身先行之，爲不言之教，不言之教勝有言之教，故下百姓倣，行者衆，故曰下皆爲之。太一入從於中宫，朝八風。義具天元玉册中。"
                },
                {
                    "paragraph": "恬惔虚无，真氣從之，精神内守，病安從來？",
                    "zhushu": "恬惔虚无，靜也。法道清静，精氣内持，故其氣邪不能爲害。"
                },
                {
                    "paragraph": "是以志閑而少欲，心安而不懼，形勞而不倦。",
                    "zhushu": "内機息，故少欲；外紛靜，故心安。然情欲兩亡，是非一貫，起居皆適，故不倦也。"
                },
                {
                    "paragraph": "氣從以順，各從其欲，皆得所願。",
                    "zhushu": "志不貪，故所欲皆順；心易足，故所願必從。以不異求，故無難得也。老子曰：知足不辱，知止不殆，可以長久。"
                },
                {
                    "paragraph": "故美其食，",
                    "zhushu": "順精麤也。新校正云：按别本美一作甘。"
                },
                {
                    "paragraph": "任其服，",
                    "zhushu": "隨美惡也。"
                },
                {
                    "paragraph": "樂其俗，",
                    "zhushu": "去傾慕也。"
                },
                {
                    "paragraph": "髙下不相慕，其民故曰朴。",
                    "zhushu": "至無求也，是所謂心足也。老子曰：禍莫大於不知足，咎莫大於欲得。故知足之足，常足矣。蓋非謂物足者爲知足，心足者乃爲知足矣。不恣於欲，是則朴同。故聖人云：我無欲而民自朴。　新校正云：按别本云曰作日。"
                },
                {
                    "paragraph": "是以嗜欲不能勞其目，淫邪不能惑其心，",
                    "zhushu": "目不妄視，故嗜欲不能勞。心與𤣥同，故淫邪不能惑。老子曰：不見可欲，使心不亂。又曰：聖人爲腹不爲目也。"
                },
                {
                    "paragraph": "愚智賢不肖，不懼於物，故合於道。",
                    "zhushu": "情計两亡，不爲謀府，㝠心一觀，勝負俱捐，故心志保安，合同於道。庚桑楚曰：全汝形，抱汝生，無使汝思慮營營。　新校正云：按全，元起注本云合於道數。"
                },
                {
                    "paragraph": "所以能年皆度百嵗，而動作不衰者，以其徳全不危也。",
                    "zhushu": "不涉於危，故徳全也。荘子曰：執道者徳全，徳全者形全。形全者，聖人之道也。又曰：無爲而性命不全者，未之有也。"
                },
                {
                    "paragraph": "帝曰：人年老而無子者，材力盡邪，將天數然也？",
                    "zhushu": "材，謂材幹，可以立身者。"
                },
                {
                    "paragraph": "歧伯曰：女子七嵗，腎氣盛，齒更髪長。",
                    "zhushu": "老陽之數極於九，少陽之數次於七，女子爲少隂之氣，故以少陽數偶之，明隂陽氣和，乃能生成其形體，故七嵗腎氣盛，齒更髪長。"
                },
                {
                    "paragraph": "二七而天癸至，任脉通，太衝脉盛，月事以時下，故有子。",
                    "zhushu": "癸，謂壬癸，北方水干名也。任脉、衝脉，皆竒經脉也。腎氣全盛，衝、任流通，經血漸盈，應時而下，天真之氣降，與之從事，故云天癸也。然衝爲血海，任主胞胎，二者相資，故能有子。所以謂之月事者，平和之氣，常以三旬而一見也。故愆期者謂之有病。　新校正云：按全元起注本及《太素》、《甲乙經》俱作伏衝，下太衝同。"
                },
                {
                    "paragraph": "三七腎氣平均，故真牙生而長極。",
                    "zhushu": "真牙，謂牙之最後生者。腎氣平而真牙生者，表牙齒爲骨之餘也。"
                },
                {
                    "paragraph": "四七筋骨堅，髪長極，身體盛壯。",
                    "zhushu": "女子天癸之數，七七而終，年居四七，材力之半，故身體盛壯，長極於斯。"
                },
                {
                    "paragraph": "五七陽明脉衰，面始焦，髮始墮。",
                    "zhushu": "陽明之脉，氣營於面，故其衰也，髪墮面焦。靈樞經曰：足陽明之脉，起於鼻，交頞中，下循鼻外，入上齒中，還出俠口，環脣，下交承漿，却循頤後下廉，出大迎，循頰車，上耳前，過客主人，循髪際，至額顱。手陽明之脉，上頸貫頰，入下齒縫中，還出俠口，故面焦髪墮也。"
                },
                {
                    "paragraph": "六七三陽脉衰於上。面皆焦。髮始白。",
                    "zhushu": "三陽之脉，盡上於頭，故三陽衰則面皆焦，髪始白。所以衰者，婦人之生也，有餘於氣，不足於血，以其經月數泄脫之故。"
                },
                {
                    "paragraph": "七七任脉虚，太衝脉衰少，天癸竭，地道不通，故形壊而無子也。",
                    "zhushu": "經水絶止，是爲地道不通，衝任衰微，故云形壊無子。"
                },
                {
                    "paragraph": "丈夫八嵗。腎氣實，髮長齒更。",
                    "zhushu": "老隂之數極於十，少隂之數次於八。男子爲少陽之氣，故以少隂數合之。易繫辭曰：天九地十，則其數也。"
                },
                {
                    "paragraph": "二八腎氣盛。天癸至。精氣溢寫，隂陽和，故能有子。",
                    "zhushu": "男女有隂陽之質不同，天癸則精血之形亦異。隂静海滿而去血，陽動應合而泄精，二者通和，故能有子。易繋辭曰：男女搆精，萬物化生。此之謂也。"
                },
                {
                    "paragraph": "三八腎氣平均，筋骨勁强，故真牙生而長極。",
                    "zhushu": "以其好用故爾。"
                },
                {
                    "paragraph": "四八筋骨隆盛，肌肉滿壯。",
                    "zhushu": "丈夫天癸八八而終，年居四八，亦材之半也。"
                },
                {
                    "paragraph": "五八腎氣衰，髪墮齒槁。",
                    "zhushu": "腎主於骨，齒爲骨餘，腎氣既衰，精無所養，故令髪墮，齒復乾枯。"
                },
                {
                    "paragraph": "六八陽氣衰竭於上，面焦，髪鬢頒白。",
                    "zhushu": "陽氣，亦陽明之氣也。靈樞經曰：足陽明之脉，起於鼻，交頞中，下循鼻外，入上齒中，還出俠口環脣，下交承漿，却循頥後下廉，出大迎，循頬車，上耳前，過客主人，循髪際，至額顱。故衰於上，則面焦，髪鬢白也。"
                },
                {
                    "paragraph": "七八肝氣衰，筋不能動。天癸竭，精少，腎藏衰，形體皆極。",
                    "zhushu": "肝氣養筋，肝衰故筋不能動；腎氣養骨，腎衰故形體疲極。天癸巳竭，故精少也。匪惟材力衰謝，固當天數使然。"
                },
                {
                    "paragraph": "八八則齒髪去。",
                    "zhushu": "陽氣竭，精氣衰，故齒髪不堅，離形骸矣。去，落也。"
                },
                {
                    "paragraph": "腎者主水，受五藏六府之精而藏之，故五藏盛，乃能冩。",
                    "zhushu": "五藏六府，精氣淫溢而滲灌於腎，腎藏乃受而藏之。何以明之？靈樞經曰：五藏主藏精，藏精者不可傷。由是則五藏各有精，隨用而灌注於腎。此乃腎爲都㑹闗司之所，非腎一藏而獨有精，故曰：五藏盛乃能寫也。"
                },
                {
                    "paragraph": "今五藏皆衰，筋骨解墮，天癸盡矣，故髪鬢白，身體重，行歩不正，而無子耳。",
                    "zhushu": "所謂物壯則老，謂之天道者也。"
                },
                {
                    "paragraph": "帝曰：有其年已老而有子者，何也？",
                    "zhushu": "言似非天癸之數也。"
                },
                {
                    "paragraph": "歧伯曰：此其天夀過度，氣脉常通，而腎氣有餘也。",
                    "zhushu": "所禀天真之氣，本自有餘也。"
                },
                {
                    "paragraph": "此雖有子，男不過盡八八，女不過盡七七，而天地之精氣皆竭矣。",
                    "zhushu": "雖老而生子，子夀亦不能過天癸之數。"
                },
                {
                    "paragraph": "帝曰：夫道者，年皆百數，能有子乎？歧伯曰：夫道者，能却老而全形，身年雖夀，能生子也。",
                    "zhushu": "是所謂得道之人也。道成之證，如下章云："
                },
                {
                    "paragraph": "黄帝曰：余聞上古有真人者，提挈天地，把握隂陽。",
                    "zhushu": "真人，謂成道之人也。夫真人之身，隐見莫測，其爲小也，入於无間；其爲大也，徧於空境。其變化也，出入天地，内外莫見，迹順至真，以表道成之證。凡如此者，故能提挈天地，把握隂陽也。"
                },
                {
                    "paragraph": "呼吸精氣，獨立守神，肌肉若一。",
                    "zhushu": "真人心合於氣，氣合於神，神合於无，故呼吸精氣，獨立守神，肌膚若冰雪，綽約如處子。　新校正云：按全元起注本云：身肌宗一。太素同。楊上善云：真人身之肌體，與太極同質，故云宗一。"
                },
                {
                    "paragraph": "故能夀敝天地，无有終時，",
                    "zhushu": "體同於道，夀與道同，故能无有終時而夀盡天地也。敝，盡也。"
                },
                {
                    "paragraph": "此其道生。",
                    "zhushu": "惟至道生，乃能如是。"
                },
                {
                    "paragraph": "中古之時，有至人者，淳徳全道，",
                    "zhushu": "全其至道，故曰至人。然至人以此淳朴之徳，全彼妙用之道。　新校正云：詳楊上善云：積精全神，能至於徳，故稱至人。"
                },
                {
                    "paragraph": "和於隂陽。調於四時，",
                    "zhushu": "和，謂同和。調，謂調適。言至人動静，必適中於四時生長收藏之令，參同於隂陽寒暑升降之宜。"
                },
                {
                    "paragraph": "去世離俗，積精全神，",
                    "zhushu": "心逺世紛，身離俗染，故能積精而復全神。"
                },
                {
                    "paragraph": "游行天地之間，視聽八達之外。",
                    "zhushu": "神全故也。庚桑楚曰：神全之人，不慮而通，不謀而當，精照无外，志凝宇宙，若天地然。又曰：體合於心，心合於氣，氣合於神，神合於无。其有介然之有，唯然之音，雖遠際八荒之外，近在眉睫之内，來于我者，吾必盡知之。夫如是者，神全，故所以能矣。"
                },
                {
                    "paragraph": "此葢益其夀命而强者也，亦歸於真人。",
                    "zhushu": "同歸於道也。"
                },
                {
                    "paragraph": "其次有聖人者，處天地之和，從八風之理，",
                    "zhushu": "與天地合徳，與日月合明，與四時合其序，與鬼神合其吉凶。故曰：聖人所以處天地之淳和，順八風之正理者，欲其養正，避彼虚邪。"
                },
                {
                    "paragraph": "適嗜欲於世俗之間，无恚嗔之心，",
                    "zhushu": "聖人志深於道，故適於嗜欲，心全廣愛，故不有恚嗔。是以常徳不離，殁身不殆。"
                },
                {
                    "paragraph": "行不欲離於世，被服章",
                    "zhushu": "，新校正云：詳被服章三字疑衍，此三字上下文不屬。"
                },
                {
                    "paragraph": "舉不欲觀於俗，",
                    "zhushu": "聖人舉事行止，雖常在時俗之間，然其見爲則與時俗有異尓，何者？貴法道之清静也。老子曰：我獨異於人，而貴求食於母。母亦諭道也。"
                },
                {
                    "paragraph": "外不勞形於事，内无思想之患，",
                    "zhushu": "聖人爲无爲，事無事，是以内无思想，外不勞形。"
                },
                {
                    "paragraph": "以恬愉爲務，以自得爲功，",
                    "zhushu": "恬，静也。愉，悦也。法道清静，適性而動，故恱而自得也。"
                },
                {
                    "paragraph": "形體不敝，精神不散，亦可以百數。",
                    "zhushu": "外不勞形，内无思想，故形體不敝。精神保全，神守不離，故年登百數。此盖全性之所致爾。庚桑楚曰：聖人之於聲色滋味也，利於性則取之，害於性則捐之，此全性之道也。敝，疲敝也。"
                },
                {
                    "paragraph": "其次有賢人者，法則天地，象似日月。",
                    "zhushu": "次聖人者，謂之賢人。然自强不息，精了百端，不慮而通，發謀必當，志同於天地，心燭於洞幽，故曰法則天地，象似日月也。"
                },
                {
                    "paragraph": "辯列星辰，逆從隂陽，分别四時，",
                    "zhushu": "星，衆星也。辰，北辰也。辯列者，謂定内外星官座位之所，於天三百六十五度逺近之分次也。逆從隂陽者，謂以六甲等法，逆順數而推歩吉凶之徴兆也。隂陽書曰：人中甲子，從甲子起，以乙丑爲次，順數之；地下甲子，從甲戌起，以癸酉爲次，逆數之。此之謂逆從也。分别四時者，謂分其氣序也。春温，夏暑熱，秋清凉，冬冰冽，此四時之氣序也。"
                },
                {
                    "paragraph": "將從上古，合同於道，亦可使益夀而有極時。",
                    "zhushu": "將從上古，合同於道，謂如上古知道之人，法於隂陽，和於術數，食飲有節，起居有常，不妄作勞也。上古知道之人，年度百嵗而去，故可使益夀而有極時也。",
                    "type": 2
                },
                {
                    "paragraph": "上古天真論：徇。",
                    "zhushu": "徐閏切。疾也。"
                },
                {
                    "paragraph": "痺。",
                    "zhushu": "必至切。"
                },
                {
                    "paragraph": "更齒。",
                    "zhushu": "上古行切。下齒更同。"
                },
                {
                    "paragraph": "恬憺。",
                    "zhushu": "上啼亷切。下音淡。"
                },
                {
                    "paragraph": "頞。",
                    "zhushu": "於葛切。"
                },
                {
                    "paragraph": "俠口。",
                    "zhushu": "胡夾切。下同。"
                },
                {
                    "paragraph": "額顱。",
                    "zhushu": "落胡切。"
                },
                {
                    "paragraph": "滲灌。",
                    "zhushu": "上所禁切。"
                },
                {
                    "paragraph": "解墯。",
                    "zhushu": "上上聲。"
                },
                {
                    "paragraph": "夀敝。",
                    "zhushu": "毗祭切。"
                },
                {
                    "paragraph": "眉睫。",
                    "zhushu": "音接。"
                },
                {
                    "paragraph": "恚嗔。",
                    "zhushu": "上於桂切。"
                },
                {
                    "paragraph": "愉。",
                    "zhushu": "音俞。"
                }
            ]
        },
        {
            "name": "四氣調神大論篇第二",
            "paragraphs": [
                {
                    "paragraph": "四氣調神大論篇第二",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "春三月，此謂發陳，",
                    "zhushu": "春陽上升，氣潛發㪚，生育庶物，陳其姿容，故曰發陳也。所謂春三月者，皆因節𠉀而命之，夏秋冬亦然。"
                },
                {
                    "paragraph": "天地俱生，萬物以榮。",
                    "zhushu": "天氣温，地氣發，温發相合，故萬物滋榮。"
                },
                {
                    "paragraph": "夜卧早起，廣歩於庭，",
                    "zhushu": "温氣生，寒氣散，故夜卧早起，廣歩於庭。"
                },
                {
                    "paragraph": "被髪緩形，以使志生。",
                    "zhushu": "法，象也。春氣發生於萬物之首，故被髪緩形，以使志意發生也。"
                },
                {
                    "paragraph": "生而勿殺，予而勿奪，賞而勿罰，",
                    "zhushu": "春氣發生，施无求報，故養生者，必順於時也。"
                },
                {
                    "paragraph": "此春氣之應，養生之道也。",
                    "zhushu": "所謂因時之序也。然立春之節。初五日東風解凍。次五日蟄蟲始振。後五日魚上冰。次雨水氣。初五日獺祭魚。次五日鴻鴈來。後五日草木萌動。次仲春驚蟄之節。初五日小桃華。　新校正云。詳小桃華。月令作桃始華。次五日倉庚鳴。後五日鷹化爲鳩。次春分氣。初五日𤣥鳥至。次五日雷乃發聲。芍藥榮。後五日始電。次季春清明之節，初五日桐始華，次五日田鼠化爲鴽，牡丹華，後五日虹始見。次榖雨氣，初五日萍始生，次五日鳴鳩拂其羽，後五日戴勝降于桑。凡此六氣，一十八𠉀，皆春陽布發生之令，故養生者必謹奉天時也。新校正云：詳芍藥榮、牡丹華，今月令無。"
                },
                {
                    "paragraph": "逆之則傷肝，夏爲寒變，奉長者少。",
                    "zhushu": "逆，謂反行秋令也。肝象木，王於春，故行秋令則肝氣傷。夏火王而木廢，故病生於夏。然四時之氣，春生夏長，逆春傷肝，故少氣以奉於夏長之令也。"
                },
                {
                    "paragraph": "夏三月，此謂蕃秀。",
                    "zhushu": "陽自春生，至夏洪盛，物生以長，故蕃秀也。蕃，茂也，盛也。秀，華也，美也。"
                },
                {
                    "paragraph": "天地氣交，萬物華實。",
                    "zhushu": "舉夏至也。脉要精㣲論曰：夏至四十五日，隂氣㣲上，陽氣㣲下，由是則天地氣交也。然陽氣施化，隂氣結成，成化相合，故萬物華實也。隂陽應象大論曰：陽化氣，隂成形。"
                },
                {
                    "paragraph": "夜卧早起，無厭於日，使志無怒，使華英成秀，使氣得泄，若所愛在外。",
                    "zhushu": "緩陽氣則物化，寛志意則氣泄，物化則華英成秀，氣泄則膚腠宣通，時令發揚，故所愛亦順陽而在外也。"
                },
                {
                    "paragraph": "此夏氣之應，養長之道也。",
                    "zhushu": "立夏之節，初五日，螻蟈鳴，次五日，蚯蚓出，後五日，赤箭生。　新校正：云：按月令作王𤓰生。次小滿氣，初五日，呉葵華。新校正云：按月令作苦菜秀。次五日，靡草死，後五日，小暑至。次仲夏，芒種之節，初五日，螗螂生，次五日，鵙始鳴，後五日，反舌無聲。次夏至氣，初五日，鹿角解，次五日，蜩始鳴，後五日，半夏生，木堇榮。次季夏，小暑之節，初五日，温風至，次五日，蟋蟀居壁，後五日，鷹乃學習。次大暑氣，初五日，腐草化爲螢，次五日，土潤溽暑，後五日，大雨時行。凡此六氣，一十八𠉀，皆夏氣揚蕃秀之令，故養生者必敬順天時也。　新校正云：詳木堇榮，今月令無。"
                },
                {
                    "paragraph": "逆之則傷心，秋爲痎瘧，奉收者少，冬至重病。",
                    "zhushu": "逆，謂反行冬令也。痎，痎瘦之瘧也。心象火，王於夏，故行冬令，則心氣傷。秋金王而火廢，故病𤼵於秋而爲痎瘧也。然四時之氣，秋收冬藏，逆夏傷心，故少氣以奉於秋收之令也。冬水勝火，故重病於冬至之時也。"
                },
                {
                    "paragraph": "秋三月，此謂容平。",
                    "zhushu": "萬物夏長，華實已成，容狀至秋，平而定也。"
                },
                {
                    "paragraph": "天氣以急，地氣以明，",
                    "zhushu": "天氣以急，風聲切也；地氣以明，物色變也。"
                },
                {
                    "paragraph": "早卧早起，與雞俱興，",
                    "zhushu": "懼中寒露，故早卧；欲使安寧，故早起。"
                },
                {
                    "paragraph": "使志安寧，以緩秋刑，",
                    "zhushu": "志氣躁，則不慎其動，不慎其動，則助秋刑急，順殺伐生，故使志安寧，緩秋刑也。"
                },
                {
                    "paragraph": "收斂神氣，使秋氣平，",
                    "zhushu": "神蕩則欲熾，欲熾則傷和氣，和氣既傷，則秋氣不平調也，故收斂神氣，使秋氣平也。"
                },
                {
                    "paragraph": "無外其志，使肺氣清。",
                    "zhushu": "亦順秋氣之收斂也。"
                },
                {
                    "paragraph": "此秋氣之應，養收之道也。",
                    "zhushu": "立秋之節，初五日，凉風至，次五日，白露降，後五日，寒蟬鳴，次處暑氣，初五日，鷹乃祭鳥，次五日，天地始肅，後五日，禾乃登。次仲秋，白露之節，初五日，盲風至，鴻鴈來，次五日，𤣥鳥歸，後五日，羣鳥養羞。次秋分氣，初五日，雷乃收聲，次五日，蟄蟲坯户，景天華，後五日，水始涸。次季秋，寒露之節，初五日，鴻鴈來賔，次五日，雀入大水，爲蛤，後五日，菊有黄華，次霜降氣，初五日，豺乃祭獸，次五日，草木黄落，後五日，蟄蟲咸俯。凡此六氣，一十八𠉀，皆秋氣，正收斂之令，故養生者必謹奉天時也。新校正云：詳景天華三字，今月令無。"
                },
                {
                    "paragraph": "逆之則傷肺，冬爲飱泄，奉藏者少。",
                    "zhushu": "逆，謂反行夏令也。肺象金，王於秋，故行夏令則氣傷。冬水王而金廢，故病𤼵於冬。飱泄者，食不化而泄中也。逆秋傷肺，故少氣以奉於冬藏之令也。"
                },
                {
                    "paragraph": "冬三月，此謂閉藏。",
                    "zhushu": "草木凋，蟄蟲去，地户閉塞，陽氣伏藏。"
                },
                {
                    "paragraph": "水冰地坼，無擾乎陽，",
                    "zhushu": "陽氣下沈，水冰地坼，故宜周宻，不欲煩勞。擾，謂煩也，勞也。"
                },
                {
                    "paragraph": "早卧晩起，必待日光。",
                    "zhushu": "避於寒也。"
                },
                {
                    "paragraph": "使志若伏若匿，若有私意，若己有得，",
                    "zhushu": "皆謂不欲妄出於外，觸冐寒氣也。故下文云："
                },
                {
                    "paragraph": "去寒就温，無泄皮膚，使氣亟奪。",
                    "zhushu": "去寒就溫，言居深室也。靈樞經曰：冬日在骨，蟄蟲周密，君子居室，無泄皮膚。謂勿汗也。汗則陽氣發泄，陽氣𤼵泄，則數爲寒氣所廹，奪之。亟數也。"
                },
                {
                    "paragraph": "此冬氣之應，養藏之道也。",
                    "zhushu": "立冬之節，初五日，水始冰，次五日，地始凍，後五日，雉入大水爲蜃。次小雪氣，初五日，虹藏不見，次五日，天氣上騰，地氣下降，後五日，閉塞而成冬。次仲冬，大雪之節，初五日，冰益壯，地始拆，鶡鳥不鳴，次五日，虎始交，後五日，芸始生，荔挺出。次冬至氣，初五日，蚯蚓結，次五日，麋角解，後五日，水泉動。次季冬，小寒之節，初五日，鴈北鄉，次五日，鷙鳥厲疾，後五日，水澤腹堅。凡此六氣，一十八𠉀，皆冬氣，正飬藏之令，故養生者，必謹奉天時也。"
                },
                {
                    "paragraph": "逆之則傷腎，春爲痿厥，奉生者少。",
                    "zhushu": "逆，謂反行夏令也。腎象水，王於冬，故行夏令則腎氣傷。春木王而水廢，故病發於春也。逆冬傷腎，故少氣以奉於春生之令也。"
                },
                {
                    "paragraph": "天氣，清淨光明者也。",
                    "zhushu": "言天明不竭，以清淨故，致人之夀延長，亦由順動而得，故言天氣以示於人也。"
                },
                {
                    "paragraph": "藏徳不止，",
                    "zhushu": "新校正云：按别本，止一作上。"
                },
                {
                    "paragraph": "故不下也。",
                    "zhushu": "四時成序，七曜周行，天不形言，是藏徳也。徳隱則應用不屈，故不下也。老子曰：上徳不徳，是以有徳也。言天至尊髙，徳猶見隱也，況全生之道，而不順天乎。"
                },
                {
                    "paragraph": "天明則日月不明，邪害空竅，",
                    "zhushu": "天所以藏徳者，爲其欲隱大明，故。大明見則小明滅，故大明之徳不可不藏。天若自明，則日月之明隱矣。所諭者何？言人之真氣亦不可泄露，當清淨法道，以保天真。苟離於道，則虚邪入於空竅。"
                },
                {
                    "paragraph": "陽氣者閉塞，地氣者冒明。",
                    "zhushu": "陽，謂天氣，亦風熱也。地氣謂濕，亦雲霧也。風熱之害人，則九竅閉塞；霧濕之爲病，則掩翳精明。取類者，在天則日月不光，在人則兩目藏曜也。靈樞經曰：天有日月，人有眼目。易曰：喪明于易。豈非失養正之道邪？"
                },
                {
                    "paragraph": "雲霧不精，則上應白露不下，",
                    "zhushu": "霧者，雲之類，露者，雨之類。夫陽盛則地不上應，隂虚則天不下交，故雲霧不化，精㣲之氣，上應於天，而爲白露不下之咎矣。隂陽應象大論曰：地氣上爲雲，天氣下爲雨。雨出地氣，雲出天氣，明二氣交合，乃成雨露。方盛衰論曰：至隂虚，天氣絶。至陽盛，地氣不足。明氣不相召，亦不能交合也。"
                },
                {
                    "paragraph": "交通不表，萬物命故不施，不施則名木多死。",
                    "zhushu": "夫雲霧不化其精㣲，雨露不霑於原澤，是爲天氣不降，地氣不騰，變化之道既虧，生育之源斯泯，故萬物之命，無禀而生。然其死者，則名木先應，故云名木多死也。名，謂名果珍木。表，謂表陳其状也。易繫辭曰：天地絪緼，萬物化醇。然不表交通，則爲否也。易曰：天地不交，否。"
                },
                {
                    "paragraph": "惡氣不發，風雨不節，白露不下，則菀藁不榮，",
                    "zhushu": "惡，謂害氣也。發，謂散發也。節，謂節度也。菀，謂藴積也。槀，謂枯槀也。言害氣伏藏而不散發，風雨無度，折傷復多，槀木藴積，春不榮也。豈惟其物獨遇是而有之哉？人離於道亦有之矣，故下文曰："
                },
                {
                    "paragraph": "賊風數至，暴雨數起，天地四時不相保，與道相失，則未央絶滅。",
                    "zhushu": "不順四時之和，數犯八風之害，與道相失，則天真之氣未期乆逺而致滅亡。央，乆也，逺也。"
                },
                {
                    "paragraph": "唯聖人從之，故身無竒病，萬物不失，生氣不竭。",
                    "zhushu": "道非逺於人，人心逺於道。惟聖人心合於道，故夀命无窮。從，猶順也，謂順四時之令也。然四時之令，不可逆之，逆之則五藏内傷而他病起。"
                },
                {
                    "paragraph": "逆春氣，則少陽不生，肝氣内變；",
                    "zhushu": "生，謂動出也。陽氣不出，内鬱於肝，則肝氣混糅，變而傷矣。"
                },
                {
                    "paragraph": "逆夏氣，則太陽不長，心氣内洞；",
                    "zhushu": "長，謂外茂也。洞，謂中空也。陽不外茂，内薄於心，燠熱内消，故心中空也。"
                },
                {
                    "paragraph": "逆秋氣，則太隂不收，肺氣焦滿；",
                    "zhushu": "收，謂收斂。焦，謂上焦也。太隂行氣，主化上焦，故肺氣不收，上焦滿也。　新校正云：按焦滿，全元起本作進滿，甲乙、太素作焦滿。"
                },
                {
                    "paragraph": "逆冬氣，則少隂不藏，腎氣獨沈。",
                    "zhushu": "沈，謂沈伏也。少隂之氣，内通於腎，故少隂不伏，腎氣獨沈。　新校正云：詳獨沈，太素作沈濁。"
                },
                {
                    "paragraph": "夫四時隂陽者，萬物之根本也。",
                    "zhushu": "時序運行，隂陽變化，天地合氣，生育萬物，故萬物之根，悉歸於此。"
                },
                {
                    "paragraph": "所以聖人春夏養陽，秋冬養隂，以從其根，",
                    "zhushu": "陽氣根於隂，隂氣根於陽。無隂則陽無以生，無陽則隂無以化。全隂則陽氣不極，全陽則隂氣不窮。春食凉，夏食寒，以養於陽；秋食温，冬食熱，以養於隂。滋苗者必固其根，伐下者必枯其上。故以斯調節，從順其根，二氣常存，盖由根固，百刻，曉暮，食亦宜然。"
                },
                {
                    "paragraph": "故與萬物沈浮於生長之門。",
                    "zhushu": "聖人所以身無竒病，生氣不竭者，以順其根也。"
                },
                {
                    "paragraph": "逆其根，則伐其本，壊其真矣。",
                    "zhushu": "是則失四時隂陽之道也。"
                },
                {
                    "paragraph": "故隂陽四時者，萬物之終始也，死生之本也。逆之則災害生，從之則苛疾不起，是謂得道。",
                    "zhushu": "謂得養生之道。苛者，重也。"
                },
                {
                    "paragraph": "道者，聖人行之，愚者佩之。",
                    "zhushu": "聖人心合於道，故勤而行之；愚者性守於迷，故佩服而已。老子曰：道者同於道，徳者同於徳，失者同於失。同於道者，道亦得之；同於徳者，徳亦得之；同於失者，失亦得之。愚者未同於道徳，則可謂失道者也。"
                },
                {
                    "paragraph": "從隂陽則生，逆之則死；從之則治，逆之則亂。反順爲逆，是謂内格。",
                    "zhushu": "格，拒也。謂内性格拒於天道也。"
                },
                {
                    "paragraph": "是故聖人不治已病治未病，不治已亂治未亂，此之謂也。",
                    "zhushu": "知之至也。"
                },
                {
                    "paragraph": "夫病已成而後藥之，亂已成而後治之，譬猶渇而穿井。鬬而鑄錐，不亦晩乎？",
                    "zhushu": "知不及時也。備禦虚邪，事符握虎，噬而後藥，雖悔何爲。",
                    "type": 2
                },
                {
                    "paragraph": "四氣調神大論：予而。",
                    "zhushu": "上音與。"
                },
                {
                    "paragraph": "獺。",
                    "zhushu": "他達切。"
                },
                {
                    "paragraph": "鴽。",
                    "zhushu": "音如。鶉也。"
                },
                {
                    "paragraph": "蕃秀。",
                    "zhushu": "上音煩。"
                },
                {
                    "paragraph": "螻蟈。",
                    "zhushu": "上音樓。下古獲切。蛙也。"
                },
                {
                    "paragraph": "蚯蚓。",
                    "zhushu": "上音丘。下以志切。"
                },
                {
                    "paragraph": "鵙。",
                    "zhushu": "古閴切。搏勞鳥也。"
                },
                {
                    "paragraph": "蜩。",
                    "zhushu": "音條。"
                },
                {
                    "paragraph": "溽暑。",
                    "zhushu": "上音辱。"
                },
                {
                    "paragraph": "痎。",
                    "zhushu": "音皆。瘦瘧也。"
                },
                {
                    "paragraph": "欲熾。",
                    "zhushu": "尺志切。"
                },
                {
                    "paragraph": "坯户。",
                    "zhushu": "上歩回切。"
                },
                {
                    "paragraph": "始涸。",
                    "zhushu": "胡各切。"
                },
                {
                    "paragraph": "豺。",
                    "zhushu": "音柴。"
                },
                {
                    "paragraph": "亟奪。",
                    "zhushu": "上去吏切。"
                },
                {
                    "paragraph": "鶡。",
                    "zhushu": "苦割切。"
                },
                {
                    "paragraph": "荔挺。",
                    "zhushu": "上力計切。下大頂切。"
                },
                {
                    "paragraph": "北鄉。",
                    "zhushu": "音向。"
                },
                {
                    "paragraph": "雊。",
                    "zhushu": "古豆切。雉鳴。"
                },
                {
                    "paragraph": "爲否。",
                    "zhushu": "符鄙切。下不交否同。"
                },
                {
                    "paragraph": "燠熱。",
                    "zhushu": "上於六切。"
                }
            ]
        },
        {
            "name": "生氣通天論篇第三",
            "paragraphs": [
                {
                    "paragraph": "生氣通天論篇第三",
                    "zhushu": "新校正云：按全元起注本在第四卷，",
                    "type": 1
                },
                {
                    "paragraph": "黄帝曰：夫自古通天者，生之本，本於隂陽。天地之間，六合之内，其氣九州、九竅、五藏、十二節，皆通乎天氣。",
                    "zhushu": "六合，謂四方上下也。九州，謂冀、兖、青、徐、荆、揚、豫、梁、雍也。外布九州，而内應九竅，故云九州九竅也。五藏，謂五神藏也。五神藏者，肝藏魂，心藏神，脾藏意，肺藏魄，腎藏志，而此成形矣。十二節者，十二氣也。天之十二節氣，人之十二經脉，而外應之，咸同天紀，故云皆通乎天氣也。十二經脉者，謂手三隂三陽、足三隂三陽也。　新校正云：詳通天者生之本六節，藏象注甚詳。又按鄭康成云：九竅者，謂陽竅七，隂竅二也。"
                },
                {
                    "paragraph": "其生五，其氣三。數犯此者，則邪氣傷人，此夀命之本也。",
                    "zhushu": "言人生之所運爲，則内依五氣以立，然其鎮塞天地之内，則氣應三元以成。三謂天氣、地氣、運氣也。犯，謂邪氣觸犯於生氣也。邪氣數犯，則生氣傾危，故寳養天真，以爲夀命之本也。庚桑楚曰：聖人之制萬物也，以全其天，天全則神全矣。靈樞經曰：血氣者，人之神，不可不謹養。此之謂也。"
                },
                {
                    "paragraph": "蒼天之氣，清淨則志意治，順之則陽氣固，",
                    "zhushu": "春爲蒼天發生之主也。陽氣者，天氣也。隂陽應象大論曰：清陽爲天。則其義也。本天全神全之理，全則形亦全矣。"
                },
                {
                    "paragraph": "雖有賊邪，弗能害也。此因時之序。",
                    "zhushu": "以因天四時之氣序，故賊邪之氣弗能害也。"
                },
                {
                    "paragraph": "故聖人傳精神，服天氣，而通神明。",
                    "zhushu": "夫精神可傳，惟聖人得道者乃能爾。乆服天真之氣，則妙用自通於神明也。"
                },
                {
                    "paragraph": "失之則内閉九竅，外壅肌肉，衞氣散解，",
                    "zhushu": "失，謂逆蒼天清淨之理也。然衞氣者，合天之陽氣也。上篇曰：陽氣者閉塞，謂陽氣之病人，則竅寫閉塞也。靈樞經曰：衞氣者，所以温分肉而充皮膚，肥腠理而司開闔。故失其度，則内閉九竅，外壅肌肉，以衞不營運，故言散解也。"
                },
                {
                    "paragraph": "此謂自傷，氣之削也。",
                    "zhushu": "夫逆蒼天之氣，違清淨之理，使正真之氣如削去之者，非天降之，人自爲之爾。"
                },
                {
                    "paragraph": "陽氣者，若天與日，失其所，則折夀而不彰。",
                    "zhushu": "此明前陽氣之用也。諭人之有陽，若天之有日。天失其所，則日不明，人失其所，則陽不固。日不明則天境暝昧，陽不固則人夀夭折。"
                },
                {
                    "paragraph": "故天運當以日光明，",
                    "zhushu": "言人之生，固宜藉其陽氣也。"
                },
                {
                    "paragraph": "是故陽因而上，衞外者也。",
                    "zhushu": "此所以明陽氣運行之部分，輔衛人身之正用也。"
                },
                {
                    "paragraph": "因於寒，欲如運樞，起居如驚，神氣乃浮。",
                    "zhushu": "欲如運樞，謂内動也。起居如驚，謂暴卒也。言因天之寒，當深居周宻，如樞紐之内動，不當煩擾筋骨，使陽氣發泄於皮膚，而傷於寒毒也。若起居暴卒，馳騁荒佚，則神氣浮越，无所綏寧矣。脉要精㣲論曰：冬日在骨，蟄蟲周宻，君子居室。四氣調神大論曰：冬三月，此謂閉藏，水冰地坼，無擾乎陽。又曰：使志若伏若匿，若有私意，若己有得，去寒就温，无泄皮膚，使氣亟奪，此之謂也。　新校正云：按全元起本作連樞。元起云：陽氣定如連樞者，動繋也。"
                },
                {
                    "paragraph": "因於暑，汗煩則喘喝，靜則多言。",
                    "zhushu": "此則不能靜慎，傷於寒毒，至夏而變暑病也。煩，謂煩躁。靜，謂安靜。喝，謂大呵出聲也。言病因於暑，則當汗泄，不爲發表，邪熱内攻，中外俱熱，故煩躁喘數，大呵而出其聲也。若不煩躁，内熱外凉，瘀熱攻中，故多言而不次也。喝一爲鳴。"
                },
                {
                    "paragraph": "體若燔炭，汗出而散。",
                    "zhushu": "此重明可汗之理也。爲體若燔炭之炎熱者，何以救之？必以汗出，乃熱氣施散，燔一爲燥，非也。"
                },
                {
                    "paragraph": "因於濕，首如裹，濕熱不攘，大筋緛短，小筋㢮長，緛短爲拘，㢮長爲痿。",
                    "zhushu": "表熱爲病，當汗泄之，反濕其首，若濕物裹之，望除其熱。熱氣不釋，兼濕内攻，大筋受熱，則縮而短，小筋得濕則引而長。縮短故拘攣而不伸，引長故痿弱而無力。攘，除也。緛，縮也。㢮，引也。"
                },
                {
                    "paragraph": "因於氣，爲腫，四維相代，陽氣乃竭。",
                    "zhushu": "素常氣疾，濕熱，加之，氣濕熱爭，故爲腫也。然邪氣漸盛，正氣浸㣲，筋骨血肉，互相代負，故云四維相代也。致邪代正，氣不宣通，衛無所從，便至衰竭，故言陽氣乃竭也。衛者，陽氣也。"
                },
                {
                    "paragraph": "陽氣者，煩勞則張，精絶，辟，積於夏，使人煎厥。",
                    "zhushu": "此又誡起居暴卒，煩擾陽和也。然煩擾陽和，勞疲筋骨，動傷神氣，耗竭天真，則筋脉䐜脹，精氣竭絶，既傷腎氣，又損膀胱，故當於夏時使人煎厥，以煎迫而氣逆，因以煎厥爲名。厥，謂氣逆也。煎厥之状，當如下説。　新校正云：按脉解云：所謂少氣善怒者，陽氣不治，陽氣不治，陽氣不得出，肝氣當治而未得，故善怒。善怒者。名曰煎厥。"
                },
                {
                    "paragraph": "目盲不可以視，耳閉不可以聽，潰潰乎若壊都，汩汩乎不可止。",
                    "zhushu": "既且傷腎，又竭膀胱。腎經内屬於耳中，膀胱脉生於目眥，故目盲所視，耳閉厥聴。大矣哉！斯乃房之患也。既盲目視，又閉耳聰，則志意心神、筋骨腸胃，潰潰乎若壊都，汩汩乎煩悶而不可止也。"
                },
                {
                    "paragraph": "陽氣者，大怒則形氣絶，而血菀於上，使人薄厥。",
                    "zhushu": "此又誡喜怒不節，過用病生也。然怒則傷腎，甚則氣絶，大怒則氣逆，而陽不下行，陽逆故血積於心胷之内矣。上，謂心胷也。然隂陽相薄，氣血奔并，因薄厥生，故名薄厥。舉痛論曰：怒則氣逆，甚則嘔血。靈樞經曰：盛怒而不止則傷志。隂陽應象大論曰：喜怒傷氣。由此則怒甚氣逆，血積於心胷之内矣。菀，積也。"
                },
                {
                    "paragraph": "有傷於筋，縱，其若不容。",
                    "zhushu": "怒而過用，氣或迫筋，筋絡内傷，機闗縱緩，形容痿廢，若不維持。"
                },
                {
                    "paragraph": "汗出偏沮，使人偏枯。",
                    "zhushu": "夫人之身，常偏汗出而濕潤者，乆乆偏枯，半身不隨。　新校正云：按沮。千金。作祖。全元起本作恒。"
                },
                {
                    "paragraph": "汗出見濕，乃生痤疿。",
                    "zhushu": "陽氣發泄，寒水制之，熱怫内餘，鬱於皮裏，甚爲痤癤，微作疿瘡。疿，風癮也。"
                },
                {
                    "paragraph": "髙梁之變，足生大丁，受如持虚。",
                    "zhushu": "髙，膏也。梁，梁也。不忍之人，汗出淋洗，則結爲痤疿。膏梁之人，内多滯熱，皮厚肉宻，故内變爲丁矣。外濕既侵，中熱相感，如持虚器，受此邪毒，故曰受如持虚。所以丁生於足者，四支爲諸陽之本也，以其甚費於下，邪毒襲虚故爾。　新校正云：按丁生之處，不常於足，盖謂膏梁之變，饒生大丁，非偏著足也。"
                },
                {
                    "paragraph": "勞汗當風，寒薄爲皶，𣡸乃痤。",
                    "zhushu": "時月寒凉，形勞汗發，淒風外薄，膚腠居寒，脂液遂凝，稸於𤣥府，依空渗涸。皶刺長於皮中，形如米，或如針，久者上黒，長一分餘，色白黄而瘦於𤣥府中，俗曰粉刺，解表已。𤣥府，謂汗空也。痤，謂色赤瞋憤，内藴血膿，形小而大，如酸棗，或如按豆，此皆陽氣内欝所爲，待耎而攻之，大甚，焫出之。"
                },
                {
                    "paragraph": "陽氣者，精則養神，柔則養筋，",
                    "zhushu": "此又明陽氣之運養也。然陽氣者，内化精微，養於神氣，外爲柔耎，以固於筋，動靜失宜，則生諸疾。"
                },
                {
                    "paragraph": "開闔不得，寒氣從之，乃生大僂。",
                    "zhushu": "開，謂皮腠發泄。闔，謂𤣥府閉封。然開闔失宜，爲寒所襲，内深，筋絡，結固，虚寒，則筋絡拘緛，形容僂俯矣。靈樞經曰：寒則筋急。此其類也。"
                },
                {
                    "paragraph": "陷脉爲瘻，留連肉腠，",
                    "zhushu": "陷脉，謂寒氣陷缺其脉也。積寒留舍，經血稽凝，乆瘀肉攻，結於肉理，故發爲瘍。瘻，肉腠相連。"
                },
                {
                    "paragraph": "俞氣化薄，傳爲善畏，及爲驚駭。",
                    "zhushu": "言若寒中於背，俞之氣，變化入深，而薄於藏府者，則善爲恐畏，及發爲驚駭也。"
                },
                {
                    "paragraph": "營氣不從，逆於肉理，乃生癰腫。",
                    "zhushu": "營逆則血鬱，血鬱則熱聚爲膿，故爲癰腫也。正理論云：熱之所過，則爲癰腫。"
                },
                {
                    "paragraph": "魄汗未盡，形弱而氣爍，穴俞以閉，發爲風瘧。",
                    "zhushu": "汗出未止，形弱氣消，風寒薄之，穴俞隨閉，熱藏不出，以至於秋。秋陽復收，兩熱相合，故令振慄。寒熱相移，以所起爲風，故名風瘧也。金匱眞言論曰：夏暑汗不岀者，秋成風瘧。蓋論從風而爲是也。故下文曰："
                },
                {
                    "paragraph": "故風者，百病之始也，清靜則肉腠閉拒，雖有大風苛毒，弗之能害。此因時之序也。",
                    "zhushu": "夫嗜欲不能勞其目，淫邪不能惑其心，不妄作勞，是爲清靜。以其清靜，故能肉腠閉，皮膚宻，真正内拒，虚邪不侵。然大風苛毒，不必常求於人，蓋由人之冒犯爾。故清淨則肉腠閉，陽氣拒，大風苛毒，弗能害之。清靜者，但因循四時氣序，養生調節之宜，不妄作勞，起居有度，則生氣不竭，永保康寧。"
                },
                {
                    "paragraph": "故病乆則傳化，上下不并，良醫弗爲。",
                    "zhushu": "并，謂氣交通也。然病之深乆，變化相傳，上下不通，隂陽否隔，雖醫良法妙，亦何以爲之？隂陽應象大論曰：夫善用針者，從隂引陽，從陽引隂，以右治左，以左治右。若是氣相格拒，故良醫弗可爲也。"
                },
                {
                    "paragraph": "故陽畜積病死，而陽氣當隔，隔者當冩，不亟正治，粗乃敗之。",
                    "zhushu": "言三陽畜積，怫結不通，不急冩之，亦病而死。何者？畜積不已，亦上下不并矣。何以驗之？隔塞不便，則其證也。若不急冩，粗工輕侮，必見敗亡也。隂陽别論曰：三陽結謂之隔。又曰：剛與剛，陽氣破散，隂氣乃消亡。淖則剛柔不和，經氣乃絶。"
                },
                {
                    "paragraph": "故，陽氣者，一日而主外，",
                    "zhushu": "晝則陽氣在外。周身行二十五度。靈樞經曰：目開則氣上行於頭。衛氣行於陽二十五度也。"
                },
                {
                    "paragraph": "平旦人氣生，日中而陽氣隆，日西而陽氣已虚，氣門乃閉。",
                    "zhushu": "隆，猶髙也，盛也。夫氣之有者，皆自少而之壯，積暖以成炎，炎極又凉，物之理也。故陽氣平曉生，日中盛，日西而已减，虚也。氣門，謂𤣥府也，所以發泄經脉營衛之氣，故謂之氣門也。"
                },
                {
                    "paragraph": "是故暮而收拒，無擾筋骨，無見霧露。反此三時，形乃困薄。",
                    "zhushu": "皆所以順陽氣也。陽出則出，陽藏則藏，暮陽氣衰，内行隂分，故宜收斂以拒虚邪。擾筋骨則逆陽精耗，見霧露則寒濕具侵，故順此三時，乃天真乆逺也。"
                },
                {
                    "paragraph": "歧伯曰：",
                    "zhushu": "新校正云：詳篇首云帝曰，此歧伯曰，非相對問也。"
                },
                {
                    "paragraph": "隂者，藏精而起亟也；陽者，衛外而爲固也。",
                    "zhushu": "言在人之用也。亟，數也。"
                },
                {
                    "paragraph": "隂不勝其陽。則脉流薄疾。并乃狂。",
                    "zhushu": "薄疾，謂極虚而急數也。并，謂盛實也。狂，謂狂走或妄攀登也。陽并於四支則狂。陽明脉解曰：四支者，諸陽之本也。陽盛則四支實，實則能登髙而歌也。熱盛於身，故棄衣欲走也。夫如是者，皆爲隂，不勝其陽也。"
                },
                {
                    "paragraph": "陽不勝其隂，則五藏氣爭，九竅不通。",
                    "zhushu": "九竅者，内屬於藏，外設爲官，故五藏氣爭，則九竅不通也。言九竅，謂前隂後隂。不通，兼言上七竅也。若兼，則目爲肝之官，鼻爲肺之官，口爲脾之官，耳爲腎之官，舌爲心之官，舌非通竅也。金匱真言論曰：南方赤色，入通於心，開竅於耳；北方黒色，入通於腎，開竅於二隂故也。"
                },
                {
                    "paragraph": "是以聖人陳隂陽，筋脉和同，骨髓堅固，氣血皆從。",
                    "zhushu": "從，順也。言循隂陽法，近養生道，則筋脉骨髓各得其宜，故氣血皆能順時和氣也。"
                },
                {
                    "paragraph": "如是則内外調和，邪不能害，耳目聦明，氣立如故。",
                    "zhushu": "邪氣不剋，故真氣獨立而如常。若失聖人之道，則致疾於身。故下文引曰："
                },
                {
                    "paragraph": "風客淫氣，精乃亡，邪傷肝也。",
                    "zhushu": "自此以下四科，並謂失聖人之道也。風氣應肝，故風淫精亡則傷肝也。隂陽應象大論曰：風氣通於肝也。風薄則熱起，熱盛則水乾，水乾則腎氣不營，故精乃亡也。亡，無也。　新校正云：按全元起云：淫氣者，隂陽之亂氣。因其相亂而風客之，則傷精，傷精則邪入於肝也。"
                },
                {
                    "paragraph": "因而飽食，筋脉横解，腸澼爲痔。",
                    "zhushu": "甚飽則腸胃横滿，腸胃滿則筋脉解而不屬，故腸澼而爲痔也。痺論曰：飲食自倍，腸胃乃傷。此傷之信也。"
                },
                {
                    "paragraph": "因而大飲，則氣逆。",
                    "zhushu": "飲多則肺布葉舉，故氣逆而上奔也。"
                },
                {
                    "paragraph": "因而强力，腎氣乃傷，髙骨乃壊。",
                    "zhushu": "强力，謂强力入房也。髙骨，謂腰髙之骨也。然强力入房則精耗，精耗則腎傷，腎傷則髓氣内枯，故髙骨壊而不用也。聖人交㑹，則不如此，當如下句云。"
                },
                {
                    "paragraph": "凡隂陽之要，陽宻乃固。",
                    "zhushu": "隂陽交，㑹之要者，正在於陽氣閉宻而不妄泄爾。宻不妄泄，乃生氣强固而能乆長，此聖人之道也。"
                },
                {
                    "paragraph": "兩者不和，若春無秋，若冬無夏，",
                    "zhushu": "兩，謂隂陽。和，謂和合，則交㑹也。若，如也。言絶隂陽和合之道者，如天四時，有春無秋，有冬無夏也。所以然者，絶廢於生成也。故聖人不絶和合之道，但貴於閉宻，以守固天真法也。"
                },
                {
                    "paragraph": "因而和之，是謂聖度。",
                    "zhushu": "因陽氣盛發，中外相應，賈勇有餘，乃相交合，則聖人交㑹之制度也。"
                },
                {
                    "paragraph": "故陽強不能宻。隂氣乃絶；",
                    "zhushu": "陽自强而不能閉宻，則隂泄冩而精氣竭絶矣。"
                },
                {
                    "paragraph": "隂平陽祕。精神乃治；",
                    "zhushu": "隂氣和平，陽氣閉宻，則精神之用日益治也。"
                },
                {
                    "paragraph": "隂陽離決。精氣乃絶。",
                    "zhushu": "若隂不和平，陽不閉宻，强用施冩，損耗天真，二氣分離，經絡決𢢑，則精氣不化，乃絶流通也。"
                },
                {
                    "paragraph": "因於露風，乃生寒熱。",
                    "zhushu": "因於露體，觸冒風邪，風氣外侵，陽氣内拒，風陽相薄，故寒熱由生。"
                },
                {
                    "paragraph": "是以春傷於風，邪氣留連，乃爲洞泄。",
                    "zhushu": "風氣通肝，春肝木王，木勝脾土，故洞泄生也。　新校正云：按隂陽應象大論曰：春傷於風，夏生飱泄。"
                },
                {
                    "paragraph": "夏傷於暑，秋爲痎瘧；",
                    "zhushu": "夏熱已甚，秋陽復收，陽熱相攻，則爲痎瘧。痎，老也，亦曰瘦也。"
                },
                {
                    "paragraph": "秋傷於濕，上逆而欬，",
                    "zhushu": "濕，謂地濕氣也。秋濕既勝，冬水復王，水來乘肺，故欬逆病生。　新校正云：按隂陽應象大論云：秋傷於濕，冬生欬𠻳。"
                },
                {
                    "paragraph": "發爲痿厥；",
                    "zhushu": "濕氣内攻於藏府，則欬逆，外散於筋脉，則痿弱也。隂陽應象大論曰：地之濕氣，感則害皮肉筋脉，故濕氣之資，發爲痿厥。厥，謂逆氣也。"
                },
                {
                    "paragraph": "冬傷於寒，春必温病。",
                    "zhushu": "冬寒且凝，春陽氣發，寒不爲釋，陽怫于中，寒怫相特，故爲温病。　新校正云：按此與隂陽應象大論重，彼注甚詳。"
                },
                {
                    "paragraph": "四時之氣，更傷五藏。",
                    "zhushu": "寒暑温涼，遞相勝負，故四時之氣，更傷五藏之和也。"
                },
                {
                    "paragraph": "隂之所生，本在五味，隂之五宫，傷在五味。",
                    "zhushu": "所謂隂者，五神藏也。宫，者，五神之舍。也。言五藏所生，本資於五味，五味宣化，各凑於本宫，雖因五味以生，亦因五味以損，正爲好而過節，乃見傷也。故下文曰："
                },
                {
                    "paragraph": "是故味過於酸，肝氣以津，脾氣乃絶。",
                    "zhushu": "酸多食之，令人癃。小便不利，則肝多津液，津液内溢，則肝葉舉，肝葉舉，則脾經之氣絶而不行。何者？木制土也。"
                },
                {
                    "paragraph": "味過於鹹，大骨氣勞，短肌，心氣抑。",
                    "zhushu": "鹹多食之，令人肌膚縮短，又令心氣抑滯而不行。何者？鹹走血也。大骨氣勞，鹹歸腎也。"
                },
                {
                    "paragraph": "味過於甘，心氣喘滿，色黒，腎氣不衡。",
                    "zhushu": "甘多食之，令人心悶。甘性滯緩，故令氣喘滿而腎不平。何者？土抑水也。衡，平也。"
                },
                {
                    "paragraph": "味過於苦，脾氣不濡，胃氣乃厚。",
                    "zhushu": "苦性堅燥，又養脾胃，故脾氣不濡，胃氣强厚。"
                },
                {
                    "paragraph": "味過於辛，筋脉沮弛，精神乃央。",
                    "zhushu": "沮，潤也。㢮，緩也。央，久也。辛性潤澤，散養於筋，故令筋緩脉潤，精神長久。何者？辛補肝也。藏氣　法時論曰：肝欲散，急食辛以散之，用辛補之。　新校正云：按此論味過所傷，難作精神長久之解，央乃殃也。古文通用，如膏梁之作髙梁，草滋之作草兹之類，盖古文簡略，字多假借用者也。"
                },
                {
                    "paragraph": "是故謹和五味，骨正筋柔，氣血以流，湊理以宻，如是則骨氣以精。謹道如法，長有天命。",
                    "zhushu": "是所謂修養天真之至道也。",
                    "type": 2
                },
                {
                    "paragraph": "生氣通天論：分。",
                    "zhushu": "上聲。"
                },
                {
                    "paragraph": "暴卒。",
                    "zhushu": "倉沒切。"
                },
                {
                    "paragraph": "荒佚。",
                    "zhushu": "音逸。"
                },
                {
                    "paragraph": "躁。",
                    "zhushu": "則到切。"
                },
                {
                    "paragraph": "喝。",
                    "zhushu": "呼葛切。"
                },
                {
                    "paragraph": "瘀。",
                    "zhushu": "衣倨切。"
                },
                {
                    "paragraph": "裹攘。",
                    "zhushu": "汝陽切。"
                },
                {
                    "paragraph": "緛。",
                    "zhushu": "音軟。縮也。"
                },
                {
                    "paragraph": "潰潰。",
                    "zhushu": "古沒切。煩悶不止也。"
                },
                {
                    "paragraph": "眥。",
                    "zhushu": "在計切，又前計切。"
                },
                {
                    "paragraph": "奔併。",
                    "zhushu": "下，去聲。"
                },
                {
                    "paragraph": "徧沮。",
                    "zhushu": "子魚，潤也。"
                },
                {
                    "paragraph": "痤。",
                    "zhushu": "昨禾切。"
                },
                {
                    "paragraph": "疿。",
                    "zhushu": "方味切。"
                },
                {
                    "paragraph": "怫。",
                    "zhushu": "符弗切。"
                },
                {
                    "paragraph": "皶。",
                    "zhushu": "織加切。"
                },
                {
                    "paragraph": "稸。",
                    "zhushu": "許竹切。"
                },
                {
                    "paragraph": "瘈。",
                    "zhushu": "尺制切。"
                },
                {
                    "paragraph": "焫。",
                    "zhushu": "而劣切。"
                },
                {
                    "paragraph": "大僂。",
                    "zhushu": "力主切。"
                },
                {
                    "paragraph": "瘻。",
                    "zhushu": "力𨷖切。癰瘻。"
                },
                {
                    "paragraph": "瘍。",
                    "zhushu": "音陽。下並同。"
                },
                {
                    "paragraph": "俞。",
                    "zhushu": "音庶。"
                },
                {
                    "paragraph": "否隔。",
                    "zhushu": "符鄙切。塞也。"
                },
                {
                    "paragraph": "粗。",
                    "zhushu": "于胡切。"
                },
                {
                    "paragraph": "淖。",
                    "zhushu": "奴教切，下並同。"
                },
                {
                    "paragraph": "腸澼。",
                    "zhushu": "普擊切。"
                },
                {
                    "paragraph": "決憊。",
                    "zhushu": "蒲拜切。"
                },
                {
                    "paragraph": "癃。",
                    "zhushu": "音隆。"
                }
            ]
        },
        {
            "name": "金匱真言論篇第四",
            "paragraphs": [
                {
                    "paragraph": "金匱真言論篇第四",
                    "zhushu": "新校正云：按全元起注本在第四卷，",
                    "type": 1
                },
                {
                    "paragraph": "黄帝問曰：天有八風，經有五風，何謂？",
                    "zhushu": "經，謂經脉，所以流通營衛血氣者也。"
                },
                {
                    "paragraph": "歧伯對曰：八風發邪，以爲經風，觸五藏，邪氣發病。",
                    "zhushu": "原其所起，則謂八風發邪，經脉受之，則循經而觸於五藏，以邪干正，故發病也。"
                },
                {
                    "paragraph": "所謂得四時之勝者，春勝長夏，長夏勝冬，冬勝夏，夏勝秋，秋勝春，所謂四時之勝也。",
                    "zhushu": "春木、夏火、長夏土、秋金、冬水，皆以所剋殺而爲勝也。言五時之相勝者，不謂八風中人則病，各謂隨其不勝則發病也。勝，謂制剋之也。"
                },
                {
                    "paragraph": "東風生於春，病在肝，俞在頸項；",
                    "zhushu": "春氣發榮於萬物之上，故俞在頸項，歷忌日甲乙不治頸，此之謂也。"
                },
                {
                    "paragraph": "南風生於夏，病在心，俞在胷脇；",
                    "zhushu": "心少隂脉，循胷出脇，故俞在焉。"
                },
                {
                    "paragraph": "西風生於秋，病在肺，俞在肩背；",
                    "zhushu": "肺處上焦，背爲胷府，肩背相次，故俞在焉。"
                },
                {
                    "paragraph": "北風生於冬，病在腎，俞在腰股；",
                    "zhushu": "𦝫爲腎府，股接次之，以氣相連，故兼言也。"
                },
                {
                    "paragraph": "中央爲土，病在脾，俞在脊。",
                    "zhushu": "以脊應土，言居中爾。"
                },
                {
                    "paragraph": "故春氣者，病在頭；",
                    "zhushu": "春氣，謂肝氣也。各隨其藏氣之所應。新校正云：按周禮云：春時有痟首疾。"
                },
                {
                    "paragraph": "夏氣者，病在藏；",
                    "zhushu": "心之應也。"
                },
                {
                    "paragraph": "秋氣者，病在肩背；",
                    "zhushu": "肺之應也。"
                },
                {
                    "paragraph": "冬氣者，病在四支。",
                    "zhushu": "四支氣少，寒毒善傷，隨所受邪，則爲病處。"
                },
                {
                    "paragraph": "故春善病鼽衂，",
                    "zhushu": "以氣在頭也。禮記月令曰：季秋行夏令，則民多鼽𡁲。"
                },
                {
                    "paragraph": "仲夏善病胷脇，",
                    "zhushu": "心之脉，循胷脇故也。"
                },
                {
                    "paragraph": "長夏善病洞泄寒中，",
                    "zhushu": "土主於中，是爲倉廩，糟粕水榖，故爲洞泄寒中也。"
                },
                {
                    "paragraph": "秋善病風瘧，",
                    "zhushu": "以凉折暑，乃爲是病。生氣通天論曰：魄汗未盡，形弱而氣爍，穴俞以閉，發爲風瘧。此謂以凉折暑之義也。禮記月令曰：孟秋行夏令，則民多瘧疾也。"
                },
                {
                    "paragraph": "冬善病痺厥。",
                    "zhushu": "血象於水，寒則水凝，以氣薄流，故爲痺厥。"
                },
                {
                    "paragraph": "故冬不按蹻，春不鼽衂，",
                    "zhushu": "按，謂按摩。蹻，謂如蹻捷者之舉動手足，是所謂導引也。然擾動筋骨，則陽氣不藏，春陽氣上升，重熱熏肺，肺通於鼻，病則形之，故冬不按蹻，春不鼽衂。鼽，謂鼻中水出，衂，謂鼻中血出。"
                },
                {
                    "paragraph": "春不病頸項，仲夏不病胷脇，長夏不病洞泄寒中，秋不病風瘧，冬不病痺厥、飱泄而汗出也。",
                    "zhushu": "此上五句，並爲冬不按蹻之所致也。　新校正云：詳飱泄而汗出也六字，上文疑剩。"
                },
                {
                    "paragraph": "夫精者，身之本也。故藏於精者，春不病温。",
                    "zhushu": "此正謂冬不按蹻，則精氣伏藏，以陽不妄升，故春无温病。"
                },
                {
                    "paragraph": "夏暑汗不出者，秋成風瘧，",
                    "zhushu": "此正謂以風凉之氣折暑汗也。　新校正云：詳此下義，與上文不相接。"
                },
                {
                    "paragraph": "此平人脉法也。",
                    "zhushu": "謂平病人之脉法也。"
                },
                {
                    "paragraph": "故曰：隂中有隂，陽中有陽。",
                    "zhushu": "言其初起與其王也。"
                },
                {
                    "paragraph": "平旦至日中，天之陽，陽中之陽也；日中至黄昬，天之陽，陽中之隂也；",
                    "zhushu": "日中陽盛，故曰陽中之陽；黄昬隂盛，故曰陽中之隂。陽氣主晝，故平旦至黄昬，皆爲天之陽，而中復有隂陽之殊耳。"
                },
                {
                    "paragraph": "合夜至雞鳴，天之隂，隂中之隂也；雞鳴至平旦，天之隂，隂中之陽也。",
                    "zhushu": "雞鳴，陽氣未出，故也。天之隂。平旦，陽氣已升，故曰隂中之陽。"
                },
                {
                    "paragraph": "故人亦應之。夫言人之隂陽，則外爲陽，内爲隂；言人身之隂陽，則背爲陽，腹爲隂；言人身之藏府，中隂陽，則藏者爲隂，府者爲陽。",
                    "zhushu": "藏，謂五神藏。府，謂六化府。"
                },
                {
                    "paragraph": "肝、心、脾、肺、腎五藏皆爲隂，膽、胃、大腸、小腸、膀胱、三焦六府皆爲陽。",
                    "zhushu": "靈樞經曰：三焦者，上合於手心主。又曰：足三焦者，太陽之别名也。正理論曰：三焦者，有名无形，上合於手心主，下合右腎主，謁道諸氣，名爲使者也。"
                },
                {
                    "paragraph": "所以欲知隂中之隂、陽中之陽者，何也？爲冬病在隂，夏病在陽；春病在隂，秋病在陽，皆視其所在爲施鍼石也。故背爲陽，陽中之陽，心也；",
                    "zhushu": "心爲陽藏，位處上焦，以陽居陽，故爲陽中之陽也。靈樞經曰：心爲牡藏。牡，陽也。"
                },
                {
                    "paragraph": "背爲陽，陽中之隂，肺也；",
                    "zhushu": "肺爲隂藏，位處上焦，以隂居陽，故謂陽中之隂也。靈樞經曰：肺爲牝藏。牝，隂也。"
                },
                {
                    "paragraph": "腹爲隂，隂中之隂，腎也；",
                    "zhushu": "腎爲隂藏，位處下焦，以隂居隂，故謂隂中之隂也。靈樞經曰：腎爲牝藏。牝，隂也。"
                },
                {
                    "paragraph": "腹爲隂，隂中之陽，肝也；",
                    "zhushu": "肝爲陽藏，位處中焦，以陽居隂，故謂隂中之陽也。靈樞經曰：肝爲牡藏。牡，陽也。"
                },
                {
                    "paragraph": "腹爲隂，隂中之至隂，脾也。",
                    "zhushu": "脾爲隂藏，位處中焦，以太隂居隂，故謂隂中之至隂也。靈樞經曰：脾爲牝藏。牝，隂也。"
                },
                {
                    "paragraph": "此皆隂陽、表裏、内外、雌雄相輸應也，故以應天之隂陽也。",
                    "zhushu": "以其氣象參合，故能上應於天。"
                },
                {
                    "paragraph": "帝曰：五藏應四時，各有收受乎？歧伯曰：有，東方青色，入通於肝。開竅於目，藏精於肝，",
                    "zhushu": "精，謂精氣也。木精之氣，其神魂陽升之方，以目爲用，故開竅於目。"
                },
                {
                    "paragraph": "其病發驚駭。",
                    "zhushu": "象木屈伸有摇動也。　新校正云：詳東方云病發驚駭，餘方各闕者。按五常政大論委和之紀，其發驚駭，疑此文爲衍。"
                },
                {
                    "paragraph": "其味酸，其類草木，",
                    "zhushu": "性柔脆而曲直。"
                },
                {
                    "paragraph": "其畜雞，",
                    "zhushu": "以雞爲畜，取巽言之。易曰：巽爲雞。"
                },
                {
                    "paragraph": "其榖麥。",
                    "zhushu": "五榖之長者麥，故東方用之。本草曰：麥爲五榖之長。　新校正云：按五常政大論云：其畜犬，其榖麻。"
                },
                {
                    "paragraph": "其應四時，上爲嵗星，",
                    "zhushu": "木之精氣，上爲嵗星，十二年一周天。"
                },
                {
                    "paragraph": "是以春氣在頭也。",
                    "zhushu": "萬物發榮於上，故春氣在頭。　新校正云：詳東方言春氣在頭，不言故病在頭，餘方言故病在某，不言某氣在某者，互文也。"
                },
                {
                    "paragraph": "其音角，",
                    "zhushu": "角，木聲也。孟春之月，律中太蔟，林鍾所生，三分益一，管率長八寸。仲春之月，律中夾鍾，夷則所生，三分益一，管率長七寸五分。　新校正：云：按鄭康成云：七寸二千一百八十七分寸之千七十五。　季春之月，律中姑洗，南吕所生，三分益一，管率長七寸又二十分寸之一。　新校正云：按鄭康成云：九分寸之一。　凡是三管，皆木氣應之。"
                },
                {
                    "paragraph": "其數八，",
                    "zhushu": "木生數三，成數八。尚書洪範曰：三曰木。"
                },
                {
                    "paragraph": "是以知病之在筋也，",
                    "zhushu": "木之堅柔，類筋氣。故。"
                },
                {
                    "paragraph": "其臭臊。",
                    "zhushu": "凡氣因木變則爲臊。　新校正云：詳臊，月令作羶。"
                },
                {
                    "paragraph": "南方赤色，入通於心，開竅於耳，藏精於心，",
                    "zhushu": "火精之氣，其神神，舌，爲心之官，當言於舌，舌用非竅，故云耳也。繆刺論曰：手少隂之絡，㑹於耳中。義取此也。"
                },
                {
                    "paragraph": "故病在五藏。",
                    "zhushu": "以夏氣在藏也。"
                },
                {
                    "paragraph": "其味苦，其類火，",
                    "zhushu": "性炎上而燔灼。"
                },
                {
                    "paragraph": "其畜羊，",
                    "zhushu": "以羊爲畜，言其未也。以土同王，故通而言之。　新校正云：按五常政大論云：其畜馬。"
                },
                {
                    "paragraph": "其榖黍。",
                    "zhushu": "黍色赤。"
                },
                {
                    "paragraph": "其應四時，上爲熒惑星，",
                    "zhushu": "火之精氣，上爲熒惑星，七百四十日一周天。"
                },
                {
                    "paragraph": "是以知病之在脉也。",
                    "zhushu": "火之躁動，類於脉氣。"
                },
                {
                    "paragraph": "其音徵，",
                    "zhushu": "徵，火聲也。孟夏之月，律中仲吕，无射所生，三分益一，管率長六寸七分。　新校正云：按鄭康成云：六寸萬九千六百八十三分寸之萬二千九百七十四。仲夏之月，律中蕤賔，應鍾所生，三分益一，管率長六寸三分。　新校正云：按鄭康成云：六寸八十一分寸之二十六。　季夏之月，律中林鍾，黄鍾所生，三分減一，管率長六寸。凡是三管，皆火氣應之。"
                },
                {
                    "paragraph": "其數七，",
                    "zhushu": "火生數二，成數七。尚書洪範曰：二曰火。"
                },
                {
                    "paragraph": "其臭焦。",
                    "zhushu": "凡氣因火變則爲焦。"
                },
                {
                    "paragraph": "中央黄色，入通於脾。開竅於口，藏精於脾，",
                    "zhushu": "土精之氣，其神意，脾爲化榖，口主迎糧，故開竅於口。"
                },
                {
                    "paragraph": "故病在舌本。",
                    "zhushu": "脾脉上連於舌本，故病氣居之。"
                },
                {
                    "paragraph": "其味甘，其類土，",
                    "zhushu": "性安静而化造。"
                },
                {
                    "paragraph": "其畜牛，",
                    "zhushu": "土王四季，故畜取丑牛，又以牛色黄也。"
                },
                {
                    "paragraph": "其榖稷。",
                    "zhushu": "色黄而味甘也。"
                },
                {
                    "paragraph": "其應四時，上爲鎮星，",
                    "zhushu": "土之精氣，上爲鎮星，二十八年一周天。"
                },
                {
                    "paragraph": "是以知病之在肉也。",
                    "zhushu": "土之柔厚，類肉氣故。"
                },
                {
                    "paragraph": "其音宫，",
                    "zhushu": "宫，土聲也。律書以黄鍾爲濁宫，林鍾爲清宫，盖以林鍾當六月管也。五音以宫爲主，律吕初起於黄鍾爲濁宫，林鍾爲清宫也。"
                },
                {
                    "paragraph": "其數五，",
                    "zhushu": "土數五，尚書洪範曰：五曰土。"
                },
                {
                    "paragraph": "其臭香。",
                    "zhushu": "凡氣因土變則爲香。"
                },
                {
                    "paragraph": "西方白色，入通於肺。開竅於鼻，藏精於肺，",
                    "zhushu": "金精之氣，其神魄，肺藏氣，鼻通息，故開竅於鼻。"
                },
                {
                    "paragraph": "故病在背。",
                    "zhushu": "以肺在胷中，背爲胷中之府也。"
                },
                {
                    "paragraph": "其味辛，其類金，",
                    "zhushu": "性音聲而堅勁。"
                },
                {
                    "paragraph": "其畜馬，",
                    "zhushu": "畜馬者，取乾也。易曰：乾爲馬。　新校正云：按五常政大論云：其畜雞。"
                },
                {
                    "paragraph": "其榖稻。",
                    "zhushu": "稻堅白。"
                },
                {
                    "paragraph": "其應四時，上爲太白星，",
                    "zhushu": "金之精氣，上爲太白星，三百六十五日一周天。"
                },
                {
                    "paragraph": "是以知病之在皮毛也。",
                    "zhushu": "金之堅宻，類皮毛也。"
                },
                {
                    "paragraph": "其音商，",
                    "zhushu": "啇，金聲也。孟秋之月，律中夷則，大吕所生，三分減一，管率，長五寸七分。仲秋之月，律中南吕，太簇所生，三分減一，管率，長五寸三分。季秋之月，律中元射，夾鍾所生，三分減一，管率，長五寸。凡是三管，皆金氣應之。"
                },
                {
                    "paragraph": "其數九，",
                    "zhushu": "金生數四，成數九。尚書洪範曰：四曰金。"
                },
                {
                    "paragraph": "其臭腥。",
                    "zhushu": "凡氣因金變，則爲腥羶之氣也。"
                },
                {
                    "paragraph": "北方黒色，入通於腎。開竅於二隂，藏精於腎，",
                    "zhushu": "水精之氣，其神志，腎藏精，隂泄注，故開竅於二隂也。"
                },
                {
                    "paragraph": "故病在谿。",
                    "zhushu": "谿，謂肉之小㑹也。氣穴論曰：肉之大㑹爲谷，肉之小㑹爲谿。"
                },
                {
                    "paragraph": "其味鹹，其類水，",
                    "zhushu": "性潤下而滲灌。"
                },
                {
                    "paragraph": "其畜彘，",
                    "zhushu": "彘，豕也。"
                },
                {
                    "paragraph": "其穀豆。",
                    "zhushu": "豆，黒色。"
                },
                {
                    "paragraph": "其應四時，上爲辰星，",
                    "zhushu": "水之精氣，上爲辰星，三百六十五日一周天。"
                },
                {
                    "paragraph": "是以知病之在骨也。",
                    "zhushu": "腎主幽暗，骨體内藏，以類相同，故病居骨也。"
                },
                {
                    "paragraph": "其音羽，",
                    "zhushu": "羽，水聲也。孟冬之月，律中應鍾，沽洗所生，三分減一，管率長四寸七分半。仲冬之月，律中黄鍾，仲吕所生，三分益一，管率長九寸。季冬之月，律中太吕，蕤賔所生，三分益一，管率長八寸四分。凡是三管，皆水氣應之。"
                },
                {
                    "paragraph": "其數六，",
                    "zhushu": "水生數一，成數六。尚書洪範曰：一曰水。"
                },
                {
                    "paragraph": "其臭腐。",
                    "zhushu": "凡氣因水變，則爲腐朽之氣也。"
                },
                {
                    "paragraph": "故善爲脉者，謹察五藏六府，一逆一從，隂陽表裏，雌雄之紀，藏之心意，合心於精。",
                    "zhushu": "心合精微，則深知通變。"
                },
                {
                    "paragraph": "非其人勿教，非其真勿授，是謂得道。",
                    "zhushu": "隨其所能而與之，是謂得師資教授之道也。靈樞經曰：明目者，可使視色，耳聦者可使聽音；捷疾辭語者，可使論語；徐而安靜，手巧而心審諦者，可使行針艾。理血氣而調諸逆順，察隂陽而兼諸方論；緩節柔筋而心和調者，可使導引行氣；痛毒言語輕人者，可使唾癰呪病；爪苦手毒，爲事善傷者，可使按積抑痺。由是則各得其能，方乃可行，其名乃彰。故曰：非其人勿教，非其真勿授也。",
                    "type": 2
                },
                {
                    "paragraph": "金匱真言論：鼽。",
                    "zhushu": "音求。"
                },
                {
                    "paragraph": "按蹻。",
                    "zhushu": "音脚。"
                },
                {
                    "paragraph": "燔灼。",
                    "zhushu": "上音煩。"
                },
                {
                    "paragraph": "彘。",
                    "zhushu": "直利切。"
                }
            ]
        },
        {
            "name": "隂陽應象大論篇第五",
            "paragraphs": [
                {
                    "paragraph": "隂陽應象大論篇第五",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "黃帝曰：隂陽者，天地之道也，",
                    "zhushu": "謂變化生成之道也。老子曰：萬物負隂而抱陽，沖氣以爲和。易繫辭曰：一隂一陽之謂道。此之謂也。"
                },
                {
                    "paragraph": "萬物之綱紀，",
                    "zhushu": "滋，生之用也。陽與之正氣以生，隂爲之主持以立，故爲萬物之綱紀也。隂陽離合論曰：陽與之正，隂爲之主。則謂此也。"
                },
                {
                    "paragraph": "變化之父母，",
                    "zhushu": "異類之用也。何者然？鷹化爲鳩，田䑕化爲鴽，腐草化爲螢，雀入大水爲蛤，雉入大水爲蜃，如此皆異類因變化而成有也。"
                },
                {
                    "paragraph": "生殺之本始，",
                    "zhushu": "寒暑之用也，萬物假陽氣温而生，因隂氣寒而死，故知生殺本始，是隂陽之所運爲也。"
                },
                {
                    "paragraph": "神明之府也。",
                    "zhushu": "府，宫府也。言所以生殺變化之多端者，何哉？以神明居其中也。下文曰：天地之動静，神明爲之綱紀。故易繫辭曰：隂陽不測之謂神。亦謂居其中也。　新校正云：詳隂陽至神明之府，與天元紀大論同，注頗異。"
                },
                {
                    "paragraph": "治病必求於本。",
                    "zhushu": "隂陽與萬類生殺變化，猶然在於人身，同相參合。故治病之道，必先求之。"
                },
                {
                    "paragraph": "故積陽爲天，積隂爲地。",
                    "zhushu": "言隂陽爲天地之道者，何？以此？"
                },
                {
                    "paragraph": "隂靜陽躁，",
                    "zhushu": "言應物類運用之標格也。"
                },
                {
                    "paragraph": "陽生隂長，陽殺隂藏。",
                    "zhushu": "明前天地殺生之殊用也。神農曰：天以陽生隂長，地以陽殺隂藏。　新校正云：詳隂長陽殺之義，或者疑之。按周易八卦布四方之義，則可見矣。坤者，隂也，位西南隅，時在六月、七月之交，萬物之所盛長也，安謂隂無長之理？乾者，陽也，位戌亥之分，時在九月、十月之交，萬物之所收殺也。孰謂陽無殺之理？以是明之，隂長陽殺之理可見矣。此語又見天元紀大論，其說自異。"
                },
                {
                    "paragraph": "陽化氣，隂成形。",
                    "zhushu": "明前萬物滋生之綱紀也。"
                },
                {
                    "paragraph": "寒極生熱，熱極生寒，",
                    "zhushu": "明前之大體也。"
                },
                {
                    "paragraph": "寒氣生濁，熱氣生清。",
                    "zhushu": "言正氣也。"
                },
                {
                    "paragraph": "清氣在下，則生飱泄；濁氣在上，則生䐜脹。",
                    "zhushu": "熱氣在下，則榖不化，故飱泄。寒氣在上，則氣不散，故䐜脹。何者？以隂靜而陽躁也。"
                },
                {
                    "paragraph": "此隂陽反作，病之逆從也。",
                    "zhushu": "反謂反覆，作謂作務。反覆作務，則病如是。"
                },
                {
                    "paragraph": "故清陽爲天，濁隂爲地。地氣上爲雲，天氣下爲雨，雨出地氣，雲出天氣。",
                    "zhushu": "隂凝上結，則合以成雲，陽散下流，則注而爲雨。雨從雲以施化，故言雨出地。雲慿氣以交合，故言雲出天。天地之理且然，人身清濁亦如是也。"
                },
                {
                    "paragraph": "故清陽出上竅，濁隂出下竅。",
                    "zhushu": "氣本乎天者親上，氣本乎地者親下，各從其類也。上竅謂耳目鼻口，下竅謂前隂後隂。"
                },
                {
                    "paragraph": "清陽發腠理，濁隂走五藏；",
                    "zhushu": "腠理謂滲泄之門，故清陽可以散發。五藏爲包藏之所，故濁隂可以走之。"
                },
                {
                    "paragraph": "清陽實四支，濁隂歸六府。",
                    "zhushu": "四支外動，故清陽實之；六府内化，故濁隂歸之。"
                },
                {
                    "paragraph": "水爲隂，火爲陽。",
                    "zhushu": "水寒而靜，故爲隂。火熱而躁，故爲陽。"
                },
                {
                    "paragraph": "陽爲氣，隂爲味。",
                    "zhushu": "氣惟散布，故陽爲之；味曰從形，故隂爲之。"
                },
                {
                    "paragraph": "味歸形，形歸氣。氣歸精，精歸化。",
                    "zhushu": "形食味，故味歸形。氣養形，故形歸氣。精食氣，故氣歸精。化生精，故精歸化。故下文曰："
                },
                {
                    "paragraph": "精食氣，形食味。",
                    "zhushu": "氣化則精生，味和則形長，故云食之也。"
                },
                {
                    "paragraph": "化生精，氣生形。",
                    "zhushu": "精微之液，惟血化而成。形質之有，資，氣行營立。故斯二者，各奉生乎。"
                },
                {
                    "paragraph": "味傷形，氣傷精。",
                    "zhushu": "過其節也。"
                },
                {
                    "paragraph": "精化爲氣，氣傷於味。",
                    "zhushu": "精承化養則食氣，精若化生則不食氣。精血内結，鬱爲穢腐，攻胃，則五味倨然不得入也。女人重身，精化百日，皆傷於味也。"
                },
                {
                    "paragraph": "隂味出下竅，陽氣出上竅。",
                    "zhushu": "味有質，故下流於便冩之竅；氣無形，故上出於呼吸之門。"
                },
                {
                    "paragraph": "味厚者爲隂，薄爲隂之陽。氣厚者爲陽，薄爲陽之隂。",
                    "zhushu": "陽爲氣，氣厚者爲純陽；隂爲味，味厚者爲純隂。故味薄者爲隂中之陽，氣薄者爲陽中之隂。"
                },
                {
                    "paragraph": "味厚則泄，薄則通。氣薄則發泄，厚則發熱。",
                    "zhushu": "隂氣潤下，故味厚則泄利。陽氣炎上，故氣厚則發熱。味薄爲隂，少，故通泄；氣薄爲陽，少，故汗出。發泄，謂汗出也。"
                },
                {
                    "paragraph": "壯火之氣衰，少火之氣壯。",
                    "zhushu": "火之壯者，壯巳必衰；火之少者，少巳則壯。"
                },
                {
                    "paragraph": "壯火食氣，氣食少火。壯火散氣，少火生氣。",
                    "zhushu": "氣生壯火，故云壯火食氣。少火滋氣，故云氣食少火。以壯火食氣，故氣得壯火則耗散。以少火益氣，故氣得少火則生長。人之陽氣，壯少亦然。"
                },
                {
                    "paragraph": "氣味辛甘發散爲陽，酸苦涌泄爲隂。",
                    "zhushu": "非惟氣味分正隂陽，然辛甘酸苦之中，復有隂陽之殊氣爾。何者？辛散甘緩，故發散爲陽；酸收苦泄，故涌泄爲隂。"
                },
                {
                    "paragraph": "隂，勝則陽病；陽，勝則隂病。",
                    "zhushu": "勝則不病，不勝則病。"
                },
                {
                    "paragraph": "陽勝則熱，隂勝則寒。",
                    "zhushu": "是則太過而致也。　新校正云：按甲乙經作隂病則熱，陽病則寒，文異意同。"
                },
                {
                    "paragraph": "重寒則熱，重熱則寒。",
                    "zhushu": "物極則反，亦猶壯火之氣衰，少火之氣壯也。"
                },
                {
                    "paragraph": "寒傷形，熱傷氣，",
                    "zhushu": "寒則衛氣不利。故傷形。熱則榮氣内消。故傷氣。雖隂成形，陽化氣，一過其節。則形氣被傷。"
                },
                {
                    "paragraph": "氣傷痛，形傷腫。",
                    "zhushu": "氣傷。則熱結於肉分，故痛；形傷，則寒薄於皮腠，故腫。"
                },
                {
                    "paragraph": "故先痛而後腫者，氣傷形也；先腫而後痛者，形傷氣也。",
                    "zhushu": "先氣證而病形，故曰氣傷形。先形證而病氣，故曰形傷氣。"
                },
                {
                    "paragraph": "風勝則動，",
                    "zhushu": "風勝則庶物皆摇，故爲動。　新校正云：按左傳曰：風淫末疾。即此義也。"
                },
                {
                    "paragraph": "熱勝則腫，",
                    "zhushu": "熱勝則陽氣内鬱，故洪腫暴作。甚則榮氣逆於肉理，聚爲癰膿之腫。"
                },
                {
                    "paragraph": "燥勝則乾，",
                    "zhushu": "燥勝則津液竭涸，故皮膚乾燥。"
                },
                {
                    "paragraph": "寒勝則浮，",
                    "zhushu": "寒勝則隂氣結於𤣥府，𤣥府閉宻，陽氣内攻，故爲浮。"
                },
                {
                    "paragraph": "濕勝則濡。寫。",
                    "zhushu": "濕勝則内攻於脾胃，脾胃受濕，則水榖不分，水榖相和，故大腸傳道而注寫也。以濕内盛而寫，故謂之濡寫。　新校正云：按左傳曰：雨淫腹疾，則其義也。風勝則動至此五句，與天元紀大論文重，彼注頗詳矣。"
                },
                {
                    "paragraph": "天有四時五行，以生長收藏，以生寒暑燥濕風。",
                    "zhushu": "春生，夏長，秋收，冬藏，謂四時之生長收、藏，冬水寒，夏火暑，秋金燥，春木風，長，夏土濕，謂五行之寒、暑、濕、燥、風也。然四時之氣，土雖寄王，原其所主，則濕屬中央，故云五行以生寒、暑、燥、濕風五氣也。"
                },
                {
                    "paragraph": "人有五藏化五氣，以生喜怒悲憂恐。",
                    "zhushu": "五藏，謂肝、心、脾、肺、腎。五氣，謂喜、怒、悲、憂、恐。然是五氣，更傷五藏之和氣矣。　新校正云：按天元紀大論悲作思。又本篇下文，肝在志爲怒，心在志爲喜，脾在志爲思，肺在志爲憂，腎在志爲恐。玉機真藏論作悲，諸論不同。皇甫士安甲已經精神五藏篇具有其說。蓋言悲者，以悲能勝怒，取五志迭相勝而爲言也。舉思者，以思爲脾之志也。各舉一。則義俱不足。兩見之。則互相成義也。"
                },
                {
                    "paragraph": "故喜怒傷氣，寒暑傷形。",
                    "zhushu": "喜怒之所生，皆生於氣，故云喜怒傷氣。寒暑之所勝，皆勝於形，故云寒暑傷形。近取舉凡，則如斯矣。細而言者，則熱傷於氣，寒傷於形。"
                },
                {
                    "paragraph": "暴怒傷隂，暴喜傷陽。",
                    "zhushu": "怒則氣上，喜則氣下，故暴卒氣上則傷隂，暴卒氣下則傷陽。"
                },
                {
                    "paragraph": "厥氣上行，滿脉去形。",
                    "zhushu": "厥，氣，逆也。逆氣上行，滿於經絡，則神氣浮越，去離形骸矣。"
                },
                {
                    "paragraph": "喜怒不節，寒暑過度，生乃不固。",
                    "zhushu": "靈樞經曰：智者之養生也，必順四時而適寒暑，和喜怒而安居處。然喜怒不恒，寒暑過度，天真之氣，何可乆長。"
                },
                {
                    "paragraph": "故重隂必陽，重陽必隂。",
                    "zhushu": "言傷寒傷暑亦如是。"
                },
                {
                    "paragraph": "故曰：冬傷於寒，春必溫病；",
                    "zhushu": "夫傷於四時之氣，皆能爲病，以傷寒爲毒者，最爲殺厲之氣，中而即病，故曰傷寒。不即病者，寒毒藏於肌膚，至春變爲温病，至夏變爲暑病，故養生者，必愼傷於邪也。"
                },
                {
                    "paragraph": "春傷於風，夏生飱泄；",
                    "zhushu": "風中於表，則内應於肝，肝氣乗脾，故飱泄。　新校正云：按生氣通天論云：春傷於風，邪氣留連，乃爲洞泄。"
                },
                {
                    "paragraph": "夏傷於暑，秋必痎瘧；",
                    "zhushu": "夏暑已甚，秋熱復壮，兩熱相攻，故爲痎瘧。痎，瘦也。"
                },
                {
                    "paragraph": "秋傷於濕，冬生欬嗽。",
                    "zhushu": "秋濕既多，冬水復王，水濕相得，肺氣又衰，故冬寒甚則爲嗽。　新校正云：按生氣通天論云：秋傷於濕，上逆而欬，發爲痿厥。"
                },
                {
                    "paragraph": "帝曰：余聞上古聖人，論理人形，列别藏府，端絡經脉，㑹通六合，各從其經，氣穴所發，各有處名。谿谷屬骨，皆有所起，分部逆從，各有條理。四時隂陽，盡有經紀，外内之應，皆有表裏，其信然乎？",
                    "zhushu": "六合，謂十二經脉之合也。靈樞經曰：太隂陽明爲一合，少隂太陽爲一合，厥隂少陽爲一合。手足之脉各三，則爲六合也。手厥隂，則心包胳脉也。氣穴論曰：肉之大㑹爲谷，肉之小㑹爲谿。肉分之間，谿谷之㑹，以行榮衛，以㑹大氣。屬骨者，爲骨相連屬處。表裏者，諸陽經脉皆爲表，諸隂經脉皆爲裏。　新校正云：詳帝曰至信其然乎，全元起本及太素在上古聖人之敎也。上。"
                },
                {
                    "paragraph": "歧伯對曰：東方生風，",
                    "zhushu": "陽氣上騰，散爲風也。風者，天之號令，風爲敎始，故生自東方。"
                },
                {
                    "paragraph": "風生木，",
                    "zhushu": "風鼔木榮，則風生木也。"
                },
                {
                    "paragraph": "木生酸，",
                    "zhushu": "凡物之味酸者，皆木氣之所生也。尚書洪範曰：曲直作酸。"
                },
                {
                    "paragraph": "酸生肝，",
                    "zhushu": "生，謂生長也。凡味之酸者，皆先生長於肝。"
                },
                {
                    "paragraph": "肝生筋，",
                    "zhushu": "肝之精氣，生養筋也。"
                },
                {
                    "paragraph": "筋生心，",
                    "zhushu": "隂陽書曰：木生火，然肝之木氣内養筋已，乃生心也。"
                },
                {
                    "paragraph": "肝主目，",
                    "zhushu": "目見日明，類齊同也。"
                },
                {
                    "paragraph": "其在天爲𤣥，",
                    "zhushu": "𤣥謂𤣥冥。言天色髙逺，尚未盛明也。"
                },
                {
                    "paragraph": "在人爲道，",
                    "zhushu": "道謂道化。以道而化，人則歸從。"
                },
                {
                    "paragraph": "在地爲化，",
                    "zhushu": "化，謂造化也。庻類時育，皆造化者也。"
                },
                {
                    "paragraph": "化生五味，",
                    "zhushu": "萬物生，五味具，皆變化爲母，而使生成也。"
                },
                {
                    "paragraph": "道生智，",
                    "zhushu": "智從正化而有，故曰道生智。"
                },
                {
                    "paragraph": "𤣥生神，",
                    "zhushu": "𤣥冥之内，神處其中，故曰𤣥生神。"
                },
                {
                    "paragraph": "神在天爲風，",
                    "zhushu": "飛揚鼔坼，風之用也。然發而周逺，无所不通，信乎神化而能爾。"
                },
                {
                    "paragraph": "在地爲木，",
                    "zhushu": "柔軟曲直，木之性也。　新校正云：詳其在天至爲木，與天元紀大論同，注頗異。"
                },
                {
                    "paragraph": "在體爲筋，",
                    "zhushu": "束絡連綴而爲力也。"
                },
                {
                    "paragraph": "在藏爲肝，",
                    "zhushu": "其鬼魂也。道經義曰。魂居肝。魂静則至道不亂。"
                },
                {
                    "paragraph": "在色爲蒼，",
                    "zhushu": "蒼，謂薄青色，象木色也。"
                },
                {
                    "paragraph": "在音爲角，",
                    "zhushu": "角謂木音調而直也。樂記曰：角亂則憂，其民怨。"
                },
                {
                    "paragraph": "在聲爲呼，",
                    "zhushu": "呼謂呌呼，亦謂之嘯。"
                },
                {
                    "paragraph": "在變動爲握，",
                    "zhushu": "握，所以牽就也。　新校正云：按楊上善云：握、憂、噦、欬、慄五者，改志而有名，曰變動也。"
                },
                {
                    "paragraph": "在竅爲目，",
                    "zhushu": "目所以司見形色。"
                },
                {
                    "paragraph": "在味爲酸，",
                    "zhushu": "酸。可用收斂也。"
                },
                {
                    "paragraph": "在志爲怒。",
                    "zhushu": "怒所以禁非也。"
                },
                {
                    "paragraph": "怒傷肝，",
                    "zhushu": "雖志爲怒，甚則自傷。"
                },
                {
                    "paragraph": "悲勝怒；",
                    "zhushu": "悲則肺金并於肝木，故勝怒也。宣明五藏篇曰：精氣并於肺則悲。　新校正云：詳五志云：怒、喜、思、憂、恐，悲，當云憂。今變憂爲悲者，葢以恚憂而不解則傷意，悲哀而動中則傷䰟，故不云憂也。"
                },
                {
                    "paragraph": "風傷筋，",
                    "zhushu": "風勝則筋絡拘急。新校正云：按五運行大論曰：風傷肝。"
                },
                {
                    "paragraph": "燥勝風，",
                    "zhushu": "燥爲金氣，故勝木風。"
                },
                {
                    "paragraph": "酸傷筋，",
                    "zhushu": "過節也。"
                },
                {
                    "paragraph": "辛勝酸。",
                    "zhushu": "辛，金味，故勝木酸。"
                },
                {
                    "paragraph": "南方生熱，",
                    "zhushu": "陽氣炎燥，故生熱。"
                },
                {
                    "paragraph": "熱生火，",
                    "zhushu": "鑚燧改火，惟熱是生。"
                },
                {
                    "paragraph": "火生苦，",
                    "zhushu": "凡物之味苦者，皆火氣之所生也。尚書洪範曰：炎上作苦。"
                },
                {
                    "paragraph": "苦生心，",
                    "zhushu": "凡味之苦者，皆先生長於心。"
                },
                {
                    "paragraph": "心生血，",
                    "zhushu": "心之精氣，生養血也。"
                },
                {
                    "paragraph": "血生脾。",
                    "zhushu": "隂陽書曰：火生土，然心火之氣，内養血已，乃生脾土。　新校正云：按太素血作脉。"
                },
                {
                    "paragraph": "心主舌。",
                    "zhushu": "心别是非，舌以言事，故主舌。"
                },
                {
                    "paragraph": "其在天爲熱，",
                    "zhushu": "暄暑熾燠，熱之用也。"
                },
                {
                    "paragraph": "在地爲火，",
                    "zhushu": "炎上翕赩，火之性也。"
                },
                {
                    "paragraph": "在體爲脉，",
                    "zhushu": "通行榮衛而養血也。"
                },
                {
                    "paragraph": "在藏爲心，",
                    "zhushu": "其神心也。道經義曰：神處心。神守則血氣流通。"
                },
                {
                    "paragraph": "在色爲赤，",
                    "zhushu": "象火色。"
                },
                {
                    "paragraph": "在音爲徵，",
                    "zhushu": "徵謂火音，和而美也。樂記曰：徵亂則哀，其事勤。"
                },
                {
                    "paragraph": "在聲爲笑，",
                    "zhushu": "笑，喜聲也。"
                },
                {
                    "paragraph": "在變動爲憂，",
                    "zhushu": "憂可以成務。　新校正云：按楊上善云：心之憂在心變動，肺之憂在肺之志。是則肺主於秋，憂爲正也。心主於夏，變而生憂也。"
                },
                {
                    "paragraph": "在竅爲舌，",
                    "zhushu": "舌所以司辨五味也。金匱眞言論曰：南方赤色，入通於心，開竅於耳。尋其爲竅，則舌義便乖，以其主味，故云舌也。"
                },
                {
                    "paragraph": "在味爲苦，",
                    "zhushu": "苦可用燥泄也。"
                },
                {
                    "paragraph": "在志爲喜。",
                    "zhushu": "喜，所以和樂也。"
                },
                {
                    "paragraph": "喜傷心，",
                    "zhushu": "雖志爲喜，甚則自傷。"
                },
                {
                    "paragraph": "恐勝喜。",
                    "zhushu": "恐則腎水并於心火，故勝喜也。宣明五氣篇曰：精氣并於腎則恐。"
                },
                {
                    "paragraph": "熱傷氣，",
                    "zhushu": "熱勝則喘息促急。"
                },
                {
                    "paragraph": "寒勝熱，",
                    "zhushu": "寒爲水氣，故勝火。熱。"
                },
                {
                    "paragraph": "苦傷氣，",
                    "zhushu": "以火生也。　新校正云：詳此篇論所傷之㫖，其例有三。東方云風傷筋，酸傷筋，中央云濕傷肉，甘傷肉，是自傷者也。南方云熱傷氣，苦傷氣，北方云寒傷血，鹹傷血，是傷已所勝。西方云熱傷皮毛，是被勝傷已。辛傷皮毛，是自傷者也。凡此五方所傷，有此三例不同。太素則俱云自傷。"
                },
                {
                    "paragraph": "鹹勝苦。",
                    "zhushu": "鹹，水味，故勝火，苦。"
                },
                {
                    "paragraph": "中央生濕，",
                    "zhushu": "陽氣盛薄，隂氣固升，升薄相合，故生濕也。易義曰：陽上薄隂，隂能固之，然後蒸而爲雨。明濕生於固隂之氣也。　新校正云：按楊上善云：六月四陽二隂合蒸，以生濕氣也。"
                },
                {
                    "paragraph": "濕生土，",
                    "zhushu": "土濕則固，明濕生也。新校正云：按楊上善云：四陽二隂，合而爲濕，蒸腐萬物成土也。"
                },
                {
                    "paragraph": "土生甘，",
                    "zhushu": "凡物之味甘者，皆土氣之所生也。尚書洪範曰：稼穑作甘。"
                },
                {
                    "paragraph": "甘生脾，",
                    "zhushu": "凡味之甘者，皆先生長於脾。"
                },
                {
                    "paragraph": "脾生肉，",
                    "zhushu": "脾之精氣，生養肉也。"
                },
                {
                    "paragraph": "肉生肺。",
                    "zhushu": "隂陽書曰：土生金，然脾土之氣，内養肉已，乃生肺金。"
                },
                {
                    "paragraph": "脾主口。",
                    "zhushu": "脾受水穀，口納五味，故主口。"
                },
                {
                    "paragraph": "其在天爲濕，",
                    "zhushu": "霧露雲雨，濕之用也。"
                },
                {
                    "paragraph": "在地爲土，",
                    "zhushu": "安静稼穑，土之德也。"
                },
                {
                    "paragraph": "在體爲肉，",
                    "zhushu": "覆裏筋骨，充其形也。"
                },
                {
                    "paragraph": "在藏爲脾，",
                    "zhushu": "其神意也。道經義曰。意託脾，意寕則智无散越。"
                },
                {
                    "paragraph": "在色爲黃，",
                    "zhushu": "象土色也。"
                },
                {
                    "paragraph": "在音爲宫，",
                    "zhushu": "宫謂土音，大而和也。樂記曰：宫亂則荒，其君驕。"
                },
                {
                    "paragraph": "在聲爲歌，",
                    "zhushu": "歌，嘆聲也。"
                },
                {
                    "paragraph": "在變動爲噦，",
                    "zhushu": "噦，謂噦噫，胃寒所生。　新校正云：詳王謂噦爲噦噫，噫非噦也。按楊上善云：噦，氣忤也。"
                },
                {
                    "paragraph": "在竅爲口，",
                    "zhushu": "口所以司納水榖。"
                },
                {
                    "paragraph": "在味爲甘，",
                    "zhushu": "甘可用寛緩也。"
                },
                {
                    "paragraph": "在志爲思。",
                    "zhushu": "思所以知逺也。"
                },
                {
                    "paragraph": "思傷脾，",
                    "zhushu": "雖志爲思，甚則自傷。"
                },
                {
                    "paragraph": "怒勝思；",
                    "zhushu": "怒則不思，勝可知矣。"
                },
                {
                    "paragraph": "濕傷肉，",
                    "zhushu": "脾主肉而惡濕，故濕勝則肉傷。"
                },
                {
                    "paragraph": "風勝濕；",
                    "zhushu": "風爲木氣，故勝土濕。"
                },
                {
                    "paragraph": "甘傷肉，",
                    "zhushu": "亦過節也。新校正云：按五運行大論云：甘傷脾。"
                },
                {
                    "paragraph": "酸勝甘。",
                    "zhushu": "酸，木味，故勝土甘。"
                },
                {
                    "paragraph": "西方生燥，",
                    "zhushu": "天氣急切，故生燥。"
                },
                {
                    "paragraph": "燥生金，",
                    "zhushu": "金燥有聲，則生金也。"
                },
                {
                    "paragraph": "金生辛，",
                    "zhushu": "凡物之味辛者，皆金氣之所生也。尚書洪範曰：從革作辛。"
                },
                {
                    "paragraph": "辛生肺，",
                    "zhushu": "凡味之辛者，皆先生長於肺。"
                },
                {
                    "paragraph": "肺生皮毛，",
                    "zhushu": "肺之精氣，生養皮毛。"
                },
                {
                    "paragraph": "皮毛生腎。",
                    "zhushu": "隂陽書曰：金生水，然肺金之氣，養皮毛，巳乃生腎水。"
                },
                {
                    "paragraph": "肺主鼻。",
                    "zhushu": "肺藏氣，鼻通息，故主鼻。"
                },
                {
                    "paragraph": "其在天爲燥，",
                    "zhushu": "輕急勁強，燥之用也。"
                },
                {
                    "paragraph": "在地爲金，",
                    "zhushu": "堅勁從革，金之性也。"
                },
                {
                    "paragraph": "在體爲皮毛，",
                    "zhushu": "包藏膚腠，扞其邪也。"
                },
                {
                    "paragraph": "在藏爲肺，",
                    "zhushu": "其神魄也。道經義曰：魄在肺，魄安則德修夀延。"
                },
                {
                    "paragraph": "在色爲白，",
                    "zhushu": "象金色。"
                },
                {
                    "paragraph": "在音爲商，",
                    "zhushu": "商謂金聲，輕而勁也。樂記曰：商亂則陂，其官壞。"
                },
                {
                    "paragraph": "在聲爲哭，",
                    "zhushu": "哭，哀聲也。"
                },
                {
                    "paragraph": "在變動爲欬，",
                    "zhushu": "欬，謂欬嗽，所以利咽喉也。"
                },
                {
                    "paragraph": "在竅爲鼻，",
                    "zhushu": "鼻所以司嗅呼吸。"
                },
                {
                    "paragraph": "在味爲辛，",
                    "zhushu": "辛可用散潤也。"
                },
                {
                    "paragraph": "在志爲憂。",
                    "zhushu": "憂，深慮也。"
                },
                {
                    "paragraph": "憂傷肺，",
                    "zhushu": "雖志爲憂，過則損也。"
                },
                {
                    "paragraph": "喜勝憂；",
                    "zhushu": "喜則心火并於肺金，故勝憂也。宣明五氣篇曰：精氣并於心則喜。"
                },
                {
                    "paragraph": "熱傷皮毛，",
                    "zhushu": "熱從火生，耗津液，故。"
                },
                {
                    "paragraph": "寒勝熱；",
                    "zhushu": "隂，制陽也。　新校正云：按太素作燥傷皮毛，熱勝燥。又按王注五運行大論云：火有二别。故此再舉熱傷之形證。"
                },
                {
                    "paragraph": "辛傷皮毛，",
                    "zhushu": "過而招損。"
                },
                {
                    "paragraph": "苦勝辛。",
                    "zhushu": "苦，火味，故勝金。辛。"
                },
                {
                    "paragraph": "北方生寒，",
                    "zhushu": "隂氣凝冽，故生寒也。"
                },
                {
                    "paragraph": "寒生水，",
                    "zhushu": "寒氣盛，凝變爲水。"
                },
                {
                    "paragraph": "水生鹹，",
                    "zhushu": "凡物之味鹹者，皆水氣之所生也。尚書洪範曰：潤下作鹹。"
                },
                {
                    "paragraph": "鹹生腎，",
                    "zhushu": "凡味之鹹者，皆生長於腎。"
                },
                {
                    "paragraph": "腎生骨髓，",
                    "zhushu": "腎之精氣，生養骨髓。"
                },
                {
                    "paragraph": "髓生肝。",
                    "zhushu": "隂陽書曰：水生木，然腎水之氣，養骨髓巳，乃生肝木。"
                },
                {
                    "paragraph": "腎主耳。",
                    "zhushu": "腎屬北方，位居幽暗，聲入故主耳。"
                },
                {
                    "paragraph": "其在天爲寒，",
                    "zhushu": "凝清慘冽，寒之用也。"
                },
                {
                    "paragraph": "在地爲水，",
                    "zhushu": "清潔潤下，水之用也。"
                },
                {
                    "paragraph": "在體爲骨，",
                    "zhushu": "端直貞幹，以立身也。"
                },
                {
                    "paragraph": "在藏爲腎，",
                    "zhushu": "其神志也。道經義曰：志藏腎，志營則骨髓滿實。"
                },
                {
                    "paragraph": "在色爲黒，",
                    "zhushu": "象水色。"
                },
                {
                    "paragraph": "在音爲羽，",
                    "zhushu": "羽，謂水音，沈而深也。樂記曰：羽亂則危，其財匱。"
                },
                {
                    "paragraph": "在聲爲呻，",
                    "zhushu": "呻吟聲也。"
                },
                {
                    "paragraph": "在變動爲慄，",
                    "zhushu": "慄，謂戰慄，甚寒大恐，而悉有之。"
                },
                {
                    "paragraph": "在竅爲耳，",
                    "zhushu": "耳所以司聽五音。　新校正云：按金匱眞言論云：開竅於二隂。蓋以心寄竅於耳，故與此不同。"
                },
                {
                    "paragraph": "在味爲鹹，",
                    "zhushu": "鹹可用，柔耎也。"
                },
                {
                    "paragraph": "在志爲恐。",
                    "zhushu": "恐，所以懼惡也。"
                },
                {
                    "paragraph": "恐傷腎，",
                    "zhushu": "恐而不已，則内感於腎，故傷也。靈樞經曰：恐懼而不解，則傷精明，感腎也。"
                },
                {
                    "paragraph": "思勝恐；",
                    "zhushu": "思深慮逺，則見事源，故勝恐也。"
                },
                {
                    "paragraph": "寒傷血，",
                    "zhushu": "寒則血凝，傷可知也。　新校正云：按太素，血作骨。"
                },
                {
                    "paragraph": "燥勝寒；",
                    "zhushu": "燥從熱生，故勝寒也。　新校正云：按太素，燥作濕。"
                },
                {
                    "paragraph": "鹹傷血，",
                    "zhushu": "食鹹而渇，傷血可知。　新校正云：按太素，血作骨。"
                },
                {
                    "paragraph": "甘勝鹹。",
                    "zhushu": "甘，土，土故勝水。鹹。　新校正云：詳自前歧伯對曰至此，與五運行論同，兩注頗異，當并用之。"
                },
                {
                    "paragraph": "故曰：天地者，萬物之上下也；",
                    "zhushu": "觀其覆載，而萬物之上下可見矣。"
                },
                {
                    "paragraph": "隂陽者，血氣之男女也；",
                    "zhushu": "隂主血，陽主氣。隂生女，陽生男。"
                },
                {
                    "paragraph": "左右者，隂陽之道路也；",
                    "zhushu": "隂陽閒氣，左右循環，故左右爲隂陽之道路也。　新校正云：詳閒氣之說，具六微旨大論中。楊上善云：隂氣右行，陽氣左行。"
                },
                {
                    "paragraph": "水火者，隂陽之徴兆也；",
                    "zhushu": "觀水火之氣，則隂陽徴兆可明矣。"
                },
                {
                    "paragraph": "隂陽者，萬物之能始也。",
                    "zhushu": "謂能爲變化之生成之元始。　新校正云：詳天地者至萬物之能始，與天元紀大論同，注頗異。彼旡隂陽者，血氣之男女一句，又以金木者生成之終始代隂陽者萬物之能始。"
                },
                {
                    "paragraph": "故曰：隂在内，陽之守也；陽在外，隂之使也。",
                    "zhushu": "隂靜，故爲陽之鎮守，陽動，故爲隂之役使。"
                },
                {
                    "paragraph": "帝曰：法隂陽柰何？歧伯曰：陽勝則身熱，腠理閉，喘麤爲之俛仰。汗不出而熱，齒乾以煩寃，腹滿死。能冬不能夏。",
                    "zhushu": "陽勝，故能冬，熱甚，故不能夏。"
                },
                {
                    "paragraph": "隂勝則身寒汗出，身常清，數慄而寒，寒則厥，厥則腹滿死。",
                    "zhushu": "厥，謂氣逆。"
                },
                {
                    "paragraph": "能夏不能冬。",
                    "zhushu": "隂勝，故能夏，寒甚，故不能冬。"
                },
                {
                    "paragraph": "此隂陽更勝之變，病之形能也。帝曰：調此二者柰何？",
                    "zhushu": "調，謂順天癸性，而治身之血氣精氣也。"
                },
                {
                    "paragraph": "歧伯曰：能知七損八益，則二者可調；不知用此，則早衰之節也。",
                    "zhushu": "用，謂房色也。女子以七七爲天癸之終，丈夫以八八爲天癸之極。然知八可益，知七可損，則各隨氣分，脩養天眞，終其天年，以度百歳。上古天眞論曰：女子二七，天癸至，月事以時下。丈夫二八，天癸至，精氣溢冩。然隂七可損，則海滿而血自下，陽八冝益，交㑹而泄精。由此則七損八益，理可知矣。"
                },
                {
                    "paragraph": "年四十而隂氣自半也，起居衰矣。",
                    "zhushu": "内耗故隂減，中乾故氣力始衰。靈樞經曰：人年四十，腠理始踈，榮華稍落，髪班白。由此之節言之，亦起居衰之次也。"
                },
                {
                    "paragraph": "年五十體重，耳目不聦明矣。",
                    "zhushu": "衰之漸也。"
                },
                {
                    "paragraph": "年六十，隂痿，氣大衰，九竅不利，下虚上實，涕泣俱出矣。",
                    "zhushu": "衰之甚矣。"
                },
                {
                    "paragraph": "故曰：知之則強，不知則老，",
                    "zhushu": "知，謂知七損八益，全形保性之道也。"
                },
                {
                    "paragraph": "故同出而名異耳。",
                    "zhushu": "同，謂同於好欲。異，謂異其老壯之名。"
                },
                {
                    "paragraph": "智者察同，愚者察異，",
                    "zhushu": "智者察同欲之閒，而能性道，愚者見形容，别異，方乃効之。自性則道益有餘，放効則治生不足。故下文曰："
                },
                {
                    "paragraph": "愚者不足，智者有餘。",
                    "zhushu": "先行故有餘，後學故不足。"
                },
                {
                    "paragraph": "有餘則耳目聦明，身體輕強，老者復壯，壯者益治。",
                    "zhushu": "夫保性全形，蓋由知道之所致也。故曰：道者不可斯須離，可離非道。此之謂也。"
                },
                {
                    "paragraph": "是以聖人爲無爲之事，樂恬憺之能，從欲快志於虚无之守，故夀命无窮，與天地終，此聖人之治身也。",
                    "zhushu": "聖人不爲无益以害有益，不爲害性而順性，故夀命長逺，與天地終。庚桑楚曰：聖人之於聲色嗞味也，利於性則取之，害於性則損之，此全性之道也。書曰：不作无益，害有益也。"
                },
                {
                    "paragraph": "天不足西北，故西北方隂也，而人右耳目不如左明也。",
                    "zhushu": "在上，故法天。"
                },
                {
                    "paragraph": "地不滿東南，故東南方陽也，而人左手足不如右強也。",
                    "zhushu": "在下，故法地。"
                },
                {
                    "paragraph": "帝曰：何以然？歧伯曰：東方陽也，陽者其精并於上，并於上則上明而下虚，故使耳目聦明，而手足不便也。西方隂也，隂者其精并於下，并於下則下，盛而上虚，故其耳目不聦明，而手足便也。故俱感於邪，其在上則右甚，在下則左甚，此天地隂陽所不能全也，故邪居之。",
                    "zhushu": "夫隂陽之應天地。猶水之在器也。器圓則水圓。器曲則水曲。人之血氣亦如是。故隨不足。則邪氣留居之。"
                },
                {
                    "paragraph": "故天有精，地有形。天有八紀，地有五里，",
                    "zhushu": "陽爲天，降精氣以施化；隂爲地，布和氣以成形。五行爲生育之井里，八風爲變化之綱紀。八紀，謂八節之紀。五里，謂五行化育之里。"
                },
                {
                    "paragraph": "故能爲萬物之父母。",
                    "zhushu": "陽天化氣，隂地成形，五里運行，八風鼔折，收藏生長，无替時宜。夫如是，故能爲萬物變化之父母也。"
                },
                {
                    "paragraph": "清陽上天，濁隂歸地，",
                    "zhushu": "所以能爲萬物之父母者何？以有是之升降也。"
                },
                {
                    "paragraph": "是故天地之動靜，神明爲之綱紀，",
                    "zhushu": "清陽上天，濁隂歸地，然其動静，誰所主司？盖由神明之綱紀爾。上文曰神明之府，此之謂也。"
                },
                {
                    "paragraph": "故能以生長收藏，終而復始。",
                    "zhushu": "神明之運爲，乃能如是。"
                },
                {
                    "paragraph": "惟賢人上配天以養頭，下象地以養足，中傍人事以養五藏。",
                    "zhushu": "頭圓故配天，足方故象地。人事更易，五藏遞遷，故從而養也。"
                },
                {
                    "paragraph": "天氣通於肺，",
                    "zhushu": "居髙故。"
                },
                {
                    "paragraph": "地氣通於嗌，",
                    "zhushu": "次下，故。"
                },
                {
                    "paragraph": "風氣通於肝，",
                    "zhushu": "風生木故。"
                },
                {
                    "paragraph": "雷氣通於心，",
                    "zhushu": "雷象火之有聲。故。"
                },
                {
                    "paragraph": "谷氣通於脾，",
                    "zhushu": "谷空虚，脾受納故。"
                },
                {
                    "paragraph": "雨氣通於腎。",
                    "zhushu": "腎主水。故。　新校正云：按千金方云：風氣應於肝，雷氣動於心，穀氣感於脾，雨氣潤於腎。"
                },
                {
                    "paragraph": "六經爲川，",
                    "zhushu": "流注不息，故。"
                },
                {
                    "paragraph": "腸胃爲海，",
                    "zhushu": "以皆受納也。靈樞經曰：胃爲水榖之海。"
                },
                {
                    "paragraph": "九竅爲水注之氣。",
                    "zhushu": "清明者，象水之内明。流注者，象水之流注。"
                },
                {
                    "paragraph": "以天地爲之隂陽，",
                    "zhushu": "以人事配象，則近指天地以爲隂陽。"
                },
                {
                    "paragraph": "陽之汗，以天地之雨名之。",
                    "zhushu": "夫人汗泄於皮腠者，是陽氣之發泄爾。然其取類於天地之間，則雲騰雨降而相似也。故曰：陽之汗，以天地之雨名之。"
                },
                {
                    "paragraph": "陽之氣，以天地之疾風名之。",
                    "zhushu": "陽氣散發，疾風飛揚，故以應之。舊經旡名之二字，尋前類例，故加之。"
                },
                {
                    "paragraph": "暴氣象雷，",
                    "zhushu": "暴氣故擊。鳴轉有聲故。"
                },
                {
                    "paragraph": "逆氣象陽。",
                    "zhushu": "逆氣陵上，陽氣亦然。"
                },
                {
                    "paragraph": "故治不法天之紀，不用地之理，則災害至矣。",
                    "zhushu": "背天之紀，違地之理，則六經反作，五氣更傷。眞氣既傷，則災害之至可知矣。　新校正云：按上文天有八紀，地有五里，此文注中理字當作里。"
                },
                {
                    "paragraph": "故邪風之至，疾如風雨。",
                    "zhushu": "至，謂至於身形。"
                },
                {
                    "paragraph": "故善治者治皮毛，",
                    "zhushu": "止於萌也。"
                },
                {
                    "paragraph": "其次治肌膚，",
                    "zhushu": "救其已生。"
                },
                {
                    "paragraph": "其次治筋脉，",
                    "zhushu": "攻其已病。"
                },
                {
                    "paragraph": "其次治六府，",
                    "zhushu": "治其巳甚。"
                },
                {
                    "paragraph": "其次治五藏。治五藏者，半死半生也。",
                    "zhushu": "治其巳成。神農曰：病勢已成，可得半愈。然初成者獲愈，固乆者伐形。故治五藏者，半生半死也。"
                },
                {
                    "paragraph": "故天之邪氣，感則害人五藏；",
                    "zhushu": "四時之氣。八正之風。皆天邪也。金匱眞言論曰。八風發邪。以爲經風。觸五藏。邪氣發病。故天之邪氣。感則害人五藏。"
                },
                {
                    "paragraph": "水榖之寒熱，感則害於六府；",
                    "zhushu": "熱傷胃及膀胱，寒傷腸及膽氣。"
                },
                {
                    "paragraph": "地之濕氣，感則害皮肉筋脉。",
                    "zhushu": "濕氣勝，則榮衛之氣不行，故感則害於皮肉筋脉。"
                },
                {
                    "paragraph": "故善用鍼者，從隂引陽，從陽引隂，以右治左，以左治右，以我知彼，以表知裏，以觀過與不及之理，見微得過，用之不殆。",
                    "zhushu": "深明故也。"
                },
                {
                    "paragraph": "善診者，察色按脉，先别隂陽，",
                    "zhushu": "别於陽者，則知病處；别於隂者，則知死生之期。"
                },
                {
                    "paragraph": "審清濁，而知部分，",
                    "zhushu": "謂察色之青赤黄白黒也。部分，謂藏府之位，可占候處。"
                },
                {
                    "paragraph": "視喘息，聽音聲，而知所苦，",
                    "zhushu": "謂聽聲之宫商角徴羽也。視喘息，謂候呼吸之長短也。"
                },
                {
                    "paragraph": "觀權衡規矩，而知病所主。",
                    "zhushu": "權謂秤，權。衡謂星衡。規謂圓形。矩謂方象。然權也者。所以察中外。衡也者。所以定髙卑。規也者。所以表柔虚。矩也者。所以明強盛。脉要精微論曰。以春應中規。言陽氣柔軟。以夏應中矩。言陽氣盛強。以秋應中衡。言隂升陽降。氣有髙下。以冬應中權。言陽氣居下也。故善診之用。必備見焉。所主者。謂應四時之氣。所主生病之在髙下中外也。"
                },
                {
                    "paragraph": "按尺寸，觀浮沈滑濇，而知病所生。以治",
                    "zhushu": "浮沈滑濇，皆脉象也。浮脉者，浮於手下也。沈脉者，按之乃得也。滑脉者，徃来易。濇脉者，往来難。故審尺寸，觀浮沈，而知病之所生以治之也。　新校正云：按甲乙經作知病所在以治則无過。下无過二字，續此爲句。"
                },
                {
                    "paragraph": "无過，以診則不失矣。",
                    "zhushu": "有過无過，皆以診知，則所主治无誤失也。"
                },
                {
                    "paragraph": "故曰：病之始起也，可刺而已。",
                    "zhushu": "以輕微也。"
                },
                {
                    "paragraph": "其盛可待衰而已。",
                    "zhushu": "病盛取之，毁傷眞氣，故其盛者，必可待衰。"
                },
                {
                    "paragraph": "故因其輕而揚之，",
                    "zhushu": "輕者發揚則邪去。"
                },
                {
                    "paragraph": "因其重而減之，",
                    "zhushu": "重者莭減去之。"
                },
                {
                    "paragraph": "因其衰而彰之。",
                    "zhushu": "因病氣衰，攻令邪去，則真氣堅固，血色彰明。"
                },
                {
                    "paragraph": "形不足者，温之以氣。精不足者，補之以味。",
                    "zhushu": "氣，謂衞氣，味，謂五藏之味也。靈樞經曰：衞氣者，所以温分肉而充皮膚，肥腠理而司開闔，故衞氣温則形分足矣。上古天眞論曰：腎者主水，受五藏六府之精而藏之，故五藏盛乃能冩。由此則精不足者，補五藏之味也。"
                },
                {
                    "paragraph": "其髙者，因而越之。",
                    "zhushu": "越，謂越揚也。"
                },
                {
                    "paragraph": "其下者，引而竭之；",
                    "zhushu": "引，謂泄引也。"
                },
                {
                    "paragraph": "中滿者，冩之於内；",
                    "zhushu": "内，謂腹内。"
                },
                {
                    "paragraph": "其有邪者，漬形以爲汗；",
                    "zhushu": "邪，謂風邪之氣，風中於表，則汗而發之。"
                },
                {
                    "paragraph": "其在皮者，汗而發之；",
                    "zhushu": "在外。故汗發泄也。"
                },
                {
                    "paragraph": "其慓悍者，按而收之；",
                    "zhushu": "慓，疾也。悍，利也。氣候疾利，則按之以收斂也。"
                },
                {
                    "paragraph": "其實者，散而冩之。",
                    "zhushu": "陽實則發散，隂實則宣冩，故下文。"
                },
                {
                    "paragraph": "審其隂陽，以别柔剛。",
                    "zhushu": "隂曰柔，陽曰剛。"
                },
                {
                    "paragraph": "陽病治隂，隂病治陽。",
                    "zhushu": "所謂從隂引陽，從陽引隂，以右治左，以左治右者也。"
                },
                {
                    "paragraph": "定其血氣，各守其鄉，",
                    "zhushu": "鄉，謂本經之氣位。"
                },
                {
                    "paragraph": "血實冝決之，",
                    "zhushu": "決，謂決破其血。"
                },
                {
                    "paragraph": "氣虛冝掣引。之。",
                    "zhushu": "讀爲。導，導引則氣行條暢。新校正云：按甲乙經𤙲作掣。",
                    "type": 2
                },
                {
                    "paragraph": "隂陽應象大論䐜脹",
                    "zhushu": "上，昌眞切。肉脹起也。"
                },
                {
                    "paragraph": "渗泄、",
                    "zhushu": "上所禁切。"
                },
                {
                    "paragraph": "翕赩、",
                    "zhushu": "下許極切。"
                },
                {
                    "paragraph": "噦噫",
                    "zhushu": "，上乙劣切。下嗚界切。"
                },
                {
                    "paragraph": "能冬",
                    "zhushu": "上奴代切。下能夏。形能並同。"
                },
                {
                    "paragraph": "放效",
                    "zhushu": "，上妃兩切。"
                },
                {
                    "paragraph": "并於",
                    "zhushu": "上，去聲。"
                },
                {
                    "paragraph": "嗌",
                    "zhushu": "伊者切。"
                },
                {
                    "paragraph": "滑濇",
                    "zhushu": "下音色。"
                },
                {
                    "paragraph": "漬",
                    "zhushu": "。即賜切。"
                }
            ]
        },
        {
            "name": "隂陽離合論篇第六",
            "paragraphs": [
                {
                    "paragraph": "隂陽離合論篇第六",
                    "zhushu": "新校正云：按全元起本在第三卷。",
                    "type": 1
                },
                {
                    "paragraph": "黃帝問曰：余聞天爲陽，地爲隂，日爲陽，月爲隂，大小月三百六十日成一歳，人亦應之。",
                    "zhushu": "以四時五行運用於内，故人亦應之。　新校正：云：詳天爲陽，至成一歳，與六節藏象篇重。"
                },
                {
                    "paragraph": "今三隂三陽，不應隂陽，其故何也？歧伯對曰：隂陽者，數之可十，推之可百，數之可千，推之可萬。萬之大不可勝數，然其要一也。",
                    "zhushu": "一，謂離合也。雖不可勝數，然其要妙，以離合推歩，悉可知之。"
                },
                {
                    "paragraph": "天覆地載，萬物方生，未出地者，命曰隂處，名曰隂中之隂，",
                    "zhushu": "處隂之中，故曰隂。處。形未動出，亦是爲隂。以隂居隂，故曰隂中之隂。"
                },
                {
                    "paragraph": "則出地者，命曰隂中之陽。",
                    "zhushu": "形動出者，是則爲陽，以陽居隂，故曰隂中之陽。"
                },
                {
                    "paragraph": "陽予之正，隂爲之主，",
                    "zhushu": "陽施正氣，萬物方生。隂爲主持，群形方立。"
                },
                {
                    "paragraph": "故生因春，長因夏，收因秋，藏因冬，失常則天地四塞。",
                    "zhushu": "春夏爲陽，故生長也。秋冬爲隂，故收藏也。若失其常道，則春不生，夏不長，秋不收，冬不藏。夫如是，則四時之氣閉塞，隂陽之氣无所運行矣。"
                },
                {
                    "paragraph": "隂陽之變，其在人者，亦數之可數。",
                    "zhushu": "天地隂陽，雖不可勝數，在於人形之用者，則數可知之。"
                },
                {
                    "paragraph": "帝曰：願聞三隂三陽之離合也。歧伯曰：聖人南面而立，前曰廣明，後曰太衝。",
                    "zhushu": "廣。大也。南方丙丁火位主之。陽氣盛明。故曰大明也。嚮明治物。故聖人南面而立。易曰。相見乎離。蓋謂此也。然在人身中。則心藏在南。故謂前曰廣明。衝脉在北。故謂後曰太衝。然太衝者。腎脉與衝脉合而盛大。故曰太衝。是以下文云。"
                },
                {
                    "paragraph": "太衝之地，名曰少隂。",
                    "zhushu": "此正明兩脉相合而爲表裏也。"
                },
                {
                    "paragraph": "少隂之上，名曰太陽。",
                    "zhushu": "腎藏爲隂。膀胱府爲陽。隂氣在下。陽氣在上。此爲一合之經氣也。靈樞經曰。足少隂之脉者。腎脉也。起於小指之下。邪趣足心。又曰。足太陽之脉者。膀胱脉也。循京骨至小指外側。由此，故少隂之上。名太陽也。是以下文曰。"
                },
                {
                    "paragraph": "太陽根起於至隂，結於命門，名曰隂中之陽。",
                    "zhushu": "至隂，穴名，在足小指外側。命門者，藏精光照之所，則兩目也。太陽之脉，起於目而下至於足，故根於指端，結於目也。靈樞經曰：命門者，目也。此與靈樞義合。以太陽居少隂之地，故曰隂中之陽。　新校正云：按素問太陽言根結，餘經不言結。甲乙今具。"
                },
                {
                    "paragraph": "中身而上，名曰廣明，廣明之下，名曰太隂，",
                    "zhushu": "靈樞經曰：天爲陽，地爲隂。腰以上爲天，腰以下爲地。分身之㫖，則中身之上屬於廣明，廣明之下屬太隂也。又心，廣明藏下則太隂，脾藏也。"
                },
                {
                    "paragraph": "太隂之前，名曰陽眀。",
                    "zhushu": "人身之中，胃爲陽明，脉，行在脾脉之前。脾爲太隂，脉，行於胃脉之後。靈樞經曰：足太隂之脉者，脾脉也，起於大指之端，循指内側白肉際，過核骨後，上内踝前亷，上腨内，循胻骨之後。足陽明之脉者，胃脉也，下膝三寸而别，以下入中指外間。由此故太隂之前名陽明也。是以下文曰："
                },
                {
                    "paragraph": "陽明根起於厲兊，名曰隂中之陽。",
                    "zhushu": "厲兊，穴名，在足大指次指之端，以陽明居太隂之前，故曰隂中之陽。"
                },
                {
                    "paragraph": "厥隂之表，名曰少陽，",
                    "zhushu": "人身之中，膽少陽脉行肝脉之分外，肝厥隂脉行膽脉之位内。靈樞經曰：足厥隂之脉者，肝脉也，起於足大指聚毛之際，上循足跗上亷。足少陽之脉者，膽脉也，循足跗，上，出小指次指之端，由此則厥隂之表名少陽也。故下文曰："
                },
                {
                    "paragraph": "少陽根起於竅隂，名曰隂中之少陽。",
                    "zhushu": "竅隂，穴名，在足小指次指之端，以少陽居厥隂之表，故曰隂中之少陽。"
                },
                {
                    "paragraph": "是故三陽之離合也，太陽爲開，陽明爲闔，少陽爲樞。",
                    "zhushu": "離，謂别離應用。合，謂配合於隂。别離則正位於三陽，配合則表裏而爲藏府矣。開、闔樞者，言三陽之氣，多少不等，動用殊也。夫開者，所以司動静之基，闔者，所以執禁固之權，樞者，所以主動轉之微。由斯殊氣之用，故此三變之也。　新校正云：按九墟，太陽爲關，陽明爲闔，少陽爲樞。故關折則肉節潰緩，而暴病起矣。故候暴病者，取之太陽。闔折則氣无所止息，悸病起，故悸者皆取之陽明。樞折則骨摇而不能安於地，故骨摇者取之少陽。甲乙經同。"
                },
                {
                    "paragraph": "三經者，不得相失也，搏而勿浮，命曰一陽。",
                    "zhushu": "三經之至，搏擊於手，而无輕重之異，則正可謂一陽之氣，无復有三陽荖降之爲用也。"
                },
                {
                    "paragraph": "帝曰：願聞三隂。歧伯曰：外者爲陽，内者爲隂，",
                    "zhushu": "言三陽爲外運之離合，三隂爲内用之離合也。"
                },
                {
                    "paragraph": "然則中爲隂，其衝在下，名曰太隂。",
                    "zhushu": "衝脉在脾之下，故言其衝在下也。靈樞經曰：衝脉者，與足少隂之絡，皆起於腎下，上行者，過於胞中，由此，則其衝之上，太隂位也。"
                },
                {
                    "paragraph": "太隂根起於隱白，名曰隂中之隂。",
                    "zhushu": "隱白，穴名，在足大指端，以太隂居隂，故曰隂中之隂。"
                },
                {
                    "paragraph": "太隂之後，名曰少隂。",
                    "zhushu": "藏位及經脉之次也。太隂，脾也。少隂，腎也。脾藏之下近後，則腎之位也。靈樞經曰：足太隂之脉，起於大指之端，循指内側，及上内踝前，亷，上腨内，循䯒骨後。足少隂之脉，起於小指之下，斜趣足心，出於然骨之下，循内踝之後，以上腨内。由此，則太隂之下，名少隂也。"
                },
                {
                    "paragraph": "少隂根起於涌泉，名曰隂中之少隂。",
                    "zhushu": "涌泉，穴名，在足心下踡指宛宛中。"
                },
                {
                    "paragraph": "少隂之前，名曰厥隂，",
                    "zhushu": "亦藏位及經脉之次也。少隂，腎也。厥隂，肝也。腎藏之前近上，則肝之位也。靈樞經曰：足少隂脉，循内踝之後，上腨内亷。足厥隂脉，循足跗上亷，去内踝一寸，上踝八寸，交出太隂之後，上膕内。由此，故少隂之前名厥隂也。"
                },
                {
                    "paragraph": "厥隂根起於大敦，隂之絶陽，名曰隂之絶隂。",
                    "zhushu": "大敦，穴名，在足大指之端，三毛之中也。兩隂相合，故曰隂之絶陽。厥，盡也。隂氣至此而盡，故名曰隂　之絶。隂。"
                },
                {
                    "paragraph": "是故三隂之離合也，太隂爲開，厥隂爲闔，少隂爲樞。",
                    "zhushu": "亦氣之不等也。　新校正云：按九墟云：關折，則倉廩無所輸，隔洞者，取之太隂。闔折，則氣㢮而善悲，悲者，取之厥隂。樞折，則脉有所結而不通，不通者，取之少隂。甲乙經同。"
                },
                {
                    "paragraph": "三經者，不得相失也，搏而勿沈，名曰一隂。",
                    "zhushu": "沈，言殊見也。陽浮亦然。若經氣應至，無沈浮之異，則悉可謂一隂之氣，非復有三隂差降之殊用也。"
                },
                {
                    "paragraph": "隂陽𩅞𩅞，積傳爲一周，氣裏形表，而爲相成也。",
                    "zhushu": "𩅞𩅞，言氣之往來也。積，謂積脉之動也。傳，謂隂陽之氣流傳也。夫脉氣住来，動而不止，積其所動，氣血循環，應水下二刻而一周於身，故曰積傳爲一周也。然榮衛之氣，因息遊布，周流形表，拒捍虚邪，中外主司，互相成立，故言氣裏形表而爲相成也。　新校正：云：按别本作𩅞𩅞衝。衝。",
                    "type": 2
                },
                {
                    "paragraph": "隂陽離合論　予",
                    "zhushu": "猶，與也。"
                }
            ]
        },
        {
            "name": "隂陽别論篇第七",
            "paragraphs": [
                {
                    "paragraph": "隂陽别論篇第七",
                    "zhushu": "新校正云：按全元起本在第四卷。",
                    "type": 1
                },
                {
                    "paragraph": "黃帝問曰：人有四經十二從，何謂？",
                    "zhushu": "經，謂經脉。從，謂順從。"
                },
                {
                    "paragraph": "歧伯對曰：四經應四時，十二從應十二月，十二月應十二脉。",
                    "zhushu": "春脉弦，夏脉洪，秋脉浮，冬脉沈，謂四時之經脉也。從，謂天氣順行十二辰之分，故應十二月也。十二月，謂春建寅卯辰，夏建巳午、未，秋建申酉、戌，冬建亥、子、丑之月也。十二脉，謂手三隂三陽、足三、隂三陽之脉也。以氣數相應，故參合之。"
                },
                {
                    "paragraph": "脉有隂陽，知陽者知隂，知隂者知陽。",
                    "zhushu": "深知則備識其變易。"
                },
                {
                    "paragraph": "凡陽有五，五五二十五陽。",
                    "zhushu": "五陽，謂五藏之陽氣也。五藏應時，各形一脉，一脉之内，包揔五藏之陽，五五相乗，故二十五陽也。　新校正云：按玉機眞藏論云：故病有五變，五五二十五變。義與此通。"
                },
                {
                    "paragraph": "所謂隂者，眞藏也，見則爲敗，敗必死也。",
                    "zhushu": "五藏爲隂，故曰隂者，真藏也。然見者，謂肝脉至，中外急，如循刀刃責責然，如按琴瑟弦；心脉至，堅而搏，如循薏苡子，累累然；肺脉至，大而虚，如以毛羽中人膚；腎脉至，搏而絶，如以指彈石，辟辟然；脾脉至，弱而乍數乍踈。夫如是脉見者，皆爲藏敗神去，故必死也。"
                },
                {
                    "paragraph": "所謂陽者，胃脘之陽也。",
                    "zhushu": "胃脘之陽，謂人迎之氣也。察其氣脉動静小大，與脉口應否也。胃爲水榖之海，故候其氣而知病處。人迎在結喉兩傍，脉動應手，其脉之動，常左小而右大，左小常以候藏，右大常以候府。一云胃胞之陽，非也。"
                },
                {
                    "paragraph": "别於陽者，知病處也。别於隂者，知死生之期。",
                    "zhushu": "陽者衛外而爲固，然外邪所中，别於陽則知病處。隂者藏神而内守，若考真正成敗，别於隂則知病者死生之期。　新校正云：按玉機眞藏論云：别於陽者，知病從来，别於隂者，知死生之期。"
                },
                {
                    "paragraph": "三陽在頭，三隂在手，所謂一也。",
                    "zhushu": "頭謂人迎，手謂氣口，兩者相應，俱往俱来，若引䋲小大齊等者，名曰平人，故言所謂一也。氣口在手魚際之後一寸，人迎在結喉兩傍一寸五分，皆可以候藏府之氣。"
                },
                {
                    "paragraph": "别於陽者，知病忌時。别於隂者，知死生之期。",
                    "zhushu": "識氣定期，故知病忌；審明成敗，故知死生之期。"
                },
                {
                    "paragraph": "謹熟隂陽，無與衆謀。",
                    "zhushu": "謹量氣候，精熟，隂陽，病忌之凖可知，生死之疑自決。正行無惑，何用衆謀議也。"
                },
                {
                    "paragraph": "所謂隂陽者，去者爲隂，至者爲陽；靜者爲隂，動者爲陽；遲者爲隂，數者爲陽。",
                    "zhushu": "言脉動之中也。"
                },
                {
                    "paragraph": "凡持眞脉之藏脉者，肝至懸絶急，十八日死；心至懸絶，九日死；肺至懸絶，十二日死；腎至懸絶，七日死；脾至懸絶，四日死。",
                    "zhushu": "眞脉之藏脉者，謂眞藏之脉也。十八日者，金木成數之餘也。九日者，水火生成數之餘也。十二日者，金火生成數之餘也。七日者，水土生數之餘也。四日者，木生數之餘也。故平人氣象論曰：肝見庚辛死，心見壬癸死，肺見丙丁死，腎見戊巳死，脾見甲乙死者以此。如是者，皆至所期，不勝而死也。何者？以不勝剋賊之氣也。"
                },
                {
                    "paragraph": "曰：二陽之病發心脾，有不得隱曲，女子不月。",
                    "zhushu": "二陽，謂陽明、大腸及胃之脉也。隱曲，謂隱蔽委曲之事也。夫腸胃發病，心脾受之，心受之則血不流，脾受之則味不化。血不流，故女子不月，味不化，則男子少精，是以隱蔽委曲之事，不能爲也。隂陽應象大論曰：精不足者，補之以味。由是則味不化而精氣少也。竒病論曰：胞胎者，繫於腎。又評熱病論曰：月事不来者，胞脉閉，胞脉者。屬於心而絡於胞中。今氣上廹肺。心氣不得下通。故月事不來。則其義也。又上古天眞論曰。女子二七天癸至。任脉通。太衝脉盛。月事以時下。丈夫二八天癸至。精氣溢寫。由此則在女子爲不月。在男子爲少精。"
                },
                {
                    "paragraph": "其傳爲風消，其傳爲息賁者，死不治。",
                    "zhushu": "言其深乆者也。胃病深乆，傳入於脾，故爲風熱以消削。大腸病甚，傳入於肺，爲喘息而上賁。然腸胃脾肺，兼及於心，三藏二府，互相剋薄，故死不治。"
                },
                {
                    "paragraph": "曰：三陽爲病，發寒熱，下爲癰腫，及爲痿厥腨㾓。",
                    "zhushu": "三陽，謂太陽、小腸及膀胱之脉也。小腸之脉起於手，循臂，繞肩髆上頭。膀胱之脉，從頭别下背，貫臋，入膕中，循腨。故在上爲病，則發寒熱；在下爲病，則爲癰腫腨㾓，及爲痿厥。㾓，痠疼也。痿，無力也。厥，足冷，即氣逆也。"
                },
                {
                    "paragraph": "其傳爲索澤，其傳爲頽疝。",
                    "zhushu": "熱甚則精血枯涸，故皮膚潤澤之氣皆散盡也。然陽氣下墜，隂脉上爭，上爭則寒多，下墜則筋緩，故睾垂縱緩，内作頽疝。"
                },
                {
                    "paragraph": "曰：一陽發病，少氣、善欬、善泄。",
                    "zhushu": "一陽，謂少陽膽及三焦之脉也。膽氣乗胃，故善泄，三焦内病，故少氣。陽上熏肺，故善欬。何故？心火内應也。"
                },
                {
                    "paragraph": "其傳爲心掣，其傳爲隔。",
                    "zhushu": "隔氣乗心，心熱，故陽氣内掣，三焦内結，中熱，故隔塞不便。"
                },
                {
                    "paragraph": "二陽一隂發病，主驚駭背痛，善噫、善欠，名曰風厥。",
                    "zhushu": "一隂謂厥隂，心主及肝之脉也。心主之脉，起於胷中，出屬心。經云：心病膺背肩胛間痛。又在氣爲噫，故背痛、善噫。心氣不足，則腎氣乗之，肝主驚駭，故驚駭、善欠。夫肝氣爲風，腎氣陵逆，既風又厥，故名風厥。"
                },
                {
                    "paragraph": "二隂一陽發病，善脹心滿善氣。",
                    "zhushu": "二隂，謂少隂，心腎之脉也。腎膽同逆，三焦不行，氣稸於上，故心滿。下虚上盛，故氣泄出也。"
                },
                {
                    "paragraph": "三陽三隂發病，爲偏枯痿易，四支不舉。",
                    "zhushu": "三隂不足，則發偏枯。三陽有餘，則爲痿易。易，謂變易，常用，而痿弱無力也。"
                },
                {
                    "paragraph": "鼔一，陽曰鈎，鼔一隂曰毛，鼔陽勝急曰絃，鼔陽至而絶曰，石，隂陽相過曰溜。",
                    "zhushu": "言何以知隂陽之病脉邪？一陽鼔動，脉見鈎也。何以然？一陽。謂三焦，心脉之府。然一陽鼔動者，則鈎脉當之。鈎脉則心脉也。此言正見者也。一隂，厥。隂，肝木氣也。毛，肺金脉也。金来鼔木，其脉則毛。金氣内乗，木陽尚勝，急而内見，脉則爲絃也。若陽氣至而急，脉名曰絃，屬肝。陽氣至而或如断絶，脉名曰石，屬腎。隂陽之氣相過，无能勝負，則脉如水溜也。"
                },
                {
                    "paragraph": "隂爭於内，陽擾於外，魄汗未藏，四逆而起，起則熏肺，使人喘鳴。",
                    "zhushu": "若金鼔不已，陽氣大勝，兩氣相持，内爭外擾，則流汗不止，手足反寒，甚則陽氣内燔，流汗不藏，則熱攻於肺，故起則熏肺，使人喘鳴也。"
                },
                {
                    "paragraph": "隂之所生，和本曰和。",
                    "zhushu": "隂，謂五神藏也。言五藏之所以能生而全天眞和氣者，以各得自從其和性而安靜爾。苟乖所適，則爲他氣所乗，百端之病，由斯而起，奉生之道，可不愼哉。"
                },
                {
                    "paragraph": "是故剛與剛，陽氣破散，隂氣乃消亡。",
                    "zhushu": "剛，謂陽也。言陽氣内蒸，外爲流汗，灼而不已，則陽勝。又陽，故盛，不乆存，而陽氣自散。陽已破敗，隂不獨存，故陽氣破散，隂氣亦消亡，此乃爭勝招敗矣。"
                },
                {
                    "paragraph": "淖則剛柔不和，經氣乃絶。",
                    "zhushu": "血淖者，陽常勝，視人之血淖者，冝，謹和其氣，常使流通。若不能深思寡欲，使氣序乖衷，陽爲重陽，内燔藏府，則死且可待，生其能乆乎。"
                },
                {
                    "paragraph": "死隂之屬，不過三日而死；",
                    "zhushu": "火乗金也。"
                },
                {
                    "paragraph": "生陽之屬，不過四日而死。",
                    "zhushu": "木乗火也。　新校正云：按别本作四日而生，全元起注本作四日而已，俱通。詳上下文義，作死者非。"
                },
                {
                    "paragraph": "所謂生陽死隂者，肝之心謂之生陽，",
                    "zhushu": "母来親子，故曰生陽。匪惟以木生火，亦自陽氣主生爾。"
                },
                {
                    "paragraph": "心之肺謂之死隂，",
                    "zhushu": "隂主刑殺，火復乗金，金得火亡，故云死。"
                },
                {
                    "paragraph": "肺之腎謂之重隂，",
                    "zhushu": "亦母子也。以俱爲隂氣，故曰重隂。"
                },
                {
                    "paragraph": "腎之脾謂之辟隂，死不治。",
                    "zhushu": "上氣辟併，水乃可升，土辟水升，故云辟隂。"
                },
                {
                    "paragraph": "結陽者，腫四支；",
                    "zhushu": "以四支爲諸陽之本故。"
                },
                {
                    "paragraph": "結隂者便血一升，",
                    "zhushu": "隂主血，故。"
                },
                {
                    "paragraph": "再。結二升，三結三升。",
                    "zhushu": "二盛謂，之。再結，三盛，謂之三結。"
                },
                {
                    "paragraph": "隂陽結斜，多隂。少陽，曰石水，少腹腫。",
                    "zhushu": "所謂失法。"
                },
                {
                    "paragraph": "二陽結謂之消，",
                    "zhushu": "二陽結，謂胃及大腸俱熱結也。腸胃藏熱，則喜消水榖。　新校正云：詳此，少二隂結。"
                },
                {
                    "paragraph": "三陽結謂之隔，",
                    "zhushu": "三陽結，謂小腸膀胱熱結也。小腸結熱，則血脉燥，膀胱熱，則津液涸，故膈塞而不便寫。"
                },
                {
                    "paragraph": "三隂結謂之水。",
                    "zhushu": "三隂結，謂脾肺之脉俱寒結也。脾肺寒結，則氣化爲水。"
                },
                {
                    "paragraph": "一隂一陽結，謂之喉痺。",
                    "zhushu": "一隂，謂心主之脉。一陽，謂三焦之脉也。三焦心主脉並絡喉，氣熱内結，故爲喉痺。"
                },
                {
                    "paragraph": "隂搏陽别，謂之有子。",
                    "zhushu": "隂，謂尺中也。搏，謂搏觸於手也。尺脉搏擊，與寸口殊别，陽氣挺然，則爲有妊之兆。何者？隂中有别陽故。"
                },
                {
                    "paragraph": "隂陽虛，腸辟死。",
                    "zhushu": "辟，隂也。然胃氣不留，腸開勿禁，隂中不廩，是眞氣竭絶，故死。　新校正云：按全元起本辟作澼。"
                },
                {
                    "paragraph": "陽加於隂謂之汗。",
                    "zhushu": "陽在下，隂在上，陽氣上搏，隂能固之，則蒸而爲汗。"
                },
                {
                    "paragraph": "隂虚陽搏，謂之崩。",
                    "zhushu": "隂脉不足，陽脉盛搏，則内崩而血流下。"
                },
                {
                    "paragraph": "三隂俱搏，二十日夜半死。",
                    "zhushu": "脾肺成數之餘也。搏，謂伏鼔，異於常候也。隂氣盛極，故夜半死。"
                },
                {
                    "paragraph": "二隂俱搏，十三日夕時，死。",
                    "zhushu": "心腎之成數也，隂氣未極，故死在夕時。"
                },
                {
                    "paragraph": "一隂俱搏，十日死。",
                    "zhushu": "肝心生成之數也。"
                },
                {
                    "paragraph": "三陽俱搏且鼔，三日。死。",
                    "zhushu": "陽氣速，急故。"
                },
                {
                    "paragraph": "三隂三陽俱搏，心腹滿，發盡不得隱曲，五日死。",
                    "zhushu": "兼隂氣也。隱曲。謂便冩也。"
                },
                {
                    "paragraph": "二陽俱搏，其病温，死不治，不過十日死。",
                    "zhushu": "腸胃之王數也。　新校正云：詳此闕一陽搏。",
                    "type": 2
                },
                {
                    "paragraph": "隂陽别論　腨",
                    "zhushu": "音喘。膓也。"
                },
                {
                    "paragraph": "㾓",
                    "zhushu": "音淵。疼也。"
                },
                {
                    "paragraph": "淖。",
                    "zhushu": "音淘，水朝宗于海。"
                }
            ]
        },
        {
            "name": "靈蘭秘典論篇第八",
            "paragraphs": [
                {
                    "paragraph": "靈蘭秘典論篇第八",
                    "zhushu": "新校正云：按全元起本名十二藏相使，在第三卷。",
                    "type": 1
                },
                {
                    "paragraph": "黃帝問曰：願聞十二藏之相使，貴賤何如？",
                    "zhushu": "藏，藏也。言腹中之所藏者，非復有十二形神之藏也。"
                },
                {
                    "paragraph": "歧伯對曰：悉乎哉問也，請遂言之。心者，君主之官也，神明出焉。",
                    "zhushu": "任治於物，故爲君主之官。清靜栖靈，故曰神明出焉。"
                },
                {
                    "paragraph": "肺者，相傅之官，治節出焉。",
                    "zhushu": "位髙非君，故官爲相傅。主行榮衞，故治節由之。"
                },
                {
                    "paragraph": "肝者，將軍之官，謀慮出焉。",
                    "zhushu": "勇而能斷，故曰將軍。潛發未萌，故謀慮出焉。"
                },
                {
                    "paragraph": "膽者，中正之官，決斷出焉。",
                    "zhushu": "剛正果決，故官爲中正，直而不疑，故決斷出焉。"
                },
                {
                    "paragraph": "膻中者，臣使之官，喜樂出焉。",
                    "zhushu": "膻中者，在胷中兩乳間，爲氣之海。然心主爲君，以敷宣敎令，膻中主氣，以氣布隂陽，氣和志適，則喜樂由生，分布隂陽，故官爲臣使也。"
                },
                {
                    "paragraph": "脾胃者，倉廩之官，五味出焉。",
                    "zhushu": "包容五榖，是爲倉廩之官，營養四傍，故云五味出焉。"
                },
                {
                    "paragraph": "大腸者，傳道之官，變化出焉。",
                    "zhushu": "傳道，謂傳不潔之道，變化，謂變化物之形，故云傳道之官，變化出焉。"
                },
                {
                    "paragraph": "小腸者，受盛之官，化物出焉。",
                    "zhushu": "承奉胃司，受盛糟粕，受已復化，傳入大腸，故云受盛之官，化物出焉。"
                },
                {
                    "paragraph": "腎者，作強之官，伎巧出焉。",
                    "zhushu": "強於作用，故曰作強。造化形容，故云伎巧。在女則當其伎巧，在男則正曰作強。"
                },
                {
                    "paragraph": "三焦者，決瀆之官，水道出焉。",
                    "zhushu": "引導隂陽，開通閉塞，故官司決瀆，水道出焉。"
                },
                {
                    "paragraph": "膀胱者，州都之官，津液藏焉，氣化則能出矣。",
                    "zhushu": "位當孤府，故謂都官。居下内空，故藏津液。若得氣海之氣施化，則溲便注泄；氣海之氣不及，則閟隱不通，故曰氣化則能出矣。靈樞經曰：腎上連肺，故將兩藏。膀胱是孤府，則此之謂也。"
                },
                {
                    "paragraph": "凡此十二官者，不得相失也。",
                    "zhushu": "失則災害至，故不得相失。新校正云：詳此乃十一官，脾胃二藏共一官故也。"
                },
                {
                    "paragraph": "故主明則下安，以此養生則壽，殁世不殆，以爲天下則大昌。",
                    "zhushu": "主，謂君主，心之官也。夫主賢明則刑賞一，刑賞一則吏奉法，吏奉法則民不獲罪於枉濫矣，故主眀則天下安也。夫心内明則銓善惡，銓善惡則察安危，察安危則身不夭傷於非道矣。故以此養生則壽，没世不至於危殆矣。然施之於養生，没世不殆；施之於君主，天下獲安。以其爲天下主，則國祚昌盛矣。"
                },
                {
                    "paragraph": "主不明則十二官危，使道閉塞而不通，形乃大傷，以此養生則殃，以爲天下者，其宗大危，戒之！戒之。",
                    "zhushu": "使道，謂神氣行使之道也。夫心不眀則邪正一，邪正一則損益不分，損益不分，則動之凶咎陷身於羸瘠矣。故形乃大傷，以此養生則殃也。夫主不明則委於左右，委於左右則權勢妄行，權勢妄行則吏不得奉法，吏不得奉法則人民失所而皆受枉曲矣。且人惟邦本，本固邦寜，邦不獲安，國將何有？宗廟之立，安可不至於傾危乎？故曰戒之。戒之者，言深慎也。"
                },
                {
                    "paragraph": "至道在微，變化無窮，孰知其原？",
                    "zhushu": "孰，誰也。言至道之用也，小之則微妙而細無不入，大之則廣逺而變化無窮，然其淵原，誰所知察？"
                },
                {
                    "paragraph": "窘乎哉。消者瞿瞿，",
                    "zhushu": "新校正云：按太素作肖者濯濯。"
                },
                {
                    "paragraph": "孰知其要？閔閔之當，孰者爲良？",
                    "zhushu": "窘，要也。瞿瞿，勤勤也。人身之要者，道也。然以消息異同，求諸物理，而欲以此知變化之原本者，雖瞿瞿勤勤，以求明悟，然其要妙，誰得知乎？既未得知，轉成深逺。閔閔𤣥妙，復不知誰者爲善知要妙哉。𤣥妙深逺，固不以理求而可得，近取諸身，則十二官粗可探尋，而爲治身之道爾。閔閔，深逺也。良，善也。　新校正云：詳此四句，與氣交變大論文重，彼消字作肖。"
                },
                {
                    "paragraph": "恍惚之數，生於毫氂。",
                    "zhushu": "恍惚者，謂似有似無也。忽亦數也。似無似有，而毫氂之數生其中。老子曰：恍恍愡惚，其中有物。此之謂也。筭書曰：似有似無爲忽。"
                },
                {
                    "paragraph": "毫氂之數，起於度量。千之萬之，可以益大。推之大之，其形乃制。",
                    "zhushu": "毫氂雖小，積而不已，命數乗之，則起至於尺度斗量之繩準，千之萬之，亦可増益，而至載之大數，推引其大，則應通人形之制度也。"
                },
                {
                    "paragraph": "黃帝曰：善哉！余聞精光之道，大聖之業，而宣明大道，非齋戒擇吉日，不敢受也。",
                    "zhushu": "深敬故也。韓康伯曰：洗心曰齋，防患曰戒。"
                },
                {
                    "paragraph": "黃帝乃擇吉日良兆，而藏靈蘭之室，以傳保焉。",
                    "zhushu": "秘之至也。",
                    "type": 2
                },
                {
                    "paragraph": "靈蘭秘典論：膻。",
                    "zhushu": "徒旱切。"
                },
                {
                    "paragraph": "廩。",
                    "zhushu": "力稔切。"
                },
                {
                    "paragraph": "瘠。",
                    "zhushu": "音籍。"
                },
                {
                    "paragraph": "瞿。",
                    "zhushu": "音劬。"
                }
            ]
        },
        {
            "name": "六節藏象論篇第九",
            "paragraphs": [
                {
                    "paragraph": "六節藏象論篇第九",
                    "zhushu": "新校正云：按全元起注本在第三卷。",
                    "type": 1
                },
                {
                    "paragraph": "黃帝問曰：余聞天以六六之節，以成一歳。人以九九制㑹，",
                    "zhushu": "新校正云：詳下文云：地以九九制㑹。"
                },
                {
                    "paragraph": "計人亦有三百六十五節。以爲天地乆矣，不知其所謂也。",
                    "zhushu": "六六之節，謂六竟於六甲之日，以成一嵗之節限。九九制㑹，謂九周於九野之數，以制人形之㑹通也。言人之三百六十五節，以應天之六六之節乆矣。若復以九九爲紀法，則兩歳太半乃曰一周，不知其法，眞原安謂也？　新校正云：詳王注云兩歳太半乃曰一周。按九九制㑹，當云兩歳四分歳之一，乃曰一周也。"
                },
                {
                    "paragraph": "歧伯對曰：昭乎哉問也。請遂言之。夫六六之節、九九制㑹者，所以正天之度、氣之數也。",
                    "zhushu": "六六之節，天之度也；九九制㑹，氣之數也。所謂氣數者，生成之氣也。周天之分，凡三百六十五度四分度之一，以十二節氣均之，則歳有三百六十日而終，兼之小月日，又不足其數矣。是以六十四氣而常置閏焉。何者？以其積差分故也。天地之生育，本阯於隂陽，人神之運爲，始終於九氣。然九之爲用，豈不大哉！律書曰：黄鍾之律，管長九寸。冬至之日，氣應灰飛。由此則萬物之生，咸因於九氣矣。古之九寸，即今之七寸三分，大小不同，以其先秬黍之制而有異也。新校正云：按别本三分作二分。"
                },
                {
                    "paragraph": "天度者，所以制日月之行也；氣數者，所以紀化生之用也。",
                    "zhushu": "制，謂準度。紀，謂綱紀。準日月之行度者，所以明日月之行遲速也。紀化生之爲用者，所以彰氣至而斯應也。氣應无差，則生成之理不替，遲速以度，而大小之月生焉。故曰異長短，月移寒暑，收藏生長，無失時冝也。"
                },
                {
                    "paragraph": "天爲陽，地爲隂；日爲陽，月爲隂。行有分紀，周有道理。日行一度，月行十三度，而有竒焉。故大小月三百六十五日而成歳，積氣餘而盈閏矣。",
                    "zhushu": "日行遲，故晝夜行天之一度，而三百六十五日一周天，而猶有度之竒分矣；月行速，故晝夜行天之十三度餘，而二十九日一周天也。言有竒者，謂十三度外復行十九分度之七，故云月行十三度而有竒也。禮義及漢律曆志云：二十八宿及諸星皆從東而循天西行，日月及五星皆從西而循天東行。今太史説云：並循天而東行，從東而西轉也。諸曆家説，月一日至四日，月行最疾，日夜行十四度餘。自五日至八日，行次疾，日夜行十三度餘；自九日至十九日，其行遲，日夜行十二度餘；二十日至二十三日，行又小疾，日夜行十三度餘；二十四日至晦日，行又大疾，日夜行十四度餘。今太史説月行之率不如此矣。月行有十五日前疾，有十五日後遲者，有十五日前遲，有十五日後疾者。大率一月四分之，而皆有遲疾。遲速之度，固無常準矣。雖爾，終以二十七日月行一周天，凡行三百六十一度，二十九日日行二十九度，月行三百八十七度，少七度而不及日也。至三十日，日復遷，計率至十三分日之八，月方及日矣，此大盡之月也。大率其計率至十三分日之半者，亦大盡法也。其計率至十三分日之五之六而及日者，小盡之月也。故云大小月三百六十五日而成歳也。正言之者，三百六十五日四分日之一，乃一歳法，以竒不成日，故舉大以言之。若通以六小爲法，則歳止有三百五十四日，歳少十一日餘矣。取月所少之辰，加歳外餘之日，故從閏後三十二日而盈閏焉。尚書曰：朞三百有六旬有六日，以閏月定四時成歳。則其義也。積餘盈閏者，盖以月之大小不盡天度故也。"
                },
                {
                    "paragraph": "立端於始，表正於中，推餘於終，而天度畢矣。",
                    "zhushu": "端，首也。始，初也。表，彰示也。正，斗建也。中，月半也。推，退位也。言立首氣於初節之日，示斗建於月半之辰，退餘閏於相望之後。是以閏之前則氣不及月，閏之後則月不及氣。故常月之制，建初立中；閏月之紀，無初無中。縱曆有之，皆他節氣也。故曆无云某候閏、某月節、閏、某月中也。推終之義，斷可知乎？故曰立端於始，表正於中，推餘於終也。由斯推日成閏，故能令天度畢焉。"
                },
                {
                    "paragraph": "帝曰：余已聞天度矣，願聞氣數何以合之？歧伯曰：天以六六爲節，地以九九制㑹。",
                    "zhushu": "新校正云：詳篇首云：人以九九制㑹。"
                },
                {
                    "paragraph": "天有十日，日六竟而周甲，甲六復而終歳，三百六十日法也。",
                    "zhushu": "十日，謂甲乙、丙丁、戊巳、庚辛、壬癸之日也。十者，天地之至數也。易繫辭曰：天九地十，則其義也。六十日而周甲子之數，甲子六周而復始，則終一歳之日，是三百六十日之歳法，非天度之數也。此蓋十二月各三十日者，若除小月，其日又差也。"
                },
                {
                    "paragraph": "夫自古通天者，生之本，本於隂陽，其氣九州九竅，皆通乎天氣。",
                    "zhushu": "通天謂元氣，即天眞也。然形假地生，命惟天賦，故奉生之氣，通繫於天，禀於隂陽而爲根本也。寳命全形論曰：人生於地，懸命於天，天地合氣，命之曰人。四氣調神大論曰：隂陽四時者，萬物之終始也，死生之本也。又曰：逆其根則伐其本，壊其眞矣。此其義也。九州，謂異兖、青、徐、楊、荆、豫、梁、雍也。然地列九州，人施九竅，精神往復，氣與參同，故曰九州九竅也。靈樞經曰：地有九州，人有九竅。則其義也。先言其氣者，謂天眞之氣，常繫屬於中也。天氣不絶，眞靈内屬，行藏動静，悉與天通，故曰皆通乎天氣也。"
                },
                {
                    "paragraph": "故其生五，其氣三，",
                    "zhushu": "形之所存，假五行而運用，徴其本始，從三氣以生成，故云其生五，其氣三也。氣之三者，亦副三元，故不文曰。新校正云：詳夫自古通天者至此，與生氣通天論同，注頗異，當兩觀之。"
                },
                {
                    "paragraph": "三而成天，三而成地，三而成人，",
                    "zhushu": "非唯人獨由三氣以生，天地之道亦如是矣。故易乾坤諸卦，皆必三矣。"
                },
                {
                    "paragraph": "三而三之，合則爲九，九分爲九野，九野爲九藏。",
                    "zhushu": "九野者，應九藏而爲義也。爾雅曰：邑外爲郊，郊外爲甸，甸外爲牧，牧外爲林，林外爲坰，坰外爲野。則此之謂也。　新校正云：按今爾雅云：邑外謂之郊，郊外謂之牧，牧外謂之野，野外謂之林，林外謂之坰。與王氏所引有異。"
                },
                {
                    "paragraph": "故形藏四，神藏五，合爲九藏以應之也。",
                    "zhushu": "形藏四者，一頭角，二耳目，三口齒，四胷中也。形分爲藏，故以名焉。神藏五者，一肝，二心，三脾，四肺，五腎也。神藏於内，故以名焉。所謂神藏者，肝藏魂，心藏神，脾藏意，肺藏魄，腎藏志也。故此二别爾。　新校正，云：詳此，乃宣明五氣篇文，與生氣通天注重，又與三部九候論注重，所以名神藏，形藏之說，具三部九候論注。"
                },
                {
                    "paragraph": "帝曰：余已，聞六六九九之㑹也。夫子言積氣盈閏，願聞何謂氣？請夫子發䝉解惑焉。",
                    "zhushu": "請宣揚㫖要，啓所未聞，解疑惑者之心，開蒙昧者之耳，令其曉逹，咸使深明。"
                },
                {
                    "paragraph": "歧伯曰：此上帝所秘，先師傳之也。",
                    "zhushu": "上帝，謂上古帝君也。先師，歧伯祖之師僦貸季，上古之理色脉者也。移精變氣論曰：上古使僦貸季理色脉而通神明。八素經序云：天師對黃帝曰：我於僦貸季理色脉已三世矣，言可知乎？　新校正云：詳素一作索，或以八爲太。按今太素無此文。"
                },
                {
                    "paragraph": "帝曰：請遂聞之。",
                    "zhushu": "遂，盡也。"
                },
                {
                    "paragraph": "歧伯曰：五日謂之候，三候謂之氣，六氣謂之時，四時謂之歳，而各從其主治焉。",
                    "zhushu": "日行天之五度，則五日也。三候正十五日也。六氣凡九十日，正三月也。設其多之矣，故十八候爲六氣，六氣謂之時也。四時凡三百六十日，故曰四時謂之歳也。各從主治，謂一歳之日，各歸從五行之一氣，而爲之主以王也。故下文曰："
                },
                {
                    "paragraph": "五運相襲，而皆治之，終朞之日，周而復始，時立氣布，如環無端，候亦同法。故曰：不知年之所加，氣之盛衰，虚實之所起，不可以爲工矣。",
                    "zhushu": "五運，謂五行之氣，應天之運而主化者也。襲，謂承襲，如嫡之承襲也。言五行之氣，父子相承，主統一周之日，常如是無已，周而復始也。時，謂立春之前當至時也。氣，謂當王之脉氣也。春前氣至，脉氣亦至，故曰時立氣布也。候，謂日行五度之𠉀也。言一候之日，亦五氣相生而直之，差則病矣。移精變氣論曰：上古使僦貸季理色脉而通神明，合之金木水火土，四時八風六合，不離其常，此之謂也。工，謂工於脩養者也。言必明於此，乃可横行天下矣。　新校正云：詳王注。時立氣布，謂立春前當至時當王之脉氣也。按：此正謂歳立四時，時布六氣，如環之無端，故又曰候亦同法。"
                },
                {
                    "paragraph": "帝曰：五運之始，如環無端，其太過不及何如？歧伯曰：五氣更立，各有所勝，盛虛之變，此其常也。",
                    "zhushu": "言盛虚之變見，此乃天之常道爾。"
                },
                {
                    "paragraph": "帝曰：平氣何如？歧伯曰：無過者也。",
                    "zhushu": "不愆常候，則無過也。"
                },
                {
                    "paragraph": "帝曰：太過不及奈何？歧伯曰：在經有也。",
                    "zhushu": "言玉機眞藏論篇已具。言五氣平和，太過不及之㫖也。　新校正云：詳王注，言玉機眞藏論已具，按本篇言脉之太過不及，即不論運氣之太過不及與平氣，當云氣交變大論、五常政大論篇已具言也。"
                },
                {
                    "paragraph": "帝曰：何謂所勝？歧伯曰：春勝長夏，長夏：勝冬，冬勝？夏，夏勝秋，秋勝春。所謂得五行時之勝，各以氣命其藏。",
                    "zhushu": "春應木，木勝土；長夏應土，土勝水；冬應水，水勝火；夏應火，火勝金；秋應金，金勝木。常如是矣。四時之中，加之長夏，故謂得五行時之勝也。所謂長夏者，六月也。土生於火，長在夏中，既長而王，故云長夏也。以氣命藏者，春之木，内合肝；長夏土，内合脾；冬之水，内合腎；夏之火，内合心；秋之金，内合肺。故曰各以氣命其藏也。命，名也。"
                },
                {
                    "paragraph": "帝曰：何以知其勝？歧伯曰：求其至也，皆歸始春，",
                    "zhushu": "始春，謂立春之日也。春爲四時之長，故候氣皆歸於立春前之日也。"
                },
                {
                    "paragraph": "未至而至，此謂太過，則薄所不勝，而乗所勝也，命曰氣淫。不分，邪僻内生，工不能禁，",
                    "zhushu": "此上十字，文義不倫，應古人錯簡。次後五治下，乃其義也。今朱書之。"
                },
                {
                    "paragraph": "至而不至，此謂不及，則所勝妄行，而所生受病，所不勝薄之也，命曰氣廹。所謂求其至者，氣至之時也。",
                    "zhushu": "凡氣之至，皆謂立春前十五日，乃候之初也。未至而至，謂所直之氣未應至而先期至也。先期而至，是氣有餘，故曰太過。至而不至，謂所直之氣應至不至，而後期至，後期而至，是氣不足，故曰不及。太過則薄所。不勝而乗，所勝不及。則所勝妄行而所生。受病所不勝薄之者，凡五行之氣，我剋者爲所勝，剋我者爲所不勝，生我者爲所生。假令肝木有餘，是肺金不足，金不制木，故木太過。木氣既餘，則反薄肺金，而乗於脾土矣。故曰太過則薄，所不勝而乗所勝也。此皆五藏之氣，内相淫併爲疾，故命曰氣淫也。餘太過例同之。又如肝木氣少，不能制土，土氣無畏，而遂妄行，木被土凌，故云所勝妄行，而所生受病也。肝木之氣不平，肺金之氣自薄，故曰所不勝薄之。然木氣不平，土金交薄，相迫爲疾，故曰氣廹也。餘不及例皆同。"
                },
                {
                    "paragraph": "謹候其時，氣可與期，失時反候，五治不分，邪僻内生，工不能禁也。",
                    "zhushu": "時，謂氣至時也。候其年，則始於立春之日；候其氣，則始於四氣定期；候其日，則隨於候日。故曰謹候其時，氣可與期也。反，謂反背也。五治，謂五行所治，主統一歳之氣也。然不分五治，謬引八邪，天眞氣運，尚末該通，人病之由，安能精逹？故曰工不能禁也。"
                },
                {
                    "paragraph": "帝曰：有不襲乎？",
                    "zhushu": "言五行之氣，有不相承襲者乎？"
                },
                {
                    "paragraph": "歧伯曰：蒼天之氣，不得無常也。氣之不襲，是謂非常，非常則變矣。",
                    "zhushu": "變，謂變易天常也。"
                },
                {
                    "paragraph": "帝曰：非常而變柰何？歧伯曰：變至則病，所勝則㣲，所不勝則甚，因而重感於邪，則死矣。故非其時則㣲，當其時則甚也。",
                    "zhushu": "言蒼天布氣，尚不越於五行，人在氣中，豈不應於天道？夫人之氣亂，不順天常，故有病死之徴矣。左傳曰：違天不祥，此其類也。假令木直之年，有火氣至，後二歳病矣。土氣至，後三歳病矣。金氣至，後四歳病矣。水氣至，後五歳病矣。眞氣不足，復重感邪，眞氣内微，故重感於邪則死也。假令非主直年，而氣相干者，且爲微病，不必内傷於神蔵，故非其時則微而且持也。若當所直之歳，則易中邪氣，故當其直時，則病疾甚也。諸氣當其王者，皆必受邪，故曰非其時則微，當其時則甚也。通評虚實論曰：非其時則生，當其時則死。當謂正直之年也。"
                },
                {
                    "paragraph": "帝曰：善。余聞氣合而有形，因變以正名。天地之運，隂陽之化，其於萬物，孰少孰多？可得聞乎？",
                    "zhushu": "新校正云：詳從前歧伯曰：昭乎哉問也至此，全元起注本及太素並無，疑王氏之所補也。"
                },
                {
                    "paragraph": "歧伯曰：悉哉問也。天至廣不可度，地至大不可量，大神靈問，請陳其方。",
                    "zhushu": "言天地廣大，不可度量而得之，造化𤣥微，豈可以人心而徧悉？大神靈問，讃聖深明，舉大說凡，粗言綱紀，故曰請陳其方。"
                },
                {
                    "paragraph": "草生五色，五色之變，不可勝視；草生五味，五味之美，不可勝極。",
                    "zhushu": "言物生之衆，禀化各殊，目視口味，尚無能盡之，況於人心乃能包括耶。"
                },
                {
                    "paragraph": "嗜欲不同，各有所通。",
                    "zhushu": "言色味之衆，雖不可徧盡所由，然人所嗜所欲，則自隨己心之所愛耳。故曰嗜欲不同，各有所通。"
                },
                {
                    "paragraph": "天食人以五氣，地食人以五味。",
                    "zhushu": "天以五氣食人者，臊氣湊肝，焦氣湊心，香氣湊脾，腥氣湊肺，腐氣湊腎也。地以五味食人者，酸味入肝，苦味入心，甘味入脾，辛味入肺，鹹味入腎也。清陽化氣而上爲天，濁隂成味而下爲地，故天食人以氣，地食人以味也。隂陽應象大論曰：清陽爲天，濁隂爲地。又曰：陽爲氣，隂爲味。"
                },
                {
                    "paragraph": "五氣入鼻，藏於心肺，上使五色脩明，音聲能彰；五味入口，藏於腸胃，味有所藏，以養五氣，氣和而生，津液相成，神乃自生。",
                    "zhushu": "心榮面色，肺主音聲，故氣藏於心肺，上使五色脩潔分明，音聲彰著。氣爲水母，故味藏於腸胃，内養五氣，五氣和化，津液方生，津液與氣相副，化成神氣，乃能生而宣化也。"
                },
                {
                    "paragraph": "帝曰：藏象何如？",
                    "zhushu": "象，謂所見於外，可閱者也。"
                },
                {
                    "paragraph": "歧伯曰：心者，生之本，神之變也，其華在面，其充在血脉，爲陽中之太陽，通於夏氣。",
                    "zhushu": "心者，君主之官，神明出焉。然君主者，萬物繫之以興亡，故曰心者，生之本，神之變也。火氣炎上，故華在面也。心養血，其主脉，故充在血脉也。心王於夏，氣合太陽，以太陽居夏火之中，故曰陽中之太陽，通於夏氣也。金匱真言論曰：平旦至日中，天之陽，陽中之陽也。　新校正云：詳神之變，全元起本并太素作神之處。"
                },
                {
                    "paragraph": "肺者，氣之本，魄之處也，其華在毛，其充在皮，爲陽中之太隂，通於秋氣。",
                    "zhushu": "肺藏氣，其神魄，其養皮毛，故曰肺者，氣之本，魄之處，華在毛，充在皮也。肺藏爲太隂之氣，主王於秋，晝日爲陽氣所行，位非隂處，以太隂居於陽分，故曰陽中之太隂，通於秋氣也。金匱眞言論曰：日中至黃昏，天之陽，陽中之隂也。　新校正云：按太隂，甲乙經并太素作少隂，當作少隂。肺在十二經，雖爲太隂，然在陽分之中，當爲少隂也。"
                },
                {
                    "paragraph": "腎者，主蟄，封藏之本，精之處也，其華在髮，其充在骨，爲隂中之少隂，通於冬氣。",
                    "zhushu": "地户封閉，蟄蟲深藏，腎又主水，受五藏六府之精而藏之，故曰腎者主蟄。封藏之本，精之處也。腦者，髓之海，腎主骨髓，髪者腦之所養，故華在髪，充在骨也。以盛隂居冬隂之分，故曰隂中之少隂，通於冬氣也。金匱真言論曰：合夜至雞鳴，天之隂，隂中之隂也。　新校正云：按全元起本并甲乙經、太素，少隂作太隂，當作太隂。腎在十二經，雖爲少隂，然在隂分之中，當爲太隂。"
                },
                {
                    "paragraph": "肝者，罷極之本，魂之居也，其華在爪，其充在筋，以生血氣，其味酸，其色蒼，",
                    "zhushu": "新校正云：詳此六字當去。按太素：心，其味苦，其色赤；肺，其味辛，其色白；腎，其味鹹，其色黒。今惟肝脾二藏載其味其色，據隂陽應象大論已著色，味詳矣，此不當出之。今更不添心肺腎三藏之色味，只去肝脾二藏之色味可矣。其注中所引隂陽應象大論文四十一字，亦當去之。"
                },
                {
                    "paragraph": "此爲陽中之少陽，通於春氣。",
                    "zhushu": "夫人之運動者，皆筋力之所爲也。肝主筋，其神魂，故曰：肝者，罷極之本，魂之居也。爪者筋之餘，筋者肝之養，故華在爪，充在筋也。東方爲發生之始，故以生血氣也。隂陽應象大論曰：東方生風，風生木，木生酸，肝合木，故其味酸也。又曰：神在藏爲肝，在色爲蒼，故其色蒼也。以少陽居於陽位而王於春，故曰陽中之少陽，通於春氣也。金匱眞言論曰：平旦至日中，天之陽，陽中之陽也。新校正云：按全元起本并甲乙經、太素作隂中之少陽，當作隂中之少陽。詳王氏引金匱眞言論云：平旦至日中，天之陽，陽中之陽也。以爲證。則王意以爲陽中之少陽也。再詳上文心藏爲陽中之太陽，王氏以引平旦至日中之說爲證。今肝藏又引爲證，反不引雞鳴至平旦，天之隂，隂中之陽爲證，則王注之失可見。當從全元起本及甲乙經、太素作隂中之少陽爲得。"
                },
                {
                    "paragraph": "脾、胃、大腸、小腸、三焦、膀胱者，倉廪之本，營之居也，名曰器，能化糟粕，轉味而入出者也。",
                    "zhushu": "皆可受盛，轉運不息，故爲倉廩之本，名曰器也。營起於中焦，中焦爲脾胃之位，故云營之居也。然水榖滋味入於脾胃，脾胃糟粕轉化其味，出於三焦膀胱，故曰轉味而入出者也。"
                },
                {
                    "paragraph": "其華在脣四白，其充在肌，其味甘，其色黃，",
                    "zhushu": "新校正云：詳此六字當去，并注中引隂陽應象大論文四十字亦當去，已解在前條。"
                },
                {
                    "paragraph": "此至隂之類，通於土氣。",
                    "zhushu": "口爲脾官，脾主肌肉，故曰華在脣四白，充在肌也。四白，謂脣四際之白色肉也。隂陽應象大論曰：中央生濕，濕生土，土生甘，脾合土，故其味甘也。又曰：在藏爲脾，在色爲黃，故其色黃也。脾藏土氣，土合至隂，故曰此至隂之類，通於土氣也。金匱眞言論曰：隂中之至隂，脾也。"
                },
                {
                    "paragraph": "凡十一藏，取決於膽也。",
                    "zhushu": "上從心藏，下至於膽，爲十一也。然膽者，中正剛斷無私偏，故十一藏取決於膽也。"
                },
                {
                    "paragraph": "故人迎一盛病在少陽，二盛病在太陽，三盛病在陽明，四盛已上爲格陽。",
                    "zhushu": "陽，脉法也。少陽，膽脉也；太陽，膀胱脉也；陽眀，胃脉也。靈樞經曰：一盛而躁在手少陽，二盛而躁在手太陽，三盛而躁在手陽明。手少陽，三焦脉；手太陽，小腸脉；手陽明，大腸脉。一盛者，謂人迎之脉大於寸口一倍也。餘盛同法。四倍已上，陽盛之極，故格拒而食不得入也。正理論曰：格則吐逆。"
                },
                {
                    "paragraph": "寸口一盛病在厥隂，二盛病在少隂，三盛病在太隂，四盛已上爲關隂。",
                    "zhushu": "隂，脉法也。厥隂，肝脉也；少隂，腎脉也；太隂，脾脉也。靈樞經曰：一盛而躁，在手厥隂；二盛而躁，在手少隂；三盛而躁，在手太隂。手厥隂，心包脉也。手少隂，心脉也；手太隂，肺脉也。盛法同陽。四倍已上，隂盛之極，故關閉而溲不得通也。正理論曰：閉則不得溺。"
                },
                {
                    "paragraph": "人迎與寸口俱盛四倍已上爲關格，關格之脉贏，不能極於天地之精氣，則死矣。",
                    "zhushu": "俱盛，謂俱大於平常之脉四倍也。物不可以乆盛極則衰敗，故不能極於天地之精氣則死矣。靈樞經曰：隂陽俱盛，不得相營，故曰關格。關格者，不得盡期而死矣。此之謂也。　新校正云：詳贏當作盈，脉盛四倍已上，非羸也，乃盛極也。古文贏與盈通用。",
                    "type": 2
                },
                {
                    "paragraph": "六節藏象論：僦。",
                    "zhushu": "即就切。"
                },
                {
                    "paragraph": "溲。",
                    "zhushu": "所鳩切。小便也。"
                }
            ]
        },
        {
            "name": "五藏生成篇第十",
            "paragraphs": [
                {
                    "paragraph": "五藏生成篇第十",
                    "zhushu": "新校正云：詳全元起本在第九卷。按：此篇云五藏生成篇而不云論者，盖此篇直記五藏生成之事，而無問荅論議之辭，故不云論。後不言論者，義皆倣此。",
                    "type": 1
                },
                {
                    "paragraph": "心之合脉也，",
                    "zhushu": "火氣動躁，脉類齊同，心藏應火，故合脉也。"
                },
                {
                    "paragraph": "其榮色也，",
                    "zhushu": "火炎上而色赤，故榮美於面而赤色。　新校正云：詳王以赤色爲面榮美，未通。大抵發見於面之色，皆心之榮也，豈專爲赤哉？"
                },
                {
                    "paragraph": "其主腎也。",
                    "zhushu": "主，謂主與腎相畏也。火畏於水，水與爲官，故畏於腎。"
                },
                {
                    "paragraph": "肺之合皮也，",
                    "zhushu": "金氣堅定，皮象亦然。肺藏應金，故合皮也。"
                },
                {
                    "paragraph": "其榮毛也，",
                    "zhushu": "毛附皮革，故外榮。"
                },
                {
                    "paragraph": "其主心也。",
                    "zhushu": "金畏於火，火與爲官，故主畏於心也。"
                },
                {
                    "paragraph": "肝之合筋也，",
                    "zhushu": "木性曲直，筋體亦然。肝藏應木，故合筋也。"
                },
                {
                    "paragraph": "其榮爪也，",
                    "zhushu": "爪者筋之餘，故外榮也。"
                },
                {
                    "paragraph": "其主肺也。",
                    "zhushu": "木畏於金，金與爲官，故主畏於肺也。"
                },
                {
                    "paragraph": "脾之合肉也，",
                    "zhushu": "土性柔厚，肉體亦然。脾藏應土，故合肉也。"
                },
                {
                    "paragraph": "其榮脣也，",
                    "zhushu": "口爲脾之官，故榮於脣。脣，謂四際白色之處，非赤色也。"
                },
                {
                    "paragraph": "其主肝也。",
                    "zhushu": "土畏於木，木與爲官，故主畏於肝也。"
                },
                {
                    "paragraph": "腎之合骨也，",
                    "zhushu": "水性流濕，精氣亦然。骨通精髓，故合骨也。"
                },
                {
                    "paragraph": "其榮髮也，",
                    "zhushu": "腦爲髓海，腎氣主之，故外榮髮也。"
                },
                {
                    "paragraph": "其主脾也。",
                    "zhushu": "水畏於土，土與爲官，故主畏於脾也。"
                },
                {
                    "paragraph": "是故多食鹹，則脉凝泣而變色；",
                    "zhushu": "心合脉，其榮色，鹹益腎，勝於心，心不勝，故脉凝泣而顔色變易也。"
                },
                {
                    "paragraph": "多食苦，則皮槁而毛抜；",
                    "zhushu": "肺合皮，其榮毛，苦益心，勝於肺，肺不勝，故皮枯槁而毛抜去也。"
                },
                {
                    "paragraph": "多食辛，則䈥急而爪枯；",
                    "zhushu": "肝合筋，其榮爪，辛益肺，勝於肝，肝不勝，故筋急而爪乾枯也。"
                },
                {
                    "paragraph": "多食酸，則肉胝䐢而脣揭；",
                    "zhushu": "脾合肉，其榮脣，酸。益肝，勝於脾，脾不勝，故肉胝䐢而脣皮揭舉也。"
                },
                {
                    "paragraph": "多食甘，則骨痛而髪落。",
                    "zhushu": "腎合骨，其榮髪，甘益脾，勝於腎，腎不勝，故骨痛而髪墮落。"
                },
                {
                    "paragraph": "此五味之所傷也，",
                    "zhushu": "五味入口，輸於腸胃，而内養五藏，各有所養，有所欲，欲則互有所傷。故下文曰："
                },
                {
                    "paragraph": "故心欲苦，",
                    "zhushu": "合火故也。"
                },
                {
                    "paragraph": "肺欲辛，",
                    "zhushu": "合金故也。"
                },
                {
                    "paragraph": "肝欲酸，",
                    "zhushu": "合木故也。"
                },
                {
                    "paragraph": "脾欲甘，",
                    "zhushu": "合土故也。"
                },
                {
                    "paragraph": "腎欲鹹，",
                    "zhushu": "合水故也。"
                },
                {
                    "paragraph": "此五味之所合也。",
                    "zhushu": "各隨其欲而歸湊之。"
                },
                {
                    "paragraph": "五藏之氣，",
                    "zhushu": "新校正云：按全元起本云：此五味之合，五藏之氣也，連上文。太素同。"
                },
                {
                    "paragraph": "故色見青如草兹者死，",
                    "zhushu": "兹，滋也。言如草，初生之。青色也。"
                },
                {
                    "paragraph": "黃如枳實者死，",
                    "zhushu": "色青,黃也。"
                },
                {
                    "paragraph": "黒如炲者死，",
                    "zhushu": "炲，謂炲煤也。"
                },
                {
                    "paragraph": "赤如衃血者死，",
                    "zhushu": "衃血，謂敗惡凝聚之血，色赤黑也。"
                },
                {
                    "paragraph": "白如枯骨者死，",
                    "zhushu": "白而枯槁，如乾骨之白也。"
                },
                {
                    "paragraph": "此五色之見死也。",
                    "zhushu": "藏敗，故見死色也。三部九候論曰：五藏已敗，其色必夭，夭必死矣。此之謂也。"
                },
                {
                    "paragraph": "青如翠羽者生，赤如雞冠者生，黃如蟹腹者生，白如豕膏者生，黒如烏羽者生，此五色之見生也。",
                    "zhushu": "此謂光潤也。色雖可愛，若見朦朧，尤善矣。故下文曰："
                },
                {
                    "paragraph": "生於心，如以縞裹朱；生於肺，如以縞裹紅；生於肝，如以縞裹紺；生於脾，如以縞裹栝樓實；生於腎，如以縞裹紫，",
                    "zhushu": "是乃眞見生色也。縞，白色。紺，薄青色。"
                },
                {
                    "paragraph": "此五藏所生之外榮也。",
                    "zhushu": "榮，羙色也。"
                },
                {
                    "paragraph": "色味當五藏，白當肺辛，赤當心苦，青當肝酸，黃當脾甘，黒當腎鹹。",
                    "zhushu": "各當其所應而爲色味也。"
                },
                {
                    "paragraph": "故白當皮，赤當脉，青當筋，黃當肉，黒當骨。",
                    "zhushu": "各歸其所養之藏氣也。"
                },
                {
                    "paragraph": "諸脉者皆屬於目，",
                    "zhushu": "脉者，血之府。宣明五氣篇曰：乆視傷血。由此明諸脉皆屬於目也。　新校正云：按皇甫士安云：九卷曰：心藏脉，脉舍神，神明通體，故云屬目。"
                },
                {
                    "paragraph": "諸髓者皆屬於腦，",
                    "zhushu": "腦爲髓海，故諸髓屬之。"
                },
                {
                    "paragraph": "諸筋者皆屬於節，",
                    "zhushu": "筋氣之堅結者，皆絡於骨節之間也。宣明五氣篇曰：乆行傷筋。由此明諸筋皆属於節也。"
                },
                {
                    "paragraph": "諸血者皆屬於心，",
                    "zhushu": "血居脉内，屬於心也。八正神明論曰：血氣者，人之神。然神者，心之主。由此故諸血皆属於心也。"
                },
                {
                    "paragraph": "諸氣者皆屬於肺，",
                    "zhushu": "肺藏主氣故也。"
                },
                {
                    "paragraph": "此四支八谿之朝夕也。",
                    "zhushu": "谿者，肉之小㑹名也。八谿，謂肘膝腕也。如是，氣血筋脉，互有盛衰，故爲朝夕矣。"
                },
                {
                    "paragraph": "故人卧，血歸於肝，",
                    "zhushu": "肝藏血，心行之。人動則血運於諸經，人静，則血歸於肝藏。何者？肝主血海故也。"
                },
                {
                    "paragraph": "肝受血而能視，",
                    "zhushu": "言其用也。目爲肝之官。故肝受血而能視。"
                },
                {
                    "paragraph": "足受血而能歩，",
                    "zhushu": "氣行乃血流，故足受血而能行歩也。"
                },
                {
                    "paragraph": "掌受血而能握，",
                    "zhushu": "以當把握之用。"
                },
                {
                    "paragraph": "指受血而能攝。",
                    "zhushu": "以當攝受之用也。血氣者，人之神，故所以受血者，皆能運用。"
                },
                {
                    "paragraph": "卧出而風吹之，血凝於膚者爲痺，",
                    "zhushu": "謂𤸷痺也。"
                },
                {
                    "paragraph": "凝於脉者爲泣，",
                    "zhushu": "泣，謂血行不利。"
                },
                {
                    "paragraph": "凝於足者爲厥。",
                    "zhushu": "厥，謂足逆冷也。"
                },
                {
                    "paragraph": "此三者，血行而不得反其空，故爲痺。厥也。",
                    "zhushu": "空，者，血流之道，大經隧也。"
                },
                {
                    "paragraph": "人有大谷十二分，",
                    "zhushu": "大經所㑹，謂之大谷也。十二分者，謂十二經脉之部分。"
                },
                {
                    "paragraph": "小谿三百五十四名，少十二俞，",
                    "zhushu": "小絡所㑹，謂之小谿也。然以三百六十五小絡言之者，除十二俞外，則當三百五十三名。經言三百五十四者，傳寫行書誤以三爲四也。　新校正云：按别本及全元起本、太素俞作關。"
                },
                {
                    "paragraph": "此皆衛氣之所留止，邪氣之所客也，",
                    "zhushu": "衛氣滿填以行，邪氣不得居止，衛氣虧缺留止，則爲邪氣所客，故言邪氣所客。"
                },
                {
                    "paragraph": "鍼石縁而去之。",
                    "zhushu": "縁，謂夤縁行去之。貎，言邪氣所客，衛氣留止，鍼其谿谷，則邪氣夤縁隨脉而行去也。"
                },
                {
                    "paragraph": "診病之始，五決爲紀。",
                    "zhushu": "五決，謂以五藏之脉，爲決生死之綱紀也。"
                },
                {
                    "paragraph": "欲知其始，先建其母。",
                    "zhushu": "建，立也。母，謂應時之王氣也。先立應時王氣，而後乃求邪正之氣也。"
                },
                {
                    "paragraph": "所謂五決者，五脉也。",
                    "zhushu": "謂五藏脉也。"
                },
                {
                    "paragraph": "是以頭痛巓疾，下虛上實，過在足少隂、巨陽，甚則入腎。",
                    "zhushu": "足少隂，腎脉，巨陽，膀胱脉。膀胱之脉者，起於目内眥，上額交巔上；其支别者，從巔至耳上角；其直行者，從巔入絡腦，還出别下項，循肩髆内，俠脊抵𦝫中，入循膂，絡腎，屬膀胱。然腎虛而不能引巨陽之氣，故頭痛而爲上巔之疾也。經病甚已，則入於藏矣。"
                },
                {
                    "paragraph": "徇蒙招尤，目㝠耳聾，下實上虚，過在足少陽、厥隂，甚則入肝。",
                    "zhushu": "徇，疾也。䝉，不明也，言目暴疾而不明。招，謂掉也，摇掉不定也。尤，甚也。目疾不明，首掉尤甚，謂暴病也。目㝠耳聾，謂漸病也。足少陽，膽脉。厥隂，肝脉也。厥隂之脉，從少腹上俠胃，屬肝，絡膽，貫鬲，布脅肋，循喉嚨之後，入頏顙，上出額，與督脉㑹於巔；其支别者，從目系下頰裏。足少陽之脉，起於目銳眥，上抵頭角，下耳後，循頸，入缺盆；其支别者，從耳後入耳中；又支别者，别目銳眥，下顴，加頰車，下頸，合缺盆，以下胷中，貫鬲，絡肝，屬膽。今氣不足，故爲是病。　新校正云：按王注徇蒙，言目暴疾而不明，義未甚顯。徇蒙者，蓋謂目臉膶動，疾數而蒙暗也。又少陽之脉，下顴，甲乙經作下䪼。"
                },
                {
                    "paragraph": "腹滿䐜脹，支鬲胠脇，下厥上冒，過在足太隂、陽明。",
                    "zhushu": "胠，謂脇上也。下厥上冒者，謂氣從下逆上而冒於目也。足太隂，脾脉；陽明，胃脉也。足太隂脉，自股内前亷，入腹，屬脾，絡胃，上鬲。足陽明脉，起於鼻，交於頞下，循鼻外，下絡頥頷，從喉嚨入缺盆，屬胃絡脾。其直行者，從缺盆下乳内亷，下俠齊，入氣街中；其支别者，起胃下口，循腹裏，至氣街中而合以下髀，故爲是病。"
                },
                {
                    "paragraph": "欬嗽上氣，厥在胷中，過在手陽眀、太隂。",
                    "zhushu": "手陽明，大腸脉；太隂，肺脉也。手陽明脉，自肩髃前亷，上出於柱骨之㑹上，下入缺盆，絡肺，下鬲，屬大腸。手太隂脉起於中焦，下絡大腸，還循胃口，上鬲屬肺，從肺系横出掖下，故爲欬𠻳上氣，厥在胷中也。　新校正云：按甲乙經，厥作病。"
                },
                {
                    "paragraph": "心煩頭痛，病在鬲中，過在手巨陽、少隂。",
                    "zhushu": "手巨陽，小腸脉；少隂，心脉也。巨陽之脉，從肩上入缺盆，絡心，循咽下鬲，抵胃，屬小腸；其支别者，從缺盆循頸上頰，至目銳眥。手少隂之脉，起於心中，出屬心系，下鬲，絡小腸，故心煩頭痛，病在鬲中也。　新校正云：按甲乙經云：胷中痛，支滿，腰背相引而痛，過在手少隂、太陽也。"
                },
                {
                    "paragraph": "夫脉之小大、滑濇、浮沈，可以指别。",
                    "zhushu": "夫脉小者細小，大者滿大，滑者往来流利，濇者往来蹇難，浮者浮於手下，沈者按之乃得也。如是雖衆状不同，然手巧心諦，而指可分别也。"
                },
                {
                    "paragraph": "五藏之象，可以類推。",
                    "zhushu": "象，謂氣象也。言五藏雖隱而不見，然其氣象性用，猶可以物類推之。何者？肝象木而曲直，心象火而炎上，脾象土而安静，肺象金而剛決，腎象水而潤下。夫如是，皆大舉宗兆，其中隨事變化，象法傍通者，可以同類而推之尔。"
                },
                {
                    "paragraph": "五藏相音，可以意識。",
                    "zhushu": "音，謂五音也。夫肝音角，心音徵，脾音宫，肺音商，腎音羽，此其常應也。然其互相勝負，聲見否臧，則耳聦心敏者，猶可以意識而知之。"
                },
                {
                    "paragraph": "五色微診，可以目察。",
                    "zhushu": "色，謂顔色也。夫肝色青，心色赤，脾色黃，肺色白，腎色黒，此其常色也。然其氣象交互，微見吉凶，則目明智逺者，可以占視而知之。"
                },
                {
                    "paragraph": "能合脉色，可以萬全。",
                    "zhushu": "色青者其脉，弦色赤者其脉鈎；色黃者其脉，代色白者其脉，毛色黒者其脉，堅，此其常色脉也。然其參校異同，斷言成敗，則審而不惑，萬舉萬全。色脉之病，例如下説："
                },
                {
                    "paragraph": "赤脉之至也，喘而堅，診曰有積氣在中，時害於食，名曰心痺。",
                    "zhushu": "喘，謂脉至如卒喘状也。藏居髙，病則脉爲喘状，故心肺二藏而獨言之爾。喘爲心氣不足，堅則病氣有餘，心脉起於心胷之中，故積氣在中，時害於食也。積，謂病氣積聚。痺，謂藏氣不宣行也。"
                },
                {
                    "paragraph": "得之外疾，思慮而心虛，故邪從之。",
                    "zhushu": "思慮心虚，故外邪因之而居止矣。"
                },
                {
                    "paragraph": "白脉之至也，喘而浮，上虛下實，驚。有積氣在胷中，喘而虛，名曰肺痺，寒熱，",
                    "zhushu": "喘爲不足，浮者肺虚，肺不足，是謂心虚，上虚則下當滿實矣。以其不足，故善驚而氣積胷中矣。然脉喘而浮，是肺自不足；喘而虚者，是心氣上乗，肺受熱而氣不得營，故名肺痺，而外爲寒熱也。"
                },
                {
                    "paragraph": "得之醉而使内也。",
                    "zhushu": "酒味苦燥，内益於心，醉甚入房，故心氣上勝於肺矣。"
                },
                {
                    "paragraph": "青脉之至也，長而左右彈，有積氣在心下支胠，名曰肝痺，",
                    "zhushu": "脉長而彈，是爲弦緊。緊爲寒氣，中濕乃弦。肝主胠脇，近於心，故氣積心下，又支胠也。正理論脉名例曰：緊脉者，如切䋲状，言左右彈人手也。"
                },
                {
                    "paragraph": "得之寒濕，與疝同法，𦝫痛足清頭痛。",
                    "zhushu": "脉緊爲寒，脉長爲濕。疝之爲病，亦寒濕所生，故言與疝同法也。寒濕在下，故𦝫痛也。肝脉者，起於足，上行至頭，出額，與督脉㑹於巔，故病則足冷而頭痛也。清，亦冷也。"
                },
                {
                    "paragraph": "黃脉之至也，大而虛，有積氣在腹中，有厥氣，名曰厥疝，",
                    "zhushu": "脉大爲氣，脉虛爲虚，既氣又虚，故脾氣積於腹中也。若腎氣逆上，則是厥疝。腎氣不上，則但虛而脾氣積也。"
                },
                {
                    "paragraph": "女子同法，得之疾使四支，汗出當風。",
                    "zhushu": "女子同法。言同其候也。風氣通於肝，故汗出當風。則脾氣積滿於腹中。"
                },
                {
                    "paragraph": "黒脉之至也，上堅而大，有積氣在小腹與隂，名曰腎痺，",
                    "zhushu": "上，謂寸口也。腎主下焦，故氣積聚於小腹與隂也。"
                },
                {
                    "paragraph": "得之沐浴清水而卧。",
                    "zhushu": "濕氣傷下。自歸於腎。況沐浴而卧，得無病乎？靈樞經曰：身半以下，濕之中也。"
                },
                {
                    "paragraph": "凡相五色之竒脉，面黃目青，面黃目赤，面黃目白，面黃目黒者，皆不死也。",
                    "zhushu": "竒脉，謂與色不相偶合也。凡色見黃，皆爲有胃氣，故不死也。　新校正云：按甲乙經無之竒脉三字。"
                },
                {
                    "paragraph": "面青目赤，面赤目白，面青目黒，面黒目白，面赤目青，皆死也。",
                    "zhushu": "無黃色而皆死者，以無胃氣也。五藏以胃氣爲本，故無黃色，皆曰死焉。",
                    "type": 2
                },
                {
                    "paragraph": "五藏生成論：胝、䐢。",
                    "zhushu": "上丁尼切。下側救切。"
                },
                {
                    "paragraph": "炲。 ",
                    "zhushu": "音苔。"
                },
                {
                    "paragraph": "衃。",
                    "zhushu": "芳杯切。"
                },
                {
                    "paragraph": "𤸷。",
                    "zhushu": "音頑。又音君。"
                },
                {
                    "paragraph": "隧。",
                    "zhushu": "音遂。"
                },
                {
                    "paragraph": "頑。",
                    "zhushu": "胡浪切。"
                },
                {
                    "paragraph": "顙。",
                    "zhushu": "蘇朗切。"
                },
                {
                    "paragraph": "系。",
                    "zhushu": "奚帝切。"
                },
                {
                    "paragraph": "顴。",
                    "zhushu": "音權。"
                },
                {
                    "paragraph": "胠。",
                    "zhushu": "去魚切。"
                },
                {
                    "paragraph": "髃。",
                    "zhushu": "音虞。"
                }
            ]
        },
        {
            "name": "五藏别論篇第十一",
            "paragraphs": [
                {
                    "paragraph": "五藏别論篇第十一",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黃帝問曰：余聞方士，或以腦髓爲藏，或以腸胃爲藏，或以爲府，敢問更相反？皆自謂是，不知其道，願聞其說。",
                    "zhushu": "方士，謂明悟方術之士也。言互爲藏府之差異者，經中猶有之矣。靈蘭秘典論以腸胃爲十二藏相使之次。六節藏象論云：十一藏取決於膽。五藏生成篇云：五藏之象，可以類推，五藏相音，可以意識。此則互相矛楯爾。腦髓爲藏，應在别經。"
                },
                {
                    "paragraph": "歧伯對曰：腦、髓、骨、脉、膽、女子胞，此六者，地氣之所生也，皆藏於隂而象於地，故藏而不冩，名曰竒𢘆之府。",
                    "zhushu": "腦、髓、骨、脉，雖名爲府，不正與神藏爲表裏。膽與肝合，而不同六府之傳冩。胞雖出納，納則受納精氣，出則化出形容。形容之出，謂化極而生。然出納之用，有殊於六府，故言藏而不冩，名曰竒恒之府也。"
                },
                {
                    "paragraph": "夫胃、大腸、小腸、三焦、膀胱，此五者，天氣之所生也，其氣象天，故冩而不藏。此受五藏濁氣，名曰傳化之府。此不能乆留輸冩者也。",
                    "zhushu": "言水榖入已，糟粕變化而泄出，不能乆乆留住於中，但當化已輸冩令去，而已傳冩諸化，故曰傳化之府也。"
                },
                {
                    "paragraph": "魄門亦爲五藏，使水榖不得乆藏。",
                    "zhushu": "謂肛之門也，内通於肺，故曰魄門。受已化物，則爲五藏行使，然水榖亦不得乆藏於中。"
                },
                {
                    "paragraph": "所謂五藏者，藏精氣而不冩也，故滿而不能實。",
                    "zhushu": "精氣爲滿，水榖爲實。但藏精氣，故滿而不能實。　新校正云：按全元起本及甲乙經、太素，精氣作精神。"
                },
                {
                    "paragraph": "六府者，傳化物而不藏，故實而不能滿也。",
                    "zhushu": "以不藏精氣，但受水榖故也。"
                },
                {
                    "paragraph": "所以然者，水榖入口，則胃實而腸虛，",
                    "zhushu": "以未下也。"
                },
                {
                    "paragraph": "食下則腸實而胃虚，",
                    "zhushu": "水榖下也。"
                },
                {
                    "paragraph": "故曰實而不滿，滿而不實也。帝曰：氣口何以獨爲五藏主？",
                    "zhushu": "氣口則寸口也，亦謂脉口。以寸口可候氣之盛衰，故云氣口。可以切脉之動静，故云脉口。皆同取於手魚際之後，同身寸之一寸，是則寸口也。"
                },
                {
                    "paragraph": "歧伯曰：胃者，水榖之海，六府之大源也。",
                    "zhushu": "人有四海，水榖之海，則其一也。受水榖己，榮養四傍，以其當運化之源，故爲六府之大源也。"
                },
                {
                    "paragraph": "五味入口，藏於胃，以養五藏氣。氣口亦太隂也，",
                    "zhushu": "氣口在手魚際之後，同身寸之一寸，氣口之所候脉動者，是手太隂脉氣所行，故言氣口亦太隂也。"
                },
                {
                    "paragraph": "是以五藏六府之氣味，皆出於胃，變見於氣口。",
                    "zhushu": "榮氣之道，内榖爲實。新校正云：詳此注出靈樞，實作寳。榖入於胃，氣傳與肺。精專者，循肺氣行於氣口，故云變見於氣口也。　新校正云：按全元起本出作入。"
                },
                {
                    "paragraph": "故五氣入鼻，藏於心肺，心肺有病，而鼻爲之不利也。凡治病，必察其下，適其脉，觀其志意，與其病也。",
                    "zhushu": "下，謂目下所見可否也。調適其脉之盈虚，觀量志意之邪正，及病深淺成敗之冝，乃守法以治之也。　新校正云：按太素作必察其上下，適其脉候，觀其志意，與其病能。"
                },
                {
                    "paragraph": "拘於鬼神者，不可與言至德；",
                    "zhushu": "志意邪則好祈禱，言至徳則事必違，故不可與言至徳也。"
                },
                {
                    "paragraph": "惡於鍼石者，不可與言至巧。",
                    "zhushu": "惡於鍼石，則巧不得施，故不可與言至巧。"
                },
                {
                    "paragraph": "病不許治者，病必不治，治之無功矣。",
                    "zhushu": "心不許人治之，是其必死。強爲治者，功亦不成。故曰治之無功矣。",
                    "type": 2
                },
                {
                    "paragraph": "五藏别論，楯。",
                    "zhushu": "音廵。"
                },
                {
                    "paragraph": "惡。",
                    "zhushu": "音汚。"
                }
            ]
        },
        {
            "name": "異法方宜論篇第十二",
            "paragraphs": [
                {
                    "paragraph": "異法方宜論篇第十二",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "黄帝問曰：醫之治病也，一病而治各不同，皆愈，何也？",
                    "zhushu": "不同，謂鍼石、灸焫、毒藥、導引、按蹻也。"
                },
                {
                    "paragraph": "歧伯對曰：地勢使然也。",
                    "zhushu": "謂法天地生長收藏，及髙下燥濕之勢。"
                },
                {
                    "paragraph": "故東方之域，天地之所始生也。",
                    "zhushu": "法春氣也。"
                },
                {
                    "paragraph": "魚鹽之地，海濵傍水，",
                    "zhushu": "魚鹽之地，海之利也。濵，水際也。隨業近之。"
                },
                {
                    "paragraph": "其民食魚而嗜鹹，皆安其處。羙其食。",
                    "zhushu": "豐其利，故居安恣其味，故食羙。"
                },
                {
                    "paragraph": "魚者使人熱中，鹽者勝血，",
                    "zhushu": "魚發瘡，則熱中之信；鹽發渴，則勝血之徴。"
                },
                {
                    "paragraph": "故其民皆黒色踈理，其病皆爲癰瘍，",
                    "zhushu": "血弱而熱，故喜爲癰瘍。"
                },
                {
                    "paragraph": "其治宜砭石。",
                    "zhushu": "砭石，謂以石爲鍼也。山海經曰：髙氏之山，有石如玉，可以爲鍼。則砭石也。　新校正云：按氏一作伐。"
                },
                {
                    "paragraph": "故砭石者，亦從東方來。",
                    "zhushu": "東人今用之。"
                },
                {
                    "paragraph": "西方者，金玉之。域，沙石之。處，天地之所收引也。",
                    "zhushu": "法秋氣也。引，謂牽引使收斂也。"
                },
                {
                    "paragraph": "其民陵居而多風，水土剛強。",
                    "zhushu": "居室如陵，故曰陵居。金氣肅殺，故水土剛强也。　新校正云：詳大抵西方地髙，民居髙陵，故多風也，不必室如陵矣。"
                },
                {
                    "paragraph": "其民不衣而褐薦，其民華食而脂肥，",
                    "zhushu": "不衣絲綿，故曰不衣。褐，謂毛布也。薦，謂細草也。華，謂鮮羙，酥酪骨肉之類也。以食鮮羙，故人體脂肥。"
                },
                {
                    "paragraph": "故邪不能傷其形體，其病生於内。",
                    "zhushu": "水土剛强，飲食脂肥，膚腠閉封，血氣充實，故邪不能傷也。内，謂喜怒悲憂恐及飲食男女之過甚也。　新校正云：詳悲一作思，當作思，已具隂陽應象大論注中。"
                },
                {
                    "paragraph": "其治宜毒藥。",
                    "zhushu": "能攻其病，則謂之毒藥。以其血氣盛，肌肉堅，飲食華，水土强，故病宜毒藥。方，制御之。藥，謂草木蟲魚鳥獸之類，皆能除病者也。"
                },
                {
                    "paragraph": "故毒藥者，亦從西方來。",
                    "zhushu": "西人方術，今奉之。"
                },
                {
                    "paragraph": "北方者，天地所閉藏之域也。其地髙陵居，風寒冰冽。",
                    "zhushu": "法冬氣也。"
                },
                {
                    "paragraph": "其民樂野處而乳食，藏寒生滿病。",
                    "zhushu": "水寒冰冽，故生病於藏寒也。新校正云：按甲乙經无滿字。"
                },
                {
                    "paragraph": "其治宜灸焫。",
                    "zhushu": "火艾燒灼，謂之灸焫。"
                },
                {
                    "paragraph": "故灸焫者，亦從北方來。",
                    "zhushu": "北人正行其法。"
                },
                {
                    "paragraph": "南方者，天地所長養，陽之所盛處也。其地下，水土弱，霧露之所聚也。",
                    "zhushu": "法夏氣也。地下則水流歸之，水多，故土弱而霧露聚。"
                },
                {
                    "paragraph": "其民嗜酸而食胕，",
                    "zhushu": "言其所食不芬香。　新校正云：按全元起云：食魚也。"
                },
                {
                    "paragraph": "故其民皆緻理而赤色，其病攣痺。",
                    "zhushu": "酸味收斂，故人皆肉理宻緻。陽盛之處，故色赤。濕氣内滿，熱氣内薄，故筋攣脉痺也。"
                },
                {
                    "paragraph": "其治宜㣲鍼。",
                    "zhushu": "㣲，細小也。細小之鍼，調脉衰盛也。"
                },
                {
                    "paragraph": "故九鍼者。亦從南方來。",
                    "zhushu": "南人盛崇之。"
                },
                {
                    "paragraph": "中央者。其地平以濕。天地所以生萬物也衆。",
                    "zhushu": "法土德之用，故生物衆。然東方海，南方下，西方北方髙，中央之地平以濕，則地形斯異，生病殊焉。"
                },
                {
                    "paragraph": "其民食雜而不勞。",
                    "zhushu": "四方輻輳而萬物交歸，故人食紛雜而不勞也。"
                },
                {
                    "paragraph": "故其病多痿厥寒熱。",
                    "zhushu": "濕氣在下，故多病痿弱氣逆及寒熱也。隂陽應象大論曰：地之濕氣，感則害皮肉筋脉，居近於濕故爾。"
                },
                {
                    "paragraph": "其治宜導引按蹻，",
                    "zhushu": "導引，謂摇筋骨，動支節。按謂抑按皮肉。蹻謂㨗舉手足。"
                },
                {
                    "paragraph": "故導引按蹻者，亦從中央出也。",
                    "zhushu": "中人用爲養神調氣之正道也。"
                },
                {
                    "paragraph": "故聖人雜合以治，各得其所宜，",
                    "zhushu": "隨方而用，各得其宜，唯聖人法乃能然矣。"
                },
                {
                    "paragraph": "故治所以異而病皆愈者，得病之情，知治之大體也。",
                    "zhushu": "逹性懷故然。",
                    "type": 2
                },
                {
                    "paragraph": "異法方宜論：蹻。",
                    "zhushu": "巨嬌切。"
                },
                {
                    "paragraph": "砭。",
                    "zhushu": "普廉切。"
                },
                {
                    "paragraph": "緻。",
                    "zhushu": "直利切。"
                },
                {
                    "paragraph": "標。",
                    "zhushu": "必堯切。"
                }
            ]
        },
        {
            "name": "移精變氣論篇第十三",
            "paragraphs": [
                {
                    "paragraph": "移精變氣論篇第十三",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：余聞古之治病，惟其移精變氣，可祝由而已。今世治病，毒藥治其内，鍼石治其外，或愈或不愈，何也？",
                    "zhushu": "移，謂移易。變，謂變改。皆使邪不傷正，精神復强而内守也。生氣通天論曰：聖人傳精神，服天氣。上古天真論曰：精神内守，病安從來？"
                },
                {
                    "paragraph": "歧伯對曰：徃古人居禽獸之閒，動作以避寒，隂居以避暑，内無眷慕之累，外無伸官之形。",
                    "zhushu": "新校正云：按全元起本，伸作臾。"
                },
                {
                    "paragraph": "此恬憺之世，邪不能深入也。故毒藥不能治其内，鍼石不能治其外，故可移精，祝由而已。",
                    "zhushu": "古者巢居穴處，夕隠朝游，禽獸之間，斷可知矣。然動躁陽盛，故身熱足以禦寒。凉氣生寒，故隂居可以避暑矣。夫志捐思想，則内无眷慕之累，心亡願欲，故外无伸官之形。静保天真，自无邪勝。是以移精變氣，无假毒藥，祝説病由，不勞鍼石而已。　新校正本按：全元起云：祝由，南方神。"
                },
                {
                    "paragraph": "當今之世不然，",
                    "zhushu": "情慕云爲，逺於道也。"
                },
                {
                    "paragraph": "憂患縁其内，苦形傷其外。又失四時之從，逆寒暑之宜，賊風數至，虛邪朝夕，内至五藏骨髓，外傷空竅肌膚，所以小病必甚，大病必死，故祝由不能已也。帝曰：善。余欲臨病人，觀死生，決嫌疑，欲知其要，如日月光，可得聞乎？歧伯曰：色脉者，上帝之所貴也，先師之所傳也。",
                    "zhushu": "上帝，謂上古之帝。先師，謂歧伯祖世之師。僦貸季也。"
                },
                {
                    "paragraph": "上古使僦貸季，理色脉而通神明，合之金木水火土，四時、八風、六合，不離其常，",
                    "zhushu": "先師以色白脉毛而合金，應秋；以色青脉弦而合木，應春；以色黒脉石而合水，應冬；以色赤脉洪而合火，應夏；以色黄脉代而合土，應長夏及四季。然以是色脉，下合五行之休王，上副四時之徃來，故六合之閒，八風鼔坼，不離常候，盡可與期。何者？以見其變化而知之也。故下文曰："
                },
                {
                    "paragraph": "變化相移，以觀其妙，以知其要。欲知其要，則色脉是矣。",
                    "zhushu": "言所以知四時五行之氣，變化相移之要妙者何？以色脉故也。"
                },
                {
                    "paragraph": "色以應日，脉以應月，常求其要，則其要也。",
                    "zhushu": "言脉應月，色應日者，占𠉀之期準也。常求色脉之差忒，是則平人之診要也。"
                },
                {
                    "paragraph": "夫色之變化，以應四時之脉。此上帝之所貴，以合於神明也。所以逺死而近生，",
                    "zhushu": "觀色脉之臧否，曉死生之徴兆，故能常逺於死而近於生也。"
                },
                {
                    "paragraph": "生道以長，命曰聖王。",
                    "zhushu": "上帝聞道，勤而行之，生道以長，惟聖王乃爾而常用也。"
                },
                {
                    "paragraph": "中古之治病，至而治之。湯液十日，以去八風五痺之病。",
                    "zhushu": "八風謂八方之風。五痺，謂皮肉筋骨脉之痺也。靈樞經曰：風從東方來。名曰嬰兒風。其傷人也。外在筋紐。内舎於肝。風從東南來者。名曰弱風。其傷人也。外在於肌。内舎於胃。風從南方來。名曰大弱風。其傷人也。外在於脉。内舎於心。風從西南來。名曰謀風。其傷人也。外在於肉。内舎於脾。風從西方來。名曰剛風。其傷人也。外在於皮。内舎於肺。風從西北來。名曰折風。其傷人也。外在於手太陽之脉。内舎於小腸，風從北方來。名曰大剛風。其傷人也。外在於骨。内舎於腎，風從東北來。名曰凶風。其傷人也。外在於掖脇。内舍於大腸。又痺論曰：以春甲乙傷於風者，爲筋痺。以夏丙丁傷於風者，爲脉痺，以秋庚辛傷於風者，爲皮痺，以冬壬癸傷於邪者，爲骨痺，以至隂遇此者，爲肉痺。是所謂八風五痺之病也。　新校正云：按此注引痺論，今經中痺論不如此。當云：風論曰：以春甲乙傷於風者，爲肝風，以夏丙丁傷於風者，爲心風，季夏戊巳傷於邪者，爲脾風，以秋庚辛中於邪者，爲肺風，以冬壬癸中於邪者，爲腎風。痺論曰：風寒濕三氣雜至。合而爲痺。以冬遇此者爲骨痺；以春遇此者爲筋痺；以夏遇此者爲脉痺。以至隂遇此者，爲肌痺；以秋遇此者爲皮痺。"
                },
                {
                    "paragraph": "十日不已。治以草蘇草荄之枝。本末爲助，標本已得，邪氣乃服。",
                    "zhushu": "草蘇，謂藥煎也；草荄，謂草根也；枝，謂莖也。言以諸藥根苖合成其煎，俾相佐助而以服之。凡藥有用根者，有用莖者，有用枝者，有用華實者，有用根莖枝華實者，湯液不去，則盡用之，故云本末爲助也。標本已得，邪氣乃服者，言工人與病主療相應，則邪氣率服而隨時順也。湯液醪醴論曰：病爲本，工爲標，標本不得，邪氣不服。此之謂主療不相應也。或謂取標本。論末云鍼也。　新校正云：按全元起本又云：得其標本，邪氣乃散矣。"
                },
                {
                    "paragraph": "暮世之治病也則不然。治不本四時，不知日月，不審逆從，",
                    "zhushu": "四時之氣，各有所在，不本其處而即妄攻，是反古也。四時刺逆從論曰：春氣在經脉，夏氣在孫絡，長夏氣在肌肉，秋氣在皮膚，冬氣在骨髓。工當各隨所在而辟伏其邪爾。不知日月者，謂日有寒温明暗，月有空滿虧盈也。八正神明論曰：凡刺之法，必候日月星辰四時八正之氣，氣定乃刺之。是故天温日明，則人血淖液而衞氣浮，故血易冩，氣易行；天寒日隂，則人血凝泣而衛氣沈。月始生，則血氣始精，衞氣始行。月郭滿，則血氣盛，肌肉堅；月郭空，則肌肉減，經絡虚，衞氣去，形獨居。是以因天時而調血氣也。是故天寒無刺，天温無凝，月生無冩，月滿無補，月郭空無治。是謂得時而調之。因天之序。盛虛之時。移光定位。正立而待之。故曰月生而冩。是謂藏虚；月滿而補。血氣盈溢。絡有留血。命曰重實。月郭空而治。是謂亂經。隂陽相錯。真邪不别。沈以留止。外虛内亂。淫邪乃起。此之謂也。不審逆從者。謂不審量其病可治與不可治。故下文曰："
                },
                {
                    "paragraph": "病形已成，乃欲㣲鍼治其外，湯液治其内，",
                    "zhushu": "言心意粗略，不精審也。"
                },
                {
                    "paragraph": "粗工兇兇，以爲可攻，故病未已，新病復起。",
                    "zhushu": "粗，謂粗略也。兇兇，謂不料事宜之可否也。何以言之？假令飢人形氣羸劣，食令極飽，能不霍乎？豈其與食而爲惡邪？葢爲失時復過節也。非病逆鍼石湯液，失時過節，則其害反増矣。　新校正云：按别本霍一作害。"
                },
                {
                    "paragraph": "帝曰：願聞要道。歧伯曰：治之要極，無失色脉。用之不惑，治之大則。",
                    "zhushu": "惑，謂惑亂。則，謂法則也。言色脉之應，昭然不欺，但順用而不亂紀綱，則治病審當之大法也。"
                },
                {
                    "paragraph": "逆從到行，標本不得，亡神失國。",
                    "zhushu": "逆從到行，謂反順爲逆。標本不得，謂工病失宜。夫以反理到行，所爲非順，豈唯治人，而神氣受害。若使之輔佐君主，亦令國祚不保康寧矣。"
                },
                {
                    "paragraph": "去故就新，乃得真人。",
                    "zhushu": "標本不得，工病失宜，則當去故逆理之人，就新明悟之士，乃得至真精曉之人，以全己也。"
                },
                {
                    "paragraph": "帝曰：余聞其要於夫子矣。夫子言不離色脉，此余之所知也。歧伯曰：治之極於一。帝曰：何謂一？歧伯曰：一者因得之。",
                    "zhushu": "因問而得之也。"
                },
                {
                    "paragraph": "帝曰：奈何？歧伯曰：閉戸塞牖，繫之病者，數問其情，以從其意。",
                    "zhushu": "問其所欲，而察是非也。"
                },
                {
                    "paragraph": "得神者昌，失神者亡。帝曰：善。",
                    "zhushu": "",
                    "type": 2
                },
                {
                    "paragraph": "移精變氣論：荄。",
                    "zhushu": "古哀切。草根也。"
                },
                {
                    "paragraph": "湯液醪醴論。",
                    "zhushu": "音勞。"
                },
                {
                    "paragraph": "莝。",
                    "zhushu": "音剉。斬也。"
                },
                {
                    "paragraph": "滌。",
                    "zhushu": "音廸。"
                },
                {
                    "paragraph": "穢。",
                    "zhushu": "音畏。"
                }
            ]
        },
        {
            "name": "湯液醪醴論篇第十四",
            "paragraphs": [
                {
                    "paragraph": "湯液醪醴論篇第十四",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：爲五榖湯液及醪醴柰何？",
                    "zhushu": "液，謂清液。醪醴，謂酒之屬也。"
                },
                {
                    "paragraph": "歧伯對曰：必以稻米，炊之稻薪。稻米者完，稻薪者堅。",
                    "zhushu": "堅，謂資其堅勁。完，謂取其完全。完全則酒清泠，堅勁則氣迅疾而効速也。"
                },
                {
                    "paragraph": "帝曰：何以然？",
                    "zhushu": "言何以能完堅邪？"
                },
                {
                    "paragraph": "歧伯曰：此得天地之和，髙下之宜，故能至完，伐取得時，故能至堅也。",
                    "zhushu": "夫稻者，生於隂水之精，首戴天陽之氣，二者和合，然乃化成，故云得天地之和而能至完。秋氣勁切，霜露凝結，稻以冬採，故云伐取得時而能至堅。"
                },
                {
                    "paragraph": "帝曰：上古聖人，作湯液醪醴，爲而不用，何也？歧伯曰：自古聖人之作湯液醪醴者，以爲備耳。",
                    "zhushu": "言聖人愍念生靈，先防萌漸，陳其法制，以備不虞耳。"
                },
                {
                    "paragraph": "夫上古作湯液，故爲而弗服也。",
                    "zhushu": "聖人不治已病，治未病，故但爲備用而不服也。"
                },
                {
                    "paragraph": "中古之世，道德稍衰，邪氣時至，服之萬全。",
                    "zhushu": "雖道德稍衰，邪氣時至，以心猶近道，故服用萬全也。"
                },
                {
                    "paragraph": "帝曰：今之世不必已，何也？",
                    "zhushu": "言不必如中古之世，何也？"
                },
                {
                    "paragraph": "歧伯曰：當今之世，必齊毒藥攻其中，鑱石鍼艾治其外也。",
                    "zhushu": "言法殊於往古也。"
                },
                {
                    "paragraph": "帝曰：形弊血盡，而功不立者何？歧伯曰：神不使也。帝曰：何謂神不使？歧伯曰：鍼石，道也。",
                    "zhushu": "言神不能使鍼石之妙用也。何者？志意違背於師示故也。"
                },
                {
                    "paragraph": "精神不進，志意不治，故病不可愈。",
                    "zhushu": "動離於道，耗散天真故爾。　新校正云：按全元起本云：精神進，志意定，故病可愈。太素云：精神越，志意散，故病不可愈。"
                },
                {
                    "paragraph": "今精壞神去，榮衞不可復收。何者？嗜欲無窮，而憂患不止，精氣㢮壞，榮泣衞除，故神去之而病不愈也。",
                    "zhushu": "精神者，生之源；榮衞者，氣之主。氣主不輔，生源復消，神不内居，病何能愈哉？"
                },
                {
                    "paragraph": "帝曰：夫病之始生也，極㣲極精，必先入結於皮膚。今良工皆稱曰，病成，名曰逆，則鍼石不能治，良藥不能及也。今良工皆得其法，守其數，親戚兄弟逺近，音聲日聞於耳，五色日見於目，而病不愈者，亦何暇不早乎？",
                    "zhushu": "新校正云：按别本暇一作謂。"
                },
                {
                    "paragraph": "歧伯曰：病爲本，工爲標，標本不得，邪氣不服。此之謂也。",
                    "zhushu": "言醫與病不相得也。然工人或親戚兄弟，該明情，疑勿用。工先備識，不謂知方。鍼艾之妙靡容，藥石之攻匪預。如是則道雖昭著，萬舉萬全，病不許治，𣣔奚爲療？五藏别論曰：拘於鬼神者，不可與言至德；惡於鍼石者，不可與言至巧。病不許治者，病必不治，治之無功。此皆謂工病不相得，邪氣不賔服也。豈惟鍼艾之有惡哉？藥石亦有之矣。　新校正云：按移精變氣論曰：標本已得。邪氣乃服。"
                },
                {
                    "paragraph": "帝曰：其有不從毫毛而生，五藏陽以竭也。",
                    "zhushu": "新校正云：按全元起本及太素陽作傷，義亦通。"
                },
                {
                    "paragraph": "津液充郭，其魄獨居，孤精於内，氣耗於外，形不可與衣相保，此四極急而動中。是氣拒於内，而形施於外。治之柰何？",
                    "zhushu": "不從毫毛，言生於内也。隂氣内盛，陽氣竭絶，不得入於腹中，故言五藏陽以竭也。津液者，水也。充，滿也。郭，皮也。隂稸於中，水氣脹滿，上攻於肺，肺氣孤危。魄者，肺神，腎爲水害，子不救母，故云其魄獨居也。夫隂精損削於内，陽氣耗減於外，則三焦閉溢，水道不通，水滿皮膚，身體否腫，故云形不可與衣相保也。凡此之類，皆四支脉數急而内鼔動於肺中也。肺動者。謂氣急而欬也。言如是者。皆水氣格拒於腹膜之内。浮腫施張於身形之外。欲窮標本。其可得乎？四極，言四末。則四支也。左傳曰：風淫末疾。靈樞經曰：陽受氣於四末。新校正云：詳形施於外。施字疑誤。"
                },
                {
                    "paragraph": "歧伯曰：平治於權衡。去宛陳莝，",
                    "zhushu": "新校正云：按太素，莝作莖。"
                },
                {
                    "paragraph": "㣲動四極，温衣繆剌其處，以復其形。開鬼門，潔淨府，精以時服。五陽已布，踈滌五藏，故精自生，形自盛，骨肉相保，巨氣乃平。",
                    "zhushu": "平治權衡，謂察脉浮沈也。脉浮爲在表，脉沈爲在裏，在裏者泄之，在外者汗之，故下次云開鬼門，潔浄府也。去宛陳莝，謂去積久之水物，猶如草莖之不可乆留於身中也。全本作草莝。㣲動四極，謂㣲動四支，令陽氣漸以宣行，故又曰温衣也。經脉滿則絡脉溢，絡脉溢則繆剌之，以調其絡脉，使形容如舊而不腫，故云繆剌其處，以復其形也。開鬼門，是啓𤣥府遣氣也。五陽，是五藏之陽氣也。潔淨府，謂冩膀胱水去也。脉和，則五精之氣，以時賔服於腎藏也。然五藏之陽，漸而宣布五藏之外，氣穢復除也。如是，故精髓自生，形肉自盛，藏府既和，則骨肉之氣更相保抱。大經脉氣然乃平復爾。"
                },
                {
                    "paragraph": "帝曰：善。",
                    "zhushu": ""
                }
            ]
        },
        {
            "name": "玉版論要篇第十五",
            "paragraphs": [
                {
                    "paragraph": "玉版論要篇第十五",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：余聞揆度、竒𢘆，所指不同，用之奈何？歧伯對曰：揆度者，度病之淺深也；竒𢘆者，言竒病也。請言道之至數，五色脉變，揆度竒𢘆，道在於一。",
                    "zhushu": "一謂色脉之應也。知色脉之應，則可以揆度竒𢘆矣。　新校正云：按全元起本請作謂。"
                },
                {
                    "paragraph": "神轉不回，回則不轉，乃失其機。",
                    "zhushu": "血氣者，神氣也。八正神明論曰：血氣者，人之神，不可不謹養也。夫血氣應順四時，遞遷囚王，循環五氣，無相奪倫，是則神轉不回也。回，謂却行也。然血氣隨王，不合却行，却行則反常，反常則回而不轉也。回而不轉，乃失生氣之機矣。何以明之？夫木衰則火王，火衰則土王，土衰則金王，金衰則水王，水衰則木王，終而復始循環，此之謂神轉不回也。若木衰水王，水衰金王，金衰土王，土衰火王，火衰木王，此之謂回而不轉也。然反天常軌，生之何有耶？"
                },
                {
                    "paragraph": "至數之要，迫近以㣲，",
                    "zhushu": "言五色五脉變化之要道，迫近於天常，而又㣲妙。"
                },
                {
                    "paragraph": "著之玉版，命曰合玉機。",
                    "zhushu": "玉機，篇名也。言以此回轉之要㫖，著之玉版，合同於玉機論文也。　新校正云：詳道之至數至此，與玉機真藏論文相重，注頗不同。"
                },
                {
                    "paragraph": "容色見上下左右，各在其要。",
                    "zhushu": "容色者，他氣也。如肝木部内見赤黄白黒色，皆謂他氣也。餘藏率如此例。所見皆在明堂上下左右，要察𠉀處，故云各在其要。　新校正云：按全元起本容　作客。視色之法，具甲乙經中。"
                },
                {
                    "paragraph": "其色見淺者，湯液主治，十日已。",
                    "zhushu": "色淺則病輕，故十日乃已。"
                },
                {
                    "paragraph": "其見深者，必齊主治，二十一日已。",
                    "zhushu": "色深則病甚，故必終齊乃已。"
                },
                {
                    "paragraph": "其見大深者，醪酒主治，百日已。",
                    "zhushu": "病深甚，故日多。"
                },
                {
                    "paragraph": "色夭面脫，不治，",
                    "zhushu": "色見大深，兼之夭惡，靣肉又脱，不可治也。"
                },
                {
                    "paragraph": "百日盡已。",
                    "zhushu": "色不夭，面不脱，治之百日盡可已。　新校正云：詳色夭面脱，雖不治，然期當百日乃已盡也。"
                },
                {
                    "paragraph": "脉短氣絶，死。",
                    "zhushu": "脉短已虛，加之漸絶，真氣將竭，故必死。"
                },
                {
                    "paragraph": "病温虛甚死。",
                    "zhushu": "甚虛而病温，温氣内涸其精血，故死。"
                },
                {
                    "paragraph": "色見上下左右，各在其要。上爲逆，下爲從。",
                    "zhushu": "色見於下者，病生之氣也，故從；色見於上者，傷神之兆也，故逆。"
                },
                {
                    "paragraph": "女子右爲逆，左爲從：男子左爲逆，右爲從。",
                    "zhushu": "左爲陽，故男子右爲從而左爲逆；右爲隂，故女子右爲逆而左爲從。"
                },
                {
                    "paragraph": "易重陽死，重隂死。",
                    "zhushu": "女子色見於左，男子色見於右，是變易也。男子色見於左，是曰重陽；女子色見於右，是曰重隂。氣極則反，故皆死也。"
                },
                {
                    "paragraph": "隂陽反他。",
                    "zhushu": "新校正云：按隂陽應象大論云：隂陽反作。"
                },
                {
                    "paragraph": "治在權衡相奪，竒𢘆事也，揆度事也。",
                    "zhushu": "權衡相奪，謂隂陽二氣不得髙下之冝，是竒於𢘆常之事。當揆度其氣，隨宜而處療之。"
                },
                {
                    "paragraph": "搏脉痺躄，寒熱之交。",
                    "zhushu": "脉擊搏於手，而病𤸷痺及攣躄者，皆寒熱之氣交合所爲，非邪氣虚實之所生也。"
                },
                {
                    "paragraph": "脉孤爲消氣，虛泄爲奪，血",
                    "zhushu": "夫脉有表無裏，有裏無表，皆曰孤亡之氣也。若有表有裏，而氣不足者，皆曰虚衰之氣也。"
                },
                {
                    "paragraph": "孤爲逆，虛爲從。",
                    "zhushu": "孤無所依，故曰逆。虛衰可復，故曰從。"
                },
                {
                    "paragraph": "行竒𢘆之法，以太隂始。",
                    "zhushu": "凡揆度竒𢘆之法，先以氣口太隂之脉，定四時之正氣，然後度量竒𢘆之氣也。"
                },
                {
                    "paragraph": "行所不勝曰逆，逆則死。",
                    "zhushu": "木見金脉，金見火脉，火見水脉，水見土脉，土見木脉，如是皆行所不勝也，故曰逆。賊勝不已，故逆則死焉。"
                },
                {
                    "paragraph": "行所勝曰從，從則活。",
                    "zhushu": "木見水火土脉，火見金土木脉，土見金水火脉，金見土木水脉，水見金火木脉，如是者，皆可勝之脉，故曰從。從則無所尅殺傷敗，故從則活也。"
                },
                {
                    "paragraph": "八風四時之勝，終而復始，",
                    "zhushu": "以不越於五行，故雖相勝，猶循環終而復始也。"
                },
                {
                    "paragraph": "逆行一過，不復可數。論要畢矣。",
                    "zhushu": "過，謂遍也。然逆行一過，遍於五氣者，不復可數爲平和矣。",
                    "type": 2
                },
                {
                    "paragraph": "玉版論度。",
                    "zhushu": "徒各切。"
                },
                {
                    "paragraph": "躄。",
                    "zhushu": "必益切。"
                }
            ]
        },
        {
            "name": "診要經終論篇第十六",
            "paragraphs": [
                {
                    "paragraph": "診要經終論篇第十六",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：診要何如？歧伯對曰：正月、二月，天氣始方，地氣始發，人氣在肝。",
                    "zhushu": "方，正也。言天地氣正，發生其萬物也。木治東方，王七十二日，猶當三月節後一十二日，是木之用事，以月而取，則正月二月，人氣在肝。"
                },
                {
                    "paragraph": "三月、四月，天氣正方，地氣定發，人氣在脾。",
                    "zhushu": "天氣正方。以陽氣明盛。地氣定發。爲萬物華而欲實也。然季終土寄而王。土又生於丙。故人氣在脾。"
                },
                {
                    "paragraph": "五月、六月，天氣盛，地氣髙，人氣在頭。",
                    "zhushu": "天陽赫盛，地焰髙升，故言天氣盛，地氣髙。火性炎上，故人氣在頭也。"
                },
                {
                    "paragraph": "七月、八月，隂氣始殺，人氣在肺。",
                    "zhushu": "七月三隂支生，八月隂始肅殺，故云隂氣始殺也。然隂氣肅殺，類合於金，肺氣象金，故人氣在肺也。"
                },
                {
                    "paragraph": "九月、十月，隂氣始冰，地氣始閉，人氣在心。",
                    "zhushu": "隂氣始凝，地氣始閉，隨陽而入，故人氣在心。"
                },
                {
                    "paragraph": "十一月、十二月，冰復，地氣合，人氣在腎。",
                    "zhushu": "陽氣深復，故氣在腎也。夫氣之變也，故發生於木，長茂於土，盛髙而上，肅殺於金，避寒於火，伏藏於水，斯皆隨順隂陽氣之升沈也。五藏生成論曰：五藏之象，可以類推。此之謂氣類也。"
                },
                {
                    "paragraph": "故春刺散俞，及與分理，血出而止，",
                    "zhushu": "散俞，謂間穴。分理，謂肌肉分理。　新校正云：按四時刺逆從論云：春氣在經脉。此散俞即經脉之俞也。又水熱穴論云：春取絡脉分肉。"
                },
                {
                    "paragraph": "甚者傳氣，閒者環也。",
                    "zhushu": "辨疾氣之間甚也。傳，謂相傳。環，謂循環也。相傳則傳所不勝，循環則周廻於五氣也。　新校正云：按太素，環也作環已。"
                },
                {
                    "paragraph": "夏刺絡俞，見血而止，盡氣閉環，痛病必下。",
                    "zhushu": "盡氣，謂出血而盡。鍼下，取所病脉盛邪之氣也。邪氣盡已，穴俞閉宻，則經脉循環，而痛病之氣必下去矣。以陽氣大盛，故爲是法刺之。　新校正云：按四時刺逆從論云：夏氣在孫絡。此絡俞即孫絡之俞也。又水熱穴論云：夏取盛經分腠。"
                },
                {
                    "paragraph": "秋刺皮膚循理，上下同法，神變而止。",
                    "zhushu": "循理，謂循肌肉之分理也。上，謂手脉。下，謂足脉。神變，謂脉氣變易，與未刺時異也。脉者，神之用，故爾言之。　新校正云：按四時刺逆從論云：秋氣在皮膚。義與此合。又水熱穴論云：取俞以冩隂邪，取合以虚陽邪。皇甫士安云：是始秋之治變。"
                },
                {
                    "paragraph": "冬刺俞竅於分理，甚者直下，閒者散下。",
                    "zhushu": "直下，謂直爾下之。散下，謂散布下之。　新校正云：按四時刺逆從論云：冬氣在骨髓，此俞竅，即骨髓之俞竅也。又水熱穴論云：冬取井榮。皇甫士安云：是末冬之治變也。"
                },
                {
                    "paragraph": "春夏秋冬，各有所刺，法其所在。春刺夏分，脉亂氣㣲，入淫骨髓，病不能愈，令人不嗜食，又且少氣。",
                    "zhushu": "心主脉，故脉亂氣㣲。水受氣於夏，腎主骨，故入淫於骨髓也。心火㣲，則胃土不足，故不嗜食而少氣也。　新校正云：按四時刺逆從論云：春刺絡脉，血氣外溢，令人少氣。"
                },
                {
                    "paragraph": "春刺秋分，筋攣逆氣，環爲欬嗽，病不愈，令人時驚，又且哭。",
                    "zhushu": "木受氣於秋，肝主筋，故刺秋，分則筋，攣也。若氣逆環周，則爲欬嗽。肝主驚，故時驚。肺主氣，故氣逆，又且哭也。　新校正云：按四時刺逆從論云：春刺肌肉，血氣環逆，令人上氣也。"
                },
                {
                    "paragraph": "春刺冬分，邪氣著藏，令人脹，病不愈，又且欲言語。",
                    "zhushu": "冬主陽氣伏藏，故邪氣著藏。腎實則脹，故刺冬分則令人脹也。火受氣於冬，心主言，故欲言語也。新校正云：按四時刺逆從論云：春刺筋骨，血氣内著，令人腹脹。"
                },
                {
                    "paragraph": "夏刺春分，病不愈，令人解墯。",
                    "zhushu": "肝飬筋，肝氣不足，故筋力解墯。新校正云：按四時刺逆從論云：夏刺經脉，血氣乃竭，令人解墮。"
                },
                {
                    "paragraph": "夏刺秋分，病不愈，令人心中欲無言，惕惕如人將捕之。",
                    "zhushu": "肝木爲語傷。秋分則肝木虛，故恐，如人將捕之。肝不足，故欲無言而復恐也。新校正云：按四時刺逆從論云：夏刺肌肉，血氣内却，令人善恐。甲乙經作悶。"
                },
                {
                    "paragraph": "夏刺冬分，病不愈，令人少氣，時欲怒。",
                    "zhushu": "夏傷於腎，肝肺㪍之志内不足，故令人少氣，時欲怒也。　新校正云：按四時刺逆從論云：夏刺筋骨，血氣上逆，令人善怒。"
                },
                {
                    "paragraph": "秋刺春分，病不已，令人惕然，欲有所爲，起而忘之。",
                    "zhushu": "肝虚故也。刺不當也。新校正云：按四時刺逆從論云：秋刺經脉，血氣上逆，令人善忘。"
                },
                {
                    "paragraph": "秋刺夏分，病不已，令人益嗜卧，又且善㝱。",
                    "zhushu": "心氣少，則脾氣孤，故令嗜卧。心主㝱，神爲之，故令善㝱。新校正云：按四時刺逆從論云：秋刺絡脉，氣不外行，令人卧不能動。"
                },
                {
                    "paragraph": "秋剌冬分，病不已，令人洒洒時寒。",
                    "zhushu": "隂氣上干，故時寒也。洒洒，寒貌。　新校正云：按四時剌逆從論云：秋刺筋骨血氣内，令人寒慄。"
                },
                {
                    "paragraph": "冬刺春分，病不已，令人欲卧不能眠，眠而有見。",
                    "zhushu": "肝氣少，故令欲卧不能眠。肝主目，故眠而如見有物之形狀也。　新校正云：按四時刺逆從論云：冬刺經脉，血氣皆脱，令人目不明。"
                },
                {
                    "paragraph": "冬刺夏分，病不愈，氣上，發爲諸痺。",
                    "zhushu": "泄脉氣故也。　新校正云：按四時刺逆從論云：冬刺絡脉，血氣外泄，留爲大痺。"
                },
                {
                    "paragraph": "冬刺秋分，病不已，令人善渴。",
                    "zhushu": "肺氣不足，故發渇。　新校正云：按四時刺逆從論云：冬刺肌肉，陽氣竭絶，令人善渴。"
                },
                {
                    "paragraph": "凢刺胷腹者，必避五藏。",
                    "zhushu": "心肺在鬲上，腎肝在鬲下，脾象土而居中，故刺胷腹必避之。五藏者，所以藏精神魂魄意志，損之則五神去，神去則死至，故不可不慎也。"
                },
                {
                    "paragraph": "中心者，環死。",
                    "zhushu": "氣行如環之一周則死也。正謂周十二辰也。新校正云：按刺禁論云：一日死，其動爲噫。四時刺逆從論同。此經闕刺中肝死日。刺禁論云：中肝五日死，其動爲語。四時刺逆從論同也。"
                },
                {
                    "paragraph": "中脾者，五日死。",
                    "zhushu": "土數五也。新校正云：按：刺禁論云：中脾十日死。其動爲吞。四時刺逆從論同。"
                },
                {
                    "paragraph": "中腎者，七日死。",
                    "zhushu": "水成數六，水數畢，當至七日而死。一云十日死，字之誤也。　新校正云：按刺禁論云：中腎六日死，其動爲𡁲。四時刺逆從論云：中腎六日死，其動爲嚏欠。"
                },
                {
                    "paragraph": "中肺者，五日死。",
                    "zhushu": "金生數　四，金數畢，當至五日而死。一云三日死，亦字誤也。　新校正：云：按刺禁論云：中肺三日死，其動爲欬。四時刺逆從論同。王注四時刺逆從論云：此三論皆歧伯之言，而不同者，傳之誤也。"
                },
                {
                    "paragraph": "中鬲者，皆爲傷中，其病雖愈，不過一嵗必死。",
                    "zhushu": "五藏之氣，同主一年，鬲傷則五藏之氣互相剋伐，故不過一嵗必死。"
                },
                {
                    "paragraph": "刺避五藏者，知逆從也。所謂從者，鬲與脾腎之處，不知者，反之。",
                    "zhushu": "腎著於脊，脾藏居中，鬲連於脇際，知者爲順，不知者反傷其藏。"
                },
                {
                    "paragraph": "刺胷腹者，必以布憿著之，乃從單布上刺，",
                    "zhushu": "形定則不誤中於五藏也。新校正云：按别本，憿一作撽，又作撽。"
                },
                {
                    "paragraph": "刺之不愈，復刺。",
                    "zhushu": "要以氣至爲効也。鍼經曰：刺之氣不至，无問其數；刺之氣至，去之，勿復鍼。此之謂也。"
                },
                {
                    "paragraph": "刺鍼必肅，",
                    "zhushu": "肅，謂靜肅，所以𠉀氣之存亡。"
                },
                {
                    "paragraph": "刺腫摇鍼，",
                    "zhushu": "以出大膿血故。"
                },
                {
                    "paragraph": "經刺勿摇，",
                    "zhushu": "經氣不欲泄故。"
                },
                {
                    "paragraph": "此刺之道也。帝曰：願聞十二經脉之終奈何？",
                    "zhushu": "終，謂盡也。"
                },
                {
                    "paragraph": "歧伯曰：太陽之脉，其終也，戴眼、反折、瘈瘲，其色白，絶汗乃出，出則死矣。",
                    "zhushu": "戴眼，謂睛不轉而仰視也。然足太陽脉，起於目内眥，上額，交巔上，從巔入絡腦，還出，别下項，循肩髆内，俠脊抵𦝫中；其支别者，下循足，至小指外側。手太陽脉，起於手小指之端，循臂上肩，入缺盆；其支别者，上頰至目内眥，抵足太陽，　新校正云：按甲乙經作斜。絡於顴；又其支别者，從缺盆循頸上頰，至目外眥，新校正云：按甲乙經，外作兊。故戴眼反折，瘈瘲，色白，絶汗乃出也。絶汗，謂汗暴出如珠而不流，旋復乾也。太陽極則汗出，故出則死。"
                },
                {
                    "paragraph": "少陽終者，耳聾，百節皆縱，目睘絶系，絶系一日半死。其死也，色先青白，乃死矣。",
                    "zhushu": "足少陽脉，起於目銳眥，上抵頭角，下耳後；其支别者，從耳後入耳中，出走耳前。手少陽脉，其支别者，從耳後亦入耳中，出走耳前，故終則耳聾，目睘絶系也。少陽主骨，故氣終則百節縱緩。色青白者，金木相薄也，故見死矣。睘，謂直視如驚貌。"
                },
                {
                    "paragraph": "陽明終者，口目動作，善驚妄言，色黄，其上下經盛，不仁，則終矣。",
                    "zhushu": "足陽明脉，起於鼻，交頞中，下循鼻外，入上齒縫中，還出俠口，環脣，下交承漿，却循頥後下亷，出大迎，循頰車，上耳前，過客主人，循髮際，至額顱；其支别者，從大迎前下人迎，循喉嚨，入缺盆，下鬲。手陽明脉起於手，循臂至肩上，出於柱骨之㑹上，下入缺盆，絡肺。其支别者，從缺盆上頸，貫頰，下入齒中，還出俠口，交人中，左之右，右之左，上俠鼻，　抵足陽明。　新校正云：按甲乙經鼽作孔，无抵足陽明四字。故終則口目動作也。口目動作，謂目睒睒而鼔頷也。胃病則惡人與火，聞木音則惕然而驚，又罵詈，罵詈而不避親踈，故善驚妄言也。黄者，土色。上謂手脉，下謂足脉也。經盛，謂面目頸頷足跗腕脛，皆躁盛而動也。不仁，謂不知善惡。如是者，皆氣竭之徴也，故終矣。"
                },
                {
                    "paragraph": "少隂終者，面黒，齒長而垢，腹脹閉，上下不通而終矣。",
                    "zhushu": "手少隂氣絶，則血不流，足少隂氣絶，則骨不耎，骨硬則斷上宣，故齒長而積垢，汗血壞則皮色死，故面色如漆而不赤也。足少隂脉從腎上貫肝鬲，入肺中。手少隂脉起於心中，出屬心系，下鬲，絡小腹，故其終則腹脹閉，上下不通也。　新校正云：詳王注云：骨不耎，骨硬，按難經及甲乙經云：骨不濡則肉弗能著。當作骨不濡。手少隂脉絡小腹，甲乙經作脉絡小腸。"
                },
                {
                    "paragraph": "太隂終者，腹脹閉，不得息，善噫善嘔，",
                    "zhushu": "足太隂脉行從股内前亷入腹，屬脾，絡胃，上鬲。手太隂脉起於中焦，下絡大腸，還循胃口，上鬲屬肺，故終則如是也。靈樞經曰：足太隂之脉動則病，食則嘔，腹脹善噫也。"
                },
                {
                    "paragraph": "嘔則逆，逆則面赤，",
                    "zhushu": "嘔則氣逆，故面赤。　新校正云：按靈樞經作善噫，噫則嘔，嘔則逆。"
                },
                {
                    "paragraph": "不逆則上下不通，不通則面黒，皮毛焦而終矣。",
                    "zhushu": "嘔則上通，故但面赤；不嘔則下已閉，上復不通，心氣外燔，故皮毛焦而終矣。何者？足太隂脉支别者，復從胃别上鬲，注心中，由是則皮毛焦，乃心氣外燔而生也。"
                },
                {
                    "paragraph": "厥隂終者，中熱嗌乾，善溺心煩，甚則舌卷，𡖉上縮而終矣。",
                    "zhushu": "足厥隂絡，循脛上臯，結於莖。其正經入毛中，下過隂器，上抵小腹，俠胃上循喉嚨之後，入頏顙。手厥隂脉起於胷中，出屬心包，故終則中熱嗌乾，善溺心煩矣。靈樞經曰：肝者，筋之合也。筋者聚於隂器，而脉絡於舌本，故甚則舌卷，𡖉上縮也。又以厥隂之脉過隂器故爾。新校正云：按甲乙經臯作睪，過作環。"
                },
                {
                    "paragraph": "此十二經之所敗也。",
                    "zhushu": "手三隂三陽，足三隂三陽，則十二經也。敗，謂氣終盡而敗壊也。新校正云：詳十二經，又出靈樞經，與素問。",
                    "type": 2
                },
                {
                    "paragraph": "診要經終論：憿",
                    "zhushu": "古堯切。"
                },
                {
                    "paragraph": "瘲。",
                    "zhushu": "音縱。"
                },
                {
                    "paragraph": "睘。",
                    "zhushu": "音瓊。"
                },
                {
                    "paragraph": "睒。",
                    "zhushu": "音閃。"
                },
                {
                    "paragraph": "跗。",
                    "zhushu": "音𨳲。"
                }
            ]
        },
        {
            "name": "脉要精微論篇第十七",
            "paragraphs": [
                {
                    "paragraph": "脉要精微論篇第十七",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：診法何如？歧伯對曰：診法常以平旦，隂氣未動，陽氣未散，飲食未進，經脉未盛，絡脉調匀，氣血未亂，故乃可診有過之脉。",
                    "zhushu": "動，謂動而降卑。散，謂散布而出也。過，謂異於常𠉀也。　新校正云：按：脉經及千金方有過之脉作過，此非也。王注：隂氣未動，謂動而降卑。按：金匱真言論云：平旦至日中，天之陽，陽中之陽也。則平旦爲一日之中，純陽之時，隂氣未動耳，何有降卑之義。"
                },
                {
                    "paragraph": "切脉動靜，而視精明，察五色，觀五藏有餘不足，六府强弱，形之盛衰，以此參伍，決死生之分。",
                    "zhushu": "切，謂以指切近於脉也。精明，穴名也，在明堂左右，兩目内眥也。以近於目，故曰精明。言以形氣盛衰，脉之多少，視精明之間氣色，觀藏府不足有餘，參其類伍，以決死生之分。"
                },
                {
                    "paragraph": "夫脉者，血之府也，",
                    "zhushu": "府，聚也。言血之多少，皆聚見於經脉之中也。故刺志論曰：脉實血實，脉虚血虚，此其常也。反此者病，由是故也。"
                },
                {
                    "paragraph": "長則氣治，短則氣病，數則煩心，大則病進。",
                    "zhushu": "夫脉長爲氣和，故治；短爲不足，故病數；急爲熱，故煩心；大爲邪盛，故病進也。長脉者，往來長，短脉者，往來短；數脉者，往來急速；大脉者，往來滿大也。"
                },
                {
                    "paragraph": "上盛則氣髙，",
                    "zhushu": "新校正云：按全元起本，髙作鬲。"
                },
                {
                    "paragraph": "下盛則氣脹，代則氣衰，細則氣少，",
                    "zhushu": "新校正云：按太素細作滑。"
                },
                {
                    "paragraph": "濇則心痛，",
                    "zhushu": "上，謂寸口，下謂尺中。盛。謂盛滿。代脉者，動而中止，不能自還。細脉者，動如莠蓬。濇脉者，往來時不利而蹇濇也。"
                },
                {
                    "paragraph": "渾渾革至如涌泉，病進而色弊，緜緜其去如弦絶，死。",
                    "zhushu": "渾渾，言脉氣濁亂也。革至者，謂脉來弦而大，實而長也。如涌泉者，言脉汩汩但出而不返也。緜緜，言㣲㣲似有而不甚應手也。如弦絶者，言脉卒斷，如弦之絶去也。若病候日進而色弊惡，如此之脉，皆必死也。　新校正云：按甲乙經及脉經作渾渾革革，至如涌泉，病進而色弊弊綽綽，其去如弦絶者，死。"
                },
                {
                    "paragraph": "夫精明五色者，氣之華也。",
                    "zhushu": "五氣之精華者，上見爲五色，變化於精明之間也。六節藏象論曰：天食人以五氣，五氣入鼻，藏於心肺，上使五色脩明。此則明察，五色也。"
                },
                {
                    "paragraph": "赤欲如白裹朱，不欲如赭；白欲如鵞羽，不欲如鹽。",
                    "zhushu": "新校正云：按甲乙經作白欲如白璧之澤，不欲如堊，太素兩出之。"
                },
                {
                    "paragraph": "青欲如蒼璧之澤，不欲如藍；黄欲如羅裹雄黄，不欲如黄土；黒欲如重漆色，不欲如地蒼。",
                    "zhushu": "新校正云：按甲乙經作炭色。"
                },
                {
                    "paragraph": "五色精㣲象見矣，其壽不乆也。",
                    "zhushu": "赭色、鹽色、藍色、黄土色、地蒼色，見者皆精㣲之敗象，故其夀不乆。"
                },
                {
                    "paragraph": "夫精明者，所以視萬物，别白黒，審短長，以長爲短，以白爲黒，如是則精衰矣。",
                    "zhushu": "誡其誤也。夫如是者，皆精明衰乃誤也。"
                },
                {
                    "paragraph": "五藏者，中之守也。",
                    "zhushu": "身形之中，五神安守之所也。此則明觀五藏也。　新校正云：按甲乙經及太素，守作府。"
                },
                {
                    "paragraph": "中盛藏滿，氣勝傷恐者，聲如從室中言，是中氣之濕也。",
                    "zhushu": "中，謂腹中。盛，謂氣盛。藏，謂肺藏。氣勝，謂勝於呼吸而喘息變易也。夫腹中氣盛，肺藏充滿，氣勝息變，善傷於恐，言聲不發，如在室中者，皆腹中有濕氣乃爾也。"
                },
                {
                    "paragraph": "言而㣲，終日乃復言者，此奪氣也。",
                    "zhushu": "若言音㣲細，聲斷不續，甚奪其氣，乃如是也。"
                },
                {
                    "paragraph": "衣被不斂，言語善惡，不避親踈者，此神明之亂也。倉廪不藏者，是門戸不要也。",
                    "zhushu": "倉廪謂脾胃，門戸謂魄門。靈蘭秘典論曰：脾胃者，倉廩之官也。五藏别論曰：魄門亦爲五藏，使水穀不得乆藏也。魄門則肛門也。要謂禁要。"
                },
                {
                    "paragraph": "水泉不止者，是膀胱不藏也。",
                    "zhushu": "水泉謂前隂之流注也。"
                },
                {
                    "paragraph": "得守者生，失守者死。",
                    "zhushu": "夫如是，倉廩不藏，氣勝傷恐，衣被不斂，水泉不止者，皆神氣得居而守則生，失其所守則死也。夫何以知神氣之不守耶？衣被不斂，言語善惡不避親踈，則亂之證也。亂甚則不守於藏也。"
                },
                {
                    "paragraph": "夫五藏者，身之强也。",
                    "zhushu": "藏安則神守，神守則身强，故曰身之强也。"
                },
                {
                    "paragraph": "頭者，精明之府，頭傾視深，精神將奪矣；背者，胷中之府，背曲肩隨，府將壞矣；腰者，腎之府，轉摇不能，腎將憊矣；膝者，筋之府，屈伸不能，行則僂附，",
                    "zhushu": "新校正云：按别本附一作俯，太素作跗。"
                },
                {
                    "paragraph": "筋將憊矣；骨者，髓之府，不能乆立，行則振掉，骨將憊矣。",
                    "zhushu": "皆以所居所由而爲之府也。"
                },
                {
                    "paragraph": "得强則生，失强則死。",
                    "zhushu": "强，謂中氣强固以鎮守也。"
                },
                {
                    "paragraph": "歧伯曰：",
                    "zhushu": "新校正云：詳此歧伯曰：前无問。"
                },
                {
                    "paragraph": "反四時者，有餘爲精，不足爲消。應太過，不足爲精；應不足，有餘爲消。隂陽不相應，病名曰闗格。",
                    "zhushu": "廣陳其脉應也。夫反四時者，諸不足皆爲血氣消損，諸有餘皆爲邪氣勝精也。隂陽之氣不相應合，不得相營，故曰闗格也。"
                },
                {
                    "paragraph": "帝曰：脉其四時動柰何？知病之所在柰何？知病之所變柰何？知病乍在内柰何？知病乍在外柰何？請問此五者，可得聞乎？",
                    "zhushu": "言欲順四時及隂陽相應之狀候也。"
                },
                {
                    "paragraph": "歧伯曰：",
                    "zhushu": "新校正云：詳此對與問不甚相應。脉四時動，病之所在，病之所變。按文頗對病在内、在外之説，後文殊不相當。"
                },
                {
                    "paragraph": "請言其與天運轉大也。",
                    "zhushu": "指可見隂陽之運轉，以明隂陽之不可見也。"
                },
                {
                    "paragraph": "萬物之外，六合之内，天地之變，隂陽之應，彼春之暖，爲夏之暑；彼秋之忿，爲冬之怒，四變之動，脉與之上下，",
                    "zhushu": "六合，謂四方上下也。春暖爲夏暑，言陽生而至盛。秋忿而冬怒，言隂少而之壯也。忿一爲急，言秋氣勁急也。　新校正云：按全元起注本緩作緩。"
                },
                {
                    "paragraph": "以春應中規，",
                    "zhushu": "春脉耎弱，輕虚而滑，如規之象，中外皆然，故以春應中規。"
                },
                {
                    "paragraph": "夏應中矩，",
                    "zhushu": "夏脉洪大，兼之滑數，如矩之象，可正平之，故以夏應中矩。"
                },
                {
                    "paragraph": "秋應中衡，",
                    "zhushu": "秋脉浮毛，輕濇而散，如秤衡之象，髙下必平，故以秋應中衡。"
                },
                {
                    "paragraph": "冬應中權。",
                    "zhushu": "冬脉如石，兼沉而滑，如秤權之象，下逺於衡，故以冬應中權也。以秋中衡，冬中權者，言脉之髙下異處如此爾。此則隨隂陽之氣，故有斯四應不同也。"
                },
                {
                    "paragraph": "是故冬至四十五日，陽氣㣲上，隂氣㣲下；夏至四十五日，隂氣㣲上，陽氣㣲下。隂陽有時，與脉爲期，期而相失，知脉所分。分之有期，故知死時。",
                    "zhushu": "察隂陽升降之準，則知經脉遞遷之象；審氣候遞遷之失，則知氣血分合之期。分期不差，故知人死之時節。"
                },
                {
                    "paragraph": "㣲妙在脉，不可不察。察之有紀，從隂陽始。",
                    "zhushu": "推隂陽升降，精㣲妙用，皆在經脉之氣候，是以不可不察，故始以隂陽爲察候之綱紀。"
                },
                {
                    "paragraph": "始之有經，從五行生；生之有度，四時爲宜。",
                    "zhushu": "言始所以知有經脉之察候司應者，何哉？蓋從五行衰王而爲準度也。徴求太過不及之形診，皆以應四時者，爲生氣所宜也。　新校正云：按太素，宜作數。"
                },
                {
                    "paragraph": "補冩勿失，與天地如一，",
                    "zhushu": "有餘者冩之，不足者補之，是則應天地之常道也。然天地之道，損有餘而補不足，是法天地之道也。寫補之宜，工切審之，其治氣亦然。"
                },
                {
                    "paragraph": "得一之情，以知死生。",
                    "zhushu": "曉天地之道，補冩不差，既得一情，亦可知生死之準的。"
                },
                {
                    "paragraph": "是故聲合五音，色合五行，脉合隂陽。",
                    "zhushu": "聲表宫商角徴羽，故合五音。色見青黄赤白黒，故合五行。脉彰寒暑之休王，故合隂陽之氣也。"
                },
                {
                    "paragraph": "是知隂盛，則夢渉大水恐懼，",
                    "zhushu": "隂爲水，故夢渉水而恐懼也。隂陽應象大論曰：水爲隂。"
                },
                {
                    "paragraph": "陽盛，則夢大火燔灼，",
                    "zhushu": "陽爲火，故夢大火而燔灼也。隂陽應象大論曰：火爲陽。"
                },
                {
                    "paragraph": "隂陽俱盛，則夢相殺毁傷。",
                    "zhushu": "亦類交爭之氣象也。"
                },
                {
                    "paragraph": "上盛，則夢飛；下盛，則夢墮。",
                    "zhushu": "氣上則夢上，故飛。氣下則夢下，故墮。"
                },
                {
                    "paragraph": "甚飽則夢予，",
                    "zhushu": "内有餘故。"
                },
                {
                    "paragraph": "甚飢則夢取。",
                    "zhushu": "内不足故。"
                },
                {
                    "paragraph": "肝氣盛，則夢怒，",
                    "zhushu": "肝在志爲怒，"
                },
                {
                    "paragraph": "肺氣盛，則夣哭。",
                    "zhushu": "肺聲哀，故爲哭。　新校正云：詳是，知隂盛則夢渉大水，恐懼至此，乃靈樞之文，誤置於斯，仍少心脾腎氣盛所夢，今具甲乙經中。"
                },
                {
                    "paragraph": "短蟲多，則夢聚衆，",
                    "zhushu": "身中短蟲多，則夢聚衆。"
                },
                {
                    "paragraph": "長蟲多，則夢相擊毁傷。",
                    "zhushu": "長蟲動則内不安，内不安則神躁擾，故夢是矣。　新校正云：詳此二句，亦不當出此，應他經脫簡文也。"
                },
                {
                    "paragraph": "是故持脉有道，虚靜爲保。",
                    "zhushu": "前明脉應，此舉持脉所由也。然持脉之道，必虚其心，靜其志，乃保定盈虛而不失。　新校正云：按甲乙經，保作寳。"
                },
                {
                    "paragraph": "春日浮，如魚之遊在波；",
                    "zhushu": "雖出，猶未全浮。"
                },
                {
                    "paragraph": "夏日在膚，泛泛乎萬物有餘；",
                    "zhushu": "泛泛，平貌。陽氣大盛，脉氣亦象萬物之有餘，易取而洪大也。"
                },
                {
                    "paragraph": "秋日下膚，蟄蟲將去；",
                    "zhushu": "隨陽氣之漸降。故曰下膚。何以明陽氣之漸降。蟄蟲將欲藏去也。"
                },
                {
                    "paragraph": "冬日在骨，蟄蟲周宻，君子居室。",
                    "zhushu": "在骨，言脉深沈也。蟄蟲周宻，言陽氣伏藏。君子居室，此人事也。"
                },
                {
                    "paragraph": "故曰：知内者按而紀之，",
                    "zhushu": "知内者，謂知脉氣也，故按而爲之綱紀。"
                },
                {
                    "paragraph": "知外者終而始之。",
                    "zhushu": "知外者，謂知色象，故以五色終而復始。"
                },
                {
                    "paragraph": "此六者，持脉之大法。",
                    "zhushu": "見是六者，然後可以知脉之遷變也。　新校正云：詳此前對帝問脉，其四時動奈何之事。"
                },
                {
                    "paragraph": "心脉，搏堅而長，當病舌卷不能言，",
                    "zhushu": "搏，謂搏擊於手也。諸脉搏堅而長者，皆爲勞心而藏脉氣虚極也。心手少隂脉，從心系上俠咽喉，故令舌卷短而不能言也。"
                },
                {
                    "paragraph": "其耎而散者，當消環自己。",
                    "zhushu": "諸脉耎散，皆爲氣實血虛也。消，謂消散。環，謂環周。言其經氣如環之周，當其火王，自消散也。　新校正云：按甲乙經環作渇。"
                },
                {
                    "paragraph": "肺脉搏堅而長，當病唾血，",
                    "zhushu": "肺虛極則絡逆，絡逆則血泄，故唾出也。"
                },
                {
                    "paragraph": "其耎而散者，當病，灌汗，至今不復散發也。",
                    "zhushu": "汗，泄𤣥府，津液奔湊，寒水灌洗，皮宻汗藏，因灌汗藏，故言灌汗，至今不復散發也。灌謂灌洗，盛暑多爲此也。　新校正云：詳下文諸藏各言色，而心肺二藏不言色者，疑闕文也。"
                },
                {
                    "paragraph": "肝脉搏堅而長，色不青，當病墜若搏，因血在脅下，令人喘逆，",
                    "zhushu": "諸脉見本經之氣而色不應者，皆非病從内生，是外病來勝也。夫肝藏之脉，端直以長，故言曰色不青，當病墜若搏也。肝主兩脇，故曰因血在脇下也。肝厥隂脉布脇肋，循喉嚨之後，其支别者，復從肝别貫鬲，上注肺。今血在脇下，則血氣上熏於肺，故令人喘逆也。"
                },
                {
                    "paragraph": "其耎而散，色澤者，當病溢飲，溢飲者，渇暴多飲，而易入肌皮腸胃之外也。",
                    "zhushu": "面色浮澤，是爲中濕。血虛中濕，水液不消，故言當病溢飲也。以水飲滿溢，故滲溢易而入肌皮腸胃之外也。　新校正云：按甲乙經，易作溢。"
                },
                {
                    "paragraph": "胃脉搏堅而長，其色赤，當病折髀，",
                    "zhushu": "胃虚色赤，火氣牧之，心象於火，故色赤也。胃陽明脉，從氣衝下髀，抵伏兎，故病則髀如折也。"
                },
                {
                    "paragraph": "其耎而散者，當病食痺。",
                    "zhushu": "痺，痛也。胃陽明脉，其支别者，從大迎前下人迎，循喉嚨，入缺盆，下鬲，屬胃絡脾，故食則痛悶而氣不散也。　新校正云：詳謂痺爲痛，義則未通。"
                },
                {
                    "paragraph": "脾脉搏堅而長，其色黄，當病少氣，",
                    "zhushu": "脾虚則，肺無所，養肺主氣，故少氣也。"
                },
                {
                    "paragraph": "其耎而散，色不澤者，當病足䯒腫，若水狀也。",
                    "zhushu": "色氣浮澤，爲水之候，色不潤澤，故言若水狀也。脾太隂脉，自上内踝前㢘，上踹内，循胻骨後，交出厥隂之前，上循膝股内前㢘入腹，故病足胻腫也。"
                },
                {
                    "paragraph": "腎脉搏堅而長，其色黄而赤者，當病折腰，",
                    "zhushu": "色氣黄赤，是心脾干腎，腎受客陽，故腰如折也。腰爲腎府，故病發於中。"
                },
                {
                    "paragraph": "其耎而散者，當病少血，至今不復也。",
                    "zhushu": "腎主水，以生化津液，今腎氣不化，故當病少血，至今不復也。"
                },
                {
                    "paragraph": "帝曰：",
                    "zhushu": "新校正云：詳帝曰至以其勝治之愈，全元起本在湯液篇。"
                },
                {
                    "paragraph": "診得心脉而急，此爲何病？病形何如？歧伯曰：病名心疝，少腹當有形也。",
                    "zhushu": "心爲牡藏，其氣應陽，今脉反寒，故爲疝也。諸脉勁急者，皆爲寒。形，謂病形也。"
                },
                {
                    "paragraph": "帝曰：何以言之？歧伯曰：心爲牡藏，小腸爲之使，故曰少腹當有形也。",
                    "zhushu": "少腹，小腸也。靈蘭秘典論曰：小腸者，受盛之官。以其受盛，故形居于内也。"
                },
                {
                    "paragraph": "帝曰：診得胃脉，病形何如？歧伯曰：胃脉實則脹，虛則泄。",
                    "zhushu": "脉實者，氣有餘，故脹滿。脉虛者，氣不足，故泄利。　新校正云：詳此前對帝問，知病之所在。"
                },
                {
                    "paragraph": "帝曰：病成而變，何謂？歧伯曰：風成爲寒熱，",
                    "zhushu": "生氣通天論曰：因於露風，乃生寒熱，故風成爲寒熱也。"
                },
                {
                    "paragraph": "癉成爲消中，",
                    "zhushu": "癉，謂濕熱也。熱積於内，故變爲消中也。消中之證，善食而瘦。　新校正云：詳王注，以善食而瘦爲消中，按本經多食數溲，爲之消中。善食而瘦，乃是食㑊之證，當云善食而溲數。"
                },
                {
                    "paragraph": "厥成爲巔疾，",
                    "zhushu": "厥，謂氣逆也。氣逆上而不已，則變爲上巔之疾也。"
                },
                {
                    "paragraph": "久風爲飱泄，",
                    "zhushu": "久風不變，但在胃中，則食不化而泄利也。以肝氣内合而乘胃，故爲是病焉。隂陽應象大論曰：風氣通於肝，故内應於肝也。"
                },
                {
                    "paragraph": "脉風成爲癘。",
                    "zhushu": "經風論曰：風寒客於脉而不去，名曰癘風。又曰：癘者，有榮氣熱附，其氣不清，故使其鼻柱壞而色敗，皮膚瘍潰然，此則癩也。夫如是者，皆脉風成結，變而爲也。"
                },
                {
                    "paragraph": "病之變化，不可勝數。",
                    "zhushu": "新校正云：詳此，前對帝問：知病之所變，奈何？"
                },
                {
                    "paragraph": "帝曰：諸癰腫筋攣骨痛，此皆安生？",
                    "zhushu": "安，何也。言何以生之。"
                },
                {
                    "paragraph": "歧伯曰：此寒氣之腫，八風之變也。",
                    "zhushu": "八風，八方之風也。然癰腫者，傷東南、西南風之變也。筋攣骨痛者，傷東風北風之變也。靈樞經曰：風從東方來，名曰嬰兒風，其傷人也，外在筋紐；風從東南來，名曰弱風，其傷人也，外在於肌；風從西南來，名曰謀風，其傷人也，外在於肉；風從北方來，名曰大剛風，其傷人也，外在於骨。由此四風之變，而三病乃生，故下問對是也。"
                },
                {
                    "paragraph": "帝曰：治之奈何？歧伯曰：此四時之病，以其勝治之愈也。",
                    "zhushu": "勝，謂勝剋也。如金勝木，木勝土，土勝水，水勝火，火勝金，此則相勝也。"
                },
                {
                    "paragraph": "帝曰：有故病，五藏發動，因傷脉色，各何以知其久暴至之病乎？",
                    "zhushu": "重以色氣，明前五藏堅長之脉，有自病、故病及因傷候也。"
                },
                {
                    "paragraph": "歧伯曰：悉乎哉問也。徴其脉小色不奪者，新病也。",
                    "zhushu": "氣乏而神猶强也。"
                },
                {
                    "paragraph": "徴其脉不奪，其色奪者，此久病也；",
                    "zhushu": "神持而邪凌其氣也。"
                },
                {
                    "paragraph": "徴其脉與五色俱奪者，此久病也；",
                    "zhushu": "神與氣俱衰也。"
                },
                {
                    "paragraph": "徴其脉與五色俱不奪者，新病也。",
                    "zhushu": "神與氣俱强也。"
                },
                {
                    "paragraph": "肝與腎脉並至，其色蒼赤，當病毁傷不見血，已見血，濕若中水也。",
                    "zhushu": "肝色蒼，心色赤，赤色見，當脉洪；腎脉見，當色黒。今腎脉來，反見心色，故當因傷而血不見也。若已見血，則是濕氣及水在腹中也。何者？以心腎脉色，中外之𠉀不相應也。"
                },
                {
                    "paragraph": "尺内兩傍，則季脅也，",
                    "zhushu": "尺内，謂尺澤之内也。兩傍，各謂尺之外側也。季脅近腎，尺主之，故尺内兩傍則季脅也。"
                },
                {
                    "paragraph": "尺外以候腎，尺裏以候腹。中",
                    "zhushu": "尺外，謂尺之外側。尺裏，謂尺之内側也。次尺外下兩傍，則季脅之分。季脅之上，腎之分。季脇之内；則腹之分也。"
                },
                {
                    "paragraph": "附上左外以候肝，内以候鬲；",
                    "zhushu": "肝，主賁，賁，鬲也。"
                },
                {
                    "paragraph": "右外以候胃，内以候脾。",
                    "zhushu": "脾居中，故以内候之。胃爲市，故以外候之。"
                },
                {
                    "paragraph": "上附上，右外以候肺，内以候胷中；",
                    "zhushu": "肺葉垂外，故以外候之。胷中主氣管，故以内候之。"
                },
                {
                    "paragraph": "左外以候心，内以候膻中。",
                    "zhushu": "心主鬲中也。膻中則氣海也。嗌也。　新校正云：詳王氏以膻中爲嗌也，疑誤。"
                },
                {
                    "paragraph": "前以候前，後以候後。",
                    "zhushu": "上前，謂左寸口。下前，謂胷之前膺及氣海也。上後，謂右寸口。下後，謂胷之後背及氣管也。"
                },
                {
                    "paragraph": "上竟上者，胷喉中事也。下竟下者，少腹腰股膝脛足中事也。",
                    "zhushu": "上竟上，至魚際也；下竟下，謂盡尺之脉動處也。少腹胞氣海在膀胱，腰股膝脛足中之氣動静，皆分其近逺及連接處所名目以候之，知其善惡也。"
                },
                {
                    "paragraph": "麤大者，隂不足，陽有餘，爲熱中也。",
                    "zhushu": "麤大，謂脉洪大也。脉洪爲熱，故曰熱中。"
                },
                {
                    "paragraph": "來疾去徐，上實下虚，爲厥巔疾；來徐去疾，上虛下實，爲惡風也。",
                    "zhushu": "亦脉狀也。"
                },
                {
                    "paragraph": "故中惡風者，陽氣受也。",
                    "zhushu": "以上虚，故陽氣受也。"
                },
                {
                    "paragraph": "有脉俱沉細數者，少隂厥也。",
                    "zhushu": "尺中之有脉沈細數者，是腎少隂氣逆也。何者？尺脉不當見數有數，故言厥也。俱沈細數者，言左右尺中也。"
                },
                {
                    "paragraph": "沈細數散者，寒熱也。",
                    "zhushu": "陽干於隂，隂氣不足，故寒熱也。正理論曰：數爲陽。"
                },
                {
                    "paragraph": "浮而散者，爲眴仆。",
                    "zhushu": "脉浮爲虛，散爲不足。氣虚而血不足，故爲頭眩而仆倒也。"
                },
                {
                    "paragraph": "諸浮不躁者，皆在陽，則爲熱。其有躁者在手，",
                    "zhushu": "言大法也。但浮不躁。則病在足陽脉之中。躁者，病在手陽脉之中也。故又曰其有躁者在手也。陽爲火氣。故爲熱。"
                },
                {
                    "paragraph": "諸細而沈者，皆在隂，則爲骨痛。其有靜者在足，",
                    "zhushu": "細沈而躁，則病生於手隂脉之中，靜者，病生於足隂脉之中也。故又曰其有靜者在足也。隂主骨，故骨痛。"
                },
                {
                    "paragraph": "數動一代者，病在陽之脉也，洩及便膿血。",
                    "zhushu": "代，止也。數動一代，是陽氣之生病，故言病在陽之脉。所以然者，以洩利及膿血脉乃爾。"
                },
                {
                    "paragraph": "諸過者，切之，濇者，陽氣有餘也；滑者，隂氣有餘也。",
                    "zhushu": "陽有餘則血少，故脉濇；隂有餘則氣多，故脉滑也。新校正云：詳氣多疑誤，當是血多也。"
                },
                {
                    "paragraph": "陽氣有餘，爲身熱无汗，隂氣有餘，爲多汗身寒，",
                    "zhushu": "血少氣多，斯可知也。"
                },
                {
                    "paragraph": "隂陽有餘，則无汗而寒。",
                    "zhushu": "陽餘无汗，隂餘身寒，若隂陽有餘，則當无汗而寒也。"
                },
                {
                    "paragraph": "推而外之，内而不外，有心腹積也。",
                    "zhushu": "脉附臂筋，取之不審，推筋令逺，使脉外行，内而不出外者，心腹中有積乃爾。"
                },
                {
                    "paragraph": "推而内之，外而不内，身有熱也。",
                    "zhushu": "脉逺臂筋，推之令近，逺而不近，是陽氣有餘，故身有熱也。"
                },
                {
                    "paragraph": "推而上之，上而不下，𦝫足清也。",
                    "zhushu": "推筋按之，尋之而上，脉上涌盛，是陽氣有餘，故腰足冷也。　新校正云：按甲乙經，上而不下，作下而不上。"
                },
                {
                    "paragraph": "推而下之，下而不上，頭項痛也。",
                    "zhushu": "推筋按之，㝷之而下，脉沈下掣，是陽氣有餘，故頭項痛也。　新校正云：按甲乙經，下而不上作上而不下。"
                },
                {
                    "paragraph": "按之至骨，脉氣少者，𦝫脊痛而身有痺也。",
                    "zhushu": "隂氣大過故爾。",
                    "type": 2
                },
                {
                    "paragraph": "脉要精㣲論：莠。",
                    "zhushu": "音誘。"
                },
                {
                    "paragraph": "汩。",
                    "zhushu": "古没切。"
                },
                {
                    "paragraph": "癉。",
                    "zhushu": "都赧切。"
                },
                {
                    "paragraph": "眴。",
                    "zhushu": "音荀。又音舜。"
                }
            ]
        },
        {
            "name": "平人氣象論篇第十八",
            "paragraphs": [
                {
                    "paragraph": "平人氣象論篇第十八",
                    "zhushu": "新校正云：按全元起本在第一卷。",
                    "type": 1
                },
                {
                    "paragraph": "黄帝問曰：平人何如？",
                    "zhushu": "平人，謂氣𠉀平調之人也。"
                },
                {
                    "paragraph": "歧伯對曰：人一呼脉再動，一吸脉亦再動，呼吸定息，脉五動，閏以太息，命曰平人。平人者，不病也。",
                    "zhushu": "經脉一周於身，凡長十六丈二尺，呼吸脉各再動，定息脉又一動，則五動也。計二百七十定息，氣可環周。然盡五十營，以一萬三千五百定息，則氣都行八百一十丈，如是則應天常度，脉氣无不及太過，氣象平調，故曰平人也。"
                },
                {
                    "paragraph": "常以不病調病人醫不病，故爲病人平息以調之爲法。人一呼脉一動，一吸脉一動，曰少氣。",
                    "zhushu": "呼吸脉各一動，準𠉀減平人之半，計二百七十定息，氣凡行八丈一尺，以一萬三千五百定息，氣都行四百五丈，少氣之理，從此可知。"
                },
                {
                    "paragraph": "人一呼脉三動，一吸脉三動而躁，尺熱曰病温，尺不熱脉滑曰病風，脉濇曰痺。",
                    "zhushu": "呼吸脉各三動，準過平人之半，計二百七十息，氣凡行二十四丈三尺，病生之兆，由斯著矣。夫尺者，隂分位也；寸者，陽分位也。然隂陽俱熱，是則爲温，陽獨躁盛，則風中陽也。脉要精㣲論曰：中惡風者，陽氣受也。滑爲陽盛，故病爲風。濇爲无血，故爲𤸷痺也。躁，謂煩躁。　新校正云：按甲乙經无脉濇曰痺一句，下文亦重。"
                },
                {
                    "paragraph": "人一呼脉四動以上曰死，脉絶不至曰死，乍踈乍數曰死。",
                    "zhushu": "呼吸脉各四動，準候過平人之倍，計二百七十息，氣凡行三十二丈四尺，況其以上耶？脉法曰：脉四至曰脫精，五至曰死。然四至以上，亦近五至也，故死矣。然脉絶不至，天真之氣已无，乍數乍踈，胃穀之精亦　故皆死之候，是以下文曰。　新校正云：按别夲　一作敗。"
                },
                {
                    "paragraph": "平人之常氣禀於胃，胃者，平人之常氣也。",
                    "zhushu": "常平之氣，胃海致之。靈樞經曰：胃爲水榖之海也。正理論曰：榖入於胃，脉道乃行。"
                },
                {
                    "paragraph": "人无胃氣曰逆，逆者死。",
                    "zhushu": "逆，謂反平人之候也。　新校正云：按甲乙經云：人常禀氣於胃，脉以胃氣爲本，无胃氣曰逆，逆者死。"
                },
                {
                    "paragraph": "春胃㣲弦曰平，",
                    "zhushu": "言㣲似弦，不謂㣲而弦也。鈎及耎弱、毛石義並同。"
                },
                {
                    "paragraph": "弦多胃少曰肝病，但弦无胃曰死，",
                    "zhushu": "謂急而益勁，如新張弓絃也。"
                },
                {
                    "paragraph": "胃而有毛曰秋病，",
                    "zhushu": "毛秋脉，金氣也。"
                },
                {
                    "paragraph": "毛甚曰今病。",
                    "zhushu": "木受金邪，故今病。"
                },
                {
                    "paragraph": "藏真散於肝，肝藏筋膜之氣也。",
                    "zhushu": "象陽氣之散發。故藏真散也。藏氣法時論曰：肝欲散。急食辛以散之。取其順氣。"
                },
                {
                    "paragraph": "夏胃㣲鈎曰平，鈎多胃少曰心病，但鈎无胃曰死，",
                    "zhushu": "謂前曲後居，如操帶鈎也。"
                },
                {
                    "paragraph": "胃而有石曰冬病，",
                    "zhushu": "石冬脉。水氣也。"
                },
                {
                    "paragraph": "石甚曰今病。",
                    "zhushu": "火被水侵，故今病。"
                },
                {
                    "paragraph": "藏真通於心，心藏血脉之氣也。",
                    "zhushu": "象陽氣之炎盛也。藏氣法時論曰：心欲耎，急食鹹以耎之，取其順氣。"
                },
                {
                    "paragraph": "長夏胃㣲耎弱曰平，弱多胃少曰脾病，但代无胃曰死，",
                    "zhushu": "謂動而中止，不能自還也。"
                },
                {
                    "paragraph": "耎弱有石曰冬病，",
                    "zhushu": "石冬脉，水氣也。次其勝剋，石當爲弦，長夏土絶，故云石也。"
                },
                {
                    "paragraph": "弱甚曰今病。",
                    "zhushu": "弱甚爲土氣不足，故今病。　新校正云：按甲乙經，弱作石。"
                },
                {
                    "paragraph": "藏真濡於脾，脾藏肌肉之氣，也。",
                    "zhushu": "以含。藏水榖，故藏真濡也。"
                },
                {
                    "paragraph": "秋胃微毛，曰平；毛多胃少，曰肺病；但毛无胃，曰死，",
                    "zhushu": "謂如物之浮，如風吹毛也。"
                },
                {
                    "paragraph": "毛而有弦，曰春病，",
                    "zhushu": "弦，春脉，木氣也。次其乘剋，弦當爲鈎，金氣逼肝，則脉弦來見，故不鈎而反絃也。"
                },
                {
                    "paragraph": "弦甚曰今病。",
                    "zhushu": "木氣逆來乘金，則今病。"
                },
                {
                    "paragraph": "藏真髙於肺，以行榮衞隂陽也。",
                    "zhushu": "肺處上焦，故藏真髙也。靈樞經曰：榮氣之道，内榖爲實。榖入於胃，氣傳與肺，流溢於中而散於外。精專者行於經隧，以其自肺宣布，故云以行榮衛隂陽也。　新校正云：按别本，實一作寳。"
                },
                {
                    "paragraph": "冬胃微石，曰平；石多胃少，曰腎病；但石无胃，曰死，",
                    "zhushu": "謂如奪索，辟辟如彈石也。"
                },
                {
                    "paragraph": "石而有鈎，曰夏病，",
                    "zhushu": "鈎，夏脉，火兼土氣也。次其乗剋，鈎當云弱，土王長夏，不見正形，故石而有鈎，兼其土也。"
                },
                {
                    "paragraph": "鈎甚曰今病。",
                    "zhushu": "水受火土之邪，故今病。"
                },
                {
                    "paragraph": "藏真下於腎，腎藏骨髓之氣也。",
                    "zhushu": "腎居下焦，故云藏真下也。腎化骨髓，故藏骨髓之氣也。"
                },
                {
                    "paragraph": "胃之大絡，名曰虚里，貫鬲絡肺，出於左乳下，其動應衣，脉宗氣也。",
                    "zhushu": "宗，尊也，主也，謂十二經脉之尊主也。貫鬲絡肺，出於左乳下者，自鬲而出於乳下，乃絡肺也。"
                },
                {
                    "paragraph": "盛喘數絶者，則病在中。",
                    "zhushu": "絶謂暫斷絶也。"
                },
                {
                    "paragraph": "結而横，有積矣，絶不至，曰死。",
                    "zhushu": "皆左乳下脉動狀也。中，謂腹中也。"
                },
                {
                    "paragraph": "乳之下，其動應衣，宗氣泄也。",
                    "zhushu": "泄，謂發泄。　新校正云：按全元起本无此十一字，甲乙經亦无，詳上下文義，多此十一字，當去。"
                },
                {
                    "paragraph": "欲知寸口太過與不及，寸口之脉中手短者，曰頭痛。寸口脉中手長者，曰足脛痛。",
                    "zhushu": "短爲陽氣不及，故病於頭；長爲隂氣太過，故病於足。"
                },
                {
                    "paragraph": "寸口脉中手促上擊者，曰肩背痛。",
                    "zhushu": "陽盛於上，故肩背痛。"
                },
                {
                    "paragraph": "寸口脉沈而堅者，曰病在中。寸口脉浮而盛者，曰病在外。",
                    "zhushu": "沈堅爲隂，故病在中；浮盛爲陽，故病在外也。"
                },
                {
                    "paragraph": "寸口脉沈而弱，曰寒熱及疝瘕、少腹痛。",
                    "zhushu": "沈爲寒，弱爲熱，故曰寒熱也。又沈爲隂盛，弱爲陽餘，餘盛相薄，正當寒熱，不當爲疝瘕而少腹痛，應古之錯簡爾。　新校正云：按甲乙經无此十五字，况下文已有。寸口脉沈而喘曰寒熱，脉急者曰疝瘕少腹痛，此文衍，當去。"
                },
                {
                    "paragraph": "寸口脉沈而横，曰脇下有積，腹中有横積痛。",
                    "zhushu": "亦隂氣内結也。"
                },
                {
                    "paragraph": "寸口脉沈而喘，曰寒熱。",
                    "zhushu": "喘爲陽吸，沈爲隂爭，爭吸相薄，故寒𤍠也。"
                },
                {
                    "paragraph": "脉盛滑堅者，曰病在外。脉小實而堅者，病在内。",
                    "zhushu": "盛滑爲陽，小實爲隂。隂病病在内，陽病病在外也。"
                },
                {
                    "paragraph": "脉小弱以濇，謂之乆病。",
                    "zhushu": "小爲氣虛，濇爲无血，血氣虛弱，故云乆逺之病也。"
                },
                {
                    "paragraph": "脉滑浮而疾者，謂之新病。",
                    "zhushu": "滑浮爲陽足脉，疾爲氣全。陽足氣全，故云新淺之病也。"
                },
                {
                    "paragraph": "脉急者，曰疝瘕少腹痛。",
                    "zhushu": "此覆前疝瘕少腹痛之脉也。言沈弱不必爲疝瘕。沈急乃與診相應。"
                },
                {
                    "paragraph": "脉滑曰風，脉濇曰痺。",
                    "zhushu": "滑爲陽，陽受病則爲風。濇爲隂，隂受病則爲痺。"
                },
                {
                    "paragraph": "緩而滑曰熱中，盛而緊曰脹。",
                    "zhushu": "緩，謂縱緩之狀，非動之遲緩也。陽盛於中，故脉滑緩。寒氣否滿，故脉盛緊也。盛緊，盛滿也。"
                },
                {
                    "paragraph": "脉從隂陽，病易已；脉逆隂陽，病難已。",
                    "zhushu": "脉病相應謂之從，脉病相反謂之逆。"
                },
                {
                    "paragraph": "脉得四時之順，曰病无他；脉反四時及不閒藏，曰難已。",
                    "zhushu": "春得秋脉，夏得冬脉，秋得夏脉，冬得四季脉，皆謂反四時，氣不相應，故難已也。"
                },
                {
                    "paragraph": "臂多青脉，曰脱血。",
                    "zhushu": "血少脉空，客寒因入，寒凝血汁，故脉色青也。"
                },
                {
                    "paragraph": "尺脉緩濇，謂之解㑊。",
                    "zhushu": "尺爲隂部，腹腎主之。緩爲熱中，濇爲无血，熱而无血，故解㑊並不可名之。然寒不寒，熱不熱，弱不弱，壯不壯，㑊不可名，謂之解㑊也。脉要精㣲論曰：尺外以候腎，尺裏以候腹中。則腹腎主，尺之義也。"
                },
                {
                    "paragraph": "安卧脉盛，謂之脫血。",
                    "zhushu": "卧乆傷氣，氣傷則脉診應㣲。今脉盛而不㣲，則血去而氣无所主乃爾。盛，謂數急而大鼓也。"
                },
                {
                    "paragraph": "尺濇脉滑，謂之多汗。",
                    "zhushu": "謂尺膚濇而尺脉滑也。膚濇者，榮血内涸，脉滑爲陽氣内餘，血涸而陽氣尚餘，多汗而脉乃如是也。"
                },
                {
                    "paragraph": "尺寒脉細，謂之後泄。",
                    "zhushu": "尺主下焦，診應腸腹，故膚寒脉細，泄利乃然。脉法曰：隂㣲即下。言尺氣虛少。"
                },
                {
                    "paragraph": "脉尺麤常熱者，謂之熱中。",
                    "zhushu": "謂下焦中也。"
                },
                {
                    "paragraph": "肝見庚辛死。",
                    "zhushu": "庚辛爲金，伐肝木也。"
                },
                {
                    "paragraph": "心見壬癸死。",
                    "zhushu": "壬癸爲水，滅心火也。"
                },
                {
                    "paragraph": "脾見甲乙死。",
                    "zhushu": "甲乙爲木，剋脾土也。"
                },
                {
                    "paragraph": "肺見丙丁死。",
                    "zhushu": "丙丁爲火，鑠肺金也。"
                },
                {
                    "paragraph": "腎見戊己死。",
                    "zhushu": "戊巳爲土，刑腎水也。"
                },
                {
                    "paragraph": "是謂真藏，見皆死。",
                    "zhushu": "此亦通明三部九候論中真藏脉見者，勝死也。尺麤而藏，見亦然。"
                },
                {
                    "paragraph": "頸脉動喘疾欬，曰水。",
                    "zhushu": "水氣上溢，則肺被熱熏，陽氣上逆，故頸脉盛鼓而欬喘也。頸脉，謂耳下及結喉傍人迎脉者也。"
                },
                {
                    "paragraph": "目裏㣲腫，如卧蠶起之狀，曰水。",
                    "zhushu": "評。熱病論曰：水者，隂也，目下亦隂也。腹者，至隂之所居也。故水在腹中者，必使目下腫也。"
                },
                {
                    "paragraph": "溺黄赤安卧者，黄疽。",
                    "zhushu": "疽，勞也。腎勞胞熱，故溺黄赤也。正理論曰：謂之勞癉，以女勞得之也。　新校正云：詳王注，以疸爲勞義非，若謂女勞得疸則可，若以疸爲勞，非矣。"
                },
                {
                    "paragraph": "已食如飢者，胃疸。",
                    "zhushu": "是則胃熱也。熱則消榖，故食已如飢也。"
                },
                {
                    "paragraph": "面腫曰風。",
                    "zhushu": "加之面腫。則胃風之診也。何者？胃陽明脉起於鼻交頞中。下循鼻外故爾。"
                },
                {
                    "paragraph": "足脛腫曰水。",
                    "zhushu": "是謂下焦有水也。腎少隂脉出於足心，上循脛，過隂股，從腎上貫肝鬲，故下焦有水，足脛腫也。"
                },
                {
                    "paragraph": "目黄者曰黄疸。",
                    "zhushu": "陽怫於上，熱積胷中，陽氣上燔，故目黄也。靈樞經曰：目黄者，病在胷。"
                },
                {
                    "paragraph": "婦人手少隂",
                    "zhushu": "新校正云：按全元起本作足少隂。"
                },
                {
                    "paragraph": "脉動甚者，姙子也。",
                    "zhushu": "手少隂脉，謂掌後陷者，中當小指，動而應手者也。靈樞經曰：少隂無輸，心不病乎？歧伯云：其外經病而藏不病，故獨取其經於掌後鋭骨之端。此之謂也。動，謂動脉也。動脉者，大如豆，厥厥動摇也。正理論曰：脉隂陽相薄，名曰動也。又經脉别論曰：隂薄陽别，謂之有子。　新校正云：按經脉别論中無此文。"
                },
                {
                    "paragraph": "脉有逆從四時，未有藏形，春夏而脉瘦，",
                    "zhushu": "新校正云：按玉機真藏論，瘦作沈濇。"
                },
                {
                    "paragraph": "秋冬而脉浮大，命曰逆四時也。",
                    "zhushu": "春夏脉瘦，謂沈細也。秋冬浮大，不應時也。大法，春夏當浮大而反沈細，秋冬當沈細而反浮大，故曰不應時也。"
                },
                {
                    "paragraph": "風",
                    "zhushu": "新校正云：按玉機真藏論，風作病。"
                },
                {
                    "paragraph": "熱而脉靜，泄而脫血，脉實，",
                    "zhushu": "新校正云：按玉機真藏論作泄而脉大，脫血而脉實。"
                },
                {
                    "paragraph": "病在中；脉虚，病在外",
                    "zhushu": "，新校正云：按玉機真藏論作脉實堅，病在外。"
                },
                {
                    "paragraph": "脉濇堅者，",
                    "zhushu": "新校正云：按玉機真藏論作脉不實堅者。"
                },
                {
                    "paragraph": "皆難治，",
                    "zhushu": "風熱，當脉躁而反。静泄而脫血，當脉虚而反實；邪氣在内，當脉實，而反虛；病氣在外，當脉虛；滑而反堅濇，故皆難治也。"
                },
                {
                    "paragraph": "命曰反四時也。",
                    "zhushu": "皆反四時之氣，乃如是矣。　新校正云：詳命曰反四時也，此六字應古錯簡，當去自前未有藏形春夏至此五十三字，與後玉機真藏論文相重。"
                },
                {
                    "paragraph": "人以水榖爲本，故人絶水榖則死，脉無胃氣亦死。所謂無胃氣者，但得真藏脉，不得胃氣也。所謂脉不得胃氣者，肝不弦，腎不石也。",
                    "zhushu": "不弦不石，皆謂不㣲似也。"
                },
                {
                    "paragraph": "太陽脉至，洪大以長；",
                    "zhushu": "氣盛故能爾。新校正云：按扁鵲隂陽脉法云：太陽之脉，洪大以長，其來浮於筋上，動摇九分，三月四月甲子王。吕廣云：太陽王五月六月，其氣大盛，故其脉洪大而長也。"
                },
                {
                    "paragraph": "少陽脉至，乍數乍踈，乍短乍長；",
                    "zhushu": "以氣有暢未暢者也。　新校正云：按扁鵲隂陽法云：少陽之脉，乍小乍大，乍長乍短，動摇六分，王十一月甲子夜半，正月二月甲子王。吕廣云：少陽王正月二月，其氣尚㣲，故其脉來進退无常。"
                },
                {
                    "paragraph": "陽明脉至，浮大而短。",
                    "zhushu": "榖氣滿盛故也。　新校正云：詳无三隂脉，應古文闕也。按難經云：太隂之至，緊大而長；少隂之至，緊細而㣲；厥隂之至，沈短以敦。吕廣云：陽明王三月四月，其氣始萌未盛，故其脉來浮大而短。扁鵲隂陽脉法云：少隂之脉，緊細，動摇六分，王五月甲子日中，七月八月王。太隂之脉，緊細以長，乘於筋上，動摇九分，九月十月甲子王。厥隂之脉。沈短以緊。動摇三分。十一月十二月甲子王。"
                },
                {
                    "paragraph": "夫平心脉來，累累如連珠，如循琅玕，曰心平。",
                    "zhushu": "言脉滿而盛，㣲似珠形之中手，琅玕，珠之類也。"
                },
                {
                    "paragraph": "夏以胃氣爲本。",
                    "zhushu": "脉有胃氣，則累累而㣲，似連珠也。"
                },
                {
                    "paragraph": "病心脉來，喘喘連屬，其中㣲曲，曰心病。",
                    "zhushu": "曲，謂中手而偃曲也。　新校正云：詳越人云：啄啄連屬，其中㣲曲，曰腎病，與素問異。"
                },
                {
                    "paragraph": "死心脉來，前曲後居，如操帶鈎，曰心死。",
                    "zhushu": "居，不動也。操，執持也。鈎，謂革帶之鈎。"
                },
                {
                    "paragraph": "平肺脉來，厭厭聶聶，如落榆莢，曰肺平。",
                    "zhushu": "浮薄而虚者也。　新校正云：詳越人云：厭厭聶，聶，如循榆，葉，曰春平。脉藹藹如車蓋，按之益大，曰秋平脉。與素問之説不同。張仲景云：秋脉藹藹如車蓋者，名曰陽結。春脉聶聶如吹榆莢者，名曰數。恐越人之説誤也。"
                },
                {
                    "paragraph": "秋以胃氣爲本。",
                    "zhushu": "脉有胃氣，則㣲似榆莢之輕虛也。"
                },
                {
                    "paragraph": "病肺脉來，不上不下，如循雞羽，曰肺病。",
                    "zhushu": "謂中央堅而兩傍虚。"
                },
                {
                    "paragraph": "死肺脉來，如物之浮，如風吹毛，曰肺死。",
                    "zhushu": "如物之浮，瞥瞥然，如風吹毛紛紛然也。新校正云：詳越人云：按之消索，如風吹吹毛，曰死。"
                },
                {
                    "paragraph": "平肝脉來，耎弱招招，如揭長竿末梢，曰肝平。",
                    "zhushu": "如竿末梢，言長耎也。"
                },
                {
                    "paragraph": "春以胃氣爲本。",
                    "zhushu": "脉有胃氣，乃長耎如竿之末梢矣。"
                },
                {
                    "paragraph": "病肝脉來，盈實而滑，如循長竿，曰肝病。",
                    "zhushu": "長而不耎，故若循竿。"
                },
                {
                    "paragraph": "死肝脉來，急益勁，如新張弓弦，曰肝死。",
                    "zhushu": "勁，謂勁强，急之甚也。"
                },
                {
                    "paragraph": "平脾脉來，和柔相離，如雞踐地，曰脾平。",
                    "zhushu": "言脉來動數相離，緩急和而調。"
                },
                {
                    "paragraph": "長夏以胃氣爲本。",
                    "zhushu": "胃少則脉實數。"
                },
                {
                    "paragraph": "病脾脉來，實而盈數，如雞舉足，曰脾病。",
                    "zhushu": "胃少，故脉實急矣。舉足，謂如雞走之舉足也。　新校正云：詳越人以爲心病。"
                },
                {
                    "paragraph": "死脾脉來，銳堅如烏之啄，",
                    "zhushu": "新校正云：按千金方作如雞之喙。"
                },
                {
                    "paragraph": "如鳥之距，如屋之漏，如水之流，曰脾死。",
                    "zhushu": "烏喙、鳥距，言銳堅也。水流、屋漏，言其至也。水流，謂平至不鼓。屋漏，謂時動復住。"
                },
                {
                    "paragraph": "平腎脉來，喘喘累累如鈎，按之而堅，曰腎平。",
                    "zhushu": "謂如心脉而鈎，按之小堅爾。　新校正云：按越人云：其來上大下兊，濡滑如雀之啄，曰平。吕廣云：上大者，足太陽；下兊者，足少隂。隂陽得所，爲胃氣强，故謂之平。雀啄者，本大而末兊也。"
                },
                {
                    "paragraph": "冬以胃氣爲本。",
                    "zhushu": "胃少則不按亦堅也。"
                },
                {
                    "paragraph": "病腎脉來，如引葛，按之益堅，曰腎病。",
                    "zhushu": "形如引葛，言不按且堅明，按之則尤甚也。"
                },
                {
                    "paragraph": "死腎脉來，發如奪索，辟辟如彈石，曰腎死。",
                    "zhushu": "發如奪索，猶蛇之走，辟辟如彈石，言促又堅也。",
                    "type": 2
                },
                {
                    "paragraph": "平人氣象論：疝。",
                    "zhushu": "音山。"
                },
                {
                    "paragraph": "瘕。",
                    "zhushu": "音賈。"
                },
                {
                    "paragraph": "㑊。",
                    "zhushu": "音亦。"
                },
                {
                    "paragraph": "儜。",
                    "zhushu": "女耕切。"
                },
                {
                    "paragraph": "喙。",
                    "zhushu": "虚畏切。"
                }
            ]
        },
        {
            "name": "玉機眞藏論篇第十九",
            "paragraphs": [
                {
                    "paragraph": "玉機眞藏論篇第十九",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：春脉如弦，何如而弦？歧伯對曰：春脉者，肝也。東方木也，萬物之所以始生也。故其氣來，耎弱輕虚而滑，端直以長，故曰弦。",
                    "zhushu": "言端直而長，狀如弦也。　新校正云：按越人云：春脉弦者，東方木也。萬物始生，未有枝葉，故其脉來，濡弱而長。四時經輕作寛。"
                },
                {
                    "paragraph": "反此者病。",
                    "zhushu": "反爲反常平之候。"
                },
                {
                    "paragraph": "帝曰：何如而反？歧伯曰：其氣來實而强，此謂太過，病在外；其氣來不實而微，此謂不及，病在中。",
                    "zhushu": "氣餘則病形於外，氣少則病在於中也。　新校正云：按吕廣云：實强者，陽氣盛也。少陽當微弱，今更實強，謂之太過。陽處表，故令病在外。厥隂之氣養於筋，其脉弦，今更虚微，故曰不及。隂處中，故令病在内。"
                },
                {
                    "paragraph": "帝曰：春脉太過與不及，其病皆何如？歧伯曰：太過則令人善忘，忽忽眩冒而巔疾；其不及，則令人胷痛引背，下則兩脇胠滿。",
                    "zhushu": "忽忽，不爽也。眩，謂目眩，視如轉也。冒，謂冒悶也。胠，謂腋下脇也。忘當爲怒字之誤也。靈樞經曰：肝氣實則怒，肝厥隂脉自足而上入毛中，又上貫鬲，布脇肋，循喉嚨之後，上入頏顙，上出額，與督脉㑹於巔，故病如是。　新校正云：按氣交變大論云：木太過甚，則忽忽善怒，眩冒巔疾。則忘當作怒。"
                },
                {
                    "paragraph": "帝曰：善。夏脉如鈎，何如而鈎？歧伯曰：夏脉者心也，南方火也，萬物之所以盛長也，故其氣來盛去衰，故曰鈎，",
                    "zhushu": "言其脉來盛去衰，如鈎之曲也。　新校正云：按越人云：夏脉鈎者，南方火也，萬物之所盛，垂枝布葉，皆下曲如鈎，故其脉來疾去遲。吕廣云：陽盛故來疾，隂虚故去遲。脉從下上至寸口疾，還尺中，遲也。"
                },
                {
                    "paragraph": "反此者病。帝曰：何如而反？歧伯曰：其氣來盛去亦盛，此謂太過，病在外；",
                    "zhushu": "其脉來盛去盛，是陽之盛也。心氣有餘，是爲太過。"
                },
                {
                    "paragraph": "其氣來不盛，去反盛，此謂不及，病在中。",
                    "zhushu": "新校正云：詳越人肝心肺腎四藏脉，俱以強實爲太過，虚微爲不及，與素問不同。"
                },
                {
                    "paragraph": "帝曰：夏脉太過與不及，其病皆何如？歧伯曰：太過則令人身熱而膚痛，爲浸淫；其不及則令人煩心，上見欬唾，下爲氣泄。",
                    "zhushu": "心少隂脉，起於心中，出屬心系，下鬲絡小腸，又從心系却上肺。故心太過，則身熱膚痛，而浸淫流布於形分；不及，則心煩，上見欬唾，下爲氣泄。"
                },
                {
                    "paragraph": "帝曰：善。秋脉如浮，何如而浮？歧伯曰：秋脉者肺也，西方金也，萬物之所以收成也。故其氣來輕虚以浮，來急去散，故曰浮，",
                    "zhushu": "脉來輕虚，故名浮也。來急，以陽未沈下；去散，以隂氣上升也。新校正云：按越人云：秋脉毛者，西方金也，萬物之所終，草木華葉，皆秋而落，其枝獨在，若毫毛也。故其脉來輕虚以浮，故曰毛。"
                },
                {
                    "paragraph": "反此者病。帝曰：何如而反？歧伯曰：其氣來，毛而中央堅，兩傍虚，此謂太過，病在外；其氣來，毛而微，此謂不及，病在中。帝曰：秋脉太過與不及，其病皆何如？歧伯曰：太過則令人逆氣而背痛，愠愠然；其不及，則令人喘，呼吸少氣而欬，上氣見血，下聞病音。",
                    "zhushu": "肺太隂脉起於中焦，下絡大腸，還循胃口，上鬲屬肺，從肺系横出腋下，復藏氣爲欬，主喘息，故氣盛則肩背痛，氣逆不及則喘息變易，呼吸少氣而欬，上氣見血也。下聞病音，謂喘息則肺中有聲也。"
                },
                {
                    "paragraph": "帝曰：善。冬脉如營，何如而營？",
                    "zhushu": "脉沈而深，如營動也。　新校正云：詳深一作濡，又作摶。按本經下文云：其氣來沈以搏，則深字當爲摶。又按甲乙經搏字爲濡，當從甲乙經爲濡。何以言之？脉沈而濡，濡，古軟字，乃冬脉之平調脉。若沈而摶擊於手，則冬脉之太過脉也。故言當從甲乙經濡字。"
                },
                {
                    "paragraph": "歧伯曰：冬脉者腎也，北方水也，萬物之所以合藏也。故其氣來沈以搏，故曰營。",
                    "zhushu": "言沈而搏擊於手也。　新校正云：按甲乙經，搏當作濡，義如前說。又越人云：冬脉石者，北方水也，萬物之所藏，盛冬之時，水凝如石，故其脉來沈濡而滑，故曰石也。"
                },
                {
                    "paragraph": "反此者病。帝曰：何如而反？歧伯曰：其氣來如彈石者，此謂太過，病在外；其去如數者，此謂不及，病在中。帝曰：冬脉太過與不及，其病皆何如？歧伯曰：太過，則令人解㑊，",
                    "zhushu": "新校正云：按解㑊之義，具第五卷注。"
                },
                {
                    "paragraph": "脊脉痛，而少氣不欲言；其不及，則令人心懸如病飢，䏚中淸，脊中痛，少腹滿，小便變。",
                    "zhushu": "腎少隂脉，自股内後廉貫脊，屬腎，絡膀胱。其直行者，從腎上貫肝鬲，入肺中，循喉嚨，俠舌夲；其支别者，從肺出絡心，注胷中，故病如是也。䏚者，季脇之下，俠脊兩傍空軟處也。腎外當䏚，故䏚中清冷也。"
                },
                {
                    "paragraph": "帝曰：善。帝曰：四時之序，逆從之變異也，",
                    "zhushu": "脉春弦、夏鈎，秋浮、冬營，爲逆順之變，見異狀也。"
                },
                {
                    "paragraph": "然脾脉獨何主？",
                    "zhushu": "主，謂主時月。"
                },
                {
                    "paragraph": "歧伯曰：脾脉者，土也，孤藏以灌四傍者也。",
                    "zhushu": "納水榖，化津液，溉灌於肝心肺腎也。以不正主四時，故謂之孤藏。"
                },
                {
                    "paragraph": "帝曰：然則脾善惡可得見之乎？歧伯曰：善者不可得見，惡者可見。",
                    "zhushu": "不正主時，寄王於四季，故善不可見，惡可見也。"
                },
                {
                    "paragraph": "帝曰：惡者何如可見？歧伯曰：其來如水之流者，此謂太過，病在外；如鳥之喙者，此謂不及，病在中。",
                    "zhushu": "新校正云：按平人氣象論云：如鳥之喙。又别夲喙作啄。"
                },
                {
                    "paragraph": "帝曰：夫子言脾爲孤藏，中央土以灌四傍，其太過與不及，其病皆何如？歧伯曰：太過則令人四支不舉，",
                    "zhushu": "以主四支，故病不舉。"
                },
                {
                    "paragraph": "其不及則令人九竅不通，名曰重強。",
                    "zhushu": "脾之孤藏，以灌四傍，今病則五藏不和，故九竅不通也。八十一難經曰：五藏不和，則九竅不通。重，謂藏氣重疊。強，謂氣不和順。"
                },
                {
                    "paragraph": "帝瞿然而起，再拜而稽首曰：善。吾得脉之大要，天下至數，五色脉變，揆度竒恒，道在於一。",
                    "zhushu": "瞿然，忙貌也。言以太過不及而一貫之，揆度、竒𢘆皆通也。"
                },
                {
                    "paragraph": "神轉不迴，迴則不轉，乃失其機。",
                    "zhushu": "五氣循環，不愆時叙，是爲神氣流轉不迴。若却行衰王，反天之常氣，是則却迴而不轉。由是却迴不轉，乃失生氣之機矣。"
                },
                {
                    "paragraph": "至數之要，迫近以微，",
                    "zhushu": "得至數之要道，則應用切近以微妙也。迫，切也。"
                },
                {
                    "paragraph": "著之玉版，藏之藏府，每旦讀之，名曰《玉機》。",
                    "zhushu": "著之玉版。故以爲名。言是玉版生氣之機。　新校正云：詳至數至名曰玉機。與前玉版論要文相重。彼注頗詳。"
                },
                {
                    "paragraph": "五藏受氣於其所生，傳之於其所勝，氣舎於其所生，死於其所不勝。病之且死，必先傳行至其所不勝，病乃死，",
                    "zhushu": "受氣所生者，謂受病氣於己之所生者也。傳所勝者，謂傳於己之所剋者也。氣舎所生者，謂舎於生己者也。死所不勝者，謂死於剋己者之分位也。所傳不順，故必死焉。"
                },
                {
                    "paragraph": "此言氣之逆行也，故死。",
                    "zhushu": "所爲逆者，次如下說。"
                },
                {
                    "paragraph": "肝受氣於心，傳之於脾，氣舎於腎，至肺而死。心受氣於脾，傳之於肺，氣舎於肝，至腎而死。脾受氣於肺，傳之於腎，氣舎於心，至肝而死。肺受氣於腎，傳之於肝，氣舍於脾，至心而死。腎受氣於肝，傳之於心，氣舎於肺，至脾而死。此皆逆死也。一日一夜五分之，此所以占死生之早暮也。",
                    "zhushu": "肝死於肺位，秋庚辛，餘四倣此。然朝主甲乙，晝主丙丁，四季上主戊巳，晡主庚辛，夜主壬癸，由此則死生之早暮可知也。　新校正云：按甲乙經生作者字，云占死者之早暮，詳此經文，專爲言氣之逆行也，故死即不言生之早暮。王氏改者作生，義不若甲乙經中素問本文。"
                },
                {
                    "paragraph": "黄帝曰：五藏相通，移皆有次，五藏有病，則各傳其所勝。",
                    "zhushu": "以上文逆傳而死，故言是逆傳所勝之次也。　新校正云：詳逆傳所勝之次，逆當作順。上文既言逆傳，下文所言，乃順傳之次也。"
                },
                {
                    "paragraph": "不治，法三月若六月，若三日若六日，傳五藏而當死。是順傳所勝之次。",
                    "zhushu": "三月者，謂一藏氣之遷移。六月者，謂至其所勝之位。三日者，三陽之數以合日也。六日者，謂兼三隂以數之爾。熱論曰：傷寒一日巨陽受，二日陽明受，三日少陽受，四日太隂受，五日少隂受，六日厥隂受。則義也。　新校正云：詳上文，是順傳所勝之次七字，乃是次前注，誤在此經文之下，不惟无義，兼校之全元起夲素問及甲乙經，並无此七字，直去之，慮未逹者致疑，今存于注。"
                },
                {
                    "paragraph": "故曰：別於陽者，知病從來；别於隂者，知死生之期，",
                    "zhushu": "主辨三隂三陽之候，則知中風邪氣之所不勝矣。故下曰。新校正云：詳舊，此叚注冩作經，合改爲注。又按隂陽别論云：別於陽者，知病處也；别於隂者，知死生之期。又云：别於陽者，知病忌時；别於隂者，知死生之期。義同此。"
                },
                {
                    "paragraph": "言知至其所困而死。",
                    "zhushu": "困謂至所不勝也。上文曰：死於其所不勝。"
                },
                {
                    "paragraph": "是故風者，百病之長也。",
                    "zhushu": "言先百病而有之。　新校正云：按生氣通天論云：風者，百病之始。"
                },
                {
                    "paragraph": "今風寒客於人，使人毫毛畢直，皮膚閉而爲熱，",
                    "zhushu": "客，謂客止於人形也。風擊皮膚，寒勝腠理，故毫毛畢直，𤣥府閉宻而熱生也。"
                },
                {
                    "paragraph": "當是之時，可汗而發也；",
                    "zhushu": "邪在皮毛，故可汗泄也。隂陽應象大論曰：善治者治皮毛。此之謂也。"
                },
                {
                    "paragraph": "或痺不仁腫痛，",
                    "zhushu": "病生而變，故如是也。熱中血氣，則𤸷痺不仁。寒氣傷形，故爲腫痛。隂陽應象大論云：寒傷形，熱傷氣，氣傷痛，形傷腫。"
                },
                {
                    "paragraph": "當是之時，可湯熨及火灸剌而去之。",
                    "zhushu": "皆謂釋散寒邪，宣揚正氣。"
                },
                {
                    "paragraph": "弗治，病入舎於肺，名曰肺痺，發欬上氣。",
                    "zhushu": "邪入諸隂，則病而爲痺，故入於肺，名曰痺焉。宣明五氣論曰：邪入於陽則狂，邪入於隂則痺。肺在變動爲欬，故欬則氣上，故上氣也。"
                },
                {
                    "paragraph": "弗治，肺即傳而行之肝，病名曰肝痺，一名曰厥，脇痛出食，",
                    "zhushu": "肺金伐木，氣下入肝，故曰弗治，行之肝也。肝氣通膽，膽善爲怒，怒者氣逆，故一名厥也。肝厥隂脉，從少腹屬肝絡膽，上貫鬲，布脇肋，循喉嚨之後，上入頏顙，故脇痛而食入腹則出，故曰出食。"
                },
                {
                    "paragraph": "當是之時，可按若刺耳。弗治，肝傳之脾，病名曰脾風，發癉，腹中熱，煩心出黄，",
                    "zhushu": "肝氣應風，木勝脾土，土受風氣，故曰脾風，蓋爲風氣，通肝而爲名也。脾之爲病，善發黄癉，故發癉也。脾太隂脉入腹屬脾絡胃，上鬲，俠咽，連舌本，散舌下。其支别者，復從胃别上鬲，注心中，故腹中𤍠而煩心，出黄色，於便冩之所也。"
                },
                {
                    "paragraph": "當此之時，可按、可藥、可浴。弗治，脾傳之腎，病名曰疝瘕，少腹𡨚熱而痛，出白，一名曰蠱，",
                    "zhushu": "腎少隂脉，自股内後廉貫脊，屬腎，絡膀胱，故少腹𡨚熱而痛。溲出白液也。𡨚熱内結，消鑠脂肉，如蟲之食，日内損削，故一名曰蠱。"
                },
                {
                    "paragraph": "當此之時，可按可藥。弗治，腎傳之心，病筋脉相引而急，病名曰瘛，",
                    "zhushu": "腎不足則水不生，水不生則筋燥急，故相引也。隂氣内弱，陽氣外燔，筋脉受熱而自跳掣，故名曰瘛。"
                },
                {
                    "paragraph": "當此之時，可灸可藥。弗治。滿十日，法當死。",
                    "zhushu": "至心而氣極，則如是矣。若復傳行，當如下說。"
                },
                {
                    "paragraph": "腎因傳之心，心即復反傳而行之肺，發寒熱，法當三嵗死。",
                    "zhushu": "因腎傳心，心不受病，即而復反，傳與肺金，肺已再傷，故寒熱也。三嵗者，肺至腎一嵗，腎至肝一嵗，肝至心一嵗，火又乗肺，故云三嵗死。"
                },
                {
                    "paragraph": "此病之次也。",
                    "zhushu": "謂傳勝之次第。"
                },
                {
                    "paragraph": "然其卒發者，不必治於傳，",
                    "zhushu": "不必依傳之次，故不必以傳治之。"
                },
                {
                    "paragraph": "或其傳化有不以次，不以次入者。憂恐悲喜怒，令不得以其次，故令人有大病矣。",
                    "zhushu": "憂恐悲喜怒，發旡常分，觸遇則發，故令病氣亦不次而生。"
                },
                {
                    "paragraph": "因而喜大虚則腎氣乗矣，",
                    "zhushu": "喜則心氣移於肺，心氣不守，故腎氣乗矣。宣明五氣篇曰：精氣并於心則喜。"
                },
                {
                    "paragraph": "怒則肝氣乗矣，",
                    "zhushu": "怒則氣逆，故肝氣乗脾。"
                },
                {
                    "paragraph": "悲則肺氣乗矣，",
                    "zhushu": "悲則肺氣移於肝，肝氣受邪，故肺氣乗矣。宣明五氣篇曰：精氣并於肺則悲。"
                },
                {
                    "paragraph": "恐則脾氣乗矣，",
                    "zhushu": "恐則腎氣移於心，腎氣不守，故脾氣乗矣。宜明五氣篇曰：精氣并於腎則恐。"
                },
                {
                    "paragraph": "憂則心氣乗矣，",
                    "zhushu": "憂則肝氣移於脾，肝氣不守，故心氣乗矣。宣明五氣篇曰：精氣并於肝則憂。"
                },
                {
                    "paragraph": "此其道也。",
                    "zhushu": "此其不次之常道。"
                },
                {
                    "paragraph": "故病有五，五五二十五變，及其傳化。",
                    "zhushu": "五藏相并而各五之，五而乗之，則二十五變也。然其變化，以勝相傳，傳而不次，變化多端。新校正云：按隂陽别論云：凡陽有五，五五二十五陽。義與此通。"
                },
                {
                    "paragraph": "傳乗之名也。",
                    "zhushu": "言傳者何？相乗之異名爾。"
                },
                {
                    "paragraph": "大骨枯槀，大肉陷下，胷中氣滿，喘息不便，其氣動形，期六月死。眞藏脉見，乃予之期日。",
                    "zhushu": "皮膚乾著，骨間肉陷，謂大骨枯槀，大肉陷下也。諸附骨際及空窳處，亦同其類也。胷中氣滿，喘息不便，是肺旡主也。肺司治節，氣息由之，其氣動形，爲旡，氣相接，故聳舉肩背，以逺求報氣矣。夫如是，皆形藏已敗，神藏亦傷，見是證者，期後一百八十日内死矣。𠉀見眞藏之脉，乃與死日之期爾。眞藏脉診下經備矣，此肺之藏也。"
                },
                {
                    "paragraph": "大骨枯槀，大肉䧟下，胷中氣滿，喘息不便，内痛引肩項，期一月死。眞藏見，乃予之期日。",
                    "zhushu": "火精外出，陽氣上燔，金受火災，故内痛肩項。如是者，期後三十日内死，此心之藏也。"
                },
                {
                    "paragraph": "大骨枯槀，大肉䧟下，胷中氣滿，喘息不便，内痛引肩項，身熱，脫肉破䐃，眞藏見，十月之内死。",
                    "zhushu": "隂氣㣲弱，陽氣内燔，故身熱也。䐃者，肉之標，脾主肉，故肉如脫盡，䐃如破敗也。見斯證者，期後三百日内死。䐃，謂肘膝後肉如塊者，此脾之藏也。"
                },
                {
                    "paragraph": "大骨枯槀，大肉䧟下，肩髓内消，動作益衰，眞藏來見，期一嵗死。見其眞藏，乃予之期日。",
                    "zhushu": "肩髓内消，謂缺盆深也。衰於動作，謂交接漸微，以餘藏尚全，故期後三百六十五日内死，此腎之藏也。　新校正云：按全元起本及甲乙經，眞藏未見作來見，来當作未，字之誤也。"
                },
                {
                    "paragraph": "大骨枯槀，大肉䧟下，胷中氣滿，腹内痛，心中不便，肩項身熱，破䐃脫肉，目匡䧟，眞藏見，目不見人，立死。其見人者，至其所不勝之時則死。",
                    "zhushu": "木生其火，肝氣通心脉，抵少腹，上布脇肋，循喉嚨之後，上入頏顙，故腹痛，心中不便，肩項身熱，破䐃脫　也。肝主目，故目匡䧟及不見人立死也。不勝之時，謂於庚辛之月，此肝之藏也。"
                },
                {
                    "paragraph": "急虚，身中卒至，五藏絶閉，脉道不通，氣不往來，譬於墮溺，不可爲期。",
                    "zhushu": "言五藏相移，傳其不勝，則可待眞藏脉見，乃與死日之期。卒急虚，邪中於身内，則五藏絶閉，脉道不通，氣不徃來，譬於墮墜没溺，不可與爲死日之期也。"
                },
                {
                    "paragraph": "其脉絶不來，若人一息五六至，其形肉不脫。眞藏雖不見，猶死也。",
                    "zhushu": "是則急虚卒至之脉。　新校正云：按人一息脉五六至，何得爲死？必息字誤，息當作呼。乃是。"
                },
                {
                    "paragraph": "眞肝脉至，中外急，如循刀刃責責然，如按琴瑟弦，色靑白不澤。毛折乃死。眞心脉至，堅而搏，如循薏苡子累累然，色赤黒不澤。毛折乃死。眞肺脉至，大而虚，如以毛。羽中人膚，色白赤，不澤，毛折乃死。眞腎脉至，搏而絶，如指彈石，辟辟然，色黒黄不澤，毛折，乃死。眞脾脉至，弱而乍數乍踈，色黄青不澤，毛折，乃死。諸眞藏脉見者，皆死不治也。",
                    "zhushu": "新校正云：按楊上善云：无餘物和雜，故名眞也。五藏之氣，皆胃氣和之，不得獨用。如至剛不得獨用，獨用則折，和柔用之即固也。五藏之氣，和於胃氣，即得長生。若眞獨見必死。欲知五藏眞見爲死，和胃爲生者，於寸口診即可知。見者如弦，是肝脉也。微弦爲平和。㣲弦，謂二分胃氣，一分弦氣俱動爲㣲弦，三分並是弦而无胃氣，爲見眞藏。餘四藏凖此。"
                },
                {
                    "paragraph": "黄帝曰：見眞藏曰死，何也？歧伯曰：五藏者，皆禀氣於胃，胃者，五藏之本也。",
                    "zhushu": "胃爲水榖之海，故五藏稟焉。"
                },
                {
                    "paragraph": "藏氣者，不能自致於手太隂，必因於胃氣，乃至於手太隂也。",
                    "zhushu": "平人之常，禀氣於胃。胃氣者，平人之常氣，故藏氣因胃，乃能至於手太隂也。　新校正云：詳平人之常至下，平人之常氣，本平人氣象論文。王氏引注此經。按甲乙經云：人常稟氣於胃，脉以胃氣爲本。與此小異，然甲乙之義爲得。"
                },
                {
                    "paragraph": "故五藏各以其時，自爲而至於手太隂也。",
                    "zhushu": "自爲其狀至於手太隂也。"
                },
                {
                    "paragraph": "故邪氣勝者，精氣衰也。故病甚者，胃氣不能與之俱至於手太隂。故眞藏之氣獨見。獨見者，病勝藏也，故曰死。",
                    "zhushu": "是所謂脉無胃氣也。平人氣象論曰：人無胃氣曰逆，逆者死。"
                },
                {
                    "paragraph": "帝曰：善。",
                    "zhushu": "新校正云：詳自黄帝問至此一叚，全元起本在第四卷太隂陽明表裏篇中，王氷移於此處。必言此者，欲明王氏之功於素問多矣。"
                },
                {
                    "paragraph": "黄帝曰：凡治病，察其形氣色澤，脉之盛衰，病之新故，乃治之，無後其時。",
                    "zhushu": "欲必先時而取之。"
                },
                {
                    "paragraph": "形氣相得，謂之可治，",
                    "zhushu": "氣盛形盛，氣虚形虚，是相得也。"
                },
                {
                    "paragraph": "色澤以浮，謂之易已，",
                    "zhushu": "氣色浮潤，血氣相營，故易已。"
                },
                {
                    "paragraph": "脉從四時，謂之可治。",
                    "zhushu": "脉春弦、夏鈎，秋浮、冬營，謂順四時。從，順也。"
                },
                {
                    "paragraph": "脉弱以滑，是有胃氣，命曰易治，取之以時。",
                    "zhushu": "𠉀可取之時而取之，則萬舉萬全，當以四時血氣所在而爲療爾。新校正云：詳取之以時，甲乙經作治之趨之，旡後其時，與王氏之義兩通。"
                },
                {
                    "paragraph": "形氣相失。謂之難治；",
                    "zhushu": "形盛氣虚，氣盛形虚，皆相失也。"
                },
                {
                    "paragraph": "色夭不澤，謂之難已。",
                    "zhushu": "夭，謂不明而惡。不澤，謂枯燥也。"
                },
                {
                    "paragraph": "脉實以堅。謂之益甚。",
                    "zhushu": "脉實以堅，是邪氣盛，故益甚也。"
                },
                {
                    "paragraph": "脉逆四時，爲不可治。",
                    "zhushu": "以氣逆故疾。上四句是謂四難。所以下文曰。"
                },
                {
                    "paragraph": "必察四難而明告之。",
                    "zhushu": "此四粗之所易語，工之所難爲。"
                },
                {
                    "paragraph": "所謂逆四時者，春得肺脉，夏得腎脉，秋得心脉，冬得脾脉，其至皆懸絶沈濇者，命曰逆四時",
                    "zhushu": "。春得肺脉，秋來見也；夏得腎脉，冬來見也；秋得心脉，夏來見也；冬得脾脉，春來見也。懸絶，謂如懸物之絶去也。"
                },
                {
                    "paragraph": "未有藏形，於春夏而脉沈濇，",
                    "zhushu": "新校正云：按平人氣象論云：而脉瘦。義與此同。"
                },
                {
                    "paragraph": "秋冬而脉浮大，名曰逆四時也。",
                    "zhushu": "末有，謂未有藏脉之形狀也。"
                },
                {
                    "paragraph": "病熱脉靜，泄而脉大，脫血而脉實，病在中脉實堅，病在外脉不實堅者，皆難治。",
                    "zhushu": "皆難治者，以其與證不相應也。　新校正云：按平人氣象論云：病在中，脉虚；病在外，脉濇堅。與此相反。此經誤，彼論爲得。自未有藏形春夏至此，與平人氣象論相重，注義備於彼。"
                },
                {
                    "paragraph": "黄帝曰：余聞虚實，以決死生，願聞其情。歧伯曰：五實死，五虚死。",
                    "zhushu": "五實，謂五藏之實。五虚，謂五藏之虚。"
                },
                {
                    "paragraph": "帝曰：願聞五，實五虚。歧伯曰：脉盛，皮熱，腹脹，前後不通，悶瞀，此謂五實；",
                    "zhushu": "實，謂邪氣盛實。然脉盛，心也；皮熱，肺也；腹脹，脾也；前後不通，腎也；悶瞀，肝也。"
                },
                {
                    "paragraph": "脉細，皮寒，氣少，泄利前後，飲食不入，此謂五虚。",
                    "zhushu": "虚，謂眞氣不足也。然脉細，心也；皮寒，肺也；氣少，肝也；泄利前後，腎也；飲食不入，脾也。"
                },
                {
                    "paragraph": "帝曰：其時有生者，何也？歧伯曰：漿粥入胃，泄注止，則虚者活；身汗得後利，則實者活。此其候也。",
                    "zhushu": "全注：飲粥得入於胃，胃氣和調，其利漸止。胃氣得實，虚者得活。言實者得汗外通，後得便利，自然調平。",
                    "type": 2
                },
                {
                    "paragraph": "玉機眞藏論：溉。",
                    "zhushu": "古代切。"
                },
                {
                    "paragraph": "窳。",
                    "zhushu": "音愈。"
                },
                {
                    "paragraph": "䐃。",
                    "zhushu": "渠殞切。"
                },
                {
                    "paragraph": "瞀。",
                    "zhushu": "莫候切。"
                }
            ]
        },
        {
            "name": "三部九候論篇第二十",
            "paragraphs": [
                {
                    "paragraph": "三部九候論篇第二十",
                    "zhushu": "新校正云：按全元起夲在第一卷，篇名決死生。",
                    "type": 1
                },
                {
                    "paragraph": "黄帝問曰：余聞九鍼於夫子，衆多愽大，不可勝數。余願聞要道，以屬子孫，傳之後世，著之骨髓，藏之肝肺，㰱血而受，不敢妄泄，",
                    "zhushu": "㰱血，飲血也。"
                },
                {
                    "paragraph": "令合天道，",
                    "zhushu": "新校正云：按全元起夲云：令合天地。"
                },
                {
                    "paragraph": "必有終始。上應天光，星辰歷紀，下副四時五行。貴賤更互，冬隂夏陽，以人應之，奈何？願聞其方。",
                    "zhushu": "天光，謂日月星也。歷紀，謂日月行歷於天，二十八宿三百六十五度之分紀也。言以人形血氣榮衛周流，合時𠉀之遷移，應日月之行道。然斗極旋運，黄赤道差，冬時日依黄道近南，故隂多；夏時日依黄道近北，故陽盛也。夫四時五行之氣，以王者爲貴，相者爲賤也。"
                },
                {
                    "paragraph": "歧伯對曰：妙乎哉問也！此天地之至數。",
                    "zhushu": "道貫精微，故云妙問。至數，謂至極之數也。"
                },
                {
                    "paragraph": "帝曰：願聞天地之至數，合於人形血氣，通決死生，爲之奈何？歧伯曰：天地之至數，始於一，終於九焉。",
                    "zhushu": "九，竒數也，故天地之數，斯爲極矣。"
                },
                {
                    "paragraph": "一者天，二者地，三者人，因而三之。三三者九，以應九野。",
                    "zhushu": "爾雅曰：邑外爲郊，郊外爲甸，甸外爲牧，牧外爲林，林外爲垌，垌外爲野。言其逺也。　新校正云：詳王引爾雅爲證，與今爾雅或不同，已具前六節藏象論注中。"
                },
                {
                    "paragraph": "故人有三部，部有三候，以決死生，以處百病，以調虚實，而除邪疾。",
                    "zhushu": "所謂三部者，言身之上中下部，非謂寸關尺也。三部之内，經隧由之，故察候存亡，悉因於是，鍼之補寫，邪疾可除也。"
                },
                {
                    "paragraph": "帝曰：何謂三部？歧伯曰：有下部，有中部，有上部，部各有三候，三候者，有天、有地、有人也，必指而導之，乃以爲眞。",
                    "zhushu": "言，必當諮受於師也。徴四失論曰：受師不卒，妄作雜術，謬言爲道，更名自功，妄用砭石，後遺身咎。此其誡也。禮曰：疑事無質。質，成也。"
                },
                {
                    "paragraph": "上部天，兩額之動脉；",
                    "zhushu": "在額兩傍，動應於手，足少陽脉氣所行也。"
                },
                {
                    "paragraph": "上部地，兩頰之動脉；",
                    "zhushu": "在鼻孔下兩傍，近於巨髎之分，動應於手，足陽明脉氣之所行。"
                },
                {
                    "paragraph": "上部人，耳前之動脉。",
                    "zhushu": "在耳前䧟者中，動應於手，手少陽脉氣之所行也。"
                },
                {
                    "paragraph": "中部天，手太隂也；",
                    "zhushu": "謂肺脉也。在掌後寸口中，是謂經渠，動應於手。"
                },
                {
                    "paragraph": "中部地，手陽明也；",
                    "zhushu": "謂大腸脉也。在手大指次指歧骨閒，合谷之分，動應於手也。"
                },
                {
                    "paragraph": "中部人，手少隂也。",
                    "zhushu": "謂心脉也。在掌後銳骨之端，神門之分，動應於手也。靈樞經持鍼縱捨論：問曰：少隂无輸，心不病乎？對曰：其外經病而藏不病，故獨取其經於掌後銳骨之端。正謂此也。"
                },
                {
                    "paragraph": "下部天，足厥隂也；",
                    "zhushu": "謂肝脉也。在毛際外羊矢下一寸半，䧟中五里之分，卧而取之，動應於手也。女子取太衝，在足大指本節後二寸䧟中是。"
                },
                {
                    "paragraph": "下部地，足少隂也；",
                    "zhushu": "謂腎脉也。在足内踝後跟骨上，䧟中，大谿之分，動應手。"
                },
                {
                    "paragraph": "下部人，足太隂也。",
                    "zhushu": "謂脾脉也。在魚腹上趨筋閒，直五里下，箕門之分，寛鞏足，單衣沈取乃得之，而動應於手也。候胃氣者，當取足跗之上，衝陽之分，宂中脉動乃應手也。　新校正云：詳自上部天至此一叚，舊在當篇之末，義不相接，此正論三部九候，冝處於斯，今依皇甫謐甲乙經編次例，自篇末移置此也。"
                },
                {
                    "paragraph": "故下部之天以候肝，",
                    "zhushu": "足厥隂，脉行其中也。"
                },
                {
                    "paragraph": "地以候腎，",
                    "zhushu": "足少隂脉行其中也。"
                },
                {
                    "paragraph": "人以候脾胃之氣。",
                    "zhushu": "足太隂脉行其中也。脾藏與胃以膜相連，故以候脾兼候胃也。"
                },
                {
                    "paragraph": "帝曰：中部之候奈何？歧伯曰：亦有天，亦有地，亦有人。天以候肺，",
                    "zhushu": "手太隂脉當其處也。"
                },
                {
                    "paragraph": "地以候胷中之氣，",
                    "zhushu": "手陽明脉當其處也。經云：腸胃同𠉀。故以𠉀胷中也。"
                },
                {
                    "paragraph": "人以候心。",
                    "zhushu": "手少隂脉當其處也。"
                },
                {
                    "paragraph": "帝曰：上部以何候之？歧伯曰：亦有天，亦有地，亦有人。天以候頭角之氣，",
                    "zhushu": "位在頭角之分，故以𠉀頭角之氣也。"
                },
                {
                    "paragraph": "地以候口齒之氣，",
                    "zhushu": "位近口齒，故以候之。"
                },
                {
                    "paragraph": "人以候耳目之氣。",
                    "zhushu": "以位當耳前脉，抵於目外眥，故以候之。"
                },
                {
                    "paragraph": "三部者，各有天，各有地，各有人，三而成天，",
                    "zhushu": "新校正云：詳三而成天至合爲九藏，與六節藏象論文重，注，義具彼篇。"
                },
                {
                    "paragraph": "三而成地，三而成人。三而三之，合則爲九，九分爲九野，九野爲九藏。",
                    "zhushu": "以是故應天地之至數。"
                },
                {
                    "paragraph": "故神藏五，形藏四，合爲九藏。",
                    "zhushu": "所謂神藏者，肝藏魂，心藏神，脾藏意，肺藏魄，腎藏志也。以其皆神氣居之，故云神藏五也。所謂形藏者，皆如器外張，虚而不屈，含藏於物，故云形藏也。所謂形藏四者，一頭角，二耳目，三口齒，四胷中也。　新校正云：詳注説神藏，宣明五氣篇文，又與生氣通天論注、六節藏象論注重。"
                },
                {
                    "paragraph": "五藏已敗，其色必夭，夭必死矣。",
                    "zhushu": "夭，謂死色，異常之候也。色者，神之旗，藏者，神之舎。故神去則藏敗，藏敗則色見，異常之候，死也。"
                },
                {
                    "paragraph": "帝曰：以候奈何？歧伯曰：必先度其形之肥瘦，以調其氣之虚實，實則冩之，虚則補之。",
                    "zhushu": "度，謂量也。實冩虚補，此所謂順天之道也。老子曰：天之道，損有餘，補不足也。"
                },
                {
                    "paragraph": "必先去其血脉，而後調之，無問其病，以平爲期。",
                    "zhushu": "血脉滿堅，謂邪留止，故先刺去血，而後乃調之。不當詢問病者盈虚，要以脉氣平調，爲之期準爾。"
                },
                {
                    "paragraph": "帝曰：决死生奈何？",
                    "zhushu": "度形肥瘦，調氣盈虚，不問病人以平爲凖，死生之證，以决之也。"
                },
                {
                    "paragraph": "歧伯曰：形盛脉細，少氣不足以息者危。",
                    "zhushu": "形氣相反，故生氣至危。玉機真藏論曰：形氣相得，謂之可治。今脉氣不足，形盛有餘，證不相扶，故當危也。危者，言其近死，猶有生者也。刺志論曰：氣實形實，氣虗形虚，此其常也，反此者病。今脉細少氣，是爲氣弱；體壯盛，是爲形盛。形盛氣弱，故生氣傾危。　新校正云：按全元起注本及甲乙經、脉經，危作死。"
                },
                {
                    "paragraph": "形瘦脉大，胷中多氣者死。",
                    "zhushu": "是則形氣不足，脉氣有餘也，故死。形瘦脉大，胷中氣多，形藏已傷，故云死也。凢如是類，皆形氣不相得也。"
                },
                {
                    "paragraph": "形氣相得者生，參伍不調者病。",
                    "zhushu": "參謂參校，伍謂類伍。參校類伍而有不調，謂不率其常，則病也。"
                },
                {
                    "paragraph": "三部九候皆相失者死。",
                    "zhushu": "失，謂氣候不相類也。相失之候，診凢有七，七診之狀，如下文云。"
                },
                {
                    "paragraph": "上下左右之脉相應如參舂者病甚；上下左右相失不可數者死。",
                    "zhushu": "三部九候，上下左右凢十八診也。如參舂者，謂大數而鼓，如參舂杵之上下也。脉要精微論曰：大則病進，故病甚也。不可數者，謂一息十至已上也。脉法曰：人一呼而脉再至，一吸脉亦再至，曰平，三至曰離經，四至曰脱精，五至曰死，六至曰命盡。今相失而不可數者，是過十至之外也。至五尚死，况至十者乎？"
                },
                {
                    "paragraph": "中部之候雖獨調，與衆藏相失者死，中部之候相减者死。",
                    "zhushu": "中部左右凢六診也。上部下部已不相應，中部獨調，固非其乆，减於上下，是亦氣衰，故皆死也。减，謂偏少也。臣億等詳舊無中部之候相减者死八字，按全元起注本及甲乙經添之，且注有解减之說，而經闕其文，此脫在王注之後也。"
                },
                {
                    "paragraph": "目内䧟者死。",
                    "zhushu": "言太陽也。太陽之脉，起於目内眥，目内䧟者，太陽絶也，故死。所以言太陽者，太陽主諸陽之氣，故獨言之。"
                },
                {
                    "paragraph": "帝曰：何以知病之所在？歧伯曰：察九候，獨小者病，獨大者病，獨疾者病，獨遟者病，獨熱者病，獨寒者病，獨䧟下者病。",
                    "zhushu": "相失之候診凢有七者，此之謂也。然：脉見七診，謂參伍不調，隨其獨異，以言其病爾。"
                },
                {
                    "paragraph": "以左手足上，上去踝五寸按之，庶右手足當踝而彈之，",
                    "zhushu": "手足皆取之。然手踝之上，手太隂脉；足踝之上，足太隂脉。足太隂脉主肉，應於下部；手太隂脉主氣，應於中部。是以下文云：脫肉身不去者死，中部乍踈乍數者死。臣億等按：甲乙經及全元起注本並云：以左手足上去踝五寸而按之，右手當踝而彈之。全元起注云：内踝之上，隂交之出，通於膀胱，係於腎，腎爲命門，是以取之以明吉凶。今文少一而字。多一庶字及足字。王注以手足皆取爲解。殊爲穿鑿。當從全元起注舊本及甲乙經爲正。"
                },
                {
                    "paragraph": "其應過五寸以上蠕蠕然者，不病；",
                    "zhushu": "氣和故也。"
                },
                {
                    "paragraph": "其應疾中手渾渾然者，病；中手徐徐然者，病；",
                    "zhushu": "渾渾，亂也。徐徐，緩也。"
                },
                {
                    "paragraph": "其應上不能至五寸彈之，不應者，死；",
                    "zhushu": "氣絶，故不應也。"
                },
                {
                    "paragraph": "是以脫肉身不去者，死；",
                    "zhushu": "榖氣外衰，則肉如脫盡。天真内竭，故身不能行。真榖並衰，故死之至矣。去，猶行去也。"
                },
                {
                    "paragraph": "中部乍踈乍數者，死。",
                    "zhushu": "乍踈乍數，氣之䘮亂也，故死。"
                },
                {
                    "paragraph": "其脉代而鈎者，病在絡脉。",
                    "zhushu": "鈎爲夏脉，又夏氣在絡，故病在絡脉也。絡脉受邪，則經脉滯否，故代止也。"
                },
                {
                    "paragraph": "九候之相應也，上下若一，不得相失。",
                    "zhushu": "上下若一，言遲速小大等也。"
                },
                {
                    "paragraph": "一候後則病，二候後則病甚，三候後則病危。所謂後者，應不俱也。",
                    "zhushu": "俱，猶同也，一也。"
                },
                {
                    "paragraph": "察其府藏，以知死生之期。",
                    "zhushu": "夫病入府則愈，入藏則死，故死生期凖，察以知之矣。"
                },
                {
                    "paragraph": "必先知經脉，然後知病脉。",
                    "zhushu": "經脉，四時五藏之脉。"
                },
                {
                    "paragraph": "真藏脉見者勝死。",
                    "zhushu": "所謂真藏脉者，真肝脉至，中外急，如循刀刃，責責然，如按琴瑟絃；真心脉至，堅而搏，如循意苡子，累累然；真脾脉至，弱而乍數乍踈；真肺脉至，大而虚，如毛羽中人膚；真腎脉至，搏而絶，如指彈石辟辟然。凢此五者，皆謂得真藏脉，而無胃氣也。平人氣象論曰：胃者，平人之常氣也。人無胃氣曰逆，逆者死。此之謂也。勝死者，謂勝剋於己之時則死也。平人氣象論曰：肝見庚辛死，心見壬癸死，脾見甲乙死，肺見丙丁死，腎見戊己死，是謂勝死也。"
                },
                {
                    "paragraph": "足太陽氣絶者，其足不可屈伸，死必戴眼。",
                    "zhushu": "足太陽脉起於目内眥，上額交巔上，從巔入絡腦，還出，别下項，循肩髆内，俠脊抵腰中。其支者，復從肩髆别下貫臋，過髀樞，下合膕中，貫腨循踵，至足外側。太陽氣絶，死如是矣。　新校正云：按診要經終論載三陽三隂脉終之證，此獨犯足太陽氣絶一證，餘應闕文也。又注：貫臋，甲乙經作貫胂，王氏注厥論、刺瘧論各作貫胂。又注刺腰論作貫臋，詳甲乙經注，臀當作胂。"
                },
                {
                    "paragraph": "帝曰：冬隂夏陽，奈何？",
                    "zhushu": "言死時也。"
                },
                {
                    "paragraph": "歧伯曰：九候之脉，皆沈細懸絶者爲隂，主冬，故以夜半死；盛躁喘數者爲陽，主夏，故以日中死。",
                    "zhushu": "位无常居，物極則反也。乾坤之義，隂極則龍戰于野，陽極則亢龍有悔，是以隂陽極脉，死於夜半日中也。"
                },
                {
                    "paragraph": "是故寒熱病者，以平旦死。",
                    "zhushu": "亦物極則變也。平曉木王，木氣爲風，故木王之時，寒熱病死。生氣通天論曰：因於露風，乃生寒熱。由此則寒熱之病，風薄所爲也。"
                },
                {
                    "paragraph": "熱中及熱病者，以日中死。",
                    "zhushu": "陽之極也。"
                },
                {
                    "paragraph": "病風者，以日夕死。",
                    "zhushu": "卯酉衝也。"
                },
                {
                    "paragraph": "病水者，以夜半死。",
                    "zhushu": "水王故也。"
                },
                {
                    "paragraph": "其脉乍踈乍數，乍遲乍疾者，日乗四季死。",
                    "zhushu": "辰戌丑未，土寄王之，脾氣内絶，故日乗四季而死也。"
                },
                {
                    "paragraph": "形肉已脫，九候雖調，猶死，",
                    "zhushu": "亦謂形氣不相得也。證前脫肉身不去者，九候雖平調。亦死也。"
                },
                {
                    "paragraph": "七診雖見，九候皆從者，不死。",
                    "zhushu": "但九候順四時之令，雖七診互見，亦生矣。從，謂順從也。"
                },
                {
                    "paragraph": "所言不死者，風氣之病，及經月之病，似七診之病而非也，故言不死。",
                    "zhushu": "風病之脉，診大而數，月經之病，脉小以微。雖候與七診之狀略同，而死生之證乃異，故不死也。"
                },
                {
                    "paragraph": "若有七診之病，其脉候亦敗者，死矣。",
                    "zhushu": "言雖七診見，九候從者，不死。若病同七診之狀，而脉應敗亂，縱九候皆順，猶不得生也。"
                },
                {
                    "paragraph": "必發噦噫。",
                    "zhushu": "胃精内竭，神不守心，故死之時，發斯噦噫。宣明五氣篇曰：心爲噫，胃爲噦也。"
                },
                {
                    "paragraph": "必審問其所始病，與今之所方病，",
                    "zhushu": "方，正也。言必當原其始而要終也。"
                },
                {
                    "paragraph": "而後各切循其脉，視其經絡浮沈，以上下逆從循之。其脉疾者不病。",
                    "zhushu": "氣强盛故。"
                },
                {
                    "paragraph": "其脉遲者病，",
                    "zhushu": "氣不足故。"
                },
                {
                    "paragraph": "脉不往來者死。",
                    "zhushu": "精神去也。"
                },
                {
                    "paragraph": "皮膚著者死。",
                    "zhushu": "骨乾枯也。"
                },
                {
                    "paragraph": "帝曰：其可治者奈何？歧伯曰：經病者，治其經；",
                    "zhushu": "求有過者。"
                },
                {
                    "paragraph": "孫絡病者，治其孫絡血；",
                    "zhushu": "有血留止，刺而去之。　新校正云：按甲乙經云：絡病者，治其絡血。无二孫字。"
                },
                {
                    "paragraph": "血病身有痛者，治其經絡。",
                    "zhushu": "靈樞經曰：經脉爲裏，支而横者爲絡，絡之别者爲孫絡。由是孫絡則經之别支而横也。　新校正云：按甲乙經无血病二字。"
                },
                {
                    "paragraph": "其病者在竒邪，竒邪之脉，則繆刺之。",
                    "zhushu": "竒，謂竒繆不偶之氣，而與經脉繆處也。由是故繆刺之。繆刺者，刺絡脉，左取右，右取左也。"
                },
                {
                    "paragraph": "留瘦不移，節而刺之。",
                    "zhushu": "病氣淹留，形容減瘦，證不移易，則消息節級，養而刺之。此又重明前經，无問其病，以平爲期者也。"
                },
                {
                    "paragraph": "上實下虚，切而從之，索其結絡脉，刺出其血，以見通之。",
                    "zhushu": "結，謂血結於絡中也。血去則經隧通矣。前經云：先去血脉而後調之，明其結絡乃先去也。　新校正云：詳經文以見通之，甲乙經作以通其氣。"
                },
                {
                    "paragraph": "瞳子髙者，太陽不足；戴眼者，太陽已絶。此決死生之要，不可不察也。",
                    "zhushu": "此復明前太陽氣欲絶及己絶之候也。"
                },
                {
                    "paragraph": "手指及手外踝上五指留鍼。",
                    "zhushu": "錯，簡文也。",
                    "type": 2
                },
                {
                    "paragraph": "三部九候論：㰱。",
                    "zhushu": "所甲切。飲血也。"
                },
                {
                    "paragraph": "坰。",
                    "zhushu": "古營切。"
                },
                {
                    "paragraph": "蠕。",
                    "zhushu": "而匀切。"
                }
            ]
        },
        {
            "name": "經脉別論篇第二十一",
            "paragraphs": [
                {
                    "paragraph": "經脉別論篇第二十一",
                    "zhushu": "新校正云：按全元起本在第四卷中。",
                    "type": 1
                },
                {
                    "paragraph": "黄帝問曰：人之居處，動靜、勇怯，脉亦爲之變乎？歧伯對曰：凡人之驚恐、恚勞、動靜，皆爲變也。",
                    "zhushu": "變，謂變易常候。"
                },
                {
                    "paragraph": "是以夜行則喘出於腎，",
                    "zhushu": "腎王於夜，氣合幽冥，故夜行則喘息，内從腎出也。"
                },
                {
                    "paragraph": "淫氣病肺；",
                    "zhushu": "夜行腎勞，因而喘息，氣淫不次，則病肺也。"
                },
                {
                    "paragraph": "有所墮恐，喘出於肝，",
                    "zhushu": "恐生於肝，墮損筋血，因而奔喘，故出於肝也。"
                },
                {
                    "paragraph": "淫氣害脾；",
                    "zhushu": "肝木妄淫，害脾土也。"
                },
                {
                    "paragraph": "有所驚恐，喘出於肺，",
                    "zhushu": "驚則心無所𠋣，神無所歸，氣亂胷中，故喘出於肺也。"
                },
                {
                    "paragraph": "淫氣傷心；",
                    "zhushu": "驚則神越，故氣淫反傷心；矣。"
                },
                {
                    "paragraph": "度水跌仆，喘出於腎與骨。",
                    "zhushu": "濕氣通腎，骨，腎主之，故度水跌仆，喘出腎骨矣。跌，謂足跌，仆，謂身倒也。"
                },
                {
                    "paragraph": "當是之時，勇者氣行則已，怯者則着而爲病也。",
                    "zhushu": "氣有強弱，神有壯懦，故殊狀也。"
                },
                {
                    "paragraph": "故曰：診病之道，觀人勇怯，骨肉皮膚，能知其情，以爲診法也。",
                    "zhushu": "通逹性懐，得其情狀，乃爲深識，診契物冝也。"
                },
                {
                    "paragraph": "故飲食飽甚，汗出於胃。",
                    "zhushu": "飽甚胃滿，故汗出於胃也。"
                },
                {
                    "paragraph": "驚而奪精，汗出於心。",
                    "zhushu": "驚奪心精，神氣浮越，陽内薄之，故汗出於心也。"
                },
                {
                    "paragraph": "持重逺行，汗出於腎。",
                    "zhushu": "骨勞氣越，腎復過疲，故持重逺行，汗出於腎也。"
                },
                {
                    "paragraph": "疾走恐懼，汗出於肝。",
                    "zhushu": "暴役於筋，肝氣罷極，故疾走恐懼，汗出於肝也。"
                },
                {
                    "paragraph": "摇體勞苦，汗出於脾。",
                    "zhushu": "搖體勞苦，謂動作施力，非疾走逺行也。然動作用力，則榖精四布，脾化水榖，故汗出於脾也。"
                },
                {
                    "paragraph": "故春秋冬夏，四時隂陽，生病起於過用，此爲常也。",
                    "zhushu": "不適其性，而強云爲過，即病生，此其常理。五臟受氣，蓋有常分，用而過耗，是以病生。故下文曰："
                },
                {
                    "paragraph": "食氣入胃，散精於肝，淫氣於筋。",
                    "zhushu": "肝養筋，故胃散。榖精之氣入於肝，則浸淫滋養於筋絡矣。"
                },
                {
                    "paragraph": "食氣入胃，濁氣歸心，淫精於脉。",
                    "zhushu": "濁氣，榖氣也。心居胃上，故榖氣歸心，淫溢精微，入於脉也。何者？心主脉，故。"
                },
                {
                    "paragraph": "脉氣流經，經氣歸於肺，肺朝百脉，輸精於皮毛。",
                    "zhushu": "言脉氣流運，乃爲大經，經氣歸宗，上朝於肺，肺爲華蓋，位復居髙，治節由之，故受百脉之朝㑹也。平人氣象論曰：藏眞髙於肺，以行榮衞，隂陽由此，故肺朝百脉，然乃布化精氣，輸於皮毛矣。"
                },
                {
                    "paragraph": "毛脉合精，行氣於府。",
                    "zhushu": "府，謂氣之所聚處也，是謂氣海，在兩乳間，名曰膻中也。"
                },
                {
                    "paragraph": "府精神明，留於四臓，氣歸於權衡。",
                    "zhushu": "膻中之布氣者，分爲三隧，其下者走於氣街，上者走於息道。宗氣留於海，積於胷中，命曰氣海也。如是分化，乃四藏安定，三焦平均，中外上下，各得其所也。"
                },
                {
                    "paragraph": "權衡以平，氣口成寸，以決死生。",
                    "zhushu": "三世脉法，皆以三寸爲寸，𨵿尺之分，故中外髙下，氣緒均平，則氣口之脉而成寸也。夫氣口者，脉之大要㑹也，百脉盡朝，故以其分決死生也。"
                },
                {
                    "paragraph": "飲入於胃，遊溢精氣，上輸於脾。",
                    "zhushu": "水飲流下，至於中焦，水化精微，上爲雲霧，雲霧散變，乃注於脾。靈樞經曰：上焦如霧，中焦如漚。此之謂也。"
                },
                {
                    "paragraph": "脾氣散精，上歸於肺，通調水道，下輸膀胱。",
                    "zhushu": "水土合化，上滋肺金，金氣通腎，故調水道，轉注下焦，膀胱禀化，乃爲溲矣。靈樞經曰：下焦如瀆，此之謂也。"
                },
                {
                    "paragraph": "水精四布，五經並行，合於四時，五臓隂陽，揆度以爲常也。",
                    "zhushu": "從是水精布，經氣行，筋骨成，血氣順，配合四時寒暑，證符五藏隂陽，揆度盈虚，用爲常道。度，量也。以，用也。　新校正云：按一本云：隂陽動靜。"
                },
                {
                    "paragraph": "太陽藏獨至，厥喘虚氣逆，是隂不足，陽有餘也。",
                    "zhushu": "隂，謂腎。陽，謂膀胱也。故下文曰："
                },
                {
                    "paragraph": "表裏當俱寫，取之下俞。",
                    "zhushu": "陽獨至，謂陽氣盛至也。陽獨至爲陽有餘，隂不足，則陽邪入，故表裏俱寫，取足六俞也。下俞，足俞也。　新校正云：詳六當爲穴字之誤也。按府有六俞，藏止五俞，今藏府俱寫，不當言六俞。六俞則不能兼藏，言穴俞則藏府兼舉。"
                },
                {
                    "paragraph": "陽明藏獨至，是陽氣重并也。當寫陽補隂，取之下俞。",
                    "zhushu": "陽氣重并，故寫陽補隂。"
                },
                {
                    "paragraph": "少陽藏獨至，是厥氣也。蹻前卒大，取之下俞。",
                    "zhushu": "蹻，謂陽蹻脉，在足外踝下，足少陽脉行抵絶骨之端，下出外踝之前，循足跗，然蹻前卒大，則少陽之氣盛也，故取足俞少陽也。"
                },
                {
                    "paragraph": "少陽獨至者，一陽之過也。",
                    "zhushu": "一陽，少陽也。過，謂太過也。以其太過，故蹻前卒大焉。"
                },
                {
                    "paragraph": "太隂藏搏者，用心省眞。",
                    "zhushu": "見太隂之脉伏鼓，則當用心省察之，若是眞藏之脉，不當治也。"
                },
                {
                    "paragraph": "五脉氣少，胃氣不平，三隂也。",
                    "zhushu": "三隂，太隂，脾之脉也。五藏脉少，胃氣不調，是亦太隂之過也。"
                },
                {
                    "paragraph": "冝治其下俞，補陽冩隂。",
                    "zhushu": "以隂氣太過，故。"
                },
                {
                    "paragraph": "一陽獨嘯，少陽厥也。",
                    "zhushu": "嘯，謂耳中鳴如嘯聲也。膽及三焦脉皆入耳，故氣逆上則耳中鳴。新校正云：詳此上明三陽，此言三隂，今此再言少陽而不及少隂者，疑此一陽乃二隂之誤也。又按全元起夲，此爲少隂厥，顯知此即二隂也。"
                },
                {
                    "paragraph": "陽并於上，四脉爭張，氣歸於腎。",
                    "zhushu": "心脾肝肺四脉爭張，陽并於上者，是腎氣不足，故氣歸於腎也。"
                },
                {
                    "paragraph": "冝治其經絡，冩陽補隂。",
                    "zhushu": "隂氣足，則陽氣不復并於上矣。"
                },
                {
                    "paragraph": "一隂至，厥隂之治也。眞虚㾓心，厥氣留薄，發爲白汗，調食和藥，治在下俞。",
                    "zhushu": "一或作二，誤也。厥隂，一隂也。上言二隂至，則當少隂治，下言厥隂治，則當一隂至也。然三墳之經，俗乆淪墜，人少披習，字多傳冩誤。"
                },
                {
                    "paragraph": "帝曰：太陽藏何象？歧伯曰：象三陽而浮也。帝曰：少陽藏何象？歧伯曰：象一陽也。一陽藏者，滑而不實也。帝曰：陽明藏何象？歧伯曰：象大浮也。",
                    "zhushu": "新校正云：按太素及全元起本云：象心之太浮也。"
                },
                {
                    "paragraph": "太隂藏搏，言伏鼔也；二隂搏至，腎沈不浮也。",
                    "zhushu": "明前獨至之脉狀也。　新校正云：詳前脫二隂，此無一隂，闕文可知。",
                    "type": 2
                },
                {
                    "paragraph": "經脉别論：跌仆。",
                    "zhushu": "音赴。"
                },
                {
                    "paragraph": "罷極。",
                    "zhushu": "上音疲。"
                },
                {
                    "paragraph": "如漚。",
                    "zhushu": "下音甌。"
                }
            ]
        },
        {
            "name": "藏氣法時論篇第二十二",
            "paragraphs": [
                {
                    "paragraph": "藏氣法時論篇第二十二",
                    "zhushu": "新校正云：按全元起本在第一卷，又於第六卷脉要篇末重出。",
                    "type": 1
                },
                {
                    "paragraph": "黄帝問曰：合人形以法四時五行而治，何如而從？何如而逆？得失之意，願聞其事。歧伯對曰：五行者，金木水火土也，更貴更賤，以知死生，以決成敗，而定五藏之氣，間甚之時，死生之期也。帝曰：願卒聞之。歧伯曰：肝主春，",
                    "zhushu": "以應木也。"
                },
                {
                    "paragraph": "足厥隂少陽主治，",
                    "zhushu": "厥隂，肝脉。少陽，膽脉，肝與膽合，故治同。"
                },
                {
                    "paragraph": "其日甲乙，",
                    "zhushu": "甲乙爲木，東方干也。"
                },
                {
                    "paragraph": "肝苦急，急食甘以緩之。",
                    "zhushu": "甘，性和緩。　新校正云：按全元起云：肝苦急，是其氣有餘。"
                },
                {
                    "paragraph": "心主夏，",
                    "zhushu": "以應火也。"
                },
                {
                    "paragraph": "手少隂太陽主治，",
                    "zhushu": "少隂，心脉。太陽，小腸脉。心與小腸合，故治同。"
                },
                {
                    "paragraph": "其日丙丁，",
                    "zhushu": "丙丁爲火，南方干也。"
                },
                {
                    "paragraph": "心苦緩，急食酸以收之。",
                    "zhushu": "酸性收斂。　新校正云：按全元起本云：心苦緩。是心氣虚。"
                },
                {
                    "paragraph": "脾主長夏，",
                    "zhushu": "長夏，謂六月也。夏爲土母，土長于中，以長而治，故云長夏。　新校正云：按全元起云：脾王四季，六月是火王之處，蓋以脾主中央，六月是十二月之中，一年之半，故脾主六月也。"
                },
                {
                    "paragraph": "足太隂陽明主治，",
                    "zhushu": "太隂，脾脉。陽明，胃脉。脾與胃合，故治同。"
                },
                {
                    "paragraph": "其日戊巳。",
                    "zhushu": "戊巳爲土，中央干也。"
                },
                {
                    "paragraph": "脾苦濕，急食苦以燥之",
                    "zhushu": "苦。性乾燥。"
                },
                {
                    "paragraph": "肺主秋，",
                    "zhushu": "以應金也。"
                },
                {
                    "paragraph": "手太隂陽明主治，",
                    "zhushu": "太隂，肺脉。陽明，大腸脉。肺與大腸合，故治同。"
                },
                {
                    "paragraph": "其日庚辛。",
                    "zhushu": "庚辛爲金，西方干也。"
                },
                {
                    "paragraph": "肺苦氣上逆，急食苦以泄之。",
                    "zhushu": "苦性宣泄，故肺用之。新校正云：按全元起云：肺氣上逆，是其氣有餘。"
                },
                {
                    "paragraph": "腎主冬，",
                    "zhushu": "以應水也。"
                },
                {
                    "paragraph": "足少隂太陽主治，",
                    "zhushu": "少隂，腎脉。太陽，膀胱脉。腎與膀胱合，故治同。"
                },
                {
                    "paragraph": "其日壬癸。",
                    "zhushu": "壬癸爲水，北方干也。"
                },
                {
                    "paragraph": "腎苦燥，急食辛以潤之。開腠理，致津液，通氣也。",
                    "zhushu": "辛性津潤也。然腠理開，津液逹，則肺氣下流，腎與肺通，故云通氣也。"
                },
                {
                    "paragraph": "病在肝，愈於夏，",
                    "zhushu": "子制其鬼也。餘愈同。"
                },
                {
                    "paragraph": "夏不愈，甚於秋，",
                    "zhushu": "子休，鬼復王也。餘甚同。"
                },
                {
                    "paragraph": "秋不死，持於冬，",
                    "zhushu": "鬼休而母養，故氣執持於父母之鄉也。餘持同。"
                },
                {
                    "paragraph": "起於春，",
                    "zhushu": "自得其位，故復起。餘起同。"
                },
                {
                    "paragraph": "禁當風。",
                    "zhushu": "以風氣通於肝，故禁而勿犯。"
                },
                {
                    "paragraph": "肝病者，愈在丙丁，",
                    "zhushu": "丙丁應夏。"
                },
                {
                    "paragraph": "丙丁不愈，加於庚辛，",
                    "zhushu": "庚辛應秋。"
                },
                {
                    "paragraph": "庚辛不死，持於壬癸，",
                    "zhushu": "壬癸應冬。"
                },
                {
                    "paragraph": "起於甲乙。",
                    "zhushu": "應春木也。"
                },
                {
                    "paragraph": "肝病者，平旦慧，下晡甚，夜半靜。",
                    "zhushu": "木王之時，故爽慧也；金王之時，故加甚也；水王之時，故静退也。餘慧甚同，其静小異。"
                },
                {
                    "paragraph": "肝欲散，急食辛以散之，",
                    "zhushu": "以藏氣常散，故以辛發散也。隂陽應象大論曰：辛甘發散，爲陽也。平人氣象論曰：藏眞散於肝。言其常發散也。"
                },
                {
                    "paragraph": "用辛補之，酸冩之。",
                    "zhushu": "辛味散，故補；酸味收，故寫。新校正云：按全元起本云：用酸補之，辛冩之，自爲一義。"
                },
                {
                    "paragraph": "病在心，愈在長夏，長夏不愈，甚於冬，冬不死，持於春，起於夏，",
                    "zhushu": "如肝例也。"
                },
                {
                    "paragraph": "禁温食、熱衣。",
                    "zhushu": "熱則心躁，故禁止之。"
                },
                {
                    "paragraph": "心病者，愈在戊巳；",
                    "zhushu": "戊巳，應長夏也。"
                },
                {
                    "paragraph": "戊己不愈，加於壬癸；",
                    "zhushu": "壬癸應冬。"
                },
                {
                    "paragraph": "壬癸不死，持於甲乙，",
                    "zhushu": "甲乙應春。"
                },
                {
                    "paragraph": "起於丙丁。",
                    "zhushu": "應夏火也。"
                },
                {
                    "paragraph": "心病者，日中慧，夜半甚，平旦靜。",
                    "zhushu": "亦休王之義也。"
                },
                {
                    "paragraph": "心欲耎，急食鹹以耎之，",
                    "zhushu": "以藏氣好耎，故以鹹柔耎也。平人氣象論曰：藏真通於心。言其常欲柔耎也。"
                },
                {
                    "paragraph": "用鹹補之，甘冩之。",
                    "zhushu": "鹹補取其柔耎，甘冩取其舒緩。"
                },
                {
                    "paragraph": "病在脾，愈在秋。秋不愈，甚於春。春不死，持於夏，起於長夏。禁温食、飽食，濕地濡衣。",
                    "zhushu": "温濕及飽，並傷脾氣，故禁止之。"
                },
                {
                    "paragraph": "脾病者，愈在庚辛。",
                    "zhushu": "應秋氣也。"
                },
                {
                    "paragraph": "庚辛不愈，加於甲乙；",
                    "zhushu": "應春氣也。"
                },
                {
                    "paragraph": "甲乙不死，持於丙丁，",
                    "zhushu": "應夏氣也。"
                },
                {
                    "paragraph": "起於戊巳。",
                    "zhushu": "應長夏也。"
                },
                {
                    "paragraph": "脾病者，日昳慧，日出甚，",
                    "zhushu": "新校正云：按甲乙經，日出作平旦。雖日出與平旦時等，按前文言木王之時，皆云平旦，而不云日出，蓋日出於冬夏之期有早晚，不若平旦之爲得也。"
                },
                {
                    "paragraph": "下晡靜。",
                    "zhushu": "土王則爽慧，木尅則増甚，金扶則静退，亦休王之義也。一本或云日中持者，謬也。爰五藏之病，皆以勝相加，至其所生而愈，至其所不勝而甚，至於所生而持，自得其位而起，由是故皆有閒甚之時，死生之期也。"
                },
                {
                    "paragraph": "脾欲緩，急食甘以緩之，",
                    "zhushu": "甘性和緩，順其緩也。"
                },
                {
                    "paragraph": "用苦寫之，甘補之。",
                    "zhushu": "苦寫取其堅燥，甘補取其安緩。"
                },
                {
                    "paragraph": "病在肺，愈在冬。冬不愈，甚於夏，夏不死，持於長夏，起於秋。",
                    "zhushu": "例如肝也。"
                },
                {
                    "paragraph": "禁寒飲食、寒衣。",
                    "zhushu": "肺惡寒氣，故衣食禁之。靈樞經曰：形寒，寒飲則傷肺，飲尚傷肺，其食甚焉。肺不獨惡寒，亦畏熱也。"
                },
                {
                    "paragraph": "肺病者，愈在壬癸。",
                    "zhushu": "應冬水也。"
                },
                {
                    "paragraph": "壬癸不愈，加於丙丁；",
                    "zhushu": "應夏火也。"
                },
                {
                    "paragraph": "丙丁不死，持於戊巳，",
                    "zhushu": "長夏，土也。"
                },
                {
                    "paragraph": "起於庚辛。",
                    "zhushu": "應秋金也。"
                },
                {
                    "paragraph": "肺病者，下晡慧，日中甚，夜半靜。",
                    "zhushu": "金王則慧，水王則靜，火王則甚。"
                },
                {
                    "paragraph": "肺欲收，急食酸以收之，",
                    "zhushu": "以酸性收歛故也。"
                },
                {
                    "paragraph": "用酸補之，辛寫之。",
                    "zhushu": "酸收歛，故補；辛發散，故寫。"
                },
                {
                    "paragraph": "病在腎，愈在春，春不愈，甚於長夏，長夏不死，持於秋，起於冬。",
                    "zhushu": "例如肝也。"
                },
                {
                    "paragraph": "禁犯焠㶼熱食、温炙衣。",
                    "zhushu": "腎性惡燥，故此禁之。新校正云：按别本焠作焠。"
                },
                {
                    "paragraph": "腎病者，愈在甲乙，",
                    "zhushu": "應春木也。"
                },
                {
                    "paragraph": "甲乙不愈，甚於戊巳，",
                    "zhushu": "長夏，土也。"
                },
                {
                    "paragraph": "戊己不死，持於庚辛。",
                    "zhushu": "應秋金也。"
                },
                {
                    "paragraph": "起於壬癸。",
                    "zhushu": "應冬，水也。"
                },
                {
                    "paragraph": "腎病者，夜半慧，四季甚，下晡靜。",
                    "zhushu": "水王則慧，土王則甚，金王則靜。"
                },
                {
                    "paragraph": "腎欲堅，急食苦以堅之，",
                    "zhushu": "以苦性堅燥也。"
                },
                {
                    "paragraph": "用苦補之，鹹寫之。",
                    "zhushu": "苦補取其堅也。鹹寫取其耎也。耎，濕土制也，故用寫之。"
                },
                {
                    "paragraph": "夫邪氣之客於身也，以勝相加，",
                    "zhushu": "邪者，不正之目。風寒暑濕，飢飽勞逸，皆是邪也，非唯鬼毒疫癘也。"
                },
                {
                    "paragraph": "至其所生而愈，",
                    "zhushu": "謂至己所生也。"
                },
                {
                    "paragraph": "至其所不勝而甚，",
                    "zhushu": "謂至剋己之氣也。"
                },
                {
                    "paragraph": "至於所生而持，",
                    "zhushu": "謂至生己之氣也。"
                },
                {
                    "paragraph": "自得其位而起。",
                    "zhushu": "居所王處，謂自得其位也。"
                },
                {
                    "paragraph": "必先定五藏之脉，乃可言間甚之時，死生之期也。",
                    "zhushu": "五藏之脉者，謂肝弦、心鈎、肺浮、腎營、脾代，知是則可言死生間甚矣。三部九候論曰：必先知經脉，然後知病脉。此之謂也。"
                },
                {
                    "paragraph": "肝病者，兩脇下痛引少腹，令人善怒。",
                    "zhushu": "肝厥隂脉，自足而上，環隂器，抵少腹，又上貫肝鬲，布脇肋，故兩脇下痛引少腹也。其氣實則善怒。靈樞經曰：肝氣實則怒。"
                },
                {
                    "paragraph": "虚則目䀮䀮無所見，耳無所聞，善恐，如人将捕之。",
                    "zhushu": "肝厥隂脉，自脇肋循喉嚨，入頏顙，連目系。膽少陽脉，其支者，從耳後入耳中，出走耳前，至目銳眥後，故病如是也。恐謂恐懼，魂不安也。"
                },
                {
                    "paragraph": "取其經，厥隂與少陽。",
                    "zhushu": "經，謂經脉也。非其絡病，故取其經也。取厥隂以治肝氣，取少陽以調氣逆也。故下文曰："
                },
                {
                    "paragraph": "氣逆則頭痛，耳聾不聦，頰腫，",
                    "zhushu": "肝厥隂脉，自目系上出額，與督脉㑹於巔，故頭痛。膽少陽脉，支别者，從耳中出走耳前，又支别者，加頰車。又，厥隂之脉，支别者，從目系下頰裏，故耳聾不聦，頰腫也。是以上文兼取少陽也。"
                },
                {
                    "paragraph": "取血者。",
                    "zhushu": "脉中血滿，獨異於常，乃氣逆之診，隨其左右，有則刺之。"
                },
                {
                    "paragraph": "心病者，胷中痛，脇支滿，脇下痛，膺背肩甲間痛，兩臂内痛。",
                    "zhushu": "心少隂脉，支别者，循胷出脇，入手心主。厥隂之脉，起於胷中，其支别者，亦循胷出脇，下掖三寸，上抵掖下，下循臑内，行太隂、少隂之間，入肘中，下循臂，行兩筋之間。又，心少隂之脉直行者，復從心系却上肺，上出掖下，下循臑内後亷，行太隂、心主之後，下肘内，循臂内後亷，抵掌後銳骨之端。又，小腸太陽之脉，自臂臑上繞肩甲。交肩上。故病如是。"
                },
                {
                    "paragraph": "虚則胷腹大，脇下與腰相引而痛。",
                    "zhushu": "手心主厥隂之脉，從胷中出屬心包，下鬲，歷絡三焦；其支别者，循胷出脇。心少隂之脉，自心系下鬲，絡小腸，故病如是也。"
                },
                {
                    "paragraph": "取其經，少隂、太陽，舌下血者。",
                    "zhushu": "少隂之脉，從心系上俠咽喉，故取舌本下及經脉血也。"
                },
                {
                    "paragraph": "其變病，刺郄中血者。",
                    "zhushu": "其或嘔變，則刺少隂之郄血滿者也。手少隂之郄，在掌後脉中，去腕半寸，當小指之後。"
                },
                {
                    "paragraph": "脾病者，身重，善肌肉痿，足不收，行善瘈，脚下痛；",
                    "zhushu": "脾象土而主肉，故身重肉痿也。痿，謂萎無力也。脾太隂之脉，起於足大指之端，循指内側，上内踝前亷，上腨内。腎少隂之脉，起於足小指之下，斜趣足心，上腨内，出膕内亷。故病則足不收，行善瘈，脚下痛也，故下取少隂。　新校正云：按甲乙經作善飢，肌肉痿。千金方云：善飢，足痿不收。氣交變大論云：肌肉萎，足痿不收，行善瘈。"
                },
                {
                    "paragraph": "虚則腹滿腸鳴，飱泄，食不化；",
                    "zhushu": "脾太隂脉，從股内前亷入腹，屬脾絡胃，故病如是。靈樞經曰：中氣不足，則腹爲之善滿，腸爲之善鳴。"
                },
                {
                    "paragraph": "取其經太隂、陽明、少隂血者。",
                    "zhushu": "少隂，腎脉也。以前病行善瘈，脚下痛，故取之而出血，血滿者出之。"
                },
                {
                    "paragraph": "肺病者，喘欬逆氣，肩背痛，",
                    "zhushu": "新校正云：按千金方作肩息。背痛。"
                },
                {
                    "paragraph": "汗出，凥隂，股膝",
                    "zhushu": "新校正云：按甲乙經、脉經作膝攣。"
                },
                {
                    "paragraph": "髀腨，胻足皆痛，",
                    "zhushu": "肺藏氣而主喘息，在變動爲欬，故病則喘欬，逆氣也。背爲胷中之府，肩接近之，故肩背痛也。肺養皮毛，邪盛則心液外泄，故汗出也。腎少隂之脉，從足下上循腨内，出膕内亷，上股内後廉，貫脊屬腎，絡膀胱。今肺病則腎脉受邪，故凥隂股膝，脾腨胻足皆痛，故下取少隂也。"
                },
                {
                    "paragraph": "虚則少氣不能報息，耳聾嗌乾，",
                    "zhushu": "氣虚少，故不足以報入息也。肺太隂之絡，㑹於耳中，故聾也。腎少隂之脉，從腎上貫肝鬲，入肺中，循喉嚨，俠舌本。今肺虚則腎氣不足以上潤於嗌，故嗌乾也，是以下文兼取少隂也。"
                },
                {
                    "paragraph": "取其經太隂、足太陽之外，厥隂内血者。",
                    "zhushu": "足太陽之外厥隂内者，正謂腨内側内踝後之直上，則少隂脉也。視左右足脉，少隂部分，有血滿異於常者，即而取之。"
                },
                {
                    "paragraph": "腎病者，腹大脛腫，",
                    "zhushu": "新校正云：按甲乙經云：脛腫痛。"
                },
                {
                    "paragraph": "喘欬身重，寢汗出，憎風，",
                    "zhushu": "腎少隂脉，起於足而上循腨，復從横骨中俠齊，循腹裏上行而入肺，故腹大脛腫而喘欬也。腎病則骨不能用，故身重也。腎邪攻肺，心氣内微，心液爲汗，故寢汗出也。脛既腫矣，汗復津泄，隂凝𤣥府，陽爍上焦，内熱外寒，故憎風也。憎風，謂深惡之也。"
                },
                {
                    "paragraph": "虚則胷中痛，大腹小腹痛，清厥，意不樂，",
                    "zhushu": "腎少隂脉，從肺出絡心，注胷中。然腎氣既虚，心無所制，心氣熏肺，故痛聚胷中也。足太陽脉，從項下行而至足，腎虚則太陽之氣不能盛行於足，故足冷而氣逆也。清，謂氣清冷。厥，謂氣逆也。以清冷氣逆，故大腹小腹痛。志不足則神躁擾，故不樂也。　新校正云：按甲乙經，大腹小腹作大腸小膓。"
                },
                {
                    "paragraph": "取其經少隂、太陽血者。",
                    "zhushu": "凡剌之道，虚則𥙷之，實則寫之，不盛不虚，以經取之，是謂得道。經絡有血，剌而去之，是謂守法。猶當揣形定氣，先去血脉，而後乃平有餘不足焉。三部九候論曰：必先度其形之肥瘦，以調其氣之虚實，實則寫之，虚則𥙷之，必先去其血脉，而後調之。此之謂也。"
                },
                {
                    "paragraph": "肝色靑，冝食甘，粳米、牛肉、棗、葵，皆甘；",
                    "zhushu": "肝性喜急，故食甘物，而取其寛緩也。　新校正云：詳肝色靑至篇未全。元起本在第六卷，王氏移於此。"
                },
                {
                    "paragraph": "心色赤，冝食酸，小豆、",
                    "zhushu": "新校正云：按甲乙經、太素，小豆作麻。"
                },
                {
                    "paragraph": "犬肉、李、韭，皆酸；",
                    "zhushu": "心性喜緩，故食酸物，而取其收歛也。"
                },
                {
                    "paragraph": "肺色白，冝食苦，麥、羊肉、杏、薤，皆苦；",
                    "zhushu": "肺喜氣逆，故食苦物，而取其宣泄也。"
                },
                {
                    "paragraph": "脾色黄，冝食鹹，大豆、豕肉、栗、藿，皆鹹。",
                    "zhushu": "究斯冝食，乃調利𨵿機之義也。腎爲胃𨵿，脾與胃合，故假鹹柔耎以利其𨵿。𨵿利而胃氣乃行，胃行而脾氣方化。故應脾冝味，與衆不同也。　新校正云：按上文曰：肝苦急，急食甘以緩之。心苦緩，急食酸以收之。脾苦濕，急食苦以燥之。肺苦氣上逆，急食苦以泄之。腎苦燥，急食辛以潤之。此肝、心、肺腎食冝，皆與前文合。獨脾食鹹。冝不用苦。故王氏特注其義。"
                },
                {
                    "paragraph": "腎色黒，冝食辛，黄黍、雞肉、桃、葱，皆辛。",
                    "zhushu": "腎性喜燥，故食辛物而取其津潤也。"
                },
                {
                    "paragraph": "辛散，酸收，甘緩，苦堅、鹹耎。",
                    "zhushu": "皆自然之氣也。然辛味、苦味，匪唯堅散而已，辛亦能潤能散，苦亦能燥能泄。故上文曰：脾苦濕，急食苦以燥之。肺苦氣上逆，急食苦以泄之。則其謂苦之燥泄也。又曰：腎苦燥，急食辛以潤之。則其謂辛之濡潤也。"
                },
                {
                    "paragraph": "毒藥攻邪，",
                    "zhushu": "藥，謂金玉土石、草木菜果、蟲魚鳥獸之類，皆可以祛邪養正者也。然辟邪安正，惟毒乃能，以其能然，故通謂之毒藥也。　新校正云：按本草云：下藥爲佐使，主治病，以應地，多毒，不可乆服。欲除寒熱邪氣，破積聚愈疾者，本下經，故云毒藥攻邪。"
                },
                {
                    "paragraph": "五榖爲養，",
                    "zhushu": "謂粳米、小豆、麥、大豆、黄黍也。"
                },
                {
                    "paragraph": "五果爲助，",
                    "zhushu": "謂桃、李、杏、栗、棗也。"
                },
                {
                    "paragraph": "五畜爲益，",
                    "zhushu": "謂牛、羊、豕、犬、雞也。"
                },
                {
                    "paragraph": "五菜爲充，",
                    "zhushu": "謂葵、藿、薤、葱、韭也。新校正云：按五常政大論曰：大毒治病，十去其六；常毒治病，十去其七；小毒治病，十去其八；無毒治病，十去其九。穀肉果菜，食養盡之，旡使過之，傷其正也。"
                },
                {
                    "paragraph": "氣味合而服之，以𥙷精益氣。",
                    "zhushu": "氣爲陽化，味曰隂施。氣味合和，則𥙷益精氣矣。隂陽應𧰼大論曰：陽爲氣，隂爲味。味歸形，形歸氣，氣歸精，精歸化。精食氣，形食味。又曰：形不足者，温之以氣；精不足者，𥙷之以味。由是，則𥙷精益氣，其義可知。　新校正云：按孫思邈云：精以食氣，氣養精以榮色；形以食味，味養形以生力。精順五氣以爲靈也。若食氣相惡，則傷精也。形受味以成也。若食味不調，則損形也。是以聖人先用食禁以存性，後制藥以防命。氣味温𥙷以存精形，此之謂氣味合而服之，以𥙷精益氣也。"
                },
                {
                    "paragraph": "此五者，有辛、酸、甘苦、鹹，各有所利，或散或收，或緩或急，或堅，或耎，四時五藏，病隨五味所冝也。",
                    "zhushu": "用五味而調五藏，配肝以甘、心以酸、脾以鹹、肺以苦、腎以辛者，各隨其冝，欲緩、欲收、欲耎、欲泄、欲散、欲堅而爲用，非以相生相養而爲義也。",
                    "type": 2
                },
                {
                    "paragraph": "藏氣法時論：慧。",
                    "zhushu": "音惠。"
                },
                {
                    "paragraph": "焠。",
                    "zhushu": "七内切。"
                },
                {
                    "paragraph": "㶼。",
                    "zhushu": "烏開切。"
                },
                {
                    "paragraph": "䀮䀮。",
                    "zhushu": "音荒。"
                },
                {
                    "paragraph": "臑内。",
                    "zhushu": "人朱切。"
                }
            ]
        },
        {
            "name": "宣明五氣篇第二十三",
            "paragraphs": [
                {
                    "paragraph": "宣明五氣篇第二十三",
                    "zhushu": "新校正云：按全元起本在第一卷。",
                    "type": 1
                },
                {
                    "paragraph": "五味所入：酸入肝，",
                    "zhushu": "肝合木而味酸也。"
                },
                {
                    "paragraph": "辛入肺，",
                    "zhushu": "肺合金而味辛也。"
                },
                {
                    "paragraph": "苦入心，",
                    "zhushu": "心合火而味苦也。"
                },
                {
                    "paragraph": "鹹入腎，",
                    "zhushu": "腎合水而味鹹也。"
                },
                {
                    "paragraph": "甘入脾，",
                    "zhushu": "脾合土而味甘也。　新校正云：按太素又云：淡入胃。"
                },
                {
                    "paragraph": "是謂五入。",
                    "zhushu": "新校正云：按至眞要大論云：夫五味入胃，各歸所喜，故酸先入肝，苦先入心，甘先入脾，辛先入肺，鹹先入腎。"
                },
                {
                    "paragraph": "五氣所病：心爲噫，",
                    "zhushu": "𧰼火炎上，煙隨熖出，心不受穢，故噫出之。"
                },
                {
                    "paragraph": "肺爲欬，",
                    "zhushu": "象金堅勁，扣之有聲，邪擊於肺，故爲欬也。"
                },
                {
                    "paragraph": "肝爲語，",
                    "zhushu": "象木枝條，而形支別，語宣委曲，故出於肝。"
                },
                {
                    "paragraph": "脾爲吞，",
                    "zhushu": "𧰼土包容，物㱕於内，翕如皆受，故爲吞也。"
                },
                {
                    "paragraph": "腎爲欠，爲嚔，",
                    "zhushu": "𧰼水下流，上生雲霧，氣鬰於胃，故欠生焉。太陽之氣，和利而滿於心，出於鼻，則生嚔也。"
                },
                {
                    "paragraph": "胃爲氣逆，爲噦、爲恐，",
                    "zhushu": "以爲水榖之海，腎與爲𨵿，𨵿閉不利，則氣逆而上行也。以包容水榖，性喜受寒，寒榖相薄，故爲噦也。寒盛則噦起，熱盛則恐生。何者？胃熱則腎氣微弱，故爲恐也。下文曰：精氣并於腎則恐也。"
                },
                {
                    "paragraph": "大腸小腸爲泄，下焦溢爲水，",
                    "zhushu": "大腸爲傳道之府，小腸爲受盛之府，受盛之氣既虚，傳道之司不禁，故爲泄利也。下焦爲分注之所，氣窒不寫，則溢而爲水。"
                },
                {
                    "paragraph": "膀胱不利爲𤸇，不約爲遺溺，",
                    "zhushu": "膀胱爲津液之府，水注由之。然足三焦脉實，約下焦而不通，則不得小便；足三焦脉虚，不約下焦，則遺溺也。靈樞經曰：足三焦者，太陽之别也。並太陽之正，入絡膀胱，約下焦，實則閉𤸇，虚則遺溺。"
                },
                {
                    "paragraph": "膽爲怒，",
                    "zhushu": "中正決断，無私無偏，其性剛決，故爲怒也。六節藏象論曰：凡十一藏，取決於膽也。"
                },
                {
                    "paragraph": "是謂五病。五精所并：精氣并於心，則喜，",
                    "zhushu": "精氣，謂火之精氣也。肺虚而心精并之，則爲喜。靈樞經曰：喜樂旡極則傷魄。魄爲肺神，明心火并於肺金也。"
                },
                {
                    "paragraph": "并於肺，則悲，",
                    "zhushu": "肝虚而肺氣并之，則爲悲。靈樞經曰：悲哀動中，則傷魂。魂爲肝神。明肺金并於肝木也。"
                },
                {
                    "paragraph": "并於肝，則憂，",
                    "zhushu": "脾虚而肝氣并之，則爲憂。靈樞經曰：愁憂不解則傷意，意爲脾神，明肝木并於脾土也。"
                },
                {
                    "paragraph": "并於脾則畏，",
                    "zhushu": "一經云：飢也。腎虚而脾氣并之，則爲畏。畏。謂畏懼也。靈樞經曰：恐懼而不解，則傷精。精爲腎神，明脾土并於腎水也。"
                },
                {
                    "paragraph": "并於腎，則恐，",
                    "zhushu": "心虚而腎氣并之，則爲恐。靈樞經曰：怵惕思慮則傷神。神爲心主，明腎水并於心火也。怵惕，驚懼也。此皆正氣不足，而勝氣并之，乃爲是矣。故下文曰："
                },
                {
                    "paragraph": "是謂五并，虚而相并者也。五藏所惡：心𢙣熱，",
                    "zhushu": "熱則脉潰濁。"
                },
                {
                    "paragraph": "肺惡寒，",
                    "zhushu": "寒則氣留滯。"
                },
                {
                    "paragraph": "肝𢙣風，",
                    "zhushu": "風則筯燥急。"
                },
                {
                    "paragraph": "脾惡濕，",
                    "zhushu": "濕則肉痿腫。"
                },
                {
                    "paragraph": "腎惡燥，",
                    "zhushu": "燥則精竭涸。新校正云：按楊上善云：若余則云肺惡燥。今此肺惡寒，腎惡燥者，燥在於秋，寒之始也；寒在於冬，燥之終也。肺在於秋，以肺惡寒之甚，故言其終；腎在於冬，腎惡不甚，故言其始也。"
                },
                {
                    "paragraph": "是謂五惡。五藏化液：心爲汗，",
                    "zhushu": "泄於皮腠也。"
                },
                {
                    "paragraph": "肺爲涕，",
                    "zhushu": "潤於鼻竅也。"
                },
                {
                    "paragraph": "肝爲淚，",
                    "zhushu": "注於眼目也。"
                },
                {
                    "paragraph": "脾爲涎，",
                    "zhushu": "溢於脣口也。"
                },
                {
                    "paragraph": "腎爲唾，",
                    "zhushu": "生於牙齒也。"
                },
                {
                    "paragraph": "是謂五液。五味所禁：辛走氣，氣病，無多食辛；",
                    "zhushu": "病，謂力少不自勝也。"
                },
                {
                    "paragraph": "鹹走血，血病，無多食鹹；苦走骨，骨病，無多食苦；",
                    "zhushu": "新校正云：按皇甫士安云：鹹先走腎，此云走血者，腎合三焦血脉，雖屬肝心，而爲中焦之道，故鹹入而走血也。苦走心，此云走骨者，水火相濟，骨氣通於心也。"
                },
                {
                    "paragraph": "甘走肉，肉病，無多食甘；酸走筋，筋病，無多食酸。",
                    "zhushu": "是皆爲行其氣速，故不欲多食，多食則病甚，故病者無多食也。"
                },
                {
                    "paragraph": "是謂五禁，無令多食。",
                    "zhushu": "新校正云：按太素五禁云：肝病禁辛，心病禁鹹，脾病禁酸，肺病禁苦，腎病禁甘，名此爲五裁。楊上善云：口嗜而欲食之，不可多也，必自裁之，命曰五裁。"
                },
                {
                    "paragraph": "五病所發：隂病發於骨，陽病發於血，隂病發於肉，",
                    "zhushu": "骨肉隂靜，故陽氣從之。血脉陽動，故隂氣乗之。"
                },
                {
                    "paragraph": "陽病發於冬，隂病發於夏，",
                    "zhushu": "夏陽氣盛，故隂病發於夏；冬隂氣盛，故陽病發於冬，各隨其少也。"
                },
                {
                    "paragraph": "是謂五發。五邪所亂：邪入於陽則狂，邪入於隂則痺，",
                    "zhushu": "邪居於陽脉之中，則四支熱盛，故爲狂；邪入於隂脉之内，則六經凝泣而不通，故爲痺。"
                },
                {
                    "paragraph": "搏陽則爲巓疾，",
                    "zhushu": "邪内搏於陽，則脉流薄疾，故爲上巓之疾。"
                },
                {
                    "paragraph": "搏隂則爲瘖。",
                    "zhushu": "邪内搏於隂，則脉不流，故令瘖不能言。新校正云：按難經云：重陽者狂，重隂者癲。巢元方云：邪入於隂則爲癲。脉經云：隂附陽則狂，陽附隂則癲。孫思邈云：邪入於陽則爲狂；邪入於隂則爲血痺。邪入於陽，傳則爲癲痙；邪入於隂，傳則爲痛瘖。全元起云：邪已入隂，復傳於陽，邪氣盛，腑藏受邪，使其氣不朝榮，氣不復周身，邪與正氣相擊，發動爲癲疾。邪已入陽。陽今復傳於隂，藏府受邪，故不能言，是勝正也。諸家之論不同，今具載之。"
                },
                {
                    "paragraph": "陽入之隂則靜，隂出之陽則怒，",
                    "zhushu": "隨所之而爲疾也。之，徃也。　新校正云：按全元起云：陽入隂則爲靜，出則爲恐。千金方云：陽入於隂病靜，隂出於陽病怒。"
                },
                {
                    "paragraph": "是謂五亂。五邪所見：春得秋脉，夏得冬脉，長夏得春脉，秋得夏脉，冬得長夏脉，名曰隂出之陽，病善怒不治。是謂五邪，皆同命，死不治。",
                    "zhushu": "新校正云：按隂出之陽，病善怒，已見前條，此再言之，文義不倫，必古文錯簡也。"
                },
                {
                    "paragraph": "五蔵所蔵：心藏神，",
                    "zhushu": "精氣之化成也。靈樞經曰：兩精相薄，謂之神。"
                },
                {
                    "paragraph": "肺藏魄，",
                    "zhushu": "精氣之匡佐也。靈樞經曰：並精而出入者，謂之魄。"
                },
                {
                    "paragraph": "肝藏魂，",
                    "zhushu": "神氣之輔弼也。靈樞經曰：隨神而徃來者，謂之魂。"
                },
                {
                    "paragraph": "脾藏意，",
                    "zhushu": "記而不忘者也。靈樞經曰：心有所憶謂之意。"
                },
                {
                    "paragraph": "腎藏志。",
                    "zhushu": "專意而不移者也。靈樞經曰：意之所存，謂之志。腎受五臓六腑之精，元氣之本，生成之根，爲胃之𨵿，是以志能則命通。　新校正云：按楊上善云：腎有二枚，左爲腎，藏志；右爲命門，藏精也。"
                },
                {
                    "paragraph": "是謂五藏所藏。五藏所主：心主脉，",
                    "zhushu": "壅遏榮氣，應息而動也。"
                },
                {
                    "paragraph": "肺主皮，",
                    "zhushu": "包裹筋肉間。拒諸邪也。"
                },
                {
                    "paragraph": "肝主筋，",
                    "zhushu": "束絡機𨵿，隨神而運也。"
                },
                {
                    "paragraph": "脾主肉，",
                    "zhushu": "覆臓筋骨。通行衛氣也。"
                },
                {
                    "paragraph": "腎主骨。",
                    "zhushu": "張筋化髓幹，以立身也。"
                },
                {
                    "paragraph": "是謂五主。五勞所傷：乆視傷血，",
                    "zhushu": "勞於心也。"
                },
                {
                    "paragraph": "乆卧傷氣，",
                    "zhushu": "勞於肺也。"
                },
                {
                    "paragraph": "乆坐傷肉，",
                    "zhushu": "勞於脾也。"
                },
                {
                    "paragraph": "乆立傷骨，",
                    "zhushu": "勞於腎也。"
                },
                {
                    "paragraph": "乆行傷筋。",
                    "zhushu": "勞於肝也。"
                },
                {
                    "paragraph": "是謂五勞所傷。五脉應𧰼：肝脉絃，",
                    "zhushu": "耎，虚而滑，端直以長也。"
                },
                {
                    "paragraph": "心脉鈎，",
                    "zhushu": "如鈎之偃，來盛去衰也。"
                },
                {
                    "paragraph": "脾脉代，",
                    "zhushu": "耎而弱也。"
                },
                {
                    "paragraph": "肺脉毛，",
                    "zhushu": "輕浮而虚，如毛羽也。"
                },
                {
                    "paragraph": "腎脉石，",
                    "zhushu": "沈堅而搏，如石之投也。"
                },
                {
                    "paragraph": "是謂五藏之脉。",
                    "zhushu": "",
                    "type": 2
                },
                {
                    "paragraph": "宣明五氣論：翕。",
                    "zhushu": "音吸。"
                },
                {
                    "paragraph": "啑。",
                    "zhushu": "音帝。"
                },
                {
                    "paragraph": "窒。",
                    "zhushu": "陟栗切。"
                },
                {
                    "paragraph": "凝泣。",
                    "zhushu": "澁。"
                },
                {
                    "paragraph": "瘖。",
                    "zhushu": "讀作音。"
                }
            ]
        },
        {
            "name": "血氣形志篇第二十四",
            "paragraphs": [
                {
                    "paragraph": "血氣形志篇第二十四",
                    "zhushu": "新校正云：按全元起本，此篇併在前篇，王氏分出爲别篇。",
                    "type": 1
                },
                {
                    "paragraph": "夫人之常數，太陽常多血少氣，少陽常少血多氣，陽明常多氣多血，少隂常少血多氣，厥隂常多血少氣，太隂常多氣少血，此天之常數。",
                    "zhushu": "血氣多少此天之常數，故用鍼之道，常冩其多也。　新校正云：按甲乙經十二經水篇云：陽明多血多氣，剌深六分，留十呼；太陽多血多氣，剌深五分，留七呼；少陽少血多氣，剌深四分，留五呼；太隂多血少氣，剌深三分，留四呼；少隂少血多氣，刺深二分，留三呼；厥隂多血少氣，剌深一分，留二呼；太陽、太隂，血氣多少，與素問不同。又隂陽二十五人形性血氣不同篇。與素問同。蓋皇甫疑而兩存之也。"
                },
                {
                    "paragraph": "足太陽與少隂爲表裏，少陽與厥隂爲表裏，陽明與太隂爲表裏，是爲足隂陽也。手太陽與少隂爲表裏，少陽與心主爲表裏，陽明與太隂爲表裏，是爲手之隂陽也。今知手足隂陽所苦，凡治病必先去其血，乃去其所苦，伺之所欲，然後寫有餘，補不足。",
                    "zhushu": "先去其血，謂見血脉盛滿，獨異於常者，乃去之，不謂常剌則先去其血也。"
                },
                {
                    "paragraph": "欲知背俞，先度其兩乳間，中折之，更以他草度去半已，即以兩隅相拄也，乃舉以度其背，令其一隅居上，齊脊大椎，兩隅在下，當其下隅者，肺之俞也，",
                    "zhushu": "度，謂度量也。言以草量其乳閒，四分去一，使斜與横等，折爲三隅，以上隅齊脊大椎，則兩隅下當肺俞也。"
                },
                {
                    "paragraph": "復下一度，心之俞也，",
                    "zhushu": "謂以上隅齊脊三椎也。"
                },
                {
                    "paragraph": "復下一度，左角肝之俞也，右角脾之俞也。復下一度，腎之俞也。是謂五藏之俞，灸剌之度也。",
                    "zhushu": "靈樞經及中誥咸云。肺俞在三椎之傍。心俞在五椎之傍。肝俞在九椎之傍。脾俞在十一椎之傍。腎俞在十四椎之傍。尋此經草量之法。則合度之人。其初度兩隅之下。約當肺俞。再度，兩隅之下。約當心俞。三度，兩隅之下。約當七椎。七椎之傍。乃鬲俞之位。此經云：左角肝之俞。右角脾之俞。殊與中誥等經不同。又四度，則兩隅之下。約當九椎。九椎之傍。乃肝俞也。經云腎俞。未究其源。"
                },
                {
                    "paragraph": "形樂志苦，病生於脉，治之以灸剌。",
                    "zhushu": "形，謂身形，志謂心志。　細而言之，則七神殊守；通而論之，則約形志以爲中外爾。然形樂謂不甚勞役，志苦謂結慮深思。不甚勞役，則筋骨平調；結慮深思，則榮衞乖否，氣血不順，故病生於脉焉。夫盛冩虚補，是灸剌之道，猶當去其血絡而後調之。故上文曰：凡治病必先去其血，乃去其所苦，伺之所欲，然後冩有餘，補不足，則其義也。"
                },
                {
                    "paragraph": "形樂志樂，病生於肉，治之以鍼石。",
                    "zhushu": "志樂，謂恱懌忘憂也。然筋骨不勞，心神恱懌，則肉理相比，氣道滿塡，衞氣怫結，故病生於肉也。夫衞氣留滿，以鍼冩之，結聚膿血，石而破之。石謂石鍼，則砭石也，今亦以䤵鍼代之。"
                },
                {
                    "paragraph": "形苦志樂，病生於筋，治之以熨引。",
                    "zhushu": "形苦，謂修業就役也。然脩業以爲就役而作，一過其用，則致勞傷。勞用以傷，故病生於筋。熨，謂藥熨。引。謂導引。"
                },
                {
                    "paragraph": "形苦志苦，病生於咽嗌，治之以百藥。",
                    "zhushu": "修業就役，結慮深思，憂則肝氣并於脾，肝與膽合，嗌爲之使，故病生於嗌也。宣明五氣篇曰：精氣并於肝則憂。竒病論曰：肝者，中之將也，取決於膽，咽爲之使也。　新校正云：按甲乙經咽嗌作困竭，百藥作甘藥。"
                },
                {
                    "paragraph": "形數驚恐，經絡不通，病生於不仁，治之以按摩醪藥。",
                    "zhushu": "驚則脉氣併，恐則神不收，脉併神游，故經絡不通，而爲不仁之病矣。夫按摩者，所以開通閉塞，導引隂陽；醪藥者，所以養正袪邪，調中理氣。故方之爲用，冝以此焉。醪藥，謂酒藥也。不仁，謂不應其用，則𤸷痺矣。"
                },
                {
                    "paragraph": "是謂五形志也。剌陽明出血氣，剌太陽出血惡氣，剌少陽出氣惡血，剌太隂出氣惡血，剌少隂出氣，惡血，剌厥隂出血，惡氣也。",
                    "zhushu": "明前三陽三隂血氣多少之刺約也。　新校正云：按太素云：剌陽明岀血氣，剌太隂出血氣。楊上善注云：陽明、太隂雖爲表裏，其血氣俱盛，故並冩血氣。如是，則太隂與陽明等，俱爲多血多氣。前文太隂，一云多血少氣，二云多氣少血，莫可的知。詳太素血氣並冩之旨，則二說俱未爲得，自與陽明同爾。又此刺陽明一節，冝續前寫有餘𥙷不足下，不當隔在草度法。五形志後。",
                    "type": 2
                },
                {
                    "paragraph": "血氣形志論：相柱。",
                    "zhushu": "知庾切。"
                },
                {
                    "paragraph": "䤵",
                    "zhushu": "。音鈹。"
                }
            ]
        },
        {
            "name": "寳命全形論篇第二十五",
            "paragraphs": [
                {
                    "paragraph": "寳命全形論篇第二十五",
                    "zhushu": "新校正云：按全元起本在第六卷，名剌禁。",
                    "type": 1
                },
                {
                    "paragraph": "黄帝問曰：天覆地載，萬物悉備，莫貴於人。人以天地之氣生，四時之法成，",
                    "zhushu": "天以徳流，地以氣化，徳氣相合，而乃生焉。易曰：天地絪緼，萬物化醇。此之謂也。則假以温涼寒暑，生長收藏，四時運行，而方成立。"
                },
                {
                    "paragraph": "君王衆庶，盡欲全形，",
                    "zhushu": "貴賤雖殊，然其寳命一矣。故好生惡死者，貴賤之常情也。"
                },
                {
                    "paragraph": "形之疾病，莫知其情，留淫日深，著於骨髓，心私慮之，",
                    "zhushu": "新校正云：按太素慮作患。"
                },
                {
                    "paragraph": "余欲鍼除其疾病，爲之奈何？",
                    "zhushu": "虚邪之中人微，先見于色，不知于身有形无形，故莫知其情狀也。留而不去，淫衍日深，邪氣襲虚，故著於骨髓。帝矜不度，故請行其鍼。　新校正云：按别本不度作不庶。"
                },
                {
                    "paragraph": "歧伯對曰：夫塩之味鹹者，其氣令器津泄；",
                    "zhushu": "鹹，謂塩之味苦，浸淫而潤物者也。夫鹹爲苦而生，鹹從水而有，水也。潤下而苦泄，故能令器中水津液潤滲泄焉。凡虚中而受物者，皆謂之器。其於體外，則謂隂囊，其於身中所同，則謂膀胱矣。然以病配於五藏，則心氣伏於腎中而不去，乃爲是矣。何者？腎象水而味鹹，心合火而味苦。苦流汗液，鹹走胞囊，火爲水持，故隂囊之外，津潤如汗，而滲泄不止也。凡鹹之爲氣，天隂則潤，在土則浮，在人則囊濕而皮膚剥起。"
                },
                {
                    "paragraph": "絃絶者，其音嘶敗；",
                    "zhushu": "隂囊津泄而脉絃絶者，診當言音嘶嗄敗易舊聲爾。何者？肝氣傷也。肝氣傷則金本缺，金本缺則肺氣不全，肺主音聲，故言音嘶嗄。"
                },
                {
                    "paragraph": "木敷者，其葉發；",
                    "zhushu": "敷，布也。言木氣散布外榮於所部者，其病當發於肺葉之中也。何者？以木氣發散故也。平人氣象論曰：藏眞散於肝，肝又合木也。"
                },
                {
                    "paragraph": "病深者，其聲噦。",
                    "zhushu": "噦，謂聲濁惡也。肺藏惡血，故如是。"
                },
                {
                    "paragraph": "人有此三者，是謂壞府，",
                    "zhushu": "府。謂胷也。以肺處胷中故也。壞，謂損壞其府而取病也。抱朴子云：仲景開胷以納赤餅。由此則胷可啓之而取病矣。三者。謂脉弦絶，肺葉發，聲濁噦。"
                },
                {
                    "paragraph": "毒藥無治，短鍼無取，此皆絶皮傷肉，血氣爭黒。",
                    "zhushu": "病内潰於肺中，故毒藥無治；外不在於經絡，故短鍼無取。是以絶皮傷肉，乃可攻之。以惡血乆與肺氣交爭，故當血見而色黒也。　新校正云：詳歧伯之對，與黄帝所問不相當别。按太素云：夫塩之味鹹者，其氣令器津泄。絃絶者，其音嘶敗。木陳者，其葉落；病深者，其聲噦。人有此三者，是謂壞府。毒藥無治，短鍼無取。此皆絶皮傷肉，血氣爭黒。三字，與此經不同，而注意大異。楊上善注云：言欲知病微者，須知其候，塩之在於器中，津液洩於外，見津而知塩之有鹹也。聲嘶，知琴瑟之絃將絶。葉落者，知陳木之已盡。舉此三物衰壞之微，以比聲噦，識病深之候。人有聲噦同三譬者，是爲府壞之候。中府壞者，病之深也。其病既深，故鍼藥不能取，以其皮肉血氣各不相得故也。再詳上善作此等注義，方與黄帝上下問荅義相貫穿。王氏解塩鹹、器津，義雖淵微，至於注絃絶、音嘶，木敷、葉發，殊不與帝問相恊，考之不若楊義之得多也。"
                },
                {
                    "paragraph": "帝曰：余念其痛，心爲之亂惑，反甚其病，不可更代，百姓聞之，以爲殘賊，爲之柰何？",
                    "zhushu": "殘，謂殘害，賊，謂損劫。言恐渉於不仁，致慊於黎庶也。"
                },
                {
                    "paragraph": "歧伯曰：夫人生於地，懸命於天，天地合氣，命之曰人。",
                    "zhushu": "形假物成，故生於地。命惟天賦，故懸於天。徳氣同歸，故謂之人也。靈樞經曰：天之在我者徳，地之在我者氣，徳流氣薄而生者也。然徳者道之用，氣者，生之母也。"
                },
                {
                    "paragraph": "人能應四時者，天地爲之父母。",
                    "zhushu": "人能應四時和氣而養生者，天地𢘆畜養之，故爲父母。四氣調神大論曰：夫四時隂陽者，萬物之根本也。所以聖人春夏養陽，秋冬養隂，以從其根，故與萬物沈浮於生長之門也。"
                },
                {
                    "paragraph": "知萬物者，謂之天子。",
                    "zhushu": "知萬物之根本者，天地常育養之，故謂曰天之子。"
                },
                {
                    "paragraph": "天有隂陽，人有十二節。",
                    "zhushu": "節，謂節氣，外所以應十二月，内所以主十二經脉也。"
                },
                {
                    "paragraph": "天有寒暑，人有虚實。",
                    "zhushu": "寒暑有盛衰之紀，虚實表多少之殊，故人以虚實應天寒暑也。"
                },
                {
                    "paragraph": "能經天地隂陽之化者，不失四時。知十二節之理者，聖智不能欺也。",
                    "zhushu": "經，常也。言能常應順天地隂陽之道而脩養者，則合四時生長之冝，能知十二節氣之所遷至者，雖聖智亦不欺侮而奉行之也。"
                },
                {
                    "paragraph": "能存八動之變，五勝更立。能逹虚實之數者，獨出獨入。呿吟至微，秋毫在目。",
                    "zhushu": "存，謂心存。逹，謂明逹。呿，謂欠呿。吟，謂吟嘆。秋毫在目，言細必察也。八動，謂八節之風變動。五勝，謂五行之氣相勝。立，謂當其王時。變，謂氣至而變易。知是三者，則應効明著，速猶影響，皆神之獨出獨入，亦非鬼靈能召遣也。　新校正云：按楊上善云：呿，謂露齒出氣。"
                },
                {
                    "paragraph": "帝曰：人生有形，不離隂陽。天地合氣，別爲九野，分爲四時。月有小大，日有短長。萬物並至，不可勝量。虚實呿吟，敢問其方？",
                    "zhushu": "請說用鍼之意。"
                },
                {
                    "paragraph": "歧伯曰：木得金而伐，火得水而滅，土得木而達，金得火而缺，水得土而絶。萬物盡然，不可勝竭。",
                    "zhushu": "逹，通也。言物類雖不可竭盡，而數要之皆如五行之氣，而有勝負之性分爾。"
                },
                {
                    "paragraph": "故鍼有懸布天下者五，黔首共餘食，莫知之也。",
                    "zhushu": "言鍼之道，有若髙懸示人，彰布於天下者五矣。而百姓共知餘食，咸棄蔑之。不務於本而崇乎末，莫知眞要深在其中。所謂五者，次如下句。新校正云：按全元起本餘食作飽食，注云：人愚不解隂陽，不知鍼之妙，飽食終日，莫能知其妙益。又太素作飲食。楊上善注云：黔首共服用此道，然不能得其意。"
                },
                {
                    "paragraph": "一曰治神，",
                    "zhushu": "専精其心，不妄動亂也。所以云手如握虎，神旡營於衆物，蓋欲調治精神，専其心也。　新校正云：按楊上善云：存生之道，知此五者，以爲攝養，可得長生也。魂、神、意、魄、志，以爲神主，故皆名神。欲爲鍼者，先湏治神。故人無悲哀動中，則魂不傷肝，得無病，秋無難也。無怵惕思慮，則神不傷心，得無病，冬無難也。無愁憂不解，則意不傷脾，得無病，春無難也。無喜樂不極，則魄不傷肺，得無病，夏無難也。無盛怒者，則志不傷腎，得無病，季夏無難也。是以五過不起於心，則神淸性明，五神各安其藏，則壽延遐筭也。"
                },
                {
                    "paragraph": "二曰知養身，",
                    "zhushu": "知養己身之法，亦如養人之道矣。隂陽應象大論曰：用鍼者，以我知彼，用之不殆。此之謂也。　新校正云：按太素，身作形。楊上善云：飲食男女，節之以限，風寒暑濕，攝之以時，有異單豹外凋之害，即内養形也。實慈恕以愛人，和塵勞而不迹，有殊張𣪣髙門之傷，即外養形也。内外之養周備，則不求生而乆生，無期壽而長壽。此則鍼布養形之極也。𤣥元皇帝曰：太上養神，其次養形。詳王氏之注，専治神養身於用鍼之際，其說甚狹，不若上善之說爲優。若必以此五者解爲用鍼之際，則下文知毒藥爲真，王氏亦不專用鍼爲解也。"
                },
                {
                    "paragraph": "三曰知毒藥爲眞，",
                    "zhushu": "毒藥攻邪，順冝而用，正眞之道，其在兹乎。"
                },
                {
                    "paragraph": "四曰制砭石小大，",
                    "zhushu": "古者以砭石爲鍼，故不舉九鍼，但言砭石爾。當制其大小者，隨病所冝而用之。新校正云：按全元起云：砭石者，是古外治之法，有三名，一鍼石，二砭石，三鑱石。其實一也。古來未能鑄鐵，故用石爲鍼，故名之鍼石。言工必砥礪鋒利，制其小大之形，與病相當。黄帝造九鍼以代鑱石，上古之治者，各隨方所冝，東方之人多癰腫聚結。故砭石生於東方。"
                },
                {
                    "paragraph": "五曰知府藏血氣之診。",
                    "zhushu": "諸陽爲府，諸隂爲藏，故血氣形志篇曰：太陽多血少氣，少陽少血多氣，陽明多氣多血，少隂少血多氣，厥隂多血少氣，太隂多氣少血。是以剌陽明出血氣，剌太陽出血惡氣，刺少陽出氣惡血，剌太隂出氣惡血，刺少隂出氣惡血，剌厥隂出血惡氣也。精知多少，則𥙷冩萬全。"
                },
                {
                    "paragraph": "五法俱立。各有所先。",
                    "zhushu": "事冝，則應者先用。"
                },
                {
                    "paragraph": "今末世之剌也，虚者實之，滿者泄之，此皆衆工所共知也。若夫法天則地，隨應而動，和之者若響，隨之者若影，道無鬼神，獨來獨往。",
                    "zhushu": "隨應而動，言其効也；若影若響，言其近也。夫如影之隨形，響之應聲，豈復有鬼神之召遣耶？蓋由隨應而動之自得爾。"
                },
                {
                    "paragraph": "帝曰：願聞其道。歧伯曰：凡剌之眞，必先治神。",
                    "zhushu": "専其精神，寂無動亂，剌之眞要，其在斯焉。"
                },
                {
                    "paragraph": "五藏已定，九候已備，後乃存鍼。",
                    "zhushu": "先定五藏之脉，備循九候之診，而有太過不及者，然後乃存意於用鍼之法。"
                },
                {
                    "paragraph": "衆脉不見，衆凶弗聞。外内相得，無以形先。",
                    "zhushu": "衆脉，謂七診之脉。衆凶，謂五藏相乘，外内相得，言形氣相得也。無以形先，言不以己形之衰盛寒温，料病人之形氣，使同於己也。故下文曰："
                },
                {
                    "paragraph": "可玩往來，乃施於人。",
                    "zhushu": "玩，謂玩弄，言精熟也。標本病傳論曰：謹熟隂陽，無與衆謀。此其𩔖也。　新校正云：按此文出隂陽别論，此云標本病傳論者，誤也。"
                },
                {
                    "paragraph": "人有虚實，五虚勿近，五實勿逺。至其當發，間不容𦟘。",
                    "zhushu": "人之虗實，非其逺近而有之，蓋由血氣一時之盈縮爾。然其未發，則如雲垂，而視之可乆；至其發也，則如電滅而指所不及。遟速之殊，有如此矣。　新校正云：按甲乙經，𦟘作暄，全元起本及太素作眴。"
                },
                {
                    "paragraph": "手動若務，鍼耀而勻。",
                    "zhushu": "手動用鍼，心如專務於一事也。鍼經曰：一其形，聽其動靜，而知邪正。此之謂也。鍼耀而勻，謂鍼形光淨而上下勻平。"
                },
                {
                    "paragraph": "靜意視義，觀適之變，是謂𡨋𡨋，莫知其形。",
                    "zhushu": "𡨋𡨋，言血氣變化之不可見也。故靜意視息，以義斟酌，觀所調適經脉之變易爾。雖且鍼下用意精㣲，而測量之，猶不知變易形容誰爲其象也。　新校正云：按八正神明論云：觀其𡨋𡨋者，言形氣榮衛之不形於外，而工獨知之。以日之寒温，月之虚盛，四時氣之浮沈，參伍相合而調之，工常先見之，然而不形於外，故曰觀於𡨋𡨋焉。"
                },
                {
                    "paragraph": "見其烏烏，見其稷稷，從見其飛，不知其誰。",
                    "zhushu": "烏烏。嘆其氣至；稷稷，嗟其已應。言所鍼得失。如從空中見飛鳥之往來。豈復知其所使之元主耶？是但見經脉盈虚而爲信。亦不知其誰之所召遣爾。"
                },
                {
                    "paragraph": "伏如横弩，起如發機。",
                    "zhushu": "血氣之未應鍼，則伏如横弩之安靜；其應鍼也，則起如機發之迅疾。"
                },
                {
                    "paragraph": "帝曰：何如而虚，何如而實？",
                    "zhushu": "言血氣既？伏如横弩，起如發機，然其虚實，豈㽞呼而可爲凖定耶？虚實之形，何如而約之？"
                },
                {
                    "paragraph": "歧伯曰：剌虚者須其實，剌實者須其虚。",
                    "zhushu": "言要以氣至有効而爲約，不必守息數而爲定法也。"
                },
                {
                    "paragraph": "經氣已至，愼守勿失。",
                    "zhushu": "無變法而失經氣也。"
                },
                {
                    "paragraph": "深淺在志，逺近若一。如臨深淵，手如握虎，神無營於衆物。",
                    "zhushu": "言精心専一也。所鍼經脉，雖深淺不同，然其補冩皆如一俞之専意，故手如握虎，神不外營焉。　新校正云：按鍼解論云：剌實湏其虚者，留鍼，隂氣隆至，乃去鍼也；剌虚湏其實者，陽氣隆至，鍼下熱，乃去鍼也。經氣已至，愼守勿失者，勿變更也。深淺在志者，知病之内外也；逺近如一者，深淺其𠉀等也。如臨深淵者，不敢墯也。手如握虎者，欲其壯也。神无營於衆物者，靜志觀病人，无左右視也。",
                    "type": 2
                },
                {
                    "paragraph": "寳命全形論：嗄。",
                    "zhushu": "所嫁切。"
                },
                {
                    "paragraph": "呿吟",
                    "zhushu": "上丘伽切。"
                },
                {
                    "paragraph": "黔。",
                    "zhushu": "音鉗。"
                },
                {
                    "paragraph": "棄薎。",
                    "zhushu": "音滅。"
                },
                {
                    "paragraph": "容𦟘。",
                    "zhushu": "音寅。"
                }
            ]
        },
        {
            "name": "八正神明論篇第二十六",
            "paragraphs": [
                {
                    "paragraph": "八正神明論篇第二十六",
                    "zhushu": "新校正云：按全元起本在第二卷，又與太素知官能篇大意同，文勢小異。",
                    "type": 1
                },
                {
                    "paragraph": "黄帝問曰：用鍼之服，必有法則焉，今何法何則？",
                    "zhushu": "服，事也。法，象也。則，準也，約也。"
                },
                {
                    "paragraph": "歧伯對曰：法天則地，合以天光。",
                    "zhushu": "謂合日月星辰之行度。"
                },
                {
                    "paragraph": "帝曰：願卒聞之。歧伯曰：凡剌之法，必𠉀日月星辰四時八正之氣，氣定乃剌之。",
                    "zhushu": "𠉀日月者，謂𠉀日之寒温，月之空滿也。星辰者，謂先知二十八宿之分，應水漏刻者也。略而言之，常以日加之於宿上，則知人氣在太陽否。日行一舍，人氣在三，陽與隂分矣。細而言之，從房至畢十四宿，水下五十刻，半日之度也。從　至心亦十四宿，水下五十刻，終日之度也。是故從房至畢者爲陽，從昴至心者爲隂。陽主晝。隂主夜也。凡日行一舍。故水下三刻。與七分刻之四也。靈樞經曰：水下一刻。人氣在太陽；水下二刻。人氣在少陽；水下三刻。人氣在陽明；水下四刻。人氣在隂分。水下不止。氣行亦爾。又曰：日行一舍。人氣行於身一周。與十分身之八。日行二舍。人氣行於身三周與十分身之六；日行三舍。人氣行於身五周與十分身之四；日行四舍。人氣行於身七周與十分身之二；日行五舍。人氣行於身九周。然日行二十八舍。人氣亦行於身五十周與十分身之四。由是故必𠉀日月星辰也。四時八正之氣者。謂四時正氣。八節之風。來朝於太一者也。謹𠉀其氣之所在而剌之。氣定乃剌之者。謂八節之風氣靜定。乃可以剌經脉。調虚實也。故曆忌云：八節前後各五日。不可剌灸，凶。是則謂氣未定。故不可灸剌也。　新校正云：按八節風朝太一。具天元玉𠕋中。"
                },
                {
                    "paragraph": "是故天温日明，則人血淖液而衞氣浮，故血易冩，氣易行。天寒日隂，則人血凝泣而衞氣沈。",
                    "zhushu": "泣，謂如水中居雪也。"
                },
                {
                    "paragraph": "月始生，則血氣始精，衛氣始行。月郭滿，則血氣實，肌肉堅。月郭空，則肌肉減，經絡虚，衛氣去，形獨居。是以因天時而調血氣也。是以天寒無剌，",
                    "zhushu": "血凝泣而衛氣沈也。"
                },
                {
                    "paragraph": "天温無疑，",
                    "zhushu": "血淖液而氣易行也。"
                },
                {
                    "paragraph": "月生無冩，月滿無補，月郭空無治。是謂得時而調之，",
                    "zhushu": "謂得天時也。"
                },
                {
                    "paragraph": "因天之序，盛虚之時，移光定位，正立而待之。",
                    "zhushu": "𠉀日遷移，定氣所在，南面正立，待氣至而調之也。"
                },
                {
                    "paragraph": "故日月生而冩，是謂藏虚。",
                    "zhushu": "血氣弱也。　新校正云：按全元起本，藏作減。藏當作減。"
                },
                {
                    "paragraph": "月滿而補，血氣揚溢，絡有留血，命曰重實。",
                    "zhushu": "絡一爲經，誤，血氣盛也。留一爲流，非也。"
                },
                {
                    "paragraph": "月郭空而治，是謂亂經，隂陽相錯，眞邪不別，沈以留止，外虚内亂，淫邪乃起。",
                    "zhushu": "氣失紀，故淫邪起。"
                },
                {
                    "paragraph": "帝曰：星辰八正何𠉀？歧伯曰：星辰者，所以制日月之行也。",
                    "zhushu": "制。謂制度。定星辰則可知日月行之制度矣。略而言之。周天二十八宿三十六分。人氣行一周天。凡一千八分。周身十六丈二尺。以應二十八宿。合漏水百刻。都行八百一十丈。以分晝夜也。故人十息。氣行六尺。日行二分。二百七十息。氣行十六丈二尺。一周於身水下二刻。日行二十分。五百四十息。氣行再周於身水下四刻。日行四十分。二千七百息。氣行十周於身水下二十刻。日行五宿二十分。一萬三千五百息。氣行五十周於身水下百刻。日行二十八宿也。細而言之。則常以一十周加之一分。又十分分之六。乃竒分盡矣。是故星辰所以制日月之行度也。　新校正云：詳周天二十八宿至日行二十八宿也。本靈樞文。今具甲乙經中。"
                },
                {
                    "paragraph": "八正者，所以𠉀八風之虚邪，以時至者也。",
                    "zhushu": "八正，謂八節之正氣也。八風者，東方嬰兒風，南方大弱風，西方剛風，北方大剛風，東圠方凶風，東南方弱風，西南方謀風，西北方折風也。虚邪，謂乘人之虚而爲病者也。以時至，謂天應太一移居，以八節之前後，風朝中宫而至者也。　新校正云：詳太一移居，風朝中宫，義具天元玉冊。"
                },
                {
                    "paragraph": "四時者，所以分春秋冬夏之氣所在，以時調之也。八正之虚邪，而避之勿犯也。",
                    "zhushu": "四時之氣所在者，謂春氣在經脉，夏氣在孫絡，秋氣在皮膚，冬氣在骨髓也。然觸冒虚邪，動傷眞氣，避而勿犯，乃不病焉。靈樞經曰：聖人避邪如避矢石。蓋以其能傷眞氣也。"
                },
                {
                    "paragraph": "以身之虚，而逢天之虚，兩虚相感，其氣至骨，入則傷五藏，",
                    "zhushu": "以虚感虚，同氣而相應也。"
                },
                {
                    "paragraph": "工𠉀救之，弗能傷也。",
                    "zhushu": "𠉀知而止，故弗能傷之。救，止也。"
                },
                {
                    "paragraph": "故曰天忌不可不知也。",
                    "zhushu": "人忌於天，故云天忌，犯之則病，故不可不知也。"
                },
                {
                    "paragraph": "帝曰：善。其法星辰者，余聞之矣，願聞法往古者。歧伯曰：法往古者，先知鍼經也。驗於來今者，先知日之寒温，月之虚盛，以𠉀氣之浮沈，而調之於身，觀其立有驗也。",
                    "zhushu": "𠉀氣不差，故立有驗。"
                },
                {
                    "paragraph": "觀其冥冥者，言形氣榮衞之不形於外，而工獨知之。",
                    "zhushu": "明前篇靜意視義，觀適之變，是謂冥冥，莫知其形也。雖形氣榮衞，不形見於外，而工以心神明悟，獨得知其衰盛焉，善惡悉可明之。　新校正云：按前篇乃寳命全形論。"
                },
                {
                    "paragraph": "以日之寒温，月之虚盛，四時氣之浮沈，參伍相合而調之，工常先見之，然而不形於外，故曰觀於冥冥焉。",
                    "zhushu": "工所以常先見者何哉？以守法而神通明也。"
                },
                {
                    "paragraph": "通於無窮者，可以傳於後世也。是故工之所以異也，",
                    "zhushu": "法著，故可傳後世，後世不絶，則應用通於无窮矣。以獨見知，故工所以異於人也。"
                },
                {
                    "paragraph": "然而不形見於外，故俱不能見也。",
                    "zhushu": "工異於粗者，以粗俱不能見也。"
                },
                {
                    "paragraph": "視之無形，甞之無味，故謂冥冥，若神髣髴。",
                    "zhushu": "言形氣榮衞，不形於外，以不可見，故視无形，甞无味，伏如横弩，起如發機，窈窈冥冥，莫知元主，謂如神運髣髴焉。若，如也。"
                },
                {
                    "paragraph": "虚邪者，八正之虚邪氣也。",
                    "zhushu": "八正之虚邪，謂八節之虚邪也。以從虚之郷來，襲虚而入爲病，故謂之八正虚邪。"
                },
                {
                    "paragraph": "正邪者，身形若用力，汗出，腠理開，逢虚風，其中人也微，故莫知其情，莫見其形。",
                    "zhushu": "正邪者，不從虚之郷來也。以中人微，故莫知其情意，莫見其形狀。"
                },
                {
                    "paragraph": "上工救其萌牙，必先見三部九𠉀之氣，盡調不敗而救之。故曰上工下工。救其已成，救其已敗，救其已成者，言不知三部九𠉀之相失，因病而敗之也。",
                    "zhushu": "義備離合眞邪論中。"
                },
                {
                    "paragraph": "知其所在者，知診三部九𠉀之病脉處而治之，故曰守其門戸焉。莫知其情，而見邪形也。",
                    "zhushu": "三部九𠉀爲𠉀，邪之門户也。守門户，故見邪形，以中人微，故莫知其情狀也。"
                },
                {
                    "paragraph": "帝曰：余聞補冩，未得其意。歧伯曰：冩必用方，方者，以氣方盛也，以月方。滿也，以日方温也，以身方定也。以息方吸而内鍼，乃復𠉀其方吸而轉鍼，乃復𠉀其方呼而徐引鍼。故曰冩必用方，其氣而行焉。",
                    "zhushu": "方，猶正也。冩邪氣出，則眞氣流行矣。"
                },
                {
                    "paragraph": "𥙷必用貟，貟者，行也，行者，移也。",
                    "zhushu": "行，謂宣不行之氣，令必宣行。移，謂移未復之脉，俾其平復。"
                },
                {
                    "paragraph": "剌必中其榮，復以吸排鍼也。",
                    "zhushu": "鍼入至血，謂之中榮。"
                },
                {
                    "paragraph": "故貟與方非鍼也。",
                    "zhushu": "所言方貟者，非謂鍼形，正謂行移之義也。"
                },
                {
                    "paragraph": "故養神者，必知形之肥瘦榮衛，血氣之盛衰。血氣者，人之神，不可不謹養。",
                    "zhushu": "神安則壽延，神去則形弊，故不可不謹養也。"
                },
                {
                    "paragraph": "帝曰：妙乎哉論也。合人形於隂陽四時，虚實之應，冥冥之期，其非夫子，孰能通之？然夫子數言形與神，何謂形？何謂神？願卒聞之。",
                    "zhushu": "神，謂神智通悟，形，謂形診可觀。"
                },
                {
                    "paragraph": "歧伯曰：請言，形形乎形，目冥冥，問其所病，",
                    "zhushu": "新校正云：按甲乙經作捫其所痛，義亦通。"
                },
                {
                    "paragraph": "索之於經，慧然在前。按之不得，不知其情，故曰形。",
                    "zhushu": "外隱其無形，故目冥冥而不見内藏其有象，故以診而可索於經也。慧然在前，按之不得，言三部九𠉀之中，卒然逢之，不可爲之期準也。離合眞邪論曰：在隂與陽，不可爲度，從而察之，三部九𠉀，卒然逢之，早遏其路。此其義也。"
                },
                {
                    "paragraph": "帝曰：何謂神？歧伯曰：請言神。神乎神，耳不聞，目明心開而志先，慧然獨悟，口弗能言，俱視獨見，適若昬，昭然獨明，若風吹雲，故曰神。",
                    "zhushu": "耳不聞，言神用之微宻也。目明心開而志先者，言心之通如昬昧開卷，目之見如氛翳闢明，神雖内融，志已先往矣。慧然，謂淸爽也。悟，猶了達也。慧然獨悟，口弗能言者，謂心中淸爽而了達，口不能宣吐以冩心也。俱視獨見，適若昬者，歎見之異速也。言與衆俱視，我忽獨見，適猶若昬昧爾。既獨見了，心眼昭然，獨能明察，若雲隨風卷，日麗天明，至哉神乎，妙用如是，不可得而言也。"
                },
                {
                    "paragraph": "三部九𠉀爲之原，九鍼之論，不必存也。",
                    "zhushu": "以三部九𠉀經脉爲之本原，則可通神悟之妙用。若以九鍼之論僉議，則其旨惟傳，其知彌逺矣。故曰三部九𠉀爲之原，九鍼之論不必存也。",
                    "type": 2
                },
                {
                    "paragraph": "八正神明論：髣髴。",
                    "zhushu": "上音倣。下音弗。"
                }
            ]
        },
        {
            "name": "離合眞邪論篇第二十七",
            "paragraphs": [
                {
                    "paragraph": "離合眞邪論篇第二十七",
                    "zhushu": "新校正云：按全元起本在第一卷，名經合；第二卷重出，名眞邪論。",
                    "type": 1
                },
                {
                    "paragraph": "黄帝問曰：余聞九鍼九篇，夫子乃因而九之，九九八十一篇，余盡通其意矣。經言氣之盛衰，左右傾移，以上調下，以左調右，有餘不足，補冩於榮輸，余知之矣。此皆榮衛之傾移，虚實之所生，非邪氣從外入於經也。余願聞邪氣之在經也，其病人何如？取之奈何？歧伯對曰：夫聖人之起度數，必應於天地，故天有宿度，地有經水，人有經脉。",
                    "zhushu": "宿，謂二十八宿。度，謂天之三百六十五度也。經水者，謂海水、瀆水、渭水、湖水、沔水、汝水、江水、淮水、漯水、河水、漳水、濟水也。以其内合經脉，故名之經水焉。經脉者，謂手足三隂三陽之脉。所以言者，以内外參合，人氣應通，故言之也。　新校正云：按甲乙經云：足陽明外合於海水，内屬於胃；足太陽外合於瀆水，内屬膀胱；足少陽外合於渭水。内屬於膽；足太隂外合於湖水。内屬於脾；足厥隂外合於沔水。内屬於肝；足少隂，外合於汝水。内屬於腎；手陽明外合於江水。内屬於大腸；手太陽外合於淮水。内屬於小腸；手少陽外合於漯水。内屬於三焦。手太隂外合於河水。内屬於肺。手心主外合於漳水。内屬於心包。手少隂外合於濟水。内屬於心。"
                },
                {
                    "paragraph": "天地温和，則經水安靜；天寒地凍，則經水凝泣；天暑地熱，則經水沸溢；卒風暴起，則經水波涌而隴起。",
                    "zhushu": "人經脉亦應之。"
                },
                {
                    "paragraph": "夫邪之入於脉也，寒則血凝泣，暑則氣淖澤，虚邪因而入客，亦如經水之得風也。經之動脉，其至也亦時隴起。其行於脉中，循循然，",
                    "zhushu": "循循然。順動貌。言隨順經脉之動息。因循呼吸之往來。但形狀或異耳。循循一爲輴輴。"
                },
                {
                    "paragraph": "其至寸口中手也，時大時小，大則邪至，小則平，其行無常處，",
                    "zhushu": "大，謂大常平之形診。小者，非細小之謂也，以其比大，則謂之小，若無大以比，則自是平常之經氣爾。然邪氣者，因其隂氣則入隂經，因其陽氣則入陽脉，故其行無常處也。"
                },
                {
                    "paragraph": "在隂與陽，不可爲度。",
                    "zhushu": "以隨經脉之流運也。"
                },
                {
                    "paragraph": "從而察之，三部九𠉀，卒然逢之，早遏其路，",
                    "zhushu": "逢，謂逢遇。遏，謂遏絶。三部之中，九𠉀之位，卒然逢遇，當按而止之，即而冩之，逕路既絶，則大邪之氣無能爲也。所謂冩者，如下文云："
                },
                {
                    "paragraph": "吸則内鍼，無令氣忤，靜以久留，無令邪布，吸則轉鍼，以得氣爲故，𠉀呼引鍼，呼盡乃去，大氣皆出，故命曰冩。",
                    "zhushu": "按經之旨，先補眞氣，乃冩其邪也。何以言之？下文補法，呼盡内鍼，靜以久留，此叚冩法，吸則内鍼，又靜以久留。然呼盡則次其吸，吸至則不兼呼，内鍼之𠉀既同，久留之理復一，則先補之義，昭然可知。鍼經云：冩曰迎之，迎之意必持而内之，放而出之，排陽出鍼，疾氣得泄。𥙷曰隨之，隨之意若忘之，若行若悔，如蚊虻止，如留如還，則𥙷之必乆留也。所以先補者，眞氣不足，鍼乃冩之，則經脉不滿，邪氣無所排遣，故先𥙷眞氣令足，後乃冩出其邪矣。引，謂引出，去，謂離穴。𠉀呼而引至其門，呼盡而乃離穴户，則經氣審以平定，邪氣無所勾留，故大邪之氣，隨鍼而出也。呼，謂氣出。吸，謂氣入。轉，謂轉動也。大氣，謂大邪之氣，錯亂隂陽者也。"
                },
                {
                    "paragraph": "帝曰：不足者補之，柰何？歧伯曰：必先捫而循之，切而散之，推而按之，彈而怒之，抓而下之，通而取之，外引其門，以閉其神。",
                    "zhushu": "捫循。謂手摸。切。謂指按也。捫而循之。欲氣舒緩。切而散之。使經脉宣散。推而按之。排蹙其皮也。彈而怒之。使脉氣䐜滿也。抓而下之。置鍼準也。通而取之。以常法也。外引其門。以閉其神。則推而按之者也。謂蹙按穴外之皮。令當應鍼之處。針已放去。則不破之皮。蓋其所刺之門。門不開則神氣内守。故云以閉其神也。經調論曰：外引其皮。令當其門户。又曰：推闔其門。令神氣存。此之謂也。　新校正云：按王引調經論文，今詳。非本論之文。傍見甲乙經鍼道篇。又曰已下。乃當篇之文也。"
                },
                {
                    "paragraph": "呼盡内鍼，靜以久留，以氣至爲故，",
                    "zhushu": "呼盡内鍼，亦同吸也。言必以氣至而爲去鍼之故，不以息之多數而便去鍼也。鍼經曰：剌之而氣不至，無問其數，剌之，氣至，去之，勿復鍼。此之謂也。無問息數，以爲遟速之約，要當以氣至而鍼去，不當以鍼下。氣未至而鍼出，乃更爲也。"
                },
                {
                    "paragraph": "如待所貴，不知日暮。",
                    "zhushu": "諭人事於𠉀氣也。暮，晩也。"
                },
                {
                    "paragraph": "其氣以至，適而自䕶，",
                    "zhushu": "適，調適也。䕶，慎守也。言氣已平調，則當慎守，勿令改變，使疾更生也。鍼經曰：經氣已至，慎守勿失。此其義也。所謂慎守，當如下說。　新校正云：詳王引鍼經之言，乃素問寶命全形論文，兼見于鍼觧論耳。"
                },
                {
                    "paragraph": "𠉀吸引鍼，氣不得出，各在其處，推闔其門，令神氣存，大氣留止，故命曰補。",
                    "zhushu": "正言也。外門已閉，神氣復存，𠉀吸引鍼，大氣不泄，𥙷之爲義，斷可知焉。然此大氣，謂大經之氣，流行榮衞者。"
                },
                {
                    "paragraph": "帝曰：𠉀氣奈何？",
                    "zhushu": "謂𠉀可取之氣也。"
                },
                {
                    "paragraph": "歧伯曰：夫邪去絡入於經也，舎於血脉之中，",
                    "zhushu": "繆剌論曰：邪之客於形也，必先舍於皮毛，留而不去，入舍於孫脉；留而不去，入舍於絡脉；留而不去，入舍於經脉，故云去絡入於經也。"
                },
                {
                    "paragraph": "其寒温未相得，如涌波之起也，時來時去，故不常在。",
                    "zhushu": "以周遊於十六丈二尺經脉之分，故不常在所𠉀之處。"
                },
                {
                    "paragraph": "故曰方其來也，必按而止之，止而取之，無逢其衝而冩之。",
                    "zhushu": "衝，謂應水刻數之平氣也。靈樞經曰：水下一刻，人氣在太陽；水下二刻，人氣在少陽；水下三刻，人氣在陽明；水下四刻，人氣在隂分。然氣在太陽，則太陽獨盛；氣在少陽，則少陽獨盛。夫見獨盛者，便謂邪來，以鍼冩之，則反傷眞氣，故下文曰："
                },
                {
                    "paragraph": "眞氣者，經氣也。經氣太虚，故曰其來不可逢，此之謂也。",
                    "zhushu": "經氣應刻，乃謂爲邪，工若冩之，則深誤也。故曰其來不可逢。"
                },
                {
                    "paragraph": "故曰𠉀邪不審，大氣已過，冩之則眞氣脫，脫則不復，邪氣復至，而病益蓄。",
                    "zhushu": "不悟其邪，反誅無罪，則眞氣泄脫，邪氣復侵，經氣大虚，故病彌蓄積。"
                },
                {
                    "paragraph": "故曰其往不可追，此之謂也。",
                    "zhushu": "已隨經脉之流去，不可復追召使還。"
                },
                {
                    "paragraph": "不可挂以髮者，待邪之至時，而發鍼冩矣。",
                    "zhushu": "言輕微而有，尚且知之，况若涌波，不知其至也。"
                },
                {
                    "paragraph": "若先若後者，血氣已盡，其病不可下。",
                    "zhushu": "言不可取而取，失時也。　新校正云：按全元起本作血氣已虚，盡字當作虚字，此字之誤也。"
                },
                {
                    "paragraph": "故曰知其可取如發機，不知其取如扣椎。故曰知機道者，不可挂以髮，不知機者，扣之不發，此之謂也。",
                    "zhushu": "機者動之㣲，言貴知其微也。"
                },
                {
                    "paragraph": "帝曰：補冩奈何？歧伯曰：此攻邪也。疾出以去盛血，而復其眞氣。",
                    "zhushu": "視有血者乃取之。"
                },
                {
                    "paragraph": "此邪新客，溶溶未有定處也。推之則前，引之則止，逆而剌之，温血也。",
                    "zhushu": "言邪之新客，未有定居，推鍼補之，則隨補而前進，若引鍼致之，則隨引而留止也。若不出盛血而反温之，則邪氣内勝，反増其害，故下文曰："
                },
                {
                    "paragraph": "剌出其血，其病立已。帝曰：善。然眞邪以合，波隴不起，𠉀之柰何？歧伯曰：審捫循三部九𠉀之盛虚而調之，",
                    "zhushu": "盛者冩之，虚者補之，不盛不虚，以經取之，則其法也。"
                },
                {
                    "paragraph": "察其左右上下，相失及相減者，審其病藏以期之。",
                    "zhushu": "氣之在隂，則𠉀其氣之在於隂分而剌之；氣之在陽，則𠉀其氣之在於陽分而剌之，是謂逢時。靈樞經曰：水下一刻，人氣在太陽；水下四刻，人氣在隂分也。積刻不已，氣亦隨在，周而復始，故審其病藏，以期其氣而剌之。"
                },
                {
                    "paragraph": "不知三部者，隂陽不別，天地不分，地以𠉀地，天以𠉀天，人以𠉀人，調之中府，以定三部，故曰剌不知三部九𠉀病脉之處，雖有大過且至，工不能禁也。",
                    "zhushu": "禁，謂禁止也。然𠉀邪之處，尚未能知，豈復能禁止其邪氣耶？"
                },
                {
                    "paragraph": "誅罰無過，命曰大惑，反亂大經，眞不可復。用實爲虚，以邪爲眞，用鍼無義，反爲氣賊，奪人正氣，以從爲逆，榮衞散亂，眞氣已失，邪獨内著，絶人長命，予人天殃。不知三部九𠉀，故不能乆長，",
                    "zhushu": "識非精辨，學未該明，且亂大經，又爲氣賊，動爲殘害，安可乆平？"
                },
                {
                    "paragraph": "因不知合之四時五行，因加相勝，釋邪攻正，絶人長命。",
                    "zhushu": "非惟昧三部九𠉀之爲弊，若不知四時五行之氣序，亦足以殞絶其生靈也。"
                },
                {
                    "paragraph": "邪之新客來也，未有定處，推之則前，引之則止，逢而冩之，其病立已。",
                    "zhushu": "再言之者，其法必然。",
                    "type": 2
                },
                {
                    "paragraph": "離合眞邪論：輴。",
                    "zhushu": "徐倫切。"
                },
                {
                    "paragraph": "蚊虻。",
                    "zhushu": "武庚切。"
                },
                {
                    "paragraph": "捫。",
                    "zhushu": "音門。"
                },
                {
                    "paragraph": "抓。",
                    "zhushu": "側交切。"
                },
                {
                    "paragraph": "溶。",
                    "zhushu": "音容。"
                }
            ]
        },
        {
            "name": "通評虚實論篇第二十八",
            "paragraphs": [
                {
                    "paragraph": "通評虚實論篇第二十八",
                    "zhushu": "新校正云：按全元起本在第四卷。",
                    "type": 1
                },
                {
                    "paragraph": "黄帝問曰：何謂虚實？歧伯對曰：邪氣盛則實，精氣奪則虚。",
                    "zhushu": "奪，謂精氣減少，如奪去也。"
                },
                {
                    "paragraph": "帝曰：虚實何如？",
                    "zhushu": "言五藏虚實之大體也。"
                },
                {
                    "paragraph": "歧伯曰：氣虚者，肺虚也；氣逆者，足寒也。非其時則生，當其時則死，",
                    "zhushu": "非時，謂年直之前後也。當時，謂正直之年也。"
                },
                {
                    "paragraph": "餘藏皆如此。",
                    "zhushu": "五藏同。"
                },
                {
                    "paragraph": "帝曰：何謂重實？歧伯曰：所謂重實者，言大熱病，氣熱脉滿，是謂重實。帝曰：經絡俱實何如？何以治之？歧伯曰：經絡皆實，是寸脉？急而尺：緩也，皆當治之。故曰：滑則從，濇則逆也。",
                    "zhushu": "脉急，謂脉口也。"
                },
                {
                    "paragraph": "夫虚實者，皆從其物類始，故五藏骨肉滑利，可以長乆也。",
                    "zhushu": "物之生則滑利，物之死則枯濇。故濇爲逆，滑爲從。從，謂順也。"
                },
                {
                    "paragraph": "帝曰：絡氣不足，經氣有餘，何如？歧伯曰：絡氣不足，經氣有餘者，脉口熱而尺寒也，秋冬爲逆，春夏爲從，治主病者。",
                    "zhushu": "春夏陽氣髙，故脉口熱，尺中寒，爲順也。十二經、十五絡，各隨左右，而有太過不足，工當尋其至應，以施鍼艾，故云治主其病者也。"
                },
                {
                    "paragraph": "帝曰：經虚絡滿何如？歧伯曰：經虚絡滿者，尺熱滿，脉口寒濇也，此春夏死，秋冬生也。",
                    "zhushu": "秋冬陽氣下，故尺中熱，脉口寒，爲順也。"
                },
                {
                    "paragraph": "帝曰：治此者奈何？歧伯曰：絡滿經虚，灸隂剌陽；經滿絡虚，剌隂灸陽。",
                    "zhushu": "以隂分主絡，陽分主經故爾。"
                },
                {
                    "paragraph": "帝曰：何謂重虚？",
                    "zhushu": "此反問前重實也。"
                },
                {
                    "paragraph": "歧伯曰：脉氣上虚尺虚，是謂重虚。",
                    "zhushu": "言尺寸脉俱虚，　新校正云：按甲乙經作脉虚，氣虚、尺虚，是謂重虚。此少一虚字，多一上字。王注言尺寸脉俱虚，則不兼氣虚也。詳前熱病。氣熱脉滿爲重實，此脉虚、氣虚，尺虚爲重虚，是脉與氣俱實爲重實，俱虚爲重虚，不但尺寸俱虚爲重虚也。"
                },
                {
                    "paragraph": "帝曰：何以治之？歧伯曰：所謂氣虚者，言無常也。尺虚者，行歩恇然。",
                    "zhushu": "寸虚，則脉動無常；尺虚，則行歩恇然不足。　新校正云：按楊上善云：氣虚者，膻中氣不定也。王謂寸虚則脉動無常，非也。"
                },
                {
                    "paragraph": "脉虚者，不象隂也。",
                    "zhushu": "不象太隂之𠉀也。何以言之？氣口者，脉之要㑹，手太隂之動也。"
                },
                {
                    "paragraph": "如此者，滑則生，濇則死也。帝曰：寒氣暴上，脉滿而實，何如？",
                    "zhushu": "言氣熱脉滿，已謂重實，滑則從，濇則逆。今氣寒脉滿，亦可謂重實乎？其於滑濇，生死逆從何如？"
                },
                {
                    "paragraph": "歧伯曰：實而滑則生，實而逆則死。",
                    "zhushu": "逆，謂濇也。新校正云：詳王氏以逆爲濇，大非。古文簡略，辭多互文，上言滑而下言逆，舉滑則從可知，言逆則濇可見，非謂逆爲濇也。"
                },
                {
                    "paragraph": "帝曰：脉實滿，手足寒，頭熱，何如？歧伯曰：春秋則生，冬夏則死。",
                    "zhushu": "大略言之，夏手足寒，非病也，是夏行冬令，夏得則冬死。冬脉實滿頭熱，亦非病也，是冬行夏令，冬得則夏亡。反冬夏以言之，則皆不死。春秋得之是病，故生死皆在時之孟月也。"
                },
                {
                    "paragraph": "脉浮而濇，濇而身有熱者死。",
                    "zhushu": "新校正云：按甲乙經移續於此，舊在後帝曰：形度、骨度、脉度、筋度，何以知其度也？下對問義不相類。王氏頗知其錯簡，而不知皇甫士安甞移附此也。今去後條，移從於此。"
                },
                {
                    "paragraph": "帝曰：其形盡滿，何如？歧伯曰：其形盡滿者，脉急大堅，尺濇而不應也。",
                    "zhushu": "形盡滿，謂四形藏盡滿也。　新校正云：按甲乙經、太素濇作滿。"
                },
                {
                    "paragraph": "如是者，故從則生，逆則死。帝曰：何謂從則生，逆則死？歧伯曰：所謂從者，手足温也；所謂逆者，手足寒也。帝曰：乳子而病熱，脉懸小者，何如？",
                    "zhushu": "懸。謂如懸物之動也。"
                },
                {
                    "paragraph": "歧伯曰：手足温則生，寒則死。",
                    "zhushu": "新校正云：按太素旡手字。楊上善云：足温氣下，故生。足寒氣不下者，逆而致死。"
                },
                {
                    "paragraph": "帝曰：乳子中風熱，喘鳴肩息者，脉何如？歧伯曰：喘鳴肩息者，脉實大也，緩則生，急則死。",
                    "zhushu": "緩，謂如縱緩，急，謂如弦張之急，非往來之緩急也。正理傷寒論曰：緩則中風。故乳子中風，脉緩則生，急則死。"
                },
                {
                    "paragraph": "帝曰：腸澼便血，何如？歧。伯曰：身熱則死，寒則生。",
                    "zhushu": "熱爲血敗，故死。寒爲榮氣在，故生也。"
                },
                {
                    "paragraph": "帝曰：腸澼下白沫，何如？歧伯曰：脉沈則生，脉浮則死。",
                    "zhushu": "隂病而見陽脉，與證相反，故死。"
                },
                {
                    "paragraph": "帝曰：腸澼下膿血，何如？歧伯曰：脉懸絶則死，滑大則生。帝曰：腸澼之屬，身不熱，脉不懸絶，何如？歧伯曰：滑大者曰生，懸濇者曰死，以藏期之。",
                    "zhushu": "肝見庚辛死，心見壬癸死，肺見丙丁死，腎見戊己死，脾見甲乙死，是謂以藏期之。"
                },
                {
                    "paragraph": "帝曰：癲疾何如？歧伯曰：脉搏大滑，乆自已，脉小堅急，死不治。",
                    "zhushu": "脉小堅急，爲隂陽病，而見隂脉，故死不治。　新校正云：按巢元方云：脉沈小急實，死不治；小牢急，亦不可治。"
                },
                {
                    "paragraph": "帝曰：癲疾之脉，虚實何如？歧伯曰：虚則可治，實則死。",
                    "zhushu": "以反證故。"
                },
                {
                    "paragraph": "帝曰：消癉虚實何如？歧伯曰：脉實大，病乆可治；脉懸小堅，病乆不可治。",
                    "zhushu": "乆病血氣衰，脉不當實大，故不可治。　新校正云：詳經言實大，病乆可治，注意以爲不可治。按甲乙經、太素、全元起本並云可治。又按巢元方云：脉數大者生，細小浮者死。又云：沈小者生，實牢大者死。"
                },
                {
                    "paragraph": "帝曰：形度、骨度、脉度、筋度，何以知其度也？",
                    "zhushu": "形度具三備經。筋度、脉度、骨度，並具在靈樞經中。此問亦合在彼經篇首，錯簡也。一經以此問爲逆從論首，非也。"
                },
                {
                    "paragraph": "帝曰：春亟治經絡，夏亟治經俞，秋亟治六府，冬則閉塞。閉塞者，用藥而少鍼石也。",
                    "zhushu": "亟，猶急也。閉塞，謂氣之門户閉塞也。"
                },
                {
                    "paragraph": "所謂少鍼石者，非癰疽之謂也。",
                    "zhushu": "冬月雖氣門閉塞，然癰疽氣烈，内作大膿，不急冩之，則爛筋腐骨，故雖冬月，亦冝鍼石以開除之。"
                },
                {
                    "paragraph": "癰疽不得頃時回，",
                    "zhushu": "所以癰疽之病，冬月猶得用鍼石者何？此病頃時回轉之閒，過而不冩，則内爛筋骨，穿通藏府。"
                },
                {
                    "paragraph": "癰不知所，按之不應手，乍來乍已，剌手太隂傍三痏與纓脉各二。",
                    "zhushu": "但覺似有癰疽之𠉀，不的知發在何處，故按之不應手也。乍來乍已，言不定痛於一處也。手太隂傍足陽明脉，謂胃部氣戶等六穴之分也。纓脉，亦足陽明脉也，近纓之脉，故曰纓脉。纓，謂冠帯也。以有左右，故云各二。"
                },
                {
                    "paragraph": "掖癰大熱，剌足少陽五，剌而熱不止，剌手心主三，剌手太隂經絡者，大骨之㑹各三。",
                    "zhushu": "大骨㑹，肩也。謂肩貞穴，在肩髃後骨解間。䧟者中。"
                },
                {
                    "paragraph": "暴癰筋緛，隨分而痛，魄汗不盡，胞氣不足，治在經俞。",
                    "zhushu": "癰若暴發，隨脉所過，筋怒緛急，肉分中痛，汗液滲泄如不盡，兼胞氣不足者，悉可以本經脉穴俞補冩之。　新校正云：按此二條，舊散在篇中，今移使相從。"
                },
                {
                    "paragraph": "腹暴滿，按之不下，取手太陽經絡者，胃之募也。",
                    "zhushu": "太陽爲手太陽也。手太陽，太陽經絡之所生，故取中脘穴，即胃之募也。中誥曰：中脘，胃募也，居蔽骨與齊中，手太陽、少陽、足陽明脉所生，故云經絡者，胃募也。　新校正云：按甲乙經云：取太陽經絡血者，則已無胃之募也等字。又楊上善注云：足太陽。其說各不同，未知孰是。"
                },
                {
                    "paragraph": "少隂俞去脊椎三寸傍五，用貟利鍼。",
                    "zhushu": "謂取足少隂俞外，去脊椎三寸，兩傍穴各五痏也。少隂俞，謂第十四椎下兩傍，腎之俞也。　新校正云：按甲乙經云：用貟利鍼，剌已，如食頃，乆立已，必視其經之過於陽者，數剌之。"
                },
                {
                    "paragraph": "霍亂，剌俞傍五，",
                    "zhushu": "霍亂者，取少隂俞傍志室穴。　新校正云：按楊上善云：剌主霍亂，輸傍五，取之。"
                },
                {
                    "paragraph": "足陽明及上傍三。",
                    "zhushu": "足陽明，言胃俞也。取胃俞，兼取少隂俞外兩傍向上第三穴，則胃倉穴也。"
                },
                {
                    "paragraph": "剌癎驚脉五，",
                    "zhushu": "謂陽陵泉，在膝上外䧟者中也。"
                },
                {
                    "paragraph": "鍼手太隂各五，剌經太陽五，剌手少隂經絡傍者一，足陽明一，上踝五寸，剌三鍼。",
                    "zhushu": "經太陽，謂足太陽也。手太隂五，謂魚際穴，在手大指本節後内側散脉。經太陽五，謂承山穴，在足腨腸下分肉閒䧟者中也。手少隂經絡傍者，謂支正穴，在腕後，同身寸之五寸骨上亷肉分，開手太陽絡，別走少隂者。足陽明一者，謂解谿穴，在足腕上䧟者中也。上踝五寸，謂足少陽絡光明穴。按内經、明堂、中誥、圖經悉主霍亂，各具明文。　新校正云：按別本注云：悉不主霍亂，未詳所謂。又按甲乙經、太素剌癎驚脉五至，此爲剌驚癎，王注爲剌霍亂者，王注非也。"
                },
                {
                    "paragraph": "凡治消癉、仆擊、偏枯、痿厥、氣滿、發逆，肥貴人，則髙梁之疾也。隔塞閉絶，上下不通，則暴憂之病也。暴厥而聾，偏塞閉不通，内氣暴薄也。不從内外，中風之病，故瘦留著也。蹠跛，寒風濕之病也。",
                    "zhushu": "消，謂内消。癉，謂伏熱。厥，謂氣逆。髙，膏也。梁，粱字也。蹠，謂足也。夫肥者令人熱中，甘者令人中滿。故熱氣内薄，發爲消渇。偏枯，氣滿逆也。逆者，謂違背常𠉀。與平人異也。然愁憂者，氣閉塞而不行，故隔塞否閉，氣脉斷絶。而上下不通也。氣固於内，則大小便道偏，不得通泄也。何者？藏府氣不化，禁固而不宣散故爾也。外風中人。伏藏不去。則陽氣内受，爲熱外燔。肌肉消爍。故留薄肉分消瘦，而皮膚著於筋骨也。濕勝於足。則筋不利。寒勝於足。則攣急。風濕寒勝。則衞氣結聚。衞氣結聚則肉痛。故足跛而不可履也。"
                },
                {
                    "paragraph": "黄帝曰：黃疸，暴痛，癲疾、厥狂，乆逆之所生也。五藏不平，六府閉塞之所生也。頭痛耳鳴，九竅不利，腸胃之所生也。",
                    "zhushu": "足之三陽，從頭走足，然乆厥逆而不下行，則氣怫積於上焦，故爲黃疸、暴痛、癲狂、氣逆矣。食飲失冝，吐利過節，故六府閉塞，而令五藏之氣不和平也。腸胃否塞，則氣不順序，氣不順序，則上下中外互相勝負，故頭痛耳鳴，九竅不利也。",
                    "type": 2
                },
                {
                    "paragraph": "通平虚實論：恇。",
                    "zhushu": "去王切。"
                },
                {
                    "paragraph": "痏。",
                    "zhushu": "榮羙切。"
                },
                {
                    "paragraph": "蹠。",
                    "zhushu": "之石切。"
                }
            ]
        },
        {
            "name": "太隂陽明論篇第二十九",
            "paragraphs": [
                {
                    "paragraph": "太隂陽明論篇第二十九",
                    "zhushu": "新校正云：按全元起本在第四卷。",
                    "type": 1
                },
                {
                    "paragraph": "黃帝問曰：太隂陽明爲表裏，脾胃脉也，生病而異者，何也？",
                    "zhushu": "脾胃藏府，皆合於土，病生而異，故問不同。"
                },
                {
                    "paragraph": "歧伯對曰：隂陽異位，更虚更實，更逆更從，或從内，或從外，所從不同，故病異名也。",
                    "zhushu": "脾藏爲隂，胃府爲陽，陽脉下行，隂脉上行，陽脉從外，隂脉從内，故言所從不同，病異名也。　新校正云：按楊上善云：春夏陽明爲實，太隂爲虚；秋冬太隂爲實，陽明爲虚。即更實更虚也。春夏太隂爲逆，陽明爲從；秋冬陽明爲逆，太隂爲從。即更逆更從也。"
                },
                {
                    "paragraph": "帝曰：願聞其異狀也。歧伯曰：陽者天氣也，主外；隂者地氣也，主内。",
                    "zhushu": "是所謂隂陽異位也。"
                },
                {
                    "paragraph": "故陽道實，隂道虚。",
                    "zhushu": "是所謂更實更虚也。"
                },
                {
                    "paragraph": "故犯賊風虚邪者，陽受之；食飲不節，起居不時者，隂受之。",
                    "zhushu": "是所謂或從内，或從外也。"
                },
                {
                    "paragraph": "陽受之則入六府，隂受之則入五藏。入六府則身熱不時卧，上爲喘呼；入五藏則䐜滿閉塞，下爲飱泄，乆爲腸澼。",
                    "zhushu": "是所謂所從不同，病異名也。"
                },
                {
                    "paragraph": "故喉主天氣，咽主地氣。故陽受風氣，隂受濕氣。",
                    "zhushu": "同氣相求爾。"
                },
                {
                    "paragraph": "故隂氣從足上行至頭，而下行循臂至指端；陽氣從手上行至頭，而下行至足。",
                    "zhushu": "是所謂更逆更從也。靈樞經曰：手之三隂，從藏走手；手之三陽，從手走頭；足之三陽，從頭走足；足之三隂，從足走腹。所行而異，故更逆更從也。"
                },
                {
                    "paragraph": "故曰：陽病者，上行極而下隂病者，下行極而上，",
                    "zhushu": "此言其大凡爾。然足少隂脉下行，則不同諸隂之氣也。"
                },
                {
                    "paragraph": "故傷於風者，上先受之；傷於濕者，下先受之。",
                    "zhushu": "陽氣炎上，故受風，隂氣潤下，故受濕，蓋同氣相合爾。"
                },
                {
                    "paragraph": "帝曰：脾病而四支不用，何也？歧伯曰：四支皆稟氣於胃，而不得至經。",
                    "zhushu": "新校正云：按太素至經作徑至。楊上善云：胃以水穀資四支，不能徑至，四支要因於脾，得水榖津腋，營衞於四支。"
                },
                {
                    "paragraph": "必因於脾，乃得禀也。",
                    "zhushu": "脾氣布化水穀精液，四支乃得以禀受也。"
                },
                {
                    "paragraph": "今脾病不能爲胃行其津液，四支不得稟水榖氣，氣日以衰，脉道不利，筋骨肌肉，皆無氣以生，故不用焉。帝曰：脾不主時，何也？",
                    "zhushu": "肝主春，心主夏，肺主秋，腎主冬，四藏皆有正應，而脾無正主也。"
                },
                {
                    "paragraph": "歧伯曰：脾者，土也，治中央，常以四時長四藏，各十八日寄治，不得獨主於時也。脾藏者，常著胃土之精也。土者，生萬物而法天地，故上下至頭足，不得主時也。",
                    "zhushu": "治，主也。著，謂常約著於胃也。土氣於四時之中，各於季終寄王十八日，則五行之氣各王七十二日，以終一歳之日矣。外主四季則在人，内應於手足也。"
                },
                {
                    "paragraph": "帝曰：脾與胃以膜相連耳，",
                    "zhushu": "新校正云：按太素作以募相逆。楊上善云：脾隂胃陽，脾内胃外，其位各異，故相逆也。"
                },
                {
                    "paragraph": "而能爲之行其津液，何也？歧伯曰：足太隂者，三隂也，其脉貫胃屬脾絡嗌，故太隂爲之行氣於三隂。陽明者表也，",
                    "zhushu": "胃是脾之表也。"
                },
                {
                    "paragraph": "五藏六府之海也，亦爲之行氣於三陽。藏府各因其經，而受氣於陽明，故爲胃行其津液。四支不得稟水榖氣，日以益衰，隂道不利，筋骨肌肉無氣以生，故不用焉。",
                    "zhushu": "又復明脾主四支之義也。",
                    "type": 2
                },
                {
                    "paragraph": "太隂陽明論閉塞",
                    "zhushu": "。蘇則切。"
                }
            ]
        },
        {
            "name": "陽明脉解篇第三十",
            "paragraphs": [
                {
                    "paragraph": "陽明脉解篇第三十",
                    "zhushu": "新校正云：按全元起本在第三卷。",
                    "type": 1
                },
                {
                    "paragraph": "黃帝問曰：足陽明之脉病，惡人與火，聞木音則惕然而驚，鐘鼔不爲動，聞木音而驚，何也？願聞其故。",
                    "zhushu": "前篇言入六府則身熱不時卧，上爲喘呼。然陽明者，胃脉也，今病不如前篇之𣅀，而反聞木音而驚，故問其異也。"
                },
                {
                    "paragraph": "歧伯對曰：陽明者，胃脉也，胃者，土也，故聞木音而驚者，土惡木也。",
                    "zhushu": "隂陽書曰：木剋土，故土惡木也。"
                },
                {
                    "paragraph": "帝曰：善。其惡火何也？歧伯曰：陽明主肉，其脉",
                    "zhushu": "新校正云：按甲乙經，脉作肌。"
                },
                {
                    "paragraph": "血氣盛，邪客之則熱，熱甚則惡火。帝曰：其惡人何也？歧伯曰：陽明厥則喘而惋，惋則惡人。",
                    "zhushu": "惋熱内鬱，故惡人耳。新校正云：按脉解云：欲獨閉戸牖而處，何也？隂陽相搏，陽盡隂盛，故獨閉戶牖而處。"
                },
                {
                    "paragraph": "帝曰：或喘而死者，或喘而生者，何也？歧伯曰：厥逆連藏則死。連經則生。",
                    "zhushu": "經，謂經脉。藏，謂五神藏。所以連藏則死者，神去故也。"
                },
                {
                    "paragraph": "帝曰：善。病甚則棄衣而走，登髙而歌，或至不食數日，踰垣上屋，所上之處，皆非其素所能也，病反能者，何也？",
                    "zhushu": "素，本也。踰垣，謂驀牆也。怪其稍異於常。"
                },
                {
                    "paragraph": "歧伯曰：四支者，諸陽之本也，陽盛則四支實，實則能登髙也。",
                    "zhushu": "陽受氣於四支，故四支爲諸陽之本也。　新校正云：按脉解云：隂陽爭而外并於陽。"
                },
                {
                    "paragraph": "帝曰：其棄衣而走者，何也？",
                    "zhushu": "棄不用也。"
                },
                {
                    "paragraph": "歧伯曰：熱盛於身，故棄衣欲走也。帝曰：其妄言罵詈，不避親踈而歌者，何也？歧伯曰：陽盛則使人妄言罵詈，不避親踈，而不欲食，不欲食，故妄走也。",
                    "zhushu": "足陽明胃脉，下膈，屬胃絡脾。足太隂脾脉，入腹，屬脾絡胃，上膈俠咽，連舌本，散舌下，故病如是。",
                    "type": 2
                },
                {
                    "paragraph": "隂陽脉解論：惋。",
                    "zhushu": "烏貫切。"
                },
                {
                    "paragraph": "踰。",
                    "zhushu": "音于。"
                }
            ]
        },
        {
            "name": "熱論篇第三十一",
            "paragraphs": [
                {
                    "paragraph": "熱論篇第三十一",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黃帝問曰：今夫熱病者，皆傷寒之類也。或愈或死，其死皆以六七日之閒，其愈皆以十日以上者，何也？不知其解，願聞其故。",
                    "zhushu": "寒者，冬氣也。冬時嚴寒，萬類深藏，君子固宻，不傷於寒，觸冐之者，乃名傷寒。其傷於四時之氣，皆能爲病。以傷寒爲毒者，最乘殺厲之氣，中而即病，名曰傷寒。不即病者，寒毒藏於肌膚，至夏至前，變爲温病，夏至後變爲熱病。然其發起，皆爲傷寒致之。故曰：熱病者，皆傷寒之類也。　新校正云：按傷寒論云：至春變爲温病，至夏變爲暑病。與王注異。王注本素問爲說，傷寒論本隂陽大論爲說，故此不同。"
                },
                {
                    "paragraph": "歧伯對曰：巨陽者，諸陽之屬也。",
                    "zhushu": "巨，大也。太陽之氣，經絡氣血，榮衛於身，故諸陽氣皆所宗屬。"
                },
                {
                    "paragraph": "其脉連於風府，",
                    "zhushu": "風府，穴名也。在項上入髪際，同身寸之一寸宛宛中是。"
                },
                {
                    "paragraph": "故爲諸陽主氣也。",
                    "zhushu": "足太隂脉浮，氣之在頭中者，凡五行，故統主諸陽之氣。"
                },
                {
                    "paragraph": "人之傷於寒也，則爲病熱，熱雖甚不死。",
                    "zhushu": "寒毒薄於肌膚。陽氣不得散發。而内怫結。故傷寒者反爲病熱。"
                },
                {
                    "paragraph": "其兩感於寒而病者，必不免於死。",
                    "zhushu": "藏府相應而俱受寒，謂之兩感。"
                },
                {
                    "paragraph": "帝曰：願聞其狀。",
                    "zhushu": "謂非兩感。者之形證。"
                },
                {
                    "paragraph": "歧伯曰：傷寒一日，巨陽受之，",
                    "zhushu": "三陽之氣，太陽脉浮，脉浮者，外在於皮毛，故傷寒一日，太陽先受之。"
                },
                {
                    "paragraph": "故頭項痛，腰脊強。",
                    "zhushu": "上文云其脉連於風府，略言也。細而言之者，足太陽脉從巔入絡腦，還出别下項，循肩髆内，俠脊抵𦝫中，故頭項痛，𦝫脊強。　新校正云：按甲乙經及太素作頭項與𦝫脊皆痛。"
                },
                {
                    "paragraph": "二日，陽明受之，",
                    "zhushu": "以陽感熱，同氣相求，故自太陽入陽明也。"
                },
                {
                    "paragraph": "陽明主肉，其脉俠鼻絡於目，故身熱目疼而鼻乾，不得卧也。",
                    "zhushu": "身熱者，以肉受邪，胃中熱煩，故不得卧，餘隨脉絡之所生也。"
                },
                {
                    "paragraph": "三日，少陽受之，少陽主膽，",
                    "zhushu": "新校正云：按全元起本，膽作骨。元起注云：少陽者，肝之表，肝𠉀筋，筋㑹於骨，是少陽之氣所榮，故言主於骨。甲乙經、太素等並作骨。"
                },
                {
                    "paragraph": "其脉循脇絡於耳，故胷脇痛而耳聾。三陽經絡皆受其病，而未入於藏者，故可汗而已。",
                    "zhushu": "以病在表，故可汗也。　新校正云：按全元起云：藏作府。元起注云：傷寒之病，始入於皮膚之腠理，漸勝於諸陽，而未入府，故須汗發其寒熱而散之。太素亦作府。"
                },
                {
                    "paragraph": "四日，太隂受之，",
                    "zhushu": "陽極而隂受也。"
                },
                {
                    "paragraph": "太隂脉布胃中，絡於嗌，故腹滿而嗌乾。五日，少隂受之，少隂脉貫腎絡於肺，繫舌本，故口燥舌乾而渇。六日，厥隂受之，厥隂脉循隂器而絡於肝，故煩滿而囊縮。三隂三陽，五藏六府皆受病，榮衛不行，五藏不通，則死矣。",
                    "zhushu": "死，猶嘶也，言精氣皆嘶也。是故其死皆病六七日間者，以此也。"
                },
                {
                    "paragraph": "其不兩感於寒者，七日，巨陽病衰，頭痛少愈。",
                    "zhushu": "邪氣漸退。經氣漸和。故少愈。"
                },
                {
                    "paragraph": "八日，陽明病衰，身熱少愈。九日，少陽病衰，耳聾微聞。十日，太隂病衰。腹減如故，則思飲食。十一日，少隂病衰，渴止不滿，舌乾已而嚏。十二日，厥隂病衰，囊縱，少腹微下，大氣皆去，病日已矣。",
                    "zhushu": "大氣，謂大邪之氣也。是故其愈皆病十日已上者，以此也。"
                },
                {
                    "paragraph": "帝曰：治之柰何？歧伯曰：治之各通其藏脉，病日衰已矣。其未滿三日者，可汗而已。其滿三日者，可泄而已。",
                    "zhushu": "此言表裏之大體也。正理傷寒論曰：脉大浮數，病爲在表，可發其汗；脉細沈數，病在裏，可下之。由此，則雖日過多，但有表證，而脉大浮數，猶冝發汗；日數雖少，即有裏證，而脉沈細數，猶冝下之。正應隨脉證以汗下之。"
                },
                {
                    "paragraph": "帝曰：熱病已愈，時有所遺者，何也？",
                    "zhushu": "邪氣衰去不盡，如遺之在人也。"
                },
                {
                    "paragraph": "歧伯曰：諸遺者，熱甚而強食之，故有所遺也。若此者，皆病已衰而熱有所藏，因其榖氣相薄，兩熱相合，故有所遺也。帝曰：善。治遺柰何？歧伯曰：視其虚實，調其逆從，可使必已矣。",
                    "zhushu": "審其虚實而補冩之，則必已。"
                },
                {
                    "paragraph": "帝曰：病熱當何禁之？歧伯曰：病熱少愈，食肉則復，多食則遺，此其禁也。",
                    "zhushu": "是所謂戒食勞也。熱雖少愈，猶未盡除。脾胃氣虚，故未能消化。肉堅食駐，故熱復生。復，謂復舊病也。"
                },
                {
                    "paragraph": "帝曰：其病兩感於寒者，其脉應與其病形何如？歧伯曰：兩感於寒者，病一日，則巨陽與少隂俱病，則頭痛口乾而煩滿；",
                    "zhushu": "新校正云：按傷寒論云：煩滿而渇。"
                },
                {
                    "paragraph": "二日，則陽明與太隂俱病，則腹滿身熱，不欲食，譫言；",
                    "zhushu": "譫言，謂妄謬而不次也。新校正云：按楊上善云：多言也。"
                },
                {
                    "paragraph": "三日，則少陽與厥隂俱病，則耳聾囊縮而厥。水漿不入，不知人，六日死。",
                    "zhushu": "巨陽與少隂爲表裏。陽明與太隂爲表裏。少陽與厥隂爲表裏。故兩感寒氣。同受其邪。"
                },
                {
                    "paragraph": "帝曰：五藏已傷，六府不通，榮衞不行，如是之後，三日乃死，何也？歧伯曰：陽明者，十二經脉之長也。其血氣盛，故不知人，三日，其氣乃盡，故死矣。",
                    "zhushu": "以上承氣海，故三日氣盡乃死。"
                },
                {
                    "paragraph": "凡病傷寒而成温者，先夏至日者爲病温，後夏至日者爲病暑。暑當與汗皆出，勿止。",
                    "zhushu": "此以熱多少盛衰而爲義也。陽熱未盛，爲寒所制，故爲病曰温。陽熱大盛，寒不能制，故爲病曰暑。然暑病者，當與汗之令愈，勿反止之，令其甚也。　新校正云：按凡病傷寒已下，全元起本在竒病論中，王氏移於此。楊上善云：冬傷於寒輕者，夏至以前發爲温病；冬傷於寒甚者，夏至以後發爲暑病。",
                    "type": 2
                },
                {
                    "paragraph": "熱論譫。",
                    "zhushu": "之閻切，多言也。"
                },
                {
                    "paragraph": "怫。",
                    "zhushu": "音弗。"
                }
            ]
        },
        {
            "name": "剌熱篇第三十二",
            "paragraphs": [
                {
                    "paragraph": "剌熱篇第三十二",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "肝熱病者，小便先黃，腹痛多卧，身熱。",
                    "zhushu": "肝之脉，環隂器，抵少腹而上，故小便不通，先黃，腹痛多卧也。寒薄生熱，身故熱焉。"
                },
                {
                    "paragraph": "熱爭，則狂言及驚，脇滿痛，手足躁，不得安卧。",
                    "zhushu": "經絡雖已受熱，而神藏猶未納邪，邪正相薄，故云爭也。餘爭同之。又肝之脉，從少腹上俠胃，貫鬲，布脇肋，循喉嚨之後，絡舌本，故狂言脇滿痛也。肝性靜而主驚駭，故病則驚，手足躁擾，卧不得安。"
                },
                {
                    "paragraph": "庚辛甚，甲乙大汗，氣逆則庚辛死，",
                    "zhushu": "肝主木，庚辛爲金，金剋木，故甚死於庚辛也。甲乙爲木，故大汗於甲乙。"
                },
                {
                    "paragraph": "剌足厥隂、少陽。",
                    "zhushu": "厥隂，肝脉。少陽，膽脉。"
                },
                {
                    "paragraph": "其逆則頭痛貟貟，脉引衝頭也。",
                    "zhushu": "肝之脉，自舌本循喉嚨之後，上出額，與督脉㑹於巔，故頭痛貟貟然，脉引衝於頭中也。貟貟，謂似急也。"
                },
                {
                    "paragraph": "心熱病者，先不樂，數日乃熱。",
                    "zhushu": "夫所以任治於物者，謂心病氣入於經絡，則神不安治，故先不樂，數日乃熱也。"
                },
                {
                    "paragraph": "熱爭，則卒心痛，煩悶善嘔，頭痛，靣赤，無汗。",
                    "zhushu": "心手少隂脉，起於心中，其支別者，從心系上俠咽；小腸之脉直行者，循咽下鬲抵胃；其支別者，從缺盆循頸上頰，至目外眥。故卒心痛，煩悶善嘔，頭痛面赤也。心在液爲汗，今病熱，故無汗以出。　新校正云：按甲乙經外眥作兊眥，王注厥論亦作兊眥，外當作兊。"
                },
                {
                    "paragraph": "壬癸甚，丙丁大汗，氣逆則壬癸死。",
                    "zhushu": "心主火，壬癸爲水，水滅火，故甚死於壬癸也。丙丁爲火，故大汗於丙丁。氣逆之證，經闕其文。"
                },
                {
                    "paragraph": "剌手少隂、太陽。",
                    "zhushu": "少隂，心脉、太陽。小腸脉。"
                },
                {
                    "paragraph": "脾熱病者，先頭重頰痛，煩心，顔靑欲嘔，身熱。",
                    "zhushu": "胃之脉，起於鼻，交頞中，下循鼻外，入上齒中，還出俠口環脣，下交承漿，却循頥後下亷，出大迎，循頰車，上耳前，過客主人，循髪際，至額顱，故先頭重頰痛顔青也。脾之脉，支别者，復從胃别上鬲，注心中；其直行者，上鬲俠咽，故煩心欲嘔而身熱也。新校正云：按甲乙經、太素云：脾熱病者，先頭重顔痛。無顔青二字也。"
                },
                {
                    "paragraph": "熱爭則𦝫痛不可用俛仰，腹滿泄，兩頷痛，",
                    "zhushu": "胃之脉，支别者，起胃下口，循腹裏，下至氣街中，而合，以下髀。氣街者，腰之前，故腰痛也。脾之脉入腹，屬脾絡胃，又胃之脉，自交承漿，却循頥後下廉，出大迎，循頰車，故腹滿泄而兩頷痛。"
                },
                {
                    "paragraph": "甲乙甚，戊巳大汗，氣逆則甲乙死。",
                    "zhushu": "脾主土，甲乙爲木，木伐土，故甚，死於甲乙也。戊巳　爲土，故大汗於戊巳。氣逆之證，經所未論。"
                },
                {
                    "paragraph": "剌足太隂、陽明。",
                    "zhushu": "太隂，脾脉、陽明，胃脉。　新校正云：按甲乙經熱病下篇云：病先頭重顔痛，煩心，身熱，熱爭，則腰痛，不可用，俛仰，腹滿，兩頷痛，其暴泄，善飢而不欲食，善噫，熱中，足淸，腹脹，食不化，善嘔，泄有膿血，苦嘔無所出，先取三里，後取太白、章門。"
                },
                {
                    "paragraph": "肺熱病者，先淅然厥，起毫毛，惡風寒，舌上黃，身熱。",
                    "zhushu": "肺主皮膚，外養於毛，故熱中之，則先淅然惡風寒，起毫毛也。肺之脉起於中焦，下絡大腸，還循胃口。今肺熱入胃，胃熱上升，故舌上黄而身熱。"
                },
                {
                    "paragraph": "熱爭，則喘欬，痛走胷膺背，不得大息，頭痛不堪，汗出而寒。",
                    "zhushu": "肺居鬲上，氣主胷膺，復在變動爲欬，又藏氣而主呼吸，背復爲胷中之府，故喘欬，痛走胷膺背，不得大息也。肺之絡脉，上㑹耳中，今熱氣上熏，故頭痛不堪，汗出而寒。"
                },
                {
                    "paragraph": "丙丁甚，庚辛大汗，氣逆則丙丁死。",
                    "zhushu": "肺主金，丙丁爲火，大爍金，故甚，死於丙丁也。庚辛爲金，故大汗於庚辛也。氣逆之證，經闕未書。"
                },
                {
                    "paragraph": "剌手太隂、陽明，出血如大豆立已。",
                    "zhushu": "太隂，肺脉。陽明，大腸脉。當視其絡脉盛者，乃剌而出之。"
                },
                {
                    "paragraph": "腎熱病者，先腰痛䯒痠，苦渇數飲，身熱。",
                    "zhushu": "膀胱之脉，從肩髆内俠脊抵腰中。又腰爲腎之府，故先腰痛也。又腎之脉，自循内踝之後，上腨内，出膕内廉。又直行者，從腎上貫肝鬲，入肺中，循喉嚨，俠舌本，故䯒痠，苦渇，數飲，身熱。"
                },
                {
                    "paragraph": "熱爭，則項痛而強，䯒寒且痠，足下熱，不欲言，",
                    "zhushu": "膀胱之脉，從腦出，别下項。又腎之脉，起於小指之下，斜趨足心，出於然骨之下，循内踝之後，别入跟中，以上䯒内。又其直行者，從腎上貫肝鬲，入肺中，循喉嚨，俠舌本。故項痛而強，䯒，寒且痠，足下熱，不欲言也。　新校正云：按甲乙經，然骨作然谷。"
                },
                {
                    "paragraph": "其逆則項痛貟貟澹澹然，",
                    "zhushu": "腎之筋，循脊内俠膂，上至項，結于枕骨，與膀胱之筋合。膀胱之脉，又並下于項，故項痛貟貟然也。澹澹，爲似欲不定也。"
                },
                {
                    "paragraph": "戊巳甚，壬癸大汗，氣逆則戊己死。",
                    "zhushu": "腎主水，戊巳爲土，土刑水，故甚死於戊巳也。壬癸爲水，故大汗於壬癸也。"
                },
                {
                    "paragraph": "剌足少隂、太陽。",
                    "zhushu": "少隂，腎脉。太陽，膀胱脉。"
                },
                {
                    "paragraph": "諸汗者，至其所勝日，汗出也。",
                    "zhushu": "氣王日爲所勝，王則勝邪，故各當其王日汗。"
                },
                {
                    "paragraph": "肝熱病者，左頰先赤；",
                    "zhushu": "肝氣合木，木氣應春，南面正理之，則其左頰也。"
                },
                {
                    "paragraph": "心熱病者，顔先赤；",
                    "zhushu": "心氣合火，火，氣炎上，指象明候，故𠉀於顔。顔，額也。"
                },
                {
                    "paragraph": "脾熱病者，鼻先赤；",
                    "zhushu": "脾氣合土，土王於中，鼻處面中，故占鼻也。"
                },
                {
                    "paragraph": "肺熱病者，右頰先赤；",
                    "zhushu": "肺氣合金，金氣應秋，南面正理之，則其右頰也。"
                },
                {
                    "paragraph": "腎熱病者，頥先赤。",
                    "zhushu": "腎氣合水，水惟潤下，指象明𠉀，故𠉀於頥也。"
                },
                {
                    "paragraph": "病雖未發，見赤色者剌之，名曰治未病。",
                    "zhushu": "聖人不治已病治未病，不治已亂治未亂，此之謂也。"
                },
                {
                    "paragraph": "熱病從部所起者，至期而已。",
                    "zhushu": "期，爲大汗日也。如肝甲乙，心丙丁，脾戊巳，肺庚辛，腎壬癸，是爲期日也。"
                },
                {
                    "paragraph": "其剌之反者，三周而已，",
                    "zhushu": "反，謂反取其氣也。如肝病剌脾，脾病剌腎，腎病剌心，心病剌肺，肺病剌肝者，皆是反剌五藏之氣也。三周，謂三周於三隂三陽之脉狀也。又太陽病而剌冩陽明，陽明病而剌冩少陽，少陽病而剌冩太隂，太隂病而剌冩少隂，少隂病而剌冩厥隂，如此則爲反取三隂三陽之脉氣也。"
                },
                {
                    "paragraph": "重逆則死。",
                    "zhushu": "先剌已反，病氣流傳，又反剌之，是爲重逆。一逆剌之，尚至三周乃已，況其重逆而得生邪。"
                },
                {
                    "paragraph": "諸當汗者，至其所勝日，汗大出也。",
                    "zhushu": "王則勝邪，故各當其王日汗。新校正云：按此條文注二十四字，與前文重複，當從刪去。甲乙經、太素亦不重出。"
                },
                {
                    "paragraph": "諸治熱病，以飲之寒水乃剌之，必寒衣之，居止寒處，身寒而止也。",
                    "zhushu": "寒水在胃，陽氣外盛，故飲寒乃剌。熱退則涼生，故身寒而止針。"
                },
                {
                    "paragraph": "熱病先胷脇痛，手足躁，剌足少陽，補足太隂。",
                    "zhushu": "此則舉正取之例。然足少陽木病，而冩足少陽之木氣，補足太隂之土氣者，恐木傳於土也。胷脇痛，丘虚主之。丘虚在足外踝下，如前䧟者，中足少陽脉之所過也，剌可入同身寸之五分，留七呼，若灸者，可灸三壯。熱病手足躁，經無所主治之㫖。然𥙷足太陰之脉，當於井榮取之也。　新校正云：詳足太隂，全元起本及太素作手太隂。楊上善云：手太隂上屬肺，從肺出腋下，故胷脇痛。又按靈樞經云：熱病而胸脇痛，手足躁，取之筋間，以第四鍼索筋於肝，不得，索之於金。金，肺也。以此決知作手太隂者爲是。"
                },
                {
                    "paragraph": "病甚者爲五十九剌。",
                    "zhushu": "五十九剌者，謂頭上五行行五者，以越諸陽之熱逆也；大杼、膺俞、缺盆、背俞，此八者，以冩胷中之熱也；氣街、三里、巨虚、上下廉，此八者，以寫胃中之熱也；雲門、髃骨、委中、髓空，此八者，以冩四支之熱也；五藏俞傍五，此十者，以冩五藏之熱也。凡此五十九穴者，皆熱之左右也，故病甚則爾刺之。然頭上五行者，當中行，謂上星、顖㑹、前頂、百㑹、後頂。次兩傍，謂五處、承光、通天、絡却、玉枕。又刺兩傍，謂臨泣、目䆫、正營、承靈、腦空也。上星在顱上，直鼻中央，入髪際。同身寸之一寸。䧟者，中容豆，剌，可入。同身寸之四分。　新校正云：按甲乙經四分作三分，水熱穴論注亦作三分，詳此注下文云刺如上星法。又云剌如顖㑹法。既有二法。則當依甲乙經及水熱穴論注。上星剌入三分。顖㑹剌入四分。顖㑹在上星後。同身寸之一寸。䧟者，剌如上星法。前頂在顖㑹後。同身寸之一寸五分。骨間䧟者中，剌如顖㑹法。百㑹在前頂後。同身寸之一寸五分，頂中央旋毛中，䧟容指，督脉、足太陽脉之交㑹，剌如上星法。後頂在百㑹後，同身寸之一寸五分，枕骨上，刺如顖㑹法。然是五者，皆督脉氣所發也。上星留六呼，若灸者，並灸五壯。次兩傍穴：五處，在上星兩傍，同身寸之一寸五分，承光在五處後，同身寸之一寸。通天在承光後，同身寸之一寸五分。絡却在通天後。同身寸之一寸五分。玉枕在絡却後，同身寸之七分。然是五者。並足太陽脉氣所發。剌可入同身寸之三分。五處。通天各留七呼。絡却留五呼。玉枕留三呼。若灸者，可灸三壯。　新校正云：按甲乙經，承光不可灸。玉枕刺入二分。　又次兩傍。臨泣，在頭直目上入髪際，同身寸之五分。足太陽、少陽、陽維三脉之㑹。目䆫、正營，遞相去同身寸之一寸。承靈、腦空，遞相去同身寸之一寸五分。然是五者，並足少陽、陽維二脉之㑹。腦空一穴，剌可入同身寸之四分，餘並可刺入。同身寸之三分。臨泣，留七呼，若灸者，可灸五壯。大杼，在項第一椎下兩傍相去各同身寸之一寸半，䧟者，中督脉别絡，足太陽、手太陽三脉氣之㑹，剌可入同身寸之三分，留七呼，若灸者，可灸五壯。　新校正云：按甲乙經作七壯，氣穴注作七壯。刺瘧注、熱穴注作五壯。膺俞者，膺中俞也，正名中府，在胷中行兩傍，相去同身寸之六寸，雲門下一寸，乳上三肋閒，動脉應手，䧟者中，仰而取之。手足太隂脉之㑹，刺可入同身寸之三分，留五呼，若灸者，可灸五壯。缺盆在肩上横骨䧟者中，手陽明脉氣所發，剌可入，同身寸之二分，留七呼，若灸者，可灸三壯。背俞當是風門。熱府。在第二椎下兩傍，各同身寸之一寸半，督脉足太陽之㑹，剌可入，同身寸之五分，留七呼，若灸者，可灸五壯，驗今明堂、中誥、圖經不言背俞，未詳果何處也。　新校正云：按王注水熱穴論，以風門、熱府爲背俞，又注氣穴論，以大杼爲背俞。此注云未詳，三注不同，蓋疑之也。　氣街在腹齊下，橫骨兩端，鼠鼷上，同身寸之一寸，動應手，足陽明脉氣所發，剌可入，同身寸之三分，留七呼，若灸者，可灸五壯。三里在膝下。同身寸之三寸，䯒外廉兩筋肉分間，足陽明脉之所入也，剌可入，同身寸之一寸，留七呼，若灸者，可灸三壯。巨虚上廉，足陽明與大腸合，在三里下。同身寸之三寸，足陽明脉氣所發，剌可入，同身寸之八分，若灸者，可灸三壯。巨虚下廉，足陽明與小腸合，在上廉下。同身寸之三寸，足陽明脉氣所發，刺可入，同身寸之三分，若灸者，可灸三壯。雲門在巨骨下，胷中行兩傍，　新校正云：按氣穴論注胷中行兩傍作俠任脉傍横去任脉，文雖異，穴之處所則同。　相去同身寸之六寸，動脉應手，中府當其下。同身寸之一寸，雲門手太隂脉氣所發，舉臂取之，剌可入，同身寸之七分，若灸者，可灸五壯，驗。今明堂、中誥圖經不載髃骨穴，尋其穴以冩四支之熱，恐是肩髃穴，穴在肩端兩骨間，手陽明蹻脉之㑹，剌可入，同身寸之六分，留六呼，若灸者，可灸三壯。委中在足膝後屈處，膕中央約文中動脉。新校正云：詳委中穴與氣穴注、骨空注、剌瘧論注，并此王氏四處注之，彼三注無足膝後屈處五字，與此注異者，非實有異，蓋注有詳略爾。　足太陽脉之所入也，刺可入，同身寸之五分，留七呼，若灸者，可灸三壯。髓空者，正名腰俞，在脊中第二十一椎節下間，督脉氣所發，剌可入，同身寸之二分。　新校正云：按甲乙經作二寸，水熱穴論注亦作二寸，氣府論注、骨空論注作一分，　留七呼，若灸者，可灸三壯。五藏俞傍五者，謂魄戶、神堂、魂門、意舍、志室五穴也，在俠脊兩傍，各相去同身寸之三寸，並足太陽脉氣所發也。魄户在第三椎下兩傍，正坐取之，剌可入，同身寸之五分，若灸者，可灸五壯。神堂在第五椎下兩傍，剌可入，同身寸之三分，若灸，者可灸五壯，魂門在第九椎下兩傍，正坐取之，剌可入，同身寸之五分，若灸者，可灸三壯。意舍在第十一椎下兩傍，正坐取之，剌可入同身寸之五分，若灸者，可灸三壯。志室在第十四椎下兩傍，正坐取之，剌可入同身寸之五分，若灸者，可灸三壯，是所謂此經之五十九剌法也。若鍼經所指五十九剌。則殊與此經不同。雖俱治熱病之要穴。然合用之理全向背。猶當以病𠋫形證所應經法。即隨所證而剌之。"
                },
                {
                    "paragraph": "熱病始手臂痛者，剌手陽明、太隂，而汗出止。",
                    "zhushu": "手臂痛，列缺主之。列缺者，手太隂之絡，去腕上同身寸之一寸半，別走陽明者也，剌可入同身寸之三分，留三呼，若灸者，可灸五壯。欲出汗，商陽主之。商陽者，手陽明脉之井，在手大指次指内側，去爪甲角如韭葉，手陽明脉之所出也，剌可入同身寸之一分，留一呼，若灸者，可灸三壯。"
                },
                {
                    "paragraph": "熱病始於頭首者，剌項太陽，而汗出止。",
                    "zhushu": "天柱主之。天柱在俠項後髮際，大筋外廉䧟者中，足太陽脉氣所發，剌可入同身寸之二分，留六呼，若灸者，可灸三壯。"
                },
                {
                    "paragraph": "熱病始於足脛者，剌足陽明，而汗出止。",
                    "zhushu": "新校正云：按此條素問本無，太素亦無，今按甲乙經添入。"
                },
                {
                    "paragraph": "熱病先身重骨痛，耳聾好暝，剌足少隂。",
                    "zhushu": "據經無正主穴，當補冩。井榮爾。新校正云：按靈樞經云：熱病而身重骨痛，耳聾而好暝，　取之骨，以第四鍼索骨於腎，不得，索之土。土，脾也。"
                },
                {
                    "paragraph": "病甚爲五十九剌。",
                    "zhushu": "如古法。"
                },
                {
                    "paragraph": "熱病先眩冐而熱，胷脇滿，剌足少隂、少陽。",
                    "zhushu": "亦井榮也。"
                },
                {
                    "paragraph": "太陽之脉，色榮顴骨，熱病也，",
                    "zhushu": "榮，飾也。謂赤色見於顴骨，如榮飾也。顴骨，謂目下當外眥也。太陽合火，故見色赤。　新校正云：按楊上善云：赤色榮顴者，骨熱病也。與王氏之注不同。"
                },
                {
                    "paragraph": "榮未交，",
                    "zhushu": "新校正云：按甲乙經、太素作榮未天，下文榮未交亦作天。"
                },
                {
                    "paragraph": "曰今且得汗，待時而已。",
                    "zhushu": "榮一爲營，字之誤也。曰者，引古經法之端由也。言色雖明盛，但隂陽之氣不交錯者，故法云今且得汗之而已。待時者，謂肝病待甲乙，心病待丙丁，脾病待戊巳，肺病待庚辛，腎病待壬癸，是謂待時而已。所謂交者，次如下句。"
                },
                {
                    "paragraph": "與厥隂脉爭見者，死期不過三日，",
                    "zhushu": "外見太陽之赤色，内應厥隂之弦脉。然太陽受病，當傳入陽明，今反厥隂之脉來見者，是土敗而木賊之也，故死。然土氣已敗，木復狂行，木生數三，故期不過三日。"
                },
                {
                    "paragraph": "其熱病内連腎，少陽之脉色也。",
                    "zhushu": "病或爲氣，恐字誤也。若赤色氣内連鼻兩傍者，是少陽之脉色，非厥隂色，何者？腎部近於鼻也。新校正云：詳或者欲改腎作鼻。按甲乙經、太素並作腎。楊上善云：太陽，水也；厥隂，木也。水以生木，木盛水衰，故太陽水色見，時有木爭見者，水死。以其熱病内連於腎，腎爲熱傷，故死。本舊無少陽之脉色也六字，乃王氏所添，王注非，當從上善之義。"
                },
                {
                    "paragraph": "少陽之脉，色榮頰前，熱病也。",
                    "zhushu": "頰前，即顴骨下近鼻兩傍也。　新校正云：按甲乙經、太素前字作筋。楊上善云：足少陽部在頰，赤色榮之，即知筋。熱病也。"
                },
                {
                    "paragraph": "榮未交，曰今且得汗，待時而已。與少隂脉爭見者，死期不過三日。",
                    "zhushu": "少陽受病，當傳入於太隂，今反少隂脉來見，亦土敗而木賊之也，故死。不過三日，亦木之數然。　新校正云：詳或者欲改少隂作厥隂。按甲乙經、太素作少隂。楊上善云：少陽爲木，少隂爲水，少陽色見之時，有少隂爭見者，是母勝子，故木死。王作此注，亦非。舊本及甲乙經、太素並無期不過三日六字，此是王氏成足此文也。"
                },
                {
                    "paragraph": "熱病氣穴：三椎下間主胷中熱，四椎下間主鬲中熱，五椎下間主肝熱，六椎下間主脾熱，七椎下間主腎熱。榮在骶也。",
                    "zhushu": "脊節之謂椎，脊窮之謂骶，言腎熱之氣，外通尾骶也。尋此文，椎間所主神藏之熱，又不正當其藏俞，而云主療，在理未詳。"
                },
                {
                    "paragraph": "項上三椎䧟者，中也。",
                    "zhushu": "此舉數脊椎大法也。言三椎下間主胷中熱者，何以數之？言皆當以䧟者中，爲氣發之所。"
                },
                {
                    "paragraph": "頰下逆顴爲大瘕，下牙車爲腹滿，顴後爲脇痛。頰上者，鬲上也。",
                    "zhushu": "此所以𠉀面部之色，發明腹中之病診。",
                    "type": 2
                },
                {
                    "paragraph": "剌熱論頷。",
                    "zhushu": "胡感切。"
                },
                {
                    "paragraph": "洒浙。",
                    "zhushu": "上先禮切。下先暦切。"
                },
                {
                    "paragraph": "痠。",
                    "zhushu": "音酸。"
                },
                {
                    "paragraph": "𩨬。",
                    "zhushu": "音𤣥。"
                },
                {
                    "paragraph": "跟。",
                    "zhushu": "音根。"
                }
            ]
        },
        {
            "name": "評熱病論篇第三十三",
            "paragraphs": [
                {
                    "paragraph": "評熱病論篇第三十三",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：有病温者，汗出輒復熱，而脉躁疾，不爲汗衰，狂言不能食，病名爲何？歧伯對曰：病名隂陽交，交者死也。",
                    "zhushu": "交，謂交合隂陽之氣，不分别也。"
                },
                {
                    "paragraph": "帝曰：願聞其說。歧伯曰：人所以汗出者，皆生於榖，榖生於精，",
                    "zhushu": "言榖氣化爲精，精氣勝乃爲汗。"
                },
                {
                    "paragraph": "今邪氣交爭於骨肉而得汗者，是邪却而精勝也。",
                    "zhushu": "言初汗也。"
                },
                {
                    "paragraph": "精勝則當能食而不復熱。復熱者，邪氣也，汗者，精氣也。今汗出而輒復熱者，是邪勝也。不能食者，精無俾也。",
                    "zhushu": "無俾，言無可使爲汗也。榖不化則精不生，精不化流，故無可使。"
                },
                {
                    "paragraph": "病而留者，其壽可立而傾也。",
                    "zhushu": "如是者，若汗出疾速，留著而不去，則其人壽命立至傾危也。　新校正云：詳病而留者，按王注病當作疾。又按甲乙經作而熱留者。"
                },
                {
                    "paragraph": "且夫熱論曰：汗出而脉尚躁盛者死。",
                    "zhushu": "熱論，謂上古熱論也。凡汗後脉當遟靜，而反躁急以盛滿者，是眞氣竭而邪盛，故知必死也。"
                },
                {
                    "paragraph": "今脉不與汗相應，此不勝其病也，其死明矣。",
                    "zhushu": "脉不靜而躁盛，是不相應。"
                },
                {
                    "paragraph": "狂言者，是失志，失志者死。",
                    "zhushu": "志舍於精，今精無可使，是志無所居，志不留居，則失志也。"
                },
                {
                    "paragraph": "今見三死，不見一生，雖愈必死也。",
                    "zhushu": "汗出脉躁盛，一死；不勝其病，二死；狂言失志者，三死也。"
                },
                {
                    "paragraph": "帝曰：有病身熱，汗出煩滿，煩滿不爲汗解，此爲何病？歧伯曰：汗出而身熱者，風也；汗出而煩滿不解者，厥也。病名曰風厥。帝曰：願卒聞之。歧伯曰：巨陽主氣，故先受邪，少隂與其爲表裏也，得熱則上從之，從之則厥也。",
                    "zhushu": "上從之，謂少隂隨從於太陽而上也。"
                },
                {
                    "paragraph": "帝曰：治之柰何？歧伯曰：表裏剌之，飲之服湯。",
                    "zhushu": "謂冩太陽。𥙷少隂也。飲之湯者。謂止逆上之腎氣也。"
                },
                {
                    "paragraph": "帝曰：勞風爲病，何如？歧伯曰：勞風法在肺下。",
                    "zhushu": "從勞風生。故曰勞風。勞謂腎勞也。腎脉者。從腎上貫肝鬲。入肺中。故腎勞風生。上居肺下也。"
                },
                {
                    "paragraph": "其爲病也，使人強上冥視，",
                    "zhushu": "新校正云：按楊上善云：強上，好仰也。冥視，謂合眼視不明也。又千金方冥視作目眩。"
                },
                {
                    "paragraph": "唾出若涕，惡風而振寒，此爲勞風之病。",
                    "zhushu": "膀胱脉起於目内眥，上額交巔，上入絡腦，還出別下項，循肩髆内，俠脊抵𦝫中，入循膂絡腎。今腎精不足，外吸膀胱，膀胱氣不能上營，故使人頭項強而視不明也。肺被風薄，勞氣上熏，故令唾出若𤾁涕狀。腎氣不足，陽氣内攻，勞熱相合，故惡風而振寒。"
                },
                {
                    "paragraph": "帝曰：治之柰何？歧伯曰：以救俛仰，",
                    "zhushu": "救，猶止也。俛仰，謂屈伸也。言止屈伸於動作，不使勞氣滋蔓。"
                },
                {
                    "paragraph": "巨陽引精者三日，中年者五日，不精者七日。",
                    "zhushu": "新校正云：按甲乙經作三日中若五日，千金方作𠉀之三日及五日中不精明者是也，與此不同。"
                },
                {
                    "paragraph": "欬出靑黄涕，其狀如膿，大如彈丸，從口中若鼻中出，不出則傷肺，傷肺則死也。",
                    "zhushu": "巨陽者，膀胱之脉也。膀胱與腎爲表裏，故巨陽引精也。巨，大也。然太陽之脉，吸引精氣，上攻於肺者，三日；中年者，五日；素不以精氣用事者七日。當欬岀稠涕，其色青黄如膿狀。平調欬者，從咽而上出於口。暴卒欬者，氣衝突於蓄門而出於鼻。夫如是者，皆腎氣勞竭，肺氣内虚，陽氣奔廹之所爲，故不岀則傷肺也。肺傷則榮衛散解，魄不内治，故死。　新校正云：按王氏云：卒暴欬者，氣衝突於蓄門而出於鼻。按難經七，衝門無蓄門之名，疑是賁門。楊操云：賁者，鬲也，胃氣之所出。胃出穀氣，以傳於肺，肺在鬲上，故胃爲賁門。"
                },
                {
                    "paragraph": "帝曰：有病腎風者，靣胕痝然，壅害於言，可剌不？",
                    "zhushu": "痝然。腫起貌。壅。謂目下壅如卧蠶形也。腎之脉。從腎上貫肝鬲。入肺中。循喉嚨。俠舌本。故妨害於言語。"
                },
                {
                    "paragraph": "歧伯曰：虚不當剌。不當剌而剌，後五日，其氣必至。",
                    "zhushu": "至，謂病氣來至也。然，謂藏配一日，而五日至腎。夫腎已不足，風内薄之，謂腫爲實，以針大泄，反傷藏氣，眞氣不足，不可復，故剌，後五日，其氣必至也。"
                },
                {
                    "paragraph": "帝曰：其至何如？歧伯曰：至必少氣時熱，時熱從胷背上至頭，汗出手熱，口乾苦渇，小便黄，目下腫，腹中鳴，身重難以行，月事不來，煩而不能食，不能正偃，正偃則欬，病名曰風水，論在剌法中。",
                    "zhushu": "剌法篇名，今經亡。"
                },
                {
                    "paragraph": "帝曰：願聞其說。歧伯曰：邪之所湊，其氣必虚。隂虚者，陽必湊之，故少氣時熱而汗出也。小便黃者，少腹中有熱也。不能正偃者，胃中不和也。正偃則欬甚，上廹肺也。諸有水氣者，微腫先見於目下也。帝曰：何以言？歧伯曰：水者，隂也；目下，亦隂也；腹者，至隂之所居，故水在腹者，必使目下腫也。眞氣上逆，故口苦舌乾，卧不得正偃，正偃則欬出淸水也。諸水病者，故不得卧，卧則驚，驚則欬甚也。腹中鳴者，病本於胃也。薄脾則煩不能食。食不下者，胃脘隔也。身重難以行者，胃脉在足也。月事不來者。胞脉閉也。胞脉者，屬心而絡於胞中。今氣上廹肺，心氣不得下通，故月事不來也。",
                    "zhushu": "考上文所釋之義，未解熱從胷背上至頭，汗出手熱，口乾苦渇之義，應古論簡脫，而此差謬之爾。如是者何？腎少隂之脉，從腎上貫肝鬲，入肺中，循喉嚨，俠舌本；又膀胱太陽之脉，從目内眥上額，交巔上；其支者，從巔至耳上角；其直者，從巔入絡腦，還出，别下項，循肩髆内，俠脊抵腰中，入循膂。今隂不足而陽有餘，故熱從胷背上至頭而汗出，口乾苦渴也。然心者陽藏也，其脉行於臂手；腎者隂藏也，其脉循於胷足。腎不足則心氣有餘，故手熱矣。又以心腎之脉，俱是少隂脉也。"
                },
                {
                    "paragraph": "帝曰：善。評熱病論胕痝。",
                    "zhushu": "下莫江切。"
                },
                {
                    "paragraph": "髆。",
                    "zhushu": "音猼。"
                }
            ]
        },
        {
            "name": "逆調論篇第三十四",
            "paragraphs": [
                {
                    "paragraph": "逆調論篇第三十四",
                    "zhushu": "新校正云：按全元起本在第四卷。",
                    "type": 1
                },
                {
                    "paragraph": "黃帝問曰：人身非常温也，非常熱也，爲之熱而煩滿者，何也？",
                    "zhushu": "異於常𠉀，故曰非常。　新校正云：按甲乙經無爲之熱三字。"
                },
                {
                    "paragraph": "歧伯對曰：隂氣少而陽氣勝，故熱而煩滿也。帝曰：人身非衣寒也，中非：有寒氣也，寒從中生者何？",
                    "zhushu": "言不知誰爲元主邪？"
                },
                {
                    "paragraph": "歧伯曰：是人多痺氣也，陽氣少，隂氣多，故身寒如從水中出。",
                    "zhushu": "言自由形氣隂陽之爲，是非衣寒而中有寒也。"
                },
                {
                    "paragraph": "帝曰：人有四支熱，逢風寒如炙如火者，何也？",
                    "zhushu": "新校正云：按全元起本，無如火二字。太素云：如炙於火。當從太素之文。"
                },
                {
                    "paragraph": "歧伯曰：是人者，隂氣虚，陽氣盛。四支者陽也。兩陽相得，而隂氣虚少，少水不能滅盛火，而陽獨治。獨治者，不能生，長也，獨勝而止耳。",
                    "zhushu": "水爲隂，火爲陽，今陽氣有餘，隂氣不足，故云少水不能滅盛火也。治者，王也，勝者，盛也，故云獨勝而止。"
                },
                {
                    "paragraph": "逢風而如炙如火者，是人當肉爍也。",
                    "zhushu": "爍言消也。言乆乆此人當肉消削也。　新校正云：詳如炙如火，當從太素作如炙於火。"
                },
                {
                    "paragraph": "帝曰：人有身寒，湯火不能熱，厚衣不能温，然不凍慄，是爲何病？歧伯曰：是人者，素腎氣勝，以水爲事，太陽氣衰，腎脂枯不長，一水不能勝兩火。腎者水也，而生於骨，腎不生則髓不能滿，故寒甚至骨也。",
                    "zhushu": "以水爲事，言盛欲也。"
                },
                {
                    "paragraph": "所以不能凍慄者，肝一陽也，心二陽也，腎孤藏也，一水不能勝二火，故不能凍慄，病名曰骨痺，是人當攣節也。",
                    "zhushu": "腎不生則髓不滿，髓不滿則筋乾縮，故節攣拘。"
                },
                {
                    "paragraph": "帝曰：人之肉苛者，雖近衣絮，猶尚苛也，是謂何疾？",
                    "zhushu": "苛，謂𤸷重。"
                },
                {
                    "paragraph": "歧伯曰：榮氣虚，衛氣實也，榮氣虚則不仁，衛氣虚，則不用，榮衞俱虚，則不仁且不用，肉如故也。人身與志不相有，曰死。",
                    "zhushu": "身用志不應，志爲身不親，兩者似不相有也。新校正云：按甲乙經曰死作三十日死也。"
                },
                {
                    "paragraph": "帝曰：人有逆氣不得卧而息有音者，有不得卧，而息無音者，有起居如故，而息有音者，有得卧，行而喘者，有不得卧，不能行而喘者，有不得卧，卧而喘者。皆何藏使然？願聞其故。歧伯曰：不得卧而息有音者，是陽明之逆也。足三陽者下行，今逆而上行，故息有音也。陽明者，胃脉也，胃者六府之海，",
                    "zhushu": "水榖海也。"
                },
                {
                    "paragraph": "其氣亦下行。陽明逆，不得從其道，故不得卧也。下經曰：胃不和則卧不安。此之謂也。",
                    "zhushu": "下經，上古經也。"
                },
                {
                    "paragraph": "夫起居如故，而息有音者，此肺之絡脉逆也，絡脉不得隨經上下，故留經而不行。絡脉之病人也㣲，故起居如故，而息有音也。夫不得卧，卧則喘者，是水氣之客也。夫水者，循津液而流也，腎者水藏，主津液，主卧與喘也。帝曰：善。",
                    "zhushu": "尋經所解之旨，不得卧而息無音，有得卧行而喘，有不得卧不能行而喘，此三義悉闕而未論，亦古之脫簡也。",
                    "type": 2
                },
                {
                    "paragraph": "逆調論苛。",
                    "zhushu": "胡歌切。"
                }
            ]
        },
        {
            "name": "瘧論篇第三十五",
            "paragraphs": [
                {
                    "paragraph": "瘧論篇第三十五",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：夫痎瘧皆生於風，其蓄作有時者，何也？",
                    "zhushu": "痎，猶老也，亦瘦也。　新校正云：按甲乙經云：夫瘧疾皆生於風，其以日作，以時發，何也？與此文異。太素同今文。楊上善云：㾬有云二日一發，名㾬瘧。此經但夏傷於暑，至秋爲病，或云㾬瘧，或但云瘧，不必以日發，間日以定㾬也。但應四時，其形有異，以爲㾬爾。"
                },
                {
                    "paragraph": "歧伯對曰：瘧之始發也，先起於毫毛，伸欠乃作，寒慄鼔頷，",
                    "zhushu": "慄，謂戰慄。鼔，謂振動。"
                },
                {
                    "paragraph": "𦝫脊俱痛，寒去則内外皆熱，頭痛如破，渴欲冷飲。帝曰：何氣使然？願聞其道。歧伯曰：隂陽上下交爭，虚實更作，隂陽相移也。",
                    "zhushu": "陽氣者，下行極而上；隂氣者，上行極而下，故曰隂陽。上下交爭也。陽虚則外寒，隂虚則内熱；陽盛則外熱，隂盛則内寒。由此寒去熱生，則虚實更作，隂陽之氣相移易也。"
                },
                {
                    "paragraph": "陽并於隂，則隂實而陽虚，陽明虚則寒慄鼔頷也。",
                    "zhushu": "陽并於隂，言陽氣入於隂分也。陽明，胃脉也。胃之脉，自交承漿，却分行循頤後下廉，出大迎；其支别者，從大迎前下人迎。故氣不足，則惡寒戰慄，而頥頷振動也。"
                },
                {
                    "paragraph": "巨陽虚則腰背頭項痛，",
                    "zhushu": "巨陽者，膀胱脉，其脉從頭别下項，循肩髆内，俠背抵腰中，故氣不足，則腰背頭項痛也。"
                },
                {
                    "paragraph": "三陽俱虚，則隂氣勝，隂氣勝則骨寒而痛。寒生於内，故中外皆寒。陽盛則外熱，隂虚則内熱，外内皆熱，則喘而渴，故欲冷飲也。",
                    "zhushu": "熱傷氣，故内外皆熱，則喘而渴。"
                },
                {
                    "paragraph": "此皆得之夏傷於暑，熱氣盛，藏於皮膚之内，腸胃之外，此榮氣之所舎也。",
                    "zhushu": "腸胃之外，榮氣所主，故云榮氣所舎也。舎，猶居也。"
                },
                {
                    "paragraph": "此令人汗空踈，",
                    "zhushu": "新校正云：按全元起本作汗出空踈，甲乙經、太素並同。"
                },
                {
                    "paragraph": "腠理開，因得秋氣，汗出遇風，及得之以浴，水氣舎於皮膚之内，與衛氣并居。衛氣者，晝日行於陽，夜行於隂，此氣得陽而外出，得隂而内薄，内外相薄，是以日作。",
                    "zhushu": "作，發作也。"
                },
                {
                    "paragraph": "帝曰：其間日而作者，何也？",
                    "zhushu": "間日：謂隔日也。"
                },
                {
                    "paragraph": "歧伯曰：其氣之舎深，内薄於隂，陽氣獨發，隂邪内著，隂與陽爭不得出，是以間日而作也。",
                    "zhushu": "不與衞氣相逢㑹。故隔日發也。"
                },
                {
                    "paragraph": "帝曰：善。其作日晏與其日早者，何氣使然？",
                    "zhushu": "晏，猶日暮也。"
                },
                {
                    "paragraph": "歧伯曰：邪氣客於風府，循膂而下，",
                    "zhushu": "風府，穴名，在頂上，入髪際，同身寸之二寸，大筋内宛宛，中也。膂，謂脊兩傍。"
                },
                {
                    "paragraph": "衛氣一日一夜大㑹於風府，其明日日下一節，故其作也晏，此先客於脊背也。每至於風府，則腠理開，腠理開則邪氣入，邪氣入，則病作，以此日作稍益晏也。",
                    "zhushu": "節，謂脊骨之節。然邪氣逺，則逢㑹遲，故發暮也。"
                },
                {
                    "paragraph": "其出於風府，日下一節，二十五日下至骶骨，二十六日入於脊内，注於伏膂之脉。",
                    "zhushu": "項己下至尾骶，凡二十四節，故日下一節。二十五日下至骶骨，二十六日入於脊内，注於伏膂之脉也。伏膂之脉者，謂膂筋之間，腎脉之伏行者也。腎之脉，循股内後廉，貫脊屬腎。其直行者，從腎上貫肝鬲，入肺中。以其貫脊，又不正應行穴，但循膂伏行，故謂之伏膂脉。　新校正云：按全元起本，二十五日作二十一日。二十六日作二十二日。甲乙經、太素並同。伏膂之脉，甲乙經作太衝之脉，巢元方作伏衝。"
                },
                {
                    "paragraph": "其氣上行，九日出於缺盆之中，其氣日髙，故作日益早也。",
                    "zhushu": "以腎脉貫脊屬腎。上入肺中。肺者。缺盆爲之道。隂氣之行速。故其氣上行。九日出於缺盆之中。"
                },
                {
                    "paragraph": "其間日發者，由邪氣内薄於五藏，横連募原也。其道逺，其氣深，其行遟，不能與衛氣俱行，不得皆出，故間日乃作也。",
                    "zhushu": "募原，謂鬲募之原系。　新校正云：按全元起本募作膜。太素、巢元方並同。舉痛論亦作膜原。"
                },
                {
                    "paragraph": "帝曰：夫子言衛氣每至於風府，腠理乃發，發則邪氣入，入則病作。今衛氣日下一節，其氣之發也，不當風府，其日作者柰何？歧伯曰：",
                    "zhushu": "新校正云：按全元起本及甲乙經、太素，自此邪氣客於頭項至下則病作故八十八字並無。"
                },
                {
                    "paragraph": "此邪氣客於頭項，循膂而下者也。故虚實不同，邪中異所，則不得當其風府也。故邪中於頭項者，氣至頭項而病；中於背者，氣至背而病；中於𦝫脊者，氣至腰脊而病；中於手足者，氣至手足而病。",
                    "zhushu": "故下篇各以居邪之所而剌之。"
                },
                {
                    "paragraph": "衞氣之所在，與邪氣相合，則病作。故風無常府，衞氣之所發，必開其腠理，邪氣之所合，則其府也。",
                    "zhushu": "虚實不同，邪中異所，衞邪相合，病則發焉，不必悉當風府而發作也。　新校正云：按甲乙經巢元方，則其府也作其病作。"
                },
                {
                    "paragraph": "帝曰：善。夫風之與瘧也，相似同類，而風獨常在，瘧得有時而休者，何也？",
                    "zhushu": "風瘧皆有盛衰，故云相似同類。"
                },
                {
                    "paragraph": "歧伯曰：風氣留其處，故常在，瘧氣隨經絡，沈以内薄，",
                    "zhushu": "新校正云：按甲乙經，作次以内傳。"
                },
                {
                    "paragraph": "故衞氣應乃作。",
                    "zhushu": "留，謂留止，隨，謂隨從。"
                },
                {
                    "paragraph": "帝曰：瘧先寒而後熱者，何也？歧伯曰：夏傷於大暑，其汗大出，腠理開發，因遇夏氣淒滄之水寒，",
                    "zhushu": "新校正云：按甲乙經、太素，水寒作小寒。迫之。"
                },
                {
                    "paragraph": "藏於腠理皮膚之中，秋傷於風，則病成矣。",
                    "zhushu": "暑爲陽氣，中風者，陽氣受之，故秋傷於風，則病成矣。"
                },
                {
                    "paragraph": "夫寒者，隂氣也，風者，陽氣也，先傷於寒，而後傷於風，故先寒而後熱也，病以時作，名曰寒瘧。",
                    "zhushu": "露形觸冒，則風寒傷之。"
                },
                {
                    "paragraph": "帝曰：先熱而後寒者何也？歧伯曰：此先傷於風，而後傷於寒，故先熱而後寒也，亦以時作，名曰温瘧。",
                    "zhushu": "以其先熱，故謂之温。"
                },
                {
                    "paragraph": "其但熱而不寒者，隂氣先絶，陽氣獨發，則少氣煩𡨚，手足熱而欲嘔，名曰癉瘧。",
                    "zhushu": "癉，熱也。極熱爲之也。"
                },
                {
                    "paragraph": "帝曰：夫經言有餘者寫之，不足者補之。今熱爲有餘，寒爲不足。夫瘧者之寒，湯火不能温也；及其熱，冰水不能寒也。此皆有餘不足之類。當此之時，良工不能止，必須其自衰乃剌之，其故何也？願聞其說。",
                    "zhushu": "言何暇不早使其盛極而自止乎。"
                },
                {
                    "paragraph": "歧伯曰：經言無剌熇熇之熱，",
                    "zhushu": "新校正云：按全元起本及太素熱作氣。"
                },
                {
                    "paragraph": "無剌渾渾之脉，無剌漉漉之汗，故爲其病逆，未可治也。",
                    "zhushu": "熇熇，盛熱也。渾渾，言無端緒也。漉漉，言汗大出也。"
                },
                {
                    "paragraph": "夫瘧之始發也，陽氣并於隂，當是之時，陽虚而隂盛，外無氣，故先寒慄也。隂氣逆極，則復出之陽，陽與隂復并於外，則隂虚而陽實，故先熱而渴。",
                    "zhushu": "隂盛則胃寒，故先寒戰慄。陽盛，則胃熱，故先熱，欲飲也。"
                },
                {
                    "paragraph": "夫瘧氣者，并於陽則陽勝，并於隂則隂勝，隂勝則寒，陽勝則熱。瘧者，風寒之氣不常也，病極則復",
                    "zhushu": "復，謂復舊也。言其氣發至極，還復如舊。"
                },
                {
                    "paragraph": "至。",
                    "zhushu": "新校正云：按甲乙經作瘧者，風寒之暴氣不常，病極則復至。全元起本及太素作瘧，風寒氣也，不常，病極則復至，至字連上句，與王氏之意異。"
                },
                {
                    "paragraph": "病之發也，如火之熱，如風雨不可當也。",
                    "zhushu": "以其盛熾，故不可當也。"
                },
                {
                    "paragraph": "故經言曰：方其盛時必毁，",
                    "zhushu": "新校正云：按太素云：勿敢必毁。"
                },
                {
                    "paragraph": "因其衰也，事必大昌，此之謂也。",
                    "zhushu": "方，正也。正盛冩之，或傷眞氣，故必毁。病氣衰已，𥙷其經氣，則邪氣弭退，正氣安平，故必大昌也。"
                },
                {
                    "paragraph": "夫瘧之未發也，隂未并陽，陽未并隂，因而調之，眞氣得安，邪氣乃亡。",
                    "zhushu": "所冩必中，所𥙷必當，故眞氣得安，邪氣乃亡也。"
                },
                {
                    "paragraph": "故工不能治其已發，爲其氣逆也。",
                    "zhushu": "眞氣浸息，邪氣大行，眞不勝邪，是爲逆也。"
                },
                {
                    "paragraph": "帝曰：善。攻之柰何？早晏何如？歧伯曰：瘧之且發也，隂陽之且移也，必從四末始也。陽已傷，隂從之，故先其時，堅束其處，令邪氣不得入，隂氣不得出。審候見之，在孫絡盛堅而血者，皆取之，此眞往而未得并者也。",
                    "zhushu": "言牢縳四支，令氣各在其處，則邪所居處，必自見之，既見之，則剌出其血爾。往，猶去也。　新校正云：按甲乙經眞往作其往，太素作直往。"
                },
                {
                    "paragraph": "帝曰：瘧不發，其應何如？歧伯曰：瘧氣者，必更盛更虚，當氣之所在也，病在陽，則熱而脉躁，在隂，則寒而脉靜。",
                    "zhushu": "隂靜陽躁，故脉亦隨之。"
                },
                {
                    "paragraph": "極則隂陽俱衰，衞氣相離，故病得休，衞氣集，則復病也。",
                    "zhushu": "相薄至極，物極則反，故極則隂陽俱衰。"
                },
                {
                    "paragraph": "帝曰：時有間二日，或至數日發，或渴或不渴，其故何也？歧伯曰：其間日者，邪氣與衞氣客於六府，而有時相失，不能相得，故休數日乃作也。",
                    "zhushu": "氣不相㑹，故數日不能發也。"
                },
                {
                    "paragraph": "瘧者，隂陽更勝也，或甚或不甚，故或渴或不渴。",
                    "zhushu": "陽勝隂甚則渴，陽勝隂不甚，則不渴也。勝，謂強盛於彼之氣也。"
                },
                {
                    "paragraph": "帝曰：論言夏傷於暑，秋必病瘧，",
                    "zhushu": "新校正云：按生氣通天論并隂陽應𧰼大論二論俱云：夏傷於暑，秋必痎瘧。"
                },
                {
                    "paragraph": "今瘧不必應者，何也？",
                    "zhushu": "言不必皆然。"
                },
                {
                    "paragraph": "歧伯曰：此應四時者也。其病異形者，反四時也。其以秋病者寒甚，",
                    "zhushu": "秋氣清涼，陽氣下降，熱藏肌肉，故寒甚也。"
                },
                {
                    "paragraph": "以冬病者寒不甚，",
                    "zhushu": "冬氣嚴冽，陽氣伏藏，不與寒爭，故寒不甚。"
                },
                {
                    "paragraph": "以春病者惡風，",
                    "zhushu": "春氣温和，陽氣外泄，内腠開發，故惡於風。"
                },
                {
                    "paragraph": "以夏病者多汗。",
                    "zhushu": "夏氣暑熱，津液充盈，外泄皮膚，故多汗也。"
                },
                {
                    "paragraph": "帝曰：夫病温瘧與寒瘧，而皆安舎，舎於何藏？",
                    "zhushu": "安，何也。舎，居止也。藏，謂五神藏也。"
                },
                {
                    "paragraph": "歧伯曰：温瘧者，得之冬中於風，寒氣藏於骨髓之中，至春則陽氣大發，邪氣不能自出，因遇大暑，腦髓爍，肌肉消，腠理發泄，或有所用力，邪氣與汗皆出，此病藏於腎，其氣先從内出之於外也。",
                    "zhushu": "腎主於冬，冬主骨髓，腦爲髓海，上下相應。厥熱上熏，故腦髓銷爍，銷爍則熱氣外薄，故肌肉減削，而病藏於腎也。"
                },
                {
                    "paragraph": "如是者，隂虚而陽盛，陽盛則熱矣。",
                    "zhushu": "隂虚，謂腎藏氣虚。陽盛，謂膀胱太陽氣盛。"
                },
                {
                    "paragraph": "衰則氣復反入，入則陽虚，陽虚則寒矣，故先熱而後寒，名曰温瘧。",
                    "zhushu": "衰，謂病衰退也。復反入，謂入腎隂脉中。"
                },
                {
                    "paragraph": "帝曰：癉瘧何如？歧伯曰：癉瘧者，肺素有熱，氣盛於身，厥逆上衝，中氣實而不外泄，因有所用力，腠理開，風寒舎於皮膚之内，分肉之閒而發，發則陽氣盛，陽氣盛而不衰，則病矣。其氣不及於隂，",
                    "zhushu": "新校正云：按全元起本及太素作不反之隂，巢元方作不及之隂。"
                },
                {
                    "paragraph": "故但熱而不寒，氣内藏於心，而外舎於分肉之閒，令人消爍脫肉，故命曰癉瘧。帝曰：善。",
                    "zhushu": "",
                    "type": 2
                },
                {
                    "paragraph": "瘧論熇。",
                    "zhushu": "火沃切。"
                },
                {
                    "paragraph": "漉。",
                    "zhushu": "音鹿。"
                },
                {
                    "paragraph": "弭。",
                    "zhushu": "緜婢切。"
                }
            ]
        },
        {
            "name": "剌瘧篇第三十六",
            "paragraphs": [
                {
                    "paragraph": "剌瘧篇第三十六",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "足太陽之瘧，令人腰痛頭重，寒從背起，",
                    "zhushu": "足太陽脉，從巔入絡腦，還出别下項，循肩髆内，俠脊抵腰中。其支别者，從髆内左右别下貫胂，過髀樞，故令腰痛頭重，寒從背起。　新校正云：按三部九候論注，貫胂作貫臋，刺腰痛注，亦作貫臋，厥論注作貫胂，甲乙經作貫胂。"
                },
                {
                    "paragraph": "先寒後熱，熇熇暍暍然，",
                    "zhushu": "熇熇，甚熱狀。暍暍，亦熱盛也。太陽不足，故先寒，寒極則生熱，故後熱也。"
                },
                {
                    "paragraph": "熱止汗出難已，",
                    "zhushu": "熱生是爲氣虚，熱止則爲氣復，氣復而汗反出，此爲邪氣盛而眞不勝，故難已。　新校正云：按全元起本并甲乙經、太素、巢元方並作先寒後熱渴，渴止汗出，與此文異。"
                },
                {
                    "paragraph": "剌郄中出血。",
                    "zhushu": "太陽之郄，是謂金門。金門在足外踝下，一名曰𨵿梁，陽維所别屬也。剌可入同身寸之三分，若灸者，可灸三壮。黄帝中誥圖經云：委中主之。則古法以委中爲郄中也。委中在膕中央約文中動脉，足太陽脉之所入也，剌可入，同身寸之五分，留七呼，若灸者，可灸三壯。　新校正云：詳剌郄中，甲乙經作膕中，今王氏兩注之，當以膕中爲正。"
                },
                {
                    "paragraph": "足少陽之瘧，令人身體解㑊，",
                    "zhushu": "身體解㑊，次如下句。"
                },
                {
                    "paragraph": "寒不甚，熱不甚，",
                    "zhushu": "陽氣未盛，故令其然。"
                },
                {
                    "paragraph": "惡見人，見人心惕惕然，",
                    "zhushu": "膽與肝合，肝虚則恐，邪薄其氣，故惡見人，見人心惕然然也。"
                },
                {
                    "paragraph": "熱多汗出甚，",
                    "zhushu": "邪盛則熱多，中風。故汗出。"
                },
                {
                    "paragraph": "剌足少陽。",
                    "zhushu": "俠谿主之。俠谿在足小指次指歧骨閒，本節前䧟者中，少陽之榮，剌可入，同身寸之三分，留三呼，若灸者，可灸三壮。"
                },
                {
                    "paragraph": "足陽明之瘧，令人先寒，洒淅洒淅，寒甚，乆乃熱，熱去汗出，喜見日月光火氣，乃快然，",
                    "zhushu": "陽虚則外先寒，陽虚極則復盛，故寒甚，乆乃熱也。熱去汗已，隂又内強，陽不勝隂，故喜見日月光，火氣乃快然也。"
                },
                {
                    "paragraph": "剌足陽明跗上。",
                    "zhushu": "衝陽穴也。在足跗上。同身寸之五寸，骨閒動脉，上去䧟谷。同身寸之三寸，陽明之原，剌可入同身寸之三分，留十呼，若灸者，可灸三壯。"
                },
                {
                    "paragraph": "足太隂之瘧，令人不樂，好大息，",
                    "zhushu": "心氣流於肺則喜，今脾藏受病，心母救之，火氣下入於脾，不上行於肺。又太隂脉支别者，復從胃上鬲，注心中，故令人不樂，好大息也。"
                },
                {
                    "paragraph": "不嗜食，多寒熱，汗出，",
                    "zhushu": "脾主化榖，營助四傍，今邪薄之，諸藏元稟土寄四季，王則邪氣交爭，故不嗜食，多寒熱而汗出。　新校正云：按甲乙經云：多寒少熱。"
                },
                {
                    "paragraph": "病至則善嘔，嘔已乃衰，",
                    "zhushu": "足太隂脉入腹，屬脾絡胃，上鬲俠咽，故病氣來至則嘔，嘔已乃衰退也。"
                },
                {
                    "paragraph": "即取之。",
                    "zhushu": "待病衰去，即而取之。其言衰，即取之，井俞及公孫也。公孫在足大指本節後。同身寸之一寸，太隂絡也，剌可入，同身寸之四分，留七呼，若灸者，可灸三壯。"
                },
                {
                    "paragraph": "足少隂之瘧，令人嘔吐甚，多寒熱，熱多寒少，",
                    "zhushu": "足少隂脉貫肝鬲，入肺中，循喉嚨，故嘔吐甚，多寒熱也。腎爲隂藏，隂氣生寒，今隂氣不足，故熱多寒少。　新校正云：按甲乙經云：嘔吐甚，多寒少熱。"
                },
                {
                    "paragraph": "欲閉户牖而處，其病難已。",
                    "zhushu": "胃陽明脉，病欲獨閉户牖而處，今謂胃土病證，反見腎水之中，土刑於水，故其病難已也。太鍾、太谿悉主之。太鍾在足内踝後街中，少隂絡也，剌可入同身寸之二分，留七呼，若灸者，可灸三壯。太谿在足内踝後跟骨上，動脉䧟者中，少隂俞也，剌可入同身寸之三分，留七呼，若灸者，可灸三壯也。　新校正云：按甲乙經云：其病難已，取太谿。又按太鍾穴，甲乙經作跟後衝中剌，𦝫痛篇注作跟後街中動脉。水穴，注云：在内踝後。此注云：内踝後街中。諸注不同。當以甲乙經爲正。"
                },
                {
                    "paragraph": "足厥隂之瘧，令人腰痛，少腹滿，小便不利，如𤸇狀，非𤸇也，數便，意恐懼，氣不足，腹中悒悒，",
                    "zhushu": "足厥隂脉，循股隂入髦中，環隂器，抵少腹，故病如是。𤸇，謂不得小便也。悒悒，不暢之貌。　新校正云：按甲乙經，數便意三字作數噫二字。"
                },
                {
                    "paragraph": "剌足厥隂。",
                    "zhushu": "太衝主之。在足大指本節後，同身寸之二寸。䧟者中厥隂俞也。剌可入同身寸之三分，留十呼，若灸者，可灸三壯也。　新校正云：按剌腰痛篇注云：在本節後内閒。動脉應手。"
                },
                {
                    "paragraph": "肺瘧者，令人心寒，寒甚熱，熱間善驚，如有所見者，剌手太隂陽明。",
                    "zhushu": "列缺主之。列缺在手腕後，同身寸之一寸半，手太隂絡也，剌可入同身寸之三分，留三呼，若灸者，可灸五壯。陽明穴，合谷主之。合谷在手大指次指歧骨閒，手陽明脉之所過也，剌可入同身寸之三分，留六呼，若灸者，可灸三壯。"
                },
                {
                    "paragraph": "心瘧者，令人煩心甚，欲得清水，反寒多，不甚熱，剌手少隂。",
                    "zhushu": "神門主之。神門在掌後銳骨之端，䧟者，中手少隂俞也，剌可入同身寸之三分，留七呼，若灸者，可灸三壯。新校正云：按太素云：欲得清水及寒多，寒不甚，熱甚也。"
                },
                {
                    "paragraph": "肝瘧者，令人色蒼蒼然，太息，其狀若死者，剌足厥隂見血。",
                    "zhushu": "中封主之。中封在足内踝前，同身寸之一寸半，䧟者中，仰足而取之，伸足乃得之，足厥隂經也。剌出血止，常剌者，可入同身寸之四分，留七呼，若灸者，可灸三壯。"
                },
                {
                    "paragraph": "脾瘧者，令人寒，腹中痛，熱則腸中鳴，鳴已汗出，剌足太隂。",
                    "zhushu": "商丘主之。商丘在足内踝下微前，䧟者中足太隂經也。剌可入同身寸之三分，留七呼，若灸者，可灸三壯。"
                },
                {
                    "paragraph": "腎瘧者，令人洒洒然，腰脊痛，宛轉，大便難，目眴眴然，手足寒，剌足太陽、少隂。",
                    "zhushu": "太鍾主之。取如前足少隂瘧中法。"
                },
                {
                    "paragraph": "胃瘧者，令人且病也，善飢而不能食，食而支滿腹大，",
                    "zhushu": "胃熱脾虚，故善飢而不能食，食而支滿腹大也。是以下文兼剌太隂。　新校正云：按太素且病作疽病。"
                },
                {
                    "paragraph": "剌足陽明、太隂，横脉出血。",
                    "zhushu": "厲兊、解谿，三里主之。厲兊在足太指次指之端，去爪甲如韭葉，陽明井也，剌可入同身寸之一分，留一呼，若灸者，可灸一壯。解谿在衝陽後，同身寸之三寸半，腕上䧟者，中陽明經也，剌可入同身寸之五分，留五呼，若灸者，可灸三壯。三里在膝下，同身寸之三寸，䯒骨外廉兩筋　分閒，陽明合也，剌可入同身寸之一寸，留七呼，若灸者，可灸三壯。然足陽明取此三穴，足太隂剌其横脉出血也。横脉，謂足内踝前斜過大脉，則太隂之經脉也。　新校正云：詳解谿在衝陽後三寸半，按甲乙經一寸半，氣穴論注二寸半。"
                },
                {
                    "paragraph": "瘧發身方熱，剌跗上動脉，",
                    "zhushu": "則陽明之脉也。"
                },
                {
                    "paragraph": "開其空，出其血，立寒。",
                    "zhushu": "陽明之脉，多血多氣，熱盛氣壯，故出其血而立可寒也。"
                },
                {
                    "paragraph": "瘧方欲寒，剌手陽明、太隂，足陽明、太隂",
                    "zhushu": "。亦謂開穴而出其血也。當隨井俞而剌之也。"
                },
                {
                    "paragraph": "瘧脉滿大急，剌背俞，用中鍼，傍伍胠俞各一，適肥瘦，出其血也。",
                    "zhushu": "瘦者淺剌少出血，肥者深剌多出血。背俞謂大杼，五胠俞謂譩譆。"
                },
                {
                    "paragraph": "瘧脉小實急，灸脛少隂，剌指井。",
                    "zhushu": "灸脛少隂，是謂復溜。復溜在内踝上，同身寸之二寸，䧟者，中足少隂經也，剌可入同身寸之三分，留三呼，若灸者，可灸五壮。剌指井，謂剌至隂。至隂在足小指外側，去爪甲角如韭葉，足太陽井也，剌可入同身寸之一分，留五呼，若灸者，可灸三壯。"
                },
                {
                    "paragraph": "瘧脉滿大急，剌背俞，用五胠俞、背俞各一，適行至於血也。",
                    "zhushu": "謂調適肥瘦，穴度深淺，循三備法而行鍼，令至於血脉也。背俞，謂大杼。五胠俞，謂譩譆主之。　新校正云：詳此條從瘧脉滿大至此注終，文注共五十五字，當從刪削經文，與次前經文重復。王氏隨而注之，别無義例，不若士安之精審，不復出也。"
                },
                {
                    "paragraph": "瘧脉緩大虚，便冝用藥，不冝用鍼。",
                    "zhushu": "緩者中風，大爲氣實，虚者血虚，血虚氣實，風又攻之，故冝。藥治以遣其邪，不冝，鍼冩而出血也。"
                },
                {
                    "paragraph": "凡治瘧，先發如食頃，乃可以治，過之則失時也。",
                    "zhushu": "先其發時，眞邪異居，波隴不起，故可治。過時則眞邪相合，攻之則反傷眞氣，故曰失時。　新校正云：詳從前瘧脉滿大至此，全元起本在第四卷中，王氏移續於此也。"
                },
                {
                    "paragraph": "諸瘧而脉不見，剌十指閒出血，血去必已，先視身之赤如小豆者，盡取之。十二瘧者，其發各不同時，察其病形，以知其何脉之病也。",
                    "zhushu": "隨其形證，而病脉可知。"
                },
                {
                    "paragraph": "先其發時，如食頃而剌之，一剌則衰，二剌則知，三剌則已。不已，剌舌下兩脉出血。",
                    "zhushu": "釋具下文。"
                },
                {
                    "paragraph": "不已，剌郄中盛經出血，又剌項已下俠脊者，必已。",
                    "zhushu": "並足太陽之脉氣也。郄中，則委中也。俠脊者，謂大杼、風門、熱府穴也。大杼，在項第一椎下兩傍，相去各同身寸之一寸半，䧟者中，剌可入。同身寸之三分，留七呼，若灸者，可灸五壯。風門、熱府在第二椎下兩傍，各同身寸之一寸半，剌可入同身寸之五分，留七呼，若灸者，可灸五壯。　新校正云：詳大杼穴。灸五壯，按甲乙經作七壯。氣穴論注作七壯。剌，熱論及熱穴注並作五壯。"
                },
                {
                    "paragraph": "舌下兩脉者，廉泉也。",
                    "zhushu": "廉泉，穴名，在頷下結喉上，舌本下，隂維，任脉之㑹，剌可入同身寸之三分，留三呼，若灸者，可灸三壯。"
                },
                {
                    "paragraph": "剌瘧者，必先問其病之所先發者，先剌之。先頭痛及重者，先剌頭上及兩額兩眉閒出血。",
                    "zhushu": "頭上，謂上星、百㑹。兩額，謂懸顱。兩眉間，謂攅竹等穴也。"
                },
                {
                    "paragraph": "先項背痛者，先剌之。",
                    "zhushu": "項，風池、風府主之；背，大杼，神道主之。"
                },
                {
                    "paragraph": "先腰脊痛者，先剌郄中出血。先手臂痛者，先剌手少隂陽明十指閒。",
                    "zhushu": "新校正云：按别本作手隂陽，全本亦作手隂陽。"
                },
                {
                    "paragraph": "先足脛痠痛者，先剌足陽明十指閒出血。",
                    "zhushu": "各以邪居之所而脫冩之。"
                },
                {
                    "paragraph": "風瘧，瘧發則汗出惡風，剌三陽經背俞之血者，",
                    "zhushu": "三陽，太陽也。　新校正云：按甲乙經云：足三陽。"
                },
                {
                    "paragraph": "䯒痠痛甚，按之不可，名曰胕髓病，以鑱鍼鍼絶骨出血，立已。",
                    "zhushu": "陽輔穴也。取如氣穴論中府俞法。"
                },
                {
                    "paragraph": "身體小痛，刺至隂，",
                    "zhushu": "新校正云：按甲乙經無至隂二字。"
                },
                {
                    "paragraph": "諸隂之井無出血，閒日一剌。",
                    "zhushu": "諸井，皆在指端，足少隂并在足心宛宛中。"
                },
                {
                    "paragraph": "瘧不渴，閒日而作，剌足太陽；",
                    "zhushu": "新校正云：按九卷云足陽明、太素同。"
                },
                {
                    "paragraph": "渴而閒日作，剌足少陽。",
                    "zhushu": "新校正云：按九卷云：手少陽、太素同。"
                },
                {
                    "paragraph": "温瘧汗不出，爲五十九剌。",
                    "zhushu": "自胃瘧下至此，尋黄帝中誥圖經所主，或有不與此文同，應古之别法也。"
                },
                {
                    "paragraph": "剌瘧論暍。",
                    "zhushu": "音謁。"
                },
                {
                    "paragraph": "悒。",
                    "zhushu": "於急切。"
                },
                {
                    "paragraph": "眴",
                    "zhushu": "。音舜。"
                }
            ]
        },
        {
            "name": "氣厥論篇第三十七",
            "paragraphs": [
                {
                    "paragraph": "氣厥論篇第三十七",
                    "zhushu": "新校正云：按全元起本在第九卷，與厥論相併。",
                    "type": 1
                },
                {
                    "paragraph": "黄帝問曰：五藏六府，寒熱相移者何？歧伯曰：腎移寒於肝，癰腫少氣。",
                    "zhushu": "肝藏血，然寒入則陽氣不散，陽氣不散則血聚氣澀，故爲癰腫，又爲少氣也。　新校正云：按全元起本云：腎移寒於脾。元起注云：腎傷於寒而傳於脾，脾主　寒，生於　則結爲，堅，堅化爲膿，故爲癰也。血傷氣少，故曰少氣。甲乙經亦作移寒於脾，王因誤本，遂解爲肝，亦智者之一失也。"
                },
                {
                    "paragraph": "脾移寒於肝，癰腫筋攣。",
                    "zhushu": "脾藏主，　肝，藏主筋。　温則筋舒，　冷則筋急，故筋攣也。　寒則衛氣結聚，故爲癰腫。"
                },
                {
                    "paragraph": "肝移寒於心，狂隔中。",
                    "zhushu": "心爲陽藏，神處其中，寒薄之則神亂離，故狂也。陽氣與寒相薄，故隔塞而中不通也。"
                },
                {
                    "paragraph": "心移寒於肺，肺消。肺消者，飲一溲二，死不治。",
                    "zhushu": "心爲陽藏，反受諸寒，寒氣不消，乃移於肺，寒隨心火，内鑠金精，金受火邪，故中消也。然肺藏消鑠，氣無所持，故令飲一而溲二也。金火相賊，故死不能治。"
                },
                {
                    "paragraph": "肺移寒於腎，爲涌水，涌水者，按腹不堅，水氣客於大腸，疾行則鳴，濯濯如囊裹漿，水之病也。",
                    "zhushu": "肺藏氣，腎主水。夫肺寒入腎，腎氣有餘，腎氣有餘，則上奔於肺，故云涌水也。大腸爲肺之府，然肺腎俱爲寒薄，上下皆無所之，故水氣客於大腸也。腎受凝寒，不能化液，大腸積水而不流通，故其疾行，則腸鳴而濯濯有聲，如囊裏漿，而爲水病也。新校正云：按甲乙經，水之病也作治主肺者。"
                },
                {
                    "paragraph": "脾移熱於肝，則爲驚衂。",
                    "zhushu": "肝藏血，又主驚，故熱薄之，則驚而鼻中血出。"
                },
                {
                    "paragraph": "肝移熱於心，則死。",
                    "zhushu": "兩陽和合，火木相燔，故肝熱入心，則當死也。隂陽别論曰：肝之心，謂之生陽。生陽之屬，不過四日而死。新校正云：按隂陽别論之文，義與此殊，王氏不當引彼誤文，附㑹此義。"
                },
                {
                    "paragraph": "心移熱於肺，傳爲鬲消。",
                    "zhushu": "心肺兩閒中有斜，鬲膜，鬲膜，下際内連於横鬲膜，故心熱入肺，久久傳化，内爲鬲熱，消渴而多飲也。"
                },
                {
                    "paragraph": "肺移熱於腎，傳爲柔痓。",
                    "zhushu": "柔，謂筋柔而無力。痓，謂骨痓而不隨。氣骨皆熱，髓不内充，故骨痓強而不舉，筋柔緩而無力也。"
                },
                {
                    "paragraph": "腎移熱於脾，傳爲虚腸澼，死不可治。",
                    "zhushu": "脾土制水。腎反移熱以與之。是脾土不能制水而受病。故久乆傳爲虚損也。腸澼死者。腎主下焦。象水而冷。今乃移熱。是精氣内消。下焦無主以守持。故腸澼除而氣不禁止。"
                },
                {
                    "paragraph": "胞移熱於膀胱，則𤸇溺血。",
                    "zhushu": "膀胱爲津液之府，胞爲受納之司，故熱入膀胱，胞中外熱，隂絡内溢，故不得小便而溺血也。正理論曰：熱在下焦則溺血。此之謂也。"
                },
                {
                    "paragraph": "膀胱移熱於小腸，鬲腸不便，上爲口麋。",
                    "zhushu": "小腸脉絡心，循咽下隔抵胃，屬小腸，故受熱以下，令腸隔塞而不便，上則口生瘡而麋爛也。麋，謂爛也。"
                },
                {
                    "paragraph": "小腸移熱於大腸，爲虙瘕，爲沈。",
                    "zhushu": "小腸熱已，移入大腸，兩熱相薄，則血溢而爲伏瘕也。血澀不利，則月事沈滯而不行，故云爲虙。瘕爲沈也。虙與伏同。瘕一爲疝，傳冩誤也。"
                },
                {
                    "paragraph": "大腸移熱於胃，善食而瘦，入，謂之食亦。",
                    "zhushu": "胃爲水榖之海，其氣外養肌肉，熱消水榖，又鑠肌，　故善食而瘦入也。食亦者，謂食入移易而過，不生肌膚也。亦，易也。　新校正云：按甲乙經入作又。王氏注云：善食而瘦入也。殊爲無義。不若甲乙經作又，讀連下文。"
                },
                {
                    "paragraph": "胃移熱於膽，亦曰食亦。",
                    "zhushu": "義同上。"
                },
                {
                    "paragraph": "膽，移熱於腦，則辛頞鼻淵，鼻淵者，濁涕下不止也。",
                    "zhushu": "腦液下滲，則爲濁涕，涕下不止，如彼水泉，故曰鼻淵也。頞，謂鼻頞也。足太陽脉起於目内眥，上額交巔，上入絡腦。足陽明脉起於鼻，交頞中，傍約太陽之脉。今腦熱則足太陽逆，與陽明之脉俱盛，薄於頞中，故鼻頞辛也。辛謂酸痛，故下文曰："
                },
                {
                    "paragraph": "傳爲衂衊瞑目，",
                    "zhushu": "以足陽明脉交頞中，傍約太陽之脉故耳。熱盛則陽絡溢，陽絡溢則衂出汗血也。衊，謂汗血也。血出甚，陽明太陽脉衰，不能榮養於目，故目瞑。瞑，暗也。"
                },
                {
                    "paragraph": "故得之氣厥也。",
                    "zhushu": "厥者，氣逆也。皆由氣逆而得之。",
                    "type": 2
                },
                {
                    "paragraph": "氣厥論痓。",
                    "zhushu": "音熾。"
                },
                {
                    "paragraph": "麋。",
                    "zhushu": "武悲切。"
                },
                {
                    "paragraph": "虙。",
                    "zhushu": "音復。"
                },
                {
                    "paragraph": "䁾。",
                    "zhushu": "莫結切。"
                }
            ]
        },
        {
            "name": "欬論篇第三十八",
            "paragraphs": [
                {
                    "paragraph": "欬論篇第三十八",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "黄帝問曰：肺之令人欬，何也？歧伯對曰：五藏六府，皆令人欬，非獨肺也。帝曰：願聞其狀。歧伯曰：皮毛者，肺之合也，皮毛先受邪氣，邪氣以從其合也。",
                    "zhushu": "邪，謂寒氣。"
                },
                {
                    "paragraph": "其寒飲食入胃，從肺脉上至於肺，則肺寒，肺寒則外内合邪，因而，客之，則爲肺欬。",
                    "zhushu": "肺脉起於中焦，下絡大腸，還循胃口，上鬲屬肺，故云從肺脉上至於肺也。"
                },
                {
                    "paragraph": "五藏各以其時受病，非其時，各傅以與之。",
                    "zhushu": "時，謂王月也。非王月則不受邪？故各傳以與之。"
                },
                {
                    "paragraph": "人與天地相參，故五藏各以治時，感於寒則受病，微則爲欬，甚者爲泄爲痛。",
                    "zhushu": "寒氣微，則外應皮毛，内通肺，故欬。寒氣甚，則入於内，内裂則痛，入於腸胃則泄痢。"
                },
                {
                    "paragraph": "乗秋，則肺先受邪；乗春，則肝先受之；乗夏，則心先受之；乗至隂則脾先受之；乗冬，則腎先受之。",
                    "zhushu": "以當用事之時，故先受邪氣。新校正云：按全元起本及太素无乘秋則三字，疑此文誤多也。"
                },
                {
                    "paragraph": "帝曰：何以異之？",
                    "zhushu": "欲明其證也。"
                },
                {
                    "paragraph": "歧伯曰：肺欬之狀，欬而喘息有音，甚則唾血。",
                    "zhushu": "肺藏氣而應息，故欬則喘息而喉中有聲，甚則肺絡逆，故唾血也。"
                },
                {
                    "paragraph": "心欬之狀，欬則心痛，喉中介介如梗狀，甚則咽腫喉痺。",
                    "zhushu": "手心主脉，起於胷中，出屬心包；少隂之脉，起於心中，出屬心系。其支别者，從心系上俠咽喉，故病如是。新校正云：按甲乙經，介介如梗狀作喝喝。又少隂之脉上俠咽，不言俠喉。"
                },
                {
                    "paragraph": "肝欬之狀，欬則兩脇下痛，甚則不可以轉，轉則兩胠下滿。",
                    "zhushu": "足厥隂脉，上貫鬲，布脇肋，循喉嚨之後，故如是。胠亦脇也。"
                },
                {
                    "paragraph": "脾欬之狀，欬則右脇下痛，隂隂引肩背，甚則不可以動，動則欬劇。",
                    "zhushu": "足太隂脉，上貫鬲，俠咽，其支别者，復從胃别上鬲，故病如是也。脾氣連肺，故痛引肩背也。脾氣主右，故右胠下隂隂然深慢痛也。"
                },
                {
                    "paragraph": "腎欬之狀，欬則腰背相引而痛，甚則欬涎。",
                    "zhushu": "足少隂脉，上股内後廉，貫脊屬腎，絡膀胱。其直行者，從腎上貫肝鬲，入肺中，循喉嚨，俠舌本。又膀胱脉從肩髆内别下俠脊抵腰中，入循膂絡腎，故病如是。"
                },
                {
                    "paragraph": "帝曰：六府之欬柰？何？安所受病？歧伯曰：五藏之乆欬，乃移於六府。脾欬不已，則胃受之。胃欬之狀，欬而嘔，嘔甚則長蟲出。",
                    "zhushu": "脾與胃合，又胃之脉，循喉嚨入缺盆，下鬲，屬胃絡脾，故脾欬不已，胃受之也。胃寒則嘔，嘔甚則腸氣逆上，故蚘出。"
                },
                {
                    "paragraph": "肝欬不已，則膽受之；膽欬之狀，欬嘔膽汁。",
                    "zhushu": "肝與膽合，又膽之脉，從缺盆以下胷中，貫鬲絡肝，故肝欬不已，膽受之也。膽氣好逆，故嘔温苦汁也。"
                },
                {
                    "paragraph": "肺欬不已，則大腸受之。大腸欬狀，欬而遺失。",
                    "zhushu": "肺與，大腸合，又大腸脉入缺盆絡肺，故肺欬不已，大腸受之。大腸爲傳送之府，故寒入則氣不禁焉。　新校正云：按甲乙經遺失作遺矢。"
                },
                {
                    "paragraph": "心欬不已，則小腸受之；小腸欬狀，欬而失氣，氣與欬俱失。",
                    "zhushu": "心與小腸合，又小腸脉入缺盆絡心，故心欬不已，小腸受之；小腸寒盛，氣入大腸，欬，則小腸氣下奔，故失氣也。"
                },
                {
                    "paragraph": "腎欬不已，則膀胱受之；膀胱欬狀，欬而遺溺。",
                    "zhushu": "腎與膀胱合，又膀胱脉從肩髆内俠脊扺𦝫中，入循膂絡腎，屬膀胱。故腎欬不已，膀胱受之，膀胱爲津液之府，是故遺溺。"
                },
                {
                    "paragraph": "乆欬不已，則三焦受之，三焦欬狀，欬而腹滿，不欲食飲。此皆聚於胃，𨵿於肺，使人多涕唾，而靣浮腫氣逆也。",
                    "zhushu": "三焦者。非謂手少陽也。正謂上焦、中焦耳。何者？上焦者。出於胃上口。並咽以上貫鬲。布胷中。走腋。中焦者。亦至於胃口。出上焦之後。此所受氣者。泌糟粕。蒸津液。化其精微。上注於肺脉。乃化而爲血。故言皆聚於胃。𨵿於肺也。兩焦受病。則邪氣熏肺。而肺氣滿。故使人多涕唾。而靣浮腫氣逆也。腹滿不欲食者。胃寒故也。胃脉者，從缺盆下乳内廉，下循腹至氣街。其支者，復從胃下口，循腹裏至氣街中而合。今胃受邪，故病如是也。何以明其不謂下焦？然下焦者，別於回腸。注於膀胱。故水穀者，常幷居於胃中，盛糟粕而俱下於大腸。泌别汁。循下焦而滲入膀胱。尋此行化。乃與胃口懸逺，故不謂此也。　新校正云：按甲乙經胃脉下循腹作下俠臍。"
                },
                {
                    "paragraph": "帝曰：治之柰何？歧伯曰：治藏者治其俞，治府者治其合，浮腫者治其經。",
                    "zhushu": "諸藏俞者，皆脉之所起第三穴；諸府合者，皆脉之所起第六穴也。經者，藏脉之所起第四穴，府脉之所起第五穴。靈樞經曰：脉之所注爲俞，所行爲經，所入爲合。此之謂也。"
                },
                {
                    "paragraph": "帝曰：善。",
                    "zhushu": "",
                    "type": 2
                },
                {
                    "paragraph": "欬論蚘。",
                    "zhushu": "音回。"
                }
            ]
        },
        {
            "name": "舉痛論篇第三十九",
            "paragraphs": [
                {
                    "paragraph": "舉痛論篇第三十九",
                    "zhushu": "新校正云：按全元起本在第三卷，名五藏舉痛。所以名舉痛之義未詳。按夲篇乃黄帝問五藏辛痛之疾，疑舉乃卒字之誤也。",
                    "type": 1
                },
                {
                    "paragraph": "黄帝問曰：余聞善言天者，必有驗於人；善言古者，必有合於今；善言人者，必有厭於己。如此，則道不惑而要數極，所謂明也。",
                    "zhushu": "善言天者，言天四時之氣，温涼寒暑，生長收藏，在人形氣，五藏，參應可驗，而指示善惡，故曰必有驗於人。善言古者，謂言上古聖人養生損益之迹，與今養生損益之理，可合而與論成敗，故曰必有合於今也。善言人者，謂言形骸骨節，更相枝拄，筋脉束絡，皮肉包裹，而五藏六府，次居其中，假七神五藏而運用之，氣絶神去，則之於死。是以知彼浮形，不能堅乆，靜慮於己，亦與彼同，故曰必有厭於己也。夫如此者，是知道要數之極，悉無疑惑，深明至理，而乃能然矣。"
                },
                {
                    "paragraph": "今余問於夫子，令言而可知，視而可見，捫而可得，令驗於己，而發䝉解惑，可得而聞乎？",
                    "zhushu": "言如發開童䝉之耳，解於疑惑者之心，令一一條理，而目視手循，驗之可得。捫，猶循也。"
                },
                {
                    "paragraph": "歧伯再拜稽首對曰：何道之問也？",
                    "zhushu": "請示問端也。"
                },
                {
                    "paragraph": "帝曰：願聞人之五藏卒痛。何氣使然？歧伯對曰：經脉流行不止，環周不休。寒氣入經而稽遲，泣而不行。客於脉外則血少，客於脉中則氣不通，故卒然而痛。帝曰：其痛，或卒然而止者，或痛。甚不：休者，或痛甚不可按者，或按之而痛止者，或按之無益者，或喘動應手者，或心與背相引而痛者，或脇肋與少腹相引而痛者，或腹痛引隂股者，或痛宿昔而成積者，或卒然痛死不知人，有少閒復生者，或痛而嘔者，或腹痛而後泄者，或痛而閉不通者。凡此諸痛，各不同形，别之柰何？",
                    "zhushu": "欲明異候之所起。"
                },
                {
                    "paragraph": "歧伯曰：寒氣客於脉外則脉寒，脉寒則縮踡，縮踡則脉絀，急，則外引小絡，故卒然而痛。得炅則痛立止。",
                    "zhushu": "脉左右環，故得寒則縮踡而絀急，縮踡絀急，則衞氣不得通流，故外引於小絡脉也。衞氣不入，寒内薄之，脉急不縱，故痛生也。得熱則衞氣復行，寒氣退辟，故痛止。炅，熱也。止，已也。"
                },
                {
                    "paragraph": "因重中於寒，則痛乆矣。",
                    "zhushu": "重寒難釋。故痛乆不消。"
                },
                {
                    "paragraph": "寒氣客於經脉之中，與炅氣相薄則脉滿，滿則痛而不可按也。",
                    "zhushu": "按之痛甚者，其義具下文。"
                },
                {
                    "paragraph": "寒氣稽留，炅氣從上，則脉充大而血氣亂，故痛甚不可按也。",
                    "zhushu": "脉既滿大，血氣復亂，按之則邪氣攻内，故不可按也。"
                },
                {
                    "paragraph": "寒氣客於腸胃之間，膜原之下，血不得散。小絡急引故痛，按之則血氣散，故按之痛止。",
                    "zhushu": "膜，謂鬲間之膜。原，謂鬲肓之原。血不得散，謂鬲膜之中，小絡脉内血也。絡滿則急，故牽引而痛生也。手按之則寒氣散，小絡緩，故痛止。"
                },
                {
                    "paragraph": "寒氣客於俠脊之脉，則深，按之不能及，故按之無益也。",
                    "zhushu": "俠脊之脉者，當中督脉也，次兩傍，足太陽脉也。督脉者循脊裏，太陽者貫膂筋，故深按之不能及也。若按當中，則膂節曲，按兩傍，則膂筋蹙合。曲與蹙合，皆衞氣不得行過，寒氣益聚而内畜，故按之無益。"
                },
                {
                    "paragraph": "寒氣客於衝脉，衝脉起於關元，隨腹直上。寒氣客則脉不通，脉不通則氣因之，故喘動應手矣。",
                    "zhushu": "衝脉，竒經脉也。關元，穴名，在齊下三寸。言起自此穴，即隨腹而上，非生出於此也。其本生出，乃起於腎下也。直上者，謂上行㑹於咽喉也。氣因之，謂衝脉不通，足少隂，氣因之上滿，衝脉與少隂並行，故喘動應於手也。"
                },
                {
                    "paragraph": "寒氣客於背俞之脉則脉泣，脉泣則血虚，血虚則痛。其俞注於心，故相引而痛，按之則熱氣至，熱氣至則痛止矣。",
                    "zhushu": "背俞，謂心俞脉，亦足太陽脉也。夫俞者，皆内通於藏，故曰其俞注於心，相引而痛也。按之則温氣入，温氣入則心氣外發，故痛止。"
                },
                {
                    "paragraph": "寒氣客於厥隂之脉，厥隂之脉者，絡隂器，繫於肝。寒氣客於脉中，則血泣脉急，故脇肋與少腹相引痛矣。",
                    "zhushu": "厥隂者，肝之脉，入髦中，環隂器，抵少腹，上貫肝鬲，布脅肋，故曰絡隂器，繫於肝，脉急引脇與少腹痛也。"
                },
                {
                    "paragraph": "厥氣客於隂股，寒氣上及少腹，血泣在下相引，故腹痛引隂股。",
                    "zhushu": "亦厥隂，肝脉之氣也。以其脉循隂股，入髦中，環隂器，上抵少腹，故曰厥氣客於隂股，寒氣上及於少腹也。"
                },
                {
                    "paragraph": "寒氣客於小腸膜原之間，絡血之中，血泣不得注於大經，血氣稽留不得行，故宿昔而成積矣。",
                    "zhushu": "言血爲寒氣之所凝結，而乃成積。"
                },
                {
                    "paragraph": "寒氣客於五藏，厥逆上泄，隂氣竭，陽氣未入，故卒然痛，死不知人，氣復反則生矣。",
                    "zhushu": "言藏氣被寒擁胃而不行，氣復得通則已也。新校正云：詳注中。擁胃疑作擁冒。"
                },
                {
                    "paragraph": "寒氣客於腸胃，厥逆上出，故痛而嘔也。",
                    "zhushu": "腸胃客寒留止，則陽氣不得下流而反上行，寒不去則痛生，陽上行則嘔𠸺，故痛而嘔也。"
                },
                {
                    "paragraph": "寒氣客於小腸，小腸不得成聚，故後泄腹痛矣。",
                    "zhushu": "小腸爲受盛之府，中滿則寒邪不居，故不得結聚，而傳下入於迴腸。迴腸，廣腸也，爲傳導之府，物不得停留，故後泄而痛。"
                },
                {
                    "paragraph": "熱氣留於小腸，腸中痛，癉熱焦渴，則堅乾不得出，故痛而閉不通矣。",
                    "zhushu": "熱滲津液。故便堅也。"
                },
                {
                    "paragraph": "帝曰：所謂言而可知者也，視而可見，柰何？",
                    "zhushu": "謂候色也。"
                },
                {
                    "paragraph": "歧伯曰：五藏六府，固盡有部，",
                    "zhushu": "謂面上之分部。"
                },
                {
                    "paragraph": "視其五色，黄赤爲熱，",
                    "zhushu": "中熱則色黄赤。"
                },
                {
                    "paragraph": "白爲寒，",
                    "zhushu": "陽氣少，血不上榮於色，故白。"
                },
                {
                    "paragraph": "青黒爲痛。",
                    "zhushu": "血凝泣則變惡，故色青黑則痛。"
                },
                {
                    "paragraph": "此所謂視而可見者也。帝曰：捫而可得，柰何？",
                    "zhushu": "捫，摸也。以手循摸也。"
                },
                {
                    "paragraph": "歧伯曰：視其主病之脉，堅而血及䧟下者，皆可捫而得也。帝曰：善。余知百病生於氣也，",
                    "zhushu": "夫氣之爲用，虚實、逆順、緩急，皆能爲病，故發此問端。"
                },
                {
                    "paragraph": "怒則氣上，喜則氣緩，悲則氣消，恐則氣下，寒則氣収，炅則氣泄，驚則氣亂，",
                    "zhushu": "新校正云：按太素，驚作憂。"
                },
                {
                    "paragraph": "勞則氣耗，思則氣結。九氣不同，何病之生？歧伯曰：怒則氣逆，甚則嘔血及飱泄，",
                    "zhushu": "新校正云：按甲乙經及太素，飱泄作食而氣逆。"
                },
                {
                    "paragraph": "故氣上矣。",
                    "zhushu": "怒則陽氣逆上，而肝氣乘脾，故甚則嘔血及飱泄作。何以明其然？怒則面赤，甚則色蒼。靈樞經曰：盛怒而不止，則傷志明。怒則氣逆，上而不下也。"
                },
                {
                    "paragraph": "喜則氣和志逹，榮衞通利，故氣緩矣。",
                    "zhushu": "氣脉和調，故志逹暢。榮衛通利，故氣徐緩。"
                },
                {
                    "paragraph": "悲則心系急，肺布葉舉，而上焦不通，榮衞不散，熱氣在中，故氣消矣。",
                    "zhushu": "布葉，謂布蓋之大葉。　新校正云：按甲乙經及太素，而上焦不通作兩焦不通。又王注肺布葉舉，謂布蓋之大葉，疑非。全元起云：悲則損於心，心系急則動於肺，肺氣繫諸經逆，故肺布而葉舉，安得謂肺布爲肺布蓋之大葉。"
                },
                {
                    "paragraph": "恐則精却，却則上焦閉，閉則氣還，還則下焦脹，故氣不行矣。",
                    "zhushu": "恐則陽精却上而不下流，故却則上焦閉也。上焦既閉，氣不行流，下焦隂氣亦還迴不散，而聚爲脹也。然上焦固禁，下焦氣還，各守一處，故氣不行也。　新校正云：詳氣不行，當作氣下行也。"
                },
                {
                    "paragraph": "寒則腠理閉，氣不行，故氣收矣。",
                    "zhushu": "腠，謂津液滲泄之所。理，謂文理逢㑹之中。閉，謂宻閉。氣，謂衛氣。行，謂流行。收，謂收歛也。身寒則衛氣沈，故皮膚文理及滲泄之處，皆閉宻而氣不流行，衛氣收歛於中而不發散也。　新校正云：按甲乙經，氣不行作營衛不行。"
                },
                {
                    "paragraph": "炅則腠理開，榮衞通，汗大泄，故氣泄。",
                    "zhushu": "人在陽則舒，在隂則慘，故熱則膚腠開發，榮衞大通，津液外滲，而汗大泄也。"
                },
                {
                    "paragraph": "驚則心無所倚，神無所歸，慮無所定，故氣亂矣。",
                    "zhushu": "氣奔越。故不調理。　新校正云：按太素，驚作憂。"
                },
                {
                    "paragraph": "勞則喘息汗出，外内皆越，故氣耗矣。",
                    "zhushu": "疲力役，則氣奔速，故喘息。氣奔速，則陽外發，故汗出。然喘且汗出，内外皆踰越於常紀，故氣耗損也。"
                },
                {
                    "paragraph": "思則心有所存，神有所歸，正氣留而不行，故氣結矣。",
                    "zhushu": "繫心不散，故氣亦停留。　新校正云：按甲乙經，歸正二字作止字。",
                    "type": 2
                },
                {
                    "paragraph": "舉痛論：泣而。",
                    "zhushu": "音澁。"
                },
                {
                    "paragraph": "絀急。",
                    "zhushu": "上丁骨切。"
                }
            ]
        },
        {
            "name": "腹中論篇第四十",
            "paragraphs": [
                {
                    "paragraph": "腹中論篇第四十",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：有病心腹滿，旦食則不能暮食，此爲何病？歧伯對曰：名爲鼓脹。",
                    "zhushu": "心腹脹滿，不能再食，形如鼔脹，故名鼔脹也。　新校正云：按太素，鼓作穀。"
                },
                {
                    "paragraph": "帝曰：治之柰何？歧伯曰：治之以雞矢醴，一劑知，二劑已。",
                    "zhushu": "按：古本草：雞矢並不治鼓脹，惟大利小便，微寒。今方制法，當取用處湯漬服之。"
                },
                {
                    "paragraph": "帝曰：其時有復發者，何也？",
                    "zhushu": "復，謂再發，言如舊也。"
                },
                {
                    "paragraph": "歧伯曰：此飲食不節，故時有病也。雖然，其病且已，時故當病，氣聚於腹也。",
                    "zhushu": "飲食不節則傷胃，胃脉者，循腹裏而下行，故飲食不節，時有病者，復病氣聚於腹中也。"
                },
                {
                    "paragraph": "帝曰：有病胷脇支滿者，妨於食，病至則先聞腥臊臭，出清液，先唾血，四支清，目眩，時時前後血，病名爲何？何以得之？",
                    "zhushu": "清液，清水也，亦謂之清涕。清涕者，謂從窈漏中漫液而下，水出清冷也。眩，謂目視眩轉也。前後血，謂前隂後隂出血也。"
                },
                {
                    "paragraph": "歧伯曰：病名血枯。此得之年少時，有所大脱血，若醉入房中，氣竭肝傷，故月事衰少不來也。",
                    "zhushu": "出血多者，謂之脫血，漏下，鼻衂、嘔吐出血皆同焉。夫醉則血脉盛，血脉盛則内熱，因而入房，髓液皆下，故腎中氣竭也。肝藏血，以少大脱血，故肝傷也。然於丈夫則精液衰乏，女子則月事衰少而不來。"
                },
                {
                    "paragraph": "帝曰：治之柰何？復以何術？歧伯曰：以四烏鰂骨，一藘茹，二物并合之，丸以雀卵，大如小豆，以五丸爲後飯，飲以鮑魚汁，利腸中",
                    "zhushu": "新校正云：按别本一作傷中。"
                },
                {
                    "paragraph": "及傷肝也。",
                    "zhushu": "飯後藥先。謂之後飯。按古本草經云：烏鰂魚骨、藘茹等。並不治血枯。然經法用之。是攻其所生所起爾。夫醉勞力以入房。則腎中精氣耗竭。月事衰少不至。則中有惡血淹留。精氣耗竭。則隂萎不起而無精；惡血淹留。則血痺著中而不散。故先兹四藥，用入方焉。古本草經曰：烏鰂魚骨。味鹹冷平，無毒。主治女子血閉；藘茹。味辛寒平，有小毒，主散惡血。雀卵，味甘温平無毒，主治男子隂萎不起，强之令熱，多精有子。鮑魚，味辛臭温平無毒，主治瘀血血痺在四支不散者。尋文㑹意，方義如此，而處治之也。　新校正云：按甲乙經及太素，藘茹作䕡茹。詳王注性味，乃䕡茹，當改藘作䕡。又按本草，烏鰂魚骨冷，作㣲温，雀卵甘，作酸，與王注異。"
                },
                {
                    "paragraph": "帝曰：病有少腹盛，上下左右皆有根，此爲何病？可治不？歧伯曰：病名曰伏梁。",
                    "zhushu": "伏梁，心之積也。　新校正云：詳此伏梁，與心積之伏梁大異，病有名同而實異者非一，如此之類是也。"
                },
                {
                    "paragraph": "帝曰：伏梁何因而得之？歧伯曰：裹大膿血，居腸胃之外，不可治；治之，每切按之，致死。帝曰：何以然？歧伯曰：此下則因隂，必下膿血，上則迫胃脘，生鬲，俠胃脘内癰。",
                    "zhushu": "正當衝脉、帶脉之部分也。帶脉者。起於季脇。迴身一周。横絡於齊下。衝脉者。與足少隂之絡。起於腎下。出於氣街。循隂股。其上行者。出齊下，同身寸之三寸。關元之分。俠齊直上。循腹各行，㑹於咽喉。故病當其分。則少腹盛。上下左右皆有根也。以其上下堅盛。如有濳梁。故曰病名伏梁。不可治也。以裹大膿血。居腸胃之外。按之痛悶不堪，故每切按之致死也。以衝脉下行者絡隂，上行者循腹故也。上則迫近於胃脘。下則因薄於隂器也。若因薄於隂，則便下膿血；若迫近於胃，則病氣上出於鬲，復俠胃脘内，長其癰也。何以然哉？以本有大膿血在腸胃之外故也。生當爲出。傳文誤也。　新校正云：按太素俠胃作使胃。"
                },
                {
                    "paragraph": "此乆病也，難治。居齊上爲逆，居齊下爲從，勿動亟奪。",
                    "zhushu": "若裹大膿血。居齊上。則漸傷心藏。故爲逆。居齊下，則去心稍遠。猶得漸攻。故爲從。從。順也。亟。數也。奪。去也。言不可移動。但數數去之。則可矣。"
                },
                {
                    "paragraph": "論在《刺法》中。",
                    "zhushu": "今經亡。"
                },
                {
                    "paragraph": "帝曰：人有身體髀股䯒皆腫，環齊而痛，是爲何病？歧伯曰：病名伏梁，",
                    "zhushu": "此二十六字錯簡在竒病論中，若不有此二十六字，則下文無據也。　新校正云：詳此並無注解，盡在下卷竒病論中。"
                },
                {
                    "paragraph": "此風根也。",
                    "zhushu": "此四字，此篇本有，竒病論中亦有之。"
                },
                {
                    "paragraph": "其氣溢於大腸，而著於肓，肓之原在齊下，故環齊而痛也。不可動之，動之爲水溺濇之病。",
                    "zhushu": "亦衝脉也。齊下，謂脖胦，在齊下，同身寸之二寸半。靈樞經曰：肓之原。名曰脖胦。"
                },
                {
                    "paragraph": "帝曰：夫子數言熱中、消中，不可服高梁、芳草、石藥，石藥發瘨，芳草發狂。",
                    "zhushu": "多飲數溲，謂之熱中。多食數溲，謂之消中。多喜曰瘨，多怒曰狂。芳，美味也。"
                },
                {
                    "paragraph": "夫熱中、消中者。皆富貴人也。今禁高梁，是不合其心；禁芳草、石藥，是病不愈，願聞其説。",
                    "zhushu": "熱中消中者。脾氣之上溢。甘肥之所致。故禁食髙梁芳美之草也。通評虚實論曰：凡治消癉、甘肥、貴人。則高梁之疾也。又竒病論曰：夫五味入於口。藏於胃。脾爲之行其精氣。津液在脾。故令人口甘。此肥美之所發也。此人必數食甘美而多肥也。肥者令人内熱。甘者令人中滿。故其氣上溢。轉爲消渴。此之謂也。夫富貴人者，驕恣縱欲，輕人而無能禁之，禁之則逆其志，順之則加其病。帝思難詰，故發問之。高膏，梁米也；石藥，英乳也；芳草，濃美也。然此五者，富貴人常服之，難禁也。"
                },
                {
                    "paragraph": "歧伯曰：夫芳草之氣美，石藥之氣悍，二者其氣急疾堅勁，故非緩心和人，不可以服此二者。",
                    "zhushu": "脾氣溢而生病，氣美則重盛於脾，消熱之氣，躁疾，氣悍則又滋其熱。若人性和心緩，氣候舒匀，不與物爭，釋然寛泰，則神不躁迫，無懼内傷，故非緩心和人，不可以服此二者。悍，利也；堅，定也，固也；勁，剛也。言其芳草石藥之氣，堅定固乆，剛烈而卒不歇滅，此二者是也。"
                },
                {
                    "paragraph": "帝曰：不可以服此二者，何以然？歧伯曰：夫熱氣慓悍，藥氣亦然，二者相遇，恐内傷脾。",
                    "zhushu": "慄，疾也。"
                },
                {
                    "paragraph": "脾者，土也，而惡木，服此藥者，至甲乙日更論。",
                    "zhushu": "熱氣慓盛，則木氣内餘，故心非和緩，則躁怒數起，躁怒數起，則熱氣因木以傷脾，甲乙爲木，故至甲乙日，更論脾病之増減也。"
                },
                {
                    "paragraph": "帝曰：善。有病膺腫、",
                    "zhushu": "新校正云：按甲乙經作㿈腫。"
                },
                {
                    "paragraph": "頸痛、胷滿、腹脹，此爲何病？何以得之？",
                    "zhushu": "膺，胷傍也。頸，項前也。胷，膺間也。"
                },
                {
                    "paragraph": "歧伯曰：名厥逆。",
                    "zhushu": "氣逆所生，故名厥逆。"
                },
                {
                    "paragraph": "帝曰：治之奈何？歧伯曰：灸之則瘖，石之則狂，須其氣并，乃可治也。",
                    "zhushu": "石，謂以石鍼開破之。"
                },
                {
                    "paragraph": "帝曰：何以然？歧伯曰：陽氣重上，有餘於上，灸之則陽氣入，隂入則瘖；石之則陽氣虚，虚則狂。",
                    "zhushu": "灸之則火氣助陽，陽盛故入隂。石之則陽氣出，陽氣出則内不足，故狂。"
                },
                {
                    "paragraph": "須其氣并而治之，可使全也。",
                    "zhushu": "并，謂并合也。待自并合，則兩氣俱全，故可治。若不爾而灸石之，則偏致勝負，故不得全而瘖狂也。"
                },
                {
                    "paragraph": "帝曰：善。何以知懷子之且生也？歧伯曰：身有病而無邪脉也。",
                    "zhushu": "病，謂經閉也。脉法曰：尺中之脉，來而斷絶者，經閉也。月水不利，若尺中脉絶者，經閉也。今病經閉，脉反如常者，婦人姙娠之證，故云身有病而無邪脉。"
                },
                {
                    "paragraph": "帝曰：病熱而有所痛者何也？歧伯曰：病熱者，陽脉。也以三陽之動也。人迎一盛少陽，二盛太陽，三盛陽明，入隂也。夫陽入於隂，故病在頭與腹，乃䐜脹而頭痛也。帝曰：善。",
                    "zhushu": "新校正云：按六節藏象論云：人迎一盛，病在少陽，二盛病在太陽，三盛病在陽明。與此論同。又按甲乙經，三盛陽明，無入隂也三字。",
                    "type": 2
                },
                {
                    "paragraph": "腹中論。",
                    "zhushu": "則昨則魚切。"
                },
                {
                    "paragraph": "藘茹。",
                    "zhushu": "上力居切。下音如。"
                },
                {
                    "paragraph": "脖胦。",
                    "zhushu": "上蒲没切。下烏朗切。"
                },
                {
                    "paragraph": "瘖。",
                    "zhushu": "音隂。"
                }
            ]
        },
        {
            "name": "刺𦝫痛篇第四十一",
            "paragraphs": [
                {
                    "paragraph": "刺𦝫痛篇第四十一",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "足太陽脉，令人腰痛，引項脊凥背如重狀，",
                    "zhushu": "足太陽脉别下項，循肩髆内，俠脊抵𦝫中，别下貫臋，故令人腰痛，引項脊凥背如重状也。新校正云：按甲乙經，貫臋作貫胂，剌瘧注亦作貫胂，三部九候注作貫臋。"
                },
                {
                    "paragraph": "刺其郄中，太陽正經出血，春無見血。",
                    "zhushu": "郄中，委中也，在膝後屈處，膕中央約文中動脉，足太陽脉之所入也，刺可入同身寸之五分，留七呼，若灸者，可灸三壯。太陽合腎，腎王於冬，水衰於春，故春無見血也。"
                },
                {
                    "paragraph": "少陽，令人腰痛，如以鍼刺其皮中，循循然不可以俛仰，不可以顧，",
                    "zhushu": "足少陽脉，遶髦際，横入髀厭中，故令腰痛，如以鍼刺其皮中，循循然不可俛仰。少陽之脉，起於目銳眥，上抵頭角，下耳後，循頸，行手陽明之前，至肩上，交出手少陽之後。其支别者，目銳眥下入大迎，合手少陽於䪼下，加頰車，下頸，合缺盆，故不可以顧。新校正云：按甲乙經，行手陽明之前作行手少陽之前也。"
                },
                {
                    "paragraph": "刺少陽成骨之端出血。成骨在膝外廉之骨獨起者，夏無見血。",
                    "zhushu": "成骨，謂膝外近下䯒骨上端，兩起骨相並間陷容指者也。䯒骨所成，柱膝髀骨，故謂之成骨也。少陽合肝，肝王於春，木衰於夏，故無見血也。"
                },
                {
                    "paragraph": "陽明令人𦝫痛，不可以顧，顧如有見者，善悲，",
                    "zhushu": "足陽明脉，起於鼻交頞中，下循鼻外，入上齒中，還岀俠口環脣，下交承漿，却循頥後下廉，出大迎；其支别者，從大迎前下人迎，循喉嚨，入缺盆；又其支别者，起胃下口，循腹裏至氣街中而合以下髀。故令人腰痛不可顧，顧如有見者，陽虚故悲也。"
                },
                {
                    "paragraph": "刺陽明於䯒前三痏，上下和之出血，秋無見血。",
                    "zhushu": "按内經、中誥流注圖經，陽明脉穴，俞之所主，此腰痛者，悉刺䯒前三痏，則正三里穴也。三里穴在膝下，同身寸之三寸，䯒骨外廉兩筋肉分間，刺可入同身寸之一寸，留七呼，若灸者，可灸三壮。陽明合脾，脾王長夏，土衰於秋，故秋無見血。　新校正云：按甲乙經䯒作骭。"
                },
                {
                    "paragraph": "足少隂，令人腰痛，痛引脊内廉，",
                    "zhushu": "足少隂脉，上股内後亷，貫脊屬腎，故令人腰痛，痛引脊内廉也。　新校正云：按全元起本，脊内廉作脊内痛，太素亦同。此前少足太隂腰痛證，并刺足太隂法，應古文脫簡也。"
                },
                {
                    "paragraph": "刺少隂於内踝上二痏，春無見血，出血太多，不可復也。",
                    "zhushu": "按内經中誥流注圖經：少隂脉穴俞所主，此𦝫痛者，當刺内踝上，則正復溜穴也。復溜在内踝後，上同身寸之二寸，動脉陷者中，刺可入同身寸之三分，留三呼，若灸者，可灸五壮。"
                },
                {
                    "paragraph": "厥隂之脉，令人腰痛，腰中如張弓弩弦，",
                    "zhushu": "足厥隂脉，自隂股環隂器，抵少腹，其支别者，與太隂、少陽結於腰髁下狹脊第三、第四骨空中，其穴即中髎、下髎，故腰痛則中如張弓弩之弦也。如張弦者，言强急之甚。"
                },
                {
                    "paragraph": "刺厥隂之脉，在腨踵魚腹之外，循之累累然，乃刺之，",
                    "zhushu": "腨踵者，言脉在腨外側，下當足跟也。腨形勢如卧魚之腹，故曰魚腹之外也。循其分肉，有血絡累累然，乃刺出之。此正當蠡溝穴分。足厥隂之絡，在内踝上五寸，别走少陽者，刺可入同身寸之二分，留三呼，若灸者，可灸三壯。厥隂，一經作居隂，是傳寫草書厥字爲居也。　新校正云：按經云厥隂之脉，令人腰痛，次言刺厥隂之脉，注言刺厥隂之絡，經注相違，疑經中脉字乃絡字之誤也。"
                },
                {
                    "paragraph": "其病令人善言黙黙然，不慧，刺之三痏。",
                    "zhushu": "厥隂之脉，循喉嚨之後，上入頑顙，絡於舌本，故病則善言，風盛則昏冒，故不爽慧也。三刺其處，腰痛乃除。　新校正云：按經云：善言，黙黙然不慧。詳善言與黙，黙二病難相兼，全元起本無善字，於義爲允。又按甲乙經厥隂之脉，不絡舌本，王氏於素問之中五處引注，而注厥論與刺熱及此三篇，皆云絡舌本，注風論，注痺論二篇不言絡舌本，蓋王氏亦疑而兩言之也。"
                },
                {
                    "paragraph": "解脉，令人腰痛，痛引肩，目䀮䀮然，時遺溲，",
                    "zhushu": "解脉，散行脉也，言不合而别行也。此足太陽之經，起於目内眥，上額交巔，上循肩髆，俠脊抵腰中，入循膂，絡腎，屬膀胱，下入膕中，故病斯候也。又其支别者，從髆内别下貫胂，循髆外後廉，而下合於膕中，兩脉如繩之解股，故名解脉也。"
                },
                {
                    "paragraph": "剌解脉，在膝筋肉分間郄外廉之横脉出血，血變而止。",
                    "zhushu": "膝後兩傍大筋雙上股之後，兩筋之間，横文之處，努肉高起，則郄中之分也。古中誥以膕中爲太陽之郄，當取郄外廉有血絡横見，迢然紫黒而盛滿者，乃刺之。當見，黒血，必候其，血色變赤乃止血，不變赤，極而寫之，必行。血色變赤，乃止。此太陽中經之爲腰痛也。"
                },
                {
                    "paragraph": "解脉令人腰痛如引帶，常如折腰状，善恐，",
                    "zhushu": "足太陽之别脉，自肩而别下，循背脊至腰，而横入髀外後廉，而下合膕中，故若引帶如折腰之状。　新校正云：按甲乙經如引帶作如裂，善恐作善怒也。"
                },
                {
                    "paragraph": "刺解脉，在郄中結絡如黍米，刺之血射以黒，見赤血而已。",
                    "zhushu": "郄中則委中穴，足太陽合也，在膝後屈處，膕中央約文中動脉，刺可入同身寸之五分，留七呼，若灸者，可灸三壮，此經刺法也。今則取其結絡大如黍米者，當黒血箭射而出，見血變赤，然可止也。　新校正云：按全元起云：有兩解脉，病源各異，恐誤，未詳。"
                },
                {
                    "paragraph": "同隂之脉，令人腰痛，痛如小錘居其中，怫然腫。",
                    "zhushu": "足少陽之别絡也，並少陽經上行，去足外踝上，同身寸之五寸，乃别走厥隂，並經下絡足跗，故曰同隂脉也。佛，怒也，言腫如嗔怒也。　新校正云：按太素，小錘作小鍼。"
                },
                {
                    "paragraph": "刺同隂之脉，在外踝上絶骨之端，爲三痏。",
                    "zhushu": "絶骨之端，如前同身寸之三分，陽輔穴也，足少陽脉所行，刺可入同身寸之五分，留七呼，若灸者，可灸三壮。"
                },
                {
                    "paragraph": "陽維之脉，令人腰痛，痛上怫然腫，",
                    "zhushu": "陽維起於陽，則太陽之所生，竒經八脉，此其一也。"
                },
                {
                    "paragraph": "刺陽維之脉，脉與太陽合腨下間，去地一尺所。",
                    "zhushu": "太陽所主，與正經並行而上，至腨下，復與太陽合而上也。腨下去地，正同身寸之一尺，是則承光穴，在鋭腨腸下肉分間陷者中，刺可入同身寸之七分，若灸者，可灸五壮。以其取腨腸下肉分間，故云合腨下間。　新校正云：按穴之所在，乃承山穴，非承光也。山字誤爲光。"
                },
                {
                    "paragraph": "衡絡之脉令人腰痛，不可以俛仰，仰則恐仆，得之舉重傷腰，衡絡絶，惡血歸之，",
                    "zhushu": "衡，横也，謂太陽之外也。絡自腰中横入髀外後廉，而下與中經合於膕中者，今舉重傷腰，則横絡絶，中經獨盛，故腰痛不可以俛仰矣。一經作衡絶之脉，傳寫魚魯之誤也。若是衡脉中誥，不應取太陽脉。委陽殷門之穴也。"
                },
                {
                    "paragraph": "刺之在郄陽筋之間，上郄數寸衡居，爲二痏，出血。",
                    "zhushu": "横居二穴，謂委陽、殷門，平視横相當也。郄陽，謂浮郄穴上側委陽穴也。筋之間，謂膝後膕上兩筋之間，殷門穴也。二穴各去臋下横文，同身寸之六寸，故曰上郄數寸也。委陽刺可入同身寸之七分，留五呼，若灸者，可灸三壮。殷門刺可入同身寸之五分，留七呼，若灸者，可灸三壮，故曰衡居爲二痏。　新校正云：詳王氏云。浮郄穴上側。委陽穴也。按甲乙經。委陽在浮郄穴下一寸。不得言上側也。"
                },
                {
                    "paragraph": "㑹隂之脉，令人腰痛，痛上漯漯然汗出，汗乾令人欲飲，飲已欲走，",
                    "zhushu": "足太陽之中經也，其脉循腰下㑹於後隂，故曰㑹隂之脉。其經自腰下行至足，今陽氣大盛，故痛，上漯然汗岀，汗液既出，則腎燥隂虚，故汗乾，令人欲飲水以救腎也。水入腹已，腎氣復生，隂氣流行，太陽又盛，故飲水已，反欲走也。"
                },
                {
                    "paragraph": "刺直陽之脉上三痏，在蹻上郄下五寸横居，視其盛者出血。",
                    "zhushu": "直陽之脉，則太陽之脉俠脊下行貫臋下至膕中，下循腨過外踝之後，條直而行者，故曰直陽之脉也。蹻爲陽蹻所生，申脉穴在外踝下也。郄下則膕下也。言此刺處，在膕下，同身寸之五寸，上承郄中之穴，下當申脉之位，是謂承筋穴，即腨中央如外陷者中也，太陽脉氣所發，禁不可刺，可灸三壮。今云刺者，謂刺其血絡之盛滿者也。兩腨皆有太陽經氣下行，當視兩腨中央有血絡盛滿者，乃刺出之，故曰視其盛者出血。　新校正云：詳上云㑹隂之脉令人腰痛，此云刺直陽之脉者，詳此直陽之脉，即㑹隂之脉也，文變而事　不殊。又承筋穴注云：腨中央如外。按甲乙經及骨空論注。無如外二字。"
                },
                {
                    "paragraph": "飛陽之脉，令人腰痛，痛上拂拂然，甚則悲以恐，",
                    "zhushu": "是隂維之脉也，去内踝上同身寸之五寸，腨分中，並少隂經而上也。少隂之脉前，則隂維脉所行也。足少隂之脉，從腎上貫肝鬲，入肺中，循喉嚨，俠舌本；其支别者，從肺出絡心，注胷中，故甚則悲以恐也。恐者生於腎，悲者生於心。"
                },
                {
                    "paragraph": "刺飛陽之脉，在内踝上五寸，",
                    "zhushu": "臣億等按：甲乙經作二寸。"
                },
                {
                    "paragraph": "少隂之前，與隂維之㑹。",
                    "zhushu": "内踝後，上同身寸之五寸，復溜穴，少隂脉所行，刺可入同身寸之三分；内踝之後，築賔穴，隂維之郄，刺可入同身寸之三分，若灸者可灸五，壮少隂之。前隂維之㑹，以三脉㑹，在此穴位分也，刺可入同身寸之三分，若灸者，可灸五壮。今中誥經文正同此法。臣億等按甲乙經：足太陽之絡，别走少隂者，名曰飛揚，在外踝上七寸。又云：築賔隂維之郄，在内踝上腨分中。復溜穴，在内踝上二寸。今此經注都與甲乙不合者，疑經注中五寸字當作二寸，則素問與甲乙相應矣。"
                },
                {
                    "paragraph": "昌陽之脉，令人腰痛，痛引膺，目䀮䀮然，甚則反折，舌卷不能言，",
                    "zhushu": "隂蹻脉也。隂蹻者，足少隂之别也。起於然骨之後，上内踝之上，直上循隂股，入隂而循腹，上入胷裏，入缺盆，上出人迎之前，入頄内廉，屬目内眥，合於太陽陽蹻而上行，故腰痛之状如此。"
                },
                {
                    "paragraph": "刺内筋爲二痏，在内踝上大筋前，太隂後，上踝二寸所。",
                    "zhushu": "内筋，謂大筋之前分肉也。太隂後，大筋前，即隂蹻之郄，交信穴也，在内踝上，同身寸之二寸，少隂前，太隂後，筋骨之間，陷者之中，刺可入同身寸之四分，留五呼，若灸者，可灸三壮。今中誥經文正主此。"
                },
                {
                    "paragraph": "散脉，令人腰痛而熱，熱甚生煩，腰下如有横木居其中，甚則遺溲。",
                    "zhushu": "散脉，足太隂之别也，散行而上，故以名焉。其脉循股内入腹中，與少隂、少陽結於腰髁下骨空中。故病則腰下如有横木居其中，甚乃遺溲也。"
                },
                {
                    "paragraph": "刺散脉，在膝前骨肉分間，絡外廉束脉，爲三痏。",
                    "zhushu": "謂膝前内側也。骨肉分，謂膝内輔骨之下，下廉腨肉之兩間也。絡外廉，則太隂之絡，色青而見者也。輔骨之下，後有大筋，擷束膝胻之骨，令其連屬，取此筋骨繫束之處脉，以去其病，是曰地機，三刺而已，故曰束脉，爲之三痏也。"
                },
                {
                    "paragraph": "肉里之脉，令人𦝫痛，不可以欬，欬則筋縮急。",
                    "zhushu": "肉里之脉，少陽所生，則陽維之脉氣所發也。里，裏也。"
                },
                {
                    "paragraph": "刺肉里之脉爲二痏，在太陽之外，少陽絶骨之後。",
                    "zhushu": "分肉主之。一經云少陽絶骨之前，傳寫誤也。絶骨之前，足少陽脉所行；絶骨之後，陽維脉所過，故指曰在太陽之外，少陽絶骨之後也。分肉穴在足外踝直上絶骨之端，如後同身寸之二分，筋肉分間，陽維脉氣所發，刺可入同身寸之五分，留十呼，若灸者，可灸三壮。　新校正云：按分肉之穴，甲乙經不見，與氣穴注兩出，而分寸不同。氣穴注二分作三分，五分作三分，十呼作七呼。"
                },
                {
                    "paragraph": "腰痛俠脊而痛至頭，几几然，目䀮䀮欲僵仆，刺足太陽，郄中出血。",
                    "zhushu": "郄中，委中。　新校正云：按太素作頭沈沈然。"
                },
                {
                    "paragraph": "腰痛上寒，刺足太陽、陽明；上熱，刺足厥隂；不可以俛仰，刺足少陽；中熱而喘，刺足少隂，刺郄中出血。",
                    "zhushu": "此法𤣥妙，中誥不同，莫可窺測，當用　知其應。不爾，皆應先去血絡，乃調之也。"
                },
                {
                    "paragraph": "腰痛上寒，不可顧，刺足陽明；",
                    "zhushu": "上寒，隂市主之。隂市在膝上，同身寸之三寸，伏兎下陷者中，足陽明脉氣所發，刺可入，同身寸之三分，留七呼，若灸者，可灸三壮。不可顧，三里主之。三里在膝下，同身寸之三寸，胻外廉兩筋肉分間，足陽明脉之所入也，刺可入，同身寸之一寸，留七呼，若灸者，可灸三壮。"
                },
                {
                    "paragraph": "上熱，刺足太隂；",
                    "zhushu": "地機主之。地機在膝下，同身寸之五寸，足太隂之郄也，刺可入，同身寸之三分，若灸者，可灸三壮。　新校正云：按甲乙經作五壮。"
                },
                {
                    "paragraph": "中熱而喘，刺足少隂。",
                    "zhushu": "涌泉、太鍾悉主之。涌泉在足心陷者中，屈足捲指宛宛中，足少隂脉之所出，刺可入，同身寸之三分，留三呼，若灸者，可灸三壮。太鍾在足跟後街中動脉，足少隂之絡，刺可入，同身寸之二分，留七呼，若灸者，可灸三壮。　新校正云：按刺瘧注：太鍾在内踝後街中，水穴論注在内踝後，此注在跟後街中動脉，三注不同。甲乙經亦云跟後衝中。當從甲乙經爲正。"
                },
                {
                    "paragraph": "大便難，刺足少隂。",
                    "zhushu": "涌泉主之。"
                },
                {
                    "paragraph": "少腹滿，刺足厥隂。",
                    "zhushu": "太衝主之。在足大指本節後内間，同身寸之二寸陷者中，脉動應手，足厥隂脉之所注也。刺可入同身寸之三分，留十呼，若灸者，可灸三壮。"
                },
                {
                    "paragraph": "如折，不可以俛仰，不可舉，刺足太陽；",
                    "zhushu": "如折，束骨主之，不可以俛仰，京骨、崑崙悉主之，不可舉，申脉、僕參悉主之。束骨在足小指外側，本節後，赤白肉際陷者中，足太陽脉之所注也，刺可入，同身寸之三分，留三呼，若灸者，可灸三壮。京骨在足外側大骨下，赤白肉際陷者中，按而得之，足太陽脉之所過也，刺可入，同身寸之三分，留七呼，若灸者可灸三壮。崑崙在足外踝後跟骨上陷者中，細脉動應手，足太陽脉之所行也，刺可入同身寸之五分，留十呼，若灸者，可灸三壮。申脉在外踝下，同身寸之五分，容爪甲，陽蹻之所生也，刺可入同身寸之六分，留十呼，若灸者，可灸三壮。僕參在跟骨下陷者中，足太陽、陽蹻二脉之㑹，刺可入同身寸之三分，留七呼，若灸者，可灸三壮。　新校正云：按甲乙經，申脉在外踝下陷者中，無五分字，刺入六分，作三分；留十呼，作留六呼，氣穴注作七呼。僕參留七呼，甲乙經作六呼。"
                },
                {
                    "paragraph": "引脊内廉，刺足少隂。",
                    "zhushu": "復溜主之。取同飛陽。注從𦝫痛上寒不可顧至此件經語。除注並合朱書。新校正云：按全元起本及甲乙經并太素，自腰痛上寒至此並無。乃王氏所添也。今注云。從腰痛上寒至並合朱書十九字。非王冰之語。蓋後人所加也。"
                },
                {
                    "paragraph": "腰痛引少腹控䏚，不可以仰。",
                    "zhushu": "新校正云：按甲乙經作不可以俛仰。"
                },
                {
                    "paragraph": "刺腰凥交者，兩髁胂上，以月生死爲痏數，發鍼立已。",
                    "zhushu": "此邪客於足太隂之絡也。控，通引也。䏚，謂季脇下之空軟處也。𦝫凥交者，謂髁下凥骨兩傍四骨空，左右八穴，俗呼此骨爲八髎骨也。此𦝫痛，取𦝫髁下第四髎，即下髎穴也。足太隂、厥隂、少陽三脉，左右交結於中，故曰𦝫凥交者也。兩髁胂，謂兩髁骨下堅起肉也。胂上非胂之上巔，正當刺胂肉矣。直剌胂肉，即胂上也。何者？胂之上巔。别有中膂肉俞。白環俞。雖並主腰痛。考其形證。經不相應矣。髁骨。即腰脊兩傍起骨也。俠脊兩傍。腰髁之下。各有胂肉隴起。而斜趣於髁骨之後。内承其髁。故曰兩髁胂也。下承髁胂肉。左右兩胂。各有四骨空。故曰上髎、次髎。中髎。下髎。上髎當髁骨下陷者中，餘三髎少斜下按之陷中是也。四空悉主腰痛，唯下髎所主，文與經同，即太隂、厥隂、少陽所結者也，刺可入同身寸之二寸，留十呼，若灸者，可灸三壮。以月生死爲痏數者，月初向圎爲月生，月半向空爲月死，死月刺少，生月刺多。繆刺論曰：月生一日一痏，二日二痏，漸多之；十五日十五痏，十六日十四痏，漸少之。其痏數多少，如此即知也。"
                },
                {
                    "paragraph": "左取右，右取左。",
                    "zhushu": "痛在左，針取右；痛在右，針取左。所以然者，以其脉左右交結於凥骨之中故也。新校正云：詳此腰痛引少腹一節，與繆刺論重。",
                    "type": 2
                },
                {
                    "paragraph": "刺𦝫痛論：厭。",
                    "zhushu": "於艶切。"
                },
                {
                    "paragraph": "髁。",
                    "zhushu": "苦瓦切。"
                },
                {
                    "paragraph": "髎。",
                    "zhushu": "音遼。"
                },
                {
                    "paragraph": "踹踵。",
                    "zhushu": "丑用切。"
                },
                {
                    "paragraph": "蠡溝。",
                    "zhushu": "上盧啟切。又落戈切。"
                },
                {
                    "paragraph": "嘿。",
                    "zhushu": "音黑。"
                },
                {
                    "paragraph": "小錘。",
                    "zhushu": "直垂切。"
                },
                {
                    "paragraph": "漯。",
                    "zhushu": "他合切。"
                },
                {
                    "paragraph": "髂。",
                    "zhushu": "苦嫁切。"
                },
                {
                    "paragraph": "擷。",
                    "zhushu": "虎結切。"
                },
                {
                    "paragraph": "眇。",
                    "zhushu": "亡表切。"
                }
            ]
        },
        {
            "name": "風論篇第四十二",
            "paragraphs": [
                {
                    "paragraph": "風論篇第四十二",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "黄帝問曰：風之傷人也，或爲寒熱，或爲熱中，或爲寒中，或爲癘風，或爲偏枯，或爲風也，其病各異，其名不同，或内至五藏六府，不知其解，願聞其說。",
                    "zhushu": "傷，謂人自中之。"
                },
                {
                    "paragraph": "歧伯對曰：風氣藏於皮膚之間，内不得通，外不得泄。",
                    "zhushu": "腠理開踈，則邪風入，風氣入已，𤣥府閉封，故内不得通，外不得泄也。"
                },
                {
                    "paragraph": "風者善行而數變，腠理開則洒然寒，閉則熱而悶。",
                    "zhushu": "洒然，寒貌。悶。不爽貌。腠理開則風飄揚。故寒腠理閉則風混亂。故悶。"
                },
                {
                    "paragraph": "其寒也則衰食飲，其熱也則消肌肉，故使人怢慄而不能食，名曰寒熱。",
                    "zhushu": "寒風入胃，故食飲衰；熱氣内藏，故消肌肉；寒熱相合，故怢慄而不能食，名曰寒熱也。怢慄，卒振寒貌。　新校正云：詳怢慄，全元起本作失味，甲乙經作解㑊。"
                },
                {
                    "paragraph": "風氣與陽明入胃，循脉而上，至目内眥，其人肥則風氣不得外泄，則爲熱中而目黄；人瘦則外泄而寒，則爲寒中而泣出。",
                    "zhushu": "陽明者，胃脉也。胃脉起於鼻，交頞中，下循鼻外，入上齒中，還出俠口，環脣，下交承漿，却循頥後，下亷，循喉嚨，入缺盆，下鬲屬胃，故與陽明入胃，循脉而上，至目内眥也。人肥則腠理宻緻，故不得外泄，則爲熱中而目黄；人瘦則腠理開踈，風得外泄，則寒中而泣出也。"
                },
                {
                    "paragraph": "風氣與太陽俱入，行諸脉俞，散於分肉之閒，與衛氣相干，其道不利，故使肌肉憤䐜而有瘍。衛氣有所凝而不行，故其肉有不仁也。",
                    "zhushu": "肉分之閒，衛氣行處，風與衛氣相薄，俱行於肉分之間，故氣道澀而不利也。氣道不利，風氣内攻，衛氣相持，故肉憤䐜而瘡出也。瘍，瘡也。若衛氣被風吹之，不得流轉，所在偏併，凝而不行，則肉有不仁之處也。不仁，謂𤸷而不知寒熱痛癢。"
                },
                {
                    "paragraph": "癘者，有榮氣熱胕，其氣不清，故使其鼻柱壊而色敗，皮膚瘍潰。",
                    "zhushu": "吹則風入於經脉之中也。榮行脉中。故風入脉中。内攻於血。與榮氣合。合熱而血胕壊也。其氣不清。言潰亂也。然血脉潰亂。榮復挾風。陽脉盡上於頭。鼻爲呼吸之所。故鼻柱壞而色惡。皮膚破而潰爛也。脉要精微論曰：脉風盛爲厲。"
                },
                {
                    "paragraph": "風寒客於脉而不去，名曰癘風，或名曰寒熱。",
                    "zhushu": "始爲寒熱，熱成曰厲風。　新校正云：按别本，成一作盛。"
                },
                {
                    "paragraph": "以春甲乙傷於風者，爲肝風；以夏丙丁傷於風者，爲心風；以季夏戊巳傷於邪者，爲脾風；以秋庚辛中於邪者，爲肺風；以冬壬癸中於邪者，爲腎風。",
                    "zhushu": "春甲乙木，肝主之；夏丙丁火，心主之；季夏戊巳土，脾主之；秋庚辛金，肺主之；冬壬癸水，腎主之。"
                },
                {
                    "paragraph": "風中五藏六府之俞，亦爲藏府之風，各入其門户，所中則爲偏風。",
                    "zhushu": "隨俞左右而偏中之，則爲偏風。"
                },
                {
                    "paragraph": "風氣循風府而上，則爲腦風；風入係頭，則爲目風眼寒。",
                    "zhushu": "風府，穴名。正入項髮際一寸，大筋内宛宛中，督脉陽維之㑹，自風府而上，則腦户也。腦户者，督脉足太陽之會，故循風府而上，則爲腦風也。足太陽之脉者，起於目内眥，上額交巔，上入絡腦還出，故風入係頭，則爲目風眼寒也。"
                },
                {
                    "paragraph": "飲酒中風，則爲漏風；",
                    "zhushu": "熱鬱腠踈，中風汗出，多如液漏，故曰漏風。經具名曰酒風。"
                },
                {
                    "paragraph": "入房汗出中風，則爲内風；",
                    "zhushu": "内耗其精，外開腠理，因内風襲，故曰内風。經具名曰勞風。"
                },
                {
                    "paragraph": "新沐中風，則爲首風；",
                    "zhushu": "沐髮中，風舎於頭。故曰首風。"
                },
                {
                    "paragraph": "乆風入中，則爲腸風飱泄；",
                    "zhushu": "風在腸中，上熏於胃，故食不化而下出焉。飱泄者，食不化而出也。　新校正云：按全元起云：飱泄者，水穀不分爲利。"
                },
                {
                    "paragraph": "外在腠理，則爲泄風。",
                    "zhushu": "風居腠理，則𤣥府開通，風薄汗泄，故云泄風。"
                },
                {
                    "paragraph": "故風者，百病之長也，至其變化，乃爲他病也，無常方，然致有風氣也。",
                    "zhushu": "長，先也。先百病而有也。　新校正云：按全元起本及甲乙經，致字作故攻。"
                },
                {
                    "paragraph": "帝曰：五藏風之形狀不同者何？願聞其診，及其病能。",
                    "zhushu": "診，謂可言之證。能，謂内作病形。"
                },
                {
                    "paragraph": "歧伯曰：肺風之狀，多汗惡風，色皏然白，時欬短氣，晝日則差，暮則甚，診在眉上，其色白。",
                    "zhushu": "凡内多風氣則熱，有餘熱則腠理開，故多汗也。風薄於内，故惡風焉。皏，謂薄白色也。肺色白，在變動爲欬，主藏氣，風内廹之，故色皏然白，時欬短氣也。晝則陽氣在表，故差。暮則陽氣入裏，風内應之，故甚也。眉上，謂兩眉間之上，闕庭之部，所以外司肺候，故診在焉。白，肺色也。"
                },
                {
                    "paragraph": "心風之狀，多汗惡風，焦絶，善怒嚇，赤色。病甚則言不可快，診在口，其色赤。",
                    "zhushu": "焦絶，謂脣焦而文理斷絶也。何者？熱則皮剥故也。風薄於心則神亂，故善怒而嚇人也。心脉支别者，從心系上俠咽喉而主舌，故病甚則言不可快也。口脣色赤，故診在焉。赤者，心色也。　新校正云：按甲乙經無嚇字。"
                },
                {
                    "paragraph": "肝風之狀，多汗惡風，善悲，色微蒼，嗌乾善怒，時憎女子，診在目下，其色青。",
                    "zhushu": "肝病則心藏無養，心氣虚，故善悲。肝合木，木色蒼，故色微蒼也。肝脉者，循股隂，入髦中，環隂噐，抵少腹，俠胃，屬肝，絡膽，上貫鬲，布脅肋，循喉嚨之後，入頏顙，上出額，與督脉會於巔。其支别者，從目系下，故嗌乾，善怒，　時憎女子，診在目下也。青，肝色也。"
                },
                {
                    "paragraph": "脾風之狀，多汗，惡風，身體怠墯，四支不欲動，色薄微黄，不嗜食，診在鼻上，其色黄。",
                    "zhushu": "脾脉起於足，上循䯒骨，又上膝股内前廉，入腹，屬脾，絡胃，上鬲，俠咽，連舌本，散舌下。其支别者，復從胃别上鬲，注心中。心脉岀於毛，循臂，故身體怠墮，四支不欲動而不嗜食。脾氣合土，主中央，鼻於面部亦居中，故診在焉。黄，脾色也。　新校正云：按王注脾風，不當引心脉出於手循臂七字，於義無取。脾主四支，脾風則四支不欲動矣。"
                },
                {
                    "paragraph": "腎風之狀，多汗，惡風，面痝然浮腫，脊痛不能正立，其色炲，隱曲不利，診在肌上，其色黑。",
                    "zhushu": "痝然，言腫起也。炲，黑色也。腎者，隂也，目下亦隂也，故腎藏受風，則面痝然而浮腫。腎脉者，起於足下，上循腨内，出膕内廉，上股内後亷，貫脊，故脊痛不能正立也。隱曲者，謂隱蔽委曲之處也。腎藏精，外應交接，今藏被風薄，精氣内微，故隱蔽委曲之事，不通利所爲也。隂陽應象大論曰：氣歸精，精食氣。今精不足，則氣内歸，精氣不注皮。故肌皮上黑也。黑。腎色也。"
                },
                {
                    "paragraph": "胃風之狀，頸多汗，惡風，食飲不下，鬲塞不通，腹善滿，失衣則䐜脹，食寒則泄，診形瘦而腹大。",
                    "zhushu": "胃之脉。支别者。從頥後下廉。過人迎。循喉嚨。入缺盆。下鬲。屬胃絡脾。其直行者。從缺盆下乳内廉。下俠齊。入氣街中其支别者。起胃下口。循腹裏。至氣街中而合。故頸多汗。食飲不下。鬲塞不通。腹善滿也。然失衣則外寒而中熱。故腹䐜脹食寒則寒物薄胃。而陽不内消。故泄利。胃合脾而主肉。胃氣不足。則肉不長。故瘦也。胃中風氣稸聚，故腹大也。　新校正云：按孫思邈云：新食竟，取風爲胃風。"
                },
                {
                    "paragraph": "首風之狀，頭面多汗惡風，當先風一日，則病甚，頭痛不可以出内，至其風日，則病少愈。",
                    "zhushu": "頭者，諸陽之會，風客之則皮腠踈，故頭面多汗也。夫人陽氣外合於風，故先當風一日則病甚，以先風甚，故亦先衰，是以至其風日，則病少愈。内，謂室屋之内也。不可以出屋屋之内者，以頭痛甚而不喜外風故也。新校正云：按孫思邈云：新沐浴竟，取風爲首風。"
                },
                {
                    "paragraph": "漏風之狀，或多汗，常不可單衣，食則汗出，甚則身汗，喘息惡風，衣常濡，口乾善渇，不能勞事。",
                    "zhushu": "脾胃風熱，故不可單衣，腠理開踈，故食則汗出。甚則風薄於肺，故身汗，喘息、惡風，衣裳濡，口乾善渇也。形勞則喘息，故不能勞事。　新校正云：按孫思邈云：因醉取風爲漏風，其狀惡風，多汗、少氣，口乾善渇，近衣則身熱如火，臨食則汗流如雨，骨節懈墯，不欲自勞。"
                },
                {
                    "paragraph": "泄風之狀，多汗，汗出泄衣上，口中乾上漬，其風，不能勞事，身體盡痛則寒。",
                    "zhushu": "上漬，謂皮上濕如水漬也，以多汗出故爾。汗多則津液涸，故口中乾。形勞則汗出甚，故不能勞事，身體盡痛，以其汗多，汗多則亡陽，故寒也。　新校正云：按孫思邈云：新房室竟，取風爲内風，其狀惡風，汗流沾衣裳。疑此泄風乃内風也。按本論前文先云漏風、内風、首風，次言入中爲腸風，在外爲泄風。今有泄風而無内風。孫思邈載内風，乃此泄風之狀，故疑此泄字，内之誤也。"
                },
                {
                    "paragraph": "帝曰：善。",
                    "zhushu": "",
                    "type": 2
                },
                {
                    "paragraph": "風論癘。",
                    "zhushu": "音利。"
                },
                {
                    "paragraph": "潰。",
                    "zhushu": "胡對切。"
                },
                {
                    "paragraph": "腦。",
                    "zhushu": "奴皓切。"
                }
            ]
        },
        {
            "name": "痺論篇第四十三",
            "paragraphs": [
                {
                    "paragraph": "痺論篇第四十三",
                    "zhushu": "新校正云：按全元起本在第八卷。",
                    "type": 1
                },
                {
                    "paragraph": "黄帝問曰：痺之安生？",
                    "zhushu": "安，猶何也。言何以生。"
                },
                {
                    "paragraph": "歧伯對曰：風寒濕三氣雜至，合而爲痺也。",
                    "zhushu": "雖合而爲痺，發起亦殊矣。"
                },
                {
                    "paragraph": "其風氣勝者，爲行痺，寒氣勝者，爲痛痺，濕氣勝者，爲著痺也。",
                    "zhushu": "風則陽受之，故爲痺行；寒則隂受之，故爲痺痛；濕則皮肉筋脉受之，故爲痺著而不去也，故乃痺從風寒濕之所生也。"
                },
                {
                    "paragraph": "帝曰：其有五者，何也？",
                    "zhushu": "言風寒濕氣各異，則三痺生有五，何氣之勝也？"
                },
                {
                    "paragraph": "歧伯曰：以冬遇此者，爲骨痺；以春遇此者，爲筋痺；以夏遇此者，爲脉痺；以至隂遇此者，爲肌痺；以秋遇此者，爲皮痺。",
                    "zhushu": "冬主骨。春主筋。夏主脉。秋主皮。至隂主肌肉。故各爲其痺也。至隂。謂戊巳月及土寄王月也。"
                },
                {
                    "paragraph": "帝曰：内舎五藏六府，何氣使然？",
                    "zhushu": "言皮肉筋脉痺，以五時之外遇，然内居藏府，何以致之？"
                },
                {
                    "paragraph": "歧伯曰：五藏皆有合，病乆而不去者，内舎於其合也。",
                    "zhushu": "肝合筋，心合脉，脾合肉，肺合皮，腎合骨。乆病不去，則入於是。"
                },
                {
                    "paragraph": "故骨痺不已，復感於邪，内舎於腎；筋痺不已，復感於邪，内舎於肝；脉痺不已，復感於邪，内舎於心；肌痺不已，復感於邪，内舎於脾；皮痺不已，復感於邪，内舎於肺。所謂痺者，各以其時，重感於風寒濕之氣也。",
                    "zhushu": "時，謂氣王之月也。肝王春，心王夏，肺王秋，腎王冬，脾王四季之月。感，謂感應也。"
                },
                {
                    "paragraph": "凡痺之客五藏者，肺痺者，煩滿喘而嘔；",
                    "zhushu": "以藏氣應息。又其脉還循胃口。故使煩滿喘而嘔。"
                },
                {
                    "paragraph": "心痺者，脉不通，煩則心下鼓，暴上氣而喘，嗌乾善噫，厥氣上則恐；",
                    "zhushu": "心合脉受邪，則脉不通利也。邪氣内擾，故煩也。手心主心包之脉，起於胷中，出屬心包，下鬲。手少隂心脉，起於心中，出屬心系，下鬲，絡小腸。其支别者，從心系上俠咽喉；其直者，復從心系却上肺。故煩則心下鼓滿，暴上氣而喘。嗌乾也。心主爲噫，以下鼓滿，故噫之以出氣也。若是逆氣上乘於心，則恐畏也，神懼淩弱故爾。"
                },
                {
                    "paragraph": "肝痺者，夜卧則驚，多飲數小便，上爲引如懐；",
                    "zhushu": "肝主驚駭，氣相應，故中夜卧則驚也。肝之脉，循股隂入髦中，環隂器，扺少腹，俠胃屬肝，絡膽，上貫鬲，布脇肋，循喉嚨之後，上入頏顙，故多飲水，數小便，上引少腹，如懐姙之狀。"
                },
                {
                    "paragraph": "腎痺者，善脹，凥以代踵，脊以代頭；",
                    "zhushu": "腎者，胃之關，關不利則胃氣不轉，故善脹也。凥以代踵，謂足攣急也。脊以代頭，謂身踡屈也。踵，足跟也。腎之脉，起於足小指之下，斜趨足心，出於然骨之下，循内踝之後，别入跟中，以上腨内，出膕内㢘，上股内後廉，貫脊屬腎，絡膀胱。其直行者，従腎上貫肝鬲，入肺中，氣不足而受邪，故不伸展。　新校正云：詳然骨，一作然谷。"
                },
                {
                    "paragraph": "脾痺者，四支解墯，發欬嘔汁，上爲大塞；",
                    "zhushu": "土王四季，外主四支，故四支解墮。又以其脉起於足，循腨䯒，上膝股也。然脾脉入腹，屬腎，絡胃，上鬲俠咽，故發欬嘔汁。脾氣養肺，胃復連咽，故上爲大塞也。"
                },
                {
                    "paragraph": "腸痺者，數飲而出不得，中氣喘爭，時發飱泄；",
                    "zhushu": "大腸之脉入缺盆，絡肺，下鬲，屬大腸。小腸之脉，又入缺盆，絡心，循咽下鬲，扺胃，屬小腸。今小腸有邪，則脉不下鬲，脉不下鬲，則腸不行化，而胃氣稸熱，故多飲水而不得下出也。腸胃中陽氣與邪氣奔喘交爭，得時通利，以腸氣不化，故時或得通，則爲飱泄。"
                },
                {
                    "paragraph": "胞痺者，少腹膀胱，按之内痛，若沃以湯，澀於小便，上爲清涕。",
                    "zhushu": "膀胱爲津液之府。胞内居之。少腹處關元之中。内藏胞器。然膀胱之脉起於目内眥。上額交巔，上入絡腦。還出别下項。循肩髆内。俠脊抵𦝫中。入循膂。絡腎。屬膀胱。其支别者。從𦝫中下貫臋入膕中。今胞受風寒濕氣。則膀胱太陽之脉不得下流於足。故少腹膀胱按之内痛。若沃以湯。澀於小便也。小便既澀。太陽之脉不得下行，故上爍其腦，而爲清涕。出於鼻竅矣。沃，猶灌也。新校正云：按全元起本内痛二字作兩髀。"
                },
                {
                    "paragraph": "隂氣者，靜則神藏，躁則消亡，",
                    "zhushu": "隂，謂五神藏也。所以說神藏與消亡者，言人安靜，不涉邪氣，則神氣寧以内藏；人躁動觸冒邪氣，則神被害而離散，藏無所守，故曰消亡。此言五藏受邪之爲痺也。"
                },
                {
                    "paragraph": "飲食自倍，腸胃乃傷。",
                    "zhushu": "藏以躁動致傷，府以飲食見損，皆謂過用越性，則受其邪。此言六府受邪之爲痺也。"
                },
                {
                    "paragraph": "淫氣喘息，痺聚在肺；淫氣憂思，痺聚在心；淫氣遺溺，痺聚在腎；淫氣乏竭，痺聚在肝；淫氣肌絶，痺聚在脾。",
                    "zhushu": "淫氣，謂氣之妄行者，各隨藏之所主而入爲痺也。　新校正云：詳從上凡痺之客五藏者至此，全元起本在隂陽别論中，此王氏之所移也。"
                },
                {
                    "paragraph": "諸痺不已，亦益内也。",
                    "zhushu": "從外不去，則益深，至於身内。"
                },
                {
                    "paragraph": "其風氣勝者，其人易已也。帝曰：痺其時有死者，或疼乆者，或易已者，其故何也？歧伯曰：其入藏者死，其留連筋骨間者疼乆，其留皮膚間者易已。",
                    "zhushu": "入藏者死，以神去也。筋骨疼乆，以其定也。皮膚易已，以浮淺也。由斯深淺，故有是不同。"
                },
                {
                    "paragraph": "帝曰：其客於六府者，何也？歧伯曰：此亦其食飲居處，爲其病本也。",
                    "zhushu": "四方雖土地温涼，髙下不同，物性剛柔，食居不異，但動過其分，則六府致傷。隂陽應象大論曰：水榖之寒熱，感則害六府。　新校正云：按傷寒論曰：物性剛柔，食居亦異。"
                },
                {
                    "paragraph": "六府亦各有俞，風寒濕氣中其俞，而食飲應之，循俞而入，各舎其府也。",
                    "zhushu": "六府俞，亦謂背俞也。膽俞在十椎之傍，胃俞在十二椎之傍，三焦俞在十三椎之傍，大腸俞在十六椎之傍，小腸俞在十八椎之傍，膀胱俞在十九椎之傍，隨形分長短而取之。如是各去脊同身寸之一寸五分，並足太陽脉氣之所發也。　新校正云：詳六府俞，並在本椎下兩傍，此注言在椎之傍者，文略也。"
                },
                {
                    "paragraph": "帝曰：以鍼治之柰何？歧伯曰：五藏有俞，六府有合，循脉之分，各有所發，各隨其過。",
                    "zhushu": "新校正云：按甲乙經隨作治。"
                },
                {
                    "paragraph": "則病瘳也。",
                    "zhushu": "肝之俞曰太衝，心之俞曰太陵，脾之俞曰太白，肺之俞曰太淵，腎之俞曰太谿，皆經脉之所注也。太衝在足大指間本節後二寸䧟者中，　新校正云：按剌腰痛注云：太衝在足大指本節後内間二寸陷者中，動脉應手，　刺可入同身寸之三分，留十呼，若灸者，可灸三壯。太陵在手掌後骨兩筋間陷者中，刺可入同身寸之六分，留七呼，若灸者，可灸三壯，太白在足内側核骨下陷者中，刺可入同身寸之三分，留七呼，若灸者，可灸三壯，太淵在手掌後陷者中，刺可入同身寸之二分，留二呼，若灸者，可灸三壯。太谿在足内踝後跟骨上動脉陷者中，刺可入同身寸之三分，留七呼，若灸者，可灸三壯也。胃合入于三里，膽合入于陽陵泉，大腸合入于曲池，小腸合入于小海，三焦合入于委陽，膀胱合入于委中。三里在膝下三寸，䯒外㢘兩筋間，刺可入同身寸之一寸，留七呼，若灸者，可灸三壯。陽陵泉在膝下一寸，䯒外廉陷者中，刺可入同身寸之六分，留十呼，若灸者，可灸三壯。小海在肘内大骨外，去肘端五分陷者中，屈肘乃得之，刺可入同身寸之二分，留七呼，若灸者，可灸五壯。曲池在肘外輔屈肘曲骨之中，刺可入同身寸之五分，留七呼，若灸者，可灸三壯。委陽在足膕中外廉兩筋間，刺可入同身寸之七分，留五呼，若灸者，可灸三壯，屈伸而取之。委中在膕中央約文中動脉，刺可入同身寸之五分，留七呼，若灸者，可灸三壯。　新校正云：按刺熱注委中，在足膝後屈處，餘並同此，　故經言循脉之分，各有所發，各隨其過，則病瘳也。過，謂脉所經過處。　新校正云：詳王氏以委陽爲三焦之合，按甲乙經云：委陽，三焦下輔俞也，足太陽之别絡。三焦之合，自在手少陽經天井穴，爲少陽脉之所入爲合。詳此六府之合，俱引本經所入之穴，獨三焦不引本經所入之穴者，王氏之誤也。王氏但見甲乙經云：三焦合于委陽，彼說自異。彼又以大腸合于巨虚上㢘，小腸合于下㢘，此以曲池、小海易之，故知當以天井穴爲合也。"
                },
                {
                    "paragraph": "帝曰：榮衞之氣，亦令人痺乎？歧伯曰：榮者，水榖之精氣也，和調於五藏，灑陳於六府，乃能入於脉也。",
                    "zhushu": "正理論曰：榖入於胃，脉道乃行；水入於經，其血乃成。又靈樞經曰：榮氣之道，内榖爲實。　新校正云：按别本實作寳。榖入於胃，氣傳與肺，精專者上行經隧由此，故水榖精氣，合榮氣運行而入於脉也。"
                },
                {
                    "paragraph": "故循脉上下，貫五藏，絡六府也。",
                    "zhushu": "榮行脉内，故無所不至。"
                },
                {
                    "paragraph": "衞者，水榖之悍氣也，其氣慓疾滑利，不能入於脉也，",
                    "zhushu": "悍氣，謂浮盛之氣也。以其浮盛之氣，故慓疾滑利，不能入於脉中也。"
                },
                {
                    "paragraph": "故循皮膚之中，分肉之間，熏於肓膜，散於胷腹，",
                    "zhushu": "皮膚之中，分肉之間，謂脉外也。肓膜，謂五藏之間，鬲中膜也。以其浮盛，故能布散於胷腹之中，空虚之處，熏其肓膜，令氣宣通也。"
                },
                {
                    "paragraph": "逆其氣則病，從其氣則愈，不與風寒濕氣合，故不爲痺。帝曰：善。痺或痛，或不痛，或不仁，或寒或熱，或燥，或濕，其故何也？歧伯曰：痛者，寒氣多也，有寒故痛也。",
                    "zhushu": "風寒濕氣，客於肉分之間，廹切而爲沫，得寒則聚，聚則排分肉，肉裂則痛，故有寒則痛也。"
                },
                {
                    "paragraph": "其不痛不仁者，病乆入深，榮衞之行濇，經絡時踈，故不通，",
                    "zhushu": "新校正云：按甲乙經，不通作不痛。詳甲乙經此條之不痛與不仁兩事，後言不痛，是再明不痛之爲重也。"
                },
                {
                    "paragraph": "皮膚不營，故爲不仁。",
                    "zhushu": "不仁者，皮頑，不知有無也。"
                },
                {
                    "paragraph": "其寒者，陽氣少，隂氣多，與病相益，故寒也。",
                    "zhushu": "病本生於風寒濕氣，故隂氣益之也。"
                },
                {
                    "paragraph": "其熱者，陽氣多，隂氣少，病氣勝，陽遭隂，故爲痺熱。",
                    "zhushu": "遭，遇也。言遇於隂氣，隂氣不勝，故爲熱。　新校正云：按甲乙經，遭作乘。"
                },
                {
                    "paragraph": "其多汗而濡者，此其逢濕甚也，陽氣少，隂氣盛，兩氣相感，故汗出而濡也。",
                    "zhushu": "中表相應，則相感也。"
                },
                {
                    "paragraph": "帝曰：夫痺之爲病，不痛何也？歧伯曰：痺在於骨則重，在於脉則血凝而不流，在於筋則屈不伸，在於肉則不仁，在於皮則寒。故具此五者，則不痛也。凡痺之類，逢寒則蟲，逢熱則縱。帝曰：善。",
                    "zhushu": "蟲，謂皮中如蟲行。縱，謂縱緩不相就。　新校正云：按甲乙經，蟲作急。",
                    "type": 2
                },
                {
                    "paragraph": "痺論肓。",
                    "zhushu": "音荒。"
                }
            ]
        },
        {
            "name": "痿論篇第四十四",
            "paragraphs": [
                {
                    "paragraph": "痿論篇第四十四",
                    "zhushu": "新校正云：按全元起本在第四卷。",
                    "type": 1
                },
                {
                    "paragraph": "黄帝問曰：五藏使人痿，何也？",
                    "zhushu": "痿，謂痿弱無力以運動。"
                },
                {
                    "paragraph": "歧伯對曰：肺主身之皮毛，心主身之血脉，肝主身之筋膜，",
                    "zhushu": "新校正云：按全元起本云：膜者，人皮下肉上筋膜也。"
                },
                {
                    "paragraph": "脾主身之肌肉，腎主身之骨髓。",
                    "zhushu": "所主不同，痿生亦各歸其所主。"
                },
                {
                    "paragraph": "故肺熱葉焦，則皮毛虚弱急薄，著則生痿躄也。",
                    "zhushu": "躄，謂攣躄，足不得伸以行也。肺熱則腎受熱氣，故爾。"
                },
                {
                    "paragraph": "心氣熱，則下脉厥而上，上則下脉虚，虚則生脉痿，樞折挈，脛縱而不任地也。",
                    "zhushu": "心熱盛則火獨光，火獨光則内炎上，腎之脉常下行，今火盛而上炎用事，故腎脉亦隨火炎爍而逆上行也。隂氣厥逆，火復内燔，隂上隔陽，下不守位，心氣通脉，故生脉痿。腎氣主足，故膝腕樞紐如折去而不相提挈，脛筋縱緩而不能任用於地也。"
                },
                {
                    "paragraph": "肝氣熱，則膽泄口苦，筋膜乾，筋膜乾則筋急而攣，發爲筋痿。",
                    "zhushu": "膽約肝葉，而汁味至苦，故肝熱則膽液滲泄，膽病則口苦，今膽液滲泄，故口苦也。肝主筋膜，故熱則筋膜乾而攣急，發爲筋痿也。八十一難經曰：膽在肝短葉間下。"
                },
                {
                    "paragraph": "脾氣熱，則胃乾而渴，肌肉不仁，發爲肉痿。",
                    "zhushu": "脾與胃以膜相連，脾氣熱，則胃液滲泄，故乾而且渇也。脾主肌肉，今熱薄於内，故肌肉不仁，而發爲肉痿。"
                },
                {
                    "paragraph": "腎氣熱。則腰脊不舉，骨枯而髓減，發爲骨痿。",
                    "zhushu": "腰爲腎府，又腎脉上股内貫脊屬腎，故腎氣熱，則腰脊不舉也。腎主骨髓，故熱則骨枯而髓減，發則爲骨痿。"
                },
                {
                    "paragraph": "帝曰：何以得之？歧伯曰：肺者，藏之長也，爲心之蓋也。",
                    "zhushu": "位髙而布葉於胷中，是故爲藏之長，心之蓋。"
                },
                {
                    "paragraph": "有所失亡，所求不得，則發肺鳴，鳴則肺熱葉焦。",
                    "zhushu": "志苦不暢，氣鬱故也。肺藏氣，氣鬱不利，故喘息有聲，而肺熱葉焦也。"
                },
                {
                    "paragraph": "故曰：五藏因肺熱葉焦，發爲痿躄，此之謂也。",
                    "zhushu": "肺者，所以行榮衞，治隂陽，故引曰五藏因肺熱而發爲痿躄也。"
                },
                {
                    "paragraph": "悲哀太甚，則胞絡絶，胞絡絶則陽氣内動，發則心下崩，數溲血也。",
                    "zhushu": "悲則心系急，肺布葉舉，而上焦不通，榮衞不散，熱氣在中，故胞絡絶而陽氣内鼔動，發則心下崩，數溲血也。心下崩，謂心包内崩而下血，也溲，謂溺也。　新校正云：按楊上善云：胞絡者，心上胞絡之脉也。詳經注中胞字俱當作包，全本胞又作肌也。"
                },
                {
                    "paragraph": "故本病曰：大經空虛，發爲肌痺，傳爲脉痿。",
                    "zhushu": "本病，古經論篇名也。大經，謂大經脉也。以心崩溲血，故大經空虚，脉空則熱内薄，衞氣盛，榮氣微，故發爲肌痺也。先見肌痺，後漸脉痿，故曰傳爲脉痿也。"
                },
                {
                    "paragraph": "思想無窮，所願不得，意淫於外，入房太甚，宗筋㢮縱，發爲筋痿，及爲白淫。",
                    "zhushu": "思想所願，爲祈欲也。施寫勞損，故爲筋痿及白淫也。白淫，謂白物淫衍，如精之狀。男子因溲而下，女子隂器中緜緜而下也。"
                },
                {
                    "paragraph": "故下經曰：筋痿者，生於肝，使内也。",
                    "zhushu": "下經，上古之經名也。使内，謂勞役隂力，費竭精氣也。"
                },
                {
                    "paragraph": "有漸於濕，以水爲事，若有所留，居處相濕，肌肉濡漬，痺而不仁，發爲肉痿。",
                    "zhushu": "業惟近濕，居處澤下，皆水爲事也。平者乆而猶怠，感之者尤甚矣。肉屬於脾，脾氣惡濕，濕著於内，則衞氣不榮，故肉爲痿也。"
                },
                {
                    "paragraph": "故下經曰：肉痿者，得之濕地也。",
                    "zhushu": "隂陽應象大論曰：地之濕氣，感則害皮肉筋脉，此之謂害肉也。"
                },
                {
                    "paragraph": "有所逺行勞倦，逢大熱而渴，渴則陽氣内伐，内伐則熱舎於腎。腎者水藏也，今水不勝火，則骨枯而髓虛，故足不任身，發爲骨痿。",
                    "zhushu": "陽氣内伐，謂伐腹中之隂氣也。水不勝火，以熱舎於腎中也。"
                },
                {
                    "paragraph": "故下經曰：骨痿者，生於大熱也。",
                    "zhushu": "腎性惡燥，熱反居中，熱薄骨乾，故骨痿無力也。"
                },
                {
                    "paragraph": "帝曰：何以别之？歧伯曰：肺熱者，色白而毛敗；心熱者，色赤而絡脉溢；肝熱者，色蒼而爪枯；脾熱者，色黄而肉蠕動；腎熱者，色黒而齒槁。",
                    "zhushu": "各求藏色及所主，養而命之，則其應也。"
                },
                {
                    "paragraph": "帝曰：如夫子言可矣，論言治痿者，獨取陽明，何也？歧伯曰：陽明者，五藏六府之海，",
                    "zhushu": "陽明，胃脉也，胃爲水榖之海也。"
                },
                {
                    "paragraph": "主閏宗筋，宗筋主束骨而利機關也。",
                    "zhushu": "宗筋，謂隂髦中横骨上下之竪筋也。上絡胷腹，下貫髖凥，又經於背腹上頭項，故云宗筋主束骨而利機關也。然腰者，身之大關節，所以司屈伸，故曰機關。"
                },
                {
                    "paragraph": "衝脉者，經脉之海也，",
                    "zhushu": "靈樞經曰：衝脉者，十二經之海。"
                },
                {
                    "paragraph": "主滲灌谿谷，與陽明合於宗筋。",
                    "zhushu": "尋此則横骨上下齊兩傍竪筋，正宗筋也。衝脉循腹俠齊，傍各同身寸之五分而上，陽明脉亦俠齊，傍各同身寸之一寸五分而上，宗筋脉於中，故云與陽明合於宗筋也。以爲十二經海，故主滲灌谿谷也。肉之大㑹爲谷，小㑹爲谿。　新校正云：詳宗筋脉於中，一作宗筋縱於中。"
                },
                {
                    "paragraph": "隂陽揔宗筋之會，會於氣街，而陽明爲之長，皆屬於帶脉，而絡於督脉。",
                    "zhushu": "宗筋聚會，會於横骨之中，從上而下，故云隂陽揔宗筋之會也。宗筋俠齊，下合於横骨，陽明輔其外，衝脉居其中，故云㑹於氣街，而陽明爲之長也。氣街，則隂髦兩傍脉動處也。帶脉者，起於季脇，回身一周，而絡於督脉也。督脉者，起於關元，上下循腹，故云皆屬於帶脉，而絡於督脉也。督脉、任脉、衝脉三脉者，同起而異行，故經文或參差而引之。"
                },
                {
                    "paragraph": "故陽明虛則宗筋縱，帶脉不引，故足痿不用也。",
                    "zhushu": "陽明之脉，從缺盆下乳内亷，下俠齊至氣街中；其支别者，起胃下口，循腹裏下至氣街中而合，以下髀，抵伏兔，下入膝髕中，下循䯒外亷，下足跗，入中指内間；其支别者，下膝三寸而别，以下入中指外間。故陽明虚則宗筋縱緩，帶脉不引，而足痿弱，不可用也。引。謂牽引。"
                },
                {
                    "paragraph": "帝曰：治之柰何？歧伯曰：各補其滎，而通其俞，調其虚實，和其逆順，筋脉骨肉，各以其時受月，則病已矣。帝曰：善。",
                    "zhushu": "時受月，謂受氣時月，也。如肝王甲乙，心王丙丁，脾王戊巳，肺王庚辛，腎王壬癸，皆王氣法也。時受月，則正謂五常受氣月也。"
                },
                {
                    "paragraph": "痿論躄。",
                    "zhushu": "必亦切。"
                },
                {
                    "paragraph": "髖。",
                    "zhushu": "音寛。"
                },
                {
                    "paragraph": "凥。",
                    "zhushu": "枯𤎅切。"
                },
                {
                    "paragraph": "揔。",
                    "zhushu": "音揔。"
                },
                {
                    "paragraph": "臏。",
                    "zhushu": "音牝。"
                }
            ]
        },
        {
            "name": "厥論篇第四十五",
            "paragraphs": [
                {
                    "paragraph": "厥論篇第四十五",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：厥之寒熱者，何也？",
                    "zhushu": "厥，謂氣逆上也。出謬傳爲脚氣，廣飾方論焉。"
                },
                {
                    "paragraph": "歧伯對曰：陽氣衰於下，則爲寒厥；隂氣衰於下，則爲熱厥。",
                    "zhushu": "陽，謂足之三陽脉。隂，謂足之三隂脉。下，謂足也。"
                },
                {
                    "paragraph": "帝曰：熱厥之爲熱也，必起於足下者，何也？",
                    "zhushu": "陽主外而厥在内，故問之。"
                },
                {
                    "paragraph": "歧伯曰：陽氣起於足五指之表，隂脉者集於足下，而聚於足心，故陽氣勝，則足下熱也。",
                    "zhushu": "大約而言之，足太陽脉出於足小指之端外側，足少陽脉出於足小指次指之端；足陽明脉出於足中指及大指之端，並循足陽而上。肝脾腎脉集於足下，聚於足心隂弱，故足下熱也。　新校正云：按甲乙經，陽氣起於足作走於足，起當作走。"
                },
                {
                    "paragraph": "帝曰：寒厥之爲寒也，必從五指而上於膝者，何也？",
                    "zhushu": "隂主内而厥在外，故問之。"
                },
                {
                    "paragraph": "歧伯曰：隂氣起於五指之裏，集於膝下，而聚於膝上，故隂氣勝。則從五指至膝上寒，其寒也，不從外，皆從内也。",
                    "zhushu": "亦大約而言之也。足太隂脉起於足大指之端内側；足厥隂脉起於足大指之端三毛中；足少隂脉起於足小指之下，斜趣足心，並循足隂而上，循股隂入腹，故云集於膝下，而聚於膝之上也。"
                },
                {
                    "paragraph": "帝曰：寒厥何失而然也？歧伯曰：前隂者，宗筋之所聚，太隂陽明之所合也。",
                    "zhushu": "宗筋俠齊下合於隂器，故云前隂者，宗筋之所聚也。太隂者，脾脉，陽明者，胃脉。脾胃之脉，皆輔近宗筋，故云太隂陽明之所合。　新校正云：按甲乙經，前隂者，宗筋之所聚作厥隂者，衆筋之所聚。全元起云：前隂者，厥隂也。與王注義異，亦自一說。"
                },
                {
                    "paragraph": "春夏則陽氣多而隂氣少，秋冬則隂氣盛而陽氣衰。",
                    "zhushu": "此乃天之當道。"
                },
                {
                    "paragraph": "此人者質壯，以秋冬奪於所用，下氣上爭不能復，精氣溢下，邪氣因從之而上也。",
                    "zhushu": "質，謂形質也。奪於所用，謂多欲而奪其精氣也。"
                },
                {
                    "paragraph": "氣因於中，",
                    "zhushu": "新校正云：按甲乙經，氣因於中作所中。"
                },
                {
                    "paragraph": "陽氣衰，不能滲營其經絡，陽氣日損，隂氣獨在，故手足爲之寒也。帝曰：熱厥何如而然也？",
                    "zhushu": "源其所由爾。"
                },
                {
                    "paragraph": "歧伯曰：酒入於胃，則絡脉滿而經脉虚，脾主爲胃行其津液者也。隂氣虚則陽氣入，陽氣入則胃不和，胃不和則精氣竭，精氣竭則不營其四支也。",
                    "zhushu": "前隂爲太隂，陽明之所合，故胃不和則精氣竭也。内精不足，故四支無氣以營之。"
                },
                {
                    "paragraph": "此人必數醉，若飽以入房，氣聚於脾中不得散，酒氣與榖氣相薄，熱盛於中，故熱徧於身，内熱而溺赤也。夫酒氣盛而慓悍，腎氣有衰，陽氣獨勝，故手足爲之熱也。",
                    "zhushu": "醉飽入房，内亡精氣，中虚熱入，由是腎衰，陽盛隂虚，故熱生於手足也。"
                },
                {
                    "paragraph": "帝曰：厥或令人腹滿，或令人暴不知人，或至半日，逺至一日乃知人者，何也？",
                    "zhushu": "暴，猶卒也。言卒然冒悶不醒覺也。不知人，謂悶甚不知識人也。或謂尸厥。"
                },
                {
                    "paragraph": "歧伯曰：隂氣盛於上則下。虚，下虚則。腹脹滿，陽氣盛於上，則下氣重上而邪氣逆，逆則陽氣亂，陽氣亂則不知人也。",
                    "zhushu": "隂，謂足太隂氣也。　新校正云：按甲乙經，陽氣盛於上五字作腹滿二字，當從甲乙經之說。何以言之别？按甲乙經云：陽脉下墜，隂脉上爭，發尸厥焉。有隂氣盛於上，而又言陽氣盛於上？又按張仲景云：少隂脉不至，腎氣㣲，少精血，奔氣促廹，上入胷鬲，宗氣反聚，血結心下，陽氣退下，熱歸隂股，與隂相動，令身不仁，此爲尸厥。仲景言陽氣退下。則是陽氣不得盛於上。故知當從甲乙經也。又王注隂謂足太隂。亦爲未盡。按繆刺論云：邪客於手足少隂。太隂。足陽明之絡。此五絡皆㑹於耳中。上絡左角。五絡俱竭。令人身脉皆動。而形無知。其狀若尸。或曰尸厥。焉得專解？隂爲太隂也。"
                },
                {
                    "paragraph": "帝曰：善。願聞六經脉之厥狀病能也。",
                    "zhushu": "爲前問解，故請備聞諸經厥也。"
                },
                {
                    "paragraph": "歧伯曰：巨陽之厥，則腫首頭重，足不能行，發爲眴仆。",
                    "zhushu": "巨陽，太陽也。足太陽脉起於目内眥，上額交巔上；其支别者，從巔至耳上角；其直行者，從巔入絡腦，還出别下項，循肩髆内，俠脊抵腰中，入循膂絡腎，屬膀胱；其支别者，從腰中下貫臋入膕中；其支别者，從髆内左右，别下貫胂，過髀樞，循髀外後亷，下合膕中，以下貫腨内，出外踝之後，循京骨，至小指之端外側。由是厥逆外形。斯證也。腫。或作踵。非。"
                },
                {
                    "paragraph": "陽明之厥，則癲疾欲走呼，腹滿不得卧，面赤而熱，妄見而妄言。",
                    "zhushu": "足陽明脉，起於鼻，交頞中，下循鼻外，入上齒中，還出俠口環脣，下交承漿却循頥後，下亷出大迎，循頰車，上耳前，過客主人，循髪際，至額顱；其支别者，從大迎前，下人迎，循喉嚨，入缺盆，下鬲，屬胃絡脾；其直行者，從缺盆下乳内亷，下俠齊，入氣街中；其支别者，起胃下口，循腹裏，下至氣街中而合，以下髀，抵伏兔，下入膝髕中，下循䯒外亷，下足跗。入中指内閒。其支别者，下膝三寸而别，以下入中指外閒。其支别者，跗上入大指閒。出其端。故厥如是也。癲一爲巔，非。"
                },
                {
                    "paragraph": "少陽之厥，則暴聾，頰腫而熱，脇痛䯒，不可以運。",
                    "zhushu": "足少陽脉，起於目銳眥，上抵頭角，下耳後，循頸，行手少陽之前，至肩上，交出手少陽之後，入缺盆；其支别者，從耳後入耳中，出走耳前，至目銳眥後；其支别者，目銳眥下大迎，合手少陽於䪼下，加頰車，下頸，合缺盆，以下胷中，貫鬲，絡肝，屬膽，循脇裏，出氣街，遶髦際，横入髀厭中；其直行者，從缺盆下掖，循胷，過季脇，下合髀厭中，以下循髀陽，出膝外亷，下入外輔骨之前，直下抵絶骨之端，下出外踝之前，循足跗，出小指次指之端，故厥。如是。"
                },
                {
                    "paragraph": "太隂之厥，則腹滿䐜脹，後不利，不欲食，食則嘔，不得卧。",
                    "zhushu": "足太隂脉，起於大指之端，上膝股内前亷，入腹，屬脾，絡胃，上鬲，俠咽，連舌本，散舌下；其支别者，復從胃别上鬲，注心中，故厥。如是。"
                },
                {
                    "paragraph": "少隂之厥，則口乾溺赤，腹滿心痛。",
                    "zhushu": "足少隂脉，上股内後亷，貫脊，屬賢，絡膀胱；其直行者，從腎上貫肝鬲，入肺中，循喉嚨，俠舌本；其支别者，從肺出絡心，注胷中，故厥。如是。"
                },
                {
                    "paragraph": "厥隂之厥，則少腹腫痛，腹脹，涇溲不利，好卧屈膝，隂縮腫䯒内熱。",
                    "zhushu": "足厥隂脉，去内踝一寸，上踝八寸，交出太隂之後，上膕内亷，循股隂，入髦中，下環隂器，抵少腹，俠胃屬肝，絡膽，上貫鬲，故厥如是矣。胻内熱。一本云胻外熱，傳寫行書内外誤也。"
                },
                {
                    "paragraph": "盛則寫之，虚則補之。不盛不虛，以經取之。",
                    "zhushu": "不盛不虛，謂邪氣未盛，真氣未虛，如是則以穴俞經法。留呼多少而取之。"
                },
                {
                    "paragraph": "太隂厥逆，䯒急攣，心痛引腹，治主病者。",
                    "zhushu": "足太隂脉，起於大指之端，循指内側，上内踝前亷，上腨内，循䯒骨後，上膝股内前亷，入腹。其支别者，復從胃别上鬲，注心中，故䯒急攣，心痛引腹也。太隂之脉，行有左右，候其有過者，當發取之，故言治主病者。　新校正云：詳從太隂厥逆至篇末，全元起本在第九卷，王氏移於此。"
                },
                {
                    "paragraph": "少隂厥逆，虚滿嘔變，下泄清，治主病者。",
                    "zhushu": "以其脉從腎上貫肝鬲，入肺中，循喉嚨，故如是。"
                },
                {
                    "paragraph": "厥隂厥逆，攣腰痛，虛滿前閉，譫言，",
                    "zhushu": "新校正云：按全元起云：譫言者，氣虚獨言也。"
                },
                {
                    "paragraph": "治主病者。",
                    "zhushu": "以其脉循股隂，入髦中，環隂器，復上循喉嚨之後，絡舌本，故如是。　新校正云：按甲乙經，厥隂之經，不絡舌本。王氏注刺熱篇、刺腰痛篇并此三注，俱云絡舌本。又注風論、痺論，各不云絡舌本，王注自有異同，當以甲乙經爲正。"
                },
                {
                    "paragraph": "三隂俱逆，不得前後，使人手足寒，三日死。",
                    "zhushu": "三隂絶，故三日死。"
                },
                {
                    "paragraph": "太陽厥逆，僵仆，嘔血，善衂，治主病者。",
                    "zhushu": "以其脉起目内眥，又循脊絡腦，故如是。"
                },
                {
                    "paragraph": "少陽厥逆，機關不利，機關不利者，腰不可以行，項不可以顧，",
                    "zhushu": "以其脉循頸下繞髦際，横入髀厭中，故如是。"
                },
                {
                    "paragraph": "發腸癰，不可治，驚者死。",
                    "zhushu": "足少陽脉，貫鬲絡肝，屬膽，循脇裏，出氣街。發腸癰則經氣絶，故不可治，驚者死也。"
                },
                {
                    "paragraph": "陽明厥逆，喘欬，身熱，善驚衂嘔血。",
                    "zhushu": "以其脉循喉嚨，入缺盆，下鬲，屬胃，絡脾，故如是。"
                },
                {
                    "paragraph": "手太隂厥逆，虛滿而欬，善嘔沫，治主病者。",
                    "zhushu": "手太隂脉，起於中焦，下絡大腸，還循胃口，上鬲屬肺，故如是。"
                },
                {
                    "paragraph": "手心主。少隂厥逆，心痛引喉，身熱，死不可治。",
                    "zhushu": "手心主脉起於胷中，出屬心包。手少隂脉，其支别者，從心系上俠咽喉，故如是。"
                },
                {
                    "paragraph": "手太陽厥逆，耳聾泣出，項不可以顧，腰不可以俛仰，治主病者。",
                    "zhushu": "手太陽脉支别者，從缺盆循頸上頰，至目銳眥，却入耳中；其支别者，從頰上䪼抵鼻，至目内眥。故耳聾泣出，項不可以顧也，腰不可以俛仰。脉不相應，恐古錯簡文。"
                },
                {
                    "paragraph": "手陽明。少陽厥逆，發喉痺，嗌腫，痓，治主病者。",
                    "zhushu": "手陽明脉支别者，從缺盆上頸。手少陽脉支别者，從膻中上出缺盆上項，故如是。　新校正云：按全元起本痓作痙。",
                    "type": 2
                },
                {
                    "paragraph": "厥論䫜。",
                    "zhushu": "於交切。凹也。"
                },
                {
                    "paragraph": "讝。",
                    "zhushu": "音儼。"
                },
                {
                    "paragraph": "僵。",
                    "zhushu": "居良切。"
                },
                {
                    "paragraph": "仆。",
                    "zhushu": "音赴。"
                },
                {
                    "paragraph": "髦。",
                    "zhushu": "音毛。"
                }
            ]
        },
        {
            "name": "病能論篇第四十六",
            "paragraphs": [
                {
                    "paragraph": "病能論篇第四十六",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：“人病胃脘癰者，診當何如？”，歧伯對曰：“診此者，當𠉀胃脉，其脉當沈細，沈細者氣逆，",
                    "zhushu": "胃者，水榖之海，其血盛氣壯，今反脉沈細者，是逆常平也。新校正云：按甲乙經沈細作沈濇，太素作沈細。"
                },
                {
                    "paragraph": "逆者人迎甚盛，甚盛則熱。",
                    "zhushu": "沈細爲寒。寒氣格陽。故人迎脉盛。人迎者。陽明之脉。故盛則熱也。人迎。謂結喉傍脉動應手者。"
                },
                {
                    "paragraph": "人迎者，胃脉也，",
                    "zhushu": "胃脉循喉嚨而入缺盆，故云人迎者，胃脉也。"
                },
                {
                    "paragraph": "逆而盛，則熱聚於胃口而不行，故胃脘爲癰也。”",
                    "zhushu": "血氣壯盛，而熱内薄之，兩氣合熱，故結爲癰也。"
                },
                {
                    "paragraph": "帝曰：“善。人有卧而有所不安者，何也？”，歧伯曰：“藏有所傷，及精有所之寄則安，故人不能懸其病也。”",
                    "zhushu": "五藏有所傷損，及之水穀，精氣有所之寄，扶其下，則卧安。以傷及於藏，故人不能懸其病處於空中也。　新校正云：按甲乙經精有所之寄則安作情有所倚則卧不安，太素作精有所倚則不安。"
                },
                {
                    "paragraph": "帝曰：“人之不得偃卧者，何也？”",
                    "zhushu": "謂不得仰卧也。"
                },
                {
                    "paragraph": "歧伯曰：“肺者，藏之蓋也。",
                    "zhushu": "居髙布葉，四藏下之，故言肺者，藏之蓋也。"
                },
                {
                    "paragraph": "肺氣盛則脉大，脉大則不得偃卧。",
                    "zhushu": "肺氣盛滿，偃卧則氣促喘奔，故不得偃卧也。"
                },
                {
                    "paragraph": "論在竒恒隂陽中。”",
                    "zhushu": "竒恒隂陽，上古經篇名，世本闕。"
                },
                {
                    "paragraph": "帝曰：“有病厥者，診右脉沈而緊，左脉浮而遟，不然，病主安在？”",
                    "zhushu": "不然，言不沈也。　新校正云：按甲乙經，不然作不知。"
                },
                {
                    "paragraph": "歧伯曰：“冬診之，右脉固當沈緊，此應四時；左脉浮而遟，此逆四時。在左當主病在腎，頗關在肺，當腰痛也。”",
                    "zhushu": "以冬左脉浮而遟，浮爲肺脉，故言頗關在肺也。腰者，腎之府，故腎受病，則腰中痛也。"
                },
                {
                    "paragraph": "帝曰：“何以言之？”歧伯曰：“少隂脉貫腎絡肺，今得肺脉。腎爲之病，故腎爲腰痛之病也。”",
                    "zhushu": "左脉浮遟，非肺來見，以左腎不足，而脉不能沈，故得肺脉，腎爲病也。"
                },
                {
                    "paragraph": "帝曰：“善。有病頸癰者，或石治之，或鍼灸治之，而皆已，其真安在？”",
                    "zhushu": "言所攻則異，所愈則同，欲聞真法，何所在也。"
                },
                {
                    "paragraph": "歧伯曰：“此同名異等者也。",
                    "zhushu": "言雖同曰頸癰，然其皮中别異不一等也。故下云。"
                },
                {
                    "paragraph": "夫癰氣之息者，宜以鍼開除去之，夫氣盛血聚者，宜石而寫之。此所謂同病異治也。”",
                    "zhushu": "息，瘜也，死肉也。石，砭石也。可以破大癰出膿，今以䤵鍼代之。"
                },
                {
                    "paragraph": "帝曰：“有病怒狂者，",
                    "zhushu": "新校正云：按太素怒狂作善怒。"
                },
                {
                    "paragraph": "此病安生？”歧伯曰：“生於陽也。”帝曰：“陽何以使人狂？”",
                    "zhushu": "怒不慮禍，故謂之狂。"
                },
                {
                    "paragraph": "歧伯曰：“陽氣者，因暴折而難決，故善怒也，病名曰陽厥。”",
                    "zhushu": "言陽氣被折，鬱不散也。此人多怒，亦曽因暴折而心不疏暢故爾。如是者，皆陽逆躁極所生，故病名陽厥。"
                },
                {
                    "paragraph": "帝曰：“何以知之？”歧伯曰：“陽明者常動，巨陽少陽不動，不動而動大疾，此其𠉀也。”",
                    "zhushu": "言頸項之脉，皆動不止也。陽明常動者，動於結喉傍，是謂人迎，氣舎之分位也。若少陽之動，動於曲頰下，是謂天䆫，天牖之分位也。若巨陽之動，動於項兩傍大筋前陷者中，是謂天柱，天容之分位也。不應常動而反動甚者，動當病也。　新校正云：詳王注，以天牎爲少陽之分位，天容爲太陽之分位。按甲乙經，天牎乃太陽脉氣所發，天容乃少陽脉氣所發，二位交互，當以甲乙經爲正也。"
                },
                {
                    "paragraph": "帝曰：“治之柰何？”歧伯曰：“奪其食即已。夫食入於隂，長氣於陽。故奪其食即已。",
                    "zhushu": "食少則氣衰，故節去其食，即病自止。　新校正云：按甲乙經奪作衰，大素同也。"
                },
                {
                    "paragraph": "使之服以生鐵洛爲飲。",
                    "zhushu": "新校正云：按甲乙經鐵洛作鐵落，爲飲作爲後飯。"
                },
                {
                    "paragraph": "夫生鐵洛者，下氣疾也。”",
                    "zhushu": "之或爲人。傳文誤也。鐵洛。味辛微温平。主治下氣。方俗或呼爲鐵漿。非是生鐵液也。"
                },
                {
                    "paragraph": "帝曰：“善。有病身熱解墯，汗出如浴，惡風少氣。此爲何病？”歧伯曰：“病名曰酒風。”",
                    "zhushu": "飲酒中風者也。風論曰：“飲酒中風，則爲漏風。是亦名漏風也。夫極飲者，陽氣盛而腠理踈，𤣥府開發，陽盛則筋痿弱，故身體解墯也。腠理踈則風内攻，𤣥府發，則氣外泄，故汗出如浴也。風氣外薄，膚腠復開，汗多内虚，癉熱熏肺，故惡風少氣也。因酒而病，故曰酒風。”"
                },
                {
                    "paragraph": "帝曰：“治之柰何？”歧伯曰：“以澤㵼、术各十分，麋銜五分，合以三指撮爲後飯。”",
                    "zhushu": "术味苦温平，主治大風止汗。麋銜味苦寒平，主治風濕筋痿。澤㵼味甘寒平，主治風濕益氣。由此功用，方故先之，飯後藥先，謂之後飯。"
                },
                {
                    "paragraph": "所謂深之細者，其中手如鍼也。摩之切之，聚者堅也，博者大也。上經者，言氣之通天也。下經者，言病之變化也。金匱者，決死生也。揆度者，切度之也。竒𢘆者，言竒病也。所謂竒者，使竒病不得以四時死也；𢘆者，得以四時死也。",
                    "zhushu": "新校正云：按楊上善云：“得病傳之，至於勝時而死，此爲𢘆中生喜怒。今病次傳者，此爲竒。”"
                },
                {
                    "paragraph": "所謂揆者，方切求之也，言切求其脉理也。度者，得其病處，以四時度之也。",
                    "zhushu": "凡言所謂者，皆釋未了義。今此所謂，尋前後經文，悉不與此篇義相接，似今數句少成文義者，終是别釋經文。世本既闕第七二篇，應彼闕經錯簡文也。古文斷裂，繆續於此。",
                    "type": 2
                },
                {
                    "paragraph": "病能論：解。",
                    "zhushu": "音介。"
                },
                {
                    "paragraph": "墯。",
                    "zhushu": "徒卧切。"
                },
                {
                    "paragraph": "撮。",
                    "zhushu": "子括切。"
                }
            ]
        },
        {
            "name": "竒病論篇第四十七",
            "paragraphs": [
                {
                    "paragraph": "竒病論篇第四十七",
                    "zhushu": "新校正云：按全元起本在第五卷。",
                    "type": 1
                },
                {
                    "paragraph": "黄帝問曰：“人有重身，九月而瘖，此爲何也？”",
                    "zhushu": "重身，謂身中有身，則懐姙者也。瘖，謂不得言語也。姙娠九月，足少隂脉養，胎約氣斷，則瘖不能言也。"
                },
                {
                    "paragraph": "歧伯對曰：“胞之絡脉絶也。”",
                    "zhushu": "絶，謂脉斷絶而不通，流而不能言，非天真之氣斷絶也。"
                },
                {
                    "paragraph": "帝曰：“何以言之？”歧伯曰：“胞絡者，繫於腎，少隂之脉，貫腎繫舌本，故不能言。”",
                    "zhushu": "少隂，腎脉也。氣不營養，故舌不能言。"
                },
                {
                    "paragraph": "帝曰：“治之柰何？”歧伯曰：“無治也，當十月復。",
                    "zhushu": "十月胎去，胞絡復通，腎脉上營，故復舊而言也。"
                },
                {
                    "paragraph": "刺法曰：無損不足，益有餘，以成其疹，",
                    "zhushu": "疹，謂乆病也。反法而治，則胎死不去，遂成乆固之疹病也。"
                },
                {
                    "paragraph": "然後調之。",
                    "zhushu": "新校正云：按甲乙經及太素無此四字。按全元起注云：“所謂不治者，其身九月而瘖，身重，不得爲治，須十月滿生後復如常也，然後調之。則此四字本全元起注文，誤書於此，當刪去之。”"
                },
                {
                    "paragraph": "所謂無損不足者，身羸瘦，無用鑱石也。",
                    "zhushu": "姙娠九月，筋骨瘦，勞力少，身重，又拒於穀，故身形羸瘦，不可以鑱石傷也。"
                },
                {
                    "paragraph": "無益其有餘者，腹中有形而泄之，泄之則精出，而病獨擅中，故曰疹成也。",
                    "zhushu": "胎約胞絡，腎氣不通，因而泄之，腎精隨出，精液内竭，胎則不全，胎死腹中，著而不去，由此獨擅，故疹成焉。"
                },
                {
                    "paragraph": "”帝曰：“病脇下滿，氣逆，二三嵗不已，是爲何病？”歧伯曰：“病名曰息積。此不妨於食，不可灸刺，積爲導引服藥，藥不能獨治也。”",
                    "zhushu": "腹中無形，脇下逆滿，頻嵗不愈，息且形之，氣逆息難，故名息積也。氣不在胃，故不妨於食也。灸之則火熱内爍，氣化爲風，刺之則必寫其經，轉成虛敗，故不可灸刺。是可積爲導引，使氣流行，久以藥攻，内消瘀稸則可矣。若獨憑其藥，而不積爲導引，則藥亦不能獨治之也。"
                },
                {
                    "paragraph": "帝曰：“人有身體髀股䯒皆腫，環齊而痛，是爲何病？”歧伯曰：“病名曰伏梁，",
                    "zhushu": "以衝脉病，故名曰伏梁。然衝脉者，與足少隂之絡，起於腎下，出於氣街，循隂股内亷，斜入膕中，循䯒骨内亷，並足少隂經，下入内踝之後，入足下。其上行者，出齊下同身寸之三寸，關元之分，俠齊直上，循腹各行，㑹於咽喉，故身體髀皆腫，繞齊而痛，名曰伏梁。環，謂圓繞如環也。"
                },
                {
                    "paragraph": "此風根也。其氣溢於大腸，而著於肓，肓之原在齊下，故環齊而痛也。",
                    "zhushu": "大腸，廣腸也。經說大腸，當言迴腸也。何者？靈樞經曰：“迴腸當齊，右環迴周，葉積而下，廣腸附脊，以受迴腸，左環葉積，上下辟大。尋此則是迴腸，非應言大腸也。然大腸、迴腸，俱與肺合，從合而命，故通曰大腸也。”"
                },
                {
                    "paragraph": "不可動之，動之爲水溺濇之病也。”",
                    "zhushu": "以衝脉起於腎下，出於氣街，其上行者，起於胞中，上出齊下關元之分，故動之則爲水而溺濇也。動，謂齊其毒藥而擊動之，使其大下也。此一問答之義，與腹中論同，以爲竒病，故重出於此。"
                },
                {
                    "paragraph": "帝曰：“人有尺脉數甚，筋急而見，此爲何病？”",
                    "zhushu": "筋急，謂掌後尺中兩筋急也。脉要精微論曰：“尺外以候腎，尺裏以候腹中。今尺脉數急，脉數爲熱，熱當筋緩，反尺中筋急而見腹中筋當急，故問爲病乎？”靈樞經曰：“熱即筋緩，寒則筋急。”"
                },
                {
                    "paragraph": "歧伯曰：“此所謂疹筋。是人腹必急，白色黑色見則病甚。”",
                    "zhushu": "腹急，謂俠齊豎筋俱急，以尺裏候腹中，故見尺中筋急，則必腹中拘急矣。色見，謂見於面部也。夫相五色者，白爲寒，黒爲寒，故二色見，病彌甚也。"
                },
                {
                    "paragraph": "帝曰：“人有病頭痛，以數嵗不已，此安得之？名爲何病？”",
                    "zhushu": "頭痛之疾，不當踰月，數年不愈，故怪而問之也。"
                },
                {
                    "paragraph": "歧伯曰：“當有所犯大寒，内至骨髓，髓者以腦爲主，腦逆故令頭痛，齒亦痛，",
                    "zhushu": "夫腦爲髓主，齒是骨餘，腦逆反寒，骨亦寒入，故令頭痛，齒亦痛。"
                },
                {
                    "paragraph": "病名曰厥逆。”帝曰：“善。”",
                    "zhushu": "全注：人先生於腦，縁有腦則有骨髓，齒者骨之本也。"
                },
                {
                    "paragraph": "帝曰：“有病口甘者，病名爲何？何以得之？”歧伯曰：“此五氣之溢也，名曰脾癉。”",
                    "zhushu": "癉，謂熱也。脾熱則四藏同稟，故五氣上溢也。生因脾熱，故曰脾癉。"
                },
                {
                    "paragraph": "夫五味入口，藏於胃，脾爲之行其精氣，津液在脾，故令人口甘也。",
                    "zhushu": "脾熱内滲，津液在脾，胃穀化餘，精氣隨溢，口通脾氣，故口甘。津液在脾，是脾之濕。"
                },
                {
                    "paragraph": "此肥美之所發也，",
                    "zhushu": "新校正云：按太素發作致。"
                },
                {
                    "paragraph": "此人必數食甘美而多肥也。肥者令人内熱，甘者令人中滿，故其氣上溢，轉爲消渴。",
                    "zhushu": "食肥則腠理宻，陽氣不得外泄，故肥令人内熱。甘者，性氣和緩而發散逆，故甘令人中滿。然内熱則陽氣炎上，炎上則欲飲而嗌乾，中滿則陳氣有餘，有餘則脾氣上溢，故曰其氣上溢，轉爲消渴也。隂陽應象大論曰：“辛甘發散爲陽。”靈樞經曰：“甘多食之，令人悶，然從中滿以生之。”　新校正云：按甲乙經，消渇作消癉。"
                },
                {
                    "paragraph": "治之以蘭，除陳氣也。",
                    "zhushu": "蘭，謂蘭草也。神農曰：“蘭草，味辛熱，平。利水道，辟不祥，胷中痰澼也。除，謂去也。陳，謂乆也。言蘭除陳乆甘肥不化之氣者，以辛能發散故也。”藏氣法時論曰：“辛者，散也。”　新校正云：按本草，蘭平，不言熱也。"
                },
                {
                    "paragraph": "帝曰：“有病口苦，取陽陵泉，口苦者，病名爲何？何以得之？”歧伯曰：“病名曰膽癉。",
                    "zhushu": "亦謂熱也。膽汁味苦，故口苦。　新校正云：按全元起本及太素無口苦取陽陵泉六字。詳前後文勢，疑此爲誤。"
                },
                {
                    "paragraph": "夫肝者，中之將也，取決於膽，咽爲之使。",
                    "zhushu": "靈蘭祕典論曰：“肝者，將軍之官，謀慮出焉。膽者，中正之官，決斷出焉。肝與膽合，氣性相通，故諸謀慮取決於膽咽。膽相應，故咽爲使焉。”　新校正云：按甲乙經曰：膽者，中精之府，五藏取決於膽，咽爲之使。疑此文誤。"
                },
                {
                    "paragraph": "此人者，數謀慮不決，故膽虛氣上溢，而口爲之苦。治之以膽募俞，",
                    "zhushu": "胷腹曰募，背脊曰俞。膽募在乳下二肋外，期門下同身寸之五分。俞在脊第十椎下兩傍，相去各同身寸之一寸半。"
                },
                {
                    "paragraph": "治在隂陽十二官相使中。”",
                    "zhushu": "言治法具於彼篇，今經已亡。"
                },
                {
                    "paragraph": "帝曰：“有𤸇者，一日數十溲，此不足也。身熱如炭，頸膺如格，人迎躁盛，喘息氣逆，此有餘也。",
                    "zhushu": "是陽氣太盛於外，隂氣不足，故有餘也。　新校正云：詳此十五字，舊作文冩，按甲乙經、太素並無此文，再詳乃是全元起注，後人誤書於此。今作注書。"
                },
                {
                    "paragraph": "太隂脉微細如髮者，此不足也。其病安在？名爲何病？”",
                    "zhushu": "癃，小便不得也。溲，小便也。頸膺如格，言頸與胷膺如相格拒，不順應也。人迎躁盛，謂結喉兩傍脉動，盛滿急數，非常。躁速也，胃脉也。太隂脉微細如髪者，謂手大指後同身寸之一寸，骨髙脉動處，脉則肺脉也。此正手太隂脉氣之所流，可以𠉀五藏也。"
                },
                {
                    "paragraph": "歧伯曰：“病在太隂，其盛在胃，頗在肺，病名曰厥，死不治。",
                    "zhushu": "病癃數溲，身熱如炭，頸膺如格，息氣逆者，皆手太隂脉當洪大而數，今太隂脉反微細如髮者，是病與脉相反也。何以致之？肺氣逆陵於胃，而爲是上使人迎躁盛也，故曰病在太隂，其盛在胃也。以喘息氣逆，故云頗，亦在肺也。病因氣逆，證不相應，故病名曰厥，死不治也。"
                },
                {
                    "paragraph": "此所謂得五有餘、二不足也。”帝曰：“何謂五有餘、二不足？”歧伯曰：“所謂五有餘者，五病之氣有餘也；二不足者，亦病氣之不足也。今外得五有餘，内得二不足，此其身不表不裏，亦正死明矣。”",
                    "zhushu": "外五有餘者，一身熱如炭，二頸膚如格，三人迎躁盛，四喘息，五氣逆也。内二不足者，一病癃，一日數十溲，二太隂，脉微細如髮。夫如是者，謂其病在表，則内有二不足；謂其病在裏，則外得五有餘。表裏既不可馮，補冩固難爲法。故曰：“此其身不表不裏，亦正死明矣。”"
                },
                {
                    "paragraph": "帝曰：“人生而有病巔疾者，病名曰何？安所得之？”",
                    "zhushu": "夫百病者，皆生於風雨寒暑，隂陽喜怒也。然始生有形，未犯邪氣，已有巔疾，豈邪氣素傷邪？故問之。巔，謂上巔，則頭首也。"
                },
                {
                    "paragraph": "歧伯曰：“病名爲胎病。此得之在母腹中時，其母有所大驚，氣上而不下，精氣并居，故令子發爲巔疾也。”",
                    "zhushu": "精氣，謂陽之精氣也。"
                },
                {
                    "paragraph": "帝曰：“有病痝然，如有水狀，切其脉大緊，身無痛者，形不瘦，不能食，食少，名爲何病？”",
                    "zhushu": "痝然，謂面目浮起而色雜也。大緊，謂如弓弦也。大即爲氣，緊即爲寒，寒氣内薄而反無痛，與衆别異常，故問之也。"
                },
                {
                    "paragraph": "歧伯曰：“病生在腎，名爲腎風。",
                    "zhushu": "脉如弓弦，大而且緊，勞氣内稸，寒復内爭，勞氣薄寒，故化爲風。風勝於腎，故曰腎風。"
                },
                {
                    "paragraph": "腎風而不能食，善驚，驚已，心氣痿者死。”",
                    "zhushu": "腎水受風，心火痿弱，火水俱困，故必死。"
                },
                {
                    "paragraph": "帝曰：“善。”",
                    "zhushu": "",
                    "type": 2
                },
                {
                    "paragraph": "竒病論：鑱。",
                    "zhushu": "鋤銜切。"
                },
                {
                    "paragraph": "𤵜。",
                    "zhushu": "丑刃切。"
                },
                {
                    "paragraph": "稸。",
                    "zhushu": "音畜。"
                }
            ]
        },
        {
            "name": "大竒論篇第四十八",
            "paragraphs": [
                {
                    "paragraph": "大竒論篇第四十八",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "肝滿、腎滿、肺滿，皆實，即爲腫。",
                    "zhushu": "滿，謂脉氣滿實也。腫，謂癰腫也。藏氣滿乃如是。"
                },
                {
                    "paragraph": "肺之雍，喘而兩胠滿。",
                    "zhushu": "肺藏氣而外主息，其脉支别者，從肺系横出腋下，故喘而兩胠滿也。　新校正云：詳肺雍、肝雍、腎雍，甲乙經俱作癰。"
                },
                {
                    "paragraph": "肝雍，兩胠滿，卧則驚，不得小便。",
                    "zhushu": "肝之脉，循股隂，入髦中，環隂器，抵少腹，上貫肝鬲，布脇肋，故胠滿不得小便也。肝主驚駭，故卧則驚。"
                },
                {
                    "paragraph": "腎雍，脚下至少腹滿。",
                    "zhushu": "新校正云：按甲乙經脚下作胠下，脚當作胠，不得言脚下至少腹也。"
                },
                {
                    "paragraph": "脛有大小，髀䯒大，跛易偏枯。",
                    "zhushu": "衝脉者，經脉之海，與少隂之絡俱起於腎下，出於氣街，循隂股内亷，斜入膕中，循䯒骨内亷，並少隂之經，下入内踝之後，入足下。其上行者，出齊下同身寸之三寸，故如是。若血氣變易，爲偏枯也。"
                },
                {
                    "paragraph": "心脉滿大，癎瘛筋攣。",
                    "zhushu": "心脉滿大，則肝氣下流，熱氣内薄，筋乾血涸，故癎瘛而筋攣。"
                },
                {
                    "paragraph": "肝脉小急，癎瘛筋攣。",
                    "zhushu": "肝養筋，内藏血，肝氣受寒，故𤺛瘛而筋攣。脉小急者，寒也。"
                },
                {
                    "paragraph": "肝脉騖暴，有所驚駭，",
                    "zhushu": "騖，謂馳騖，言其迅急也。陽氣内薄，故發爲驚也。"
                },
                {
                    "paragraph": "脉不至若瘖，不治自已。",
                    "zhushu": "肝氣若厥，厥則脉不通，厥退則脉復通矣。又其脉布脇肋，循喉嚨之後，故脉不至若瘖，不治亦自已。"
                },
                {
                    "paragraph": "腎脉小急，肝脉小急，心脉小急，不鼔，皆爲瘕。",
                    "zhushu": "小急爲寒甚，不鼔則血不流，血不流而寒薄，故血内凝而爲瘕也。"
                },
                {
                    "paragraph": "腎肝并沈，爲石水。",
                    "zhushu": "肝脉入隂，内，貫小腹；腎脉貫脊，中，絡膀胱。兩藏并藏，氣熏衝脉，自腎下絡於胞，今水不行化，故堅而結。然腎主水，水冬冰，水宗於腎，腎象水而沈，故氣并而沈，名爲石水。　新校正云：詳腎肝並沈，至下并小弦欲驚，全元起本在厥論中，王氏移於此。"
                },
                {
                    "paragraph": "并浮，爲風水。",
                    "zhushu": "脉浮爲風，下焦主水，風薄於下，故名風水。"
                },
                {
                    "paragraph": "并虚，爲死。",
                    "zhushu": "腎爲五藏之根，肝爲發生之主，二者不足，是生主俱微，故死。"
                },
                {
                    "paragraph": "并小絃，欲驚。",
                    "zhushu": "脉小弦，爲肝腎不足故爾。"
                },
                {
                    "paragraph": "腎脉大急沈，肝脉大急沈，皆爲疝。",
                    "zhushu": "疝者，寒氣結聚之所爲也。夫脉沈爲實，脉急爲痛，氣實寒薄聚，故爲絞痛爲疝。"
                },
                {
                    "paragraph": "心脉搏滑急，爲心疝；肺脉沈搏，爲肺疝。",
                    "zhushu": "皆寒薄於藏故也。"
                },
                {
                    "paragraph": "三陽急，爲瘕；三隂急，爲疝。",
                    "zhushu": "太陽受寒，血凝爲瘕；太隂受寒，氣聚爲疝。"
                },
                {
                    "paragraph": "二隂急，爲癎厥；二陽急，爲驚。",
                    "zhushu": "二隂，少隂也。二陽，陽明也。　新校正云：詳二陽急爲瘕至此，全元起本在厥論，王氏移於此。"
                },
                {
                    "paragraph": "脾脉外鼔，沈爲腸澼，乆自已。",
                    "zhushu": "外鼔，謂鼔動於臂外也。"
                },
                {
                    "paragraph": "肝脉小緩爲腸澼，易治。",
                    "zhushu": "肝脉小緩，爲脾乗肝，故易治。"
                },
                {
                    "paragraph": "腎脉小搏沈，爲腸澼下血。",
                    "zhushu": "小爲隂氣不足，搏爲陽氣乗之，熱在下焦，故下血也。"
                },
                {
                    "paragraph": "血温身熱者死。",
                    "zhushu": "血温身熱，是隂氣喪敗，故死。"
                },
                {
                    "paragraph": "心肝澼亦下血，",
                    "zhushu": "肝藏血，心養血，故澼皆下血也。"
                },
                {
                    "paragraph": "二藏同病者可治。",
                    "zhushu": "心火肝木，木火相生，故可治之。"
                },
                {
                    "paragraph": "其脉小沈濇爲腸澼，",
                    "zhushu": "心肝脉小而沈濇者，澼也。"
                },
                {
                    "paragraph": "其身熱者死，熱見七日死。",
                    "zhushu": "腸澼下血而身熱者，是火氣内絶，去心而歸於外也，故死。火成數七，故七日死。"
                },
                {
                    "paragraph": "胃脉沈鼔濇，胃外鼔大，心脉小堅急，皆鬲偏枯。",
                    "zhushu": "外鼔，謂不當尺寸，而鼔擊於臂外側也。"
                },
                {
                    "paragraph": "男子發左，女子發右，",
                    "zhushu": "陽主左，隂主右故爾。隂陽應象大論曰：左右者，隂陽之道路。此其義也。"
                },
                {
                    "paragraph": "不瘖舌轉，可治，三十日起。",
                    "zhushu": "偏枯之病，瘖不能言，腎與胞脉内絶也。胞脉繫於腎，腎之脉從腎上貫肝鬲，入肺中，循喉嚨，俠舌本，故氣内絶，則瘖不能言也。"
                },
                {
                    "paragraph": "其從者瘖，三嵗起；",
                    "zhushu": "從，謂男子發左，女子發右也。病順左右而瘖不能言，三嵗治之乃能起。"
                },
                {
                    "paragraph": "年不滿二十者，三嵗死。",
                    "zhushu": "以其五藏始定，血氣方剛，藏始定則易傷，氣方剛則甚費，易傷甚費，故三嵗死也。"
                },
                {
                    "paragraph": "脉至，而搏血衂，身熱者死。",
                    "zhushu": "血衂爲虚，脉不應摶，今反脉搏，是氣極乃然，故死。"
                },
                {
                    "paragraph": "脉來懸鈎浮爲常脉。",
                    "zhushu": "以其爲血衂者之常脉也。"
                },
                {
                    "paragraph": "脉至如喘，名曰暴厥。",
                    "zhushu": "喘，謂卒來盛急，去而便衰，如人之喘狀也。"
                },
                {
                    "paragraph": "暴厥者，不知與人言。",
                    "zhushu": "所謂暴厥之候如此。"
                },
                {
                    "paragraph": "脉至如數，使人暴驚，",
                    "zhushu": "脉數爲熱，熱則内動肝心，故驚。"
                },
                {
                    "paragraph": "三四日自已。",
                    "zhushu": "數爲心脉，木被火干，病非肝生，不與邪合，故三日後四日自除。所以爾者，木生數三也。"
                },
                {
                    "paragraph": "脉至浮合，",
                    "zhushu": "如浮波之合，後至者凌前，速疾而動，無常候也。"
                },
                {
                    "paragraph": "浮合如數，一息十至以上，是經氣予不足也，微見，九十日死。脉至如火薪然，是心精之予奪也，草乾而死。",
                    "zhushu": "薪然之火燄，瞥瞥不定其形，而便絶也。"
                },
                {
                    "paragraph": "脉至如散葉，是肝氣予虛也，木葉落而死。",
                    "zhushu": "如散葉之隨風，不常其狀。　新校正云：按甲乙經散葉作叢棘。"
                },
                {
                    "paragraph": "脉至如省客，省客者，脉塞而鼔，是腎氣予不足也，懸去棗華而死。",
                    "zhushu": "脉塞而鼔，謂纔見不行，旋復去也。懸，謂如懸物，物動而絶去也。"
                },
                {
                    "paragraph": "脉至如丸泥，是胃精予不足也，榆莢落而死。",
                    "zhushu": "如珠之轉，是謂丸泥。"
                },
                {
                    "paragraph": "脉至如横格，是膽氣予不足也，禾熟而死。",
                    "zhushu": "脉長而堅，如横木之在指下也。"
                },
                {
                    "paragraph": "脉至如弦縷，是胞精予不足也，病善言，下霜而死。不言，可治。",
                    "zhushu": "胞之脉繫於腎，腎之脉俠舌本，人氣不足者，則當不能言，今反善言，是真氣内絶，去腎，外歸於舌也，故死。"
                },
                {
                    "paragraph": "脉至如交漆，交漆者，左右傍至也，微見，三十日死。",
                    "zhushu": "左右傍至，言如瀝漆之交，左右反戻。　新校正云：按甲乙經，交漆作交棘。"
                },
                {
                    "paragraph": "脉至如涌泉，浮鼔肌中，太陽氣予不足也，少氣味，韭英而死。",
                    "zhushu": "如水泉之動，但出而不入。"
                },
                {
                    "paragraph": "脉至如頺土之狀，按之不得，是肌氣予不足也，五色先見，黑白壘發，死。",
                    "zhushu": "頺土之狀，謂浮之大而虚耎，按之則無。　新校王云：按甲乙經，頺土作委土。"
                },
                {
                    "paragraph": "脉至如懸雍，懸雍者，浮揣切之益大，是十二俞之予不足也，水凝而死。",
                    "zhushu": "如顙中之懸雍也。新校正云：按全元起本懸雍作懸離。元起注云：懸離。者，言脉與肉不相得也。"
                },
                {
                    "paragraph": "脉至如偃刀，偃刀者，浮之小急，按之堅大急，五藏菀熟，寒熱獨并於腎也，如此其人不得坐，立春而死。",
                    "zhushu": "菀，積也。熟，熱也。"
                },
                {
                    "paragraph": "脉至如丸，滑不直手，不直手者，按之不可得也，是大腸氣予不足也，棗葉生而死。脉至如華者，令人善恐，不欲坐卧，行立常聽，是小腸氣予不足也，季秋而死。",
                    "zhushu": "脉至如華，謂似華虚弱，不可正取也。小腸之脉，上入耳中，故常聽也。",
                    "type": 2
                },
                {
                    "paragraph": "大竒論：燄。",
                    "zhushu": "弋念切。"
                },
                {
                    "paragraph": "瞥。",
                    "zhushu": "蒲滅切。"
                },
                {
                    "paragraph": "揣",
                    "zhushu": "。初委切。"
                }
            ]
        },
        {
            "name": "脉解篇第四十九",
            "paragraphs": [
                {
                    "paragraph": "脉解篇第四十九",
                    "zhushu": "新校正云：按全元起本在第九卷。",
                    "type": 1
                },
                {
                    "paragraph": "太陽所謂腫腰脽痛者，正月太陽寅，寅太陽也。",
                    "zhushu": "脽，謂臋肉也。正月三陽生，主建寅，三陽謂之太陽，故曰寅，太陽也。"
                },
                {
                    "paragraph": "正月陽氣出在上，而隂氣盛，陽未得自次也，",
                    "zhushu": "正月雖三陽生，而天氣尚寒，以其尚寒，故曰隂氣盛，陽未得自次。次謂立王之次也。"
                },
                {
                    "paragraph": "故腫腰脽痛也。",
                    "zhushu": "以其脉抵𦝫中，入貫臋，過髀樞故爾。"
                },
                {
                    "paragraph": "病偏虚爲跛者，正月陽氣凍解，地氣而出也。所謂偏虛者，冬寒頗有不足者，故偏虛爲跛也。",
                    "zhushu": "以其脉循股内後亷，合膕中，下循腨，過外踝之後，循京骨，至小指外側故也。　新校正云：詳王氏云其脉循股内，殊非。按甲乙經，太陽流注不到股内，股内乃髀外之誤，當云髀外後亷。"
                },
                {
                    "paragraph": "所謂强上引背者，陽氣大上而爭，故强上也。",
                    "zhushu": "强上，謂頸項噤强也，甚則引背矣。所以爾者，以其脉從腦出，别下項背故也。"
                },
                {
                    "paragraph": "所謂耳鳴者，陽氣萬物盛上而躍，故耳鳴也。",
                    "zhushu": "以其脉支别者，從巔至耳上角故爾。"
                },
                {
                    "paragraph": "所謂甚則狂巔疾者，陽盡在上，而隂氣從下，下虚上實，故狂巔疾也。",
                    "zhushu": "以其脉上額交巔，上，入絡腦，還出。其支别者，從巔至耳上角，故狂巔疾也。項上曰巔。"
                },
                {
                    "paragraph": "所謂浮爲聾者，皆在氣也。",
                    "zhushu": "亦以其脉至耳故也。"
                },
                {
                    "paragraph": "所謂入中爲瘖者，陽盛己衰，故爲瘖也。",
                    "zhushu": "陽氣盛入中而薄於胞腎，則胞絡腎絡氣不通，故瘖也。胞之脉繋於腎，腎之脉俠舌本，故瘖不能言也。"
                },
                {
                    "paragraph": "内奪而厥，則爲瘖俳，此腎虚也，",
                    "zhushu": "俳，廢也。腎之脉與衝脉並出於氣街，循隂股内廉，斜入膕中，循䯒骨内廉及内踝之後，入足下，故腎氣内奪而不順，則舌瘖足廢，故云此腎虚也。　新校正云：詳王注云：腎之脉與衝脉並岀，按甲乙經是腎之絡，非腎之脉，况王注痿論并竒病論、大竒論並云腎之絡，則此脉字當爲絡。"
                },
                {
                    "paragraph": "少隂不至者，厥也。",
                    "zhushu": "少隂，腎脉也。若腎氣内脫，則少隂脉不至也。少隂之脉不至，是則太隂之氣逆上而行也。"
                },
                {
                    "paragraph": "少陽所謂心脇痛者，言少陽盛也，盛者心之所表也，",
                    "zhushu": "心氣逆則少陽盛，心氣宜木，外鑠肺金，故盛者心之所表也。"
                },
                {
                    "paragraph": "九月陽氣盡而隂氣盛，故心脇痛也。",
                    "zhushu": "足少陽脉循脇裏出氣街，心主脉循胷出脇故爾。火墓於戌，故九月陽氣盡而隂氣盛也。"
                },
                {
                    "paragraph": "所謂不可反側者，隂氣藏物也，物藏則不動，故不可反側也。所謂甚則躍者，",
                    "zhushu": "躍，謂跳躍也。"
                },
                {
                    "paragraph": "九月萬物盡衰，草木畢落而墮，則氣去陽而之隂，氣盛而陽之下長，故謂躍。",
                    "zhushu": "亦以其脉循髀陽，出膝外亷，下入外輔之前，直下抵絶骨之端，下出外踝之前，循足跗。故氣盛則令人跳躍也。"
                },
                {
                    "paragraph": "陽明所謂洒洒振寒者，陽明者午也，五月盛陽之隂也，",
                    "zhushu": "陽盛以明，故云午也。五月夏至，一隂氣上，陽氣降下，故云盛陽之隂也。"
                },
                {
                    "paragraph": "陽盛而隂氣加之，故洒洒振寒也。",
                    "zhushu": "陽氣下，隂氣升，故云陽盛而隂氣加之也。"
                },
                {
                    "paragraph": "所謂脛腫而股不收者，是五月盛陽之隂也，陽者衰於五月，而一隂氣上，與陽始爭，故脛腫而股不收也。",
                    "zhushu": "以其脉下髀抵伏兔，下入膝髕中，下循䯒外亷，下足跗，入中指内間。又其支别者，下膝三寸而别，以下入中指外間故爾。"
                },
                {
                    "paragraph": "所謂上喘而爲水者，隂氣下而復上，上則邪客於藏府間，故爲水也。",
                    "zhushu": "藏，脾也；府，胃也。足太隂脉從足走腹，足陽明脉從頭走足，今隂氣微下，而太隂上行，故云隂氣下而復上也。復上則所下之隂氣不散，客於脾胃之間，化爲水也。"
                },
                {
                    "paragraph": "所謂胷痛少氣者，水氣在藏府也，水者隂氣也，隂氣在中，故胷痛少氣也。",
                    "zhushu": "水停於下，則氣鬱於上，氣鬱於上則肺滿，故胷痛少氣也。"
                },
                {
                    "paragraph": "所謂甚則厥，惡人與火，聞木音則惕然而驚者，陽氣與隂氣相薄，水火相惡，故惕然而驚也。所謂欲獨閉户牖而處者，隂陽相薄也，陽盡而隂盛，故欲獨閉户牖而居。",
                    "zhushu": "惡喧故爾。"
                },
                {
                    "paragraph": "所謂病至則欲乗髙而歌，棄衣而走者，隂陽復爭，而外并於陽，故使之棄衣而走也。",
                    "zhushu": "新校正云：詳所謂甚則厥至，此，與前陽明脉解論相通。"
                },
                {
                    "paragraph": "所謂客孫脉則頭痛鼻鼽腹腫者，陽明并於上，上者則其孫絡太隂也，故頭痛鼻鼽腹腫也。太隂所謂病脹者，太隂子也，十一月萬物氣皆藏於中，故曰病脹。",
                    "zhushu": "隂氣大盛，太隂始於子，故云子也。以其脉入腹，屬脾絡胃，故病脹也。"
                },
                {
                    "paragraph": "所謂上走心爲噫者，隂盛而上走於陽明，陽明絡屬心，故曰上走心爲噫也。",
                    "zhushu": "按靈樞經說，足陽明流注，並無至心者。太隂脉說云：其支别者，復從胃别上膈，注心中。法應以此絡爲陽明絡也。　新校正云：詳王氏以足陽明流住，並無至心者，按甲乙經，陽明之脉，上通於心，循咽出於口，宜其經言陽明絡屬心爲噫，王氏安得謂之無？"
                },
                {
                    "paragraph": "所謂食則嘔者，物盛滿而上溢，故嘔也。",
                    "zhushu": "以其脉屬脾絡胃，上鬲俠咽故也。"
                },
                {
                    "paragraph": "所謂得後與氣，則快然如衰者，十二月隂氣下衰，而陽氣且出，故曰得後與氣則快然如衰也。少隂所謂腰痛者，少隂者腎也，十月萬物陽氣皆傷，故腰痛也。",
                    "zhushu": "少隂者，腎脉也。腰爲腎府，故腰痛也。"
                },
                {
                    "paragraph": "所謂嘔欬上氣喘者，隂氣在下，陽氣在上，諸陽氣浮，無所依從，故嘔欬上氣喘也。",
                    "zhushu": "以其脉從腎上貫肝鬲，入肺中，故病如是也。"
                },
                {
                    "paragraph": "所謂色色",
                    "zhushu": "新校正云：詳色，色字疑誤。"
                },
                {
                    "paragraph": "不能乆立乆坐，起則目䀮䀮無所見者，萬物隂陽不定，未有主也，秋氣始至，㣲霜始下，而方殺萬物，隂陽内奪，故目䀮䀮無所見也。所謂少氣善怒者，陽氣不治，陽氣不治，則陽氣不得出，肝氣當治而未得，故善怒，善怒者，名曰煎厥。所謂恐如人將捕之者，秋氣萬物未有畢去，隂氣少，陽氣入，隂陽相薄，故恐也。所謂惡聞食臭者，胃無氣，故惡聞食臭也。所謂面黑如地色者，秋氣内奪，故變於色也。所謂欬則有血者，陽脉傷也，陽氣未盛於上而脉滿，滿則欬，故血見於𤾁也。厥隂，所謂㿗疝、婦人少腹腫者，厥隂者，辰也。三月陽中之隂，邪在中，故曰㿗疝少腹腫也。",
                    "zhushu": "以其脉循股隂，入髦中，環隂器，抵少腹故爾。"
                },
                {
                    "paragraph": "所謂腰脊痛不可以俛仰者，三月一振榮華，萬物一俛而不仰也。所謂㿗癃疝膚脹者，曰隂亦盛而脉脹不通，故曰㿗癃疝也。所謂甚則嗌乾熱中者，隂陽相薄而熱，故嗌乾也。",
                    "zhushu": "此一篇殊與前後經文不相連接。别釋經脉發病之源，與靈樞經流注略同。所指殊異。　新校正云：詳此篇所解。多甲乙經是動所生之病，雖復少有異處，大槩則不殊矣。",
                    "type": 2
                },
                {
                    "paragraph": "脉解論：雎。",
                    "zhushu": "音蛆。"
                }
            ]
        },
        {
            "name": "刺要論篇第五十",
            "paragraphs": [
                {
                    "paragraph": "刺要論篇第五十",
                    "zhushu": "新校正云：按全元起本在第六卷刺齊篇中。",
                    "type": 1
                },
                {
                    "paragraph": "黄帝問曰：“願聞刺要。”歧伯對曰：“病有浮沈，刺有淺深，各至其理，無過其道。",
                    "zhushu": "道，謂氣所；行，之道也。"
                },
                {
                    "paragraph": "過之則内傷，不及則生外壅，壅則邪從之，",
                    "zhushu": "過之，内傷以大深也；不及，外壅以妄益他分之氣也。氣益而外壅，故邪氣隨虚而從之也。"
                },
                {
                    "paragraph": "淺深不得，反爲大賊，内動五藏，後生大病。”",
                    "zhushu": "賊，謂私害。動，謂動亂。然不及則外壅，過之則内傷。旣且外壅内傷，是爲大病之階漸爾，故曰後生大病也。"
                },
                {
                    "paragraph": "故曰：“病有在毫毛腠理者，有在皮膚者，有在肌肉者，有在脉者，有在筋者，有在骨者，有在髓者。",
                    "zhushu": "毛之長者曰毫，皮之文理曰腠理，然二者皆皮之可見者也。"
                },
                {
                    "paragraph": "是故刺毫毛腠理無傷皮，皮傷則内動肺，肺動則秋病温瘧，泝泝然寒慄。”",
                    "zhushu": "鍼經曰：“凡刺有五，以應五藏。一曰半刺。半刺者，淺内而疾發鍼，令鍼傷多，如㧞髪状，以取皮氣，此肺之應也。然此其淺，以應於肺，腠理毫毛，猶應更淺，當取髪根淺深之半爾。肺之合皮，王於秋氣，故肺動則秋病温瘧，泝泝然寒慄也。”"
                },
                {
                    "paragraph": "刺皮無傷肉，肉傷則内動脾，脾動則七十二日四季之月，病腹脹煩，不嗜食。",
                    "zhushu": "脾之合肉，寄王四季，又其脉從股内前㢘入腹，属脾絡胃，上鬲，俠咽，連舌本，散舌下；其支别者，復從胃别上鬲，注心中。故傷肉則動脾，脾動則四季之月，腹脹煩而不嗜食也。七十二日，四季之月者，謂三月、六月、九月、十二月各十二日後，土寄王十八日也。"
                },
                {
                    "paragraph": "刺肉無傷脉，脉傷則内動心，心動則夏病心痛。",
                    "zhushu": "心之合脉，王於夏氣。真心少隂之脉，起於心中，出屬心系、心包。心主之脉，起於胷巾，出屬心包。平人氣象論曰：“藏真通於心，故脉傷則動心，心動則夏病心痛。”"
                },
                {
                    "paragraph": "刺脉無傷筋，筋傷則内動肝，肝動則春病熱而筋㢮。",
                    "zhushu": "肝之合筋，王於春氣。鍼經曰：“熱則筋緩，故筋傷則動肝，肝動則春病熱而筋㢮。緩㢮，猶縱緩也。”"
                },
                {
                    "paragraph": "刺筋無傷骨，骨傷則内動腎，腎動則冬病脹腰痛。",
                    "zhushu": "腎亦合骨，王於冬氣，𦝫爲腎府，故骨傷則動腎，腎動則冬病腰痛也。腎之脉直行者，從腎上貫肝鬲，故脹也。"
                },
                {
                    "paragraph": "刺骨無傷髓，髓傷則銷鑠胻酸。體解㑊然不去矣。",
                    "zhushu": "髓者，骨之充。鍼經曰：“髓海不足，則腦轉耳鳴，胻酸眩冒。故髓傷則腦髓銷鑠，胻酸體解，㑊然不去也。銷鑠，謂髓腦銷鑠。解㑊，謂強不强，弱不弱，熱不熱，寒不寒，解解㑊㑊然不可名之也。腦髓銷鑠，骨空之所致也。”",
                    "type": 2
                },
                {
                    "paragraph": "刺要論：泝。",
                    "zhushu": "素音。"
                },
                {
                    "paragraph": "㢮。",
                    "zhushu": "施是切。"
                },
                {
                    "paragraph": "鑠。",
                    "zhushu": "詩若切。"
                },
                {
                    "paragraph": "眩。",
                    "zhushu": "縣音。"
                }
            ]
        },
        {
            "name": "刺齊論篇第五十一",
            "paragraphs": [
                {
                    "paragraph": "刺齊論篇第五十一",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：“願聞刺淺深之分。”",
                    "zhushu": "謂皮肉筋脉骨之分位也。"
                },
                {
                    "paragraph": "岐伯對曰：“刺骨者無傷筋，刺筋者無傷肉，刺肉者無傷脉，刺脉者無傷皮，刺皮者無傷肉，刺肉者無傷筋，刺筋者無傷骨。”帝曰：“余未知其所謂，願聞其解。”岐伯曰：“刺骨無傷筋者，鍼至筋而去，不及骨也。刺筋無傷肉者，至肉而去，不及筋也。刺肉無傷脉者，至脉而去，不及肉也。刺脉無傷皮者，至皮而去，不及脉也。”",
                    "zhushu": "是皆謂遣邪也。然筋有寒邪，肉有風邪，脉有濕邪，皮有熱邪，則如是遣之。所謂邪者，皆言其非順正氣而相干犯也。　新校正云：詳此謂刺淺，不至所當刺之處也，下文則誡其太深也。"
                },
                {
                    "paragraph": "所謂刺皮無傷肉者，病在皮中，鍼入皮中，無傷肉也。刺肉無傷筋者，過肉中筋也。刺筋無傷骨者，過筋中骨也。此之謂反也。",
                    "zhushu": "此則誡過分太深也。　新校正云：按全元起云：刺如此者，是謂傷。此皆過，過必損其血氣，是謂逆也，邪必因而入也。",
                    "type": 2
                },
                {
                    "paragraph": "刺齊論：解。",
                    "zhushu": "胡買切。"
                }
            ]
        },
        {
            "name": "刺禁論篇第五十二",
            "paragraphs": [
                {
                    "paragraph": "刺禁論篇第五十二",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：“願聞禁數。”岐伯對曰：“藏有要害，不可不察。肝生於左，",
                    "zhushu": "肝象木，王於春，春陽發生，故生於左也。"
                },
                {
                    "paragraph": "肺藏於右，",
                    "zhushu": "肺象金，王於秋，秋隂收殺，故藏於右也。　新校正云：按：楊上善云：肝爲少陽，陽長之始，故曰生。肺爲少隂，隂藏之初，故曰藏。"
                },
                {
                    "paragraph": "心部於表，",
                    "zhushu": "陽氣主外，心象火也。"
                },
                {
                    "paragraph": "腎治於裏，",
                    "zhushu": "隂氣主内，腎象水也。　新校正云：按：楊上善云：心爲五藏部主，故得稱部。腎間動氣，内治五藏，故曰治。"
                },
                {
                    "paragraph": "脾爲之使，",
                    "zhushu": "營動不已，糟粕水榖，故使者也。"
                },
                {
                    "paragraph": "胃爲之市。",
                    "zhushu": "水榖所歸，五味皆入，如市雜，故爲市也。"
                },
                {
                    "paragraph": "鬲肓之上，中有父母，",
                    "zhushu": "鬲肓之上，氣海居中。氣者，生之原；生者，命之主，故氣海爲人之父母也。　新校正云：按：楊上善云：心下鬲上爲肓，心爲陽，父也；肺爲隂，母也。肺主於氣，心主於血，共營衛於身，故爲父母。"
                },
                {
                    "paragraph": "七節之傍，中有小心，",
                    "zhushu": "小心，謂真心，神靈之宫室。　新校正云：按太素，小心作志心。楊上善云：脊有三七二十一節，腎在下七節之傍。腎神曰志，五藏之靈，皆名爲神。神之所以任得名爲志者，心之神也。"
                },
                {
                    "paragraph": "從之有福，逆之有咎。”",
                    "zhushu": "從，謂隨順也。八者，人之所以生，形之所以成，故順之則福延，逆之則咎至。"
                },
                {
                    "paragraph": "刺中心，一日死，其動爲噫；",
                    "zhushu": "心在氣爲噫。"
                },
                {
                    "paragraph": "刺中肝，五日死，其動爲語；",
                    "zhushu": "肝在氣爲語。　新校正云：按全元起本并甲乙經，語作欠。元起云：“腎傷則欠，子母相感也。王氏改欠作語。”"
                },
                {
                    "paragraph": "刺中腎，六日死，其動爲嚏；",
                    "zhushu": "腎在氣爲𡁲。　新校正云：按全元起本及甲乙經，六日作三日。"
                },
                {
                    "paragraph": "剌中肺，三日死，其動爲欬；",
                    "zhushu": "肺在，氣爲欬。"
                },
                {
                    "paragraph": "刺中脾，十日死，其動爲吞；",
                    "zhushu": "脾在氣爲吞。　新校正云：按全元起本及甲乙經，十日作十五日。刺中五藏，與診要經終論并四時刺逆從論相重。此叙五藏相次之法，以所生爲次。甲乙經以心肺肝脾腎爲次，是以所剋爲次。全元起本舊文，則錯亂無次矣。"
                },
                {
                    "paragraph": "刺中膽，一日半死，其動爲嘔；",
                    "zhushu": "膽氣勇，故爲嘔。　新校正云：按診要經終論刺中膽下又云：刺中鬲者，爲傷中，其病雖愈，不過一嵗而死。"
                },
                {
                    "paragraph": "刺跗上，中大脉，血出不止，死；",
                    "zhushu": "跗爲足跗。大脉動而不止者，則胃之大經也。胃爲水榖之海，然血出不止，則胃氣将傾，海竭氣亡，故死。"
                },
                {
                    "paragraph": "刺面中溜脉，不幸爲盲；",
                    "zhushu": "面中溜脉者，手太陽、任脉之交㑹。手太陽脉自顴而斜行至目内眥，任脉自鼻　兩傍上行至瞳子下，故刺面中溜脉，不幸爲盲。"
                },
                {
                    "paragraph": "刺頭，中腦户，入腦立死；",
                    "zhushu": "腦户，穴名也，在枕骨上，通於腦中。然腦爲髓之海，真氣之所聚，鍼入腦，則真氣泄，故立死。"
                },
                {
                    "paragraph": "刺舌下中脉太過，血出不止，爲瘖；",
                    "zhushu": "舌下脉，脾之脉也。脾脉者，俠咽連舌本，散舌下，血出不止，則脾氣不能營運於舌，故瘖不能言語。"
                },
                {
                    "paragraph": "刺足下布絡中脉，血不出，爲腫；",
                    "zhushu": "布絡，謂當内踝前足下空處布散之絡，正當然谷穴分也。絡中脉，則衝脉也。衝脉者，並少隂之經，下入内踝之後，入足下也。然刺之而血不出，則腎脉與衝脉氣并歸於然谷之中，故爲腫。"
                },
                {
                    "paragraph": "刺郄中大脉，令人仆脱色；",
                    "zhushu": "尋此經郄中主治，與中誥流注經委中穴正同。應郄中者，以經穴爲名，委中處所爲名，亦猶寸口、脉口、氣口皆同一處爾。然郄中大脉者，足太陽經脉也。足太陽之脉，起於目内眥，合手太陽，手太陽脉自目内眥斜絡於顴，足太陽脉上頭下項，又循於足，故剌之過禁，則令人仆倒，而面色如脱去也。"
                },
                {
                    "paragraph": "刺氣街中脉，血不出，爲腫䑕僕；",
                    "zhushu": "氣街之中，膽胃脉也。膽之脉循脇裏出氣街，胃之脉俠齊入氣街中。其支别者，起胃下口，循腹裏至氣街中而合。今刺之而血不出，則血脉氣并聚於中，故内結爲腫，如伏䑕之形也。氣街在腹下俠齊兩傍，相去四寸，䑕僕上一寸，動脉應手也。　新校正云：按别本，僕一作鼷。氣府論注：氣街在齊下横骨兩端，䑕鼷上一寸也。"
                },
                {
                    "paragraph": "刺脊間中髓，爲傴；",
                    "zhushu": "傴，謂傴僂，身踡屈也。脊間，謂脊骨節間也。刺中髓，則骨精氣泄，故傴僂也。"
                },
                {
                    "paragraph": "刺乳上中乳房，爲腫根蝕；",
                    "zhushu": "乳之上下，皆足陽明之脉也。乳房之中，乳液渗泄，胷中氣血，皆外凑之。然刺中乳房，則氣更交凑，故爲大腫。中有膿根，内蝕肌膚，化爲膿水，而乆不愈。"
                },
                {
                    "paragraph": "刺缺盆中内陷，氣泄，令人喘欬逆；",
                    "zhushu": "五藏者，肺爲之蓋，缺盆爲之道。肺藏氣而主息，又在氣爲欬。刺缺盆中内陷，則肺氣外泄，故令人喘欬逆也。"
                },
                {
                    "paragraph": "刺手魚腹内陷，爲腫。",
                    "zhushu": "手魚腹内，肺脉所流，故刺之内陷，則爲腫也。　新校正云：按甲乙經，肺脉所流當作留字。"
                },
                {
                    "paragraph": "無刺大醉，令人氣亂。",
                    "zhushu": "脉數過度，故因剌而亂也。　新校正：云：按靈樞經，氣亂當作脉亂。"
                },
                {
                    "paragraph": "無刺大怒，令人氣逆。",
                    "zhushu": "怒者氣逆，故刺之益甚。"
                },
                {
                    "paragraph": "無刺大勞人，",
                    "zhushu": "經氣越也。"
                },
                {
                    "paragraph": "無刺新飽人，",
                    "zhushu": "氣盛滿也。"
                },
                {
                    "paragraph": "無刺大饑人，",
                    "zhushu": "氣不足也。"
                },
                {
                    "paragraph": "無刺大渴人，",
                    "zhushu": "血脉乾也。"
                },
                {
                    "paragraph": "無刺大驚人。",
                    "zhushu": "神蕩越而氣不治也。　新校正云：詳無刺大醉至此七條。與靈樞經相出入。靈樞經云：“新内無刺，已刺無内；大怒無刺，已刺無怒；大勞無剌也，刺無勞；大醉無刺，已刺無醉；大飽無刺，已刺無飽；大飢無刺，已刺無飢；大渴無刺，已刺無渴。大驚大恐。必定其氣。乃刺之也。”"
                },
                {
                    "paragraph": "刺隂股中大脉，血出不止，死。",
                    "zhushu": "隂股之中，脾之脉也。脾者，中土孤藏，以灌四傍，今血出不止，脾氣将竭，故死。　新校正云：按刺隂股中大脉條，皇甫士安移在前刺跗上中大脉下，相續，自後至篇末，逐條與前條相間也。"
                },
                {
                    "paragraph": "刺客主人，内陷中脉，爲内漏，爲聾。",
                    "zhushu": "客主人，穴名也，今名上關，在耳前上亷起骨，開口有空。手少陽足陽明脉交㑹於中。陷脉，言刺太深也。刺太深則交脉破决，故爲耳内之漏。脉内漏則氣不營，故聾。　新校正云：詳客主人穴，與氣穴論注同。按甲乙經及氣穴府論注云：“手足少陽、足陽明三脉之㑹，疑此脱足少陽一脉也。”"
                },
                {
                    "paragraph": "刺膝𩪯，出液，爲跛。",
                    "zhushu": "膝爲筋府，筋㑹於中，液出筋乾，故跛。"
                },
                {
                    "paragraph": "刺臂太隂脉，出血多，立死。",
                    "zhushu": "臂太隂者，肺脉也。肺者，主行榮衞，隂陽治節由之，血出多則榮衛絶，故立死也。"
                },
                {
                    "paragraph": "刺足少隂脉，重虚出血，爲舌難以言。",
                    "zhushu": "足少隂，腎脉也。足少隂脉貫腎絡肺，繋舌本，故重虗出血，則舌難言也。"
                },
                {
                    "paragraph": "刺膺中陷，中肺，爲喘逆仰息。",
                    "zhushu": "肺氣上泄。逆所致也。"
                },
                {
                    "paragraph": "刺肘中，内陷，氣歸之，爲不屈伸。",
                    "zhushu": "肘中，謂肘屈折之中，尺澤穴中也。刺過陷脉，惡氣歸之，氣固關節，故不屈伸也。"
                },
                {
                    "paragraph": "刺隂股下三寸，内陷，令人遺溺。",
                    "zhushu": "股下三寸，腎之絡也。衝脉與少隂之絡，皆起於腎下，出於氣街，並循於隂股，其上行者出胞中，故刺陷脉，則令人遺溺也。"
                },
                {
                    "paragraph": "刺掖下脇間内陷，令人欬。",
                    "zhushu": "掖下，肺脉也。肺之脉，從肺系横出掖下，真心藏脉直行者，從心系却上掖下。刺陷脉，則心肺俱動，故欬也。"
                },
                {
                    "paragraph": "刺少腹中膀胱，溺出，令人少腹滿。",
                    "zhushu": "胞氣外泄，榖氣歸之，故少腹滿也。少腹，謂齊下也。"
                },
                {
                    "paragraph": "刺腨腸内陷，爲腫。",
                    "zhushu": "腨腸之中，足太陽脉也。太陽氣泄，故爲腫。"
                },
                {
                    "paragraph": "刺匡上陷骨中脉，爲漏爲盲。",
                    "zhushu": "匡，目匡也。骨中，謂目匡骨中也。匡骨中脉，目之系，肝之脉也。刺内陷，則眼系絶，故爲目漏目盲。"
                },
                {
                    "paragraph": "刺關節中，液出，不得屈伸。",
                    "zhushu": "諸筋者，皆屬於節，津液滲潤之，液出則筋膜乾，故不得屈伸也。",
                    "type": 2
                },
                {
                    "paragraph": "刺禁論：髕。",
                    "zhushu": "牝音。"
                }
            ]
        },
        {
            "name": "刺志論篇第五十三",
            "paragraphs": [
                {
                    "paragraph": "刺志論篇第五十三",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：“願聞虚實之要。”岐伯對曰：“氣實形實，氣虗形虚，此其常也，反此者病。",
                    "zhushu": "隂陽應象大論曰：“形歸氣，由是故虗實同焉。反謂不相合應，失常平之候也。形氣相反，故病生。氣謂脉氣。形謂身形也。”"
                },
                {
                    "paragraph": "榖盛氣盛，榖虗氣虗，此其常也，反此者病。",
                    "zhushu": "靈樞經曰：“榮氣之道，内榖爲實。榖入於胃，氣傳與肺，精専者上行經隧，由是故榖氣虗實，占必同焉。候不相應，則爲病也。”　新校正云：按甲乙經，實作寳。"
                },
                {
                    "paragraph": "脉實血實，脉虗血虚，此其常也，反此者病。”",
                    "zhushu": "脉者，血之府，故虗實同焉，反不相應，則爲病也。"
                },
                {
                    "paragraph": "帝曰：“如何而反？”岐伯曰：“氣虗身熱，此謂反也；",
                    "zhushu": "氣虗爲陽氣不足，陽氣不足，當身寒，反身熱者，脉氣當盛，脉不盛而身熱，證不相符，故謂反也。　新校正云：按甲乙經云：氣盛身寒，氣虗身熱，此謂反也。當補此四字。"
                },
                {
                    "paragraph": "榖入多而氣少，此謂反也；",
                    "zhushu": "胃之所出者，穀氣而布於經脉也。榖入於胃，脉道乃散。今榖入多而氣少者，是胃氣不散，故謂反也。"
                },
                {
                    "paragraph": "榖不入而氣多，此謂反也；",
                    "zhushu": "胃氣外散，肺并之也。"
                },
                {
                    "paragraph": "脉盛血少，此謂反也；脉少血多，此謂反也。”",
                    "zhushu": "經脉行氣，絡脉受血，經氣入絡，絡受經氣，候不相合，故皆反常也。"
                },
                {
                    "paragraph": "氣盛身寒，得之傷寒；氣虚身熱，得之傷暑。",
                    "zhushu": "傷，謂觸冒也。寒傷形，故氣盛身寒；熱傷氣，故氣虗身熱。"
                },
                {
                    "paragraph": "榖入多而氣少者，得之有所脱血，濕居下也。",
                    "zhushu": "脱血則血虗，血虗則氣盛内鬱，化成津液，流入下焦，故云濕居下也。"
                },
                {
                    "paragraph": "榖入少而氣多者，邪在胃及與肺也。",
                    "zhushu": "胃氣不足，肺氣下流於胃中，故邪在胃。然肺氣入胃，則肺氣不自守，氣不自守，則邪氣從之，故曰邪在胃及與肺也。"
                },
                {
                    "paragraph": "脉小血多者，飲中熱也。",
                    "zhushu": "飲，謂留飲也。飲留脾胃之中，則脾氣溢，脾氣溢，則發熱中。"
                },
                {
                    "paragraph": "脉大血少者，脉有風氣，水漿不入，此之謂也。",
                    "zhushu": "風氣盛滿，則水漿不入於脉。"
                },
                {
                    "paragraph": "夫實者，氣入也；虗者，氣出也。",
                    "zhushu": "入爲陽，出爲隂。隂生於内，故出，陽生於外，故入。"
                },
                {
                    "paragraph": "氣實者，熱也；氣虗者，寒也。",
                    "zhushu": "陽盛而隂内拒，故熱；隂盛而陽外微，故寒。"
                },
                {
                    "paragraph": "入實者，左手開鍼空也；入虗者，左手閉鍼空也。",
                    "zhushu": "言用鍼之補冩也。右手持鍼，左手捻穴，故實者，左手開鍼空以冩之，虗者，左手閉鍼空以補之也。",
                    "type": 2
                },
                {
                    "paragraph": "刺志論：脫。",
                    "zhushu": "上活切。"
                },
                {
                    "paragraph": "捻。",
                    "zhushu": "湼音。"
                }
            ]
        },
        {
            "name": "鍼解篇第五十四",
            "paragraphs": [
                {
                    "paragraph": "鍼解篇第五十四",
                    "zhushu": "新校正云：按全元起本在第六卷。",
                    "type": 1
                },
                {
                    "paragraph": "黄帝問曰：“願聞九鍼之解，虗實之道。”岐伯對曰：“刺虗則實之者，鍼下熱也，氣實乃熱也。滿而泄之者，鍼下寒也，氣虗乃寒也。菀陳則除之者，出惡血也。”",
                    "zhushu": "菀，積也。陳，乆也。除，去也。言絡脉之中，血積而乆者，鍼刺而除去之也。"
                },
                {
                    "paragraph": "邪勝則虗之者，出鍼勿按。",
                    "zhushu": "邪者，不正之目，非本經氣，是則謂邪，非言鬼毒精邪之所勝也。出鍼勿按，穴俞且開，故得經虗，邪氣發泄也。"
                },
                {
                    "paragraph": "徐而疾則實者，徐出鍼而疾按之。疾而徐則虗者，疾出鍼而徐按之。",
                    "zhushu": "除出，謂得經氣已乆，乃出之。疾按，謂鍼出穴已，速疾按之，則真氣不泄，經脉氣全，故徐而疾乃實也。疾出鍼，謂鍼入穴已，至於經脉，即疾出之。徐按，謂鍼出穴已，徐緩按之，則邪氣得泄，精氣復固，故疾而徐乃虗也。"
                },
                {
                    "paragraph": "言實與虗者，寒温氣多少也。",
                    "zhushu": "寒温，謂經脉隂陽之氣也。"
                },
                {
                    "paragraph": "若無若有者，疾不可知也。",
                    "zhushu": "言其㝠昧不可即而知也。夫不可即知，故若無；慧然神悟，故若有也。"
                },
                {
                    "paragraph": "察後與先者，知病先後也。",
                    "zhushu": "知病先後，乃補冩之。"
                },
                {
                    "paragraph": "爲虗與實者，工勿失其法。",
                    "zhushu": "鍼經曰：“經氣已至。慎守勿失。此之謂也。”新校正云，按甲乙經云：若存若亡，爲虚與實。"
                },
                {
                    "paragraph": "若得若失者，離其法也。",
                    "zhushu": "妄爲補冩，離亂大經，誤補實者，轉令若得，誤冩虗者，轉令若失，故曰若得若失也。鍼經曰：無實實，無虗虗。此其誡也。新校正云：詳自篇首至此，與太素九鍼解篇經同而解異，二經互相發眀也。"
                },
                {
                    "paragraph": "虛實之要，九鍼最妙者，爲其各有所宜也。",
                    "zhushu": "熱在頭身，宜鑱鍼；肉分氣滿，宜貟鍼；脉氣虚少，宜鍉鍼；冩熱出血，發泄固病，宜鋒鍼；破癰腫出膿血，宜䤵鍼；調隂陽，去暴痺，宜貟利鍼；治經絡中痛痺，宜毫鍼；痺。深居骨解腰脊節凑之間者，宜長鍼；虗。風舍於骨解皮膚之間，宜大鍼。此之謂各有所宜也。　新校正云：按别本，䤵一作鈹。"
                },
                {
                    "paragraph": "補冩之時者，與氣開闔相合也。",
                    "zhushu": "氣當時刻謂之開，已過未至謂之闔。時刻者，然水下一刻，人氣在太陽；水下二刻，人氣在少陽；水下三刻，人氣在陽明；水下四刻，人氣在隂分；水下不已，氣行不已。如是則當刻者謂之開，過刻及未至者謂之闔也。鍼經曰：謹候其氣之所在而刺之，是謂逢時。此所謂補冩之時也。　新校正云：詳自篇首至此文，出靈樞經。素問解之，互相發明也。甲乙經云：“補冩之時，以鍼爲之者，此脫此四字也。”"
                },
                {
                    "paragraph": "九鍼之名，各不同形者，鍼窮其所當補冩也。",
                    "zhushu": "各不同形，謂長短鋒頴不等。窮其補冩，謂各隨其療而用之也。　新校正云：按九鍼之形，今具甲乙經。"
                },
                {
                    "paragraph": "刺實須其虗者，留鍼隂氣隆至，乃去鍼也。刺虗須其實者，陽氣隆至，鍼下熱。乃去鍼也。",
                    "zhushu": "言要以氣至而有効也。"
                },
                {
                    "paragraph": "經氣已至，慎守勿失者，勿變更也。",
                    "zhushu": "變，謂變易，更謂改更，皆變法也。言得氣至，必宜謹守，旡變其法，反招損也。"
                },
                {
                    "paragraph": "深淺在志者，知病之内外也。",
                    "zhushu": "志一爲意，志意皆行，鍼之用也。"
                },
                {
                    "paragraph": "近逺如一者，深淺其候等也。",
                    "zhushu": "言氣雖近逺不同，然其測候皆以氣至而有効也。"
                },
                {
                    "paragraph": "如臨深淵者，不敢墯也。",
                    "zhushu": "言氣候補冩，如臨深淵，不敢墯慢，失補冩之法也。"
                },
                {
                    "paragraph": "手如握虎者，欲其壯也。",
                    "zhushu": "壯，謂摟鍼堅定也。鍼經曰：“持鍼之道，堅者爲實。則其義也。”新校正云：按甲乙經，實字作寳。"
                },
                {
                    "paragraph": "神無營於衆物者，靜志觀病人，無左右視也。",
                    "zhushu": "目絶妄視，心專一務，則用之必中，无惑誤也。　新校正云：詳從刺實須其虗至此，又見寳命全形論，此又爲之解，亦互相發明也。"
                },
                {
                    "paragraph": "義無邪下者，欲端以正也。",
                    "zhushu": "正指直刺，鍼无左右。"
                },
                {
                    "paragraph": "必正其神者，欲瞻病人目，制其神，令氣易行也。",
                    "zhushu": "檢彼精神，令无散越，則氣爲神使，中外易調也。"
                },
                {
                    "paragraph": "所謂三里者，下膝三寸也，所謂跗之者，",
                    "zhushu": "新校正云：按全元起本，跗之作低胻，太素作付之。按骨空論，跗之疑作跗上。"
                },
                {
                    "paragraph": "舉膝分易見也。",
                    "zhushu": "三里，穴名。正在膝下三寸，䯒外兩筋肉分閒，極重按之，則足跗上動脉止矣。故曰舉膝分易見。"
                },
                {
                    "paragraph": "巨虚者，蹻足䯒獨陷者。",
                    "zhushu": "巨虚，穴名也。蹻，謂舉也。取巨虚下亷，當舉足取之，則䯒外兩筋之間陷下也。"
                },
                {
                    "paragraph": "下亷者，陷下者也。",
                    "zhushu": "欲知下亷穴者，䯒外兩筋之閒，獨陷下者，則其處也。"
                },
                {
                    "paragraph": "帝曰：“余聞九鍼，上應天地四時隂陽，願聞其方，令可傳於後世，以爲常也。”岐伯曰：“夫一天、二地、三人、四時、五音、六律、七星、八風、九野，身形亦應之，鍼各有所宜，故曰九鍼。”",
                    "zhushu": "新校正云：詳此文，與靈樞經相出入。"
                },
                {
                    "paragraph": "人皮應天，",
                    "zhushu": "覆蓋於物，天之象也。"
                },
                {
                    "paragraph": "人肉應地，",
                    "zhushu": "柔厚安靜，地之象也。"
                },
                {
                    "paragraph": "人脉應人，",
                    "zhushu": "盛衰変易，人之象也。"
                },
                {
                    "paragraph": "人筋應時，",
                    "zhushu": "堅固真定，時之象也。"
                },
                {
                    "paragraph": "人聲應音，",
                    "zhushu": "備五音故。"
                },
                {
                    "paragraph": "人隂陽合氣應律，",
                    "zhushu": "交㑹氣通，相生无替，則律之象。　新校正云：按别本，氣一作度。"
                },
                {
                    "paragraph": "人齒面目應星，",
                    "zhushu": "人面應七星者，所謂面有七孔應之也。新校正云：詳此注，乃全元起之辭也。"
                },
                {
                    "paragraph": "人出入氣應風，",
                    "zhushu": "動出往來，風之象也。"
                },
                {
                    "paragraph": "人九竅三百六十五絡應野。",
                    "zhushu": "身形之外，野之象也。"
                },
                {
                    "paragraph": "故一鍼皮，二鍼肉，三鍼脉，四鍼筋，五鍼骨，六鍼調隂陽，七鍼益精，八鍼除風，九鍼通九竅，除三百六十五節氣，此之謂各有所主也。",
                    "zhushu": "一、鑱鍼，二、員鍼，三、鍉鍼，四、鋒鍼，五、䤵鍼，六、貟利鍼，七、毫鍼，八、長鍼，九、大鍼。　新校正云：按别本，䤵一作鈹。"
                },
                {
                    "paragraph": "人心意應八風，",
                    "zhushu": "動靜不形，風之象也。"
                },
                {
                    "paragraph": "人氣應天，",
                    "zhushu": "運行不息，天之象也。"
                },
                {
                    "paragraph": "人髪齒耳目，五聲應五音六律，",
                    "zhushu": "髪齒生長，耳目清通，五聲應同，故應五音及六律也。"
                },
                {
                    "paragraph": "人隂陽脉血氣應地，",
                    "zhushu": "人隂陽有交㑹生成，脉血氣有虚盈盛衰，故應地也。"
                },
                {
                    "paragraph": "人肝目應之九。",
                    "zhushu": "肝氣通目，木生數三，三而三之，則應之九也。"
                },
                {
                    "paragraph": "九竅三百六十五。",
                    "zhushu": "新校正云：按全元起本无此七字。"
                },
                {
                    "paragraph": "人一，以觀動靜，天二，以候五色，七星應之，以候髪毋澤，五音一，以候宫商角徴羽，六律有餘不足應之二。地一，以候髙下有餘，九野一節俞應之，以候閉節，三人變一分，人候齒，泄多血少十分，角之變五分，以候緩急，六分，不足三分。寒關節第九分四時，人寒温燥濕，四時一應之，以候相反，一四方各作解。",
                    "zhushu": "此一百二十四字，蠹簡爛文，義理殘缺，莫可尋究，而上古書，故且載之，以佇後　之具本也。　新校正云：詳王氏云一百二十四字，今有一百二十三字，又亡一字。",
                    "type": 2
                },
                {
                    "paragraph": "鍼解論：鍉。",
                    "zhushu": "低音。"
                }
            ]
        },
        {
            "name": "長刺節論篇第五十五",
            "paragraphs": [
                {
                    "paragraph": "長刺節論篇第五十五",
                    "zhushu": "新校正云：按全元起本在第三卷。",
                    "type": 1
                },
                {
                    "paragraph": "刺家不診，聽病者言在頭，頭疾痛，爲藏鍼之，",
                    "zhushu": "藏，猶深也。言深刺之，故下文曰。新校正云：按全元起本云：爲鍼之，無藏字。"
                },
                {
                    "paragraph": "刺至骨，病已上，無傷骨肉及皮，皮者道也。",
                    "zhushu": "皮者，鍼之道，故刺骨無傷骨肉及皮也。"
                },
                {
                    "paragraph": "隂刺入一傍四處。治寒熱",
                    "zhushu": "頭有寒熱，則用隂刺法治之。隂刺，謂卒刺之如此數也。　新校正云：按别本，卒刺一作平刺。按甲乙經：“陽刺者，正内一，傍内四。隂刺者，左右卒刺之。此隂刺疑是陽刺也。”"
                },
                {
                    "paragraph": "深專者，刺大藏，",
                    "zhushu": "寒熱。病氣深專攻中者，當刺五藏以拒之。"
                },
                {
                    "paragraph": "迫藏刺背，背俞也。",
                    "zhushu": "迫，近也。漸近於藏，則刺背五藏之俞也。"
                },
                {
                    "paragraph": "刺之迫藏，藏㑹",
                    "zhushu": "言刺近於藏者，何也？以是藏氣之㑹發也。"
                },
                {
                    "paragraph": "腹中，寒熱去而止。",
                    "zhushu": "言刺背俞者，無問其數，要以寒熱去乃止鍼。"
                },
                {
                    "paragraph": "與刺之要，發鍼而淺出血。",
                    "zhushu": "若與諸俞刺之，則如此。"
                },
                {
                    "paragraph": "治腐腫者，刺腐上，視癰小大深淺刺。",
                    "zhushu": "腐腫，謂腫中肉腐敗爲膿血者。癰小者淺刺之，癰大者深刺之。　新校正云：按全元起本及甲乙經，腐作癰。"
                },
                {
                    "paragraph": "刺大者多血，小者深之，必端内鍼爲故止。",
                    "zhushu": "癰之大者多出血，癰之小者但直鍼之而已。　新校正云：按甲乙經云：“刺大者多而深之，必端内鍼，爲故正也。此文云小者深之，疑此誤。”"
                },
                {
                    "paragraph": "病在少腹有積，刺皮𩩻以下，至少腹而止，刺俠脊兩傍四椎間，刺兩髂髎季脇肋間，導腹中氣熱下已。",
                    "zhushu": "少腹積，謂寒熱之氣結積也。皮𩩻，謂齊下同身寸之五寸，横約文。審刺而勿過深之。刺禁論曰：“刺少腹中膀胱溺出，令人少腹滿，由此故不可深之矣。俠脊四椎之間，據經无俞，恐當云五椎間，五椎之下，兩傍，正心之俞，心應少腹，故當言椎間也。髂爲腰骨，髎一爲髀，字形相近之誤也。髎，謂居膠，腰側穴也。季脇肋間，當是刺季肋之間，京門穴也。”　新校正云：按釋音皮𩩻作皮䯏，苦未反，是䯏誤作𩩻也。及遍尋篇、韻中無𩩻字，只有䯏字。䯏，骨端也。皮䯏者，蓋謂齊下横骨之端也。全元起本作皮髓元起，注云：齊傍埵起也。亦未爲得。"
                },
                {
                    "paragraph": "病在少腹，腹痛不得大小便，病名曰疝，得之寒，刺少腹兩股間，刺腰髁骨間，刺而多之，盡炅，病已。",
                    "zhushu": "厥隂之脉，環隂器，抵少腹。衝脉與少隂之絡，皆起於腎下，出於氣街，循隂股，其後行者，自少腹以下骨中央，女子入繋廷孔，其終循隂器，合篡間，繞篡後，别繞臋，至少隂，與巨陽中絡者合。少隂，上股内後亷，貫脊屬腎。其男子循莖下至篡，與女子等，故刺少腹及兩股間，又刺腰髁骨間也。腰髁骨者，腰房俠脊平立陷者中，按之有骨處也。疝爲寒生，故多刺之，少腹盡熱乃止。鍼，炅熱也。新校正云：按别本篡，一作基。"
                },
                {
                    "paragraph": "病在筋，筋攣節痛，不可以行，名曰筋痺，刺筋上爲故，刺分肉間，不可中骨也。",
                    "zhushu": "分，謂肉分間有筋維絡處也。刺筋无傷骨，故不可中骨也。"
                },
                {
                    "paragraph": "病起筋炅，病已止。",
                    "zhushu": "筋。寒痺生，故得筋熱，病已乃止。"
                },
                {
                    "paragraph": "病在肌膚，肌膚盡痛，名曰肌痺。傷於寒濕，刺大分小分，多發，鍼而深之，以熱爲故，",
                    "zhushu": "大分，謂大肉之分；小分，謂小肉之分。"
                },
                {
                    "paragraph": "無傷筋骨，傷筋骨，癰發若變，",
                    "zhushu": "鍼經曰：“病淺鍼深，内傷良肉，皮膚爲癰。”又曰：“鍼太深，則邪氣反沈，病益甚。傷筋骨則針太深，故癰發若變也。”"
                },
                {
                    "paragraph": "諸分盡熱，病已止。",
                    "zhushu": "熱可消寒，故病已則止。"
                },
                {
                    "paragraph": "病在骨，骨重不。可舉骨，髓酸痛，寒氣至，名曰骨痺。深者刺無傷脉肉爲故，其道大分小分，骨熱，病已止，",
                    "zhushu": "骨痺。刺無傷脉肉者何？自刺其氣，通肉之大小分中也。"
                },
                {
                    "paragraph": "病在諸陽脉，且寒且熱，諸分且寒且熱，名曰狂。",
                    "zhushu": "氣。狂，亂也。"
                },
                {
                    "paragraph": "刺之虚脉，視分盡熱，病已止。病初發。嵗一發，不治，月一發，不治，月四五發，名曰癲病。刺諸分諸脉，其無寒者，以鍼調之，病止。",
                    "zhushu": "新校正云：按甲乙經云：刺諸分，其脉尤寒，以鍼補之。"
                },
                {
                    "paragraph": "病風，且寒且熱，炅汗出，一日數過，先刺諸分，理絡脉，汗出且寒且熱，三日一刺，百日而已。病大風，骨節重，鬚眉墮，名曰大風。刺肌肉爲故，汗出百日。",
                    "zhushu": "泄衞氣之怫熱。"
                },
                {
                    "paragraph": "刺骨髓，汗出百日。",
                    "zhushu": "泄榮氣之怫熱。"
                },
                {
                    "paragraph": "凡二百日，鬚眉生而止。鍼。",
                    "zhushu": "怫熱屏退，隂氣内復，故多汗出，鬚眉生也。",
                    "type": 2
                },
                {
                    "paragraph": "長刺節論：䯏。",
                    "zhushu": "光抺切。"
                },
                {
                    "paragraph": "篡。",
                    "zhushu": "初患切。"
                }
            ]
        },
        {
            "name": "皮部論篇第五十六",
            "paragraphs": [
                {
                    "paragraph": "皮部論篇第五十六",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：“余聞皮有分部，脉有經紀，筋有結絡，骨有度量，其所生病各異，别其分部，左右上下，隂陽所在，病之始終，願聞其道。”岐伯對曰：“欲知皮部以經脉爲紀者，諸經皆然。”",
                    "zhushu": "循經脉行止所主，則皮部可知。諸經，謂十二經脉也。十二經脉皆同。"
                },
                {
                    "paragraph": "陽明之陽，名曰害蜚，",
                    "zhushu": "蜚，生化也。害，殺氣也。殺氣行則生化弭，故曰害蜚。"
                },
                {
                    "paragraph": "上下同法，視其部中有浮絡者，皆陽明之絡也。",
                    "zhushu": "上，謂手陽明；下，謂足陽明也。"
                },
                {
                    "paragraph": "其色多青則痛，多黒則痺，黄赤則熱，多白則寒，五色皆見，則寒熱也。絡盛則入客於經。陽主外，隂主内。",
                    "zhushu": "陽，謂陽絡。隂，謂隂絡，此通言之也。手足身分所見經絡皆然。"
                },
                {
                    "paragraph": "少陽之陽，名曰樞持。",
                    "zhushu": "樞，謂樞要。持，謂執持。"
                },
                {
                    "paragraph": "上下同法，視其部中有浮絡者，皆少陽之絡也。絡盛則入客於經，故在陽者主内，在隂者主出，以滲於内，諸經皆然。太陽之陽，名曰闗樞。",
                    "zhushu": "闗司外動，以靜鎮爲事，如樞之運，則氣和平也。"
                },
                {
                    "paragraph": "上下同法，視其部中有浮絡者，皆太陽之絡也，絡盛則入客於經。少隂之隂，名曰樞儒，",
                    "zhushu": "儒，順也。守要而順，隂陽開闔之用也。　新校正云：按甲乙經，儒作檽。"
                },
                {
                    "paragraph": "上下同法，視其部中有浮絡者，皆少隂之絡也，絡盛則入客於經，其入經也，從陽部注於經，其出者，從隂内注於骨。心主之隂，名曰害肩，",
                    "zhushu": "心主脉入掖下，氣不和，則妨害肩掖之動運。"
                },
                {
                    "paragraph": "上下同法，視其部中有浮絡者，皆心主之絡也，絡盛則入客於經。太隂之隂，名曰闗蟄，",
                    "zhushu": "闗閉蟄類，使順行藏。　新校正云：按甲乙經，蟄作執。"
                },
                {
                    "paragraph": "上下同法，視其部中有浮絡者，皆太隂之絡也，絡盛則入客於經。",
                    "zhushu": "部，皆謂本經絡之所部分；浮，謂浮息也。"
                },
                {
                    "paragraph": "凡十二經絡脉者，皮之部也。",
                    "zhushu": "列隂陽位，部主於皮，故曰皮之部也。"
                },
                {
                    "paragraph": "是故百病之始生也，必先於皮毛。邪中之則腠理開，開則入客於絡脉，留而不去，傳入於經，留而不去，傳入於府，廩於腸胃。",
                    "zhushu": "廩，積也，聚也。"
                },
                {
                    "paragraph": "邪之始入於皮也，泝然起毫毛，開腠理，",
                    "zhushu": "泝然，惡寒也。起，謂毛起竪也。腠理，皆謂皮空及文理也。"
                },
                {
                    "paragraph": "其入於絡也，則絡脉盛，色變，",
                    "zhushu": "盛，謂盛滿。變，謂易其常也。"
                },
                {
                    "paragraph": "其入客於經也，則感虚乃陷下。",
                    "zhushu": "經虚邪入，故曰感虚。脉虚氣少，故陷下也。"
                },
                {
                    "paragraph": "其留於筋骨之間，寒多則筋攣骨痛，熱多則筋㢮骨消，肉爍䐃破，毛直而敗。",
                    "zhushu": "攣，急也。㢮，緩也。消，爍也。鍼經曰：寒則筋急，熱則筋緩。寒勝爲痛，熱勝爲氣消。䐃者肉之標，故肉消則䐃破，毛直而敗也。"
                },
                {
                    "paragraph": "帝曰：“夫子言皮之十二部，其生病皆何如？”岐伯曰：“皮者，脉之部也。",
                    "zhushu": "脉氣留行，各有隂陽，氣随經所過而部主之，故云脉之部。"
                },
                {
                    "paragraph": "邪客於皮，則腠理開，開則邪入客於絡脉，絡脉滿則注於經脉，經脉滿則入舎於府藏也。故皮者有分部，不與而生大病也。”",
                    "zhushu": "脉行皮中，各有部分，脉受邪氣，随則病生，非由皮氣而能生也。新校正云：按甲乙經不與作不愈，全元起夲作不與。元起云：“氣不與，經脉和調，則氣傷於外，邪流入於内，必生大病也。”"
                },
                {
                    "paragraph": "帝曰：“善。”",
                    "zhushu": "",
                    "type": 2
                },
                {
                    "paragraph": "皮部論：蜚。",
                    "zhushu": "扶沸切。"
                },
                {
                    "paragraph": "䐃。",
                    "zhushu": "渠殞切。"
                }
            ]
        },
        {
            "name": "經絡論篇第五十七",
            "paragraphs": [
                {
                    "paragraph": "經絡論篇第五十七",
                    "zhushu": "新校正云：按全元起本在皮部論末王氏分。",
                    "type": 1
                },
                {
                    "paragraph": "黄帝問曰：“夫絡脉之見也，其五色各異，青黄赤白黒不同，其故何也？”岐伯對曰：“經有常色，而絡無常變也。”",
                    "zhushu": "經行氣，故色見，常應於時。絡主血，故受邪則變而不一矣。"
                },
                {
                    "paragraph": "帝曰：“經之常色何如？”岐伯曰：“心赤，肺白，肝青，脾黄，腎黒，皆亦應其經脉之色也。”帝曰：“絡之隂陽，亦應其經乎？”岐伯曰：“隂絡之色應其經，陽絡之色變無常，随四時而行也。",
                    "zhushu": "順四時氣化之行止。"
                },
                {
                    "paragraph": "寒多則凝泣，凝泣則青黒。熱多則淖澤，淖澤則黄赤。此皆常色，謂之無病。五色具見者，謂之寒熱。”",
                    "zhushu": "淖，濕也。澤，潤液也。謂微濕潤也。"
                },
                {
                    "paragraph": "帝曰：“善。”",
                    "zhushu": ""
                }
            ]
        },
        {
            "name": "氣穴論篇第五十八",
            "paragraphs": [
                {
                    "paragraph": "氣穴論篇第五十八",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：“余聞氣穴三百六十五，以應一嵗，未知其所，願卒聞之。”岐伯稽首再拜對曰：“窘乎哉問也。其非聖帝，孰能窮其道焉？因請溢意，盡言其處。”",
                    "zhushu": "孰，誰也。"
                },
                {
                    "paragraph": "帝捧手逡廵而却曰：“夫子之開余道也，目未見其處，耳未聞其數，而目以明，耳以聰矣。”",
                    "zhushu": "目以明，耳以聰，言心志通明，逈如意也。"
                },
                {
                    "paragraph": "歧伯曰：“此所謂聖人易語，良馬易御也。”帝曰：“余非聖人之易語也，世言真數開人意，今余所訪問者真數，發䝉解惑，未足以論也。",
                    "zhushu": "開氣穴真數，庶将解彼䝉昧之疑惑，未足以論述深㣲之意也。"
                },
                {
                    "paragraph": "然余願聞夫子溢志，盡言其處，令解其意，請藏之金匱，不敢復出。”",
                    "zhushu": "言其處，謂穴俞處所。"
                },
                {
                    "paragraph": "岐伯再拜而起曰：“臣請言之。背與心相控而痛，所治天突與十椎及上紀。”",
                    "zhushu": "天突在頸結喉下，同身寸之四寸，中央宛宛中，隂維任脉之㑹，低鍼取之，刺可入同身寸之一寸，留七呼，若灸者，可灸三壯。按今甲乙經經脉流注孔穴圖經，當脊十椎下並无穴目，恐是七椎也，此則督脉氣所主之上紀之處，次如下說。　新校正云：按甲乙經，天突在結喉下五寸。"
                },
                {
                    "paragraph": "上紀者，胃脘也；",
                    "zhushu": "謂中脘也。中脘者，胃募也，在上脘下，同身寸之一寸，居心蔽骨與齊之中，手太陽、少陽、足陽明三脉所生，任脉氣所發也。刺可入同身寸之一寸二分，若灸者，可灸七壯。　新校正云：按甲乙經云：任脉之㑹也。"
                },
                {
                    "paragraph": "下紀者，闗元也。",
                    "zhushu": "闗元者，少陽募也，在齊下，同身寸之三寸，足三隂，任脉之之㑹，刺可入同身寸之二寸，留七呼，若灸者，可灸七壮。"
                },
                {
                    "paragraph": "背胷邪繋隂陽左右，如此，其病前後痛濇，胷脇痛而不得息，不得卧，上氣短氣，偏痛，",
                    "zhushu": "新校正云：按别本，偏一作滿。"
                },
                {
                    "paragraph": "脉滿起，斜出尻，脉絡胷脇，支心貫鬲，上肩，加天突，斜下肩，交十椎下。",
                    "zhushu": "尋此支絡脉，泳注病形證。悉是督脉支絡。自尾骶出。各上行。斜絡脇，支心，貫鬲，上加天突。斜之肩。而下交於七椎。　新校正云：詳自背與心相控而痛至此。疑是骨空論文。簡脫誤於此。"
                },
                {
                    "paragraph": "藏俞五十穴，",
                    "zhushu": "藏，謂五藏，肝心脾肺腎，非兼四形藏也。俞，謂井滎俞經合，非背俞也。然井滎俞經合者，肝之井也，大敦也；滎，行間也；俞，太衝也；經，中封也；合，曲泉也。大敦在足太指端，去爪甲角如韭葉，及三毛之中，足厥隂脉之所出也，刺可入同身寸之三分，留十呼，若灸者，可灸三壯。行間在足大指之間，脉動應手陷者中，足厥隂脉之所流也。新校正云：按甲乙經留作流，餘所流並作留。刺可入同身寸之六分，留十呼，若灸者，可灸三壮。太衝在足大指本節後，同身寸之二寸陷者中。　新校正云：按刺腰痛注云：本節後内閒，同身寸之二寸，陷者中，動脉應手，足厥隂脉之所注也，刺可入同身寸之三分，留十呼，若灸者，可灸三壮。中封在足内踝前，同身寸之一寸半。新校正云：按甲乙經云：一寸　陷者中，仰足而取之，伸足乃得之，足厥隂脉之所行也，剌可入同身寸之四分，留七呼，若灸者，可灸三壮。曲泉在膝内輔骨下，大筋上，小筋下，陷者中，屈膝而得之，足厥隂脉之所入也，刺可入同身寸之六分，留十呼，若灸者，可灸三壮。心包之井者，中衝也；滎，勞宫也；俞，太陵也；經，間使也；合，曲澤也。中衝在手中指之端，去爪甲角如韭葉，陷者中，手心主脉之所出也，刺可入同身寸之一分，留三呼，若灸者，可灸一壮。勞宮在掌中央動脉，手心主脉之所流也，剌可入同身寸之三分，留六呼，若灸者，可灸三壮。太陵在掌後骨兩筋間䧟者中，手心主脉之所注也，刺可入同身寸之六分，留七呼，若灸者，可灸三壮。閒使在掌後，同身寸之三寸，兩筋間陷者中，手心主脉之所行也，刺可入同身寸之六分，留七呼，若灸者，可灸七壮。新校正云：按甲乙經云灸三壮。曲澤在肘内廉下陷者中，屈肘而得之，手心主脉之所入也，刺可入同身寸之三分，留七呼，若灸者，可灸三壮。脾之井者，隱白也；滎，大都也；俞，太白也；經，商丘也；合，隂陵泉也。隱白在足大指之端内側，去爪甲角如韭葉，足太隂脉之所出也，刺可入同身寸之一分，留三呼，若灸者，可灸三壮。六都在足大指本節後陷者中，足太隂脉之所流也，刺可入同身寸之三分，留七呼，若灸者，可灸三壮。太白在足内側核骨下陷者中，足太隂脉之所注也，刺可入同身寸之三分，留七呼，若灸者，可灸三壮。商丘在足内踝下微前陷者中，足太隂脉之所行也，剌可入同身寸之四分，留七呼，若灸者，可灸三壮。隂陵泉在膝下内側，輔骨下䧟者中，伸足乃得之，足太隂脉之所入也，剌可入同身寸之五分，留七呼，若灸者，可灸三壮。肺之井者，少商也；滎，魚際也；俞，太淵也；經，經渠也；合，尺澤也。少商在手大指之端内側，去爪甲角如韭葉，手太隂脉所出也，刺可入同身寸之一分，留一呼，若灸者，可灸三壮。新校正云：按甲乙經作一壮。魚際在手大指本節後内側，散脉，手太隂脉之所流也，刺可入同身寸之二分，留三呼，若灸者，可灸三壮。太淵在掌後陷者中，手太隂脉之所注也，刺可入同身寸之二分，留二呼，若灸者，可灸三壮。經渠在寸口陷者中，手太隂脉之所行也，刺可入同身寸之三分，留三呼，不可灸，傷人神明。尺澤在肘中約上動脉，手大隂脉之所入也，刺可入同身寸之三分，留三呼，若灸者，可灸三壮。腎之井者，涌泉也；滎，然谷也；俞，大谿也；經，復溜也。新校正云：按甲乙經溜作留，餘復溜字並同。合，隂谷也。涌泉在足心陷者中，屈足捲指宛宛中，足少隂脉之所出也，刺可入同身寸之三分，留三呼，若灸者，可灸三壮。然谷在足内踝前起大骨下陷者中，足少隂脉之所流也，刺可入同身寸之三分，留三呼，若灸者，可灸三壮，刺此多見血，令人立饑欲食。太谿在足内踝後跟骨上動脉陷者中，足少隂脉之所注也，刺可入同身寸之三分，留七呼，若灸者，可灸三壮。復溜在足内踝上同身寸之二寸陷者中，新校正云：按刺腰痛篇注云：在内踝後上二寸動脉，足少隂脉之所行也，刺可入同身寸之三分，留三呼，若灸者，可灸五壮。隂谷在膝下内輔骨之後，大筋之下，小筋之上，按之應手，屈膝而得之，足少隂脉之所入也，刺可入同身寸之四分，若灸者，可灸三壮。如是五藏之俞，藏各五穴，則二十五俞，以左右脉具而言之，則五十穴。"
                },
                {
                    "paragraph": "府俞七十二穴，",
                    "zhushu": "府，謂六府，非兼九形府也。俞，亦謂井、滎、俞、原、經、合，非背俞也。肝之府膽，膽之井者，竅隂也。滎，俠谿也；俞，臨泣也。原，丘虚也。經，陽輔也；合，陽陵泉也。竅隂在足小指次指之端，去爪甲角如韮葉，足少陽脉之所出也。刺可入同身寸之一分，留一呼，新校正云：按甲乙經作三呼，若灸者，可灸三壮。俠谿在足小指次指歧骨間，本節前陷者中，足少陽脉之所流，刺可入同身寸之三分，留三呼，若灸者，可灸三壮。臨泣在足小指次指本節後間陷者中，去俠谿，同身寸之一寸半，足少陽脉之所注也，刺可入同身寸之三分。新校正云：按甲乙經作二分，留五呼，若灸者，可灸三壮。丘虚在足外踝下，如前陷者中，去臨泣，同身寸之三寸，足少陽脉之所過也，刺可入同身寸之五分，留七呼，若灸者，可灸三壮。陽輔在足外踝上，新校正云：按甲乙經云：外踝上四寸，輔骨前絶骨之端如前。同身寸之三分，所去丘虚，同身寸之七寸，足少陽脉之所行也，刺可入同身寸之五分，留七呼，若灸者，可灸三壮。陽陵泉在膝下，同身寸之一寸，䯒外廉陷者中，足少陽脉之所入也，刺可入同身寸之六分，留十呼，若灸者，可灸三壮。脾之府胃，胃之井者，厲兊也；滎，内庭也；俞，陷谷也；原，衝陽也；經，解谿也；合，三里也。厲兊在足大指次指之端，去爪甲角如韭葉，足陽明脉之所出也，刺可入同身寸之一分，留一呼，若灸者，可灸一壮。内庭在足大指、次指外間陷者中，足陽明脉之所流也，刺可入同身寸之三分，留十呼。新校正云：按甲乙經云作二十呼。若灸者，可灸三壮。陷谷在足大指、次指外間，本節後陷者中，去内庭，同身寸之二寸，足陽明脉之所注也，刺可入同身寸之五分，留七呼，若灸者，可灸三壮。衝陽在足跗上，同身寸之五寸，骨間動脉上，去陷谷。同身寸之三寸，足陽明脉之所過也，刺可入同身寸之三分，留十呼，若灸者，可灸三壮。解谿在衝陽後，同身寸之二寸半。　新校正云：按甲乙經作一寸半，刺瘧注作三寸半，素問二注不同，當從甲乙經之説。腕上陷者中，足陽明脉之所行也，刺可入同身寸之五分，留五呼，若灸者，可灸三壮。三里在膝下，同身寸之三寸，䯒骨外廉兩筋肉分間，足陽明脉之所入也，刺可入同身寸之一寸，留七呼，若灸者，可灸三壮。肺之府，大腸，大腸之井者，商陽也；滎，二間也；俞，三間也；原，合谷也；經，陽谿也；合，曲池也。商陽在手大指、次指内側，去爪甲角如韭葉，手陽明脉之所出也，刺可入同身寸之一分，留一呼，若灸者，可灸三壮。二間在手大指、次指本節前，内側陷者中，手陽明脉之所流也，刺可入同身寸之三分，留六呼，若灸者，可灸三壮。三間在手大指、次指本節後，内側陷者中，手陽明脉之所注也，刺可入同身寸之三分，留三呼，若灸者，可灸三壮。合谷在手大指、次指歧骨之間，手陽明脉之所過也，刺可入同身寸之三分，留六呼，若灸者，可灸三壮。陽谿在腕中上側兩筋間陷者中，手陽明脉之所行也，刺可入同身寸之三分，留七呼，若灸者，可灸三壮。曲池在肘外輔，屈肘兩骨之中，手陽明脉之所入也，以手拱胷取之，刺可入同身寸之五分，留七呼，若灸者，可灸三壮。心之府，小腸，小腸之井者，少澤也；滎，前谷也；俞，後谿也；原，腕骨也；經，陽谷也；合，少海也。少澤在手小指之端，去爪甲下。同身寸之一分陷者中，手太陽脉之所出也，刺可入同身寸之一分，留二呼，若灸者，可灸一壮。前谷在手小指外側，本節前陷者中，手太陽脉之所流也，刺可入同身寸之一分，留三呼，若灸者，可灸三壮。後谿在手小指外側，本節後陷者中，手太陽脉之所注也，刺可入同身寸之一分留二呼，若灸者可灸一壮。腕骨在手外側腕前起骨下陷者中，手太陽脉之所過也，刺可入同身寸之二分，留三呼，若灸者，可灸三壮。陽谷在手外側腕中，銳骨之下陷者中，手太陽脉之所行也。刺可入同身寸之二分。留三呼。新校正云：按甲乙經作二呼。若灸者，可灸三壮。少海在肘内大骨外。去肘端，同身寸之五分陷者中。屈肘乃得之。手太陽脉之所入也。刺可入同身寸之二分。留七呼。若灸者，可灸五壮。心包之府。三焦。三焦之井者，闗衝也；滎，液門也；俞，中渚也；原，陽池也；經，支溝也；合，天井也。闗衝在手小指次指之端，去爪甲角如韭葉，手少陽脉之所出也，刺可入同身寸之一分，留三呼，若灸者，可灸三壮。液門在手小指次指間陷者中，手少陽脉之所流也，刺可入同身寸之二分，若灸者，可灸三壮，中渚在手小指次指本節後間陷者中，手少陽脉之所注也，刺可入同身寸之二分，留三呼，若灸者，可灸三壮，陽池在手表腕上陷者中，手少陽脉之所過也，刺可入同身寸之二分，留六呼，若灸者，可灸三壮。支溝在腕後，同身寸之三寸。兩骨之間陷者中。手少陽脉之所行也。刺可入，同身寸之二分。留七呼，若灸者，可灸三壮。天井在肘外大骨之後。同身寸之一寸。兩筋間陷者中。屈肘得之。手少陽脉之所入也。刺可入，同身寸之一寸，留七呼，若灸者，可灸三壮。腎之府膀胱，膀胱之井者，至隂也；滎，通谷也；俞，束骨也；原，京骨也；經，崑崙也；合，委中也。至隂在足小指外側，去爪甲角如韭葉，足大陽脉之所出也，刺可入，同身寸之一分，留五呼，若灸者，可灸三壮。通谷在足小指外側，本節前陷者中，太陽脉之所流也，刺可入，同身寸之二分。留五呼。若灸者，可灸三壯。束骨在足小指外側，本節後。赤白肉際陷者中。足太陽脉之所注也。刺可，入同身寸之三分留三呼。若灸者可灸三壯。京骨在足外側大骨下。赤白肉際陷者中。按而得之。足太陽脉之所過也。刺可入，同身寸之三分，留七呼，若灸者，可灸三壯。崑崙在足外踝後，腿骨上䧟者中，細脉動應手，足太陽脉之所行也，刺可入同身寸之五分，留十呼，若灸者，可灸三壯。委中在膕中央約文中動脉。新校正云：詳委中穴，與甲乙經及刺瘧篇注、痺論注同。又骨空論云：在膝解之後，曲脚之中，背面取之。又熱穴論注、刺熱篇注云：“在足膝後屈處，足太陽脉之所入，刺可入同身寸之五分，留七呼，若灸者，可灸三壯。如是，六府之俞，府各六穴，則三十六俞，以左右脉具而言之，則七十二穴。”"
                },
                {
                    "paragraph": "熱俞五十九穴，水俞五十七穴，",
                    "zhushu": "並具水熱論中。新校正云：按熱俞又見刺熱篇注。"
                },
                {
                    "paragraph": "頭上五行，行五，五五二十五穴，",
                    "zhushu": "此亦熱俞之五十九穴也。"
                },
                {
                    "paragraph": "中𦛗兩傍各五，凡十穴，",
                    "zhushu": "謂五藏之背俞也。肺俞在第三椎下兩傍，心俞在第五椎下兩傍，肝俞在第九椎下兩傍，脾俞在第十一椎下兩傍，腎俞在第十四椎下兩傍。此五藏俞者，各俠脊相去同身寸之一寸半，並足太陽脉之㑹，刺可入同身寸之三分，肝俞留六呼，餘並留七呼，若灸者，可灸三壯，俠脊數之，則十穴也。"
                },
                {
                    "paragraph": "大椎上兩傍各一，凡二穴，",
                    "zhushu": "今甲乙經、經脉流注孔穴，圖經並不載。未詳何俞也。新校正云：按大椎上傍無穴。大椎下傍穴名大杼，後有。故王氏云未詳。"
                },
                {
                    "paragraph": "目瞳子浮白二穴，",
                    "zhushu": "瞳子髎在目外去眥，同身寸之五分，手太陽、手足少陽三脉之㑹，刺可入同身寸之三分，若灸者，可灸三壮。浮白在耳後入髮際，同身寸之一寸，足太陽、少陽二脉之㑹，刺可入同身寸之三分，若灸者，可灸三壮。左右言之，各二爲四也。"
                },
                {
                    "paragraph": "兩髀厭分中二穴，",
                    "zhushu": "謂環銚穴也。在髀樞後，足少陽、太陽二脉之會，刺可入同身寸之一寸，留二十呼，若灸者，可灸三壮。新校正云：按王氏云：在髀樞後，按甲乙經云：“在髀樞中，後當作中灸三壮，甲乙經作五壮。”"
                },
                {
                    "paragraph": "犢鼻二穴，",
                    "zhushu": "在膝髕下䯒上，俠解大筋中，足陽明脉氣所發，刺可入。同身寸之六分，若灸者，可灸三壮。"
                },
                {
                    "paragraph": "耳中多所聞二穴，",
                    "zhushu": "聽宫穴也。在耳中珠子，大如赤小豆，手足少陽、手太陽三脉之㑹，刺可入。同身寸之一分，若灸者，可灸三壮。　新校正云：按甲乙經云：刺可入三分。"
                },
                {
                    "paragraph": "眉本二穴，",
                    "zhushu": "攅，竹穴也。在眉頭陷者中，足太陽脉氣所發，刺可入。同身寸之三分，留六呼，若灸者，可灸三壮。"
                },
                {
                    "paragraph": "完骨二穴，",
                    "zhushu": "在耳後入髮際。同身寸之四分，足太陽、少陽之㑹，刺可入。同身寸之三分，留七呼，若灸者，可灸三壮。　新校正云：按甲乙經云：刺可入二分，灸七壮。"
                },
                {
                    "paragraph": "頂中央一穴，",
                    "zhushu": "風府穴也。在頂上入髮際。同身寸之一寸，大筋内宛宛中，督脉、陽維二經之㑹，疾言其肉立起，言休其肉立下，刺可入。同身寸之四分，留三呼，灸之不幸，使人瘖。"
                },
                {
                    "paragraph": "枕骨二穴，",
                    "zhushu": "竅隂穴也。在完骨上，枕骨下，摇動應手，足太陽、少隂之㑹，刺可入同身寸之三分，若灸者，可灸三壮。　新校正云：按甲乙經云：刺可入四分，灸可五壮。"
                },
                {
                    "paragraph": "上闗二穴，",
                    "zhushu": "鍼經所謂刺之則㰦，不能欠者也，在耳前上亷起骨，闗口有空，手少陽、足陽明之㑹，刺可入同身寸之三分，留七呼，若灸者，可灸三壮，刺深令人耳無所聞。"
                },
                {
                    "paragraph": "大迎二穴，",
                    "zhushu": "在曲頷前，同身寸之一寸三分，骨陷者中動脉，足陽明脉氣所發，刺可入同身寸之三分，留七呼，若灸者，可灸三壮。"
                },
                {
                    "paragraph": "下闗二穴，",
                    "zhushu": "鍼經所謂刺之則欠，不能㰦者也。在上闗下，耳前動脉下亷，合口有空，張口而閉，足陽明、少陽二脉之㑹，刺可入同身寸之三分，留七呼，若灸者，可灸三壮。耳中有乾，擿之不得灸也。新校正云：按甲乙經，擿之作擿抵。"
                },
                {
                    "paragraph": "天柱二穴，",
                    "zhushu": "在俠項後髮際，大筋外亷陷者中，足太陽脉氣所發，刺可入。同身寸之二分，留六呼，若灸者，可灸三壯。"
                },
                {
                    "paragraph": "巨虚上下廉四穴，",
                    "zhushu": "上廉，足陽明與大腸合也，在膝犢鼻下䯒外亷。同身寸之六寸，足陽明脉氣所發，刺可入。同身寸之八分，若灸者，可灸三壯。下亷，足陽明與小腸合也，在上亷下。同身寸之三寸，足陽明脉氣所發，刺可入。同身寸之三分，若灸者，可灸三壯。新校正云：按甲乙經并刺熱篇注水熱穴注：“上廉在三里下三寸，此云犢鼻下六寸者，蓋三里在犢鼻下三寸。上廉又在三里下三寸。故云六寸也。”"
                },
                {
                    "paragraph": "曲牙二穴，",
                    "zhushu": "頰車穴也。在耳下曲頰端陷者中，開口有空，足陽明脉氣所發，刺可入。同身寸之三分，若灸者，可灸三壯也。"
                },
                {
                    "paragraph": "天突一穴，",
                    "zhushu": "已前釋也。"
                },
                {
                    "paragraph": "天府二穴，",
                    "zhushu": "在腋下。同身寸之三寸，臂臑内廉動脉，手太隂脉氣所發，禁不可灸，刺可入。同身寸之四分，留三呼。"
                },
                {
                    "paragraph": "天牖二穴，",
                    "zhushu": "在頸筋閒，缺盆上，天容後，天柱前，完骨下，髮際上，手少陽脉氣所發，刺可入，同身寸之一寸，留七呼，若灸者，可灸三壯。"
                },
                {
                    "paragraph": "扶突二穴，",
                    "zhushu": "在頸當曲頽下。同身寸之一寸，人迎後，手陽明脉氣所發，仰而取之，剌可入。同身寸之四分，若灸者，可灸三壯。"
                },
                {
                    "paragraph": "天䆫二穴，",
                    "zhushu": "在曲頽下，扶突後，動脉應手陷者中，手太陽脉氣所發，刺可入，同身寸之六分，若灸者，可灸三壮。"
                },
                {
                    "paragraph": "肩解二穴，",
                    "zhushu": "謂肩井也。在肩上陷解中，缺盆上，大骨前，手足少陽陽維之㑹，刺可入，同身寸之五分，若灸者，可灸三壮。　新校正云：按甲乙經灸五壮。"
                },
                {
                    "paragraph": "闗元一穴，",
                    "zhushu": "新校正云：詳此已前釋舊當篇，再注今去之。"
                },
                {
                    "paragraph": "委陽二穴，",
                    "zhushu": "三焦下，輔俞也，在膕中外廉兩筋間，此足太陽之别絡，刺可入，同身寸之七分，留五呼，若灸者，可灸三壮，屈身而取之。"
                },
                {
                    "paragraph": "肩貞二穴，",
                    "zhushu": "在肩曲甲下，兩骨解間，肩髃後陷者中，手太陽脉氣所發，刺可入。同身寸之八分，若灸者，可灸三壮。"
                },
                {
                    "paragraph": "瘖門一穴，",
                    "zhushu": "在項髮際宛宛中，入係舌本，督脉、陽維二經之㑹，仰頭取之。刺可入同身寸之四分，不可灸，灸之令人瘖。新校正云：按氣府注云：“去風府一寸。”"
                },
                {
                    "paragraph": "齊一穴，",
                    "zhushu": "齊，中也。禁不可刺，刺之使人齊。中惡瘍潰矢出者，死不可治。若灸者，可灸三壮。"
                },
                {
                    "paragraph": "胷俞十二穴，",
                    "zhushu": "謂俞府、彧中、神藏、靈墟、神封、歩廊，左右則十二穴也。俞府在巨骨下，俠任脉兩傍，横去任脉各同身寸之二寸陷者中，下五穴，遞相去同身寸之一寸六分陷者中，並足少隂脉氣所發，仰而取之，刺可入同身寸之四分，若灸者，可灸五壮。"
                },
                {
                    "paragraph": "背俞二穴，",
                    "zhushu": "大杼穴也。在脊第一椎下，兩傍相去各同身寸之一寸半陷者中，督脉别絡，手足太陽三脉氣之㑹，刺可入同身寸之三分，留七呼，若灸者，可灸七壮。"
                },
                {
                    "paragraph": "膺俞十二穴，",
                    "zhushu": "謂雲門、中府、周滎、胷鄉、天谿、食竇，左右則十二穴也。　新校正云：按甲乙經作周榮、胷鄉。雲門，在巨骨下，俠任脉傍，横去任脉，各同身寸之六寸。　新校正云：按水熱穴注作胷中行兩傍，與此文雖異，處所無别。陷者中，動脉應手，雲門、中府，相去同身寸之一寸。餘五穴遞相去，同身寸之一寸六分。陷者中，並手太隂，脉氣所發。雲門、食竇，舉臂取之，餘並仰而取之。雲門刺可入同身寸之七分，太深令人逆息。中府刺可入同身寸之三分，留五呼，餘刂可入。同身寸之四分，若灸者，可灸五壮。　新校正云：詳王氏以此十二穴并手太隂，按甲乙經，雲門乃手太隂，中府乃手足太隂之㑹。周滎己下。乃足太隂。非十二穴並手太隂也。"
                },
                {
                    "paragraph": "分肉二穴，",
                    "zhushu": "在足外踝上絶骨之端，同身寸之三分，筋肉分間，陽維脉氣所發，刺可入同身寸之三分，留七呼，若灸者，可灸三壮。　新校正云：按甲乙經無分肉穴，詳處所，疑是。陽輔在足外踝上，輔骨前，絶骨端，如前三分所。又按刺腰痛注作絶骨之端，如後二分，刺入五分，留十呼，與此注小異。"
                },
                {
                    "paragraph": "踝上横二穴，",
                    "zhushu": "内踝上者，交信穴也。交信去内踝上同身寸之二寸，少隂前，太隂後，筋骨間，足隂蹻之郄，刺可入同身寸之四分，留五呼，若灸者，可灸三壮。外踝上，附陽穴也。附陽去外踝上同身寸之三寸，太陽前，少隂後，筋骨間，陽蹻之郄，刺可入。同身寸之六分，留七呼，若灸者，可灸三壮。新校正云：按甲乙經，附陽作付陽。"
                },
                {
                    "paragraph": "隂陽蹻四穴，",
                    "zhushu": "隂蹻穴，在足内踝下，是謂照海，隂蹻所生，刺可入同身寸之四分，留六呼，若灸者，可灸三壮。陽蹻穴，是謂申脉，陽蹻所生，在外踝下陷者中。新校正云：按刺腰痛篇注作在外踝下五分，繆刺論注云：“外踝下半寸　容爪甲，刺可入。同身寸之二分，留七呼，若灸者，可灸三壮。”新校正云：按甲乙經留七呼作六呼，剌，腰痛篇注作十呼。"
                },
                {
                    "paragraph": "水俞在諸分，",
                    "zhushu": "分，謂肉之分理間，治水取之。"
                },
                {
                    "paragraph": "熱俞在氣穴，",
                    "zhushu": "寫熱則取之。"
                },
                {
                    "paragraph": "寒熱俞在兩骸厭中二穴。",
                    "zhushu": "骸厭，謂膝外俠膝之骨厭中也。"
                },
                {
                    "paragraph": "大禁二十五，在天府下五寸，",
                    "zhushu": "謂五里穴也。所以謂之大禁者。謂其禁不可刺也。鍼經曰：“迎之五里。中道而上。五至而已。五注而藏之氣盡矣。故五五二十五而竭其俞矣。蓋謂此也。”又曰：“五里者。尺澤之後五里。與此文同。”"
                },
                {
                    "paragraph": "凡三百六十五穴，鍼之所由行也。",
                    "zhushu": "新校正云：詳自藏俞五十至此，并重複共得三百六十穴，通前天突、十椎、上紀、下紀，共三百六十五穴，除重複，實有三百一十三穴。"
                },
                {
                    "paragraph": "帝曰：“余已知氣穴之處，遊鍼之居，願聞孫絡谿谷，亦有所應乎？”",
                    "zhushu": "孫絡，小絡也。謂絡之支别者。"
                },
                {
                    "paragraph": "歧伯曰：“孫絡三百六十五穴㑹，亦以應一嵗，以溢竒邪，以通滎衞。榮衛稽留，衞散榮溢，氣竭血著，外爲發熱，内爲少氣。疾寫無怠，以通榮衞。見而寫之，無問所㑹。”",
                    "zhushu": "榮積衛留，内外相薄者，見其血絡，當即冩之，亦無問其脉之俞㑹。"
                },
                {
                    "paragraph": "帝曰：“善，願聞谿谷之㑹也。”歧伯曰：“肉之大㑹爲谷，肉之小㑹爲谿，肉分之間，谿谷之㑹，以行榮衛，以㑹大氣。”",
                    "zhushu": "新校正云：按甲乙經作以舎大氣。"
                },
                {
                    "paragraph": "邪溢氣壅，脉熱肉敗，榮衞不行，必将爲膿。内銷骨髓，外破大膕。",
                    "zhushu": "熱過故致是。"
                },
                {
                    "paragraph": "留於節湊，必將爲敗。",
                    "zhushu": "若留於骨節之間，津液所溱之處，則骨節之間，髓液皆潰爲膿，故必敗爛筋骨，而不得屈伸矣。"
                },
                {
                    "paragraph": "積寒留舎，榮衛不居。卷肉縮筋，",
                    "zhushu": "新校正云：按全元起夲作寒肉縮筋。"
                },
                {
                    "paragraph": "肋肘不得伸，内爲骨痺，外爲不仁，命曰不足，大寒留於谿谷也。",
                    "zhushu": "邪氣盛甚，真氣不榮，髓溢内消，故爲是也。不足，謂陽氣不足也。寒邪外薄，乆積淹留，陽不外勝，内消筋髓，故曰不足，大寒留於谿谷之中也。"
                },
                {
                    "paragraph": "谿谷三百六十五穴㑹，亦應一嵗。其小痺淫溢，循脉往来，㣲鍼所及，與法相同。",
                    "zhushu": "若小寒之氣，流行淫溢，随脉往来爲痺病，用鍼調者，與常法相同爾。"
                },
                {
                    "paragraph": "帝乃辟左右而起，再拜曰：“今日發䝉解惑，藏之金匱，不敢復出。乃藏之金蘭之室，署曰氣穴所在。”歧伯曰：“孫絡之脉别經者，其血盛而當寫者，亦三百六十五脉，並注於絡，傳注十二絡脉，非獨十四絡脉也，",
                    "zhushu": "十四絡者，謂十二經絡，兼任脉、督脉之絡也。脾之大絡，起自於脾，故不并言之也。"
                },
                {
                    "paragraph": "内解冩於中者十脉。”",
                    "zhushu": "解，謂骨解之中經絡也。雖則别行，然所受邪，亦隨注冩於五藏之脉，左右各五，故十脉也。",
                    "type": 2
                },
                {
                    "paragraph": "氣穴論：蔽。",
                    "zhushu": "必寐切。"
                },
                {
                    "paragraph": "擿。",
                    "zhushu": "音摘。"
                },
                {
                    "paragraph": "臑。",
                    "zhushu": "奴到切。"
                }
            ]
        },
        {
            "name": "氣府論篇第五十九",
            "paragraphs": [
                {
                    "paragraph": "氣府論篇第五十九",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "足太陽脉氣所發者，七十八穴，",
                    "zhushu": "兼氣浮薄相通者言之，當言九十三穴，非七十八穴也。正經脉㑹發者七十八穴，浮薄相通者一十五穴，則其數也。"
                },
                {
                    "paragraph": "兩眉頭各一。",
                    "zhushu": "謂攅竹穴也。所在刺灸分壮，與氣穴同法。"
                },
                {
                    "paragraph": "入髮至項三寸半，傍五，相去三寸，",
                    "zhushu": "謂大杼、風門各二穴也，所在刺灸分壮，與氣穴同法。新校正云：按别本云：“入髮至頂三寸。”又注云：“寸，同身寸也。諸寸同法，與此注全别。”此注謂大杼、風門各二穴，所在灸刺分壮，與此氣穴同法。今氣穴篇中無風門穴，而注言與同法，此注之非。可見此非王氏之誤，誤在後人。詳此入髪至項三寸半，傍五相去三寸，蓋是說下文浮氣之在皮中五行，行五之穴，故王都不解釋，直云寸爲同身寸也，但以頂誤作項，剰半字耳。所以言入髮至頂者，自入髮顖㑹穴至頂百㑹凡三寸，自百㑹後至後頂又三寸，故云入髮至頂三寸。傍五者，爲兼四行，傍數有五行也。相去三寸者，蓋謂自百㑹頂中數左右前後各三寸。有五行，行五共二十五穴也。後人誤認将頂爲項。以爲大杼風門。此甚誤也。况大杼在第一椎下兩傍。風門又在第二椎下，上云髮際。非止三寸半也。其誤甚明。"
                },
                {
                    "paragraph": "其浮氣在皮中者凡五行，行五，五五二十五，",
                    "zhushu": "浮氣，謂氣浮而通之，可以去熱者也。五行，謂頭上自髮際中，同身寸之二寸，後至頂之後者也。二十五者，其中行則顖㑹、前頂、百㑹、後頂、強間五，督脉氣也。次俠傍兩行，則五處、承光、通天、絡却、玉枕各五，本經氣也。又次傍兩行，則臨泣、目䆫、正營、承靈、腦空各五，足少陽氣也。兩傍四行各五，則二十穴；中行五，則二十五也。其刺灸分壮，與水熱穴同法。"
                },
                {
                    "paragraph": "項中大筋兩傍各一，",
                    "zhushu": "謂天柱二穴也。所在刺灸分壮，與氣穴同法。"
                },
                {
                    "paragraph": "風府兩傍各一，",
                    "zhushu": "謂風池二穴也。刺灸分壮，與氣穴同法。　新校正云：按甲乙經，風池，足少陽陽維之㑹，非太陽之所發也。經言風府兩傍，乃天柱穴之分位，此亦復明上項中大筋兩傍穴也。此注剰出風池二穴，於九十三數外，更剰前大杼、風門及此風池六穴也。"
                },
                {
                    "paragraph": "俠背以下至尻尾二十一節，十五間各一。",
                    "zhushu": "十五間各一者，今中誥孔穴圖經所存者十三穴，左右共二十六，謂附分、魄户、神堂、譩譆、鬲闗、魂門、陽綱、意舎、胃倉、肓門、志室、胞肓、祑邉十三也。附分在第二椎下，附項内亷兩傍，各相去俠脊同身寸之三寸，足太陽之㑹，刺可入同身寸之八分，若灸者，可灸五壮。魄户在第三椎下兩傍，上直附分，足太陽脉氣所發，下十二穴並同，正坐取之，刺可入同身寸之五分，若灸者，如附分法。神堂在第五椎下兩傍，上直魄户，刺可入同身寸之三分，灸同附分法。譩譆在第六椎下兩傍，上直神堂。新校正云：按骨空論注云：以手厭之，令病人呼譩譆之聲，則指下動矣，刺可入同身寸之六分，留七呼，灸如附分法。鬲闗在第七椎下兩傍，上直譩譆，正坐開肩取之，刺可入同身寸之五分，若灸者，可灸三壮。新校正云：按甲乙經，可灸五壯。　魄門在第九椎下兩傍，上直鬲闗，正坐取之，刺灸分壮如鬲闗法。陽綱在第十椎下兩傍，上直魂門，正坐取之，刺灸分壮如魂門法。意舎，在第十一椎下兩傍，上直陽綱，正坐取之，刺灸分壮如陽綱法。胃倉在第十二椎下兩傍，上直意舎，刺灸分壮如意舎法。肓門，在第十三椎下兩傍，上直胃倉，刺同胃倉，可灸三十壮。新校正云：按肓門灸三十壮，與甲乙經同。水穴注作灸三壮。志室在第十四椎下兩傍，上直肓門，正坐取之，刺灸分壮如魄户法。胞肓在第十九椎下兩傍，上直志室，伏而取之，刺灸分壮如魄户法。新校正云：按志室、胞肓，灸如魄户五壮。甲乙經作三壮，水穴注亦作三壮，熱穴法。志室亦作三壮。秩邊在第二十一椎下兩傍，上直胞肓，伏而取之，刺灸分壮，如魄户法。"
                },
                {
                    "paragraph": "五藏之俞各五，六府之俞各六。",
                    "zhushu": "肺俞在第三椎下兩傍，俠脊相去各同身寸之一寸半，刺可入同身寸之三分，留七呼，若灸者，可灸三壮。心俞在第五椎下兩傍，相去及如肺俞法，留七呼。肝俞在第九椎下兩傍，相去及刺如心俞法，留六呼。脾俞在第十一椎下兩傍，相去及刺如肝俞法，留七呼。腎俞在第十四椎下兩傍，相去及刺如脾俞法，留七呼。膽俞在第十椎下兩傍，相去如肺俞法，正坐取之，刺可入同身寸之五分，留七呼。胃俞在第十二椎下兩傍，相去及刺如脾俞法，留七呼。三焦俞在第十三椎下兩傍，相去及刺如膽俞法。大腸俞在第十六椎下兩傍，相去及刺如肺俞法，留六呼。小腸俞在第十八椎下兩傍，相去及刺如心俞法，留六呼。膀胱俞，在第十九椎下兩傍，相去及刺如腎俞法，留六呼。五藏六府之俞，若灸者，並可灸三壮。新校正云：詳或者疑經中各五各六，以各字爲誤者，非也。所以言各者，謂左右各五各六，非謂每藏府而各五各六也。"
                },
                {
                    "paragraph": "委中以下至足小指傍，各六俞。",
                    "zhushu": "謂委中、崑崙、京骨、束骨、通谷、至隂六穴也。左右言之，則十二俞也。其所在刺灸，如氣穴法。經言脉氣所發者七十八穴，今此所有兼止者九十三穴，由此則大數差錯，傳寫有誤也。新校正云：詳王氏云兼亡者九十三穴，今兼大杼、風門、風池爲九十九穴，以此王氏摠數計之，明知此三穴後之妄増也。"
                },
                {
                    "paragraph": "足少陽脉氣所發者六十二穴：兩角上各二，",
                    "zhushu": "謂天衝、曲鬢左右各二也。天衝在耳上，如前同身寸之三分，足太陽、少陽二脉之㑹，刺可入同身寸之三分，若灸者，可灸五壮。曲鬢在耳上，入髮際，曲陽陷者中，鼔頷有空，足太陽、少陽二脉之㑹，刺灸分壮，如天衝法。"
                },
                {
                    "paragraph": "直目上髮際内各五，",
                    "zhushu": "謂臨泣、目窻、正營、承靈、腦空左右是也。臨泣在直目上，入髮際。同身寸之五分，足太陽，少陽，陽維三脉之㑹，留七呼。目窻在臨泣後，同身寸之一寸，正營在自窻後，同身寸之一寸，承靈在正營後，同身寸之一寸半，腦空在承靈後，同身寸之一寸半，俠枕骨後，枕骨上，並足少陽、陽維二脉之㑹，刺可入。同身寸之四分，餘並刺可入。同身寸之三分，若灸者，並可灸五壮。新校正云：按腦空在枕骨後枕骨上，甲乙經作玉枕骨下。"
                },
                {
                    "paragraph": "耳前角上各一，",
                    "zhushu": "謂頷厭二穴也。在曲角下，顳顬之上，上亷手足少陽、足陽明三脉之㑹，刺可入。同身寸之七分，留七呼，若灸者，可灸三壮。刺深令人耳無所聞，"
                },
                {
                    "paragraph": "耳前角下各一，",
                    "zhushu": "謂懸釐二穴也，在曲角上，顳顬之下亷，手足少陽、陽明四脉之交㑹，刺可入。同身寸之三分，留七呼，若灸者，可灸三壯。新校正云：按後手少陽中云角上，此云角下，必有一誤。"
                },
                {
                    "paragraph": "銳髮下各一，",
                    "zhushu": "謂和髎二穴也。在耳前銳髪下横動脉，手足少陽二脉之㑹，刺可入。同身寸之三分，若灸者，可灸三壯。新校正云：按甲乙經云：“手足少陽、手太陽之㑹。”"
                },
                {
                    "paragraph": "客主人各一，",
                    "zhushu": "客主人，穴名也。在耳前上廉起骨，開口有空，手足少陽、足陽明三脉之㑹，刺可入。同身寸之三分，留七呼，若灸者，可灸三壯。　新校正云：按甲乙經及氣穴注、刺禁注並云手少陽、足陽明之㑹，與此異。"
                },
                {
                    "paragraph": "耳後陷中各一，",
                    "zhushu": "謂翳、風二穴也。在耳後陷者中，按之引耳中，手足少陽二脉之㑹，刺可入。同身寸之三分，若灸者，可灸三壯。"
                },
                {
                    "paragraph": "下闗各一，",
                    "zhushu": "下闗，穴名也。所在刺灸，氣穴同法。"
                },
                {
                    "paragraph": "耳下牙車之後各一，",
                    "zhushu": "謂頰車一穴也。刺灸分壯，氣穴同法。"
                },
                {
                    "paragraph": "缺盆各一，",
                    "zhushu": "缺盆，穴名也。在肩上横骨陷者中，足陽明脉氣所發，刺可入。同身寸之二分，留七呼，若灸者，可灸三壯，太深令人逆息。新校正云：按骨空注作手陽明。"
                },
                {
                    "paragraph": "掖下三寸、脇下至胠八閒各一，",
                    "zhushu": "掖下三寸，同身寸也。掖下謂淵液、輒筋、天池、脇下，至胠，則日月、章門、帶脉、五樞、維道、居髎九穴也，左右共十八穴也。淵液在掖下。同身寸之三寸，足少陽脉氣所發，舉臂得之，刺可入。同身寸之三分，禁不可灸。輒筋在掖下。同身寸之三寸，復前行。同身寸之一寸搓脇。新校正云：按甲乙經搓作著，下同。足少陽脉氣所發，剌可入。同身寸之六分，若灸，者可灸三壯。天池在乳後。同身寸之二寸，新校正云：按甲乙經作一寸。掖下三寸，搓脇，直掖撅肋間，手心主、足少陽二脉之㑹，刺可入。同身寸之三分，新校正云：按甲乙經作七分。若灸者，可灸三壯。日月膽募也，在第三肋端，横直心蔽骨傍，各同身寸之二寸五分，上直兩乳。　新校正云：按甲乙經云：“日月在期門下五分，足太隂、少陽二脉之㑹，刺可入同身寸之七分，若灸者，可灸五壯。”章門，脾募也，在季肋端，足厥隂、少陽二脉之㑹，側卧，屈上足，伸下足，舉臂取之，刺可入同身寸之八分，留六呼，若灸者，可灸三壯。帶脉在季肋下，同身寸之一寸八分，足少陽、帶脉二經之㑹，刺可入同身寸之六分，若灸者，可灸五壯。五樞在帶脉下，同身寸之三寸，足少陽、帶脉二經之㑹，刺可入同身寸之一寸，若灸者，可灸五壯。維道在章門下，同身寸之五寸三分，足少陽、帶脉二經之㑹，刺灸分壯，如章門法。居髎在章門下，同身寸之四寸三分，骼骨上，新校正云：按甲乙經作監骨陷者中。陽蹻，足少陽二脉之㑹，刺灸分壯，如維道法。所以謂之八間者，自掖下三寸至季肋，凡八肋骨。"
                },
                {
                    "paragraph": "髀樞中傍各一。",
                    "zhushu": "謂環、銚二穴也。刺灸分壯，氣穴同法。新校正云：按氣穴論云：“兩髀厭分中，王注爲環銚穴。”又甲乙經注：“環銚在髀樞中。今云髀樞中傍各一者，蓋謂此穴在髀樞中也。傍各一者，謂左右各一穴也，非謂環銚在髀樞中傍也。”"
                },
                {
                    "paragraph": "膝以下至足小指次指各六俞。",
                    "zhushu": "謂陽陵、泉陽、輔、丘虗、臨泣、俠谿、竅隂六穴也。左右言之，則十二俞也。其所在刺灸分壯，氣穴同法。"
                },
                {
                    "paragraph": "足陽明脉氣所發者六十八穴：額顱髮際傍各三，",
                    "zhushu": "謂懸顱、陽白、頭維，左右共六穴也。正面髮際，横行數之。懸顱在曲角上，顳顬之中，足陽明脉氣所發，刺入同身寸之三分，留三呼，若灸者，可灸三壯。陽白在眉上，同身寸之一寸，直朣子，足陽明、隂維二脉之㑹，刺可入同身寸之三分，灸三壯。頭維在額角髮際，俠本神兩傍，各同身寸之一寸五分，足少陽、陽明二脉之交㑹，刺可入同身寸之五分，禁不可灸。新校正云：按甲乙經，陽白，足少陽陽維之㑹，今王氏注云：“足陽明隂維之㑹，詳此在足陽明脉氣所發中，則足陽明近是。然陽明經不到此，又不與隂維㑹，疑王注非，甲乙經爲得矣。”"
                },
                {
                    "paragraph": "面鼽骨空各一，",
                    "zhushu": "謂四白穴也。在目下。同身寸之一寸，足陽明脉氣所發，刺可入同身寸之四分，不可灸。新校正云：按甲乙經，刺入三分，灸七壯。"
                },
                {
                    "paragraph": "大迎之骨空各一，",
                    "zhushu": "大迎，穴名也，在曲頷前。同身寸之一寸三分，骨陷者中動脉，足陽明脉氣所發，刺可入同身寸之三分，留七呼，若灸者，可灸三壯。"
                },
                {
                    "paragraph": "人迎各一，",
                    "zhushu": "人迎，穴名也。在頸俠結喉傍，大脉動應手，足陽明脉氣所發，刺可入同身寸之四分，過深殺人，禁不可灸。"
                },
                {
                    "paragraph": "缺盆外骨空各一，",
                    "zhushu": "謂天髎二穴也。在肩缺盆中，上伏骨之陬陷者中，手足少陽、陽維三脉之㑹，刺可入同身寸之八分，若灸者，可灸三壯。新校正云：按甲乙經伏骨作毖骨。"
                },
                {
                    "paragraph": "膺中骨間各一，",
                    "zhushu": "謂膺䆫等六穴也。膺窻在胷兩傍，俠中行，各相去同身寸之四寸，巨骨下同身寸之四寸八分陷者中，足陽明脉氣所發，仰而取之，刺可入同身寸之四分，若灸者，可灸五壯。此穴之上，又有氣户、庫房、屋翳，下又有乳中、乳根。氣户在巨骨下，下直膺䆫，去膺䆫上同身寸之四寸入分。庫房在。氣户下，同身寸之一寸六分，屋翳在氣户下同身寸之三寸二分，下即膺窻也。膺窻之下即乳中也。乳中穴，下同身寸之一寸六分陷者中，則乳根穴也，並足陽明脉氣所發，仰而取之。乳中禁不可灸刺，灸刺之不幸生蝕瘡，瘡中有清汁膿血者可治，瘡中有瘜肉，若蝕瘡者死。餘五穴並刺，可入同身寸之四分，若灸者，可灸三壮。新校正云：按甲乙經，灸五壮。"
                },
                {
                    "paragraph": "俠鳩尾之外當乳下三寸，俠胃脘各五，",
                    "zhushu": "謂不容、承滿、梁門、闗門、太一五穴也，左右共一寸也。俠腹中行，兩傍相去各同身寸之四寸。新校正云：按甲乙經云各二寸，疑此注剩各字。不容在第四肋端，下至太一，各上下相去同身寸之一寸，並足陽明脉氣所發，刺可入同身寸之八分，若灸者，可灸五壮。新校正云：按甲乙經，不容刺入五分，此云並入八分，疑此注誤。"
                },
                {
                    "paragraph": "俠齊廣三寸各三，",
                    "zhushu": "廣，謂去齊横廣也。廣三寸者，各如太一之逺近也。各三者，謂滑肉門、天樞、外陵也。滑肉門在太一下，同身寸之一寸，天樞在滑肉門下，同身寸之一寸，正當於齊。外陵在天樞下，同身寸之一寸，並足陽明脉氣所發。天樞刺可入同身寸之五分，留七呼。滑肉門、外陵各刺可入同身寸之八分，若灸者，並可灸三壮。新校正云：按甲乙經，天樞在齊傍各二寸，上曰滑肉門，下曰外陵，是三穴者，去齊各二寸也。今此經注云廣三寸，素問、甲乙經不同，然甲乙經分寸與諸書同，特此經爲異也。"
                },
                {
                    "paragraph": "下齊二寸俠之各三，",
                    "zhushu": "下齊二寸，則外陵下。同身寸之一寸，大巨穴也。各三者，謂大巨、水道、歸来也。大巨在外陵下。同身寸之一寸，足陽明脉氣所發，剌可入同身寸之八分，若灸者，可炙五壯。水道在大巨下。同身寸之三寸，足陽明脉氣所發，刺可入同身寸之二寸半，若灸者，可灸五壮。歸来在水道下。同身寸之二寸，刺可入同身寸之八分，若灸者，可灸五壮也。"
                },
                {
                    "paragraph": "氣街動脉各一，",
                    "zhushu": "氣街，穴名也。在歸来下，鼠鼷上，同身寸之一寸，脉動應手，足陽明脉氣所發，刺可入同身寸之三分，留七呼，若灸者，可灸三壮。　新校正云：詳此注，與甲乙經同，刺熱注及熱穴。注云：氣街在腹臍下横骨兩端鼠鼷上。刺禁論注：在腹下俠齊兩傍，相去四寸䑕僕上。骨空注云：在毛際兩傍鼠鼷上。諸注不同，今備録之。"
                },
                {
                    "paragraph": "伏莬上各一，",
                    "zhushu": "謂髀闗二穴也。在膝上伏莬後交分中，刺可入同身寸之六分，若灸者，可灸三壮。"
                },
                {
                    "paragraph": "三里以下至足中指各八俞，分之所在穴空。",
                    "zhushu": "謂三里、上亷、下亷、解谿、衝陽、陷谷、内庭、厲兊八穴也。左右言之。則十六俞也。上廉，足陽明與大腸合。下廉，足陽明與小腸合也。其所在刺灸分壮。與氣穴同法。所謂分之所在穴空者，足陽明脉自三里穴分而下行。其直者，循䯒過跗，入中指，出其端則厲兊也。其支者，與直俱行至足跗上，入中指次間，故云分之所在穴空也。之，往也。言分而各行，往指間穴空處也。"
                },
                {
                    "paragraph": "手太陽脉氣所發者三十六穴：目内眥各一，",
                    "zhushu": "謂晴、明二穴也。在目内眥，手足太陽、足陽明、隂蹻、陽蹻五脉之㑹，刺可入同身寸之一分，留六呼，若灸者，可灸三壮。諸穴有云數脉㑹發，而不於所㑹刺脉下言之者，出從其正者也。"
                },
                {
                    "paragraph": "目外各一，",
                    "zhushu": "謂瞳子髎二穴也。在目外去㫮，同身寸之五分，手太陽、手足少陽三脉之㑹，刺可入、同身寸之三分，若灸者可灸三壮。"
                },
                {
                    "paragraph": "骨下各一，",
                    "zhushu": "謂顴髎二穴也。鼽，頄也。頄，面顴也，在面頄骨下䧟者中，手太陽、少陽二脉之㑹，刺可入同身寸之三分。"
                },
                {
                    "paragraph": "耳郭上各一，",
                    "zhushu": "謂角孫二穴也。在耳上郭表之中間，上，髪際之下，開口有空，手太陽、手足少陽三脉之㑹，刺可入同身寸之三分，若灸者，可灸三壮。新校正云：按甲乙經，手太陽作手陽明。"
                },
                {
                    "paragraph": "耳中各一，",
                    "zhushu": "謂聽宫二穴也。所在刺灸分壮，與氣穴同法。"
                },
                {
                    "paragraph": "巨骨穴各一，",
                    "zhushu": "巨骨，穴名也。在肩端上行兩义骨間陷者中，手陽明蹻脉二經之㑹，刺可入同身寸之一寸半，若灸者，可灸三壮。新校正云：按甲乙經作五壮。"
                },
                {
                    "paragraph": "曲掖上骨穴各一，",
                    "zhushu": "謂臑俞二穴也。在肩臑後，大骨下，脾上亷陷者中，手太陽、陽維蹻脉三經之㑹，舉臂取之，刺可入同身寸之八分，若灸者，可灸三壮。　新校正云：按甲乙經，作手足太陽。"
                },
                {
                    "paragraph": "柱骨上陷者各一，",
                    "zhushu": "謂肩井二穴也。在肩上陷解中，缺盆上，大骨前，手足少陽、陽維三脉之㑹，刺可入同身寸之五分，若灸者，可灸三壮。"
                },
                {
                    "paragraph": "上天窻四寸各一，",
                    "zhushu": "謂天窻、竅隂四穴也。所在刺灸分壮，與氣穴同法。"
                },
                {
                    "paragraph": "肩解各一，",
                    "zhushu": "謂秉風二穴也。在肩上小髃骨後，舉臂有空，手太陽、陽明、手足少陽四脉之㑹，舉臂取之，刺可入同身寸之五分，若灸者，可灸三壮。新校正云：按甲乙經，灸五壮。"
                },
                {
                    "paragraph": "肩解下三寸各一。",
                    "zhushu": "謂天宗二穴也。在秉風後，大骨下陷者中，手太陽脉氣所發，刺可入同身寸之五分，留六呼，若灸者，可灸三壮。"
                },
                {
                    "paragraph": "肘以下至手小指本各六俞。",
                    "zhushu": "六俞所起於指端，經言至小指本，則以端爲本，言上之本也。下文陽明。少陽同也。六俞，謂小海、陽谷、腕骨、後谿、前谷、少澤、六宂也。左右言之，則十二俞也。其所在刺灸分壮氣穴同法。新校正云：“後此手太陽、陽明、少陽三經，各言至手某指本，王注以端爲本者，非也。詳手三陽之井穴，盡出手某指之端，爪甲下際，此言本者，是遂指爪甲之本也。安得以端爲本哉？”"
                },
                {
                    "paragraph": "手陽明脉氣所發者二十二穴：鼻空外廉、項上各二，",
                    "zhushu": "謂迎香、扶突各二穴也。迎香，在鼻下孔傍，手足陽明二脉之㑹，刺可入。同身寸之三分。扶突，在曲頰下，同身寸之一寸，人迎後，手陽明脉氣所發，仰而取之，刺可入。同身寸之四分，若灸者，可灸三壮。"
                },
                {
                    "paragraph": "大迎骨空各一，",
                    "zhushu": "大迎，穴名也。在曲頷前，同身寸之一寸三分，骨陷者中動脉，足陽明脉氣所發，刺可入。同身寸之三分，留七呼，若灸者，可灸三壮。新校正云：詳大迎穴，已見前足陽明經中，今又見於此，王氏不注所以，當如顴髎穴兩出之義。"
                },
                {
                    "paragraph": "柱骨之㑹各一，",
                    "zhushu": "謂天鼎二穴也。在頸缺盆上，直扶突氣舎後，同身寸之半，手陽明脉氣所發，刺可入。同身寸之四分，若灸者，可灸三壮。新校正云：按甲乙經作一寸半。"
                },
                {
                    "paragraph": "髃骨之㑹各一。",
                    "zhushu": "謂肩髃二穴也。所在刺灸分壮，與氣穴同法。新校正云：按髃骨氣穴，注中無刺。熱注、水熱穴，注、骨空論注中有之。"
                },
                {
                    "paragraph": "肘以下至手大指、次指本，各六俞。",
                    "zhushu": "謂三里、陽谿、合谷、三間、二間、商陽六穴也。左右言之，則十二俞也。所在刺灸分壮，與氣穴同法。新校正云：按氣穴論注有曲池而無三里。曲池，手陽明之合也，此誤出三里而遺曲池也。"
                },
                {
                    "paragraph": "手少陽脉氣所發者三十二穴：齀骨下各一，",
                    "zhushu": "謂顴髎二穴也。所在刺灸分壮，與手太陽脉同法。此穴中手少陽、太陽脉氣，俱㑹於中，等無優劣，故重說於此。下有者同。"
                },
                {
                    "paragraph": "眉後各一，",
                    "zhushu": "謂絲竹空二穴也。在眉後陷者中，手少陽脉氣所發，刺可入同身寸之三分，留六呼，不可灸，灸之不幸，使人目小及盲。新校正云：按甲乙經，手少陽作足少陽，留六呼作三呼。"
                },
                {
                    "paragraph": "角上各一，",
                    "zhushu": "謂懸釐二穴也。此與足少陽脉中同，以是二脉之㑹也。新校正云：按足少陽脉中言角下，此云角上，疑此誤。"
                },
                {
                    "paragraph": "下完骨後各一，",
                    "zhushu": "謂天牖二穴也。所在刺灸分壮，與氣穴同法。"
                },
                {
                    "paragraph": "項中、足太陽之前各一，",
                    "zhushu": "謂風池二穴也。在耳後陷者中，按之引於耳中，手足少陽脉之㑹，剌可入同身寸之四分，若灸者，可灸三壮。新校正云：按甲乙經，在顳顬後髮際，足少陽陽維之㑹，刺可入三分。"
                },
                {
                    "paragraph": "俠扶突各一，",
                    "zhushu": "謂天䆫二穴也。在曲頰下扶突後，動脉應手陷者中，手太陽脉氣所發，刺可入同身寸之六分，若灸者，可灸三壮。"
                },
                {
                    "paragraph": "肩貞各一，",
                    "zhushu": "肩貞，穴名也，在肩曲胛下兩骨解間，肩髃後陷者中，手太陽脉氣所發，刺可入同身寸之八分，若灸者，可灸三壮。"
                },
                {
                    "paragraph": "肩貞下三寸分間各一，",
                    "zhushu": "謂肩髎、臑㑹、消濼各二穴也，其穴各在肉分間也。肩髎在肩端臑上，斜舉臂取之，手少陽脉氣所發，刺可入同身寸之七分，若灸者，可灸三壮。臑㑹在臂前廉，去肩端。同身寸之三寸，手陽明、少陽二絡氣之㑹，刺可入同身寸之五分，炙者可灸五壮。消濼在肩下臂外，闗掖斜肘分下行間，手少陽脉之㑹，刺可入同身寸之五分，若灸者，可灸三壯。"
                },
                {
                    "paragraph": "肘以下至手小指、次指本各六俞。",
                    "zhushu": "謂天井、支溝、陽池、中渚、液門、闗衝六穴也。左右言之，則十二俞也。所在刺灸分壮，與氣穴同法。"
                },
                {
                    "paragraph": "督脉氣所發者二十八穴：",
                    "zhushu": "今少一穴。新校正云：按㑹陽二穴爲二十九穴。乃剰一穴，非少也。少當作剰。"
                },
                {
                    "paragraph": "項中央二，",
                    "zhushu": "是謂風府、瘖門二穴也。悉在項中，餘一穴今亡。風府在項上，入髮際，同身寸之一寸，大筋内宛宛中，督脉、陽維之㑹，刺可入。同身寸之四分，留三呼，不可妄灸，灸之不幸令人瘖。瘖門在項髮際宛宛中，去風府，同身寸之一寸，督脉、陽維二經之㑹，仰頭取之，刺可入。同身寸之四分，禁不可灸，灸之令人瘖。　新校正云：按王氏云：“風府、瘖門悉在項中，餘一穴今亡者，非謂此二十八穴中亡其一穴也。王氏蓋見氣穴論大椎上兩傍各一穴，亦在項之穴也，今亡，故云餘一穴今亡也。”"
                },
                {
                    "paragraph": "髮際後中八。",
                    "zhushu": "謂神庭、上星、顖㑹、前頂、百㑹、後頂、強間、腦户八穴也，其正髪際之中也。神庭在髮際直鼻，督脉、足太陽、陽明脉三經之㑹，禁不可刺，若刺之，令人巔疾，目失睛，若灸者，可灸三壮。上星在顱上，直鼻中央，入髮際，同身寸之一寸陷者中谷豆。顖㑹，在上星後，同身寸之一寸，陷者中。前頂、在顖㑹後。同身寸之一寸五分。骨間陷者中。百㑹，在前頂後。同身寸之一寸五分。頂中央旋毛中陷容指。督脉足太陽之交㑹。後頂，在百㑹後。同身寸之一寸五分。強間、在後頂後。同身寸之一寸五分。腦户，在強間後。同身寸之一寸五分。督脉足太陽之㑹。不可灸。此八者。並督脉氣所發也。上星、百㑹、強間、腦户，各刺可入。同身寸之三分，上星留六呼，腦户留三呼，餘並刺可入。同身寸之四分，若灸者，可灸五壯。　新校正云：按甲乙經腦户不可灸，骨空論注云：不可妄灸。"
                },
                {
                    "paragraph": "靣中三，",
                    "zhushu": "謂素髎、水溝、齗交三穴也。素髎在鼻柱上端，督脉氣所發，刺可入。同身寸之三分。水溝在鼻柱下人中，直脣取之，督脉手陽明之㑹，刺可入。同身寸之二分，留六呼，若灸者，可灸三壯。齗交在脣内齒上齗縫，督脉、任脉二經之㑹，可逆刺之，入同身寸之三分，若灸者，可灸三壯。此三者，正居面左右之中也。"
                },
                {
                    "paragraph": "大椎以下至尻尾及傍十五穴，",
                    "zhushu": "脊椎之閒，有大椎、陶道、身柱、神道、靈臺、至陽、筋縮、中樞、脊中、懸樞、命門、陽闗、腰俞、長強、㑹陽，十五俞也。大椎在第一椎上陷者中，三陽，督脉之㑹。陶道在頂大椎節下閒，督脉足太陽之㑹，俛而取之。身柱在第三椎節下閒，俛而取之。神道在第五椎節下閒，俛而取之。靈臺在第六椎節下閒，俛而取之。至陽在第七椎節下閒，俛而取之。筋縮在第九椎節下閒，俛而取之。中樞在第十椎節下閒，俛而取之。脊中在第十一椎節下閒，俛而取之。禁不可灸，令人僂。懸樞在第十三椎節下閒，伏而取之。命門在第十四椎節下閒，伏而取之。陽闗在第十六椎節下閒，坐而取之。腰俞在第二十一椎節下閒。長強在脊骶端，督脉别絡，少隂二脉所結。㑹陽穴在隂尾骨兩傍。凡此十五者，並督脉氣所發。腰俞、長強，各刺可入同身寸之二分。新校正云：按甲乙經作二寸，水穴論注作二分，腰俞穴、繆刺論注作二寸，熱穴注作二寸，刺熱注作二分，諸注不同，雖甲乙經作二寸，疑大深，與其失之深，不若失之淺，宜從二分之說。留七呼。懸樞刺可入同身寸之三分，㑹陽刺可入同身寸之八分，餘並刺可入同身寸之五分。陶道、神道各留五呼。陶道，身柱。神道筋縮，可灸五壮。大椎可九壮，餘並可三壮。新校正云：按甲乙經無靈臺、中樞、陽闗三穴。"
                },
                {
                    "paragraph": "至骶下凡二十一節，脊椎法也。",
                    "zhushu": "通項骨三節，即二十四節。"
                },
                {
                    "paragraph": "任脉之氣所發者二十八穴：",
                    "zhushu": "今少一穴。"
                },
                {
                    "paragraph": "喉中央二，",
                    "zhushu": "謂廉泉、天突二穴也。廉泉在頷下結喉上，舌本下，隂維、任脉之㑹，刺可入同身寸之三分，留三呼，若灸者，可灸三壮。天突在頸結喉下。同身寸之四寸，中央宛宛中，隂維、任脉之㑹，低鍼取之，刺可入。同身寸之一寸，留七呼，若灸者，可灸三壮。"
                },
                {
                    "paragraph": "膺中骨陷中各一，",
                    "zhushu": "謂旋璣、華蓋、紫宫、玉堂、膻中、中庭六穴也。旋璣在天突下，同身寸之一寸，華蓋在旋璣下。同身寸之一寸，紫宮、玉堂、膻中、中庭，各相去同身寸之一寸六分陷者中，並任脉氣所發，仰而取之，各刺可入。同身寸之三分，若灸者，可灸五壮。"
                },
                {
                    "paragraph": "鳩尾下三寸，胃脘五寸，胃脘以下至横骨六寸半一，",
                    "zhushu": "新校正云：詳一字疑誤。"
                },
                {
                    "paragraph": "腹脉法也。",
                    "zhushu": "鳩尾，心前穴名也。其正當心蔽骨之端，言其骨垂下如鳩鳥尾形，故以爲名也。鳩尾下有鳩尾、巨闕、上脘、中脘、建里、下脘、水分、齊中、隂交、脖胦、丹田、開元、中極、曲骨。十四俞也。鳩尾在臆前蔽骨下。同身寸之五分，任脉之别，不可灸刺。人無蔽骨者，從歧骨際下行。同身寸之一寸。新校正云：按甲乙經云：一寸半爲鳩尾處也。下次巨闕、上脘、中脘、建里、下脘、水分，遞相云同身寸之一寸。上脘則足陽明、手太陽之㑹，中脘則手太陽、少陽、足陽明三脉所生也。齊中禁不可刺，若刺之，使人齊中惡瘍潰矢出者，死不治。隂交在齊下。同身寸之一寸，任脉隂衝之㑹。脖胦，在齊下。同身寸之一寸。丹田，三焦募也，在齊下。同身寸之二寸。闗元，小腸募也，在齊下。同身寸之三寸，足三隂，任脉之㑹也。中極在闗元下一寸，足三隂之㑹也。曲骨在横骨上，中極下。同身寸之一寸，足厥隂之㑹。凡此十四者，並任脉氣所發，建里、丹田並刺可入同身寸之六分，留七呼。新校正云：按甲乙經作五分十呼。上脘、隂交並刺可入同身寸之八分。下脘，水分並刺可入同身寸之一寸。中脘、脖胦並刺可入同身寸之一寸二分。曲骨刺可入同身寸之一寸半，留七呼，餘並刺可入同身寸之一寸二分。若灸者，闗元、中脘各可灸七壯，齊中、中極、曲骨各三壮，餘並可五壮。自鳩尾下至隂間，並任脉主之，腹脉法也。新校正云：據此注云餘並刺入一寸一分，闗元在中，與甲乙經及氣穴骨空注刺入二寸不同，當從甲乙經之寸數。"
                },
                {
                    "paragraph": "下隂别一，",
                    "zhushu": "謂㑹隂一穴也。自曲骨下至隂隂之下，兩隂之間，則此穴也。是任脉别絡俠督脉者，衝脉之㑹，故曰下隂别一也。刺可入同身寸之二寸，留七呼，若灸者，可灸三壮。新校正云：按甲乙經七呼作留三呼。"
                },
                {
                    "paragraph": "目下各一，",
                    "zhushu": "謂承泣二穴也。在目下，同身寸之七分，上直瞳子，陽蹻，任脉、足陽明三經之㑹，刺可入同身寸之三分，不可灸。"
                },
                {
                    "paragraph": "下脣一。",
                    "zhushu": "謂承漿穴也。在頥前下脣之下，足陽明脉、任脉之㑹，開口取之，刺可入同身寸之二分，留五呼，若灸者，可灸三壮。新校正云：按甲乙經作留六呼。"
                },
                {
                    "paragraph": "齗交一。",
                    "zhushu": "齗交，穴名也。所在刺灸分壮，與脉同法。"
                },
                {
                    "paragraph": "衝脉氣所發者二十二穴：俠鳩尾外各半寸至齊寸一，",
                    "zhushu": "謂幽門、通谷、隂都、石闗、商曲、腎俞六穴，左右則十二穴也。幽門俠巨闗兩傍，相去各同身寸之半寸陷者中，下五穴，各相去同身寸之一寸，並衝脉，足少隂二經之㑹，各刺可入同身寸之一寸，若灸者，可灸五壮。新校正云：按此云各刺入一寸，按甲乙經云：“幽門、通谷刺入五分。”"
                },
                {
                    "paragraph": "俠齊下傍各五分至横骨寸一，腹脉法也。",
                    "zhushu": "謂中注、髓府、胞門、隂闗、下極五穴，左右則十穴也。中注在肓俞下，同身寸之五分，上直幽門，下四穴，各相去同身寸之一寸，並衝脉、足少隂二經之㑹，各刺可入同身寸之一寸，若灸者，可灸五壮。"
                },
                {
                    "paragraph": "足少隂，舌下、厥隂毛中急脉各一，",
                    "zhushu": "足少隂舌下二穴，在人迎前陷中動脉前，是日月本，左右二也。足少隂脉氣所發，刺可入，同身寸之四分。急脉在隂髦中，隂上兩傍，相去同身寸之二寸半，按之隱指堅然，甚按則痛引上下也。其左者，中寒則上引少腹，下引隂丸，善爲痛，爲少腹急中寒，此兩脉皆厥隂之大絡，通行其中，故曰厥隂。急脉，即睪之系也，可灸而不可刺。病疝，少腹痛，即可灸。　新校正云：詳舌下毛中之穴，甲乙經無。"
                },
                {
                    "paragraph": "手少隂各一，",
                    "zhushu": "謂手少隂郄穴也，在腕後。同身寸之半寸，手少隂郄也，刺可入，同身寸之三分，若灸者，可灸三壮，左右二也。"
                },
                {
                    "paragraph": "隂、陽蹻各一，",
                    "zhushu": "隂蹻一，謂交信穴也。交信在足内踝上。同身寸之二寸，少隂前，太隂後，筋骨間，隂蹻之郄，刺可入，同身寸之四分，留五呼，若灸者，可灸三壮。陽蹻一，謂附陽穴也。附陽在足外踝上，同身寸之三寸，太陽前，少陽後，筋骨間，謹取之，陽蹻之郄，刺可入，同身寸之六分，留七呼，若灸者，可灸三壮，左右四也。"
                },
                {
                    "paragraph": "手足諸魚際脉氣所發者，凡三百六十五穴也。",
                    "zhushu": "經之所存者多，凡一十九穴，此所謂氣府也。然散穴俞，諸經脉部分皆有之，故經或不言。而甲乙經經脉流注多少不同者以此。",
                    "type": 2
                },
                {
                    "paragraph": "氣府論：顖。",
                    "zhushu": "音信。"
                },
                {
                    "paragraph": "譩譆。",
                    "zhushu": "上音衣。下音喜。"
                },
                {
                    "paragraph": "顳顬。",
                    "zhushu": "上如輒切。下汝車切。"
                },
                {
                    "paragraph": "毖。",
                    "zhushu": "音祕。"
                },
                {
                    "paragraph": "頄。",
                    "zhushu": "音仇。"
                }
            ]
        },
        {
            "name": "骨空論篇第六十",
            "paragraphs": [
                {
                    "paragraph": "骨空論篇第六十",
                    "zhushu": "新校正云：按全元起本在第二卷，自灸寒熱之法已下在第六卷刺齊篇末。",
                    "type": 1
                },
                {
                    "paragraph": "黄帝問曰：“余聞風者，百病之始也，以鍼治之柰何？”",
                    "zhushu": "始，初也。"
                },
                {
                    "paragraph": "歧伯對曰：“風從外入，令人振寒，汗出頭痛，身重惡寒，",
                    "zhushu": "風中身形，則腠理閉宻，陽氣内拒，寒復外勝，勝拒相薄，榮衛失所，故如是。"
                },
                {
                    "paragraph": "治在風府，",
                    "zhushu": "風府，穴也。在項上入髮際。同身寸之一寸宛宛中，督脉足太陽之會，刺可入。同身寸之四分，若灸者，可灸五壯。　新校正云：按風府注氣穴論，氣府論中各已注，與甲乙經同。此注云督脉足太陽之會，可灸五壯者，乃是風門熱府穴也，當云督脉陽維之會，留三呼，不可灸，乃是。"
                },
                {
                    "paragraph": "調其陰陽，不足則補，有餘則寫。",
                    "zhushu": "用鍼之道，必法天常，盛寫虛補，此其常也。"
                },
                {
                    "paragraph": "大風頸項痛，刺風府，風府在上椎。",
                    "zhushu": "上椎，謂大椎上，入髪際同身寸之一寸。"
                },
                {
                    "paragraph": "大風汗出，灸譩譆，譩譆在背下俠脊傍三寸所，厭之，令病者呼譩譆，譩譆應手。",
                    "zhushu": "譩譆，穴也。在肩髆内廉，俠第六椎下，兩傍，各同身寸之三寸，以手厭之，令病人呼譩譆之聲，則指下動矣，足太陽脉氣所發，刺可入同身寸之六分，留七呼，若灸者，可灸五壯。譩譆者，因取爲名爾。"
                },
                {
                    "paragraph": "從風憎風，刺眉頭。”",
                    "zhushu": "謂攅竹穴也。在眉頭陷者中，脉動應手，足太陽脉氣所發，刺可入同身寸之三分，若灸者，可灸三壯。"
                },
                {
                    "paragraph": "失枕在肩上横骨間，",
                    "zhushu": "謂缺盆穴也。在肩上橫骨陷者中，手陽明脉氣所發，刺可入同身寸之二分，留七呼，若灸者，可灸三壯，刺入深，令人逆息。新校正云：按氣府注作足陽明，此云手陽明，詳二經俱發於此，故王注兩言之。"
                },
                {
                    "paragraph": "折使榆臂，齊肘正，灸脊中。",
                    "zhushu": "榆讀爲摇，揺謂摇動也。然失枕非獨取肩上横骨問，乃當正形灸脊中也。欲而驗之，則使摇動其臂，屈折其肘，自項之下橫齊肘端，當其中間，則其處也，是曰陽闗，在第十六椎節下間，督脉氣所發，刺可入同身寸之五分，若灸者，可灸三壯。新校正云：詳陽闗穴，甲乙經無。"
                },
                {
                    "paragraph": "䏚絡季脇，引少腹而痛脹，刺譩譆。",
                    "zhushu": "䏚，謂俠脊兩傍空軟處也。少腹齊下也。"
                },
                {
                    "paragraph": "腰痛不可以轉摇，急引隂𡖉，刺八髎與痛上，八髎在腰凥分閒。",
                    "zhushu": "八或爲九。驗眞骨及中誥孔穴經。正有八髎。無九髎也。分謂腰尻筋肉分間，䧟下處。"
                },
                {
                    "paragraph": "䑕瘻，寒熱，還刺寒府，寒府在附膝外解營。",
                    "zhushu": "膝外骨閒也。屈伸之處，寒氣喜中，故名寒府也。解，謂骨解。營，謂深刺而必中其營也。"
                },
                {
                    "paragraph": "取膝上外者，使之拜；取足心者，使之跪。",
                    "zhushu": "拜而取者，使膝穴空開也。跪而取之者，令足心宛宛處深定也。"
                },
                {
                    "paragraph": "任脉者，起於中極之下，以上毛際，循腹裏，上闗元，至咽喉上頥，循面入目。",
                    "zhushu": "新校正云：按難經、甲乙經，無上頥循面入目六字。"
                },
                {
                    "paragraph": "衝脉者，起於氣街，並少隂之經，",
                    "zhushu": "新校正云：按難經、甲乙經作陽明。"
                },
                {
                    "paragraph": "俠齊上行，至胷中而散。",
                    "zhushu": "任脉、衝脉，皆竒經也。任脉當齊中而上行，衝脉俠齊兩傍而上行。然中極者，謂齊下同身寸之四寸也。言中極之下者，言中極從少腹之内上行而外，出於毛際而上，非謂本起於此也。闗元者，謂齊下同身寸之三寸也。氣街者，穴名也，在毛際兩傍䑕鼷，上同身寸之一寸也。言衝脉起於氣街者，亦從少腹之内，與任脉並行而至於是乃循腹也。何以言之？鍼經曰：“衝脉者，十二經之海，與少隂之絡，起於腎下，出於氣街。”又曰：“衝脉、任脉者，皆起於胞中，上循脊裏，爲經絡之海。其浮而外者，循腹各行，㑹於咽喉，别而絡脣口。血氣盛則皮膚熱，血獨盛則滲灌皮膚，生毫毛，由此言之。則任脉、衝脉從少腹之内。上行至中極之下。氣街之内明矣。”新校正云：按氣街與氣府論剌熱篇、水熱穴篇、刺禁論、等注重。文雖不同。處所無别。備注氣府論中。"
                },
                {
                    "paragraph": "任脉爲病，男子内結七疝，女子帶下瘕聚。衝脉爲病，逆氣裏急。督脉爲病，脊強反折。",
                    "zhushu": "督脉亦竒經也。然任脉、衝脉、督脉者，一源而三歧也，故經或謂衝脉爲督脉也。何以明之？今甲乙及古經脉流注圖經以任脉循背者謂之督脉，自少腹直上者謂之任脉，亦謂之督脉，是則以背腹隂陽别爲名目爾。以任脉自胞上過帶脉，貫齊而上，故男子爲病，内結七疝，女子爲病，則帶下瘕聚也。以衝脉俠齊而上，並少隂之經，上至胷中，故衝脉爲病，則逆氣裏急也。以督脉上循脊裏，故督脉爲病，則脊強反折也。"
                },
                {
                    "paragraph": "督脉者，起於少腹，以下骨中央。女子入繫廷孔，",
                    "zhushu": "起非初起，亦猶任脉、衝脉起於胞中也。其實乃起於腎下，至於少腹，則下行於腰横骨圍之中央也。繫廷孔者，謂窈漏近所謂前隂穴也。以其隂廷繫屬於中，故名之。"
                },
                {
                    "paragraph": "其孔，溺孔之端也。",
                    "zhushu": "孔，則窈漏也。窈漏之中，其上有溺孔焉。端謂隂廷，在此溺孔之上端也。而督脉自骨圍中央，則至於是。"
                },
                {
                    "paragraph": "其絡循隂器，合篡間，繞篡後，",
                    "zhushu": "督脉别絡。自溺孔之端。分而各行。下循隂器。乃合篡間也。所謂閒者。謂在前隂後隂之兩間也。自兩間之後。已復分而行。繞篡之後。"
                },
                {
                    "paragraph": "别繞臀，至少隂，與巨陽中絡者合。少隂上股内後廉，貫脊屬腎，",
                    "zhushu": "别，謂别絡，分而各行之於焦也。足少隂之絡者，自股内後廉，貫脊屬腎。足太陽絡之外行者，循滑樞，絡股陽而下。其中行者，下貫臋至膕中，與外行絡合，故言至。少隂與巨陽中絡合。少隂上股内後廉，貫脊屬腎也。　新校正云：詳各行於焦，疑焦字誤。"
                },
                {
                    "paragraph": "與太陽起於目内眥，上額交巔，上入絡腦，還出，别下項，循肩髆内，俠脊抵腰中，入循膂，絡腎。",
                    "zhushu": "接繞臋而上行也。"
                },
                {
                    "paragraph": "其男子循莖下至篡，與女子等。其少腹直上者，貫齊中央，上貫心入喉，上頥環脣，上繋兩目之下中央。",
                    "zhushu": "自與太陽起於目内眥，下至女子等，並督脉之别絡也。其直行者，自凥上循脊裏而至於鼻人也。自其少腹直上至兩目之下中央，並任脉之行，而云是督脉所繫。由此言之，則任脉、衝脉、督脉，名異而同體也。"
                },
                {
                    "paragraph": "此生病，從少腹上衝心而痛，不得前後，爲衝疝。",
                    "zhushu": "尋此生病，正是任脉。經云：“爲衝疝者，正明督脉以别主而異目也。何者？若一脉一氣，而無隂陽之異主，則此生病者，當心背俱痛，豈獨衝心而爲疝乎？”"
                },
                {
                    "paragraph": "其女子不孕，𤸇痔、遺溺、嗌乾。",
                    "zhushu": "亦以衝脉、任脉並自少腹上至於咽喉，又以督脉循隂器，合篡間，繞篡後，别繞臋，故不孕、𤸇痔、遺溺、嗌乾也。所以謂之任脉者，女子得之以任養也。故經云：“此病其女子不孕也。所以謂之衝脉者，以其氣上衝也。”故經云：“此生病從少腹上衝心而痛也。”所以謂之督脉者，以其督領經脉之海也。由此三用，故一源三歧，經或通呼。似相謬引。故下文曰。"
                },
                {
                    "paragraph": "督脉生病治督脉，治在骨上，甚者在齊下營。",
                    "zhushu": "此亦正任脉之分也。衝、任、督三脉，異名同體亦明矣。骨上，謂腰横骨上髦際中曲骨穴也。任脉足厥隂之㑹，刺可入同身寸之一寸半，若灸者，可灸三壯。齊下，謂齊直下，同身寸之一寸，隂交穴。任脉隂衝之㑹，刺可入同身寸之八分，若灸者，可灸五壯。"
                },
                {
                    "paragraph": "其上氣有音者，治其喉中央，在缺盆中者。",
                    "zhushu": "中，謂缺盆兩間之中。天突穴，在頸結喉下，同身寸之四寸，中央宛宛中，隂維任脉之㑹，低鍼取之，刺可入同身寸之一寸，留七呼，若灸者，可灸三壯。"
                },
                {
                    "paragraph": "其病上衝喉者，治其漸，漸者，上俠頥也。",
                    "zhushu": "陽明之脉，漸上頥而環脣，故以俠頥名爲漸也。是謂大迎。大迎在曲頷前骨。同身寸之一寸三分，陷中動脉，足陽明脉氣所發，刺可入。同身寸之三分，留七呼，若灸者，可灸三壯。"
                },
                {
                    "paragraph": "蹇膝伸不屈，治其楗。",
                    "zhushu": "蹇膝，謂膝痛屈伸蹇難也。楗，謂髀輔骨上，横骨下，股外之中，側立摇動取之，筋動應手。"
                },
                {
                    "paragraph": "坐而膝痛，治其機。",
                    "zhushu": "髖骨兩傍相接處。"
                },
                {
                    "paragraph": "立而暑解，治其骸關。",
                    "zhushu": "暑，熱也。若膝痛，立而膝骨解中熱者，治其骸關。骸關，謂膝解也。一經云：“起而引解，言膝痛起立，痛引膝骨解之中也。”暑、引二字，其義則異；起、立二字，其意頗同。"
                },
                {
                    "paragraph": "膝痛，痛及拇指，治其膕。",
                    "zhushu": "膕，謂膝解之後，曲脚之中，委中穴，背面取之，脉動應手，足太陽脉之所入，刺可入。同身寸之五分，留七呼，若灸者，可灸三壯。"
                },
                {
                    "paragraph": "坐而膝痛，如物隱者，治其關。",
                    "zhushu": "關在膕上，當楗之後背，立按之以動摇筋應手。"
                },
                {
                    "paragraph": "膝痛不可屈伸，治其背内。",
                    "zhushu": "謂大杼穴也。所在灸刺分壯，與氣穴同法。"
                },
                {
                    "paragraph": "連䯒若折，治陽明中俞髎，",
                    "zhushu": "若膝痛不可屈伸，連䯒痛如折者，則鍼陽明脉中俞髎也，是則正取三里穴也。"
                },
                {
                    "paragraph": "若别治巨陽、少隂滎。",
                    "zhushu": "若痛而膝如别離者，則治足太陽、少隂之滎也。足太陽滎，通谷也，在足小指外側，本節前陷者中，刺可入同身寸之二分，留五呼，若灸者，可灸三壯。足少隂滎，然谷也，在足内踝前起大骨下陷者中，刺可入同身寸之三分，留三呼，若灸者，可灸三壯。"
                },
                {
                    "paragraph": "淫濼脛痠，不能乆立，治少陽之維，",
                    "zhushu": "新校正云：按甲乙經，外踝上五寸，乃足少陽之絡，此云維者，字之誤也。"
                },
                {
                    "paragraph": "在外上五寸。",
                    "zhushu": "淫濼，謂似酸痛而無力也。三寸，一云四寸。中誥圖經：“外踝上四寸無穴，五寸是光明穴也。”足少陽之絡，刺可入同身寸之七分，留十呼，若灸者，可灸五壯。新校正云：按甲乙經云：“刺入六分，留七呼。”"
                },
                {
                    "paragraph": "輔骨上，橫骨下爲楗。俠髖爲機，膝解爲骸關，俠膝之骨爲連骸，骸下爲輔，輔上爲膕，膕上爲關，頭橫骨爲枕。",
                    "zhushu": "由是則謂膝輔骨上、腰髖骨下爲楗，楗上爲機，膝外爲骸關，楗後爲關，關下爲膕，膕下爲輔骨，輔骨上爲連骸。連骸者，是骸骨相連接處也。頭上之横骨爲枕骨。"
                },
                {
                    "paragraph": "水俞五十七穴者，凥上五行，行五；伏菟上兩行，行五；左右各一行，行五；踝上各一行，行六穴。",
                    "zhushu": "所在刺灸分壯，具水熱穴論中。此皆是骨空。故氣穴篇内與此重言爾。"
                },
                {
                    "paragraph": "髓空在腦後三分，在顱際銳骨之下，",
                    "zhushu": "是謂風府，通腦中也。"
                },
                {
                    "paragraph": "一在齗基下，",
                    "zhushu": "當頣下骨陷中，有穴容豆中，誥名下頥。"
                },
                {
                    "paragraph": "一在項後中復骨下，",
                    "zhushu": "謂瘖門穴也。在項髪際宛宛中，入系舌本，督脉陽維之㑹，仰頭取之。刺可入同身寸之四分，禁不可灸。"
                },
                {
                    "paragraph": "一在脊骨上空在風府上。",
                    "zhushu": "上謂腦户穴也。在枕骨上大羽後，同身寸之一寸五分宛宛中，督脉足太陽之會，此别腦之户，不可妄灸，灸之不幸令人瘖，刺可入，同身寸之三分，留三呼。新校正云：按甲乙經，大羽者，強間之别名。氣府注云：“若灸者，可灸五壯。”"
                },
                {
                    "paragraph": "脊骨下空在凥骨下空，",
                    "zhushu": "不應主療。經闕其名。新校正云：按甲乙經。長強在脊骶端。正在凥骨下。主氏云：“不應主療，經關其名，得非誤乎。”"
                },
                {
                    "paragraph": "數髓空在面俠鼻，",
                    "zhushu": "謂顴髎等穴，經不二指陳，其處小小者爾。"
                },
                {
                    "paragraph": "或骨空在口下當兩肩。",
                    "zhushu": "謂大迎穴也。所在刺灸分壯，與前俠頥同法。"
                },
                {
                    "paragraph": "兩髆骨空在髆中之陽，",
                    "zhushu": "近肩髃穴。經無名。"
                },
                {
                    "paragraph": "臂骨空在臂陽，去踝四寸兩骨空之間。",
                    "zhushu": "在支溝上。同身寸之一寸，是謂通間。新校正云：按甲乙經，支溝上一寸，名三陽絡，通間豈其别名歟？"
                },
                {
                    "paragraph": "股骨上空在股陽，出上膝四寸。",
                    "zhushu": "在隂市上，伏菟穴下，在承楗也。"
                },
                {
                    "paragraph": "䯒骨空，在輔骨之上端；",
                    "zhushu": "謂犢鼻穴也。在膝髕下，䯒骨上，俠解大筋中，足陽明脉氣所發，刺可入同身寸之六分，若灸者，可灸三壯耳。"
                },
                {
                    "paragraph": "股際骨空，在毛中動下。",
                    "zhushu": "經闕其名。"
                },
                {
                    "paragraph": "凥骨空在髀骨之後，相去四寸。",
                    "zhushu": "是謂凥骨。八髎穴也。"
                },
                {
                    "paragraph": "扁骨有滲理，湊無髓孔，易髓無空。",
                    "zhushu": "扁骨，謂凥間扁戾骨也。其骨上有滲灌文理歸湊之，無别髓孔也。易，亦也。骨有孔，則髓有孔；骨若無孔，髓亦無孔也。"
                },
                {
                    "paragraph": "灸寒熱之法，先灸項大椎，以年爲壯數；",
                    "zhushu": "如患人之年數。"
                },
                {
                    "paragraph": "次灸橛骨，以年爲壯數。",
                    "zhushu": "尾窮謂之橛骨。"
                },
                {
                    "paragraph": "視背俞陷者灸之，",
                    "zhushu": "背胂骨際有陷處也。"
                },
                {
                    "paragraph": "舉臂肩上陷者灸之，",
                    "zhushu": "肩髃穴也。在肩端兩骨間，手陽明蹻脉之㑹，刺可入同身寸之六分，留六呼，若灸者，可灸三壯。"
                },
                {
                    "paragraph": "兩季脇之。間灸之，",
                    "zhushu": "京門穴，腎募也，在髂骨與腰中，季脇本俠脊，刺可入同身寸之三分，留七呼，若灸者，可灸三壯。"
                },
                {
                    "paragraph": "外踝上絶骨之端灸之，",
                    "zhushu": "陽輔穴也。在足外踝上，輔骨前，絶骨之端如前，同身寸之三分，所去丘虚七寸，足少陽脉之所行也，刺可入同身寸之五分，留七呼，若灸者，可灸三壯。新校正云：按甲乙經云：“在外踝上四寸。”"
                },
                {
                    "paragraph": "足小指次指間灸之，",
                    "zhushu": "俠谿穴也。在足小指次指歧骨間，本節前陷者中，足少陽脉之所流也，刺可入同身寸之三分，留三呼，若灸者，可灸三壯。新校正云：按甲乙經，流當作留字。"
                },
                {
                    "paragraph": "腨下陷脉灸之，",
                    "zhushu": "承筋穴也，在腨中央陷者中，足太陽脉氣所發也。禁不可刺，若灸者，可灸三壯。新校正云：按刺腰痛篇注云：“腨中央如外陷者中。”"
                },
                {
                    "paragraph": "外踝後灸之，",
                    "zhushu": "崑崙穴也。在足外踝後跟骨上䧟者中，細脉動應手，足太陽脉之所行也，刺可入同身寸之五分，留十呼，若灸者，可灸三壯。"
                },
                {
                    "paragraph": "缺盆骨上切之堅痛如筋者灸之，",
                    "zhushu": "經闕其名，當隨其所有而灸之。"
                },
                {
                    "paragraph": "膺中陷骨間灸之，",
                    "zhushu": "天突穴也。所在灸刺分壯，與前缺盆中者同法。"
                },
                {
                    "paragraph": "掌束骨下灸之，",
                    "zhushu": "陽池穴也。在手表腕上陷者中，手少陽脉之所過也，刺可入同身寸之二分，留六呼，若灸者，可灸三壯。"
                },
                {
                    "paragraph": "齊下關元三寸灸之，",
                    "zhushu": "正在齊下。同身寸之三寸也。足三隂任脉之㑹，刺可入同身寸之二寸，留七呼，若灸者，可灸七壯。新校正云：按氣府注云：“剌可入一寸二分者非。”"
                },
                {
                    "paragraph": "毛際動脉灸之，",
                    "zhushu": "以脉動應手爲處，即氣街穴也。"
                },
                {
                    "paragraph": "膝下三寸分間灸之，",
                    "zhushu": "三里穴也。在膝下。同身寸之三寸，䯒骨外廉兩筋肉分間，足陽明脉之所入也，刺可入同身寸之一寸，留七呼，若灸者，可灸三壯。"
                },
                {
                    "paragraph": "足陽明跗上動脉灸之，",
                    "zhushu": "衝陽穴也。在足跗上。同身寸之五寸。骨間動脉，足陽明脉之所過也，刺可入同身寸之三分，留十呼，若灸者，可灸三壯。新校正云：按甲乙經及全元起本，足陽明下有灸之二字，并跗上動脉是二穴。今王氏去灸之二字，則見二穴，今於注中却存灸之二字，以開疑之。"
                },
                {
                    "paragraph": "巔上一灸之。",
                    "zhushu": "百㑹穴也。在頂中央旋毛中陷容指，督脉、足太陽脉之交㑹，刺可入同身寸之三分，若灸者，可灸五壯。"
                },
                {
                    "paragraph": "犬所囓之處，灸之三壯，即以犬傷病法灸之。",
                    "zhushu": "犬傷而發寒熱者，即以犬傷法三壯灸之。"
                },
                {
                    "paragraph": "凡當灸二十九處。傷食灸之，",
                    "zhushu": "傷食爲病，亦發寒熱，故灸。　新校正云：詳足陽明不别灸，則有二十八處，疑王氏去上文灸之二字者，非。"
                },
                {
                    "paragraph": "不已者，必視其經之過於陽者，數刺其俞而藥之。",
                    "zhushu": "",
                    "type": 2
                },
                {
                    "paragraph": "骨空論：膊。",
                    "zhushu": "愽音。"
                },
                {
                    "paragraph": "楗。",
                    "zhushu": "健音。"
                },
                {
                    "paragraph": "囓。",
                    "zhushu": "若結切。"
                }
            ]
        },
        {
            "name": "水熱穴論篇第六十一",
            "paragraphs": [
                {
                    "paragraph": "水熱穴論篇第六十一",
                    "zhushu": "新校正云：按全元起本在第八卷。",
                    "type": 1
                },
                {
                    "paragraph": "黃帝問曰：“少隂何以主腎？腎何以主水？”歧伯對曰：“腎者，至隂也；至隂者，盛水也。肺者，太隂也；少隂者，冬脉也。故其本在腎，其末在肺，皆積水也。”",
                    "zhushu": "隂者，謂寒也，冬月至寒，腎氣合應，故云腎者至隂也。水王於冬，故云至隂者盛水也。腎少隂脉，從腎上貫肝鬲，入肺中，故云其本在腎，其末在肺也。腎氣上逆，則水氣客於肺中，故云皆積水也。"
                },
                {
                    "paragraph": "帝曰：“腎何以能聚水而生病？”歧伯曰：“腎者，胃之關也，關門不利，故聚水而從其類也。",
                    "zhushu": "關者，所以司出入也，腎主下焦，膀胱爲府，主其分注，關竅二隂，故腎氣化則二隂通，二隂闗則胃填滿，故云腎者胃之開也。𨳩閉則水積，水積則氣停，氣停則水生，水生則氣溢，氣水同類，故云關閉不利，聚水而從其類也。靈樞經曰：“下焦溢爲水，此之謂也。”"
                },
                {
                    "paragraph": "上下溢於皮膚，故爲胕腫。胕腫者，聚水而生病也。”",
                    "zhushu": "上，謂肺，下謂腎。肺腎俱溢，故聚水於腹中而生病也。"
                },
                {
                    "paragraph": "帝曰：“諸水皆生於腎乎？”歧伯曰：“腎者，牝藏也。”",
                    "zhushu": "牝，隂也。亦主隂位，故云牝藏。"
                },
                {
                    "paragraph": "地氣上者屬於腎，而生水液也，故曰至隂。勇而勞甚，則腎汗出，腎汗出，逢於風，内不得入於藏府，外不得越於皮膚，客於𤣥府，行於皮裏，傳爲胕腫。本之於腎，名曰風水。",
                    "zhushu": "勇而勞甚，謂力房也。勞勇汗出，則𤣥府開，汗出逢風，則𤣥府復閉，𤣥府閉已，則餘汗未出，内伏皮膚，傳化爲水，從風而水，故名風水。"
                },
                {
                    "paragraph": "所謂𤣥府者，汗空也。",
                    "zhushu": "汗液色𤣥，從空而出，以汗聚於裏，故謂之𤣥府。府，聚也。"
                },
                {
                    "paragraph": "帝曰：“水俞五十七處者，是何主也？”歧伯曰：“腎俞五十七穴，積隂之所聚也，水所從出入也。凥上五行，行五者，此腎俞。”",
                    "zhushu": "背部之俞，凡有五行，當其中者，督脉氣所發。次兩傍四行，皆足太陽脉氣也。"
                },
                {
                    "paragraph": "故水病下爲胕腫、大腹，上爲喘呼、",
                    "zhushu": "水下居於腎，則腹至足而胕腫。上入於肺，則喘息賁急而大呼也。"
                },
                {
                    "paragraph": "不得卧者，標本俱病。",
                    "zhushu": "標本者，肺爲標，腎爲本，如此者，是肺腎俱水爲病也。"
                },
                {
                    "paragraph": "故肺爲喘呼，腎爲水腫，肺爲逆不得卧，",
                    "zhushu": "肺爲喘呼氣逆不得卧者，以其主呼吸故也。腎爲水腫者，以其主水故也。"
                },
                {
                    "paragraph": "分爲相輸。俱受者，水氣之所留也。",
                    "zhushu": "分其居處以名之，則是氣相輸應本，其俱受病氣，則皆是水所留也。"
                },
                {
                    "paragraph": "伏菟上各二行，行五者，此腎之街也。",
                    "zhushu": "街，謂道也。腹部正俞，凡有五行，俠齊兩傍，則腎藏，足少隂脉及衝脉氣所發；次兩傍，則胃府，足陽明脉氣所發。此四行穴，則伏菟之上也。"
                },
                {
                    "paragraph": "三隂之所交結於脚也，踝上各一行，行六者，此腎脉之下行也，名曰太衝。",
                    "zhushu": "腎脉與衝脉並下行，循足合而盛大，故曰太衝。"
                },
                {
                    "paragraph": "凡五十七穴者，皆藏之隂絡，水之所客也。",
                    "zhushu": "經所謂五十七者。然尻上五行。行五則背脊當中行，督脉氣所發者，脊中懸樞命門。腰俞長強，當其處也。次俠督脉兩傍，足太陽脉氣所發者。有大腸俞、小腸俞、膀胱俞、中𦛗、内俞、白環俞，當其處也。又次外俠兩傍，足太陽脉氣所發者。有胃倉、肓門、志室、胞肓、秩邉，當其處也。伏菟上各二行行五者，腹部正俞。俠中行任脉兩傍，衝脉足少隂之㑹者，有中注、四滿、氣穴、大赫、横骨當其處也。次俠衝脉，足少隂兩傍，足陽明脉氣所發者，有外陵、大巨、水道、歸來、氣街，當其處也。踝上各一行行六者，足内踝之上，有足少隂。隂蹻脉並循腨上行。足少隂脉有太衝、復溜、隂谷三穴。隂蹻脉有照海、交信、築賔三穴。隂蹻旣，足少隂脉之别，亦可通而主之，兼此數之，猶少一穴。脊中在第十一椎節下閒，俛而取之，刺可入同身寸之五分，不可灸。今人僂。懸樞在第十三椎節下閒，伏而取之，刺可入同身寸之三分，若灸者，可灸三壯，命門在第十四椎節下閒，伏而取之，刺可入同身寸之五分，若灸者，可灸三壯。腰俞在第二十一椎節下閒，刺可入同身寸之二分。新校正云：按甲乙經及繆剌論注并熱穴注俱云刺入二寸，而刺熱注，氣府注并此注作二分，冝從二分之説，留七呼，若灸者，可灸三壯。長強在脊骶端，督脉别絡，少隂所結，刺可入同身寸之二分，留七呼，若灸者，可灸三壯。此五穴者，並督脉氣所發也。新校正云：詳王氏云少一穴，按氣府論注，十二椎節下有陽關一穴，若通數陽關，則不少矣。次俠督脉兩傍，大腸俞在第十六椎下，俠督脉兩傍，去督脉各同身寸之一寸半，刺可入同身寸之三分，留六呼，若灸者，可灸三壯。小腸俞在第十八椎下兩傍，相去及刺灸分壯法，如大腸俞。膀胱俞在第十九椎下兩傍，相去及刺灸分壯法，如大腸俞。中𦛗内俞在第二十椎下兩傍，相去及刺灸分壯法，如大腸俞，俠脊𦛗肺起肉，留十呼。白環俞在第二十一椎下兩傍，相去如大腸俞，伏而取之，刺可入同身寸之五分，若灸者，可灸三壯。新校正云：按甲乙經云：“刺可入八分，不可灸。此五穴者，並足太陽脉氣所發，所謂腎俞者，則此也。”又次外兩傍胃倉，在第十二椎下兩傍，相去各同身寸之三寸，刺可入同身寸之五分，若灸者可灸三壯。肓門在第十三椎下兩傍，相去及刺灸分壯法如胃倉。志室在第十四椎下兩傍，相去及刺灸分壯法如胃倉，正坐取之。胞肓在第十九椎下兩傍，相去及刺灸分壯法如胃倉，伏而取之。秩邉在第二十一椎下兩傍，相去及刺灸分壯法如胃倉，伏而取之。此五穴者，並足太陽脉氣所發也。次伏菟上兩行中注，在齊下，同身寸之五分，兩傍相去任脉各同身寸之五分。新校正云：按甲乙經同氣府，注云：“俠中行方一寸。文異而義同。”四滿，在中注下，同身寸之一寸，氣穴在四滿下，同身寸之一寸。大赫在氣穴下。同身寸之一寸。横骨在大赫下。同身寸之一寸，各横相去同身寸之一寸，並衝脉足少隂之㑹，刺可入同身寸之一寸，若灸者，可灸五壯。次外兩傍穴，外陵在齊下，同身寸之一寸。新校正云：按氣府論注云：“外陵在天樞下一寸，與此正同。”兩傍去衝脉，各同身寸之一寸半；大巨在外陵下，同身寸之一寸；水道在大巨下，同身寸之三寸；歸來在水道下，同身寸之三寸氣街在歸來下。新校正云：按氣府注、刺熱注熱穴注云：“在腹齊下橫骨兩端，䑕鼷上一寸。”刺禁注云：“在腹下俠齊兩傍，相去四寸。䑕僕上一寸，動脉應手。”骨空注云：“在毛際兩傍鼠鼷上。諸注不同，今備録之。䑕鼷上，同身寸之一寸，各橫相去同身寸之二寸，此五穴者，並足陽明脉氣所發水道，刺可入。同身寸之二寸半，若灸者，可灸五壯，氣街刺可入。同身寸之三分，留七呼，若灸者，可灸三壯。餘三穴，並刺可入同身寸之八分，若灸者，並可五壯。所謂腎之街者，則此也。踝上各一行，行六者，太鍾在足内踝後街中。”新校正云：按甲乙經云：“跟後衝中，刺瘧注，刺腰痛，注作跟後街中動脉，此云内踝後，此注非。”足少隂絡，别走太陽者，刺可入同身寸之二分，留三呼，若灸者，可灸三壯。復溜在内踝上，同身寸之二寸，陷者中，足少隂脉之所行也，刺可入同身寸之三分，留三呼，若灸者，可灸五壯。照海在内踝下，刺可入同身寸之四分，留六呼，若灸者，可灸三壯。交信在内踝上，同身寸之二寸，少隂前，太隂後，筋骨間，隂蹻之郄，刺可入同身寸之四分，留五呼，若灸者，可灸三壯。築賔在内踝上腨分中，隂維之郄，刺可入同身寸之三分，若灸者，可灸五壯。隂谷在膝下内，輔骨之後，大筋之下，小筋之上，按之應手，屈膝而得之，足少隂脉之所入也，刺可入同身寸之四分，若灸者，可灸三壯。所謂腎經之下行，名曰太衝者，則此也。"
                },
                {
                    "paragraph": "帝曰：“春取絡脉分肉，何也？”歧伯曰：“春者木始治，肝氣始生。肝氣急，其風疾，經脉常深，其氣少，不能深入，故取絡脉分肉間。”帝曰：“夏取盛經分腠，何也？”歧伯曰：“夏者火始治，心氣始長，脉瘦氣弱，陽氣留溢，",
                    "zhushu": "新校正云：按别本，留一作流。"
                },
                {
                    "paragraph": "熱熏分腠，内至於經，故取盛經分腠。絶膚而病去者，邪居淺也。",
                    "zhushu": "絶，謂絶破，令病得出也。"
                },
                {
                    "paragraph": "所謂盛經者，陽脉也。”帝曰：“秋取經俞，何也？”歧伯曰：“秋者金始治，肺將收殺，",
                    "zhushu": "三隂已升，故漸將收殺。"
                },
                {
                    "paragraph": "金將勝火，陽氣在合。",
                    "zhushu": "金王火衰，故云金將勝火。"
                },
                {
                    "paragraph": "隂氣初勝，濕氣及體。",
                    "zhushu": "以漸於雨濕霧露，故云濕氣及體。"
                },
                {
                    "paragraph": "隂氣未盛，未能深入，故取俞以冩隂邪，取合以虚陽邪，陽氣始衰，故取於合。”",
                    "zhushu": "新校正云：按皇甫士安云：“是謂始秋之治變。”"
                },
                {
                    "paragraph": "帝曰：“冬取井榮，何也？”歧伯曰：“冬者水始治，腎方閉，陽氣衰少，隂氣堅盛，巨陽伏沈，陽脉乃去，",
                    "zhushu": "去，謂下去。"
                },
                {
                    "paragraph": "故取井以下隂逆，取榮以實陽氣。”",
                    "zhushu": "新校正云：按全元起本實作遣，甲乙經、千金方作通。"
                },
                {
                    "paragraph": "故曰：“冬取井榮，春不鼽衂。",
                    "zhushu": "新校正云：按皇甫士安云：“是謂末冬之治變。”"
                },
                {
                    "paragraph": "此之謂也。”",
                    "zhushu": "新校正云：按此與四時刺逆從論及診要經終論，義頗不同，與九卷之義相通。"
                },
                {
                    "paragraph": "帝曰：“夫子言治熱病五十九俞，余論其意，未能領别其處。願聞其處，因聞其意。”歧伯曰：“頭上五行，行五者，以越諸陽之熱逆也；",
                    "zhushu": "頭上五行者，當中行，謂上星、顖㑹、前頂、百㑹、後頂；次兩傍，謂五處、承光、通天、絡却、玉枕；又次兩傍，謂臨泣、目䆫、正營、承靈、腦空也。上星在顱上，直鼻中央，入髪際。同身寸之一寸陷者中，容豆，刺可入。同身寸之三分。顖㑹在上星後。同身寸之一寸。陷者中，刺可入。同身寸之四分。前頂，在顖㑹後，同身寸之一寸五分，骨間陷者中，刺如顖㑹法。百㑹，在前頂後，同身寸之一寸五分，頂中央旋毛中陷容指，督脉、足太陽脉之交㑹，刺如上星法。後頂，在百㑹後，同身寸之二寸五分，枕骨上，刺如顖㑹法。然是五者，皆督脉氣所發也。上骨留六呼，若灸者，並可灸五壯。次兩傍穴五處，在上星兩傍，同身寸之一寸五分，承光在五處後。同身寸之一寸，通天在承光後。同身寸之一寸五分，絡却在通天後。同身寸之一寸五分，玉枕在絡却後。同身寸之七分，然是五者，並足太陽脉氣所發，刺可入。同身寸之三分，五處、通天各留七呼，絡却留五呼，玊枕留三呼，若灸者，可灸三壯。新校正云：按甲乙經，承光不灸，玉枕，刺入二分，又剌兩傍。臨泣，在頭直目上入髪際，同身寸之五分，足太陽、少陽、陽維三脉之㑹，目䆫、正營，遞相去同身寸之一寸。承靈、腦空，遞相去同身寸之一寸五分，然是五者，並足少陽、陽維二脉之㑹。腦空一穴，刺可入同身寸之四分，餘並可刺入同身寸之三分。臨泣，留七呼，若灸者，可灸五壯。"
                },
                {
                    "paragraph": "大杼、膺俞、缺盆、背俞，此八者，以冩胷中之熱也；",
                    "zhushu": "大杼，在項第一椎下，兩傍，相去各同身寸之一寸半陷者中，督脉别絡，手足太陽三脉氣之㑹，刺可入同身寸之三分，留七呼，若灸者，可灸五壯。新校正云：按甲乙經并氣穴注作七壯，刺瘧注、刺熱注作五壯。膺俞者，膺中之俞也，正名中府，在胷中行兩傍，相去同身寸之六寸，雲門下一寸，乳上三肋間，動脉應手，陷者中，仰而取之，手足太隂脉之㑹，刺可入同身寸之三分，留五呼，若灸者，可灸五壯。缺盆，在肩上横骨陷者中，手陽明脉氣所發，刺可入同身寸之二分，留七呼，若灸者，可灸三壯。背俞即風門，熱府俞也，在第二椎下兩傍，各同身寸之一寸三分，督脉足太陽之㑹，刺可入同身寸之五分，留七呼，若灸者，可灸五壯。今中誥孔穴圖經雖不名之，既曰風門熱府，即治熱之背俞也。新校正云：按王氏注刺熱論云：“背俞未詳何處注，此指名風門熱府，注氣穴論以大杼爲背俞，三經不同者，蓋亦疑之者也。”"
                },
                {
                    "paragraph": "氣街、三里、巨虚、上下廉，此八者，以冩胃中之熱也；",
                    "zhushu": "氣街在腹齊下橫骨兩端，鼠鼷上，同身寸之一寸，動脉應手，足陽明脉氣所發，刺可入同身寸之三分，留七呼，若灸者，可灸三壯。新校正云：按氣街諸注不同，具前水穴注中。三里在膝下。同身寸之三寸，䯒外廉兩筋肉分間，足陽明脉之所入也，刺可入同身寸之一寸，留七呼，若灸者，可灸三壯。巨虛上廉，足陽明與大腸合，在三里下。同身寸之三寸，足陽明脉氣所發，刺可入同身寸八分，若灸者，可灸三壯。巨虛下廉，足陽明與小腸合，在上廉下。同身寸之三寸，足陽明脉氣所發，刺可入。同身寸之三分，若灸者，可灸三壯也。"
                },
                {
                    "paragraph": "雲門、髃骨、委中、髓空，此八者，以冩四支之熱也；",
                    "zhushu": "雲門在巨骨下，胷中行兩傍，相去同身寸之六寸，動脉應手，足太隂脉氣所發。新校正云：按甲乙經同氣穴注作手太隂刺熱注亦作手太隂，舉臂取之，刺可入。同身寸之七分，若灸者，可灸五壯。驗今中誥孔穴圖經無髃骨穴，冇肩髃穴，穴在肩端兩骨間，手陽明蹻脉之㑹，刺可入同身寸之六分，留六呼，若灸者，可灸三壯，委中在足膝後屈處，膕中央約文中動脉，足太陽脉之所入也，刺可入。同身寸之五分，留七呼，若灸者，可灸三壯。按今中誥孔穴圖經云：“腰俞穴一，各髓空，在脊中第二十一椎節下，主汗不出，足清不仁，督脉氣所發也，刺可入同身寸之二寸，留七呼，若灸者，可灸三壯。”新校正云：詳腰俞刺入二寸，當作二分，以具前水穴注中。"
                },
                {
                    "paragraph": "五藏俞傍五，此十者，以冩五藏之熱也；",
                    "zhushu": "俞傍五者，謂魄户、神堂、魂門、意舍、志室五穴，俠脊兩傍，各相去同身寸之三寸，並足太陽脉氣所發也。魄户在第三椎下兩傍，正坐取之，刺可入同身寸之五分，若灸者，可灸五壯。神堂在第五椎下兩傍，刺可入同身寸之三分，若灸者，可灸五壯。魂門在第九椎下兩傍，正坐取之，刺可入同身寸之五分，若灸者，可灸三壯。意舍在第十一椎下兩傍，正坐取之，刺可入同身寸之五分，若灸者，可灸三壯。志室在第十四椎下兩傍，正坐取之，刺可入同身寸之五分，若灸者，可灸五壯也。"
                },
                {
                    "paragraph": "凡此五十九穴者，皆熱之左右也。”帝曰：“人傷於寒而傳爲熱，何也？”歧伯曰：“夫寒盛則生熱也。”",
                    "zhushu": "寒氣外凝，陽氣内鬱，腠理堅緻，元府閉封。緻則氣不宣通，封則濕氣内結，中外相薄，寒盛熱生，故人傷於寒，轉而爲熱，汗之而愈，則外凝内鬱之理可知，斯乃新病數日者也。",
                    "type": 2
                },
                {
                    "paragraph": "水熱穴論：菟。",
                    "zhushu": "兎音。"
                },
                {
                    "paragraph": "閟。",
                    "zhushu": "祕音。"
                },
                {
                    "paragraph": "溜。",
                    "zhushu": "力救切。"
                },
                {
                    "paragraph": "鼷。",
                    "zhushu": "音奚。"
                },
                {
                    "paragraph": "緻。",
                    "zhushu": "馳二切。"
                }
            ]
        },
        {
            "name": "調經論篇第六十二",
            "paragraphs": [
                {
                    "paragraph": "調經論篇第六十二",
                    "zhushu": "新校正云：按全元起本在第一卷。",
                    "type": 1
                },
                {
                    "paragraph": "黄帝問曰：“余聞刺法言，有餘寫之，不足補之，何謂有餘？何謂不足？”歧伯對曰：“有餘有五，不足亦有五。帝欲何問？”帝曰：“願盡聞之。”歧伯曰：“神有餘，有不足；氣有餘，有不足；血有餘，有不足，形有餘；有不足；志有餘，有不足，凡此十者，其氣不等也。”",
                    "zhushu": "神屬心，氣屬肺，血屬肝，形屬脾，志屬腎。以各有所宗，故不等也。"
                },
                {
                    "paragraph": "帝曰：“人有精氣津液，四支、九竅，五藏十六部，三百六十五節，乃生百病，百病之生，皆有虛實。今夫子乃言有餘有五，不足亦有五，何以生之乎？”",
                    "zhushu": "鍼經曰：“兩神相薄，合而成形，常先身生，是謂精。上焦開發，宣五穀味，熏膚充身，澤毛，若霧露之溉，是謂氣。腠理發泄，汗出湊理，是謂津。液之滲於空竅，留而不行者爲液也。十六部者，謂手足二、九竅九，五藏五，合爲十六部也。三百六十五節者，非謂骨節，是神氣出入之處也。”鍼經曰：“所謂節之交，三百六十五會，皆神氣出入遊行之所，非骨節也。言人身所有則多，所舉則少。病生之數，何以論之？”"
                },
                {
                    "paragraph": "歧伯曰：“皆生於五藏也。",
                    "zhushu": "謂五神藏也。"
                },
                {
                    "paragraph": "夫心藏神，肺藏氣，肝藏血，脾藏肉，腎藏志，而此成形。",
                    "zhushu": "言所以病皆生於五藏者，何哉？以内藏五神而成形也。"
                },
                {
                    "paragraph": "志意通，内連骨髓，而成身形五藏。",
                    "zhushu": "志意者，通言五神之大凡也；骨髓者，通言表裏之成化也。言五神通泰，骨髓化成，身形旣立，乃五藏互相爲有矣。新校正云：按甲乙經無五藏二字。"
                },
                {
                    "paragraph": "五藏之道，皆出於經隧，以行血氣。血氣不和，百病乃變化而生。是故守經隧焉。”",
                    "zhushu": "隧，濳道也。經脉伏行而不見，故謂之經隧焉。血氣者，人之神，邪侵之則血氣不正，血氣不正，故變化而百病乃生矣。然經脉者，所以決死生，處百病，調虚實，故守經隧焉。新校正：云：按甲乙經經隧作經渠，義各通。"
                },
                {
                    "paragraph": "帝曰：“神有餘不足何如？”歧伯曰：“神有餘則笑不休，神不足則悲。",
                    "zhushu": "心之，藏也鍼經曰：“心藏脉，脉舍神。心氣虚則悲，實則笑不休也。悲一爲憂，誤也。”新校正云：詳王注云：“悲一爲憂，誤也。按甲乙經及太素并全元起注本並作憂。”皇甫士安云：“心虚則悲，悲則憂；心實則笑，笑則喜。夫心之與肺，脾之與心，互相成也。故喜發於心而成於肺，思發於脾而成於心，一過其節，則二藏俱傷。”楊上善云：“脾之憂在心，變動也。肺之憂在肺之志。是則肺主秋，憂爲正也。心主於夏，變而生憂也。”"
                },
                {
                    "paragraph": "血氣未并，五藏安定，邪客於形，洒淅起於毫毛，未入於經絡也，故命曰神之微。”",
                    "zhushu": "并，謂并合也。未與邪合，故曰未并也。洒淅，寒㒵也。始起於毫毛，尚在於小絡，神之微病，故命曰神之微也。新校正云：按甲乙經洒淅作悽厥，太素作洫泝。楊上善云：“洫，毛孔也。水逆流曰泝，謂邪氣入於腠理，如水逆流於洫。”"
                },
                {
                    "paragraph": "帝曰：“補冩柰何？”歧伯曰：“神有餘，則冩其小絡之血，出血勿之深斥，無中其大經，神氣乃平。",
                    "zhushu": "邪入小絡，故可冩其小絡之脉，出其血，勿深推鍼，鍼深則傷　也。以邪居小絡，故不欲令鍼中大經絡。血旣出，神氣自平。斥，推也。小絡，孫絡也。鍼經曰：“經脉爲裹，支而橫者爲絡之，别者爲孫絡。”平謂，平謂也。新校正云：詳此注引鍼經曰，與三部九𠉀論注兩引之，在彼云靈樞，而　此曰鍼經，則王氏之意，指靈樞爲鍼經也。按今素問注中引鍼經者，多靈樞之文，但以靈樞今不全，故未得盡知也。"
                },
                {
                    "paragraph": "神不足者，視其虚絡，按而致之，刺而利之，無出其血，無泄其氣，以通其經，神氣乃平。”",
                    "zhushu": "但通經脉，令其和利，抑按虚絡，令其氣致。以神不足，故不欲出血及泄氣也。　新校正云：按甲乙經，按作切，利作和。"
                },
                {
                    "paragraph": "帝曰：“刺微柰何？”",
                    "zhushu": "覆前初起於毫毛，未入於經絡者。"
                },
                {
                    "paragraph": "歧伯曰：“按摩勿釋，著鍼勿斥，移氣於不足，神氣乃得復。”",
                    "zhushu": "按摩其病處，手不釋散，著鍼於病處，亦不推之，使其人神氣内朝於鍼移，其人神氣，今自充足，則微病自去，神氣乃得復常。新校正云：按甲乙經及太素云：移氣於足，無不字。楊上善云：“按摩使氣至於踵也。”"
                },
                {
                    "paragraph": "帝曰：“善。有餘不足柰何？”歧伯曰：“氣有餘則喘欬上氣，不足則息利少氣。",
                    "zhushu": "肺之藏也。肺藏氣，息不利則喘。鍼經曰：肺氣虚則鼻息利，少氣，實則喘喝。胷慿，仰息也。"
                },
                {
                    "paragraph": "血氣未并，五藏安定，皮膚微病，命曰白氣微泄。”",
                    "zhushu": "肺合脾，其色白，故皮膚微病，命曰白氣微泄。"
                },
                {
                    "paragraph": "帝曰：“𥙷冩柰何？”歧伯曰：“氣有餘則冩其經隧，無傷其經，無出其血，無泄其氣。不足則𥙷其經隧，無出其氣。”",
                    "zhushu": "氣，謂榮氣也。鍼冩若傷其經，則血出而榮氣泄脫，故不欲出血泄氣，但冩其衛氣而已。鍼𥙷則又冝謹閉穴俞，然其衛氣亦不欲泄之。新校正云：按楊上善云：“經隧者，手太隂之别，從手太隂走手陽明，乃是手太隂向手陽明之道，欲道藏府隂陽，故𥙷冩皆從正經别走之絡，冩其隂經别走之路，不得傷其正經也。”"
                },
                {
                    "paragraph": "帝曰：“刺㣲柰何？”",
                    "zhushu": "覆前白氣㣲泄者。"
                },
                {
                    "paragraph": "歧伯曰：“按摩勿釋，出鍼視之曰，我將深之，適人必革，精氣自伏，邪氣㪚亂，無所休息，氣泄腠理，眞氣乃相得。”",
                    "zhushu": "亦謂按摩其病處也。革，皮也。我將深之，適人必革者，謂其深而淺刺之也。如是脇從，則人懷懼色，故精氣濳伏也。以其調適於皮，精氣濳伏，邪無所據，故亂散而無所休息，發泄於腠理也。邪氣旣泄，眞氣乃與皮腠相得矣。新校正云：按揚上善云：“革，改也。夫人聞樂至，則身心忻恱，聞痛及體，情必改異。忻恱則百體俱縱，改革則情志必拒。拒則邪氣消伏。”"
                },
                {
                    "paragraph": "帝曰：“善。血有餘不足柰何？”歧伯曰：“血有餘則怒，不足則恐。",
                    "zhushu": "肝之藏也。鍼經曰：“肝藏血，肝氣虚則恐，實則怒。”新校正云：按全元起本恐作悲。甲乙經及太素並同。"
                },
                {
                    "paragraph": "血氣未并，五藏安定，孫絡水溢，則經有留血。”",
                    "zhushu": "絡有邪盛，則入於經，故云孫絡水溢，則經有㽞血。"
                },
                {
                    "paragraph": "帝曰：“𥙷冩柰何？”歧伯曰：“血有餘則冩其盛經，出其血不足，則視其虚經，内鍼其脉中，乆留而視",
                    "zhushu": "新校正云：按甲乙經云：“乆㽞之血至太素同。”"
                },
                {
                    "paragraph": "脉大，疾出其鍼，無令血泄。",
                    "zhushu": "脉盛滿則血有餘，故出之。經氣虚則血不足，故無令血泄也。乆㽞疾出，是謂𥙷之。鍼解論曰：“徐而疾則實。義與此同。”"
                },
                {
                    "paragraph": "帝曰：“刺留血柰何？”歧伯曰：“視其血絡，刺出其血，無令惡血得入於經，以成其疾。”",
                    "zhushu": "血絡滿者，刺按出之，則惡色之血。不得入於經脉。"
                },
                {
                    "paragraph": "帝曰：“善。形有餘不足柰何？”歧伯曰：“形有餘則腹脹，涇溲不利；不足則四支不用。”",
                    "zhushu": "脾之藏也。鍼經曰：“脾氣虚，則四支不用，五藏不安；實則腹脹，涇溲不利。涇，大便。溲，小便也。”　新校正云：按楊上善云，涇作經，婦人月經也。"
                },
                {
                    "paragraph": "血氣未并，五藏安定，肌肉蠕動，命曰微風。",
                    "zhushu": "邪薄　分，衛氣不通，陽氣内鼔，故　蠕動。　新校正云：按全元起本及甲乙經，蠕作溢，太素作濡。"
                },
                {
                    "paragraph": "帝曰：“𥙷冩柰何？”歧伯曰：“形有餘則冩其陽經，不足則𥙷其陽絡。”",
                    "zhushu": "竝，胃之經絡。"
                },
                {
                    "paragraph": "帝曰：“刺㣲柰何？”歧伯曰：“取分肉間，無中其經，無傷其絡，衛氣得復，邪氣乃索。”",
                    "zhushu": "衛氣者，所以温分而充皮膚，肥腠理而司開闔，故　蠕動。即取分間，但開分以出其邪，故無中其經，無傷其絡，衛氣復舊，而邪氣盡。索，散盡也。"
                },
                {
                    "paragraph": "帝曰：“善。志有餘不足柰何？”歧伯曰：“志有餘則腹脹飱泄，不足則厥。",
                    "zhushu": "腎之藏也。鍼經曰：“腎藏精，精含志。腎氣虚則厥，實則脹。脹謂脹起。厥，謂逆行上衝也。足少隂脉下行，令氣不足，故隨衝脉逆行而上衝也。”"
                },
                {
                    "paragraph": "血氣未并，五藏安定，骨節有動。”",
                    "zhushu": "腎合骨，故骨有邪薄，則骨節叚動，或骨節之中，如有物鼔動之也。"
                },
                {
                    "paragraph": "帝曰：“補冩柰何？”歧伯曰：“志有餘則冩然筋血者，",
                    "zhushu": "新校正云：按甲乙經及太素云：“冩然筋血者，出其血。”楊上善云：“然筋當是然谷下筋再詳，諸處引然谷者，多云然骨之前血者，疑少骨之二字，前字誤作筋字。”"
                },
                {
                    "paragraph": "不足則𥙷其復。",
                    "zhushu": "然，謂然谷，足少隂榮也，在内踝之前，大骨之下陷者中，血絡盛則泄之，其刺可入同身寸之三分，留三呼，若灸者，可灸三壯。復溜，足少隂經也，在内踝上，同身寸之二寸陷者中，刺可入同身寸之三分，留三呼，若灸者，可灸五壯。"
                },
                {
                    "paragraph": "帝曰：“刺未并柰何？”歧伯曰：“即取之，無中其經，邪所乃能立虛。”",
                    "zhushu": "不求穴俞，而直取居邪之處，故云即取之。新校正云：按甲乙經邪所作以去其邪。"
                },
                {
                    "paragraph": "帝曰：“善。余已聞虚實之形，不知其何以生？”歧伯曰：“氣血以并，隂陽相傾，氣亂於衛，血逆於經，血氣離居，一實一虚。",
                    "zhushu": "衛行脉外，故氣亂於衛；血行經内，故血逆於經。血氣不和，故一虚一實。"
                },
                {
                    "paragraph": "血并於隂，氣并於陽，故爲驚狂；",
                    "zhushu": "氣并於陽，則陽氣外盛，故爲驚狂。"
                },
                {
                    "paragraph": "血并於陽，氣并於隂，乃爲炅中；",
                    "zhushu": "氣并於隂，則陽氣内盛，故爲熱中。炅，熱也。"
                },
                {
                    "paragraph": "血并於上，氣并於下，心煩惋善怒；血并於下，氣并於上，亂而喜忘。”",
                    "zhushu": "上謂鬲上，下謂鬲下。"
                },
                {
                    "paragraph": "帝曰：“血并於隂，氣并於陽，如是血氣離居，何者爲實？何者爲虚？”歧伯曰：“血氣者，喜温而惡寒，寒則泣不能流，温則消而去之。",
                    "zhushu": "泣，謂如雪在水中，凝住而不行去也。"
                },
                {
                    "paragraph": "是故氣之所并爲血虚，血之所并爲氣虚。”",
                    "zhushu": "氣并於血則血少，故血虚；血并於氣則氣少，故氣虚。"
                },
                {
                    "paragraph": "帝曰：“人之所有者，血與氣耳。今夫子乃言血并爲虚，氣并爲虚，是無實乎？”歧伯曰：“有者爲實，無者爲虚，",
                    "zhushu": "氣并於血則血无，血并於氣則氣无。"
                },
                {
                    "paragraph": "故氣并則無血，血并則無氣，今血與氣相失，故爲虚焉。",
                    "zhushu": "氣并於血，則血失其氣；血并於氣，則氣失其血，故曰血與氣相失。"
                },
                {
                    "paragraph": "絡之與孫脉，俱輸於經，血與氣并，則爲實焉。血之與氣，并走於上，則爲大厥，厥則暴死。氣復反則生，不反則死。”帝曰：“實者何道從來？虚者何道從去？虚實之要，願聞其故。”歧伯曰：“夫隂與陽，皆有俞㑹，陽注於隂，隂滿之外，隂陽匀平，以充其形，九𠉀若一，命曰平人。",
                    "zhushu": "平人，謂平和之人。"
                },
                {
                    "paragraph": "夫邪之生也，或生於隂，或生於陽。其生於陽者，得之風雨寒暑；其生於隂者，得之飲食居處，隂陽喜怒。”帝曰：“風雨之傷人柰何？”歧伯曰：“風雨之傷人也，先客於皮膚，傳入於孫脉，孫脉滿則傳入於絡脉，絡脉滿則輸於大經脉。血氣與邪并客於分腠之閒，其脉堅大，故曰實。實者外堅充滿，不可按之，按之則痛。”帝曰：“寒濕之傷人柰何？”歧伯曰：“寒濕之中人也，皮膚不收，",
                    "zhushu": "新校正云：按全元起云：“不收，不仁也。”甲乙經及太素云：“皮膚收，無不字。”"
                },
                {
                    "paragraph": "肌肉堅緊，榮血泣，衛氣去，故曰虚。虚者，聶辟氣不足，按之則氣足以温之，故快然而不痛。”",
                    "zhushu": "聶，謂聶皺。辟，謂辟疊也。新校正云：按甲乙經作攝辟，太素作攝辟。"
                },
                {
                    "paragraph": "帝曰：“善。隂之生實柰何？”",
                    "zhushu": "實，謂邪氣盛也。"
                },
                {
                    "paragraph": "歧伯曰：“喜怒不節，則隂氣上逆，上逆則下虚，下虚則陽氣走之，故曰實矣。”",
                    "zhushu": "新校正云：按經云：“喜怒不節，則隂氣上逆。疑剰喜字。”"
                },
                {
                    "paragraph": "帝曰：“隂之生虚柰何？”",
                    "zhushu": "虚，謂精氣奪也。"
                },
                {
                    "paragraph": "歧伯曰：“喜則氣下，悲則氣消，消則脉虚空。因寒飲食，寒氣熏滿，",
                    "zhushu": "新校正云：按甲乙經作動藏。"
                },
                {
                    "paragraph": "則血泣氣去，故曰虚矣。”帝曰：“經言陽虚則外寒，隂虚則内熱，陽盛則外熱，隂盛則内寒，余已聞之矣，不知其所由然也。”",
                    "zhushu": "經言，謂上古經言也。"
                },
                {
                    "paragraph": "歧伯曰：“陽受氣於上焦，以温皮膚分肉之閒，令寒氣在外，則上焦不通，上焦不通，則寒氣獨留於外，故寒慄。”",
                    "zhushu": "慄，謂振慄也。"
                },
                {
                    "paragraph": "帝曰：“隂虚生内熱柰何？”歧伯曰：“有所勞倦，形氣衰少，榖氣不盛，上焦不行，下脘不通，",
                    "zhushu": "新校正云：按甲乙經作下焦不通。"
                },
                {
                    "paragraph": "胃氣熱，熱氣熏胷中，故内熱。”",
                    "zhushu": "甚用其力，致勞倦也。貪役不食，故榖氣不盛也。"
                },
                {
                    "paragraph": "帝曰：“陽盛生外熱柰何？”歧伯曰：“上焦不通利，則皮膚緻宻，腠理閉塞，𤣥府不通，",
                    "zhushu": "新校正云：按甲乙經及太素，无𤣥府二字。"
                },
                {
                    "paragraph": "衛氣不得泄越，故外熱。”",
                    "zhushu": "外傷寒毒，内薄諸陽，寒外盛則皮膚收，皮膚收則腠理宻，故衛氣稸聚，无所流行矣。寒氣外薄，陽氣内爭，積火内燔，故生外熱也。"
                },
                {
                    "paragraph": "帝曰：“隂盛生内寒柰何？”歧伯曰：“厥氣上逆，寒氣積於胷中而不冩，不冩則温氣去，寒獨留，則血凝泣，凝則脉不通，",
                    "zhushu": "新校正云：按甲乙經作腠理不通。"
                },
                {
                    "paragraph": "其脉盛大以濇，故中寒。”",
                    "zhushu": "温氣，謂陽氣也。隂逆内滿，則陽氣去於皮外也。"
                },
                {
                    "paragraph": "帝曰：“隂與陽并，血氣以并，病形以成，刺之柰何？”歧伯曰：“刺此者，取之經隧，取血於營，取氣於衛，用形哉，因四時多少高下。”",
                    "zhushu": "營主血，隂氣也；衛主氣，陽氣也。夫行鍼之道，必先知形之長短，骨之廣狹，循三備法，通計身形，以施分寸，故曰用形也。四時多少高下，具在下篇。"
                },
                {
                    "paragraph": "帝曰：“血氣以并，病形以成，隂陽相傾，𥙷冩柰何？”歧伯曰：“冩實者，氣盛，乃内鍼，鍼與氣俱内，以開其門，如利其户。鍼與氣俱出，精氣不傷，邪氣乃下。外門不閉，以出其疾，摇大其道，如利其路，是謂大冩。必切而出，大氣乃屈。”",
                    "zhushu": "言欲開其穴而泄其氣也。切，謂急也，言急出其鍼也。鍼解論曰：“疾而徐則虚者，疾出鍼而徐按之也。大氣，謂大邪氣也。屈，謂退屈也。”"
                },
                {
                    "paragraph": "帝曰：“𥙷虚柰何？”歧伯曰：“持鍼勿置，以定其意。𠉀呼内鍼，氣出鍼入。鍼空四塞，精無從去。方實而疾出鍼，氣入鍼出，熱不得還。閉塞其門，邪氣布散，精氣乃得存。動氣𠉀時，",
                    "zhushu": "新校正云：按甲乙經作動無後時。"
                },
                {
                    "paragraph": "近氣不失，逺氣乃來，是謂追之。”",
                    "zhushu": "言但宻閉穴俞，勿令其氣散泄也。近氣，謂已至之氣，逺氣，謂未至之氣也。欲動經氣而爲補，補者皆必𠉀水刻氣之所在而刺之，是謂得時而調之。追，言𥙷也。鍼經曰：“追而濟之，安得無實？則此謂也。”"
                },
                {
                    "paragraph": "帝曰：“夫子言虚實者有十，生於五藏，五藏，五脉耳。夫十二經脉，皆生其病，",
                    "zhushu": "新校正云：按甲乙經云：“皆生百病，太素同。”"
                },
                {
                    "paragraph": "今夫子獨言五藏。夫十二經脉者，皆絡三百六十五節，節有病，必被經脉，經脉之病，皆有虚實，何以合之？”歧伯曰：“五藏者，故得六府與爲表裏，經絡支節，各生虚實。其病所居，隨而調之。”",
                    "zhushu": "從其左右經氣支節而調之。"
                },
                {
                    "paragraph": "病在脉，調之血；",
                    "zhushu": "脉者，血之府，脉實血實，脉虛血虚，由此脉病而調之血也。　新校正云：按全元起本及甲乙經云：“病在血，調之脉。”"
                },
                {
                    "paragraph": "病在血，調之絡；",
                    "zhushu": "血病則絡脉易，故調之於絡也。"
                },
                {
                    "paragraph": "病在氣，調之衛；",
                    "zhushu": "衛主氣，故氣病而調之衛也。"
                },
                {
                    "paragraph": "病在肉，調之分肉；",
                    "zhushu": "𠉀寒熱而取之。"
                },
                {
                    "paragraph": "病在筋，調之筋；",
                    "zhushu": "適緩急而刺熨之。"
                },
                {
                    "paragraph": "病在骨，調之骨。",
                    "zhushu": "察輕重而調之。"
                },
                {
                    "paragraph": "燔鍼劫刺其下及與急者。",
                    "zhushu": "調筋法也。筋急則燒鍼而劫刺之。"
                },
                {
                    "paragraph": "病在骨，焠鍼藥熨。",
                    "zhushu": "調骨法也。焠鍼，火鍼也。"
                },
                {
                    "paragraph": "病不知所痛，兩蹻爲上。",
                    "zhushu": "兩蹻，謂隂陽蹻脉。隂蹻之脉，出於照海，陽蹻之脉，出於申脉。申脉在足外踝下陷者中，容爪甲。新校正云：按刺腰痛注云：“在踝下五分刺可入，同身寸之三分，㽞六呼，若灸者，可灸三壯。照海在足内踝下，刺可入同身寸之四分，㽞六呼，若灸者，可灸三壯。”"
                },
                {
                    "paragraph": "身形有痛，九𠉀莫病，則繆刺之。",
                    "zhushu": "莫病，謂無病也。繆刺者，刺絡脉，左痛刺右，右痛刺左。"
                },
                {
                    "paragraph": "痛在於左而右脉病者，巨刺之。",
                    "zhushu": "巨刺者，刺經脉，脉左痛刺右，右痛刺左。"
                },
                {
                    "paragraph": "必謹察其九𠉀，鍼道備矣。",
                    "zhushu": "",
                    "type": 2
                },
                {
                    "paragraph": "調經論：隧。",
                    "zhushu": "音遂。"
                },
                {
                    "paragraph": "飱。",
                    "zhushu": "音孫。"
                },
                {
                    "paragraph": "燔",
                    "zhushu": "。音煩。"
                }
            ]
        },
        {
            "name": "繆刺論篇第六十三",
            "paragraphs": [
                {
                    "paragraph": "繆刺論篇第六十三",
                    "zhushu": "新校正云：按全元起本在第二卷。",
                    "type": 1
                },
                {
                    "paragraph": "黄帝問曰：“余聞繆刺，未得其意，何謂繆刺？”",
                    "zhushu": "繆刺，言所刺之穴應用如紕繆綱紀也。"
                },
                {
                    "paragraph": "歧伯對曰：“夫邪之客於形也，必先舎於皮毛；留而不去，入舎於孫脉；留而不去，入舎於絡脉；留而不去，入舎於經脉，内連五藏，散於腸胃，隂陽俱感，五藏乃傷，此邪之從皮毛而入，極於五藏之次也，如此則治其經焉。”今邪客於皮毛，入舎於孫絡，留而不去，閉塞不通，不得入於經，流溢於大絡，而生竒病也。",
                    "zhushu": "病在血絡，是謂竒邪。新校正云：按全元起云：“大絡，十五絡也。”"
                },
                {
                    "paragraph": "夫邪客大絡者，左注右，右注左，上下左右，與經相干，而布於四末。其氣無常處，不入於經俞，命曰繆刺。",
                    "zhushu": "四末，謂四支也。"
                },
                {
                    "paragraph": "帝曰：“願聞繆刺，以左取右，以右取左，柰何？其與巨刺，何以别之？”歧伯曰：“邪客於經，左盛則右病，右盛則左病，亦有移易者，",
                    "zhushu": "新校正云：按甲乙經作病易且移。"
                },
                {
                    "paragraph": "左痛未已，而右脉先病，如此者，必巨刺之，必中其經，非絡脉也。",
                    "zhushu": "先病者，謂彼痛未止，而此先病以承之。"
                },
                {
                    "paragraph": "故絡病者，其痛與經脉繆處，故命曰繆刺。”",
                    "zhushu": "絡，謂正經之傍支，非正别也。亦兼公孫、飛揚等之别絡也。新校正云：按王氏云：“非正别也。”按本論邪客足太隂絡，令人腰痛，注引縱髀，合陽明，上絡嗌，貫舌中，乃太隂之正也，亦是兼脉之正，安得謂之作正别也？"
                },
                {
                    "paragraph": "帝曰：“願聞繆刺柰何？取之何如？”歧伯曰：“邪客於足少隂之絡，令人卒心痛，暴脹，胷脇支滿，",
                    "zhushu": "以其絡支别者，並正經從腎上貫肝鬲，走於心包，故邪客之，則病如是。"
                },
                {
                    "paragraph": "無積者，刺然骨之前出血，如食頃而已。",
                    "zhushu": "然骨之前，然谷穴也。在足内踝前，起大骨下陷者中，足少隂榮也，刺可入同身寸之三分，留三呼，若灸者，可灸三壯，刺此多見血，令人立飢欲食。"
                },
                {
                    "paragraph": "不已，左取右，右取左。",
                    "zhushu": "言痛在左，取之右；痛在右，取之左，餘如此例。"
                },
                {
                    "paragraph": "病新發者，取五日已。”",
                    "zhushu": "素有此病而新發，先刺之，五日乃盡已。"
                },
                {
                    "paragraph": "邪客於手少陽之絡，令人喉痺舌卷，口乾心煩，臂外廉痛，手不及頭，",
                    "zhushu": "以其脉循手表，出臂外，上肩入缺盆，布膻中，散絡心包；其支者，從膻中上出缺盆，上項，又心主其舌，故病如是。"
                },
                {
                    "paragraph": "刺手中指次指爪甲上，去端如韭葉，各一痏，",
                    "zhushu": "謂關衝穴，少陽之井也，刺可入同身寸之一分，留三呼，若灸者，可灸三壯，左右手皆刺之，故言各一痏。痏，瘡也。　新校正云：按甲乙經，關衝穴出手小指次指之端，今言中指者，誤也。"
                },
                {
                    "paragraph": "壯者立已，老者有頃已。左取右，右取左。此新病數日已。邪客於足厥隂之絡，令人卒疝暴痛，",
                    "zhushu": "以其絡去内踝上同身寸之五寸，别走少陽。其支别者，循脛上睾，結於莖。故今人卒疝暴痛。睾隂丸也。"
                },
                {
                    "paragraph": "刺足大指爪甲上與肉交者，各一痏，",
                    "zhushu": "謂大敦穴，足大指之端，去爪甲角如韭葉，厥隂之井也，刺可入同身寸之三分，留十呼，若灸者，可灸三壯。"
                },
                {
                    "paragraph": "男子立已，女子有頃已。左取右，右取左。邪客於足太陽之絡，令人頭項肩痛，",
                    "zhushu": "以其經之正者，從腦出，别下項。支别者，從髆内左右别下，又其絡自足上行，循背上頭，故項頭肩痛也。新校正云：按甲乙經云：其支者，從巔入絡腦，還出别下項。王氏云：經之正者，正當作攴。"
                },
                {
                    "paragraph": "刺足小指爪甲上與肉交者，各一痏，立已。",
                    "zhushu": "謂至隂穴，太陽之井也，刺可入同身寸之一分，留五呼，若灸者，可灸三壯。　新校正云：按甲乙經云：“在足小指外側，去爪甲角如韭葉。”"
                },
                {
                    "paragraph": "不已，刺外踝下三痏。左取右，右取左，如食頃已。",
                    "zhushu": "謂金門穴，足太陽郄也，在外踝下，刺可入同身寸之三分，若灸者，可灸三壯。"
                },
                {
                    "paragraph": "邪客於手陽明之絡，令人氣滿胷中，喘息而支胠，胷中熱，",
                    "zhushu": "以其經自肩端入缺盆絡脉，其支别者，從缺盆中直而上頸，故病如是。"
                },
                {
                    "paragraph": "刺手大指次指爪甲上，去端如韭葉，各一痏。左取右，右取左，如食頃已。",
                    "zhushu": "謂商陽穴，手陽明之井也，刺可入同身寸之一分，留一呼，若灸者，可灸一壯。　新校正云：按甲乙經云：“商陽在手大指次指内側，去爪甲角如韭葉。”"
                },
                {
                    "paragraph": "邪客於臂掌之閒，不可得屈，刺其踝後。",
                    "zhushu": "新校正云：按全元起云：“是人手之本節踝也。”"
                },
                {
                    "paragraph": "先以指按之，痛乃刺之。以月死生爲數，月生一日一痏，二日二痏，十五日十五痏，十六日十四痏。",
                    "zhushu": "隨日數也。月半已前謂之生，月半以後謂之死，虧滿而異也。"
                },
                {
                    "paragraph": "邪客於足陽蹻之脉，令人目痛，從内眥始，",
                    "zhushu": "以其脉起於足，上行至頭，而屬目内眥，故病令人目痛，從内眥始也。何以明之？八十一難經曰：“陽蹻脉者，起於跟中，循外踝上行入風池。”鍼經曰：“隂蹻脉入屬目内眥，合於太陽陽蹻而上行。尋此則至於目内眥也。”"
                },
                {
                    "paragraph": "刺外踝之下半寸所，各二痏。",
                    "zhushu": "謂申脉穴，陽蹻之所生也，在外踝下陷者，中容爪甲，刺可入同身寸之三分，留六呼，若灸者，可灸三壯。新校正云：詳血脉痛，注云：“外踝下五分。”"
                },
                {
                    "paragraph": "左刺右，右刺左，如行十里頃而已。人有所墮墜，惡血留内，腹中滿脹，不得前後，先飲利藥。此上傷厥隂之脉，下傷少隂之絡。刺足内踝之下，然骨之前血脉出血，",
                    "zhushu": "此少隂之絡也。新校正云：詳血脉出血，脉字疑是絡字。"
                },
                {
                    "paragraph": "刺足跗上動脉。",
                    "zhushu": "謂衝陽穴，胃之原也，刺可入同身寸之三分，留十呼，若灸者，可灸三壯。主腹大不嗜食，以腹脹滿，故爾取之。"
                },
                {
                    "paragraph": "不已，刺三毛上，各一痏，見血立已。左刺右，右刺左。",
                    "zhushu": "謂大敦穴。厥隂之井也。"
                },
                {
                    "paragraph": "善悲驚不樂，刺如右方。",
                    "zhushu": "善悲驚不樂，亦如上法刺之。"
                },
                {
                    "paragraph": "邪客於手陽明之絡，令人耳聾，時不聞音，",
                    "zhushu": "以其經支者，從缺盆上頸貫頰，又其絡支别者入耳，㑹於宗脉，故病令人耳聾，時不聞聲。"
                },
                {
                    "paragraph": "刺手大指次指爪甲上，去端如韭葉，各一痏，立聞。",
                    "zhushu": "亦同前商陽穴。"
                },
                {
                    "paragraph": "不已，刺中指爪甲上與肉交者，立聞。",
                    "zhushu": "謂中衝穴，手心主之井也，在手中指之端，去爪甲如韭葉陷者中，刺可入同身寸之一分，留三呼，若灸者，可灸三壮。古經脫簡，無絡可尋之，恐是刺小指爪甲上與肉交者也。何以言之？下文云，手少隂絡㑹於耳中也。若小指之端，是謂少衝，手少隂之井，刺可入同身寸之一分，留一呼，若灸者，可灸一壯。新校正云：按王氏云：“恐是小指爪甲上少衝穴。”按甲乙經手心主之正，上循喉嚨，出耳後，合少陽完骨之下，如是則安得不刺中衝，而疑爲少衝也。"
                },
                {
                    "paragraph": "其不時聞者，不可刺也。",
                    "zhushu": "不時聞者，絡氣已絶，故不可刺。"
                },
                {
                    "paragraph": "耳中生風者，亦刺之如此數。左刺右，右刺左。凡痺往來，行無常處者，在分肉閒，痛而刺之。以月死生爲數。用針者，隨氣盛衰，以爲痏數，針過其日數，則脫氣。不及日數，則氣不冩。左刺右，右刺左。病已止。不已，復刺之如法。",
                    "zhushu": "言所以約月死生爲數者何？以隨氣之盛衰也。"
                },
                {
                    "paragraph": "月生一日一痏，二日二痏，漸多之；十五日十五痏，十六日十四痏，漸少之。",
                    "zhushu": "如是刺之，則無過數，無不及也。"
                },
                {
                    "paragraph": "邪客於足陽明之經，令人鼽衂、上齒寒，",
                    "zhushu": "以其脉起於鼻，交頞中，下循鼻外，入上齒中，還出俠口環脣，下交承漿，却循頥後下廉，出大迎，循頰車，上耳前，故病令人□衂，上齒寒也。復以其脉左右交於面部，故舉經脉之病，以明繆處之類，故下文云。新校正云：按全元起本與甲乙經陽明之經作陽明之絡。"
                },
                {
                    "paragraph": "刺足中指次指爪甲上與肉交者，各一痏。左刺右，右刺左。",
                    "zhushu": "中當爲大。亦傳冩中大之誤也。據靈樞經、孔穴圖經，中指次指爪甲上無穴。當言刺大指次指爪甲上，乃厲兊穴。陽明之井，不當更有次指二字也。厲兊者，刺可入同身寸之一分，留一呼，若灸者，可灸一壯。新校正云：按甲乙經云：“刺足中指爪甲上。無次指二字。蓋以大指、次指爲中指，義與王注同。”下文云：“足陽明中指爪甲上。亦謂此穴也。厲兊在足大指、次指之端。去爪甲角如韭葉。”"
                },
                {
                    "paragraph": "邪客於足少陽之絡，令人脇痛不得息，欬而汗出，",
                    "zhushu": "以其脉支别者，從目銳眥下大迎，合手少陽於䪼下，加頰車，下頸，合缺盆，以下胷中，貫鬲，絡肝膽，循脇，故令人脇痛，欬而汗出。"
                },
                {
                    "paragraph": "刺足小指次指爪甲上與肉交者，各一痏。",
                    "zhushu": "謂竅隂穴，少陽之井也，刺可入同身寸之一分，留一呼，若灸者，可灸三壯。　新校正云：按甲乙經，竅隂在足小指次指之端，去爪甲角如韭葉。"
                },
                {
                    "paragraph": "不得息立已，汗出立止。欬者，温衣飲食，一日已。左刺右，右刺左，病立已；不已，復刺如法。邪客於足少隂之絡，令人嗌痛，不可内食，無故善怒，氣上走賁上，",
                    "zhushu": "以其經支别者，從肺出絡心，注胷中。又其正經，從腎上貫肝鬲，入肺中，循喉嚨，俠舌本。故病令人嗌乾痛，不可内食，無故善怒，氣上走賁上也。賁，謂氣奔也。新校正云：詳王注以賁上爲氣奔者非。按難經：胃爲賁門，楊𤣥操云：“賁，鬲也。是氣上走鬲上也。”經既云氣上走，安得更以賁爲奔上之解邪？"
                },
                {
                    "paragraph": "刺足下中央之脉，各三痏。凡六刺，立已。左刺右，右刺左。",
                    "zhushu": "謂勇泉穴，少隂之井也，在足心陷者中，屈足踡指宛宛中，刺可入同身寸之三分，留三呼，若灸者，可灸三壯。"
                },
                {
                    "paragraph": "嗌中腫，不能内唾，時不能出唾者，刺然骨之前，出血立已。左刺右，右刺左。",
                    "zhushu": "亦足少隂之絡也，以其絡並大經喉嚨，故爾刺之。此二十九字本錯簡在邪客手足少隂、太隂、足陽明之絡前，今遷於此。新校正云：詳王注，以其絡並大經，循喉嚨差互，按甲乙經足少隂之絡，並經上走心包，少隂之經，循喉嚨，今王氏之注，經與絡交互，當以甲乙經爲正也。"
                },
                {
                    "paragraph": "邪客於足太隂之絡，令人腰痛，引少腹控䏚，不可以仰息，",
                    "zhushu": "足太隂之絡，從髀合陽明，上貫凥骨中，與厥隂、少陽結於下髎，而循凥骨内入腹，上絡嗌，貫舌中，故腰痛則引少腹控於䏚中也。䏚，謂季脇下之空軟處也。受邪氣則絡拘急，故不可以仰伸而喘息也。刺腰痛篇中無息字。新校正云：詳王注云足太隂之絡，按甲乙經乃太隂之正，非絡也。王氏謂之絡者，未詳其旨。"
                },
                {
                    "paragraph": "剌腰凥之解，兩胂之上，是腰俞。以月死生爲痏數，發鍼立已。左刺右，右刺左。",
                    "zhushu": "𦝫凥骨間曰解。當中有腰俞，刺可入同身寸之二寸。新校正云：按氣府論注作二分，刺熱論注，作二分，水穴篇注，作二分，熱穴篇注，作二寸，甲乙經作二寸。　留七呼，主與經同。中誥孔穴經云：“左取右，右取左，穴當中，不應爾也。次腰下俠凥有骨空各四，皆主腰痛。下髎主與經同，是足太隂、厥隂，少陽所結，刺可入同身寸之二寸，留十呼，若灸者，可灸三壯。胂，謂兩髁胂也。腰俞，髁伸，皆當取之也。”新校正云：按此邪客足太隂之絡，并刺法一項，已見刺腰痛篇中，彼注甚詳，此特多是腰俞三字耳。别按全元起本舊無此三字。王氏頗知腰俞無左右取之理而注之，而不知全元起本舊無。"
                },
                {
                    "paragraph": "邪客於足太陽之絡，令人拘攣背急，引脇而痛，",
                    "zhushu": "以其經從踝内左右别下貫胂，合膕中，故病令人拘攣背急，引脇而痛。新校正云：按全元起本及甲乙經引脇而痛下更云：内引心而痛。"
                },
                {
                    "paragraph": "刺之從項始，數脊椎俠脊，疾按之，應手如痛，刺之傍三痏，立已。",
                    "zhushu": "從項始數脊椎者，謂從大椎數之，至第二椎兩傍，各同身寸之一寸五分，内循脊兩傍按之，有痛應手，則邪客之處也。隨痛應手深淺，即而刺之。邪客在脊骨兩傍，故言刺之傍也。"
                },
                {
                    "paragraph": "邪客於足少陽之絡，令人留於樞中痛，髀不可舉，",
                    "zhushu": "以其經出氣街，繞髦際，横入髀厭中，故痛令人留於髀樞後，痛解不可舉也。樞，謂髀樞也。"
                },
                {
                    "paragraph": "刺樞中以毫鍼，寒則乆留鍼。以月死生爲數，立已。",
                    "zhushu": "髀樞之後，則環銚穴也，正在髀樞後，故言刺髀樞後也。環銚者，足少陽脉氣所發，刺可入同身寸之一寸，留二十呼，若灸者，可灸三壯。毫鍼者，第七鍼也。新校正云：按甲乙經，環銚在髀樞中，氣穴論云：“在兩髀厭分中。此經云刺樞中，而王氏以謂髀樞之後者，誤也。”"
                },
                {
                    "paragraph": "治諸經刺之所過者，不病則繆刺之。",
                    "zhushu": "王言也。經不病，則邪在絡，故繆刺之。若經所過有病，是則經病，不當繆刺矣。"
                },
                {
                    "paragraph": "耳聾，刺手陽明。不已，刺其通脉出耳前者。",
                    "zhushu": "手陽明，謂前手大指次指去端如韭葉者也，是謂商陽。據中誥孔穴圖經，手陽明脉中商陽、合谷、陽谿、徧歴四穴，並主耳聾。今經所指，謂前商陽，不謂此合谷等穴也。耳前通脉，手陽明脉，正當聽㑹之分，刺入同身寸之四分，若灸者，可灸三壯。"
                },
                {
                    "paragraph": "齒齲，刺手陽明。不已，刺其脉入齒中，立已。",
                    "zhushu": "據甲乙流注圖經，手陽明脉中商陽、二閒、三閒、合谷、陽谿、徧歴、温留七穴，並主齒痛。手陽明脉貫頰入下齒中，足陽明脉循鼻外入上齒中也。"
                },
                {
                    "paragraph": "邪客於五藏之閒，其病也，脉引而痛，時來時止。視其病，繆刺之於手足爪甲上。",
                    "zhushu": "各刺其井，左取右，右取左。"
                },
                {
                    "paragraph": "視其脉，出其血，閒日一刺。一刺不已，五刺已。",
                    "zhushu": "有血脉者，則刺之如此數。"
                },
                {
                    "paragraph": "繆傳引上齒，齒脣寒痛，視其手背脉血者去之，",
                    "zhushu": "若病繆傳而引上齒，齒脣寒痛者，刺手背陽明絡也。"
                },
                {
                    "paragraph": "足陽明中指爪甲上一痏，手大指次指爪甲上各一痏，立已。左取右，右取左。",
                    "zhushu": "謂第二指厲兊穴也。手大指次指，謂商陽穴，手陽明井也。鍼經曰：齒痛不惡清飲，取足陽明；惡清飲，取手陽明。新校正云：詳前文邪客足陽明，刺中指次指爪甲上，是誤剰次指二字，當如此，只言中指爪甲上乃是也。"
                },
                {
                    "paragraph": "邪客於手足少隂、太隂、足陽明之絡，此五絡皆㑹於耳中，上絡左角，",
                    "zhushu": "手少隂眞心脉，足少隂腎脉，手太隂肺脉，足太隂脾脉，足陽明胃脉，此五絡皆㑹於耳中，而出絡左額角也。"
                },
                {
                    "paragraph": "五絡俱竭，令人身脉皆動，而形無知也，其狀若尸，或曰尸厥。",
                    "zhushu": "言其卒冐悶而如死尸，身脉猶如常人而動也。然隂氣盛於上，則下氣熏上而邪氣逆，邪氣逆則陽氣亂，陽氣亂則五絡閉結而不通，故其狀若尸也。以是從厥而生，故或曰尸厥。"
                },
                {
                    "paragraph": "刺其足大指内側爪甲上，去端如韭葉。",
                    "zhushu": "謂隱白穴，足太隂之井也，刺可入同身寸之一分，留三呼，若灸者，可灸三壯。"
                },
                {
                    "paragraph": "後刺足心，",
                    "zhushu": "謂涌泉穴，足少隂之井也，刺同前取涌泉穴法。"
                },
                {
                    "paragraph": "後刺足中指爪甲上，各一痏。",
                    "zhushu": "謂第二指，足陽明之井也，刺同前取厲兊穴法。"
                },
                {
                    "paragraph": "後刺手大指内側，去端如韭葉。",
                    "zhushu": "謂少商穴，手太隂之井也，刺可入同身寸之一分，留三呼，若灸者，可灸三壯。"
                },
                {
                    "paragraph": "後刺手心主",
                    "zhushu": "謂中衝穴，手心主之井也，刺可入同身寸之一分，留三呼，若灸者，可灸一壯。新校正云：按甲乙經不剌手心主，詳此五絡之數，亦不及手心主，而此刺之，是有六絡，未㑹王冰相隨注之，不爲明辨之㫖也。"
                },
                {
                    "paragraph": "少隂銳骨之端，各一痏，立已。",
                    "zhushu": "謂神門穴，在掌後銳骨之端陷者，中手少隂之俞也，刺可入同身寸之三分，留三呼，若灸者，可灸三壯。"
                },
                {
                    "paragraph": "不已，以竹管吹其兩耳，",
                    "zhushu": "言使氣入耳中，内助五絡，令氣復通也。當内管入耳，以手宻擫之，勿令氣泄，而極吹之，氣蹙然從絡脉通也。新校正云：按陶隱居云：“吹其左耳極三度，復吹其右耳三度也。”"
                },
                {
                    "paragraph": "鬄其左角之髮方一寸，燔治，飲以美酒一杯，不能飲者灌之，立已。",
                    "zhushu": "左角之髮，是五絡血之餘，故鬄之燔治，飲之以美酒也。酒者，所以行藥勢，又炎上而内走於心，心主脉，故以美酒服之。"
                },
                {
                    "paragraph": "凡刺之數，先視其經脉。切而從之，審其虚實而調之。不調者，經刺之，有痛而經不病者，繆刺之，因視其皮部有血絡者，盡取之。此繆刺之數也。",
                    "zhushu": ""
                }
            ]
        },
        {
            "name": "四時刺逆從論篇第六十四",
            "paragraphs": [
                {
                    "paragraph": "四時刺逆從論篇第六十四",
                    "zhushu": "新校正云：按厥隂有餘至筋急目痛，全元起本在第六卷；春氣在經脉至篇末，全元起本在第一卷。",
                    "type": 1
                },
                {
                    "paragraph": "厥隂有餘，病隂痺；",
                    "zhushu": "痺，謂痛也。隂，謂寒也。有餘，謂厥隂氣盛滿，故隂發於外而爲寒痺。　新校正云：詳王氏以痺爲痛，未通。"
                },
                {
                    "paragraph": "不足，病生熱痺；",
                    "zhushu": "隂不足則陽有餘，故爲熱痺。"
                },
                {
                    "paragraph": "滑則病狐疝風，濇則病少腹積氣。",
                    "zhushu": "厥隂脉循股隂，入髦中，環隂器，扺少腹。又其絡支别者，循脛上睪，結於莖，故爲狐疝，少腹積氣也。新校正云：按楊上善云：“狐夜不得尿，日出方得，人之所病與狐同，故曰狐疝。一曰孤疝，謂三焦孤府爲疝，故曰孤疝。”"
                },
                {
                    "paragraph": "少隂有餘，病皮痺隱軫；不足，病肺痺；",
                    "zhushu": "腎水逆連於肺母故也。足少隂脉從腎上貫肝鬲，入肺中，故有餘病皮痺，隱軫不足，病肺痺也。"
                },
                {
                    "paragraph": "滑則病肺風疝，濇則病積溲血。",
                    "zhushu": "以其正經入肺，貫腎絡膀胱，故爲肺疝及積溲血也。"
                },
                {
                    "paragraph": "太隂有餘，病肉痺寒中。不足，病脾痺，",
                    "zhushu": "脾主肉，故如是。"
                },
                {
                    "paragraph": "滑則病脾風疝，濇則病積，心腹時滿。",
                    "zhushu": "太隂之脉，入腹屬脾絡胃，其支别者，復從胃别上鬲，疰心中，故爲脾疝，心腹時滿也。"
                },
                {
                    "paragraph": "陽明有餘，病脉痺，身時熱；不足，病心痺。",
                    "zhushu": "胃有餘則上歸於心，不足則心下痺，故爲是。"
                },
                {
                    "paragraph": "滑則病心風疝，濇則病積，時善驚。",
                    "zhushu": "心主之脉，起於胷中，出屬心包，下鬲，歴絡三焦，故爲心疝，時善驚。"
                },
                {
                    "paragraph": "太陽有餘，病骨痺身重；不足病腎痺；",
                    "zhushu": "太陽與少隂爲表裏，故有餘不足，皆病歸於腎也。"
                },
                {
                    "paragraph": "滑則病腎風疝，濇則病積，善時巔疾。",
                    "zhushu": "太陽之脉交於巔，上入絡腦，下循膂絡腎，故爲腎風及巔病也。"
                },
                {
                    "paragraph": "少陽有餘，病筋痺脇滿；不足，病肝痺。",
                    "zhushu": "少陽與厥隂爲表裏，故病歸於脾。"
                },
                {
                    "paragraph": "滑則病肝風疝，濇則病積，時筋急目痛。",
                    "zhushu": "肝主筋，故時筋急。厥隂之脉，上出額，與督脉㑹於巔，其支别者，從目系下頰裏，故目痛。"
                },
                {
                    "paragraph": "是故春，氣在經脉；夏，氣在孫絡；長夏，氣在肌肉；秋，氣在皮膚；冬，氣在骨髓中。帝曰：“余願聞其故。”歧伯曰：“春者，天氣始開，地氣始泄，凍解冰釋，水行經通，故人氣在脉。夏者，經滿氣溢，入孫絡受血，皮膚充實。長夏者，經絡皆盛，内溢肌中。秋者，天氣始收，腠理閉塞，皮膚引急。",
                    "zhushu": "引，謂牽引以縮急也。"
                },
                {
                    "paragraph": "冬者蓋藏，血氣在中，内著骨髓，通於五藏。是故邪氣者，常隨四時之氣血而入客也，至其變化，不可爲度，然必從其經氣，辟除其邪。除其邪，則亂氣不生。”",
                    "zhushu": "得氣而調，故不亂。"
                },
                {
                    "paragraph": "帝曰：“逆四時而生亂氣，柰何？”歧伯曰：“春刺絡脉，血氣外溢，令人少氣；",
                    "zhushu": "血氣溢於外，則中不足，故少氣。新校正云：按自春刺絡脉至令人目不明，與𧦽要經終論義同文異。彼注甚詳於此。彼分四時，此分五時，然此有長夏刺肌内之分，而逐時各闕刺秋分之事，疑此肌肉之分，即彼秋皮膚之分也。"
                },
                {
                    "paragraph": "春刺肌肉，血氣環逆，令人上氣；",
                    "zhushu": "血逆氣上，故上氣。新校正云：按經闕春刺秋分。"
                },
                {
                    "paragraph": "春刺筋骨，血氣内著，令人腹脹；",
                    "zhushu": "内著不散，故脹。"
                },
                {
                    "paragraph": "夏刺經脉，血氣乃竭，令人解㑊；",
                    "zhushu": "血氣竭少，故解㑊，然不可名之也。解㑊，謂寒不寒，熱不熱，壯不壯，弱不弱，故不可名之也。"
                },
                {
                    "paragraph": "夏刺肌肉，血氣内却，令人善恐；",
                    "zhushu": "却，閉也。血氣内閉，則陽氣不通，故善恐。"
                },
                {
                    "paragraph": "夏刺筋骨，血氣上逆，令人善怒；",
                    "zhushu": "血氣上逆，則怒氣相應，故善怒。新校正云：按經闕，夏刺秋分。"
                },
                {
                    "paragraph": "秋刺經脉，血氣上逆，令人善忘；",
                    "zhushu": "血氣上逆，滿於肺中，故善忘。"
                },
                {
                    "paragraph": "秋刺絡脉，氣不外行，",
                    "zhushu": "新校正云：按别本作血氣不行，全元起本作氣不衛外，太素同。"
                },
                {
                    "paragraph": "令人卧不欲動；",
                    "zhushu": "以虚甚故。新校正云：按經闕，秋刺長夏分。"
                },
                {
                    "paragraph": "秋刺筋骨，血氣内散，令人寒慄；",
                    "zhushu": "血氣内散，則中氣虛，故寒慄。"
                },
                {
                    "paragraph": "冬刺經脉，血氣皆脫，令人目不明；",
                    "zhushu": "以血氣無所營故也。"
                },
                {
                    "paragraph": "冬刺絡脉，内氣外泄，留爲大痺。冬刺肌肉，陽氣竭絶，令人善忘。",
                    "zhushu": "陽氣不壯，至春而竭，故善忘。新校正云：按經闕冬刺秋分。"
                },
                {
                    "paragraph": "凡此四時刺者，大逆之病，",
                    "zhushu": "新校正云：按全元起本作六經之病。"
                },
                {
                    "paragraph": "不可不從也。反之，則生亂氣，相淫病焉。",
                    "zhushu": "淫，不次也。不次而行，如浸淫相染而生病也。"
                },
                {
                    "paragraph": "故刺不知四時之經，病之所生，以從爲逆，正氣内亂，與精相薄。必審九𠉀，正氣不亂，精氣不轉。”",
                    "zhushu": "不轉，謂不逆轉也"
                },
                {
                    "paragraph": "。帝曰：“善。”刺五藏，中心，一日死，其動爲噫；",
                    "zhushu": "診要經終論曰：“中心者環死。”刺禁論曰：“一日死，其動爲噫。”"
                },
                {
                    "paragraph": "中肝，五日死，其動爲語；",
                    "zhushu": "診要經終論。闕而不論。刺禁論曰：“中肝五日死。其動爲語。”新校正云：按甲乙經，語作欠。"
                },
                {
                    "paragraph": "中肺，三日死，其動爲欬；",
                    "zhushu": "診要經終論曰：“中肺五日死。”刺禁論曰：“中肺三日死，其動爲欬。”"
                },
                {
                    "paragraph": "中腎，六日死，",
                    "zhushu": "新校正云：按甲乙經，作三日死。"
                },
                {
                    "paragraph": "其動爲嚏欠；",
                    "zhushu": "診要經終論曰：“中腎七日死。”刺禁論曰：“中腎六日死，其動爲嚏。”新校正云：按甲乙經，無欠字。"
                },
                {
                    "paragraph": "中脾，十日死，",
                    "zhushu": "新校正云：按甲乙經作十五日。"
                },
                {
                    "paragraph": "其動爲吞。",
                    "zhushu": "診要經終論曰：“中脾五日死。”刺禁論曰：“中脾十日死，其動爲吞。然此三論，皆歧伯之言，而死日動變不同，傳之誤也。”"
                },
                {
                    "paragraph": "刺傷人五藏，必死。其動則依其藏之所變，𠉀知其死也。",
                    "zhushu": "變，謂氣動變也。中心下至此，並爲逆從，重文也。"
                }
            ]
        },
        {
            "name": "標本病傳論篇第六十五",
            "paragraphs": [
                {
                    "paragraph": "標本病傳論篇第六十五",
                    "zhushu": "新校正云：按全元起本在第二卷皮部論篇前。",
                    "type": 1
                },
                {
                    "paragraph": "黃帝問曰：“病有標本，刺有逆從，柰何？”歧伯對曰：“凡刺之方，必别隂陽，前後相應，逆從得施，標本相移。”故曰：“有其在標而求之於標，有其在本而求之於本，有其在本而求之於標，有其在標而求之於本。故治有取標而得者，有取本而得者，有逆取而得者，有從取而得者。",
                    "zhushu": "得病之情，知治大體，則逆從皆可，施必中焉。"
                },
                {
                    "paragraph": "故知逆與從，正行無問，知標本者，萬舉萬當。",
                    "zhushu": "道不疑惑，識既深明，則無問於人，正行皆當。"
                },
                {
                    "paragraph": "不知標本，是謂妄行。”",
                    "zhushu": "識猶𥚹淺，道未高深，舉且見違，故行多妄。"
                },
                {
                    "paragraph": "夫隂陽逆從標本之爲道也，小而大，言一而知百病之害；",
                    "zhushu": "著之至也。言别隂陽，知逆順，法明著，見精㣲，觀其所舉則小，尋其所利則大，以斯明著，故言一而知百病之害。"
                },
                {
                    "paragraph": "少而多，淺而博，可以言一而知百也。",
                    "zhushu": "言少可以貫多，舉淺可以料大者，何法之明？故非聖人之道，孰能至於是耶？故學之者，猶可以言一而知百病也。博，大也。"
                },
                {
                    "paragraph": "以淺而知深，察近而知逺，言標與本，易而勿及。",
                    "zhushu": "雖事極深𤣥，人非咫尺，略以淺近而悉貫之。然標本之道，雖易可爲言，而世人識見無能及者。"
                },
                {
                    "paragraph": "治反爲逆，治得爲從。先病而後逆者治其本，先逆而後病者治其本，先寒而後生病者治其本，先病而後生寒者治其本，先熱而後生病者治其本，先熱而後生中滿者治其標，先病而後泄者治其本，先泄而後生他病者治其本。必且調之，乃治其他病。先病而後先中滿者治其標，先中滿而後煩心者治其本。人有客氣，有同氣。",
                    "zhushu": "新校正云：按全元起本同作固。"
                },
                {
                    "paragraph": "小大不利治其標，小大利治其本。",
                    "zhushu": "本先病，標後病，必謹察之。"
                },
                {
                    "paragraph": "病發而有餘，本而標之，先治其本，後治其標；病發而不足，標而本之，先治其標，後治其本。",
                    "zhushu": "本而標之，謂有先病復有後病也。以其有餘，故先治其本，後治其標也。標而本之，謂先發輕微緩者，後發重大急者，以其不足，故先治其標，後治其本也。"
                },
                {
                    "paragraph": "謹察間甚，以意調之，",
                    "zhushu": "閒，謂多也。甚，謂少也。多謂多形證而輕易，少，謂少形證而重難也。以意調之，謂審量標本不足有餘，非謂捨法而以意妄爲也。"
                },
                {
                    "paragraph": "閒者并行，甚者獨行。先小大不利而後生病者，治其本。",
                    "zhushu": "并，謂他脉共受邪氣而合病也。獨爲一經受病，而无異氣相參也。并甚則相傳，傳急則亦死。"
                },
                {
                    "paragraph": "夫病傳者，心病，先心痛，",
                    "zhushu": "藏真通於心，故心先痛。"
                },
                {
                    "paragraph": "一日而欬，",
                    "zhushu": "心火勝金，傳於肺也。肺在變動爲欬故爾。"
                },
                {
                    "paragraph": "三日脇支痛，",
                    "zhushu": "肺金勝木，傳於肝也。以其脉循脇肋故。如是。"
                },
                {
                    "paragraph": "五日閉塞不通，身痛體重，",
                    "zhushu": "肝木勝土，傳於脾也。脾性安鎮，木氣乗之，故閉塞不通，身痛體重。"
                },
                {
                    "paragraph": "三日不已，死。",
                    "zhushu": "以勝相伐，唯弱是從，五藏四傷，豈其能久？故爲即死。"
                },
                {
                    "paragraph": "冬夜半，夏日中。",
                    "zhushu": "謂正子午之時也。或言冬夏有異，非也。晝夜之半，事甚昭然。新校正云：按靈樞經：“夫氣入藏，病先發於心，一日而之肺，三日而之肝，五日而之脾，三日不已，死，冬夜半，夏日中。”甲乙經曰：“病先發於心，心痛，一日之肺而欬；五日之肝，肋支痛；五日之脾，閉塞不通，身病躰重，三日不已死，冬夜半，夏日中。詳素問言其病，靈樞言其藏。甲乙經及并素問、靈樞二經之文。而病與藏兼舉之。”"
                },
                {
                    "paragraph": "肺病喘欬，",
                    "zhushu": "藏眞髙於肺而主息，故喘欬也。"
                },
                {
                    "paragraph": "三日而脇支滿痛。",
                    "zhushu": "肺傳於肝。"
                },
                {
                    "paragraph": "一日身重體痛，",
                    "zhushu": "肝傳於脾。"
                },
                {
                    "paragraph": "五日而脹，",
                    "zhushu": "自傳於府。"
                },
                {
                    "paragraph": "十日不已，死。冬日入，夏日出。",
                    "zhushu": "孟冬之中，日入於申之八刻三分；仲冬之中，日入於申之七刻三分；季冬之中，日入於申，與孟月等；孟夏之中，日出於寅之八刻一分；仲夏之中，日出於寅十刻三分；季夏之中，日出於寅，與孟月等也。"
                },
                {
                    "paragraph": "肝病，頭目眩，脇支滿，",
                    "zhushu": "藏眞散於肝脉，内連目脇，故如是。"
                },
                {
                    "paragraph": "三日體重身痛，",
                    "zhushu": "肝傳於肺。"
                },
                {
                    "paragraph": "五日而脹，",
                    "zhushu": "自傳於府。"
                },
                {
                    "paragraph": "三日腰脊少腹痛，脛痠，",
                    "zhushu": "謂胃傳於腎，以其脉起於足，循腨内，出腘内廉，上股内後廉，貫脊屬腎絡膀胱，故如是也。腰爲腎之府，故腰痛。"
                },
                {
                    "paragraph": "三日不已，死。冬日入，",
                    "zhushu": "新校正云：按甲乙經作日中。"
                },
                {
                    "paragraph": "夏早食。",
                    "zhushu": "日入早晏，如冬法也。早食，謂早於食時，則卯正之時也。"
                },
                {
                    "paragraph": "脾病，身痛體重。",
                    "zhushu": "藏眞濡於脾，而主肌肉，故爾。"
                },
                {
                    "paragraph": "一日而脹，",
                    "zhushu": "自傳於府。"
                },
                {
                    "paragraph": "二日少腹腰脊痛，脛痠。",
                    "zhushu": "胃傳於腎。"
                },
                {
                    "paragraph": "三日背𦛗筋痛，小便閉，",
                    "zhushu": "自傳於府及之𦛗也。"
                },
                {
                    "paragraph": "十日不已，死。冬人定，夏晏食。",
                    "zhushu": "人定，謂申後二十五刻。晏食，謂寅後二十五刻。"
                },
                {
                    "paragraph": "腎病，少腹腰脊痛，䯒痠。",
                    "zhushu": "藏眞下於腎故如是。"
                },
                {
                    "paragraph": "三日𦙼𦛗筋痛，小便閉。",
                    "zhushu": "自傳於府。　新校正云：按靈樞經云：“之𦛗，膀胱。是自傳於府及之𦛗也。”"
                },
                {
                    "paragraph": "三日腹脹，",
                    "zhushu": "膀胱傳於小腸。新校正云：按甲乙經云：“三日上之心，心脹。”"
                },
                {
                    "paragraph": "三日兩脇支痛，",
                    "zhushu": "府傳於藏。新校正云：按靈樞經云：“三日之小腸。三日上之心。今云兩脇支痛。是小腸府傳心藏而發痛也。”"
                },
                {
                    "paragraph": "三日不已，死，冬大晨，夏晏晡。",
                    "zhushu": "大晨，謂寅後九刻，大明之時也。晏晡，謂申後九刻，向昏之時也。"
                },
                {
                    "paragraph": "胃病，脹滿，",
                    "zhushu": "以其脉循腹故，如是。"
                },
                {
                    "paragraph": "五日少腹腰脊痛，䯒痠，",
                    "zhushu": "胃傳於腎。"
                },
                {
                    "paragraph": "三日背𦛗筋痛，小便閉，",
                    "zhushu": "自傳於府及之𦛗也。"
                },
                {
                    "paragraph": "五日身體重，",
                    "zhushu": "膀胱水府傳於胛也。　新校正云：按靈樞經及甲乙經各云五日上之心，是膀胱傳心，爲相勝而身體重。今王氏言傳脾者，誤也。"
                },
                {
                    "paragraph": "六日不已，死，冬夜半後，夏日昳。",
                    "zhushu": "夜半後，謂子後八刻，丑正時也。日昳，謂午後八刻，未正時也。"
                },
                {
                    "paragraph": "膀胱病，小便閉，",
                    "zhushu": "以其爲津液之府故爾。"
                },
                {
                    "paragraph": "五日少腹脹，腰脊痛，䯒痠。",
                    "zhushu": "自歸於藏。"
                },
                {
                    "paragraph": "一日腹脹，",
                    "zhushu": "腎復傳於小腸。"
                },
                {
                    "paragraph": "一日身體痛，",
                    "zhushu": "小腸傳於脾。新校正云：按靈樞經云：“一日上之心。是府傳於藏也。”甲乙經作之脾，與王注同。"
                },
                {
                    "paragraph": "二日不已，死，冬雞鳴，夏下晡。",
                    "zhushu": "雞鳴謂早雞鳴，丑正之分也。下晡，謂日下於晡時，申之後五刻也。"
                },
                {
                    "paragraph": "諸病以次是相傳，如是者皆有死期，不可刺。",
                    "zhushu": "五藏相移皆如此。有緩傳者，有急傳者。緩者或一嵗、二嵗、三嵗而死，其次或三月若六月而死；急者一日、二日、三日、四日或五六日而死，則此類也。尋此病傳之法，皆五行之氣，考其日數，理不相應。夫以五行爲紀，以不勝之數傳於所勝者，謂火傳於金，當云一日；金傳於木，當云二日；木傳於土，當云四日；土傳於水，當云三日；水傳於火，當云五日也。若以巳勝之數傳於不勝者，則木三日傳於土，土五日傳於水，水一日傳於火，火二日傳於金，金四日傳於水。經之傳日，似法三隂三陽之氣。玉機眞藏論曰：五藏相通，移皆有次，不治。三月，若六月，若三日，若六日，傳而當死，此與同也。雖爾，猶當臨病詳視日數，方悉是非爾。"
                },
                {
                    "paragraph": "閒一藏止，",
                    "zhushu": "新校正云：按甲乙經无止字。"
                },
                {
                    "paragraph": "及至三四藏者，乃可刺也。",
                    "zhushu": "閒一藏止者，謂隔過前一藏而不更傳也。則謂木傳土，土傳水，水傳火，火傳金，金傳木而止，皆閒隔一藏也。及至三四藏者，皆謂至前第三、第四藏也。諸至三藏者，皆是其已不勝之氣也。至四藏者，皆至己所生之父母也。不勝則不能爲害於彼所生，則父子無剋伐之期，氣順以行，故刺之可矣。"
                }
            ]
        },
        {
            "name": "天元紀大論篇第六十六",
            "paragraphs": [
                {
                    "paragraph": "天元紀大論篇第六十六",
                    "zhushu": "",
                    "type": 1
                },
                {
                    "paragraph": "黄帝問曰：“天有五行，御五位，以生寒暑燥濕風；人有五藏，化五氣，以生喜怒思憂恐。",
                    "zhushu": "御，謂臨御。化，謂生化也。天眞之氣，無所不周，器象雖殊，參應一也。　新校正云：按隂陽應象大論云：“喜怒悲憂恐，二論不同者，思者脾也，四藏皆受成焉；悲者勝怒也，二論所以互相成也。”"
                },
                {
                    "paragraph": "論言五運相襲，而皆治之，終朞之日，周而復始，余已知之矣。願聞其與三隂三陽之候，柰何合之？”",
                    "zhushu": "論，謂六節藏象論也。運，謂五行應天之五運，各周三百六十五日而爲紀者也，故曰終朞之日，周而復始也。以六合五，數未參同，故問之也。"
                },
                {
                    "paragraph": "鬼臾區稽首再拜，對曰：“昭乎哉問也。夫五運隂陽者，天地之道也，萬物之綱紀，變化之父母，生殺之本始，神明之府也，可不通乎？",
                    "zhushu": "道，謂化生之道。綱紀，謂生長、化成收藏之綱紀也。父母，謂萬物形之先也。本始，謂生殺皆因而有之也。夫有形稟氣，而不爲五運隂陽之所攝者，未之有也。所以造化不極，能爲萬物生化之元始者，何哉？以其是神明之府故也。然合散不測，生化無窮，非神明運爲，無能爾也。新校正云：詳隂陽者至神明之府也，與隂陽應象大論同，而兩論之注頗異。"
                },
                {
                    "paragraph": "故物生謂之化，物極謂之變，隂陽不測謂之神，神用無方謂之聖。",
                    "zhushu": "所謂化變，聖神之道也。化，施化也；變，散易也；神，無期也；聖，無思也。氣之施化故曰生，氣之散易故曰極。無期禀𠉀故曰神，無思測量故曰聖。由化與變，故萬物無能逃五運隂陽；由聖與神，故衆妙無能出幽𤣥之理，深乎妙用，不可得而稱之。新校正云：按六微㫖大論云：“物之生，從於化，物之極，由乎變。變化之相薄，成敗之所由也。”又五常政大論云：“氣始而生化，氣散而有形，氣布而蕃育，氣終而象變，其致一也。”"
                },
                {
                    "paragraph": "夫變化之爲用也，",
                    "zhushu": "應萬化之用也。"
                },
                {
                    "paragraph": "在天爲𤣥，",
                    "zhushu": "𤣥，逺也。天道𤣥逺，變化無窮。傳曰：天道逺，人道邇。"
                },
                {
                    "paragraph": "在人爲道，",
                    "zhushu": "道，謂妙用之道也。經術政化，非道不成。"
                },
                {
                    "paragraph": "在地爲化。",
                    "zhushu": "化，謂生化也。生萬物者，地非土氣孕育，則形質不成。"
                },
                {
                    "paragraph": "化生五味，",
                    "zhushu": "金石草木，根、葉、華實，酸、苦、甘、淡、辛、鹹，皆化氣所生，随時而有。"
                },
                {
                    "paragraph": "道生智，",
                    "zhushu": "智通妙用，唯道所生。"
                },
                {
                    "paragraph": "𤣥生神。",
                    "zhushu": "𤣥逺幽深，故生神也。神之爲用，觸遇𤣥通，契物化成，無不應也。"
                },
                {
                    "paragraph": "神在天爲風，",
                    "zhushu": "風者，教之始，天之使也，天之號令也。"
                },
                {
                    "paragraph": "在地爲木；",
                    "zhushu": "東方之化。"
                },
                {
                    "paragraph": "在天爲熱，",
                    "zhushu": "應火爲用。"
                },
                {
                    "paragraph": "在地爲火；",
                    "zhushu": "南方之化。"
                },
                {
                    "paragraph": "在天爲濕，",
                    "zhushu": "應土爲用。"
                },
                {
                    "paragraph": "在地爲土；",
                    "zhushu": "中央之化。"
                },
                {
                    "paragraph": "在天爲燥，",
                    "zhushu": "應金爲用。"
                },
                {
                    "paragraph": "在地爲金；",
                    "zhushu": "西方之化。"
                },
                {
                    "paragraph": "在天爲寒，",
                    "zhushu": "應水爲用。"
                },
                {
                    "paragraph": "在地爲水。",
                    "zhushu": "北方之化，神之爲用，如上五化，木爲風所生，火爲熱所熾，金爲燥所發，水爲寒所資，土爲濕所全，蓋初因而成立也。雖初因之以化成，卒因之以敗散爾，豈五行之獨有是哉？凡因所因而成立者，悉因所因而散落爾。新校正云：詳在天爲𤣥至此，則與隂陽應象大論及五運行大論文重，注頗異。"
                },
                {
                    "paragraph": "故在天爲氣，在地成形。",
                    "zhushu": "氣謂風、熱、濕、燥、寒，形謂木、火、土、金、水。"
                },
                {
                    "paragraph": "形氣相感，而化生萬物矣。",
                    "zhushu": "此造化生成之大紀。"
                },
                {
                    "paragraph": "然天地者，萬物之上下也；",
                    "zhushu": "天覆地載，上下相臨，萬物化生，無遺略也。由是故萬物自生、自長，自化、自成，自盈、自虚，自復、自變也。夫變者何？謂生之氣，極本而更始化也。孔子曰：“曲成萬物而不遺。”"
                },
                {
                    "paragraph": "左右者，隂陽之道路也；",
                    "zhushu": "天有六氣御下，地有五行奉上。當嵗者爲上，主司天；承嵗者爲下，主司地。不當嵗者，二氣居右，北行轉之；二氣居左，南行轉之。金木水火運，北面正之，常左爲右，右爲左，則左者南行，右者北行而反也。新校正云：詳上下左右之説，義具五運行大論中。"
                },
                {
                    "paragraph": "水火者，隂陽之徵兆也；",
                    "zhushu": "徴，信也，驗也。兆，先也。以水火之寒熱，彰信隂陽之先兆也。"
                },
                {
                    "paragraph": "金木者，生成之終始也。",
                    "zhushu": "木主發生，應春，春爲生化之始。金主収斂，應秋，秋爲成實之終。終始不息，其化常行，故萬物生長化成，收藏自久。新校正云：按隂陽應象大論曰：“天地者，萬物之上下也。隂陽者，血氣之男女。左右者，隂陽之道路。水火者，隂陽之徴兆。隂陽者，萬物之能始也。與此論相出入也。”"
                },
                {
                    "paragraph": "氣有多少，形有盛衰。上下相召，而損益彰矣。”",
                    "zhushu": "氣有多少，謂天之隂陽三等，多少不同秩也。形有盛衰，謂五運之氣有太過不及也。由是少多衰盛，天地相召，而隂陽損益，昭然彰著可見也。新校正云：詳隂陽三等之義，具下文注中。"
                },
                {
                    "paragraph": "帝曰：“願聞五運之主時也，何如？”",
                    "zhushu": "時，四時也。"
                },
                {
                    "paragraph": "鬼臾區曰：“五氣運行，各終朞日，非獨主時也。”",
                    "zhushu": "一運之日，終三百六十五日四分度之一，乃易之，非主一時，當其王相囚死而爲絶法也。氣交之内，迢然而别有之也。"
                },
                {
                    "paragraph": "帝曰：“請聞其所謂也。”鬼臾區曰：“臣積考太始天元册文曰：",
                    "zhushu": "天元册，所以記天真元氣運行之紀也。自神農之世，鬼臾區十世祖始誦而行之，此太古占𠉀靈文。洎乎伏羲之時，已鐫諸王版，命曰册文。太古靈文，故命曰太始天元册也。新校正云：詳今世有天元玉册，或者以謂即此大始天元冊文，非是。"
                },
                {
                    "paragraph": "“太虚廖廓，肇基化元。",
                    "zhushu": "太虚，謂空𤣥之境，真氣之所充，神明之宫府也。真氣精㣲，無逺不至，故能爲生化之本始，運氣之真元矣。肇，始也。基，本也。"
                },
                {
                    "paragraph": "萬物資始，五運終天。",
                    "zhushu": "五運，謂木、火、土、金、水運也。終天，謂一嵗三百六十五日四分度之一也。終始更代，周而復始也。言五運更統於太虚，四時隨部而遷復，六氣分居而異主，萬物因之以化生，非曰自然，其誰能始？故曰萬物資始。易曰：“大哉乾元，萬物資始，乃統天，雲行雨施，品物流形。”孔子曰：“天何言哉？四時行焉，百物生焉。此其義也。”"
                },
                {
                    "paragraph": "布氣真靈，揔統坤元。",
                    "zhushu": "太虚真氣，無所不至也。氣齊生有，故禀氣含靈者，抱真氣以生焉。揔統坤元，言天元氣常司地氣，化生之道也。易曰：“至哉坤元，萬物資生，乃順承天也。”"
                },
                {
                    "paragraph": "九星懸朗，七曜周旋。",
                    "zhushu": "九星，上古之時也。上古世質人淳，歸真反朴，九星懸朗，五運齊宣。中古道徳稍衰，標星藏曜，故計星之見者七焉。九星、謂天蓬、天内、天衝、天輔、天禽、天心、天任、天柱、天英，此盖從標而爲始，遁甲式法，今猶用焉。七曜謂日月五星，今外蕃具以此曆爲舉動吉凶之信也。周謂周天之度。旋謂左循天度而行。五星之行，猶各有進退、高下、小大矣。"
                },
                {
                    "paragraph": "曰隂曰陽，曰柔曰剛。",
                    "zhushu": "隂陽，天道也；柔剛，地道也。天以陽生隂長，地以柔化剛成也。易曰：“立天之道，曰隂與陽。立地之道，曰柔與剛。此之謂也。”"
                },
                {
                    "paragraph": "幽顯既位，寒暑弛張。",
                    "zhushu": "幽顯既位，言人神各得其序；寒暑弛張，言隂陽不失其宜也。人神各守所居，無相干犯，隂陽不失其序，物得其宜，天地之道且然，人神之理亦猶也。新校正云：按至真要大論云：“幽明如何？”歧伯曰：“兩隂交盡，故曰幽；兩陽合明，故曰明。幽明之配，寒暑之異也。”"
                },
                {
                    "paragraph": "生生化化，品物咸章。”",
                    "zhushu": "上生，謂生之有情有識之類也；下生，謂生之無情無識之類也。上化，謂形容彰顯者也；下化，謂蔽匿形容者也。有情有識，彰顯形容，天氣主之；無情無識，蔽匿形質，地氣主之，禀元靈氣之所化育爾。易曰：“天地絪緼，萬物化醇，斯之謂歟。”"
                },
                {
                    "paragraph": "臣斯十世，此之謂也。”",
                    "zhushu": "傳習斯文，至鬼臾區。十世于兹，不敢失墜。"
                },
                {
                    "paragraph": "帝曰：“善。何謂氣有多少，形有盛衰？”鬼臾區曰：“隂陽之氣，各有多少，故曰三隂，三陽也。”",
                    "zhushu": "由氣有多少，故隨其升降，分爲三别也。新校正云：按至真要大論云：“隂，陽之三也，何謂？”歧伯曰：“氣有多少異用。”王氷云：“太隂爲正隂，太陽爲正陽，次少者爲少隂，次少者爲少陽，又次爲陽明，又次爲厥隂。”"
                },
                {
                    "paragraph": "形有盛衰，謂五行之治，各有太過不及也。",
                    "zhushu": "太過，有餘也；不及，不足也。氣至不足，太過迎之；氣至太過，不足隨之。天地之氣，虧盈如此，故云形有盛衰也。"
                },
                {
                    "paragraph": "故其始也，有餘而往，不足隨之；不足而往，有餘從之。知迎知隨，氣可與期。",
                    "zhushu": "言虧盈無常，互有勝負爾。始，謂甲子嵗也。六㣲旨大論曰：“天氣始於甲，地氣始於子，子甲相合，命曰嵗立。此之謂也。則始甲子之嵗，三百六十五日，所稟之氣當不足也。次而推之，終六甲也。故有餘已則不足，不足己則有餘，亦有嵗運非有餘非不足者，蓋以同天地之化也。若餘已復餘，少已復少，則天地之道變常，而災害作，苛疾生矣。”新校正云：按六㣲㫖大論云：“木運臨夘，火運臨午，土運臨四季，金運臨酉，水運臨子，所謂嵗會，氣之平也。”又按五常政大論云：“委和之紀，上角與正角同；上商與正商同，上宫與正宫同；伏明之紀，上商與正商同；卑監之紀，上宫與正宫同，上角與正角同；從革之紀。上商與正商同，上角與正角同；涸流之紀，上宫與正宫同；赫曦之紀，上羽與正徴同；堅成之紀，上徴與正商同。”又六元正紀大論云：“不及而加同嵗㑹。己前諸嵗。並爲正嵗。氣之平也。今王注以同天之化，爲非有餘不足者，非也。”"
                },
                {
                    "paragraph": "應天爲天符，承嵗爲嵗直，三合爲治。",
                    "zhushu": "應天，謂木運之嵗，上見厥隂；火運之嵗，上見少陽；少隂，土運之嵗，上見太隂；金運之嵗，上見陽明；水運之嵗，上見太陽。此五者，天氣下降，如合符運，故曰應天爲天符也。承嵗，謂木運之嵗，嵗當于夘；火運之嵗，嵗當于午；土運之嵗，嵗當辰、戌、丑未；金運之嵗，嵗當于酉；水運之嵗，嵗當于子。此五者，嵗之所直，故曰承嵗爲嵗直也。三合，謂火運之嵗，上見少隂，年辰臨午；土運之嵗，上見太隂，年辰臨丑未；金運之嵗，上見陽明，年辰臨酉。此三者，天氣、運氣與年辰俱㑹，故云三合爲治也。嵗直亦曰嵗位，三合亦爲天符。六微㫖大論曰：“天符嵗會曰太一天符，謂天運與歳俱會也。”　新校正云：按天符，嵗㑹之詳，具六微旨大論中。又詳火運上少隂，年辰臨午，即戊午歳也；土運上太隂，年辰臨丑未，即己丑、己未嵗也；金運上陽明，年辰臨酉，即乙酉嵗也。"
                },
                {
                    "paragraph": "帝曰：“上下相召，柰何？”鬼臾區曰：“寒、暑、燥、濕、風、火，天之隂陽也，三隂三陽，上奉之。",
                    "zhushu": "太陽爲寒，少陽爲暑，陽明爲燥，太隂爲濕，厥隂爲風，少隂爲火，皆其元在天，故曰天之隂陽也。"
                },
                {
                    "paragraph": "木、火、土金、水火，地之隂陽也，生、長化收、藏，下應之。”",
                    "zhushu": "木，初氣也；火，二氣也；相火，三氣也；土，四氣也；金，五氣也；水，終氣也。以其在地應天，故云下應也；氣在地，故曰地之隂陽也。新校正云：按六㣲㫖大論曰：“地理之應六節氣位何如？”歧伯曰：“顯明之右，君火之位。退行一歩，相火治之；復行一歩，土氣治之；復行一歩，金氣治之；復行一歩，水氣治之；復行一歩，木氣治之。此即木火土金水火，地之隂陽之義也。”"
                },
                {
                    "paragraph": "天以陽生隂長，地以陽殺隂藏。",
                    "zhushu": "生長者，天之道；藏殺者，地之道。天陽主生，故以陽生隂長；地隂主殺，故以陽殺隂藏。天地雖髙下不同，而各有隂陽之運用也。新校正云：詳此經，與隂陽應象大論文重，注頗異。"
                },
                {
                    "paragraph": "天有隂陽，地亦有隂陽。",
                    "zhushu": "天有隂，故能下降。地有陽，故能上騰，是以各有隂陽也。隂陽交泰，故化變由之成也。"
                },
                {
                    "paragraph": "木火土金水火，地之隂陽也，生長化收藏。故陽中有隂，隂中有陽。",
                    "zhushu": "隂陽之氣，極則過亢，故各兼之。隂陽應象大論曰：寒極生熱，熱極生寒。又曰：“重隂必陽，重陽必隂。言氣極則變也。故陽中兼隂，隂中兼陽。易之卦，离中虛，坎中實，此其義象也。”"
                },
                {
                    "paragraph": "所以欲知天地之隂陽者，應天之氣，動而不息，故五嵗而右遷；應地之氣，靜而守位，故六朞而環㑹。",
                    "zhushu": "天有六氣，地有五位。天以六氣臨地，地以五位承天，蓋以天氣不加君火故也。以六加五，則五嵗而　餘一氣，故遷一位。若以五承六，則常六嵗，乃備盡天元之氣，故六年而環㑹，所謂周而復始也。地氣左行，往而不返，天氣東轉，常自火運，數五嵗已。其次氣正當君火氣之上，法不加臨，則右遷。君火氣上，以臨相火之上，故曰五嵗而右遷也。由斯動靜上下相臨，而天地萬物之情，變化之機可見矣。"
                },
                {
                    "paragraph": "動靜相召，上下相臨，隂陽相錯，而變由生也。",
                    "zhushu": "天地之道，變化之微，其由是矣。孔子曰：“天地設位，而易行乎其中。此之謂也。”新校正云：按五運行大論云：“上下相遘，寒暑相臨，氣相得則和，不相得則病。”又云：“上者右行，下者左行，左右周天，餘而復㑹。”"
                },
                {
                    "paragraph": "帝曰：“上下周紀，其有數乎？”鬼臾區曰：“天以六爲節，地以五爲制。周天氣者，六朞爲一備；終地紀者，五嵗爲一周。",
                    "zhushu": "六節，謂六氣之分。五制，謂五位之分。位應一歳，氣統一年，故五歳爲一周，六年爲一備。備，謂備歷天氣。周，謂周行地位。所以地位六而言五者，天氣不臨君火故也。"
                },
                {
                    "paragraph": "君火以明，相火以位。",
                    "zhushu": "君火在相火之右，但立名於君位，不立嵗氣，故天之六氣不偶，其氣以行君火之政，守位而奉天之命，以宣行火令爾。以名奉天，故曰君火以名。守位稟命，故云相火以位。"
                },
                {
                    "paragraph": "五六相合，而七百二十氣爲一紀，凡三十嵗，千四百四十氣，凡六十嵗，而爲一周，不及太過，斯皆見矣。”",
                    "zhushu": "歴法，一氣十五日，因而乗之，積七百二十氣，即三十年，積千四百四十氣，即六十年也。經云：“有餘而往，不足隨之；不足而往，有餘從之。故六十年中，不及、太過，斯皆見矣。”　新校正云：按六節藏象論云：“五日謂之𠉀，三𠉀謂之氣，六氣謂之時，四時謂之嵗，而各從其主治焉。”五運相襲，而皆治之，終朞之日，周而復始，時立氣布，如環無端，候亦同法。故曰：“不知年之所加，氣之盛衰，虛實之所起，不可爲立矣。”"
                },
                {
                    "paragraph": "帝曰：“夫子之言，上終天氣，下畢地紀，可謂悉矣。余願聞而藏之，上以治民，下以治身，使百姓昭著，上下和親，德澤下流，子孫無憂，傳之後世，無有終時，可得聞乎？”",
                    "zhushu": "安不忘危，存不忘亡，大聖之至敎也；求民之瘼，恤民之𨼆，大聖之深仁也。"
                },
                {
                    "paragraph": "鬼臾區曰：“至數之機，迫迮以微，其來可見，其往可追。敬之者昌，慢之者亡。無道行私，必得天殃。",
                    "zhushu": "謂傳非其人，授於情狎，及寄求名利者也。"
                },
                {
                    "paragraph": "謹奉天道，請言眞要。”",
                    "zhushu": "申誓戒於君王，乃明言天道至眞之要旨也。"
                },
                {
                    "paragraph": "帝曰：“善言始者，必㑹於終；善言近者，必知其逺。",
                    "zhushu": "數術明著，應用不差故，故逺近於言，始終無謬。"
                },
                {
                    "paragraph": "是則至數極而道不惑，所謂明矣。願夫子推而次之，令有條理，簡而不匱，乆而不絶，易用難忘，爲之綱紀。至數之要，願盡聞之。”",
                    "zhushu": "簡，省要也。匱，乏也。久，逺也。要，樞紐也。"
                },
                {
                    "paragraph": "鬼臾區曰：“昭乎哉問。明乎哉道，如鼓之應桴，響之應聲也。",
                    "zhushu": "桴，鼓椎也。響，應聲也。"
                },
                {
                    "paragraph": "臣聞之，甲己之嵗，土運統之；乙庚之嵗，金運統之；丙辛之嵗，水運統之；丁壬之嵗，木運統之；戊癸之嵗，火運統之。”",
                    "zhushu": "太始，天地初分之時，隂陽析位之際，天分五氣，地列五行。五行定位，布政於四方，五氣分流，散支於十干。當是黄氣横於甲己，白氣横於乙庚，黒氣横於丙辛，青氣横於丁壬，赤氣横於戊癸。故甲己應土運，乙庚應金運，丙辛應水運，丁壬應木運，戊癸應火運。大古聖人，望氣以書天冊，賢者謹奉以紀天元，下論文義備矣。新校正云：詳運有太過不及，平氣，甲庚丙壬戊主太過，乙辛丁癸巳主不及，大法如此，取平氣之法，其說不一，具如諸篇。"
                },
                {
                    "paragraph": "帝曰：“其於三隂三陽，合之柰何？”鬼臾區曰：“子午之嵗，上見少隂。丑未之嵗，上見太隂。寅申之嵗，上見少陽。卯酉之嵗，上見陽明。辰戌之嵗，上見太陽。巳亥之岁，上见厥阴。少隂所謂標也，厥隂所謂終也。",
                    "zhushu": "標，謂上首也。終，謂當三甲六甲之終。新校正云：詳午未寅酉、戌亥之嵗爲正化，正司化令之實；子丑、申夘、辰巳之嵗爲對化，對司化令之虛。此其大法也。"
                },
                {
                    "paragraph": "厥隂之上，風氣主之；少隂之上，熱氣主之；太隂之上，濕氣主之；少陽之上，相火主之；陽明之上，燥氣主之；太陽之上，寒氣主之；所謂本也，是謂六元。”",
                    "zhushu": "三隂三陽爲標，寒暑燥濕風火爲本，故云所謂本也。天眞元氣分爲六化，以統坤元生成之用，徴其應用，則六化不同，本其所生，則正是眞元之一氣，故曰六元也。新校正云：按别本六元作天元也。"
                },
                {
                    "paragraph": "帝曰：“光乎哉道，明乎哉論。請著之玉版，藏之金匱，署曰天元紀。”",
                    "zhushu": "",
                    "type": 2
                },
                {
                    "paragraph": "天元紀大論：鐫",
                    "zhushu": "。子泉切。"
                }
            ]
        },
        {
            "name": "五運行大論篇第六十七",
            "paragraphs": [
                {
                    "paragraph": "五運行大論篇第六十七",
                    "zhushu": "",
                    "type": 1
                },
                {
                    "paragraph": "黄帝坐明堂，始正天綱，臨觀八極，考建五常，",
                    "zhushu": "明堂，布政宫也。八極，八方目極之所也。考，謂考校。建，謂建立也。五常，謂五氣，行天地之中者也。端居正氣，以𠉀天和。"
                },
                {
                    "paragraph": "請天師而問之曰：“論言天地之動靜，神明爲之紀；隂陽之升降，寒暑彰其兆。",
                    "zhushu": "新校正云：詳論謂隂陽應象大論及氣交變大論文。彼云：“隂陽之往復，寒暑彰其兆。”"
                },
                {
                    "paragraph": "余聞五運之數於夫子，夫子之所言，正五氣之各主嵗爾，首甲定運，余因論之。”鬼臾區曰：“土主甲己，金主乙庚，水主丙辛，木主丁壬，火主戊癸。子午之上，少隂主之；丑未之上，太隂主之；寅申之上，少陽主之；卯酉之上，陽明主之；辰戌之上，太陽主之；己亥之上，厥隂主之。不合隂陽，其故何也？”",
                    "zhushu": "首甲謂六甲之初，則甲子年也。"
                },
                {
                    "paragraph": "歧伯曰：“是明道也，此天地之隂陽也，",
                    "zhushu": "上古聖人，仰觀天象，以正隂陽。夫隂陽之道，非不昭然，而人昧宗源，述其本始，則百端疑議，從是而生。黄帝恐至理眞宗，便因誣廢，愍念黎庶，故啓問曰：天師知道出從眞，必非謬述，故對上曰：是明道也，此天地之隂陽也。隂陽法曰：甲己合，乙庚合，丙辛合，丁壬合，戊癸合。蓋取聖人仰觀天象之義。不然，則十干之位，各在一方，徴其離合，事亦寥闊。嗚呼逺哉！百姓日用而不知爾。故太上立言曰：吾言甚易知，甚易行。天下莫能知，莫能行。此其類也。　新校正云：詳金主乙庚者，乙者庚之柔，庚者乙之剛。大而言之，隂與陽，小而言之，夫與婦，是剛柔之事也。餘並如此。"
                },
                {
                    "paragraph": "夫數之可數者，人中之隂陽也。然所合數之可得者也。夫隂陽者，數之可十，推之可百；數之可千，推之可萬。天地隂陽者，不以數推，以象之謂也。”",
                    "zhushu": "言智識偏淺，不見原由，雖所指彌逺，其知彌近，得其元始，桴鼓非遥。"
                },
                {
                    "paragraph": "帝曰：“願聞其所始也。”歧伯曰：“昭乎哉問也。臣覽太始天元冊文，丹天之氣，經于牛女戊分。黅天之氣，經于心尾巳分。蒼天之氣，經于危室柳鬼。素天之氣，經于亢氐昴畢。𤣥天之氣，經于張翼婁胃。所謂戊己分者，奎壁角軫，則天地之門户也。",
                    "zhushu": "戊土屬乾，己土屬巽。遁甲經曰：六戊爲天門，六己爲地户。晨暮占雨，以西北東南，義取此。雨爲土用，濕氣生之，故此占焉。"
                },
                {
                    "paragraph": "夫𠉀之所始，道之所生，不可不通也。”帝曰：“善。論言天地者，萬物之上下；左右者，隂陽之道路，未知其所謂也。”",
                    "zhushu": "論，謂天元紀及隂陽應象論也。"
                },
                {
                    "paragraph": "歧伯曰：“所謂上下者，嵗上下，見隂陽之所在也。左右者，諸上，見厥隂，左少隂，右太陽；見少隂，左太隂，右厥隂；見太隂，左少陽，右少隂；見少陽，左陽明，右大隂；見陽明，左太陽，右少陽；見太陽，左厥隂，右陽；明。所謂靣北而命其位，言其見也。”",
                    "zhushu": "靣，向北而言之也。上，南也；下，北也；左，西也；右，東也。"
                },
                {
                    "paragraph": "帝曰：“何謂下？”歧伯曰：“厥隂在上，則少陽在下，左陽明，右太隂；少隂在上，則陽明在下，左太陽，右少陽；太隂在上，則太陽在下，左厥隂，右陽明；少陽在上，則厥隂在下，左少隂，右太陽；陽明在上，則少隂在下，左太隂，右厥隂；太陽在上，則太隂在下，左少陽，右少隂。所謂靣南而命其位，言其見也。",
                    "zhushu": "主嵗者，位在南，故靣北而言其左右；在下者，位在北，故靣南而言其左右也。上，天位也；下，地位也。靣南，左，東也；右，西也。上下異而左右殊也。"
                },
                {
                    "paragraph": "上下相遘，寒暑相臨，氣相得則和，不相得則病。”",
                    "zhushu": "木火相臨，金水相臨，水木相臨，火土相臨，土金相臨，爲相得也。土木相臨，土水相臨，水火相臨，火金相臨，金木相臨，爲不相得也。上臨下，爲順，下臨上爲逆，逆亦鬱抑而病生。土臨相火，君火之類者也。"
                },
                {
                    "paragraph": "帝曰：“氣相得而病者，何也？”歧伯曰：“以下臨上，不當位也。”",
                    "zhushu": "六位相臨，假令土臨火，火臨木，木臨水，水臨金，金臨土，皆爲以下臨上，不當位也。父子之義，子爲下，父爲上，以子臨父，不亦逆乎？"
                },
                {
                    "paragraph": "帝曰：“動靜何如？”",
                    "zhushu": "言天地之行左右也。"
                },
                {
                    "paragraph": "歧伯曰：“上者右行，下者左行，左右周天，餘而復㑹也。”",
                    "zhushu": "上，天也。下，地也。周天，謂天周地五行之位也。天垂六氣，地布五行，天順地而左廻，地承天而東轉。木運之後，天氣常餘，餘氣不加於君火，却退一歩，加臨相火之上，是以每五嵗已退一位而右遷，故曰左右周天，餘而復會。㑹，遇也，合也。言天地之道，常五，嵗畢，則以餘氣遷加，復與五行座位再相㑹合，而爲嵗法也。周天，謂天周地位，非周天之六氣也。"
                },
                {
                    "paragraph": "帝曰：“余聞鬼臾區曰：“應地者靜，今夫子乃言下者左行，不知其所謂也。”願聞何以生之乎？”",
                    "zhushu": "詰，異也。新校正云：按鬼臾區言應地者靜，見天元紀大論中。"
                },
                {
                    "paragraph": "歧伯曰：“天地動靜，五行遷復，雖鬼臾區其上𠉀而已，猶不能徧明。",
                    "zhushu": "不能徧明，無求備也。"
                },
                {
                    "paragraph": "夫變化之用，天垂象，地成形，七曜緯虚，五行麗地。地者，所以載生成之形類也；虚者，所以列應天之精氣也。形精之動，猶根本之與枝葉也。仰觀其象，雖逺可知也。”",
                    "zhushu": "觀五星之東轉，則地體左行之理，昭然可知也。麗，著也。有形之物，未有不依據物而得全者也。"
                },
                {
                    "paragraph": "帝曰：“地之爲下否乎？”",
                    "zhushu": "言轉不居，爲下乎？爲否乎？"
                },
                {
                    "paragraph": "歧伯曰：“地爲人之下，太虚之中者也。”",
                    "zhushu": "言人之所居，可謂下矣。徴其至理，則是太虛之中一物爾。易曰：“坤厚載物，徳合無疆。此之謂也。”"
                },
                {
                    "paragraph": "帝曰：“馮乎？”",
                    "zhushu": "言太虚無礙，地體何馮而止住？"
                },
                {
                    "paragraph": "歧伯曰：“大氣舉之也。",
                    "zhushu": "大氣，謂造化之氣，任持太虚者也。所以大虚不屈，地乆天長者，蓋由造化之氣任持之也。氣化而變，不任持之，則太虚之器亦敗瓌矣。夫落葉飛空，不疾而下，爲其乗氣，故勢不得速焉。凡之有形，處地之上者，皆有生化之氣任持之也。然器有大小不同，瓌有遲速之異，及至氣不任持，則大小之瓌一也。"
                },
                {
                    "paragraph": "燥以乾之，暑以蒸之，風以動之，濕以潤之，寒以堅之，火以温之。故風寒在下，燥熱在上，濕氣在中，火遊行其閒，寒暑六入，故令虚而生化也。",
                    "zhushu": "地體之中，凢有六入：一曰燥，二曰暑，三曰風，四曰濕，五曰寒，六曰火。受燥，故乾性生焉；受暑，故蒸性生焉；受風，故動性生焉；受濕，故潤性生焉；受寒，故堅性生焉；受火，故温性生焉。此謂天之六氣也。"
                },
                {
                    "paragraph": "故燥勝則地亁，暑勝則地熱，風勝則地動，濕勝則地泥，寒勝則地裂，火勝則地固矣。”",
                    "zhushu": "六氣之用。"
                },
                {
                    "paragraph": "帝曰：“天地之氣，何以𠉀之？”歧伯曰：“天地之氣，勝復之作，不形於診也。”",
                    "zhushu": "言平氣及勝復，皆以形證觀察，不以診知也。"
                },
                {
                    "paragraph": "脉法曰：“天地之變，無以脉診。此之謂也。”",
                    "zhushu": "天地以氣不以位，故不當以脉知之。"
                },
                {
                    "paragraph": "帝曰：“閒氣何如？”歧伯曰：“隨氣所在，期於左右。”",
                    "zhushu": "於左右尺寸四部，分位承之，以知應與不應，過與不過。"
                },
                {
                    "paragraph": "帝曰：“期之柰何？”歧伯曰：“從其氣則和，違其氣則病。",
                    "zhushu": "謂當沈不沈，當浮不浮，當濇不濇，當鈎不鈎，當弦不弦，當大不大之類也。新校正云：按至真要大論云：“厥隂之至其脉弦，少隂之至其脉鈎，太隂之至其脉沈，少陽之至大而浮，陽明之至短而濇，太陽之至太而長。至而和則平，至而甚則病，至而反則病，至而不至者病，未至而至者病，隂陽易者危。”"
                },
                {
                    "paragraph": "不當其位者病，",
                    "zhushu": "見於他位也。"
                },
                {
                    "paragraph": "迭移其位者病，",
                    "zhushu": "謂左見右脉，右見左脉，氣差錯故爾。"
                },
                {
                    "paragraph": "失守其位者危，",
                    "zhushu": "已見於他鄉，本宫見賊殺之氣，故病危。"
                },
                {
                    "paragraph": "尺寸反者死，",
                    "zhushu": "子午夘酉，四嵗有之。反，謂嵗當隂在寸脉而反見於尺，嵗當陽在尺，而脉反見於寸，尺寸俱乃謂反也。若尺獨然，或寸獨然，是不應氣，非反也。"
                },
                {
                    "paragraph": "隂陽交者死。",
                    "zhushu": "寅申、己亥、丑未、辰戌八年有之。交謂嵗當隂在右，脉反見左；嵗當陽，在左，脉反見右。左右交見，是謂交。若左獨然，或右獨然，是不應氣，非交也。"
                },
                {
                    "paragraph": "先立其年，以知其氣。左右應見，然後乃可以言死生之逆順。”",
                    "zhushu": "經言嵗氣備矣。新校正云：詳此，備六元正紀大論中。"
                },
                {
                    "paragraph": "帝曰：“寒暑燥濕風火，在人合之柰何？其於萬物，何以生化？”",
                    "zhushu": "合謂中外相應。生謂承化而生，化謂成立衆象也。"
                },
                {
                    "paragraph": "歧伯曰：“東方生風，",
                    "zhushu": "東者，日之初，風者，教之始，天之使也。所以發號施令，故生自東方也。景霽山昬，蒼埃際合，崖谷若一，巖岫之風也；黄白昬埃，晚空如堵，獨見天垂，川澤之風也；加以黄黒白埃承下，山澤之猛風也。"
                },
                {
                    "paragraph": "風生木，",
                    "zhushu": "陽升風鼔，草木敷榮，故曰風生木也。此和氣之生化也。若風氣施化，則飄揚敷折，其爲變極，則木拔草除也。運乗丁卯、丁丑、丁亥、丁酉、丁未、丁巳之歳，則風化不足；若乗壬申、壬午、壬辰、壬寅、壬子、壬戌之嵗，則風化有餘於萬物也。　新校正云：詳王注，以丁壬分運之有餘、不足，或者以丁卯、丁亥、丁巳、壬申、壬寅五歳爲天符，同天符正嵗㑹，非有餘不足，爲平木運，以王注爲非，是不知大統也。必欲細分，雖除此五嵗，亦未爲盡。下文火、土、金、水運等並同此。"
                },
                {
                    "paragraph": "木生酸，",
                    "zhushu": "萬物味酸者，皆始自木氣之生化也。"
                },
                {
                    "paragraph": "酸生肝，",
                    "zhushu": "酸味入胃，生養於肝藏。"
                },
                {
                    "paragraph": "肝生筋，",
                    "zhushu": "酸味入肝，自肝藏布化，生成於筋膜也。"
                },
                {
                    "paragraph": "筋生心。",
                    "zhushu": "酸氣榮養筋膜畢己，自筋流化，入乃於心。"
                },
                {
                    "paragraph": "其在天爲𤣥，",
                    "zhushu": "𤣥，謂𤣥𡨋也。丑之終，東方白，寅之初，天色反黒，太虛皆闇，在天爲𤣥象可見。新校正云：詳在天爲𤣥至化生氣七句，通言六氣五行生化之大法，非東方獨有之也。而王注𤣥謂丑之終，寅之初，天色黒，則專言在東方，不兼諸方，此注未通。"
                },
                {
                    "paragraph": "在人爲道，",
                    "zhushu": "正理之道，生養之政化也。"
                },
                {
                    "paragraph": "在地爲化，",
                    "zhushu": "化，生化也。有生化而後有萬物，萬物無非化氣以生成者也。"
                },
                {
                    "paragraph": "化生五味，",
                    "zhushu": "金玉、土石，草木菜果，根莖枝葉，花殻實核，無識之類，皆地化生也。"
                },
                {
                    "paragraph": "道生智，",
                    "zhushu": "智，正知也。慮，逺也。知正則不疑於事，慮逺則不渉於危。以道處之，理符於智。靈樞經曰：“因慮而處物謂之智。"
                },
                {
                    "paragraph": "𤣥生神，",
                    "zhushu": "神用無方，深微莫測，迹見形隠，物鮮能期。由是則𤣥𡨋之中，神明捿據，隠而不見，𤣥生神明也。”"
                },
                {
                    "paragraph": "化生氣。",
                    "zhushu": "飛、走、蚑、行，鱗、介、毛、倮、羽，五類變化，内屬神機，雖爲五味所該，然其生稟則異，故又曰：“化，生氣也。此上七句，通言六氣五行生化之大法，非東方獨有之也。”新校正云：按隂陽應象大論及天元紀大論無化生氣一句。"
                },
                {
                    "paragraph": "神在天爲風，",
                    "zhushu": "鳴紊啓坼，風之化也；振拉摧抜，風之用也。嵗屬，厥隂在上，則風化於天；厥隂在下，則風行於地。"
                },
                {
                    "paragraph": "在地爲木，",
                    "zhushu": "長短曲直，木之體也；幹舉機發，木之用也。"
                },
                {
                    "paragraph": "在體爲筋，",
                    "zhushu": "維結束絡，筋之體也；繻縱卷舒，筋之用也。"
                },
                {
                    "paragraph": "在氣爲柔，",
                    "zhushu": "木化宣發，風化所行，則物體柔䎡。"
                },
                {
                    "paragraph": "在藏爲肝，",
                    "zhushu": "肝有二布葉，一小葉，如木甲拆之象也。各有支給，脉遊中，以宣發陽和之氣，魂之宫也，爲將軍之官，謀慮出焉。乗丁嵗，則肝藏及經絡先受邪而爲病也。膽府同。"
                },
                {
                    "paragraph": "其性爲暄，",
                    "zhushu": "暄，温也。肝，木之性也。"
                },
                {
                    "paragraph": "其徳爲和，",
                    "zhushu": "敷布和氣於萬物，木之徳也。新校正云：按氣交變大論云：“其徳敷和。”"
                },
                {
                    "paragraph": "其用爲動，",
                    "zhushu": "風摇而動，無風則萬類皆靜。新校正云：按木之用爲動，火太過之政亦爲動。蓋火木之主暴速，故俱爲動。"
                },
                {
                    "paragraph": "其色爲蒼，",
                    "zhushu": "有形之類，乗木之化，則外色皆見薄青之色。今東方之地，草木之上色皆蒼，遇丁嵗，則蒼物兼白及黄，色不純也。"
                },
                {
                    "paragraph": "其化爲榮，",
                    "zhushu": "榮，美色也。四時之中，物見華榮，顔色鮮麗者，皆木化之所生也。新校正云：按氣交變大論云：其化生榮。"
                },
                {
                    "paragraph": "其蟲毛，",
                    "zhushu": "萬物發生，如毛在皮。"
                },
                {
                    "paragraph": "其政爲散，",
                    "zhushu": "發散生氣於萬物。新校正云：按氣交變大論云：“其政舒啓。”詳木之政散，平木之政發散，木太過之政散，土不及之氣散，金之用散落，木之災散落。所以爲散之異有六，而散之義惟二：一謂發散之散，是木之氣也；二謂散落之散，是金之氣所爲也。"
                },
                {
                    "paragraph": "其令宣發，",
                    "zhushu": "陽和之氣，舒而散也。"
                },
                {
                    "paragraph": "其變摧拉，",
                    "zhushu": "摧拔成者也。新校正云：按氣交變大論云：“其變振發。”"
                },
                {
                    "paragraph": "其眚爲隕，",
                    "zhushu": "隕，墜也。大風暴起，草泯木墜。　新校正云：按氣交變大論云：“其災散落。”"
                },
                {
                    "paragraph": "其味爲酸，",
                    "zhushu": "夫物之化之變，而有酸味者，皆木氣之所成敗也。今東方之野，生味多酸。"
                },
                {
                    "paragraph": "其志爲怒，",
                    "zhushu": "怒，直聲也。怒所以威物。"
                },
                {
                    "paragraph": "怒傷肝，",
                    "zhushu": "凡物之用極，皆自傷也。怒發於肝，而反傷肝藏。"
                },
                {
                    "paragraph": "悲勝怒，",
                    "zhushu": "悲發而怒止，勝之信也。新校正云：詳五志，悲當爲憂，蓋憂傷意，悲傷魂，故云悲勝怒也。"
                },
                {
                    "paragraph": "風傷肝，",
                    "zhushu": "亦猶風之折木也。風生於木，而反折之，用極而舒。新校正云：按隂陽應象大論云：“風傷筋。”"
                },
                {
                    "paragraph": "燥勝風，",
                    "zhushu": "風自木生，燥爲金化，風餘則制之以燥，肝盛則治之以涼。涼清所行，金之氣也。"
                },
                {
                    "paragraph": "酸傷筋，",
                    "zhushu": "酸冩，肝氣，冩甚則傷其氣。靈樞經曰：酸走筋，筋病無多食酸，以此爾。走筋，謂宣行其氣速疾也，氣血骨同。　新校正云：詳注云：“靈樞經云，乃是素問宣明五氣篇文。按甲乙經　以此爲素問，王云靈樞經者，誤也。”"
                },
                {
                    "paragraph": "辛勝酸。",
                    "zhushu": "辛，金味，故勝木之酸，酸餘則勝之以辛也。"
                },
                {
                    "paragraph": "南方生熱，",
                    "zhushu": "陽盛所生，相火君火之政也。太虛昬翳，其若輕塵，山川悉然，熱之氣也。大明不彰，其色如丹，鬱熱之氣也。若行雲暴升，嵸然葉積，乍盈乍縮，崖谷之熱也。"
                },
                {
                    "paragraph": "熱生火，",
                    "zhushu": "熱甚之氣，火運盛明，故曰熱生火。火者，盛陽之生化也。熱氣施化，則炎暑鬱燠，其爲變極，則燔灼銷融。運乗癸酉、癸未、癸巳、癸卯、癸丑、癸亥嵗，則熱化不足。若乗戊辰、戊寅、戊子、戊戌、戊申、戊午嵗，則熱化有餘。火有君火、相火，故曰熱生火。又云：“火也。”"
                },
                {
                    "paragraph": "火生苦，",
                    "zhushu": "物之味苦者，皆始自火之生化也。甘物遇火，體焦則苦，苦從火化，其可徴也。"
                },
                {
                    "paragraph": "苦生心，",
                    "zhushu": "苦物入胃，化入於心，故諸癸嵗則苦化少，諸戊嵗則苦化多。"
                },
                {
                    "paragraph": "心生血，",
                    "zhushu": "苦味自心化己，則布化生血脉。"
                },
                {
                    "paragraph": "血生脾。",
                    "zhushu": "苦味營血，已自血流化，生養脾也。"
                },
                {
                    "paragraph": "其在天爲熱，",
                    "zhushu": "亦神化氣也。暄暑鬱蒸，熱之化也；炎赫沸騰。熱之用也。嵗屬少隂，少陽在上，則熱化於天；在下，則熱行於地。"
                },
                {
                    "paragraph": "在地爲火，",
                    "zhushu": "光顯炳明，火之體也；燔燎焦然，火之用也。"
                },
                {
                    "paragraph": "在體爲脉，",
                    "zhushu": "流行血氣，脉之體也；壅泄虛實，脉之用也。絡脉同。"
                },
                {
                    "paragraph": "在氣爲息，",
                    "zhushu": "息，長也。"
                },
                {
                    "paragraph": "在藏爲心，",
                    "zhushu": "心形如未敷蓮花，中有九空，以導引天眞之氣，神之宇也，爲君主之官，神明出焉。乗癸嵗，則心與經絡受邪而爲病，小腸府亦然。"
                },
                {
                    "paragraph": "其性爲暑，",
                    "zhushu": "暑，熱也。心之氣，性也。"
                },
                {
                    "paragraph": "其徳爲顯，",
                    "zhushu": "明顯見象，定而可取，火之徳也。新校正云：按氣交變大論云：“其徳彰顯。”"
                },
                {
                    "paragraph": "其用爲躁，",
                    "zhushu": "火性躁動，不專定也。"
                },
                {
                    "paragraph": "其色爲赤，",
                    "zhushu": "生化之物，乗火化者，悉表備赭丹之色。今南方之地，草木之上，皆兼赤色。乗癸嵗，則赤色之物，兼黒及白也。"
                },
                {
                    "paragraph": "其化爲茂，",
                    "zhushu": "茂，蕃盛也。新校正云：按氣交變大論云：“其化蕃茂。”"
                },
                {
                    "paragraph": "其蟲羽，",
                    "zhushu": "參差長短，象火之形。"
                },
                {
                    "paragraph": "其政爲明，",
                    "zhushu": "明曜彰見，無所蔽匿，火之政也。新校正云：按氣交變大論云：“其政明曜。又按火之政明，水之氣明。水火異而明同者，火之明明于外，水之明明于内，明雖同而實異也。”"
                },
                {
                    "paragraph": "其令鬱蒸，",
                    "zhushu": "鬱，盛也。蒸，熱也。言盛熱氣如蒸也。新校正云：詳注謂鬱爲盛，其義未安。按王冰注五常政大論云：“鬱，謂鬱燠，不舒暢也。當如此解。”"
                },
                {
                    "paragraph": "其變炎爍，",
                    "zhushu": "熱甚炎赫，爍石流金，火之極變也。新校正云：按氣交變大論云：“其變銷爍。”"
                },
                {
                    "paragraph": "其眚燔焫，",
                    "zhushu": "燔焫山川，旋及屋宇，火之災也。新校正云：按氣交變大論云：“其災燔焫。”"
                },
                {
                    "paragraph": "其味爲苦，",
                    "zhushu": "物之化之變而有苦味者，皆火氣之所合散也。今南方之野，生物多苦。"
                },
                {
                    "paragraph": "其志爲喜。",
                    "zhushu": "喜恱，樂也。恱以和志。"
                },
                {
                    "paragraph": "喜傷心，",
                    "zhushu": "言其過也。喜發於心而反傷心，亦由風之折木也。過則氣竭，故見傷也。"
                },
                {
                    "paragraph": "恐勝喜，",
                    "zhushu": "恐至則喜樂皆泯，勝喜之理，目擊道存。恐則水之氣也。"
                },
                {
                    "paragraph": "熱傷氣，",
                    "zhushu": "天熱則氣伏不見，人熱則氣促喘急。熱之傷氣，理亦可徴。此皆謂大熱也。小熱之氣，猶生諸氣也。隂陽應象大論曰：“壯火散氣，少火生氣。此其義也。”"
                },
                {
                    "paragraph": "寒勝熱，",
                    "zhushu": "寒勝則熱退，隂盛則陽衰，制熱以寒，是求勝也。"
                },
                {
                    "paragraph": "苦傷氣，",
                    "zhushu": "大凢如此尔。苦之傷氣，以其燥也。苦加以熱，則傷尤甚也。何以明之？飲酒氣促，多則喘急，此其信也。苦寒之物，偏服嵗乆，益火滋甚，亦傷氣也。暫以方治，乃同少火，反生氣也。新校正云：詳此論，所傷之㫖有三：東方曰風傷肝，酸傷筋；中央曰濕傷肉，甘傷脾；西方曰辛傷皮毛，是自傷者也；南方曰熱傷氣，苦傷氣；北方曰寒傷血，鹹傷血，是傷己所勝也；西方曰熱傷皮毛，是被勝傷己也。凡此五方，所傷之例有三。若太素則俱云自傷焉。"
                },
                {
                    "paragraph": "鹹勝苦。",
                    "zhushu": "酒得鹹而解，物理昭然。火苦之勝，制以水鹹。"
                },
                {
                    "paragraph": "中央生濕，",
                    "zhushu": "中央，土也。髙山土濕，泉出地中，水源山隈，雲生巖谷，則其象也。夫性内藴，動而爲用，則雨降雲騰，中央生濕，不逺信矣。故歷𠉀記土潤溽暑於六月，謂是也。"
                },
                {
                    "paragraph": "濕生土，",
                    "zhushu": "濕氣内藴，土體乃全，濕則土生，乾則土死，死則庶類凋喪，生則萬物滋榮，此濕氣之化爾。濕氣施化，則土宅而雲騰雨降，其爲變極，則驟注土崩也。運乗己巳、己卯、己丑、己亥、己酉、己未之嵗，則濕化不足；乘甲子、甲戌、甲申、甲午、甲辰、甲寅之嵗，則濕化有餘也。"
                },
                {
                    "paragraph": "土生甘，",
                    "zhushu": "物之味甘者，皆始自土之生化也。"
                },
                {
                    "paragraph": "甘生脾，",
                    "zhushu": "甘物入胃，先入於脾，故諸巳嵗則甘少化，諸甲嵗甘多化。"
                },
                {
                    "paragraph": "脾生肉，",
                    "zhushu": "甘味入脾，自脾藏布化，長生脂肉。"
                },
                {
                    "paragraph": "肉生肺。",
                    "zhushu": "甘氣營肉，已自肉流化，乃生養肺藏也。"
                },
                {
                    "paragraph": "其在天爲濕，",
                    "zhushu": "言神化也。柔潤重澤，濕之化也；埃鬱雲雨，濕之用也。嵗屬太隂在上，則濕化於天；太隂在下，則濕化於地。"
                },
                {
                    "paragraph": "在地爲土，",
                    "zhushu": "敦靜安鎭，聚散復形，群品以生，土之體也；含垢匿穢，靜而下民，爲變化母，土之徳也。新校正云：詳注云靜而下民，爲土之徳。下民之義，恐字誤也。"
                },
                {
                    "paragraph": "在體爲肉，",
                    "zhushu": "覆裏筋骨，氣發其間，肉之用也。踈宻不時，中外否閉，肉之動也。"
                },
                {
                    "paragraph": "在氣爲充，",
                    "zhushu": "土氣施化，則萬象盈。"
                },
                {
                    "paragraph": "在藏爲脾。",
                    "zhushu": "形象馬蹄，内包胃脘，象土形也。經絡之氣，交歸於中，以營運眞靈之氣，意之舎也，爲倉廩之官，化物出焉。乗巳嵗，則脾及經絡受邪而爲病。新校正云：詳肝心肺腎四藏注，各言府同，獨此注不言胃府同者，闕文也。"
                },
                {
                    "paragraph": "其性靜兼，",
                    "zhushu": "兼，謂兼寒熱暄涼之氣也。白虎通曰：“脾之爲言并也，謂四氣并之也。”"
                },
                {
                    "paragraph": "其徳爲濡，",
                    "zhushu": "津濕潤澤，土之徳也。新校正云：按氣交變大論云：“其徳溽蒸。”"
                },
                {
                    "paragraph": "其用爲化，",
                    "zhushu": "化，謂兼諸四化，并已爲五化，所謂風化、熱化、燥化、寒化，周萬物而爲生長。化成收藏也。"
                },
                {
                    "paragraph": "其色爲黄，",
                    "zhushu": "物乘土化，則表見黅黄之色。今中央之地，草木之土，皆兼黄色。乗己嵗，則黄色之物，兼蒼及黒。"
                },
                {
                    "paragraph": "其化爲盈，",
                    "zhushu": "盈，滿也。土化所及，則萬物盈滿。新校正云：按氣交變大論云：“其化豐備。”"
                },
                {
                    "paragraph": "其蟲倮，",
                    "zhushu": "倮露，皮革，無毛介也。"
                },
                {
                    "paragraph": "其政爲謐，",
                    "zhushu": "謐，靜也。土性安静。　新校正云：按氣交變大論云：其政安靜。詳土之政謐，水太過。其政謐者，蓋水太過而土下承之，故其政亦謐。"
                },
                {
                    "paragraph": "其令雲雨，",
                    "zhushu": "濕氣布化之所成。"
                },
                {
                    "paragraph": "其變動注，",
                    "zhushu": "動，反靜也。地之動，則土失性，風摇不安，注雨乆下也。乆則垣岸復爲土矣。　新校正云：按氣交變大論云：“其變驟注。”"
                },
                {
                    "paragraph": "其眚淫潰，",
                    "zhushu": "淫，乆雨也。潰，土崩潰也。新校正云：按氣交變大論云：“其災霖潰。”"
                },
                {
                    "paragraph": "其味爲甘，",
                    "zhushu": "物之化之變而有甘味者，皆土化之所終始也。今中原之地，物味多甘淡。"
                },
                {
                    "paragraph": "其志爲思。",
                    "zhushu": "思以成務。新校正云：按靈樞經曰：“因志而存變謂之思。”"
                },
                {
                    "paragraph": "思傷脾，",
                    "zhushu": "思勞於智，過則傷脾。"
                },
                {
                    "paragraph": "怒勝思，",
                    "zhushu": "怒則不思，忿而忘禍，則勝可知矣。思甚不解，以怒制之，調性之道也。"
                },
                {
                    "paragraph": "濕傷肉，",
                    "zhushu": "濕甚爲水，水盈則腫，水下去已，形肉已消，傷肉之驗，近可知矣。"
                },
                {
                    "paragraph": "風勝濕，",
                    "zhushu": "風，木氣，故勝土濕，濕甚則制之以風。"
                },
                {
                    "paragraph": "甘傷脾，",
                    "zhushu": "過節也。新校正云：按隂陽應象大論云：“甘傷肉。”"
                },
                {
                    "paragraph": "酸勝甘，",
                    "zhushu": "甘餘則制之以酸，所以救脾氣也。"
                },
                {
                    "paragraph": "西方生燥，",
                    "zhushu": "陽氣已降，隂氣復升，氣爽風勁，故生燥也。夫巖谷青埃，川源蒼翠，煙浮草木，逺望氤氲，此金氣所生，燥之化也。夜起白朦，輕如微霧，遐邇一色，星月皎如，此萬物隂成，亦金氣所生，白露之氣也。太虛埃昬，氣欎黄黒，視不見逺，無風自行，從隂之陽，如雲如霧，此殺氣也，亦金氣所生，霜之氣也。山谷川澤，濁昬如霧，氣欎蓬勃，慘然戚然，咫尺不分，此殺氣将用，亦金氣所生，運之氣也。天雨大霖，和氣西起，雲卷陽曜，太虛廓清，燥生西方，義可徴也。若西風大起，木偃雲騰，是爲燥與濕爭，氣不勝也，故當復雨。然西風雨晴，天之常氣，假有東風雨止，必有西風復雨，因雨而乃自晴。觀是之爲，則氣有往復，動有燥濕。變化之象，不同其用矣。由此則天地之氣，以和爲勝。暴發奔驟。氣所不勝，則多爲復也。"
                },
                {
                    "paragraph": "燥生金，",
                    "zhushu": "氣勁風切，金鳴聲逺，燥生之信，視聼可知。此則燥化能令萬物堅定也。燥之施化於物如是，其爲變極，則天地悽慘，肅殺氣行，人悉畏之，草木凋落。運乗乙丑、乙卯、乙巳、乙未、乙酉、乙亥之歳，則燥化不足；乘庚子、庚寅、庚辰、庚午、庚申、庚戌之歳，則燥化有餘。歳氣不同，生化異也。"
                },
                {
                    "paragraph": "金生辛，",
                    "zhushu": "物之有辛味者，皆始自金化之所成也。"
                },
                {
                    "paragraph": "辛生肺，",
                    "zhushu": "辛物入胃，先入於肺，故諸乙歳則辛少化，諸庚歳則辛多化。"
                },
                {
                    "paragraph": "肺生皮毛，",
                    "zhushu": "辛味入肺，自肺藏布化，生養皮毛也。"
                },
                {
                    "paragraph": "皮毛生腎。",
                    "zhushu": "辛氣自入皮毛，乃流化生氣，入腎藏也。"
                },
                {
                    "paragraph": "其在天爲燥，",
                    "zhushu": "神化也。霧露清勁，燥之化也。肅殺凋零，燥之用也。歳屬陽明在上，則燥化於天，陽明在下，則燥行於地者也。"
                },
                {
                    "paragraph": "在地爲金，",
                    "zhushu": "從革堅剛，金之體也；鋒劔銛束，金之用也。　新校正云：按别本銛作括。"
                },
                {
                    "paragraph": "在體爲皮毛，",
                    "zhushu": "柔軔包裹，皮毛之體也；滲泄津液，皮毛之用也。"
                },
                {
                    "paragraph": "在氣爲成，",
                    "zhushu": "物乘金化則堅成。"
                },
                {
                    "paragraph": "在藏爲肺。",
                    "zhushu": "肺之形似人肩二，布葉數小，葉中有二千四空行列，以分布諸藏清濁之氣，主藏魄也。爲相傳之官，治節出焉。乘乙歳，則肺與經絡受邪而爲病也。大腸府亦然。"
                },
                {
                    "paragraph": "其性爲涼，",
                    "zhushu": "涼，清也。肺之性也。"
                },
                {
                    "paragraph": "其徳爲清，",
                    "zhushu": "金以清凉爲徳化。新校正云：按氣交變大論云：“其徳清潔。”"
                },
                {
                    "paragraph": "其用爲固，",
                    "zhushu": "固，堅定也。"
                },
                {
                    "paragraph": "其色爲白，",
                    "zhushu": "物乘金化，則衣彰縞素之色。今西方之野，草木之上，色皆兼白。乗乙嵗，則白色之物，兼赤及蒼也。"
                },
                {
                    "paragraph": "其化爲斂，",
                    "zhushu": "斂，收也。金化流行，則物體堅斂。　新校正云：按氣交變大論云：“其化𦂳斂。詳金之化爲斂，而本不及之氣亦斂者，蓋木不及而金勝之，故爲斂也。”"
                },
                {
                    "paragraph": "其蟲介，",
                    "zhushu": "介，甲也。外被介甲，金堅之象也。"
                },
                {
                    "paragraph": "其政爲勁，",
                    "zhushu": "勁，前銳也。新校正云：按氣交變大論云：“其政勁切。”"
                },
                {
                    "paragraph": "其令霧露，",
                    "zhushu": "涼氣化生。"
                },
                {
                    "paragraph": "其變肅殺，",
                    "zhushu": "天地慘悽，人所不喜，則其氣也。"
                },
                {
                    "paragraph": "其眚蒼落，",
                    "zhushu": "青乾而凋落。"
                },
                {
                    "paragraph": "其味爲辛，",
                    "zhushu": "夫物之化之變，而有辛味者，皆金氣之所離合也。今西方之野，草木多辛。"
                },
                {
                    "paragraph": "其志爲憂。",
                    "zhushu": "憂，慮也，思也。新校正云：詳主注。以憂爲思，有害於義。按本論思爲脾之志，憂爲肺之志，是憂非思明矣。又靈樞經曰：“愁憂則閉塞而不行。”又云：“愁憂而不解則傷意。若是，則憂者愁也，非思也。”"
                },
                {
                    "paragraph": "憂傷肺，",
                    "zhushu": "愁憂則氣閉塞而不行，肺藏氣，故憂傷肺。"
                },
                {
                    "paragraph": "喜勝憂，",
                    "zhushu": "神恱則喜，故喜勝憂。"
                },
                {
                    "paragraph": "熱傷皮毛，",
                    "zhushu": "火有二别，故此再舉熱傷之形證也。火氣薄爍，則物焦乾，故熱氣盛則皮毛傷也。"
                },
                {
                    "paragraph": "寒勝熱，",
                    "zhushu": "以隂消陽。故寒勝熱。　新校正云：按太素作燥傷皮毛。熱勝燥。"
                },
                {
                    "paragraph": "辛傷皮毛，",
                    "zhushu": "過節也，辛熱又甚焉。"
                },
                {
                    "paragraph": "苦勝辛。",
                    "zhushu": "苦，火味，故勝金之辛。"
                },
                {
                    "paragraph": "北方生寒，",
                    "zhushu": "陽氣伏，隂氣升，政布而大行，故寒生也。太虚澄淨，黒氣浮空，天色黯然，髙空之寒氣也。若氣似散麻，本末皆黒微見，川澤之寒氣也。太虚清白，空猶雪映，遐邇一色，山谷之寒氣也。太虚白昬，火明不翳，如霧雨氣，遐邇肅然，北望色𤣥，凝雰夜落，此水氣所生，寒之化也。太虚凝隂，白埃昬翳，天地一色，逺視不分，此寒濕凝結，雪之將至也。地裂水氷，河渠乾涸，枯澤浮鹹，木斂土堅，是土勝水，水不得自清。水所生，寒之用也。"
                },
                {
                    "paragraph": "寒生水，",
                    "zhushu": "寒資隂化，水所由生，此寒氣之生化爾。寒氣施化，則水冰雪雰，其爲變極，則水涸冰堅。運乗：丙寅、丙子、丙戌、丙申、丙午、丙辰之嵗，則寒化大行。乗辛未、辛巳、辛卯、辛丑、辛亥、辛酉之歳，則寒化少。"
                },
                {
                    "paragraph": "水生鹹，",
                    "zhushu": "物之有鹹味者，皆始自水化之所成結也。水澤枯涸，鹵鹹乃蕃。滄海味鹹，鹽從水化，則鹹因水産，其事炳然。煎水味鹹，近而可見。"
                },
                {
                    "paragraph": "鹹生腎，",
                    "zhushu": "鹹物入胃，先歸於腎，故諸丙歳鹹物多化，諸辛歳鹹物少化。"
                },
                {
                    "paragraph": "腎生骨髓，",
                    "zhushu": "鹹味入腎，自腎藏布化，生養骨髓也。"
                },
                {
                    "paragraph": "髓生肝。",
                    "zhushu": "鹹氣自生骨髓，乃流化生氣，入肝藏也。"
                },
                {
                    "paragraph": "其在天爲寒，",
                    "zhushu": "神化也；凝慘冰雪，寒之化也；凛冽霜雹，寒之用也。歳屬太陽在上，則寒化於天；太陽在下，則寒行於地。"
                },
                {
                    "paragraph": "在地爲水，",
                    "zhushu": "隂氣布化，流於地中，則爲水泉。澄澈流衍，水之體也；漂蕩没溺，水之用也。"
                },
                {
                    "paragraph": "在體爲骨，",
                    "zhushu": "強幹堅勁，骨之體也；包裹髓腦，骨之用也。"
                },
                {
                    "paragraph": "在氣爲堅，",
                    "zhushu": "柔耎之物，遇寒則堅，寒之化也。"
                },
                {
                    "paragraph": "在藏爲腎。",
                    "zhushu": "腎藏有二，形如豇豆，相並而曲，附於膂筋，外有脂裹，裹白表黒，主藏精也。爲作強之官，伎巧出焉。乗辛嵗，則腎藏及經絡受邪而爲病。膀胱府同。"
                },
                {
                    "paragraph": "其性爲凛，",
                    "zhushu": "凛，寒也，腎之性也。"
                },
                {
                    "paragraph": "其徳爲寒，",
                    "zhushu": "水以寒爲徳化。新校正云：按氣交變大論，其徳淒滄。"
                },
                {
                    "paragraph": "其用爲，",
                    "zhushu": "本闕。"
                },
                {
                    "paragraph": "其色爲黒，",
                    "zhushu": "物禀水成，則表被𤣥黒之色。今比方之野，草木之上，色皆兼黒。乗辛嵗，則黒色之物兼黄及赤也。"
                },
                {
                    "paragraph": "其化爲肅，",
                    "zhushu": "肅，靜也。　新校正云：按氣交變大論云：“其化清謐。詳水之化爲肅，而金之政太過者，爲肅平。金之政勁肅，金之變肅殺者，何也？蓋水之化肅者，肅靜也；金之政肅者，肅殺也。文雖同而事異者也。”"
                },
                {
                    "paragraph": "其蟲鱗，",
                    "zhushu": "鱗。謂魚蛇之族類。"
                },
                {
                    "paragraph": "其政爲靜，",
                    "zhushu": "水性澄澈而清靜。新校正云：按氣交變大論云：“其政凝肅。詳水之政，爲靜而平，土之政安靜。土太過之政，亦爲靜，土不及之政，亦爲靜定。水土異而靜同者，非同也。水之靜，清淨也；土之靜，安靜也。”"
                },
                {
                    "paragraph": "其令，",
                    "zhushu": "本闕。"
                },
                {
                    "paragraph": "其變凝冽，",
                    "zhushu": "寒甚，故致是。新校正云：按氣交變大論云：“其變凛冽。”"
                },
                {
                    "paragraph": "其眚冰雹，",
                    "zhushu": "非時而有，及暴過也。新校正云：按氣交變大論云：“其災冰雪霜雹。”"
                },
                {
                    "paragraph": "其味爲鹹，",
                    "zhushu": "夫物之化之變，而有鹹味者，皆水化之所凝散也。今北方川澤，地多鹹鹵。"
                },
                {
                    "paragraph": "其志爲恐。",
                    "zhushu": "恐以逺禍。"
                },
                {
                    "paragraph": "恐傷腎，",
                    "zhushu": "恐甚動中則傷腎。靈樞經曰：“恐懼而不解則傷精。腎藏精，故精傷而傷及於腎也。”"
                },
                {
                    "paragraph": "思勝恐，",
                    "zhushu": "思見禍機，故無憂恐。思一作憂，非也。"
                },
                {
                    "paragraph": "寒傷血，",
                    "zhushu": "明勝心也。寒甚血凝，故傷血也。"
                },
                {
                    "paragraph": "燥勝寒，",
                    "zhushu": "寒化則水積，燥用則物堅，燥與寒兼，故相勝也。天地之化，物理之常也。"
                },
                {
                    "paragraph": "鹹傷血，",
                    "zhushu": "味過於鹹。則咽乾引飲。傷血之義。斷可知矣。"
                },
                {
                    "paragraph": "甘勝鹹。",
                    "zhushu": "渇飲甘泉，咽乾自已。甘爲土味，故勝水鹹。　新校正云：詳自上歧伯曰至此，與隂陽應象大論同，小有増損，而注頗異。"
                },
                {
                    "paragraph": "五氣更立，各有所先，",
                    "zhushu": "當其歳時，氣乃先也。"
                },
                {
                    "paragraph": "非其位則邪，當其位則正。”",
                    "zhushu": "先立運，然後知非位與當位者也。"
                },
                {
                    "paragraph": "帝曰：“病生之變何如？”歧伯曰：“氣相得則微，不相得則甚。”",
                    "zhushu": "木居火位，火居土位，土居金位，金居水位，水居木位，木居君位，如是者爲相得。又木居水位，水居金位，金居土位，土居火位，火居木位，如是者雖爲相得，終以子僣居父母之位，下陵其上，猶爲小逆也。木居金土位，火居金水位，土居水木位，金居火木位，水居火土位，如是者爲不相得，故病甚也。皆先立運氣及司天之氣，則氣之所在，相得與不相得可知矣。"
                },
                {
                    "paragraph": "帝曰：“主歳何如？”歧伯曰：“氣有餘，則制己所勝，而侮所不勝。其不及，則己所不勝侮而乘之，己所勝輕而侮之，",
                    "zhushu": "木餘則制土，輕忽於金，以金氣不爭，故木恃其餘而欺侮也。又木少金勝，土反侮木，以木不及，故土妄凌之也，四氣卒同。侮，謂而凌忽之也。"
                },
                {
                    "paragraph": "侮反受邪。",
                    "zhushu": "或以己强盛，或遇彼衰微，不度卑弱，妄行凌忽，雖侮而求勝，故終必受邪。"
                },
                {
                    "paragraph": "侮而受邪，寡於畏也。”",
                    "zhushu": "受邪，各謂受已不勝之邪也。然捨己宫觀，適他鄉邦，外強中乾，邪盛真弱，寡於敬畏，由是納邪，故曰寡於畏也。新校正云：按六節蔵象論曰：“未至而至，此謂太過，則薄所不勝而乘所勝，命曰氣淫。至而不至，此謂不及，則所勝妄行，而所生受病，所不勝而薄之，命曰氣廹，即此之義也。”"
                },
                {
                    "paragraph": "帝曰：“善。”",
                    "zhushu": "",
                    "type": 2
                },
                {
                    "paragraph": "五運行大論：慿。",
                    "zhushu": "扶氷切。"
                },
                {
                    "paragraph": "礙。",
                    "zhushu": "音芰。"
                },
                {
                    "paragraph": "倮。",
                    "zhushu": "音𦘕。"
                },
                {
                    "paragraph": "眚。",
                    "zhushu": "所景切。"
                },
                {
                    "paragraph": "嵸。",
                    "zhushu": "音揔。"
                },
                {
                    "paragraph": "蹔。",
                    "zhushu": "慈濫切。"
                },
                {
                    "paragraph": "溽。",
                    "zhushu": "音辱。"
                },
                {
                    "paragraph": "黅。",
                    "zhushu": "音今。"
                },
                {
                    "paragraph": "銛。",
                    "zhushu": "音括。"
                },
                {
                    "paragraph": "疚。",
                    "zhushu": "音救。"
                }
            ]
        },
        {
            "name": "六微㫖大論篇第六十八",
            "paragraphs": [
                {
                    "paragraph": "六微㫖大論篇第六十八",
                    "zhushu": "",
                    "type": 1
                },
                {
                    "paragraph": "黄帝問曰：“嗚呼！逺哉！天之道也，如迎浮雲，若視深淵。視深淵尚可測，迎浮雲莫知其極。",
                    "zhushu": "深淵靜瀅而澄澈，故視之可測其深淺；浮雲飄泊而合散，故迎之莫詣其邊涯。言蒼天之象如淵，可視乎鱗介；運化之道，猶雲，莫測其去留。六氣深微，其於運化，當知是喻矣。新校正云：詳此文與䟽五過論文重。"
                },
                {
                    "paragraph": "夫子數言，謹奉天道，余聞而藏之，心私異之，不知其所謂也。願夫子溢志，盡言其事，令終不滅，乆而不絶，天之道可得聞乎？”",
                    "zhushu": "運化，生成之道也。"
                },
                {
                    "paragraph": "歧伯稽首再拜對曰：“明乎哉！問天之道也。此因天之序，盛衰之時也。”帝曰：“願聞天道六六之節，盛衰何也？”",
                    "zhushu": "六六之節，經已荅問，天師，夫敷其旨，故重問之。"
                },
                {
                    "paragraph": "歧伯曰：“上下有位，左右有紀。",
                    "zhushu": "上下，謂司天地之氣二也。餘左右，四氣，在嵗之左右也。"
                },
                {
                    "paragraph": "故少陽之右，陽明治之；陽明之右，太陽治之；太陽之右，厥隂治之；厥隂之右，少隂治之；少隂之右，太隂治之；太隂之右，少陽治之。此所謂氣之標，蓋南靣而待也。”",
                    "zhushu": "標，末也。聖人南靣而立，以閱氣之至也。"
                },
                {
                    "paragraph": "故曰：“因天之序，盛衰之時，移光定位，正立而待之。此之謂也。”",
                    "zhushu": "移光，謂日移光。定位，謂面南觀氣，正立，觀嵗數。氣之至，則氣可待之也。"
                },
                {
                    "paragraph": "少陽之上，火氣治之，中見厥隂。",
                    "zhushu": "少陽南方火，故上見；火氣治之，與厥隂合，故中見厥隂也。"
                },
                {
                    "paragraph": "陽明之上，燥氣治之，中見太隂。",
                    "zhushu": "陽明，西方金，故上；燥氣治之，與太隂合，故氣燥之下，中見大隂也。"
                },
                {
                    "paragraph": "太陽之上，寒氣治之，中見少隂。",
                    "zhushu": "太陽，北方、水，故上；寒氣治之，與少隂合，故寒氣之下，中見少隂也。新校正云：按六元正紀大論云：“太陽所至爲寒生，中爲温。與此義同。”"
                },
                {
                    "paragraph": "厥隂之上，風氣治之，中見少陽。",
                    "zhushu": "厥隂，東方木，故上；風氣治之，與少陽合，故風氣之下，中見少陽也。"
                },
                {
                    "paragraph": "少隂之上，熱氣治之，中見太陽。",
                    "zhushu": "少隂，東南方君火，故上；熱氣治之，與太陽合，故熱氣之下，中見太陽也。新校正云：按六元正紀大論云：“少隂所至爲熱生，中爲寒。與此義同。”"
                },
                {
                    "paragraph": "太隂之上，濕氣治之，中見陽明。",
                    "zhushu": "太隂，西南方土，故上濕氣治之，與陽明合，故濕氣之下，中見陽明也。"
                },
                {
                    "paragraph": "所謂本也。本之下，中之見也；見之下，氣之標也。",
                    "zhushu": "本，謂元氣也。氣則爲主，則文言著矣。新校正云：詳注云文言著矣，疑誤。"
                },
                {
                    "paragraph": "本標不同，氣應異象。",
                    "zhushu": "本者，應之元，標者，病之始，病生形用求之標，方施其用求之本，標本不同求之中，見法萬全。　新校正云：按至眞要大論云：“六氣標本不同，氣有從本者，有標本者，有不從標本者。少陽、太隂從本，少隂、太陽從本從標，陽明、厥隂不從標本，從乎中。故從本者化生於本，從標本者有標本之化，從中者以中氣爲化。”"
                },
                {
                    "paragraph": "帝曰：“其有至而至，有至而不至，有至而太過，何也？”",
                    "zhushu": "皆謂天之六氣也。初之氣，起於立春前十五日，餘二三四五終，氣次至而分治六十日，餘八十七刻半。"
                },
                {
                    "paragraph": "歧伯曰：“至而至者和，至而不至，來氣不及也；未至而至，來氣有餘也。”",
                    "zhushu": "時至而氣至，和平之應，此則爲平歳也。假令甲子歳氣有餘，於癸亥歳未當至之期，先時而至也；乙丑歳氣不足，於甲子歳當至之期，後時而至也。故曰來氣不及，來氣有餘也。言初氣之至期如此。歳氣有餘，六氣之至皆先時。歳氣不及，六氣之至皆後時。先時後至，後時先至，各差十三日而應也。新校正云：按金匱要略云：“有未至而至，有至而不至，有至而不去，有至而太過。冬至之後得甲子，夜半少陽起，少隂之時，陽始生，天得温和。以未得甲子，天因温和，此爲未至而至也。以得甲子而天未温和，此爲至而不至。以得甲子而天寒不解，此爲至而不去。以得甲子而天温如盛夏時，此爲至而太過。此亦論氣應之一端也。”"
                },
                {
                    "paragraph": "帝曰：“至而不至，未至而至，如何？”",
                    "zhushu": "言太過不及，歳當至晚至早之時應也。"
                },
                {
                    "paragraph": "歧伯曰：“應則順，否則逆，逆則變生，變則病。”",
                    "zhushu": "當期爲應，愆時爲否。天地之氣，生化不息，无止礙也。不應有而有，應有而不有，是造化之氣失常。失常則氣變，變常則氣血紛撓而爲病也。天地變而失常，則萬物皆病。"
                },
                {
                    "paragraph": "帝曰：“善。請言其應。”歧伯曰：“物生其應也，氣脉其應也。”",
                    "zhushu": "物之生榮有常時，脉之至有常期。有餘歳早，不及歳晚，皆依期至也。"
                },
                {
                    "paragraph": "帝曰：“善。願聞地理之應，六節氣位何如？”歧伯曰：“顯明之右，君火之位也。君火之右，退行一歩，相火治之；",
                    "zhushu": "日出謂之顯明，則卯地氣分春也。自春分後六十日有竒，斗建卯正至于巳正，君火位也。自斗建巳正至未之中，三之氣分，相火治之，所謂少陽也。君火之位，所謂少隂，熱之分也。天度至此，暄淑大行，居熱之分，不行炎暑，君之徳也。少陽居之，爲僣逆，大熱早行，疫癘乃生。陽明居之，爲温涼不時，太陽居之，爲寒雨閒熱。厥隂居之，爲風濕雨生羽蟲。少隂居之，爲天下疵疫。以其得位，君令宣行故也。太隂居之，爲時雨。火有二位，故以君火爲六氣之始也。相火則夏至日前後各三十日也。少陽之分，火之位也。天度至此，炎熱大行。少陽居之，爲熱暴至，草萎河乾，炎亢濕化晚布。陽明居之，爲涼氣間發。太陽居之，爲寒氣間至，熱爭冰雹。厥隂居之，爲風熱大行，雨生羽蟲。少隂居之，爲大暑炎亢，太隂居之，爲雲雨雷電。退，謂南面視之，在位之右也。一歩凡六十日又八十七刻半。餘氣同法。"
                },
                {
                    "paragraph": "復行一歩，土氣治之；",
                    "zhushu": "雨之分也，即秋分前六十日而有竒，斗建未正至酉之中，四之氣也。天度至此，雲雨大行，濕蒸乃作。少陽居之，爲炎熱沸騰，雲雨雷雹。陽明居之，爲清雨霧露。太陽居之，爲寒雨害物。厥隂居之，爲暴風雨摧拉，雨生倮蟲。少隂居之，爲寒熱氣反用，山澤浮雲，暴雨溽蒸；太隂居之，爲大雨霪霔。"
                },
                {
                    "paragraph": "復行一歩，金氣治之；",
                    "zhushu": "燥之分也，即秋分後六十日而有竒。自斗建酉正至亥之中，五之氣也。天度至此，萬物皆燥。少陽居之，爲温清更正，萬物乃榮。陽明居之，爲大涼燥疾；太陽居之，爲早寒，厥隂居之，爲涼風大行，雨生介蟲。少隂居之，爲秋濕，熱病時行；太隂居之，爲時雨沈隂。"
                },
                {
                    "paragraph": "復行一歩，水氣治之；",
                    "zhushu": "寒之分也，即冬至日前後各三十日，自斗建亥至丑之中，六之氣也。天度至此，寒氣大行，少陽居之，爲冬温，蟄蟲不藏，流水不冰。陽明居之，爲燥寒勁切。太陽居之，爲大寒凝冽，厥隂居之，爲寒風摽揚，雨生鱗蟲。少隂居之，爲蟄蟲出見，流水不冰。太隂居之，爲凝隂寒雪，地氣濕也。"
                },
                {
                    "paragraph": "復行一歩，木氣治之；",
                    "zhushu": "風之分也，即春分前六十日而有竒也。自斗建丑正至卯之中，𥘉之氣也。天度至此，風氣乃行，天地神明號。今之始也，天之使也。少陽居之，爲温疫至；陽明居之，爲淸風，霧露朦昧；太陽居之，爲寒風切冽，霜雪水冰；厥隂居之，爲大風發榮，雨生毛蟲；少隂居之，爲熱風傷人，時氣流行；太隂居之，爲風雨，凝隂不散。"
                },
                {
                    "paragraph": "復行一歩，君火治之；",
                    "zhushu": "熱之分也，復春分始也。自斗建卯正至巳之中，二之氣也。凡此六位，終紀一年。六六三百六十日，六八四百八十刻，六七四十二刻，其餘半刻，積而爲三，約終三百六十五度也。餘竒細分率之可也。"
                },
                {
                    "paragraph": "相火之下，水氣承之；",
                    "zhushu": "熱盛水承，條蔓柔弱，湊潤衍溢，水象可見。　新校正云：按六元正紀大論云：“少陽所至爲火生，終爲蒸溽刖，水承之義可見。”又云：“少陽所至爲摽風，燔燎霜凝，亦下承之水氣也。”"
                },
                {
                    "paragraph": "水位之下，土氣承之；",
                    "zhushu": "寒甚物堅，水冰流涸，土象斯見，承下明矣。新校正云：按六元正紀大論云：“太陽所至，爲寒雪、冰雹、白埃，則土氣承之之義也。”"
                },
                {
                    "paragraph": "土位之下，風氣承之；",
                    "zhushu": "疾風之後，時雨乃零，是則濕爲風吹，化而爲雨。　新校正云：按六元正紀大論云：“太隂所至，爲濕生，終爲注雨。則土位之下，風氣承之，而爲雨也。”又云：“太隂所至，爲雷霆，驟注烈風，則風承之義也。”"
                },
                {
                    "paragraph": "風位之下，金氣承之；",
                    "zhushu": "風動氣清，萬物皆燥，金承木下，其象昭然。新校正云：按六元正紀大論云：“厥隂所至，爲風生，終爲肅。則金承之義可見。”又云：“厥隂所至，飄怒大涼，亦金承之義也。”"
                },
                {
                    "paragraph": "金位之下，火氣承之；",
                    "zhushu": "鍛金生熱，則火流，金乗火之上，理無妄也。新校正云：按六元正紀大論云：“陽明所至，爲散落温，則火乗之義也。”"
                },
                {
                    "paragraph": "君火之下，隂精承之。”",
                    "zhushu": "君火之位，大熱不行，蓋爲隂精制承其下也。諸以所勝之氣乘於下者，皆折其摽盛，此天地造化之大體爾。新校正云：按六元正紀大論云：“少隂所至，爲熱生，中爲寒。則隂承之義可知。”又云：“少隂所至爲大暄寒，亦其義也。”又按六元正紀云：“水發而雹雪，土發而飄驟，木發而毁折，金發而清明，火發而曛昧。何氣使然？”曰：“氣有多少，發有㣲甚。微者當其氣，甚者兼其下，徴其下氣而見可知也。所謂徴其下者，即此六承氣也。”"
                },
                {
                    "paragraph": "帝曰：“何也？”歧伯曰：“亢則害，承廼制，制則生化，外列盛衰，害則敗亂，生化大病。”",
                    "zhushu": "亢，過極也，物惡其極。"
                },
                {
                    "paragraph": "帝曰：“盛衰何如？”歧伯曰：“非其位則邪，當其位則正，邪則變甚，正則微。”帝曰：“何謂當位？”歧伯曰：“木運臨卯，火運臨午，土運臨四季，金運臨酉，水運臨子，所謂歳會，氣之平也。”",
                    "zhushu": "非太過，非不及，是謂平運主歳也。平歳之氣，物生脉應，皆必合期，無先後也。新校正云：詳木運臨卯，丁卯歳也；火運臨午，戊午歳也；土運臨四季，甲辰、甲戌、己丑、己未歳也；金運臨酉，乙酉歳也；水運臨子，丙子歳也。内戊午、己丑、己未、乙酉，又爲太一天符。"
                },
                {
                    "paragraph": "帝曰：“非位何如？”歧伯曰：“歳不與㑹也。”",
                    "zhushu": "不與本辰相逢㑹也。"
                },
                {
                    "paragraph": "帝曰：“土運之歳，上見太隂；火運之歳，上見少陽、少隂；",
                    "zhushu": "少隂、少陽皆火氣。"
                },
                {
                    "paragraph": "金運之歳，上見陽明；木運之歳，上見厥隂；水運之歳，上見太陽。柰何？”歧伯曰：“天之與㑹也，",
                    "zhushu": "天氣與運氣相逢㑹也。新校正云：詳。土運之歳，上見太隂，己丑、己未也。火運之歳，上見少陽，戊寅、戊申也。上見少隂，戊子、戊午也。金運之歳，上見陽明，乙卯、乙酉也。木運之歳，上見厥隂，丁巳、丁亥也。水運之歳，上見太陽，丙辰、丙戌。内己丑、己未、戌午、乙酉，又爲太一天符。按六元正紀大論云：太過而同天化者三，不及而同天化者亦三。戊子、戊午，太徴上臨少隂；戊寅、戊申，太徴上臨少陽；丙辰、丙戌，太羽上臨太陽，如是者三。丁巳、丁亥，少角上臨厥隂；乙卯、乙酉，少商上臨陽明，己丑、巳未、少宫上臨太隂，如是者三。臨者太過不及，皆曰天符。"
                },
                {
                    "paragraph": "故天元冊曰天符。”天符歳㑹何如？歧伯曰：“太一天符之㑹也。”",
                    "zhushu": "是謂三合，一者天㑹，二者歳㑹，三者運㑹也。天元紀大論曰：“三合爲治，此之謂也。”新校正云：按太一天符之詳，其天元紀大論注中。"
                },
                {
                    "paragraph": "帝曰：“其貴賤何如？”歧伯曰：“天符爲執法，歳位爲行令，太一天符爲貴人。”",
                    "zhushu": "執法猶相輔，行令，猶方伯，貴人猶君主。"
                },
                {
                    "paragraph": "帝曰：“邪之中也，柰何？”歧伯曰：“中執法者，其病速而危；",
                    "zhushu": "執法，官人之䋲凖，自爲邪僻，故病速而危。"
                },
                {
                    "paragraph": "中行令者，其病徐而特；",
                    "zhushu": "方伯无執法之權，故無速害病，但執持而已。"
                },
                {
                    "paragraph": "中貴人者，其病暴而死。”",
                    "zhushu": "義无凌犯，故病則暴而死。"
                },
                {
                    "paragraph": "帝曰：“位之易也何如？”歧伯曰：“君位臣則順，臣位君則逆。逆則其病近，其害速；順則其病逺，其害微，所謂二火也。”",
                    "zhushu": "相火居君火，是臣位居君位，故逆也。君火居相火，是君居臣位，君臨臣位，故順也。逺謂里逺，近謂里近也。"
                },
                {
                    "paragraph": "帝曰：“善。願聞其歩何如？”歧伯曰：“所謂歩者，六十度而有竒，",
                    "zhushu": "竒謂八十七刻。又十分刻之五也。"
                },
                {
                    "paragraph": "故二十四歩，積盈百刻而成日也。”",
                    "zhushu": "此言天度之餘也。夫言周天之度者，三百六十五度四分度之一也。二十四歩，正四歳也。四分度之一，二十五刻也。四歳氣乗積，已盈百刻，故成一日，度一日也。"
                },
                {
                    "paragraph": "帝曰：“六氣應五行之變何如？”歧伯曰：“位有終始，氣有初中，上下不同，求之亦異也。”",
                    "zhushu": "位，地位也；氣，天氣也。氣，與位互；有，差移，故氣之初，天用事；氣之中，地主之。地主則氣流于地，天用則氣騰於天。初與中皆分天歩而率刻爾。初中各三十日，餘四十三刻四分刻之三也。"
                },
                {
                    "paragraph": "帝曰：“求之柰何？”歧伯曰：“天氣始於甲，地氣始於子，子甲相合，命曰歳立，謹𠉀其時，氣可與期。”",
                    "zhushu": "子甲相合，命曰歳立，則甲子歳也。謹𠉀水，刻早晏，則六氣悉可與期爾。"
                },
                {
                    "paragraph": "帝曰：“願聞其歳，六氣始終早晏何如？”歧伯曰：“明乎哉問也。甲子之歳，初之氣，天數始於水下一刻，",
                    "zhushu": "常起於平明寅初一刻，艮中之南也。　新校正云：按戊辰。壬申、丙子、庚辰、甲申、戊子、壬辰、丙申、庚子、甲辰、戊申、壬子、丙辰。庚申，歳同此。所謂辰申子歳氣㑹同，隂陽法以是爲三合。"
                },
                {
                    "paragraph": "終於八十七刻半，",
                    "zhushu": "子正之中，夜之半也。外十二刻半，入二氣之初，諸餘刻同入也。"
                },
                {
                    "paragraph": "二之氣，始於八十七刻六分，",
                    "zhushu": "子中之左也。"
                },
                {
                    "paragraph": "終於七十五刻",
                    "zhushu": "；戌之後四刻也。外二十五刻。入次三氣之初率。"
                },
                {
                    "paragraph": "三之氣，始於七十六刻，",
                    "zhushu": "亥初之一刻。"
                },
                {
                    "paragraph": "終於六十二刻半；",
                    "zhushu": "酉正之中也，外三十七刻半差入後。"
                },
                {
                    "paragraph": "四之氣，始於六十二刻六分，",
                    "zhushu": "酉中之北。"
                },
                {
                    "paragraph": "終於五十刻；",
                    "zhushu": "未，後之四刻。也。外五十刻；差入。後。"
                },
                {
                    "paragraph": "五之氣，始於五十一刻，",
                    "zhushu": "申初之一刻。"
                },
                {
                    "paragraph": "終於三十七刻半；",
                    "zhushu": "午正之中，晝之半也。外六十二刻半差入後。"
                },
                {
                    "paragraph": "六之氣，始於三十七刻六分，",
                    "zhushu": "午中之酉。"
                },
                {
                    "paragraph": "終於二十五刻；",
                    "zhushu": "辰正之後四刻。外七十五刻差入後。"
                },
                {
                    "paragraph": "所謂初六，天之數也。",
                    "zhushu": "天地之數二十四，氣乃大會而同，故命此曰初六，天數也。"
                },
                {
                    "paragraph": "乙丑歳，初之氣，天數始於二十六刻，",
                    "zhushu": "己初之一刻，新校正云：按己巳、癸酉、丁丑、辛巳、乙酉、己丑、癸巳、丁酉、辛丑、乙巳、己酉、癸丑、丁巳、辛酉歳同。所謂己酉丑歳氣㑹同也。"
                },
                {
                    "paragraph": "終於一十二刻半；",
                    "zhushu": "卯正之中。"
                },
                {
                    "paragraph": "二之氣，始於一十二刻六分，",
                    "zhushu": "卯中之南。"
                },
                {
                    "paragraph": "終於水下百刻；",
                    "zhushu": "丑後之四刻。"
                },
                {
                    "paragraph": "三之氣，始於一刻，",
                    "zhushu": "又寅初之一刻。"
                },
                {
                    "paragraph": "終於八十七刻半；",
                    "zhushu": "子正之中。"
                },
                {
                    "paragraph": "四之氣，始於八十七刻六分，",
                    "zhushu": "子中正東。"
                },
                {
                    "paragraph": "終於七十五刻；",
                    "zhushu": "戌後之四刻。"
                },
                {
                    "paragraph": "五之氣，始於七十六刻，",
                    "zhushu": "亥初之一刻。"
                },
                {
                    "paragraph": "終於六十二刻半；",
                    "zhushu": "酉正之中。"
                },
                {
                    "paragraph": "六之氣，始於六十二刻六分，",
                    "zhushu": "酉中之北。"
                },
                {
                    "paragraph": "終於五十刻。",
                    "zhushu": "未後之四刻。"
                },
                {
                    "paragraph": "所謂六二，天之數也。",
                    "zhushu": "一六爲初六，二六爲六二，名次也。"
                },
                {
                    "paragraph": "丙寅歳，初之氣，天數始於五十一刻，",
                    "zhushu": "申初之一刻，　新校正云：按庚午、甲戌、戊寅、壬午、丙戌、庚寅、甲午、戊戌、壬寅、丙午、庚戌、甲寅、戌午、壬戌，歳同此。所謂寅午戌，歳氣㑹同。"
                },
                {
                    "paragraph": "終於三十七刻半；",
                    "zhushu": "午正之中。"
                },
                {
                    "paragraph": "二之氣，始於三十七刻六分，",
                    "zhushu": "午中之西。"
                },
                {
                    "paragraph": "終於二十五刻；",
                    "zhushu": "辰後之四刻。"
                },
                {
                    "paragraph": "三之氣，始於二十六刻，",
                    "zhushu": "己初之一刻。"
                },
                {
                    "paragraph": "終於一十二刻半；",
                    "zhushu": "卯正之中。"
                },
                {
                    "paragraph": "四之氣，始於一十二刻六分，",
                    "zhushu": "卯中之南。"
                },
                {
                    "paragraph": "終於水下百刻；",
                    "zhushu": "丑後之四刻。"
                },
                {
                    "paragraph": "五之氣，始於一刻，",
                    "zhushu": "寅初之一刻。"
                },
                {
                    "paragraph": "終於八十七刻半；",
                    "zhushu": "子正之中。"
                },
                {
                    "paragraph": "六之氣，始於八十七刻六分，",
                    "zhushu": "子中之左。"
                },
                {
                    "paragraph": "終於七十五刻。",
                    "zhushu": "戌後之四刻。"
                },
                {
                    "paragraph": "所謂六三，天之數也。丁卯歳，初之氣，天數始於七十六刻，",
                    "zhushu": "亥初之一刻。　新校正云：按辛未、乙亥、己卯、癸未、丁亥、辛卯、乙未、己亥、癸卯、丁未、辛亥、乙卯、己未、癸亥歳同，此所謂卯未亥歳氣㑹同。"
                },
                {
                    "paragraph": "終於六十二刻半；",
                    "zhushu": "酉正之中。"
                },
                {
                    "paragraph": "二之氣，始於六十二刻六分，",
                    "zhushu": "酉中之北。"
                },
                {
                    "paragraph": "終於五十刻；",
                    "zhushu": "未後之四刻。"
                },
                {
                    "paragraph": "三之氣，始於五十一刻，",
                    "zhushu": "申初之二刻。"
                },
                {
                    "paragraph": "終於三十七刻半；",
                    "zhushu": "午正之中。"
                },
                {
                    "paragraph": "四之氣，始於三十七刻六分，",
                    "zhushu": "午中之西。"
                },
                {
                    "paragraph": "終於二十五刻；",
                    "zhushu": "辰後之四刻。"
                },
                {
                    "paragraph": "五之氣，始於二十六刻，",
                    "zhushu": "巳初之一刻。"
                },
                {
                    "paragraph": "終於一十二刻半；",
                    "zhushu": "卯正之中。"
                },
                {
                    "paragraph": "六之氣，始於一十二刻六分，",
                    "zhushu": "卯中之南。"
                },
                {
                    "paragraph": "終於水下百刻。",
                    "zhushu": "丑後之四刻。"
                },
                {
                    "paragraph": "所謂六四，天之數也。次戊辰歳，初之氣復始於一刻，常如是無巳，周而復始。”",
                    "zhushu": "始自甲子年，終於癸亥歳。常以四歳爲一小周，一十五周爲一大周。以辰命歳，則氣可與期。"
                },
                {
                    "paragraph": "帝曰：“願聞其歳𠉀何如？”歧伯曰：“悉乎哉問也。日行一周，天氣始於一刻；",
                    "zhushu": "甲子歳也。"
                },
                {
                    "paragraph": "日行再周，天氣始於二十六刻；",
                    "zhushu": "乙丑歳也。"
                },
                {
                    "paragraph": "日行三周，天氣始於五十一刻；",
                    "zhushu": "丙寅歳也。"
                },
                {
                    "paragraph": "日行四周，天氣始於七十六刻；",
                    "zhushu": "丁卯歳也。"
                },
                {
                    "paragraph": "日行五周，天氣復始於一刻，",
                    "zhushu": "戊辰歳也。餘五十五歳循環，周而復始矣。"
                },
                {
                    "paragraph": "所謂一紀也。",
                    "zhushu": "法以四年爲一紀，循環不已，餘三歳一㑹同，故有三合也。"
                },
                {
                    "paragraph": "是故寅午戌歳氣㑹同，卯未亥歳氣㑹同，辰申子歳氣㑹同，己酉丑歳氣㑹同，終而復始。”",
                    "zhushu": "隂陽法以是爲三合者，縁其氣㑹同也。不爾，則各在一方，義無由合。"
                },
                {
                    "paragraph": "帝曰：“願聞其用也。”歧伯曰：“言天者求之本，言地者求之位，言人者求之氣交。”",
                    "zhushu": "本，謂天六氣，寒暑燥濕風火也。三隂三陽，由是生化，故云本，所謂六元者也。位，謂金木火土水，君火也。天地之氣，上下相交，人之所處者也。"
                },
                {
                    "paragraph": "帝曰：“何謂氣交？”歧伯曰：“上下之位，氣交之中，人之居也。”",
                    "zhushu": "自天之下，地之上，則二氣交合之分也。人居地上，故氣交合之中，人之居也。是以化生變易，皆在氣交之中也。"
                },
                {
                    "paragraph": "故曰：“天樞之上，天氣主之；天樞之下，地氣主之。氣交之分，人氣從之，萬物由之。此之謂也。”",
                    "zhushu": "天樞，當齊之兩傍也，所謂身半矣。伸臂指天，則天樞正當身之半也。三分折之，上分應天，下分應地，中分應氣交。天地之氣交合之際，所遇寒暑燥濕、風火勝復之變之化，故人氣從之，萬物生化，悉由而合散也。"
                },
                {
                    "paragraph": "帝曰：“何謂初中？”歧伯曰：“初凡三十度而有竒，中氣同法。”",
                    "zhushu": "竒，謂三十日餘四十三刻又四十分刻之三十也。初中相合，則六十日餘八十七刻半也。以各餘四十分刻之三十，故云中氣同法也。"
                },
                {
                    "paragraph": "帝曰：“初中何也？”歧伯曰：“所以分天地也。”",
                    "zhushu": "以是知氣髙下，生人病主之也。"
                },
                {
                    "paragraph": "帝曰：“願卒聞之。”歧伯曰：“初者，地氣也，中者，天氣也。”",
                    "zhushu": "氣之初，天用事。天用事，則地氣上騰於太虚之内，氣之中。地氣主之，地氣主，則天氣下降於有質之中。"
                },
                {
                    "paragraph": "帝曰：“其升降，何如？”歧伯曰：“氣之升降，天地之更用也。”",
                    "zhushu": "升謂上升，降謂下降。升極則降，降極則升，升降不已，故彰天地之更用也。"
                },
                {
                    "paragraph": "帝曰：“願聞其用何如？”歧伯曰：“升已而降，降者謂天。降已而升，升者謂地。",
                    "zhushu": "氣之初，地氣升；氣之中，天氣降。升已而降，以下，彰天氣之下流；降已而升，以上，表地氣之上應。天氣下降，地氣上騰，天地交合，泰之象也。易曰：“天地交、泰。是以天地之氣升降，常以三十日半下上。下上不已，故萬物生化，無有休息，而各得其所也。”"
                },
                {
                    "paragraph": "天氣下降，氣流于地。地氣上升，氣騰于天。故髙下相召，升降相因，而變作矣。”",
                    "zhushu": "氣有勝復，故變生也。　新校正云：按六元正紀大論云：“天地之氣，盈虚何如？”曰：“天氣不足，地氣随之，地氣不足，天氣從之，運居其中而常先也。惡所不勝，歸所和同，随運歸從。而生其病也。故上勝則天氣降而下，下勝則地氣遷而上，多少而差其分，㣲者小差，甚者大差。甚則位易。氣交易，則大變生而病作矣。”"
                },
                {
                    "paragraph": "帝曰：“善。寒濕相遘，燥熱相臨，風火相值，其有聞乎？”歧伯曰：“氣有勝復，勝復之作，有徳有化，有用有變，變則邪氣居之。”",
                    "zhushu": "夫撫掌成聲，沃火生沸，物之交合，象出其間，萬類交合，亦由是矣。天地交合，則八風鼔拆，六氣交馳於其間，故氣不能正者，反成邪氣。"
                },
                {
                    "paragraph": "帝曰：“何謂邪乎？”",
                    "zhushu": "邪者，不正之目也。天地勝復，則寒暑燥濕風火六氣互爲邪也。"
                },
                {
                    "paragraph": "歧伯曰：“夫物之生從於化，物之極由乎變，變化之相薄，成敗之所由也。”",
                    "zhushu": "夫氣之有生化也，不見其形，不知其情，莫測其所起，莫究其所止，而萬物自生自化，近成無極，是謂天和。見其象，彰其動，震烈剛暴，飄泊驟卒，拉堅摧殘，摺拆鼔憟，是謂邪氣。故物之生也，靜而化成；其毁也，躁而變革。是以生從於化，極由乎變，變化不息，則成敗之由常在。生有涯分者，言有終始爾。　新校正云：按天元紀大論云：“物生謂之化，物極謂之變也。”"
                },
                {
                    "paragraph": "故氣有往復，用有遲速，四者之有而化而變，風之來也。",
                    "zhushu": "天地易位，寒暑移方，水火易處，當動用時，氣之遲速往復，故不常在。雖不可究識意端，然㣲甚之用，而爲化爲變，風所由來也。人氣不勝，因而感之，故病生焉。風匪求勝於人也。"
                },
                {
                    "paragraph": "帝曰：“遲速往復，風所由生，而化而變，故因盛衰之變耳。成敗倚伏遊乎中，何也？”",
                    "zhushu": "夫倚伏者，禍福之萌也。有禍者，福之所倚也；有福者，禍之所伏也。由是故禍福互爲倚伏。物盛則衰，樂極則哀，是福之極，故爲禍所倚；否極之泰，未濟之濟，是禍之極，故爲福所伏。然吉凶成敗，目擊道存，不可以終，自然之理，故無尤也。"
                },
                {
                    "paragraph": "歧伯曰：“成敗倚伏生乎動，動而不已，則變作矣。”",
                    "zhushu": "動靜之理，氣有常運，其㣲也爲物之化，其甚也爲物之變。化流於物，故物得之以生；變行於物，故物得之以死。由是成敗倚伏，生於動之㣲甚遲速爾。豈唯氣獨有是哉？人在氣中，養生之道，進退之用，當皆然也。新校正云：按至真要大論云：“隂陽之氣，清靜則化生，治動則苛疾起，此之謂也。”"
                },
                {
                    "paragraph": "帝曰：“有期乎？”歧伯曰：“不生不化，靜之期也。”",
                    "zhushu": "人之期，可見者二也，天地之期，不可見也。夫二可見者，一曰生之終也，其二曰變易，與上同體，然後捨小生化，歸於大化，以死後猶化變未已，故可見者二也。天地終極，人夀有分，長短不相及，故人見之者鮮矣。"
                },
                {
                    "paragraph": "帝曰：“不生化乎？”",
                    "zhushu": "言亦有不生不化者乎？"
                },
                {
                    "paragraph": "歧伯曰：“出入廢，則神機化滅，升降息則氣立孤危。",
                    "zhushu": "出入，謂喘息也。升降，謂化氣也。夫毛羽倮鱗介及飛走蚑行，皆去氣根於身中，以神爲動靜之主，故曰神機也。然金玉土石，鎔埏草木，皆生氣根於外，假氣以成立主特，故曰氣立也。五常政大論曰：根于中者，命曰神機，神去則機息；根于外者，命曰氣立，氣止則化絶。此之謂也。故無是四者，則神機與氣立者，生死皆絶。新校正云：按易云：“本乎天者親上，本乎地者親下。周禮大宗伯有天産、地産。”大司徒云：“動物、植物，即此神機氣立之謂也。”"
                },
                {
                    "paragraph": "故非出入則無以生長壯老已。非升降則無以生長化收藏。",
                    "zhushu": "夫自東自西，自南自北者，假出入息以爲化主；因物以全質者，隂陽升降之氣以作生源。若非此道，則無能致是十者也。"
                },
                {
                    "paragraph": "是以升降出入，無器不有。",
                    "zhushu": "包藏生氣者，皆謂生化之器，觸物然矣。夫竅橫者，皆有出入去来之氣；竅堅者，皆有隂陽升降之氣，往復於中。何以明之？則壁䆫戸牖，兩面伺之，皆承来氣衝擊於人，是則出入氣也。夫陽升則井寒，隂升則水煖，以物投井，及葉墜空中，翩翩不疾，皆升氣所礙也。虛管漑滿，捻土懸之，水固不泄，爲無升氣而不能降也。空瓶小口，頓漑不入，爲氣不出而不能入也。由是觀之，升無所不降，降無所不升，無出則不入，無入則不出。夫群品之中，皆出入升降，不失常守，而云非化者，未之有也。有識無識，有情無情，去出入，已升降，而云存者，未之有也。故曰：“升降出入，無器不有。”"
                },
                {
                    "paragraph": "故器者生化之宇。器散則分之，生化息矣。",
                    "zhushu": "器，謂天地及諸身也。宇，謂屋宇也。以其身形包藏府藏，受納神靈，與天地同，故皆名器也。諸身者小，生化之器宇；太虚者廣，生化之器宇也。生化之器，自有小大，無不散也。夫小大器，皆生有涯分，散有逺近也。"
                },
                {
                    "paragraph": "故無不出入，無不升降，",
                    "zhushu": "眞生假立形器者。無不有此二者。"
                },
                {
                    "paragraph": "化有小大，期有近逺，",
                    "zhushu": "近者不見逺，謂逺者無涯。逺者無常，見近而嘆其其涯矣。旣近逺不同，期合散殊時節，即有無交競，異見常乖。及至分散之時，則近逺同歸於一變。"
                },
                {
                    "paragraph": "四者之有，而貴常守，",
                    "zhushu": "四者，謂出入升降也。有出入升降，則爲常守。有出無入，有入無出，有升無降，有降無升，則非生之氣也。若非胎息道成，居常而生，則未之有屏出入息，泯升降氣，而能存其生化者，故貴當守。"
                },
                {
                    "paragraph": "反常則災害至矣。",
                    "zhushu": "出入升降，生化之元生，故不可無之。反常之道，則神去其室，生之微絶，非災害而何哉？"
                },
                {
                    "paragraph": "故曰無形無患，此之謂也。”",
                    "zhushu": "夫喜於遂，恱於色，畏於難，懼於禍，外惡風寒暑濕，内繁飢飽愛欲，皆以形無所隠，故常嬰患累於人間也。若便想慕滋蔓，嗜慾無厭，外附權門，内豐情偽，則動以牢網，坐招燔𤋲，欲思釋縳，其可得乎？是以身爲患階爾。老子曰：吾所以有大患者，爲吾有身，及吾無身，吾有何患？此之謂也。夫身形與太虚釋然消散，復未知生化之氣，爲有而聚耶？爲無而滅乎？"
                },
                {
                    "paragraph": "帝曰：“善。有不生不化乎？”",
                    "zhushu": "言人有逃隂陽，免生化，而不生不化，無始無終，同太虚自然者乎？"
                },
                {
                    "paragraph": "歧伯曰：“悉乎哉問也。與道合同，惟眞人也。”",
                    "zhushu": "眞人之身，隠見莫測，出入天地内外，順道至眞以生。其爲小也，入於無間，其爲大也，過虚空界，不與道如一，其孰能爾乎？"
                },
                {
                    "paragraph": "帝曰：“善。”",
                    "zhushu": "",
                    "type": 2
                },
                {
                    "paragraph": "六微㫖大論：霪。",
                    "zhushu": "音淫。"
                },
                {
                    "paragraph": "霔。",
                    "zhushu": "音注。"
                },
                {
                    "paragraph": "涸。",
                    "zhushu": "胡各切。"
                },
                {
                    "paragraph": "蚑。",
                    "zhushu": "音祁。"
                },
                {
                    "paragraph": "埏。",
                    "zhushu": "式連切。"
                }
            ]
        },
        {
            "name": "氣交變大論篇第六十九",
            "paragraphs": [
                {
                    "paragraph": "氣交變大論篇第六十九",
                    "zhushu": "新校正云：詳此論，專明氣交之變，乃五運太過不及，徳化政令災變勝復爲病之事。",
                    "type": 1
                },
                {
                    "paragraph": "黄帝問曰：“五運更治，上應天朞，隂陽往復，寒暑迎隨，真邪相薄，内外分離，六經波蕩，五氣傾移，太過不及，專勝兼并，願言其始，而有常名，可得聞乎？”",
                    "zhushu": "朞，三百六十五日四分日之一也。專勝，謂五運主歳太過也。兼并，謂主歳之不及也。常名，謂布化於太虚，人身參應，病之形診也。新校正云：按天元紀大論云：“五運相襲，而皆治之，終朞之日，周而復始。”又云：“五氣運行，各終朞日。”太始天元冊文曰：“萬物資始，五運終天。即五運更治，上應天朞之義也。”"
                },
                {
                    "paragraph": "歧伯稽首再拜對曰：“昭乎哉問也，是明道也。此上帝所貴，先師傳之，臣雖不敏，往聞其㫖。”",
                    "zhushu": "言非己心之生知，備聞先人往古受傳之遺㫖也。"
                },
                {
                    "paragraph": "帝曰：“余聞得其人不敎，是謂失道，傳非其人，慢泄天寳。余誠菲徳，未足以受至道，然而衆子哀其不終，願夫子保於無窮，流於無極。余司其事，則而行之，柰何？”",
                    "zhushu": "至道者，非傳之難，非知之艱，行之難。聖人愍念蒼生，同居永夀，故屈身降志，請受於天師。太上貴徳，故後己先人，苟非其人，則道無虚授。黄帝欲仁慈惠逺，博愛流行，尊道下身，拯乎黎庶，乃曰：“余司其事，則而行之也。”"
                },
                {
                    "paragraph": "歧伯曰：“請遂言之也。”上經曰：“夫道者，上知天文，下知地理，中知人事，可以長乆。此之謂也。”",
                    "zhushu": "夫道者，大無不包，細無不入，故天文地理。人事咸通。　新校正云：詳夫道者一節，與著至教論文重。"
                },
                {
                    "paragraph": "帝曰：“何謂也？”歧伯曰：“本氣位也。位天者，天文也，位地者，地理也。通於人氣之變化者，人事也。故太過者先天，不及者後天，所謂治化而人應之也。”",
                    "zhushu": "三隂三陽，司天司地，以表定隂陽生化之紀，是謂位天位地也。五運居中，司人氣之變化，故曰通於人氣也。先天後天，謂生化氣之變化所主時也。太過，歳化先時至；不及，歳化後時至。"
                },
                {
                    "paragraph": "帝曰：“五運之化，太過何如？”",
                    "zhushu": "太過，謂歳氣有餘也。新校正云：詳太過五化，具五常政大論中。"
                },
                {
                    "paragraph": "歧伯曰：“歳木太過，風氣流行，脾土受邪，",
                    "zhushu": "木餘，故土氣卑屈。"
                },
                {
                    "paragraph": "民病飱泄食減，體重煩𡨚，腸鳴，腹支滿，上應歳星。",
                    "zhushu": "飱泄，謂食不化而下出也。脾虚，故食減體重，煩𡨚腸鳴，腹支滿也。歳木氣太盛，歳星光明，逆守星屬分，皆災也。新校正云：按藏氣法時論云：“脾虚則腹滿腸鳴，飱泄食不化。”"
                },
                {
                    "paragraph": "甚則忽忽善怒，眩冐巔疾，",
                    "zhushu": "凌犯太甚，則遇於金，故自病。　新校正云：按玉機真藏論云：“肝脉太過，則令人喜怒忽忽，眩冒巔疾，爲肝實而然。則此病不獨木太過，遇金自病，肝實亦自病也。”"
                },
                {
                    "paragraph": "化氣不政，生氣獨治，雲物飛動，草木不寧，甚而摇落，反脇痛而吐甚。衝陽絶者，死不治，上應太白星。",
                    "zhushu": "諸壬歳也。木餘土抑，故不能布政於萬物也。生氣，木氣也。太過，故獨治而生化也。風不務徳，非分而動，則太虚之中，雲物飛動，草木不寧。動而不止，金則勝之，故甚則草木摇落也。脇反痛，木乗土也。衝陽，胃脉也。木氣勝而土氣乃絶，故死也。金復而太白逆守，屬星者，危也。其災之發，害於東方，人之内應，則先害於脾，後傷肝也。書曰：滿招損。此其類也。新校正云：詳此太過五化，言星之例有三：“木與土運，先言歳鎮，後言勝己之星；大與金運，先言熒惑、太白，次言勝己之星，後再言熒惑、太白；水運，先言辰星，次言鎮星，後再言辰星，兼見己勝之星也。”"
                },
                {
                    "paragraph": "歳火太過，炎暑流行，金肺受邪。",
                    "zhushu": "火不以徳，則邪害於金；若以徳行，則政和平也。"
                },
                {
                    "paragraph": "民病瘧，少氣欬喘，血溢，血泄，注下，嗌燥耳聾，中熱，肩背熱。上應熒惑星。",
                    "zhushu": "少氣，謂氣少不足以息也；血泄，謂血利便血也；血溢，謂血上出於七竅也；注下，謂水利也；中熱，謂胷心之中也。背，謂胷中之府。肩接近之，故胷心中及肩背熱也。火氣太盛，則熒惑光芒逆臨，宿屬分，皆災也。新校正云：詳火盛而剋金，寒熱交爭，故爲瘧。按藏氣法時論云：“肺病者，欬喘，肺虚者，少氣不能報息，耳聾嗌乾。”"
                },
                {
                    "paragraph": "甚則胷中痛，脇支滿，脇痛，膺背肩胛間痛，兩臂内痛，",
                    "zhushu": "新校正云：按藏氣法時論云：“心病者，胷中痛，脇支滿，脇下痛，膺背肩甲間痛，兩臂内痛。”"
                },
                {
                    "paragraph": "身熱骨痛，而爲浸淫。",
                    "zhushu": "火無徳，令縱熱害金，水爲復讎，故火自病。新校正云：按玉機真藏論云：“心脉太過，則令人身熱而膚痛，爲浸淫，此云骨痛者，誤也。”"
                },
                {
                    "paragraph": "收氣不行，長氣獨明，雨水霜寒。",
                    "zhushu": "今詳水字當作冰。"
                },
                {
                    "paragraph": "上應辰星。",
                    "zhushu": "金氣退避，火氣獨行，水氣折之，故雨零冰雹，及徧降霜寒而殺物也。水復於火，天象應之，辰星逆凌，乃寒災於物也。占辰星者，常在日之前後三十度，其災發之，當至南方。在人之應，則内先傷肺，後反傷心。新校正云：按五常政大論雨水霜寒作雨氷霜雹。"
                },
                {
                    "paragraph": "上臨少隂少陽，火燔焫，冰泉涸，物焦槁。",
                    "zhushu": "新校正云：按五常政大論云：“赫曦之紀，上徴而收氣後。”又六元正紀大論云：“戊子、戊午，太徴，上臨少隂，戊寅、戊申，太徴，上臨少陽。臨者，太過不及，皆曰天符。”"
                },
                {
                    "paragraph": "病反譫妄狂越，欬喘息鳴，下甚血溢，泄不已。太淵絶者，死不治。上應熒惑星。",
                    "zhushu": "諸戊歳也。戊午、戊子歳，少隂上臨，戊寅、戊申歳，少陽上臨，是謂天符之歳也。太淵，肺脉也，火勝而金絶，故死。火既太過，又火熱上臨，兩火相合，故形斯候。熒惑逆犯，宿屬皆危。新校正云：詳戊辰、戊戌歳，上見太陽，是謂天刑運，故當盛而不得盛，則火化減半，非太過，又非不及也。"
                },
                {
                    "paragraph": "歳土太過，雨濕流行，腎水受邪。",
                    "zhushu": "土無徳乃爾。"
                },
                {
                    "paragraph": "民病腹痛，清厥意不樂，體重煩𡨚。上應鎮星。",
                    "zhushu": "腹痛，謂大腹小腹痛也。清厥，謂足逆冷也。意不樂，如有隱憂也。土來刑，水象應之，鎮星逆犯宿屬則災。新校正云：按藏氣法時論云：“腎病者，身重，腎虚者，大腹小腹痛。清厥，意不樂。”"
                },
                {
                    "paragraph": "甚則肌肉萎，足痿不收，行善瘈，脚下痛，飲發，中滿食減，四支不舉。",
                    "zhushu": "脾主肌肉，外應四支，又其脉起於足中指之端，循核骨内側，斜出絡跗，故病如是。新校正云：按藏氣法時論云：“脾病者，身重善飢，肉痿足不收行，善瘈脚下痛。”又玉機真藏論云：“脾太過，則令人四支不舉。”"
                },
                {
                    "paragraph": "變生得位，",
                    "zhushu": "新校正云：詳太過五化，獨此言變生得位者，舉一而四氣可知也。又以土王時月難知，故此詳言之也。"
                },
                {
                    "paragraph": "藏氣伏，化氣獨治之，泉涌河衍，涸澤生魚，風雨大至，土崩潰，鱗見于陸。病腹滿溏泄，腸鳴，反下甚而太谿絶者，死不治。上應歳星。",
                    "zhushu": "諸，甲，歳也。得位，謂季月也。藏，水氣也。化，土氣也。化太過，故水藏伏匿，而化氣獨治。土勝木復，故風雨大至，水泉涌，河渠溢，乾澤生魚。濕既甚矣，風又鼔之，故土崩潰。土崩潰，謂垣頺岸什，山落地入也。河溢泉涌，枯澤水滋，鱗物豊盛，故見于陸地也。太谿，腎脉也。土勝而水絶，故死。木來折土，天象逆臨，加其宿屬，正可憂也。新校正云：按藏氣法時論云：“脾虚則腹滿腸鳴，飱泄食不化也。”"
                },
                {
                    "paragraph": "歳金太過，燥氣流行，肝木受邪，",
                    "zhushu": "金暴虐乃爾。"
                },
                {
                    "paragraph": "民病兩脇下少腹痛，目赤痛眥瘍，耳無所聞。",
                    "zhushu": "兩脇，謂兩乳之下，脅之下也。小腹，謂齊下兩傍髎骨内也。目赤，謂白睛色赤也。痛，謂滲痛也。眥，謂四際臉睫之本也。"
                },
                {
                    "paragraph": "肅殺而甚，則體重煩𡨚，胷痛引背，兩脇滿且痛引少腹。上應太白星。",
                    "zhushu": "金氣已過，肅殺又甚，木氣内畏，感而病生。金盛應天，太白明大，加臨宿屬，心受災害。新校正云：按藏氣法時論云：“肝病者，兩脇下痛引少腹。肝虚則目𥆨𥆨無所見，耳無所聞。”又玉機真藏論云：“肝脉不及，則令人胷痛引背下，則兩脇胠滿也。”"
                },
                {
                    "paragraph": "甚則喘欬逆氣，肩背痛，凥隂股膝髀腨䯒足皆病。上應熒惑星。",
                    "zhushu": "火氣復之，自生病也。天象示應在熒惑，逆加守宿屬，則可憂也。新校正云：按藏氣法時論云：“肺病者，喘欬逆氣，肩背痛，汗出凥隂，股膝髀腨，䯒足皆痛。”"
                },
                {
                    "paragraph": "收氣峻，生氣下，草木斂，蒼乾凋隕。病反暴痛，胠脇不可反側，",
                    "zhushu": "新校正云：詳此云反暴痛，不言何所痛者，按至真要大論云：“心脇暴痛，不可反側。則此乃心脇暴痛也。”"
                },
                {
                    "paragraph": "欬逆甚而血溢。太衝絶者，死不治，上應太白星。",
                    "zhushu": "諸庚，歳也。金氣峻，瘧，木氣被刑，火未來復，則如是也。斂，謂已生枝葉，斂附其身也。太衝，肝脉也。金勝而木絶，故死。當是之候，太白應之，逆守星屬，病皆危也。新校正云：按庚子、庚午、庚寅、庚申歳，上見少隂，少陽司天，是謂天刑運，金化減半，故當盛而不得盛，非太過，又非不及也。"
                },
                {
                    "paragraph": "歳水太過，寒氣流行，邪害心火。",
                    "zhushu": "水不務徳，暴虐乃然。"
                },
                {
                    "paragraph": "民病身熱煩心，躁悸，隂厥，上下中寒，譫妄心痛。寒氣早至。上應辰星。",
                    "zhushu": "悸，心跳動也。譫，亂語也。妄，妄見聞也。天氣水盛，辰星瑩明，加其宿屬，災乃至。新校正云：按隂厥在後，金不及復，則隂厥有注。"
                },
                {
                    "paragraph": "甚則腹大脛腫，喘欬，寖汗出，憎風。",
                    "zhushu": "新校正云：按藏氣法時論云：“腎病者，腹大脛腫，喘欬身重，寖汗出憎風。再詳。太過五化，木言化氣不政，生氣獨治；火言收氣不行，長氣獨明；土言藏氣伏，長氣獨治；金言收氣峻，生氣下。水當言藏氣乃盛，長氣失政。今獨亡者，闕文也。”"
                },
                {
                    "paragraph": "大雨至，埃霧朦鬱，上應鎮星。",
                    "zhushu": "水盛不已，爲土所乗，故彰斯候。埃霧朦鬱，土之氣，腎之脉，從足下上行入腹，從腎上貫肝鬲，入肺中，循喉嚨，故生是病。腎爲隂，故寖則汗出而憎風也。卧寖汗出，即其病也。夫土氣勝，折水之强，故鎮星明盛，昭其映也。"
                },
                {
                    "paragraph": "上臨太陽，雨冰雪，霜不時降，濕氣變物。",
                    "zhushu": "新校正云：按五常政大論云：“流衍之紀，上羽而長氣不化。”又六元正紀大論云：“丙辰、丙戌，太羽上臨太陽。臨者，太過不及，皆曰天符。”"
                },
                {
                    "paragraph": "病反腹滿腸鳴，溏泄食不化，",
                    "zhushu": "新校正云：按藏氣法時論云：“脾虚則腹滿腸鳴，飱泄食不化。”"
                },
                {
                    "paragraph": "渴而妄冒。神門絶者，死不治，上應熒惑、辰星。”",
                    "zhushu": "諸丙歳也。丙辰、丙戌歳，太陽上臨，是謂天符之歳也。寒氣太甚，故雨化爲冰雪，雨冰則雹也。霜不時降，彰其寒也。土復其水，則大雨霖霪，濕氣内深，故物皆濕變。神明，心脉也，水勝而火絶故死。水盛太甚，則熒惑減矅，辰星明瑩，加以逆守宿屬，則危亡也。新校正云：詳太過五，獨記火水之上臨者，火臨火，水臨水，爲天符故也。火臨水爲逆，水臨木爲順；火臨土爲順，水臨土爲運勝天，火臨金爲天刑運，水臨金爲逆，更不詳出也。又此獨言上應熒惑、辰星，舉此一例，餘從而可知也。"
                },
                {
                    "paragraph": "帝曰：“善。其不及何如？”",
                    "zhushu": "謂政化少也。新校正云：詳不及五化，具五常政大論中。"
                },
                {
                    "paragraph": "歧伯曰：“悉乎哉問也。”歳木不及，燥廼大行，",
                    "zhushu": "清冷時至，加之薄寒，是謂燥氣。燥，金氣也。"
                },
                {
                    "paragraph": "生氣失應，草木晚榮，",
                    "zhushu": "後時之謂失應也。"
                },
                {
                    "paragraph": "肅殺而甚，則剛木辟著，悉萎蒼乾，上應太白星。",
                    "zhushu": "天地淒滄，日見朦昧，謂雨非雨，謂晴非晴，人意慘然，氣象凝斂，是爲肅殺甚也。剛，勁硬也。辟著，謂辟著枝莖，乾而不落也。柔，耎也。蒼，青也。柔木之葉，青色不變而乾卷也。木氣不及，金氣乗之，太白之明，光芒而照其空也。"
                },
                {
                    "paragraph": "民病中清，胠脇痛，少腹痛，腸鳴溏泄，涼雨時至，上應太白星。",
                    "zhushu": "新校正云：按不及五化民病證中，上應之星，皆言運星失色，畏星加臨，宿屬爲災。此獨言畏星，不言運星者，經文闕也。當云上應太白星、歳星。"
                },
                {
                    "paragraph": "其榖蒼。",
                    "zhushu": "金氣乗木，肝之病也。乗此氣者，腸中自鳴而溏泄者，即無胠脇少腹之痛疾也。微者善之，甚者止之，遇夏之氣，亦自止也。遇秋之氣而復有之。涼雨時至，謂應時而至也。金土齊化，故涼雨俱行。火氣來復，則夏雨少。金氣勝木，太白臨之，加其宿屬分，皆災也。金勝畢歳，火氣不復，則蒼色之榖不成實也。新校正云：詳中清，胠脇痛、少腹痛，爲金乗木，肝病之狀，腸鳴溏泄，乃脾病之證。蓋以木少，脾，土無畏侮，反受邪之故也。"
                },
                {
                    "paragraph": "上臨陽明，生氣失政，草木再榮，化氣廼急，上應太白、鎮星，其主蒼早。",
                    "zhushu": "諸丁歳也。丁卯、丁酉歳，陽明上臨，是謂天刑之歳也。金氣承天，下勝於木，故生氣失政，草木再榮。生氣失政，故木華晚啓。金氣抑木，故秋夏始榮，結實成熟，以化氣急速，故晚結成就也。金氣勝木，天應同之，故太白之見，光芒明盛。木氣既少，土氣無制，故化氣生長急速。木少金勝，天氣應之，故鎮星、太白，潤而明也。蒼色之物，又早凋落，木少金乗故也。新校正云：按不及五化，獨紀木上臨陽明，土上臨厥隂，水上臨太隂。不紀木上臨厥隂，土上臨太隂，金上臨陽明者，經之㫖，各記其甚者也。故於太過運中，只言火臨火，水臨水。此不及運中，只言木臨金，土臨木，水臨土，故不言厥隂臨木，太隂臨土，陽明臨金也。"
                },
                {
                    "paragraph": "復則炎暑流火，濕性燥，柔脆草木焦槁，下體再生，華實齊化，病寒熱瘡瘍，疿胗癰痤。上應熒惑、太白，其榖白堅。",
                    "zhushu": "火氣復金，夏生大熱，故萬物濕性，時變爲燥。流火爍物，故柔脆草木及蔓延之類，皆上乾死而下體再生。若辛熱之草，死不再生也。小熱者死少，大熱者死多。火大復已，土氣間至，則凉雨降，其酸苦甘鹹性寒之物，乃再發生，新開之與先結者，齊承化而成熟。火復其金，太白減曜，熒惑上應，則益光芒，加其宿屬，則皆災也。以火反復，故曰白堅之穀，秀而不實。"
                },
                {
                    "paragraph": "白露早降，收殺氣行，寒雨害物，蟲食甘黄，脾土受邪，赤氣後化，心氣晩治，上勝肺金，白氣廼屈，其榖不成，欬而鼽，上應熒惑、太白星。",
                    "zhushu": "陽明上臨，金自用事，故白露早降。寒涼大至，則收殺氣行，以太陽居土濕之位，寒濕相合，故寒雨害物，少於成實。金行伐木，假途於土，子居母内，蟲之象也。故甘物黄物，蟲蠧食之，清氣先勝，熱氣後復，復已乃勝，故火赤之氣後生化也。赤後化，謂草木赤華及赤實者，皆後時而再榮秀也。其五藏則心氣晩王，勝於肺，心勝於肺，則金之白氣乃屈退也。金，穀稻也，鼻中水出也。金爲火勝，天象應同，故太白芒減，熒惑益明。"
                },
                {
                    "paragraph": "歳火不及，寒廼大行，長政不用，物榮而下，凝慘而甚，則陽氣不化，廼折榮美，上應辰星。",
                    "zhushu": "火少水勝，故寒廼大行。長政不用，則物容卑下。火氣既少，水氣洪盛，天象出見，辰星益明。"
                },
                {
                    "paragraph": "民病胷中痛，脇支滿，兩脇痛，膺背肩胛間及兩臂内痛，",
                    "zhushu": "新校正云：詳此證，與火太過甚則反病之状同，傍見藏氣法時論。"
                },
                {
                    "paragraph": "鬱冒朦昧，心痛暴瘖，胷腹大，脇下與腰背相引而痛，",
                    "zhushu": "新校正云：按藏氣法時論云：“心虚則胷腹大，脇下與腰背相引而痛。”"
                },
                {
                    "paragraph": "甚則屈不能伸，髖髀如别，上應熒惑、辰星。其榖丹。",
                    "zhushu": "諸癸歳也，患以其脉行於是也。火氣不行，寒氣禁固，髖髀如别，屈不得伸，水行乗火，故熒惑芒減，丹穀不成。辰星臨其宿屬之分，則皆災也。"
                },
                {
                    "paragraph": "復則埃鬱，大雨且至，黒氣廼辱，病鶩溏腹滿，食飲不下，寒中腸鳴，泄注腹痛，暴攣痿痺，足不任身，上應鎮星、辰星。𤣥榖不成。",
                    "zhushu": "埃鬱雲雨，土之用也。復寒之氣必以濕，濕氣内滛，則生腹疾身重，故如是也。黒氣，水氣也。辱，屈辱也。鶩，鴨也。上復於水，故鎮星明潤，臨犯宿屬，則民受病災矣。"
                },
                {
                    "paragraph": "歳土不及，風廼大行，化氣不令，草木茂榮，飄揚而甚，秀而不實，上應歳星。",
                    "zhushu": "水，旡徳也。木氣專行，故化氣不令；生氣獨擅，故草木茂榮，飄揚而甚，是木不以徳。土氣薄少，故物實不成。不實，謂粃惡也。土不及，木乗之，故歳星之見，潤而明也。"
                },
                {
                    "paragraph": "民病飱泄霍亂，體重腹痛，筋骨繇復，肌肉瞤酸，善怒，藏氣舉事，蟄蟲早附，咸病寒中，上應歳星、鎮星。其榖黅。",
                    "zhushu": "諸，己歳也。風客於胃，故病如是。土氣不及，水與齊化，故藏氣舉事，蟄蟲早附於陽氣之所，人皆病中寒之疾也。繇，摇也。筋骨摇動，已復常則已。繇，復也。土抑不伸，若歳星臨宿屬，則皆災也。新校正云：詳此文云筋骨繇復，王氏雖注，義不可解。按至真要大論云：“筋骨繇併，疑此復字、併字之誤也。”"
                },
                {
                    "paragraph": "復則收政嚴峻，名木蒼凋，胷脇暴痛，下引少腹，善大息。蟲食甘黄，氣客於脾，黅榖廼減，民食少失味，蒼榖廼損。",
                    "zhushu": "金氣復木，故名木蒼凋。金入於土，母懐子也，故甘物、黄物，蟲食其中。金入土中，故氣客於脾。金氣大來，與土□復，故黅減實，榖不成也。"
                },
                {
                    "paragraph": "上應太白歳星。",
                    "zhushu": "太白芒盛，歳減明也。一經少此六字，缺文耳。"
                },
                {
                    "paragraph": "上臨厥隂，流水不冰，蟄蟲來見，藏氣不用，白廼不復，上應歳星，民廼康。",
                    "zhushu": "己亥、己巳歳，厥隂上臨，其歳少陽在泉，火司于地，故蟄蟲來見，流水不冰也。金不得復，故歳星之象如常，民康不病。新校正云：詳木不及上臨陽明，水不及上臨太隂，俱後言復。此先言復而後舉上臨之候者，蓋白廼不復，嫌於此年有復也。"
                },
                {
                    "paragraph": "歳金不及，炎火廼行，生氣廼用，長氣專勝，庶物以茂，燥爍以行，上應熒惑星。",
                    "zhushu": "火不務徳而襲金危，炎火既流，則夏生大熱，生氣舉用，故庶物蕃茂。燥爍氣至，物不勝之。爍勝之，爍石流金，涸泉焦草，山澤燔爍，雨乃不降，炎火大盛，天象應之，熒惑之見而大明也。"
                },
                {
                    "paragraph": "民病肩背瞀重，鼽𡁲，血便注下，收氣廼後，上應太白星，其榖堅芒。",
                    "zhushu": "諸，乙歳也。瞀，謂悶也。受熱邪，故生是病。收，金氣也。火先勝，故收氣後。火氣勝金，金不能盛。若熒感逆守，宿屬之分皆受病。新校正云：詳其穀堅芒，白色可見，故不云其穀白也。經云上應太白，以前後例相照，經脱熒惑二字，及詳王注言熒惑逆守之事，益知經中之闕也。"
                },
                {
                    "paragraph": "復則寒雨暴至，廼零冰雹，霜雪殺物，隂厥且格，陽反上行，頭腦戸痛，延及頂，發熱，上應辰星，",
                    "zhushu": "新校正云：詳不及之運，剋我者行，勝，我者之子來復。當來復之後，勝星減曜，復星明大。此只言上應辰星，而不言熒惑者，闕文也。當云上應辰星、熒惑。"
                },
                {
                    "paragraph": "丹榖不成。民病口瘡，甚則心痛。",
                    "zhushu": "寒氣折火，則見冰雹霜雪，冰雹先傷而霜雪後損，皆寒氣之常也。其災害廼傷於赤化也。諸不及而爲勝所犯，子氣復之者，皆歸其方也。隂厥，謂寒逆也。格，至也，亦拒也。水行折火，以救困金，天象應之。辰星明□赤色之榖，爲霜雹損之。"
                },
                {
                    "paragraph": "歳水不及，濕廼大行，長氣反用，其化廼速，暑雨數至，上應鎮星。",
                    "zhushu": "濕大行，謂數雨也。化速，謂物早成也。火濕齊化，故暑雨數至，乗水不及而土勝之，鎮星之象，増益光明，逆凌留犯，其又甚矣。"
                },
                {
                    "paragraph": "民病腹滿，身重，濡泄，寒瘍流水，腰股痛發，膕腨股膝不便，煩𡨚，足痿清厥，脚下痛，甚則跗腫。藏氣不政，腎氣不衡，上應辰星，其榖秬。",
                    "zhushu": "藏氣不能申其政令，故腎氣不能内致和平。衡，平也。辰星之應，當減其明，或遇鎮星臨屬宿者乃災。新校正云：“詳經云上應辰星，注言鎮星，以前後例相校，此經闕鎮星二字。”"
                },
                {
                    "paragraph": "上臨太隂，則大寒數舉，蟄蟲早藏，地積堅冰，陽光不治。民病寒疾於下，甚則腹滿浮腫，上應鎮星，",
                    "zhushu": "新校正云：詳木不及，上臨陽明，上應太白、鎮星，此獨言鎮星而不言熒惑者，文闕也。蓋水不及而又上臨太隂，則鎮星明盛，以應土氣專盛，水既益弱，則熒惑無畏而明大。"
                },
                {
                    "paragraph": "其主黅榖。",
                    "zhushu": "諸辛歳也。辛丑、辛未歳，上臨太隂，太陽在泉，故大寒數舉也。土氣專盛，故鎮星益明，黅穀應天。歳成也。"
                },
                {
                    "paragraph": "復則大風暴發，草偃木零，生長不鮮，靣色時變，筋骨併辟，肉膶瘛，目視𥆨𥆨，物踈璺，肌肉胗發，氣并鬲中，痛於心腹，黄氣廼損，其榖不登，上應歳星。",
                    "zhushu": "木復其土，故黄氣反損，而黅榖不登也。謂實不成，無以登祭器也。木氣暴復，歳星下臨，宿屬分者災。新校正云：詳此，當云上應歳星、鎮星爾。"
                },
                {
                    "paragraph": "帝曰：“善。願聞其時也。”歧伯曰：“悉哉問也。木不及，春有鳴條律暢之化，則秋有霧露清凉之政。春有慘凄殘賊之勝，則夏有炎暑燔爍之復。其眚東，",
                    "zhushu": "化，和氣也。勝，金氣也。復，火氣也。火復於金，悉因其木，故災眚之作，皆在東方。餘眚同。新校正云：按木火不及，先言春夏之化，秋冬之政者，先言木火之政化，次言勝復之變也。"
                },
                {
                    "paragraph": "其藏肝，其病内舍胠脇，外在闗節。",
                    "zhushu": "東方用之主也。"
                },
                {
                    "paragraph": "火不及，夏有炳明光顯之化，則冬有嚴肅霜寒之政。夏有慘淒凝冽之勝，則不時有埃昬大雨之復。其眚南，",
                    "zhushu": "化，火徳也。勝，水虐也。復，土變也。南方火也。"
                },
                {
                    "paragraph": "其藏心，其病内舍膺脇，外在經絡。",
                    "zhushu": "南方，心之主也。"
                },
                {
                    "paragraph": "土不及，四維有埃雲潤澤之化，則春有鳴條鼓拆之政；四維發振拉飄騰之變，則秋有肅殺霖霪之復。其眚四維，",
                    "zhushu": "東南、東北、西南、西北方也。維，隅也。謂日在四隅，月也。新校正云：詳土不及，亦先言政化，次言勝復。"
                },
                {
                    "paragraph": "其藏脾，其病内舍心腹，外在肌肉四支。",
                    "zhushu": "四維，中央，脾之主也。"
                },
                {
                    "paragraph": "金不及，夏有光顯鬱蒸之令，則冬有嚴凝整肅之應；夏有炎爍燔燎之變，則秋有冰雹霜雪之復。其眚西，其藏肺，其病内舍膺脇肩背，外在皮毛。",
                    "zhushu": "西方肺之主也。"
                },
                {
                    "paragraph": "水不及，四維有湍潤埃雲之化，則不時有和風生發之應；四維發埃昬驟注之變，則不時有飄蕩振拉之復。其眚北，",
                    "zhushu": "飄蕩振拉，大風所作。新校正云：詳金水不及，先言火土之化令與應，故不當秋冬而言也。次言者，火土勝復之變也。與木火土之例不同者，互文也。"
                },
                {
                    "paragraph": "其藏腎，其病内舍腰脊骨髓，外在谿谷踹膝。",
                    "zhushu": "肉之大㑹爲谷，肉之小㑹爲谿。肉分之間，谿谷之㑹，以行榮衛，以㑹大氣。"
                },
                {
                    "paragraph": "夫五運之政，猶權衡也，髙者抑之，下者舉之，化者應之，變者復之。此生長化成收藏之理，氣之常也。失常則天地四塞矣。”",
                    "zhushu": "失常之理，則天地四時之氣閉塞而無所運行，故動必有靜，勝必有復，乃天地隂陽之道。"
                },
                {
                    "paragraph": "故曰：“天地之動靜，神明爲之紀；隂陽之往復，寒暑彰其兆。此之謂也。”",
                    "zhushu": "新校正云：按故曰已下，與五運行大論同，上兩句又與隂陽應象大論文重。彼云：“隂陽之升降，寒暑，彰其兆也。”"
                },
                {
                    "paragraph": "帝曰：“夫子之言五氣之變，四時之應，可謂悉矣。夫氣之動亂，觸遇而作，發無常㑹，卒然災合，何以期之？”歧伯曰：“夫氣之動變，固不常在，而徳化政令災變，不同其候也。”帝曰：“何謂也？”歧伯曰：“東方生風，風生木，其徳敷和，其化生榮，其政舒啓，其令風，其變振發，其災散落。",
                    "zhushu": "敷，布也。和，和氣也。榮，滋榮也。舒，展也。啓，開也。振，怒也。發，出也。散，謂物飄零而散落也。新校正云：按五運行大論云：“其徳爲和，其化爲榮，其政爲散，其令宣發，其變摧拉，其眚爲隕。義與此通。”"
                },
                {
                    "paragraph": "南方生熱，熱生火，其徳彰顯，其化蕃茂，其政明曜，其令熱，其變銷爍，其災燔焫。",
                    "zhushu": "新校正云：詳五運行大論云：“其徳爲顯，其化爲茂，其政爲明，其令鬱蒸，其變炎爍，其眚燔焫。”"
                },
                {
                    "paragraph": "中央生濕，濕生土，其徳溽蒸，其化豐備，其政安靜，其令濕，其變驟注，其災霖潰。",
                    "zhushu": "溽，濕也。蒸，熱也。驟注，急雨也。霖，乆雨也。潰，爛泥也。新校正云：按五運行大論云：“其徳爲濡，其化爲盈，其政爲謐，其令雲雨，其變動注，其眚淫潰。”"
                },
                {
                    "paragraph": "西方生燥，燥生金，其徳清潔，其化緊斂，其政勁切，其令燥，其變肅殺，其災蒼隕。",
                    "zhushu": "緊，縮也。斂，收也。勁，鋭也。切，急也。燥，乾也。肅殺，謂風動草樹，聲若乾也。殺氣太甚，則木青乾而落也。新校正云：按五運行大論云：“其徳爲清，其化爲斂，其政爲勁，其令霧露，其變肅殺，其眚蒼落。”"
                },
                {
                    "paragraph": "北方生寒，寒生水，其徳淒滄，其化清謐，其政凝肅，其令寒，其變凓冽，其災冰雪霜雹。",
                    "zhushu": "淒滄，薄寒也。謐，靜也。肅，中列嚴整也。凓冽，甚寒也。冰雪霜雹，寒氣凝結所成。水復火，則非時而有也。新校正云：按五運行大論云：“其徳爲寒，其化爲肅，其政爲靜，其變凝冽，其眚冰雹。”"
                },
                {
                    "paragraph": "是以察其動也，有徳、有化，有政、有令，有變有災，而物由之，而人應之也。”",
                    "zhushu": "夫徳化政令，和氣也。其動靜勝復，施於萬物，皆悉生成。變與災，殺氣也。其出暴速，其動驟急，其行損傷，雖皆天地自爲動靜之用，然物有不勝其動者，且損且病且死焉。"
                },
                {
                    "paragraph": "帝曰：“夫子之言，歳候不及其太過而上應五星。今夫徳化政令，災眚變易，非常而有也。卒然而動，其亦爲之變乎？”歧伯曰：“承天而行之，故無妄動，無不應也。”卒然而動者，氣之交變也，其不應焉，故曰：“應常不應卒，此之謂也。”",
                    "zhushu": "徳化政令，氣之常也。災眚變易，氣卒交㑹而有勝負者也。常，謂歳四時之氣不差畧刻者，不常，不乆也。"
                },
                {
                    "paragraph": "帝曰：“其應柰何？”歧伯曰：“各從其氣化也。”",
                    "zhushu": "歳星之化，以風應之；熒惑之化，以熱應之；鎮星之化，以濕應之；太白之化，以燥應之；辰星之化，以寒應之。氣變則應，故各從其氣化也。上文言復勝，皆上應之。今經言應常不應卒，所謂無大變易而不應。然其勝復，當色有枯燥潤澤之異，無見小大以應之。"
                },
                {
                    "paragraph": "帝曰：“其行之徐疾逆順何如？”歧伯曰：“以道留乆，逆守而小，是謂省下。",
                    "zhushu": "以道，謂順行。留乆，謂過應留之日數也。省下，謂察天下人君之有徳有過者也。"
                },
                {
                    "paragraph": "以道而去，去而速來，曲而過之，是謂省遺過也。",
                    "zhushu": "順行已去，已去輒逆行而速，委曲而經過，是謂遺其過而輒省察之也。行急行緩，往多往少，蓋謂罪之有大有小，按其遺而斷之。"
                },
                {
                    "paragraph": "乆留而環，或離或附，是謂議災與其徳也，",
                    "zhushu": "環謂如環之遶，盤迴而不去也。火議罪，金議殺，土、木、水議徳也。"
                },
                {
                    "paragraph": "應近則小，應逺則大。",
                    "zhushu": "近，謂犯星常在。逺，謂犯星去乆。大小，謂喜慶及罰罪事。"
                },
                {
                    "paragraph": "芒而大，倍常之一，其化甚；大常之二，其眚即也。",
                    "zhushu": "甚，謂政令大行也。發，謂起也，即，至也，金、火有之。"
                },
                {
                    "paragraph": "小常之一，其化減；小常之二，是謂臨視，省下之過與其徳也。",
                    "zhushu": "省，謂省察萬國人吏，侯王有徳有過者也。故侯王人吏，安可不深思誠慎邪？"
                },
                {
                    "paragraph": "徳者福之，過者伐之，",
                    "zhushu": "有徳則天降？福以應之，有過者天降禍以淫之，則知禍福無門，惟人所召爾。"
                },
                {
                    "paragraph": "是以象之見也，髙而逺則小，下而近則大。",
                    "zhushu": "見物之理也。"
                },
                {
                    "paragraph": "故大則喜怒邇，小則禍福逺。",
                    "zhushu": "象見髙而小，旣未即禍，亦未即福。象見下而大，福既不逺，禍亦未遥，但當脩徳省過，以候厥終。苟未能慎禍，而務求福祐，豈有是者哉？"
                },
                {
                    "paragraph": "歳運太過，則運星北越；",
                    "zhushu": "火運火星，木運木星之類也。北越，謂北而行也。"
                },
                {
                    "paragraph": "運氣相得，則各行以道。",
                    "zhushu": "無剋伐之嫌，故守常而各行於中道。"
                },
                {
                    "paragraph": "故歳運太過，畏星失色，而兼其母，",
                    "zhushu": "木失色而兼火，火失色而兼蒼，土失色而兼赤，金失色而兼黄，水失色而兼白，是謂兼其母也。"
                },
                {
                    "paragraph": "不及，則色兼其所不勝。",
                    "zhushu": "木兼白色，火兼𤣥色，土兼蒼色，金兼赤色，水兼黄色，是謂兼不勝也。"
                },
                {
                    "paragraph": "肖者瞿瞿，莫知其妙，閔閔之當，孰者爲良？",
                    "zhushu": "新校正云：詳肖者至爲良，與蘭靈祕典論重，彼有注。"
                },
                {
                    "paragraph": "妄行無徴，示畏侯王。”",
                    "zhushu": "不識天意，心私度之，妄言災咎，卒無徵驗，適足以示畏之兆於侯王，熒惑於庻民矣。"
                },
                {
                    "paragraph": "帝曰：“其災應何如？”歧伯曰：“亦各從其化也。故時至有盛衰，凌犯有逆順，留守有多少，形見有善惡，宿屬有勝負，徴應有吉凶矣。”",
                    "zhushu": "五星之至，相王爲時盛，囚死爲衰。東行凌犯爲順，災輕；西行凌犯爲逆，災重。留守日多，則災深；留守曰少，則災淺。星喜潤則爲見善，星怒操憂喪，則爲見惡。宿屬，謂所生月之屬，二十八宿及十二辰相分所屬之位也。命勝星，不災不害；不勝星，爲災小重，命與星相得，雖災無害。災者，獄訟疾病之謂也。雖五星凌犯之事，時遇星之囚死，時月雖災不成。然火犯留守逆臨，則有誣譛獄訟之憂；金犯，則有刑殺氣鬱之憂；木犯，則有震驚風鼓之憂；土犯，則有中滿下利跗腫之憂；水犯，則有寒氣衝稸之憂。故曰徵應有吉凶也。"
                },
                {
                    "paragraph": "帝曰：“其善惡何謂也？”歧伯曰：“有喜有怒，有憂有喪，有澤有燥，此象之常也，必謹察之。”",
                    "zhushu": "夫五星之見也，從夜深見之。人見之喜，星之喜也；見之畏，星之怒也。光色微曜，乍明乍暗，星之憂也。光色逈然，不彰不瑩，不與衆同，星之喪也；光色圎明，不盈不縮，怡然□然，星之喜也。光色勃然臨人，芒彩滿溢，其象懔然，星之怒也。澤，洪潤也。燥，乾枯也。"
                },
                {
                    "paragraph": "帝曰：“六者髙下異乎？”岐伯曰：“象見髙下，其應一也，故人亦應之。”",
                    "zhushu": "觀象覩色，則中外之應，人天咸一矣。"
                },
                {
                    "paragraph": "帝曰：“善。其徳化政令之動靜損益，皆何如？”歧伯曰：“夫徳化政令災變，不能相加也，",
                    "zhushu": "天地動靜，隂陽往復，以徳報徳，以化報化。政令災眚及動復亦然，故曰不能相加也。"
                },
                {
                    "paragraph": "勝復盛衰，不能相多也，",
                    "zhushu": "勝盛復盛，勝微復微，不應以盛報微，以化報變，故曰不能相多也。"
                },
                {
                    "paragraph": "往來小大，不能相過也，",
                    "zhushu": "勝復曰數，多少皆同，故曰不能相過也。"
                },
                {
                    "paragraph": "用之𦫵降，不能相無也，",
                    "zhushu": "木之勝金必報，火土金水皆然，未有勝而無報者，故氣不能相使無也。"
                },
                {
                    "paragraph": "各從其動而復之耳。”",
                    "zhushu": "動必有復，察動以言復也。易曰：“吉凶悔吝者，生乎動。此之謂歟。天雖髙，不可度；地雖廣，不可量。以氣動復言之，其猶視其掌矣。”"
                },
                {
                    "paragraph": "帝曰：“其病生何如？”歧伯曰：“徳化者，氣之祥；政令者，氣之章；變易者，復之紀；災眚者，傷之始。氣相勝者和，不相勝者病，重感於邪則甚也。”",
                    "zhushu": "祥，善應也。章，程也，式也。復紀，謂報復之綱紀也。重感，謂年氣已不及，天氣，又見剋殺之氣，是爲重感。重，謂重累也。"
                },
                {
                    "paragraph": "帝曰：“善。所謂精光之論，大聖之業，宣明大道，通於無窮，究於無極也。余聞之，善言天者，必應於人；善言古者，必驗於今；善言氣者，必彰於物；善言應者，同天地之化；善言化言變者，通神明之理。非夫子孰能言至道歟？",
                    "zhushu": "太過不及，歳化無窮。氣交遷變，流於無極。然天垂象，聖人則之，以知吉凶。何者？歳太過而星大或明瑩。歳不及而星小或失色。故吉凶可指而見也。吉凶者何？謂物禀五常之氣以生成，莫不上參應之，有否有宜，故曰吉凶斯至矣。故曰：“善言天者，必應於人也。言古之道，而今必應之。故曰善言古者，必驗於今也。化氣生成，萬物皆禀，故言氣。應者以物明之，故曰善言應者，必彰於物也。彰，明也。氣化之應，如四時行，萬物備，故善言應者，必同天地之造化也。物生謂之化，物極謂之變。言萬物化變終始，必契於神明運爲，故言化。變者，通於神明之理。聖人智周萬物，無所不通，故言必有發動，無不應之也。”"
                },
                {
                    "paragraph": "廼擇良兆而藏之靈室，每旦讀之，命曰氣交變，非齊戒不敢發，慎傳也。”",
                    "zhushu": "靈室，謂靈蘭室，黄帝之書府也。新校正云：詳此文，與六元正紀大論末同。",
                    "type": 2
                },
                {
                    "paragraph": "氣交變大論:槁。",
                    "zhushu": "芒老切。"
                },
                {
                    "paragraph": "瞼。",
                    "zhushu": "音撿。"
                },
                {
                    "paragraph": "𥇒",
                    "zhushu": "、音接。"
                },
                {
                    "paragraph": "蠧。",
                    "zhushu": "音妬。"
                },
                {
                    "paragraph": "鶩。",
                    "zhushu": "音木。"
                },
                {
                    "paragraph": "璺。",
                    "zhushu": "音問。"
                },
                {
                    "paragraph": "謐。",
                    "zhushu": "音蜜。"
                }
            ]
        },
        {
            "name": "五常政大論篇第七十",
            "paragraphs": [
                {
                    "paragraph": "五常政大論篇第七十",
                    "zhushu": "新校正云：詳此篇統論五運有平氣不及太過之事，次言地理有四方髙下隂陽之異，又言歳有不病而藏氣不應，爲天氣制之，而氣有所從之説，仍言六氣五類相制勝，而歳有胎孕不育之理，而後明在泉六化五味有薄厚之異，而以治法終之。此篇之大槩如此，而專名五常政大論者，舉其所先者言也。",
                    "type": 1
                },
                {
                    "paragraph": "黄帝問曰：“太虚寥廓，五運廻薄，衰盛不同，損益相從，願聞平氣，何如而名，何如而紀也？”歧伯對曰：“昭乎哉問也！木曰敷和，",
                    "zhushu": "敷布和氣，物以生榮。"
                },
                {
                    "paragraph": "火曰升明，",
                    "zhushu": "火氣髙明。"
                },
                {
                    "paragraph": "土曰備化，",
                    "zhushu": "廣被化氣，損於群品。"
                },
                {
                    "paragraph": "金曰審平，",
                    "zhushu": "金氣清，審平而定。"
                },
                {
                    "paragraph": "水曰靜順。”",
                    "zhushu": "水體清靜，順於物也。"
                },
                {
                    "paragraph": "帝曰：“其不及奈何？”歧伯曰：“木曰委和，",
                    "zhushu": "陽和之氣，委屈而少用也。"
                },
                {
                    "paragraph": "火曰伏明，",
                    "zhushu": "明曜之氣，屈伏不申。"
                },
                {
                    "paragraph": "土曰卑監，",
                    "zhushu": "土雖卑少，猶監萬物之生化也。"
                },
                {
                    "paragraph": "金曰從革，",
                    "zhushu": "從順革易，堅成萬物。"
                },
                {
                    "paragraph": "水曰涸流。”",
                    "zhushu": "水少，故流注乾涸。"
                },
                {
                    "paragraph": "帝曰：“太過何謂？”歧伯曰：“木曰發生，",
                    "zhushu": "宣發生氣，萬物以榮。"
                },
                {
                    "paragraph": "火曰赫曦，",
                    "zhushu": "盛明也。"
                },
                {
                    "paragraph": "土曰敦阜，",
                    "zhushu": "敦，厚也。阜，髙也。土餘，故髙而厚。"
                },
                {
                    "paragraph": "金曰堅成，",
                    "zhushu": "氣爽風勁，堅成庶物。"
                },
                {
                    "paragraph": "水曰流衍。”",
                    "zhushu": "衍、泮，衍也，溢也。"
                },
                {
                    "paragraph": "帝曰：“三氣之紀，願聞其候。”歧伯曰：“悉乎哉問也。”",
                    "zhushu": "新校正云：按此論與五運行大論及隂陽應象大論、金匱真言論相通。"
                },
                {
                    "paragraph": "敷和之紀，木徳周行，陽舒隂布，五化宣平，",
                    "zhushu": "自當其位，不與物爭，故五氣之化，各布政令於四方，旡相干犯。　新校正云：按王注太過不及，各紀年辰，此平木運注不紀年辰者，平氣之嵗，不可以定紀也。或者欲補注云：“謂丁巳、丁亥、壬寅、壬申歳者，是未達也。”"
                },
                {
                    "paragraph": "其氣端，",
                    "zhushu": "端，直也。麗也。"
                },
                {
                    "paragraph": "其性隨，",
                    "zhushu": "順於物化。"
                },
                {
                    "paragraph": "其用曲直，",
                    "zhushu": "曲直材幹，皆應用也。"
                },
                {
                    "paragraph": "其化生榮，",
                    "zhushu": "木化宣行，則物生榮而美。"
                },
                {
                    "paragraph": "其類草木，",
                    "zhushu": "木體堅髙，草形卑下，然各有堅脆剛柔，蔓結條屈者。"
                },
                {
                    "paragraph": "其政發散，",
                    "zhushu": "春氣發散，物禀以生，木之化也。"
                },
                {
                    "paragraph": "其候温和，",
                    "zhushu": "和，春之氣也。"
                },
                {
                    "paragraph": "其令風，",
                    "zhushu": "木之令行以和風。"
                },
                {
                    "paragraph": "其藏肝，",
                    "zhushu": "五藏之氣與肝同。"
                },
                {
                    "paragraph": "肝其畏清，",
                    "zhushu": "清，金令也。木性暄，故畏清。五運行大論曰：“木其性暄。”又曰：“燥勝風。”"
                },
                {
                    "paragraph": "其主目，",
                    "zhushu": "陽升明見，目與同也。"
                },
                {
                    "paragraph": "其榖麻，",
                    "zhushu": "色蒼也。新校正云：按金匱真言論云：其榖麦。與此不同。"
                },
                {
                    "paragraph": "其果李，",
                    "zhushu": "味酸也。"
                },
                {
                    "paragraph": "其實核，",
                    "zhushu": "中有堅核者。"
                },
                {
                    "paragraph": "其應春，",
                    "zhushu": "四時之中，春化同，"
                },
                {
                    "paragraph": "其蟲毛，",
                    "zhushu": "木化宣行，則毛蟲生。"
                },
                {
                    "paragraph": "其畜犬，",
                    "zhushu": "如草木之生，无所避也。新校正云：按金匱真言論云：“其畜雞。”"
                },
                {
                    "paragraph": "其色蒼，",
                    "zhushu": "木化宣行，則物浮蒼翠。"
                },
                {
                    "paragraph": "其養筋，",
                    "zhushu": "酸入筋。"
                },
                {
                    "paragraph": "其病裏急支滿，",
                    "zhushu": "木氣所生。新校正云：按金匱真言論云：“是以知病之在筋也。”"
                },
                {
                    "paragraph": "其味酸，",
                    "zhushu": "木化敷和，則物酸味厚。"
                },
                {
                    "paragraph": "其音角，",
                    "zhushu": "調而直也。"
                },
                {
                    "paragraph": "其物中堅，",
                    "zhushu": "象土中之有木也。"
                },
                {
                    "paragraph": "其數八。",
                    "zhushu": "成數也。"
                },
                {
                    "paragraph": "𦫵明之紀，正陽而治，徳施周普，五化均衡，",
                    "zhushu": "均，等也。衡，平也。"
                },
                {
                    "paragraph": "其氣髙，",
                    "zhushu": "火炎上。"
                },
                {
                    "paragraph": "其性速，",
                    "zhushu": "火性躁疾。"
                },
                {
                    "paragraph": "其用燔灼，",
                    "zhushu": "灼，燒也。燔之與灼，皆火之用。"
                },
                {
                    "paragraph": "其化蕃茂，",
                    "zhushu": "長氣盛，故物火。"
                },
                {
                    "paragraph": "其類火，",
                    "zhushu": "五行之氣，與火類同。"
                },
                {
                    "paragraph": "其政明曜，",
                    "zhushu": "徳合髙明，火之政也。"
                },
                {
                    "paragraph": "其候炎暑，",
                    "zhushu": "氣之至也，以是候之。"
                },
                {
                    "paragraph": "其令熱，",
                    "zhushu": "熱至乃令行。"
                },
                {
                    "paragraph": "其藏心，",
                    "zhushu": "心氣應之。"
                },
                {
                    "paragraph": "心其畏寒，",
                    "zhushu": "寒，水令也。心性暑熱，故畏寒。五運行大論曰：“心其性暑。”又曰：“寒勝熱。”"
                },
                {
                    "paragraph": "其主舌，",
                    "zhushu": "火以燭幽，舌申明也。"
                },
                {
                    "paragraph": "其榖麥，",
                    "zhushu": "色赤也。新校正云：按金匱真言論云：“其榖黍。”又藏氣法時論云：“麥也。”"
                },
                {
                    "paragraph": "其果杏，",
                    "zhushu": "味苦也。"
                },
                {
                    "paragraph": "其實絡，",
                    "zhushu": "中有支絡者。"
                },
                {
                    "paragraph": "其應夏，",
                    "zhushu": "四時之氣，夏氣同。"
                },
                {
                    "paragraph": "其蟲羽，",
                    "zhushu": "羽，火象也。火化宣行，則羽蟲生。"
                },
                {
                    "paragraph": "其畜馬，",
                    "zhushu": "健决，躁速。火類同。新校正云：按金匱真言論云：“其畜羊。”"
                },
                {
                    "paragraph": "其色赤，",
                    "zhushu": "色同又明。"
                },
                {
                    "paragraph": "其養血，其病瞤瘛，",
                    "zhushu": "火之性動也。新校正云：按金匱真言論云：“是以知病之在脉也。”"
                },
                {
                    "paragraph": "其味苦，",
                    "zhushu": "外明氣化，則物苦味純。"
                },
                {
                    "paragraph": "其音徵，",
                    "zhushu": "和而美，"
                },
                {
                    "paragraph": "其物脉，",
                    "zhushu": "中多支脉，火之化也。"
                },
                {
                    "paragraph": "其數七。",
                    "zhushu": "成數也。"
                },
                {
                    "paragraph": "備化之紀，氣恊天休，徳流四政，五化齊脩，",
                    "zhushu": "土之徳靜，分助四方，賛成金木水火之政。土之氣厚，應天休和之氣，以生長收藏，終而復始，故五化齊脩。"
                },
                {
                    "paragraph": "其氣平，",
                    "zhushu": "土之生也，平而正，"
                },
                {
                    "paragraph": "其性順，",
                    "zhushu": "應順群品，悉化成也。"
                },
                {
                    "paragraph": "其用髙下，",
                    "zhushu": "田土髙下，皆應用也。"
                },
                {
                    "paragraph": "其化豐滿，",
                    "zhushu": "豐滿萬物，非土化不可也。"
                },
                {
                    "paragraph": "其類土，",
                    "zhushu": "五行之化，土類同。"
                },
                {
                    "paragraph": "其政安靜，",
                    "zhushu": "土體厚，土徳靜，故政化亦然。"
                },
                {
                    "paragraph": "其候溽蒸，",
                    "zhushu": "溽，濕也。蒸，熱也。"
                },
                {
                    "paragraph": "其令濕，",
                    "zhushu": "濕化不絶竭，則土令延長。"
                },
                {
                    "paragraph": "其藏脾，",
                    "zhushu": "脾氣同。"
                },
                {
                    "paragraph": "脾其畏風，",
                    "zhushu": "風。木令也。脾性雖四氣兼并。然其所主。猶畏木也。五運行大論云：“脾其性靜兼。”又曰：“風勝濕。”"
                },
                {
                    "paragraph": "其主口，",
                    "zhushu": "上體包容，口主受納。"
                },
                {
                    "paragraph": "其榖稷，",
                    "zhushu": "色黄也。新校正云：按金匱真言論作稷，藏氣法時論作粳。"
                },
                {
                    "paragraph": "其果棗，",
                    "zhushu": "味甘也。"
                },
                {
                    "paragraph": "其實肉，",
                    "zhushu": "中有肌肉者。"
                },
                {
                    "paragraph": "其應長夏，",
                    "zhushu": "長夏，謂長養之夏。新校正云：按王注藏氣法時論云：“夏爲土母，土長于中，以長而治，故云長夏。”又注六節藏象論云：“所謂長夏者，六月也。土生於火，長在夏中，既長而王，故云長夏。”"
                },
                {
                    "paragraph": "其蟲倮，",
                    "zhushu": "無毛羽鱗甲，土形同。"
                },
                {
                    "paragraph": "其畜牛，",
                    "zhushu": "成彼稼穡，土之用也。牛之應用，其緩而和。"
                },
                {
                    "paragraph": "其色黄，",
                    "zhushu": "土同也。"
                },
                {
                    "paragraph": "其養肉，",
                    "zhushu": "所養者厚而靜。"
                },
                {
                    "paragraph": "其病否，",
                    "zhushu": "土性擁礙。新校正云：按金匱真言論云：“病在舌本，是以知病之在肉也。”"
                },
                {
                    "paragraph": "其味甘，",
                    "zhushu": "備化氣豐，則物味甘厚。"
                },
                {
                    "paragraph": "其音宫，",
                    "zhushu": "大而重，"
                },
                {
                    "paragraph": "其物膚，",
                    "zhushu": "物禀備化之氣，則多肌肉。"
                },
                {
                    "paragraph": "其數五。",
                    "zhushu": "生數也。正土不虚加故也。"
                },
                {
                    "paragraph": "審平之紀，收而不爭，殺而無犯，五化宣明。",
                    "zhushu": "犯，謂刑犯於物也。收而不爭，殺而無犯，匪審平之徳，何以能爲是哉？"
                },
                {
                    "paragraph": "其氣潔，",
                    "zhushu": "金氣以潔白瑩明爲事。"
                },
                {
                    "paragraph": "其性剛，",
                    "zhushu": "性剛，故摧缺於物。"
                },
                {
                    "paragraph": "其用散落，",
                    "zhushu": "金用則萬物散落。"
                },
                {
                    "paragraph": "其化堅斂，",
                    "zhushu": "收斂堅强，金之化也。"
                },
                {
                    "paragraph": "其類金，",
                    "zhushu": "審平之化，金類同。"
                },
                {
                    "paragraph": "其政勁肅，",
                    "zhushu": "化，急速而整肅也。勁，鋭也。"
                },
                {
                    "paragraph": "其候清切，",
                    "zhushu": "清，大涼也。切，急也。風聲也。"
                },
                {
                    "paragraph": "其令燥，",
                    "zhushu": "燥，乾也。"
                },
                {
                    "paragraph": "其藏肺，",
                    "zhushu": "肺氣之用，同金化也。"
                },
                {
                    "paragraph": "肺其畏熱，",
                    "zhushu": "熱，火令也。肺性涼，故畏火熱。五運行大論曰：“肺其性涼。”"
                },
                {
                    "paragraph": "其主鼻，",
                    "zhushu": "肺藏氣，鼻通息也。"
                },
                {
                    "paragraph": "其榖稻，",
                    "zhushu": "色白也。新校正云：按金匱真言論作稻，藏氣法時論作黄黍。"
                },
                {
                    "paragraph": "其果桃，",
                    "zhushu": "味辛也。"
                },
                {
                    "paragraph": "其實殻，",
                    "zhushu": "外有堅殻者。"
                },
                {
                    "paragraph": "其應秋，",
                    "zhushu": "四時之化，秋氣同，"
                },
                {
                    "paragraph": "其蟲介，",
                    "zhushu": "外被堅甲者。"
                },
                {
                    "paragraph": "其畜雞，",
                    "zhushu": "性善鬬傷，象金用也。新校正云：按金匱真言論云：“其畜馬。”"
                },
                {
                    "paragraph": "其色白，",
                    "zhushu": "色同也。"
                },
                {
                    "paragraph": "其養皮毛，",
                    "zhushu": "堅，同也。"
                },
                {
                    "paragraph": "其病欬，",
                    "zhushu": "有聲之病，金之應也。新校正云：按金匱真言論云：“病在背。”是以知病之在皮毛也。"
                },
                {
                    "paragraph": "其味辛，",
                    "zhushu": "審平化治，則物辛味正。"
                },
                {
                    "paragraph": "其音商，",
                    "zhushu": "和利而揚。"
                },
                {
                    "paragraph": "其物外堅，",
                    "zhushu": "金化宣行，則物體外堅。"
                },
                {
                    "paragraph": "其數九。",
                    "zhushu": "成數也。"
                },
                {
                    "paragraph": "靜順之紀，藏而勿害，治而善下，五化咸整。",
                    "zhushu": "治，化也。水之性下，所以徳全。江海，所以能爲百谷主者，以其善下之也。"
                },
                {
                    "paragraph": "其氣明，",
                    "zhushu": "清淨明昭，水氣所主。"
                },
                {
                    "paragraph": "其性下，",
                    "zhushu": "歸流於下。"
                },
                {
                    "paragraph": "其用沃衍，",
                    "zhushu": "用非淨事，故沬生而流溢。沃，沬也。衍，溢也。"
                },
                {
                    "paragraph": "其化凝堅，",
                    "zhushu": "藏氣布化，則水物凝堅。"
                },
                {
                    "paragraph": "其類水，",
                    "zhushu": "淨順之化水同類。"
                },
                {
                    "paragraph": "其政流演，",
                    "zhushu": "井泉不竭，河流不息，則流演之義也。"
                },
                {
                    "paragraph": "其候凝肅，",
                    "zhushu": "凝，寒也。肅，靜也。寒來之氣候。"
                },
                {
                    "paragraph": "其令寒，",
                    "zhushu": "水令宣行，則寒司物化。"
                },
                {
                    "paragraph": "其藏腎，",
                    "zhushu": "腎藏之用，同水化也。"
                },
                {
                    "paragraph": "腎其畏濕，",
                    "zhushu": "濕，土氣也。腎性凛，故畏土濕。五運行大論曰：“腎其性凛。”"
                },
                {
                    "paragraph": "其主二隂，",
                    "zhushu": "流注，應同。新校正云：按金匱真言論曰：“北方黒色，入通於腎，開竅於二隂。”"
                },
                {
                    "paragraph": "其榖豆，",
                    "zhushu": "色黒也。新校正云：按金匱真言論及藏氣法時論同。"
                },
                {
                    "paragraph": "其果栗，",
                    "zhushu": "味鹹也。"
                },
                {
                    "paragraph": "其實濡，",
                    "zhushu": "中有津液也。"
                },
                {
                    "paragraph": "其應冬，",
                    "zhushu": "四時之化，冬氣同，"
                },
                {
                    "paragraph": "其蟲鱗，",
                    "zhushu": "鱗，水化生。"
                },
                {
                    "paragraph": "其畜彘，",
                    "zhushu": "善，下也。彘，豕也。"
                },
                {
                    "paragraph": "其色黒，",
                    "zhushu": "色同也。"
                },
                {
                    "paragraph": "其養骨髓，",
                    "zhushu": "氣入也。"
                },
                {
                    "paragraph": "其病厥，",
                    "zhushu": "厥，氣逆也。凌，上也。倒行不順也。新校正云：按金匱真言論云：“病在谿，是以知病之在骨也。”"
                },
                {
                    "paragraph": "其味鹹，",
                    "zhushu": "味同也。"
                },
                {
                    "paragraph": "其音羽，",
                    "zhushu": "深而和也。"
                },
                {
                    "paragraph": "其物濡，",
                    "zhushu": "水化豐洽，庶物濡潤。"
                },
                {
                    "paragraph": "其數六。",
                    "zhushu": "成數也。"
                },
                {
                    "paragraph": "故生而勿殺，長而勿罰，化而勿制，收而勿害，藏而勿抑，是謂平氣。",
                    "zhushu": "生氣主歳，收氣不能縱其殺；長氣主歳，藏氣不能縱其罰；化氣主歳，生氣不能縱其制；收氣主歳，長氣不能縱其害；藏氣主歳，化氣不能縱其抑。夫如是者，皆天氣平，地氣正，五化之氣，不以勝剋爲用，故謂曰平和氣也。"
                },
                {
                    "paragraph": "委和之紀，是謂勝生。",
                    "zhushu": "丁卯、丁丑、丁亥、丁酉、丁未、丁巳之歳。"
                },
                {
                    "paragraph": "生氣不政，化氣廼揚，",
                    "zhushu": "木少，故生氣不政，土寛，故化氣廼揚。"
                },
                {
                    "paragraph": "長氣自平，收令廼早。",
                    "zhushu": "火旡忤犯，故長氣自平。木氣既少，故收令廼早。"
                },
                {
                    "paragraph": "涼雨時降，風雲並興，",
                    "zhushu": "涼，金化也。雨，濕氣也。風，木化也。雲，濕氣也。"
                },
                {
                    "paragraph": "草木晚榮，蒼乾凋落，",
                    "zhushu": "金氣有餘，木不能勝故也。新校正云：詳委和之紀，木不及而金氣乗之，故蒼乾凋落。非金氣有餘，木不能勝也，蓋木不足而金勝之也。"
                },
                {
                    "paragraph": "物秀而實，膚肉内充。",
                    "zhushu": "歳生雖晚，成者滿實，土化氣速，故如是也。"
                },
                {
                    "paragraph": "其氣斂，",
                    "zhushu": "收斂兼金氣故。"
                },
                {
                    "paragraph": "其用聚，",
                    "zhushu": "不布散也。"
                },
                {
                    "paragraph": "其動緛戾拘緩，",
                    "zhushu": "緛，縮短也。戾，了戾也。拘，拘急也。緩，不收也。"
                },
                {
                    "paragraph": "其發驚駭，",
                    "zhushu": "大屈卒伸，驚駭象也。"
                },
                {
                    "paragraph": "其藏肝，",
                    "zhushu": "内應肝。"
                },
                {
                    "paragraph": "其果棗李，",
                    "zhushu": "棗，土李，木實也。新校正云：詳李，木實也。按火土金水不及之果，李當作桃，王注亦非。"
                },
                {
                    "paragraph": "其實核殻，",
                    "zhushu": "核，木。殻，金主。"
                },
                {
                    "paragraph": "其榖稷稻，",
                    "zhushu": "金，土榖也。"
                },
                {
                    "paragraph": "其味酸辛，",
                    "zhushu": "味酸之物，孰兼辛也。"
                },
                {
                    "paragraph": "其色白蒼，",
                    "zhushu": "蒼色之物，孰兼白也？"
                },
                {
                    "paragraph": "其畜犬雞，",
                    "zhushu": "木從金畜。"
                },
                {
                    "paragraph": "其蟲毛介，",
                    "zhushu": "毛從介。"
                },
                {
                    "paragraph": "其主霧露淒滄，",
                    "zhushu": "金之化也。"
                },
                {
                    "paragraph": "其聲角商，",
                    "zhushu": "角從商，"
                },
                {
                    "paragraph": "其病摇動注恐，",
                    "zhushu": "木受邪也。"
                },
                {
                    "paragraph": "從金化也。",
                    "zhushu": "木不自攻，故化從金。"
                },
                {
                    "paragraph": "少角與判商同，",
                    "zhushu": "少角，木不及，故半與商金化同。判，半也。新校正云：按火土金水之文，判作少，則此當云少角與少商同。不云少商者，蓋少角之運，共有六年，而丁巳、丁亥，上角與正角同；丁卯、丁酉，上商與正商同；丁未、丁丑，上宫與正宫同。是六年者，各有所同，與火土金水之少運不同，故不云同。少商只大約而言，半從商化也。"
                },
                {
                    "paragraph": "上角與正角同，",
                    "zhushu": "上見厥隂，與敷和歳化同，謂丁亥、丁巳歳。上之所見者也。"
                },
                {
                    "paragraph": "上商與正商同，",
                    "zhushu": "上見陽明，則與平金歳化同。丁卯、丁酉歳。上見陽明。"
                },
                {
                    "paragraph": "其病支廢癰腫瘡瘍，",
                    "zhushu": "金刑木也。"
                },
                {
                    "paragraph": "其甘蟲，",
                    "zhushu": "子在母中。"
                },
                {
                    "paragraph": "邪傷肝也。",
                    "zhushu": "雖化悉與金同，然其所傷，則歸於肝木也。"
                },
                {
                    "paragraph": "上宫與正宫同，",
                    "zhushu": "土，蓋其木與未出等也。木未出土，與無木同。土自用事，故與正土運歳化同也。上見太隂，是謂上宫。丁丑、丁未歳，上見太隂，司天化之也。"
                },
                {
                    "paragraph": "蕭飋肅殺，則炎赫沸騰，",
                    "zhushu": "蕭飋肅殺，金無徳也。炎赫沸騰，火之復也。"
                },
                {
                    "paragraph": "眚於三，",
                    "zhushu": "火爲木復，故其眚在東。三，東方也。此言金之物勝也。新校正云：按六元正紀大論云：“災三宫也。”"
                },
                {
                    "paragraph": "所謂復也。",
                    "zhushu": "復，報復也。"
                },
                {
                    "paragraph": "其主飛蠧蛆雉，",
                    "zhushu": "飛，羽蟲也。蠧，内生蟲也。蛆，蠅之生者，此則物内自化爾。雉，鳥耗也。"
                },
                {
                    "paragraph": "廼爲雷霆。",
                    "zhushu": "雷謂大聲，生於太虚雲暝之中也。霆謂迅雷，卒如火之爆者，即霹靂也。"
                },
                {
                    "paragraph": "伏明之紀，是謂勝長。",
                    "zhushu": "藏氣勝長也。謂癸酉、癸未、癸巳、癸卯、癸丑、癸亥之歳也。"
                },
                {
                    "paragraph": "長氣不宣，藏氣反布，",
                    "zhushu": "火之長氣，不能施化，故水之藏氣，反布於時。"
                },
                {
                    "paragraph": "收氣自政，化令廼衡，",
                    "zhushu": "金土之義，與歳氣素無干犯，故金自行其政，土自平其氣也。"
                },
                {
                    "paragraph": "寒清數舉，暑令廼薄，",
                    "zhushu": "火氣不用故。"
                },
                {
                    "paragraph": "承化物生，生而不長，",
                    "zhushu": "火令不振，故承化生之物皆不長也。"
                },
                {
                    "paragraph": "成實而稚，遇化已老，",
                    "zhushu": "物實成孰，苗尚稚短，及遇化氣未長極，而氣已老矣。"
                },
                {
                    "paragraph": "陽氣屈伏，蟄蟲早藏。",
                    "zhushu": "陽不用而隂勝也。若上臨癸卯、癸酉歳，則蟄反不藏。新校正云：詳癸巳、癸亥之歳，蟄亦不藏。"
                },
                {
                    "paragraph": "其氣鬱，",
                    "zhushu": "鬱，燠不舒暢。"
                },
                {
                    "paragraph": "其用暴，",
                    "zhushu": "速也。"
                },
                {
                    "paragraph": "其動彰伏變易，",
                    "zhushu": "彰，明也。伏，隱也。變易，謂不常。其象見也。"
                },
                {
                    "paragraph": "其發痛，",
                    "zhushu": "痛由心所生。"
                },
                {
                    "paragraph": "其藏心，",
                    "zhushu": "歳運之氣通於心。"
                },
                {
                    "paragraph": "其果栗、桃，",
                    "zhushu": "栗，水桃，金果也。"
                },
                {
                    "paragraph": "其實絡濡，",
                    "zhushu": "絡，支脉也。濡，有汁也。"
                },
                {
                    "paragraph": "其榖豆、稻，",
                    "zhushu": "豆，水、稻，金榖也。"
                },
                {
                    "paragraph": "其味苦鹹，",
                    "zhushu": "苦兼鹹也。"
                },
                {
                    "paragraph": "其色𤣥丹，",
                    "zhushu": "色丹之物，熟兼𤣥也。"
                },
                {
                    "paragraph": "其畜馬、彘，",
                    "zhushu": "火從水畜。"
                },
                {
                    "paragraph": "其蟲羽鱗，",
                    "zhushu": "羽從鱗。"
                },
                {
                    "paragraph": "其主冰雪霜寒，",
                    "zhushu": "水之氣也。"
                },
                {
                    "paragraph": "其聲徵羽，",
                    "zhushu": "徵從羽。"
                },
                {
                    "paragraph": "其病昬惑悲忘，",
                    "zhushu": "大之躁動，不拘常律，隂冒陽火，故昬惑不治。心氣不足，故喜悲善忘也。"
                },
                {
                    "paragraph": "從水化也。",
                    "zhushu": "火弱水强，故伏明之紀，半從水之政化。"
                },
                {
                    "paragraph": "少徴與少羽同，",
                    "zhushu": "火少，故半同水化。新校正云：詳少徴運，六年内癸卯、癸酉同正商，癸巳、癸亥同歳㑹。外癸未、癸丑二年，少徴與少羽同，故不云判羽也。"
                },
                {
                    "paragraph": "上商與正商同，",
                    "zhushu": "歳，上見陽明，則與平金歳化同也。癸卯及癸酉歳上見陽明。新校正云：詳此不言上宫、上角者，蓋宫角於火，無大剋罰，故經不備云。"
                },
                {
                    "paragraph": "邪傷心也。",
                    "zhushu": "受病者心。"
                },
                {
                    "paragraph": "凝慘凓冽，則暴雨霖𩆍，",
                    "zhushu": "凝慘凓冽，水無徳也。暴雨霖霪，土之復也。"
                },
                {
                    "paragraph": "眚於九，",
                    "zhushu": "九，南方也。新校正云：按六元正紀大論云：“災九官。”"
                },
                {
                    "paragraph": "其主驟注，雷霆震驚，",
                    "zhushu": "天地，氣爭而生是變，氣交之内，害及粢盛，及傷鱗類。"
                },
                {
                    "paragraph": "沈霒淫雨。",
                    "zhushu": "沈，隂。淫雨，濕變所生也。霒音隂。"
                },
                {
                    "paragraph": "卑監之紀，是謂減化。",
                    "zhushu": "謂化氣減少，己巳、己卯、己丑、己亥、己酉、己未之歳也。"
                },
                {
                    "paragraph": "化氣不令，生政獨彰，",
                    "zhushu": "土少而木專其用。"
                },
                {
                    "paragraph": "長氣整，雨廼愆，收氣平，",
                    "zhushu": "不相干犯，則平整，化氣減，故雨愆期。"
                },
                {
                    "paragraph": "風寒並興，草木榮美，",
                    "zhushu": "風，木也。寒，水也。土少，故寒氣得行，生氣獨彰，故草木敷榮而端美。"
                },
                {
                    "paragraph": "秀而不實，成而粃也。",
                    "zhushu": "榮秀而美，氣生於木，化氣不滿，故物實中空，是以粃惡。"
                },
                {
                    "paragraph": "其氣散，",
                    "zhushu": "氣不安靜，水且乗之，從木之風，故施散也。"
                },
                {
                    "paragraph": "其用靜定，",
                    "zhushu": "雖不能專政於時物，然或舉用，則終歸土徳而靜定。"
                },
                {
                    "paragraph": "其動瘍涌，分潰、癰腫，",
                    "zhushu": "瘍，瘡也。涌，嘔吐也。分，裂也。潰，爛也。癰腫，膿瘡也。"
                },
                {
                    "paragraph": "其發濡滯，",
                    "zhushu": "土性也。濡，濕也。"
                },
                {
                    "paragraph": "其藏脾，",
                    "zhushu": "主藏病。"
                },
                {
                    "paragraph": "其果李、栗，",
                    "zhushu": "李，木栗，水果也。"
                },
                {
                    "paragraph": "其實濡核，",
                    "zhushu": "濡，中有汁者。核，中堅者。新校正云：詳前後。濡實主水，此濡字當作肉。王注亦非。"
                },
                {
                    "paragraph": "榖豆、麻，",
                    "zhushu": "豆，水、麻、木、穀也。"
                },
                {
                    "paragraph": "其味酸甘，",
                    "zhushu": "甘味之物，熟兼酸也。"
                },
                {
                    "paragraph": "其色蒼黄，",
                    "zhushu": "色黄之物，外兼蒼也。"
                },
                {
                    "paragraph": "其畜牛犬，",
                    "zhushu": "土從木畜。"
                },
                {
                    "paragraph": "其蟲倮毛，",
                    "zhushu": "倮從毛。"
                },
                {
                    "paragraph": "其主飄怒振發，",
                    "zhushu": "木之氣用也。"
                },
                {
                    "paragraph": "其聲宫角，",
                    "zhushu": "宫從角。"
                },
                {
                    "paragraph": "其病留滿否塞，",
                    "zhushu": "土氣擁礙，故。"
                },
                {
                    "paragraph": "從木化也。",
                    "zhushu": "不勝，故從佗化。"
                },
                {
                    "paragraph": "少宫與少角同，",
                    "zhushu": "土少，故半從木化也。新校正云：詳少宫之運，六年内，除己丑、己未與正宫同，己巳、己亥與正角同，外，有己卯、己酉二年，少宫與少角同，故不云判角也。"
                },
                {
                    "paragraph": "上宫與正宫同，",
                    "zhushu": "上見太隂，則與平土運生化同也。己丑、己未，其歳見也。"
                },
                {
                    "paragraph": "上角與正角同，",
                    "zhushu": "上見厥隂，則悉是敷和之紀也。己亥、己巳，其歳見也。"
                },
                {
                    "paragraph": "其病飱泄，",
                    "zhushu": "風之勝也。"
                },
                {
                    "paragraph": "邪傷脾也。",
                    "zhushu": "縱諸氣，金病，即自傷脾。新校正云：詳此不言上商者，土與金無相剋罰，故經不紀之也。又注云：“縱諸氣，金病，即自傷脾也。金字疑誤。”"
                },
                {
                    "paragraph": "振拉飄揚，則蒼乾散落，",
                    "zhushu": "振拉飄揚，木無徳也。蒼乾散落，金之復也。"
                },
                {
                    "paragraph": "其眚四維，",
                    "zhushu": "東南、西南、東北、西北，土之位也。新校正云：按六元正紀大論云：“災五宫。”"
                },
                {
                    "paragraph": "其主敗折虎狼，",
                    "zhushu": "虎狼猴、犲、豹、鹿、馬獐、麂，諸四足之獸，害於粢盛及生命也。"
                },
                {
                    "paragraph": "清氣廼用，生政廼辱。",
                    "zhushu": "金氣行則木氣屈。"
                },
                {
                    "paragraph": "從革之紀，是謂折收。",
                    "zhushu": "火折金收之氣也。謂乙丑、乙亥、乙酉、乙未、乙巳、乙卯之歳也。"
                },
                {
                    "paragraph": "收氣廼後，生氣廼揚，",
                    "zhushu": "後，不及時也。收氣不能以時而行，則生氣自應布揚而用之也。"
                },
                {
                    "paragraph": "長化合徳，火政廼宣，庶類以蕃。",
                    "zhushu": "火土之氣，同生化也。宣，行也。"
                },
                {
                    "paragraph": "其氣揚，",
                    "zhushu": "順火也。"
                },
                {
                    "paragraph": "其用躁切，",
                    "zhushu": "少雖後用，用則切急，隨火躁也。"
                },
                {
                    "paragraph": "其動鏗禁瞀厥，",
                    "zhushu": "鏗，欬聲也。禁，謂二隂禁止也。瞀，悶也。厥，謂氣上逆也。"
                },
                {
                    "paragraph": "其發欬喘，",
                    "zhushu": "欬，金之有聲。喘，肺藏氣也。"
                },
                {
                    "paragraph": "其藏肺，",
                    "zhushu": "主藏病。"
                },
                {
                    "paragraph": "其果李、杏，",
                    "zhushu": "李，木杏，火果也。"
                },
                {
                    "paragraph": "其實殻絡，",
                    "zhushu": "外有殻，内有支絡之實也。"
                },
                {
                    "paragraph": "其榖麻、麥，",
                    "zhushu": "麻、木、麥，火榖也。麥，色赤也。"
                },
                {
                    "paragraph": "其味苦、辛，",
                    "zhushu": "苦味勝辛，辛兼苦也。"
                },
                {
                    "paragraph": "其色白丹，",
                    "zhushu": "赤加白也。"
                },
                {
                    "paragraph": "其畜雞、羊，",
                    "zhushu": "金從火土之兼化。新校正云：詳火畜馬，土畜牛，今言羊，故王注云：“從火土之兼化爲羊也。或者當去注中之土字，甚非。”"
                },
                {
                    "paragraph": "其蟲介羽，",
                    "zhushu": "介從羽。"
                },
                {
                    "paragraph": "其主明曜炎爍，",
                    "zhushu": "火之勝也。"
                },
                {
                    "paragraph": "其聲商徴，",
                    "zhushu": "商從徴。"
                },
                {
                    "paragraph": "其病𡁲、欬、鼽、衂，",
                    "zhushu": "金之病也。"
                },
                {
                    "paragraph": "從火化也。",
                    "zhushu": "火氣來勝，故屈己以從之。"
                },
                {
                    "paragraph": "少商與少徴同，",
                    "zhushu": "金少，故半同火化也。新校正云：詳少商運，六年内，除乙卯、乙酉同正商，乙巳、乙亥同正角外，乙未、乙丑二年爲少商、同少徴，故不云判徴也。"
                },
                {
                    "paragraph": "上商與正商同，",
                    "zhushu": "上見陽明，則與平金運生化同。乙卯、乙酉，其歳止見也。"
                },
                {
                    "paragraph": "上角與正角同，",
                    "zhushu": "上見厥隂，則與平木運生化同。乙巳、乙亥，其歳上見也。新校正云：詳金土無相勝剋，故經不言上宫與正宫同也。"
                },
                {
                    "paragraph": "邪傷肺也。",
                    "zhushu": "有邪之勝則歸肺，"
                },
                {
                    "paragraph": "炎光赫烈，則冰雪霜雹。",
                    "zhushu": "炎光赫烈，火無徳也。冰雪霜雹，水之復也。水復之作雹形如半珠。新校正云：詳注云雹形如半珠，半字疑誤。"
                },
                {
                    "paragraph": "眚於七。",
                    "zhushu": "七，西方也。新校正云：按六元正紀大論云：“災七宫。”"
                },
                {
                    "paragraph": "其主鱗伏彘、䑕。",
                    "zhushu": "突戾潛伏，歳主縱之，以傷赤實及羽類也。"
                },
                {
                    "paragraph": "歳氣早至，廼生大寒。",
                    "zhushu": "水之化也。"
                },
                {
                    "paragraph": "涸流之紀，是謂反陽。",
                    "zhushu": "隂氣不及，反爲陽氣代之，謂辛未、辛巳、辛卯、辛酉、辛亥、辛丑之歳也。"
                },
                {
                    "paragraph": "藏令不舉，化氣廼昌，",
                    "zhushu": "少水而土盛。"
                },
                {
                    "paragraph": "長氣宣布，蟄蟲不藏，",
                    "zhushu": "太陽在泉，經文背也。厥隂，陽明司天，乃如經謂也。"
                },
                {
                    "paragraph": "土潤，水泉減，草木條茂，榮秀滿盛。",
                    "zhushu": "長化之氣，豐而厚也。"
                },
                {
                    "paragraph": "其氣滯，",
                    "zhushu": "從土也。"
                },
                {
                    "paragraph": "其用滲泄，",
                    "zhushu": "不能流也。"
                },
                {
                    "paragraph": "其動堅止，",
                    "zhushu": "謂便寫也。水少不濡。則乾而堅止。藏氣不能固。則注下而奔速。"
                },
                {
                    "paragraph": "其發燥槁，",
                    "zhushu": "隂少而陽盛故爾。"
                },
                {
                    "paragraph": "其藏腎，",
                    "zhushu": "主藏病也。"
                },
                {
                    "paragraph": "其果棗、杏，",
                    "zhushu": "棗，土；杏，火果也。"
                },
                {
                    "paragraph": "其實濡肉，",
                    "zhushu": "濡，水；肉，土化也。"
                },
                {
                    "paragraph": "其榖黍、稷，",
                    "zhushu": "黍，火；稷。土榖也。新校正云：按本論上文，麥爲火之榖，今言黍者，疑麥字誤爲黍也。雖金匱真言論作黍，然本論作麥，當從本篇之文也。"
                },
                {
                    "paragraph": "其味甘、鹹，",
                    "zhushu": "甘入於鹹，味甘美也。"
                },
                {
                    "paragraph": "其色黅𤣥，",
                    "zhushu": "黄，加黒也。"
                },
                {
                    "paragraph": "其畜彘牛，",
                    "zhushu": "水從土畜。"
                },
                {
                    "paragraph": "其蟲鱗倮，",
                    "zhushu": "鱗從倮。"
                },
                {
                    "paragraph": "其主埃鬱昬翳，",
                    "zhushu": "土之勝也。"
                },
                {
                    "paragraph": "其聲羽宫，",
                    "zhushu": "羽從宫。"
                },
                {
                    "paragraph": "其病痿厥堅下，",
                    "zhushu": "水土參并，故如是。"
                },
                {
                    "paragraph": "從土化也。",
                    "zhushu": "不勝於土，故從他化。"
                },
                {
                    "paragraph": "少羽與少宫同，",
                    "zhushu": "水土各半化也。新校正云：詳少羽之運，六年内，除辛丑、辛未與正宫同外，辛夘、辛酉、辛巳、辛亥四歳爲同少宫，故不言判宫也。"
                },
                {
                    "paragraph": "上宫與正宫同，",
                    "zhushu": "上見太隂，則與平土運生化同。辛丑辛末歳上見之。　新校正云：詳此不言上角、上商者，蓋水於金木無相剋罰故也。"
                },
                {
                    "paragraph": "其病癃閟，",
                    "zhushu": "癃，小便不通；閟，大便乾澀不利也。"
                },
                {
                    "paragraph": "邪傷腎也。",
                    "zhushu": "邪勝則歸腎。"
                },
                {
                    "paragraph": "埃昬驟雨，則振拉摧拔。",
                    "zhushu": "埃昬驟雨，土之虐也；振拉摧拔，木之復也。"
                },
                {
                    "paragraph": "眚於一。",
                    "zhushu": "一，北方也。諸謂方者，國郡州縣境之方也。新校正云：按六元正紀大論云：“災一宫。”"
                },
                {
                    "paragraph": "其主毛顯狐狢，變化不藏。",
                    "zhushu": "毛顯，謂毛蟲，麋鹿、麞麂、猯兔、虎狼，顯見，傷於黄實，兼害倮蟲之長也。變化謂爲魅，狐狸當之。不藏謂害　粢盛，䑕猯兔狸狢當之，所謂毛顯不藏也。"
                },
                {
                    "paragraph": "故乗危而行，不速而至，暴虐無徳，災反及之，微者復微，甚者復甚，氣之常也。",
                    "zhushu": "通言五行氣少，而有勝復之大凡也。乗彼孤危，恃乎强盛，不召而往，專肆威刑，怨禍自招，又誰咎也？假令木弱，金氣來乗，暴虐蒼卒，是無徳也。木被金害，火必讎之，金受火燔，則災及也。夫如是者，刑甚則復甚，刑微則復微，氣動之常，固其宜也。五行之理，咸迭然乎？新校正云：按五運不及之詳，具氣交變大論中。"
                },
                {
                    "paragraph": "發生之紀，是謂啓㪝。",
                    "zhushu": "物乗木氣以發生，而啓陳其容質也。是謂壬申、壬午、壬辰、壬寅、壬子、壬戌之六歳化也。古陳字。"
                },
                {
                    "paragraph": "土，踈泄，蒼氣達，",
                    "zhushu": "生氣上發，故土體踈泄。木之專政，故蒼氣上達。達，通也，出也，行也。"
                },
                {
                    "paragraph": "陽和布化，隂氣廼隨，",
                    "zhushu": "少陽先生，發於萬物之表，厥隂次隨，營運於萬象之中也。"
                },
                {
                    "paragraph": "生氣淳化，萬物以榮。",
                    "zhushu": "歳木有餘，金不來勝，生令布化，故物以舒榮。"
                },
                {
                    "paragraph": "其化生，其氣美，",
                    "zhushu": "木化宣行，則物容端美。"
                },
                {
                    "paragraph": "其政散，",
                    "zhushu": "布散生榮，無所不至。"
                },
                {
                    "paragraph": "其令條舒，",
                    "zhushu": "條，直也，理也。舒，啓也。端直舒啟，萬物隨之，發生之化，無非順理者也。"
                },
                {
                    "paragraph": "其動掉眩巔疾，",
                    "zhushu": "掉，摇動也。眩，旋轉也。巔，上首也。疾，病氣也。新校正云：詳王不解其動之義，按後敦阜之紀，其動濡積并稸。王注云：“動謂變動。又堅成之紀，其動暴折瘍疰。”王注云：“動以生病。蓋謂氣既變，因動以生病也。則木火土金水之動，義皆同也。”又按王注脉要精微論云：“巔疾，上巔疾也。”又注竒病論云：“巔謂上巔，則頭首也。”此注云：“巔，上首也。疾。病氣也。氣字爲衍。”"
                },
                {
                    "paragraph": "其徳鳴靡啓坼，",
                    "zhushu": "風氣所生。新校正云：按六元正紀大論云：“其化鳴紊啓拆。”"
                },
                {
                    "paragraph": "其變振拉摧拔，",
                    "zhushu": "振，謂振怒。拉，謂中折。摧，謂仆落。拔謂出本。新校正云：按六元正紀大論同。"
                },
                {
                    "paragraph": "其榖麻稻，",
                    "zhushu": "木化齊金。"
                },
                {
                    "paragraph": "其畜雞犬，",
                    "zhushu": "齊雞孕也。"
                },
                {
                    "paragraph": "其果李桃，",
                    "zhushu": "李齊。桃實也。"
                },
                {
                    "paragraph": "其色青、黄白，",
                    "zhushu": "青加於黄，白，自正也。"
                },
                {
                    "paragraph": "其味酸甘辛，",
                    "zhushu": "酸入於甘，辛齊化也。"
                },
                {
                    "paragraph": "其象春，",
                    "zhushu": "如春之氣，布散陽和。"
                },
                {
                    "paragraph": "其經足厥隂少陽，",
                    "zhushu": "厥隂，肝脉。少陽，膽脉。"
                },
                {
                    "paragraph": "其藏肝脾，",
                    "zhushu": "肝勝脾。"
                },
                {
                    "paragraph": "其蟲毛介，",
                    "zhushu": "木餘，故毛齊介，育。"
                },
                {
                    "paragraph": "其物中堅外堅，",
                    "zhushu": "中堅，有核之物，齊等於皮殻之類也。"
                },
                {
                    "paragraph": "其病怒。",
                    "zhushu": "木餘，故。"
                },
                {
                    "paragraph": "太角與上商同，",
                    "zhushu": "太過之木氣，與金化齊等。新校正云：按太過五運，獨太角言，與上商同，餘四運並不言者，疑此文爲衍。"
                },
                {
                    "paragraph": "上徴則其氣逆，其病吐利，",
                    "zhushu": "上見少隂，少陽，則其氣逆行。壬子、壬午歳，上見少隂；壬寅、壬申歳，上見少陽，木餘遇火，故氣不順。新校正云：按五運行大論云：“氣相得而病者，以下臨上，不當位也。不云上羽者，水臨木，爲相得故也。”"
                },
                {
                    "paragraph": "不務其徳，則收氣復，秋氣勁切，甚則肅殺，清氣大至，草木凋零，邪廼傷肝。",
                    "zhushu": "恃己太過，凌犯於土，土氣屯極，金爲復讎，金行殺令，故邪傷肝木也。"
                },
                {
                    "paragraph": "赫曦之紀，是謂蕃茂。",
                    "zhushu": "物遇太陽，則蕃而茂，是謂戊辰、戊寅、戊子、戊戌、戊申、戊午之歳也。新校正云：按或者云：“注中太陽當作太徴，詳木土金水之太過注俱不言角宫商羽等運。”而水太過注云：“隂氣大行，此火太過，是物遇太陽也，安得謂之太徵乎？”"
                },
                {
                    "paragraph": "隂氣内化，陽氣外榮，",
                    "zhushu": "隂陽之氣，得其序也。"
                },
                {
                    "paragraph": "炎暑施化，物得以昌。",
                    "zhushu": "長，氣多故爾。"
                },
                {
                    "paragraph": "其化長，其氣髙，",
                    "zhushu": "長化行則物容大，髙氣達則物色明。"
                },
                {
                    "paragraph": "其政動，",
                    "zhushu": "革易，其象不常也。"
                },
                {
                    "paragraph": "其令鳴顯，",
                    "zhushu": "火之用而有聲，火之燔而有焰，象無所隱，則其信也。顯，露也。"
                },
                {
                    "paragraph": "其動炎灼妄擾，",
                    "zhushu": "妄，謬也。擾，撓也。"
                },
                {
                    "paragraph": "其徳暄暑鬱蒸，",
                    "zhushu": "熱化所生，長於物也。新校正云：按六元正紀大論云：“其化暄囂鬱燠，又作暄曜。”"
                },
                {
                    "paragraph": "其變炎烈沸騰，",
                    "zhushu": "勝復之有極於是也。"
                },
                {
                    "paragraph": "其榖麥、豆，",
                    "zhushu": "火齊水化也。"
                },
                {
                    "paragraph": "其畜羊、彘，",
                    "zhushu": "齊，孕育也。新校正云：按本論上文，馬爲火　之畜，今言羊者，疑馬字誤爲羊。金匱真言論及藏氣法時論俱作羊，然本論作馬，當從本論之文也。"
                },
                {
                    "paragraph": "其果杏、栗，",
                    "zhushu": "等，實也。"
                },
                {
                    "paragraph": "其色赤、白、𤣥，",
                    "zhushu": "赤色加白黒，自正也。"
                },
                {
                    "paragraph": "其味苦、辛、鹹，",
                    "zhushu": "辛物兼苦，與鹹，化齊成也。"
                },
                {
                    "paragraph": "其象夏，",
                    "zhushu": "如夏氣之熱也。"
                },
                {
                    "paragraph": "其經手少隂、太陽，",
                    "zhushu": "少隂，心脉、太陽。小腸脉。"
                },
                {
                    "paragraph": "手厥隂、少陽，",
                    "zhushu": "厥隂，心包脉。少陽，三焦脉。"
                },
                {
                    "paragraph": "其藏心、肺，",
                    "zhushu": "心勝肺，"
                },
                {
                    "paragraph": "其蟲羽鱗，",
                    "zhushu": "火餘，故鱗羽齊化。"
                },
                {
                    "paragraph": "其物脉濡，",
                    "zhushu": "脉，火，物，濡，水。物。水火齊也。新校正云：詳脉即絡也，文雖殊而義同。"
                },
                {
                    "paragraph": "其病笑瘧、瘡瘍，血流，狂妄，目赤。",
                    "zhushu": "火盛，故。"
                },
                {
                    "paragraph": "上羽與正徴同，其收齊，其病痓，",
                    "zhushu": "上見太陽，則天氣且制，故太過之火，反與平火運生化同也。戊辰、戊戌歳上見之。若平火運同，則五常之氣，無相凌犯，故金收之氣，生化同等。"
                },
                {
                    "paragraph": "上徴而收氣後也。",
                    "zhushu": "上見少隂。少陽，則其生化自政。金氣不能與之齊化。戊子，戊午歳上見少隂。戊寅，戊申歳上見少陽。火盛，故收氣後化。新校正云：按氣交變大論云：“歳火太過。上臨少隂。少陽，火燔焫。水泉涸。物焦槁。”"
                },
                {
                    "paragraph": "暴烈其政，藏氣廼復，時見凝慘，甚則雨水、霜雹切寒，邪傷心也。",
                    "zhushu": "不務其徳，輕侮致之也。新校正云：按氣交變大論云：“雨冰霜寒。與此互文也。”"
                },
                {
                    "paragraph": "敦阜之紀，是謂廣化，",
                    "zhushu": "土餘，故化氣廣被於物也。是謂甲子、甲戌、甲申、甲午、甲辰、甲寅之歳也。"
                },
                {
                    "paragraph": "厚徳清靜，順長以盈，",
                    "zhushu": "土性順用，無與物爭，故徳厚而不躁，順火之長育，使萬物化氣盈滿也。"
                },
                {
                    "paragraph": "至隂内實，物化充成，",
                    "zhushu": "至隂，土精氣也。夫萬物所以化成者，皆以至隂之靈氣生化於中也。"
                },
                {
                    "paragraph": "煙埃朦鬱，見於厚土，",
                    "zhushu": "厚土，山也。煙埃，土氣也。"
                },
                {
                    "paragraph": "大雨時行，濕氣廼用，燥政廼辟，",
                    "zhushu": "濕氣用則燥政辟，自然之理爾。"
                },
                {
                    "paragraph": "其化圓，其氣豐，",
                    "zhushu": "化氣豐圓，以其清靜故也。"
                },
                {
                    "paragraph": "其政靜，",
                    "zhushu": "靜而能乆，故政常存。"
                },
                {
                    "paragraph": "其令周備，",
                    "zhushu": "氣緩，故周備。"
                },
                {
                    "paragraph": "其動濡積并稸，",
                    "zhushu": "動，謂變動。"
                },
                {
                    "paragraph": "其徳柔潤重淖，",
                    "zhushu": "静而柔潤，故厚徳常存。　新校正云：按六元正經大論云：“其化柔潤重澤。”"
                },
                {
                    "paragraph": "其變震驚、飄驟、崩潰，",
                    "zhushu": "震驚，雷霆之作也。飄驟，暴風雨至也。大雨暴注，則山崩土潰，隨水流注。"
                },
                {
                    "paragraph": "其榖稷、麻，",
                    "zhushu": "土木齊化。"
                },
                {
                    "paragraph": "其畜牛、犬，",
                    "zhushu": "齊孕育也。"
                },
                {
                    "paragraph": "其果棗、李，",
                    "zhushu": "土齊木化。"
                },
                {
                    "paragraph": "其色黅、𤣥、蒼，",
                    "zhushu": "黄，色加黒蒼，自正也。"
                },
                {
                    "paragraph": "其味甘、鹹、酸，",
                    "zhushu": "甘入於鹹酸，齊化也。"
                },
                {
                    "paragraph": "其象長夏，",
                    "zhushu": "六月之氣，生化同。"
                },
                {
                    "paragraph": "其經足太隂、陽明，",
                    "zhushu": "太隂，脾脉。陽明，胃脉。"
                },
                {
                    "paragraph": "其藏脾、腎，",
                    "zhushu": "脾勝腎。"
                },
                {
                    "paragraph": "其蟲倮毛，",
                    "zhushu": "土餘，故毛倮齊化。"
                },
                {
                    "paragraph": "其物肌核，",
                    "zhushu": "肌，土核，木化也。"
                },
                {
                    "paragraph": "其病腹滿，四支不舉，",
                    "zhushu": "土性静，故病如是。新校正云：詳此不云上羽、上徴者，徴羽不能虧盈於土，故無他候也。"
                },
                {
                    "paragraph": "大風迅至，邪傷脾也。",
                    "zhushu": "木盛怒，故土脾傷。"
                },
                {
                    "paragraph": "堅成之紀，是謂收引。",
                    "zhushu": "引，斂也。陽氣收，隂氣用，故萬物收斂。謂庚午、庚辰、庚寅、庚子、庚戌、庚申之歳也。"
                },
                {
                    "paragraph": "天氣潔，地氣明，",
                    "zhushu": "秋氣髙潔，金氣同。"
                },
                {
                    "paragraph": "陽氣隨隂治化，",
                    "zhushu": "陽順隂而生化。"
                },
                {
                    "paragraph": "燥行其政，物以司成，",
                    "zhushu": "燥氣有化，萬物專司其成熟，無遺略也。"
                },
                {
                    "paragraph": "收氣繁布，化洽不終，",
                    "zhushu": "收殺氣早，土之化不得終其用也。新校正云：詳繁字疑誤。"
                },
                {
                    "paragraph": "其化成，其氣削，",
                    "zhushu": "減，削也。"
                },
                {
                    "paragraph": "其政肅，",
                    "zhushu": "肅，清也。靜也。"
                },
                {
                    "paragraph": "其令鋭切，",
                    "zhushu": "氣用不屈勁而急。"
                },
                {
                    "paragraph": "其動暴折瘍疰，",
                    "zhushu": "動以病生。"
                },
                {
                    "paragraph": "其徳霧露蕭飋，",
                    "zhushu": "燥之化也。蕭飋，風聲也。靜爲霧露，用則風生。新校正云：按六元正紀大論徳作化。"
                },
                {
                    "paragraph": "其變肅殺凋零，",
                    "zhushu": "隕墜於欲。"
                },
                {
                    "paragraph": "其榖稻黍，",
                    "zhushu": "金火齊化也。新校正云：按本論上文，麥爲火之穀，當言其榖稻麥。"
                },
                {
                    "paragraph": "其畜雞馬，",
                    "zhushu": "齊孕育也。"
                },
                {
                    "paragraph": "其果桃杏，",
                    "zhushu": "金火齊實。"
                },
                {
                    "paragraph": "其色白青丹，",
                    "zhushu": "白加於青丹，自正也。"
                },
                {
                    "paragraph": "其味辛酸苦，",
                    "zhushu": "辛入酸苦齊化。"
                },
                {
                    "paragraph": "其象秋，",
                    "zhushu": "氣爽。清潔，如秋之化。"
                },
                {
                    "paragraph": "其經手太隂陽明，",
                    "zhushu": "太隂，肺脉。陽明，大腸脉。"
                },
                {
                    "paragraph": "其藏肺肝，",
                    "zhushu": "肺勝肝。"
                },
                {
                    "paragraph": "其蟲介羽，",
                    "zhushu": "金餘，故介羽齊育。"
                },
                {
                    "paragraph": "其物殻絡，",
                    "zhushu": "殼，金絡，火化也。"
                },
                {
                    "paragraph": "其病喘喝，胷慿仰息。",
                    "zhushu": "金氣餘，故。"
                },
                {
                    "paragraph": "上徴與正商同。其生齊，其病欬。",
                    "zhushu": "上見少隂，少陽，則天氣見抑，故其生化與平金歳同。庚子、庚午歳，上見少隂；庚寅、庚申歳，上見少陽。上火制金，故生氣與之齊化。火乗金肺，故病欬。新校正云：詳此不言上羽者，水與金非相勝剋故也。"
                },
                {
                    "paragraph": "政暴變，則名木不榮，柔脆焦首，長氣斯救，大火流，炎爍且至，蔓将槁，邪傷肺也。",
                    "zhushu": "變，謂太甚也。政太甚則生氣抑，故木不榮，草首焦死。政暴不已，則火氣發怒，故火流炎爍，至柔條蔓草脆之類，皆乾死也。火乗金氣，故肺傷也。"
                },
                {
                    "paragraph": "流衍之紀，是謂封藏。",
                    "zhushu": "隂氣大行，則天地封藏之化也。謂丙寅、丙子、丙戌、丙申、丙午、丙辰之歳。"
                },
                {
                    "paragraph": "寒司物化，天地嚴凝，",
                    "zhushu": "隂之氣也。"
                },
                {
                    "paragraph": "藏政以布，長令不揚。",
                    "zhushu": "藏氣用則長化止，故令不發揚。"
                },
                {
                    "paragraph": "其化凛，其氣堅，",
                    "zhushu": "寒氣及物則堅定。"
                },
                {
                    "paragraph": "其政謐，",
                    "zhushu": "謐，靜也。"
                },
                {
                    "paragraph": "其令流注，",
                    "zhushu": "水之象也。"
                },
                {
                    "paragraph": "其動漂泄沃涌，",
                    "zhushu": "沃，沬也。涌，溢也。"
                },
                {
                    "paragraph": "其徳凝慘寒雰，",
                    "zhushu": "寒之化也。新校正云：按六元正紀大論作其化凝慘慓冽。"
                },
                {
                    "paragraph": "其變冰雪霜雹，",
                    "zhushu": "非時而有，"
                },
                {
                    "paragraph": "其榖豆稷，",
                    "zhushu": "水齊土化。"
                },
                {
                    "paragraph": "其畜彘牛，",
                    "zhushu": "齊，孕育也。"
                },
                {
                    "paragraph": "其果栗棗，",
                    "zhushu": "水土齊實。"
                },
                {
                    "paragraph": "其色黒丹黅，",
                    "zhushu": "黒加於丹黄，自正也。"
                },
                {
                    "paragraph": "其味鹹苦甘，",
                    "zhushu": "鹹入於苦，甘化齊焉。"
                },
                {
                    "paragraph": "其象冬，",
                    "zhushu": "氣序凝肅，似冬之化。"
                },
                {
                    "paragraph": "其經足少隂太陽，",
                    "zhushu": "少隂，腎脉，太陽，膀胱脉也。"
                },
                {
                    "paragraph": "其藏腎心，",
                    "zhushu": "腎勝心，"
                },
                {
                    "paragraph": "其蟲鱗倮，",
                    "zhushu": "水餘，故鱗倮齊育。"
                },
                {
                    "paragraph": "其物濡滿，",
                    "zhushu": "濡，水滿，土化也。新校正云：按土不及作肉，土太過作肌，此作滿，互相成也。"
                },
                {
                    "paragraph": "其病脹。",
                    "zhushu": "水餘也。"
                },
                {
                    "paragraph": "上羽而長，氣不化也。",
                    "zhushu": "上見太陽，則火不能布化以長養也。丙辰、丙戌之歳，上見天符，水運也。新校正云：按氣交變大論云：“上臨太陽，則雨冰雪霜不時降，濕氣變物。不云上徴者，運所勝也。”"
                },
                {
                    "paragraph": "政過則化氣大舉，而埃昬氣交，大雨時降，邪傷腎也。",
                    "zhushu": "暴寒數舉，是謂政過，火被水凌，土來仇復，故天地昬翳，土水氣交，大雨斯降，而邪傷腎也。"
                },
                {
                    "paragraph": "故曰：“不恒其徳，則所勝來復；政恒其理，則所勝同化，此之謂也。”",
                    "zhushu": "不恒，謂恃己有餘，凌犯不勝。恒，謂守常之化，不肆威刑。如是則剋已之氣，歳同治化也。　新校正云：詳五運太過之説，具氣交變大論中。"
                },
                {
                    "paragraph": "帝曰：“天不足西北，左寒而右涼；地不滿東南，右熱而左温，其故何也？”",
                    "zhushu": "靣、巽，言也。"
                },
                {
                    "paragraph": "歧伯曰：“隂陽之氣，髙下之理，太少之異也。",
                    "zhushu": "髙下，謂地形。太少，謂隂陽之氣盛衰之異。今中原地形，西北方髙，東南方下，西方涼，北方寒，東方温，南方熱，氣化猶然矣。"
                },
                {
                    "paragraph": "東南方陽也，陽者其精降於下，故右熱而左温。",
                    "zhushu": "陽精下降。故地以温而知之於下矣。陽氣生於東而盛於南。故東方温而南方熱。氣之多少明矣。"
                },
                {
                    "paragraph": "西北方隂也，隂者其精奉於上，故左寒而右涼。",
                    "zhushu": "隂精奉上，故地以寒而知之於上矣。隂氣生於西而盛於北，故西方涼，北方寒，君靣巽而言，臣面乾而對也。新校正云：詳天地不足隂陽之説，亦具隂陽氣象大論中。"
                },
                {
                    "paragraph": "是以地有髙下，氣有温涼。髙者氣寒，下者氣熱。",
                    "zhushu": "新校正云：按六元正紀大論云：“至髙之地，冬氣常在；至下之地，春氣常在。”"
                },
                {
                    "paragraph": "故適寒涼者脹，之温熱者瘡。下之則脹已，汗之則瘡已。此湊理開閉之常，太少之異耳。”",
                    "zhushu": "西北、東南，言其大也。夫以氣候驗之，中原地形所居者，悉以居髙則寒，處下則熱。嘗試觀之，髙山多雪，平川多雨，髙山多寒，平川多熱，則髙下寒熱可徴見矣。中華之地，凡有髙下之大者，東西南北各三分也。其一者，自漢蜀江南至海也，二者，自漢江北至平遥縣也，三者，自平遥北山北至蕃界北海也。故南分大熱，中分寒熱兼半，北分大寒，南北分外，寒熱尤極。大熱之分其寒微，大寒之分其熱微，然其登渉極髙山頂，則南面北靣寒熱懸殊，榮枯倍異也。又東西髙下之别，亦三矣，其一者，自汧源縣西至沙州，二者，自開封縣西至汧源縣，三者，自開封縣東至滄海也。故東分大温，中分温涼兼半，西分大涼。大温之分，其寒五分之二，大涼之分，其熱五分之二。温涼分外，温涼尤極，變爲大暄大寒也。約其大凢如此。然九分之地，寒極於東　北，熱極於西南。九分之地，其中有髙下不同，地髙處則濕，下處則燥，此一方之中小異也。若大而言之，是則髙下之有一也。何者？中原地形，西髙北髙，東下南下。今百川滿湊，東之滄海，則東南西北髙下可知。一爲地形髙下，故寒熱不同；二則隂陽之氣，有少有多，故表温涼之異爾。今以氣候驗之，乃春氣西行，秋氣東行，冬氣南行，夏氣北行。以中分校之，自開封至汧源，氣候正與曆候同。以東行校之，自開封至滄海，每一百里，秋氣至，晚一日，春氣發，早一日。西行校之，自汧源縣西至蕃界磧石，其以南向及西北、東南者，每四十里，春氣發，晚一日，秋氣至，早一日。北向及東北、西南者，每一十五里，春氣發，晚一日，秋氣至，早一日。南行校之，川形，有北向及東北、西南者，每五百里。新校正云：按别本作十五里，陽氣行，晚一日，隂氣行，早一日。南向及東南、西北川，每一十五里，熱氣至，早一日。寒氣至，晚一日。廣平之地，則每五十里，陽氣發早一日，寒氣至晩一日。北行校之川形，有南向及東南、西北者，每二十五里，陽氣行晚一日，隂氣行早一日。北向及東北、西南川，每一十五里，寒氣至早一日，熱氣至晚一日。廣平之地，則每二十里，然氣行晚一日，寒氣至早一日，大率如此。然髙處峻處，冬氣常在；平處下處。夏氣常在。觀其雪零草茂，則可知矣。然地土固有弓形川、蛇行川、月形川，地勢不同。生殺榮枯，地同而天異。凡此之類，有离向、丙向、巽向、乙向、震向處，則春氣早至，秋氣晚至，早晚校十五日。有丁向、坤向、庚向、兊向、辛向、乾向、坎向、艮向處，則秋氣早至，春氣晚至，早晚亦校二十日，是所謂帶山之地也。審觀向背氣候可知，寒涼之地，湊理開少而閉多，閉多則陽氣不散，故適寒涼，腹必脹也。濕熱之地，湊理開多而閉少，開多則陽發散，故往温熱，皮必瘡也。下之則中氣不餘，故脹已；汗之則陽氣外泄，故瘡愈。"
                },
                {
                    "paragraph": "帝曰：“其於壽夭何如？”",
                    "zhushu": "言土地居人之壽夭。"
                },
                {
                    "paragraph": "歧伯曰：“隂精所奉其人壽，陽精所降其人夭。”",
                    "zhushu": "隂，精所奉，髙之地也；陽精所降，下之地也。隂方之地，陽不妄泄，寒氣外持，邪不數中，而正氣堅守，故壽延。陽方之地，陽氣耗散，發泄無度，風濕數中，真氣傾竭，故夭折。即事驗之，今中原之境，西北方衆人壽，東南方衆人夭，其中猶各有微甚爾，此壽夭之大異也，方者審之乎？"
                },
                {
                    "paragraph": "帝曰：“善。其病也，治之柰何？”歧伯曰：“西北之氣，散而寒之。東南之氣，收而温之。所謂同病異治也。”",
                    "zhushu": "西方北方人，皮膚腠理密，人皆食熱，故宜散宜寒。東方南方人，皮膚踈，腠理開，人皆食冷，故宜收宜温。散謂温浴，使中外條達；收謂温中，不解表也。今土俗皆反之，依而療之，則反甚矣。新校正云：詳分方爲治，亦具異法，方宜論中。"
                },
                {
                    "paragraph": "故曰：“氣寒氣涼，治以寒涼，行水漬之；氣温氣熱，治以温熱，强其内守，必同其氣，可使平也。假者反之。”",
                    "zhushu": "寒方以寒，熱方以熱，温方以温，涼方以涼，是正法也，是同氣也。行水漬之，是湯漫漬也。平，謂平調也。若西方北方有冷病，假熱方温方以除之；東方南方有熱疾，須涼方寒方以療者，則反上正法以取之。"
                },
                {
                    "paragraph": "帝曰：“善。一州之氣，生化夀夭不同，其故何也？”歧伯曰：“髙下之理，地勢使然也。崇髙則隂氣治之，汚下則陽氣治之。陽勝者先天，隂勝者後天，",
                    "zhushu": "先天，謂先天時也。後天，謂後天時也。悉言土地生榮枯落之先後也。物既有之，人亦如然。"
                },
                {
                    "paragraph": "此地理之常，生化之道也。”帝曰：“其有夀夭乎？”歧伯曰：“髙者其氣夀，下者其氣夭，地之小大異也。小者小異，大者大異。",
                    "zhushu": "大，謂東南西北，相逺萬里許也。小，謂居所髙下，相近二十、三十里，或百里許也。地形髙下懸倍不相計者，以近爲小，則十里、二十里；髙下平慢，氣相接者，以逺爲小，則三百里、二百里。地氣不同乃異也。"
                },
                {
                    "paragraph": "故治病者，必明天道地理，隂陽更勝，氣之先後，人之夀夭，生化之期，乃可以知人之形氣矣。”",
                    "zhushu": "不明天地之氣，又昧隂陽之候，則以夀爲夭，以夭爲夀，雖盡上聖救生之道，畢經脉藥石之妙，猶未免世中之誣斥也。"
                },
                {
                    "paragraph": "帝曰：“善。其歳有不病，而藏氣不應不用者，何也？”歧伯曰：“天氣制之，氣有所從也。”",
                    "zhushu": "從，謂從事於彼，不及營於私，應用之。"
                },
                {
                    "paragraph": "帝曰：“願卒聞之。”歧伯曰：“少陽司天，火氣下臨，肺氣上從，白起金用，草木眚，火見燔焫，革金且耗，大暑以行，欬𡁲鼽衂鼻窒曰瘍，寒熱胕腫。",
                    "zhushu": "寅申之歳候也。臨，謂御於下。從，謂從事於上。起，謂價髙於市。用，謂用行刑罰也。臨、從、起用同之。革，謂皮革，亦謂革易也。金，謂器屬也。耗，謂費用也。火氣燔灼，故曰生瘡。瘡，身瘡也。瘍，頭瘡也。寒熱，謂先寒而後熱，則瘧疾也。肺爲熱害，水且救之，水守肺中，故爲胕腫。胕腫，謂腫滿，按之不起，此天氣之所生也。新校正云：詳注云故曰生瘡。瘡，身瘡也。瘍，頭瘡也。今經只言曰瘍，疑經脱一瘡字。别本曰字作口。"
                },
                {
                    "paragraph": "風行于地，塵沙飛揚。心痛胃脘痛，厥逆鬲不通，其主暴速。",
                    "zhushu": "厥隂在泉，故風行于地，風淫所勝，故是病生焉。少陽厥隂，其化急速，故病氣起發，疾速而爲，故云其主暴速，此也，氣不順而生是也。新校正云：詳厥隂與少陽在泉，言其主暴速，其發機速，故不言甚則某病也。"
                },
                {
                    "paragraph": "陽明司天，燥氣下臨，肝氣上從，蒼起木用而立，土廼眚，淒滄數至，木伐草萎。脇痛目赤，掉振鼓慄，筋痿不能久立。",
                    "zhushu": "卯酉之歳候也。木用，亦謂木功也。淒滄，大涼也。此病之起，天氣生焉。"
                },
                {
                    "paragraph": "暴熱至，土廼暑，陽氣鬱發，小便變，寒熱如瘧，甚則心痛。火行于槁，流水不冰，蟄蟲廼見。",
                    "zhushu": "少隂在泉，熱監于地而爲是也。病之所有，地氣生焉。"
                },
                {
                    "paragraph": "太陽司天，寒氣下臨，心氣上從，而火且明，",
                    "zhushu": "新校正云：詳火且明三字，當作火用二字。"
                },
                {
                    "paragraph": "丹起金廼眚，寒清時舉，勝則水冰，火氣髙明。心熱煩，嗌乾善渴，鼽𡁲，喜悲數欠。熱氣妄行，寒廼復，霜不時降，善忘，甚則心痛。",
                    "zhushu": "辰戌之歳候也。寒清時舉，太陽之令也。火氣髙明，謂燔焫於物也。不時，謂太早及偏害，不循時令，不普及於物也。病之所起，天氣生焉。"
                },
                {
                    "paragraph": "土廼潤，水豐衍，寒客至，沈隂化，濕氣變物，水飲内稸，中滿不食，皮𤸷肉苛，筋脉不利，甚則胕腫，身後癰。",
                    "zhushu": "太隂在泉，濕監于地而爲是也。病之源始，地氣生焉。新校正云：詳身後癰，當作身後難。"
                },
                {
                    "paragraph": "厥隂司天，風氣下臨，脾氣上從，而土且隆，黄起水廼眚，土用革。體重肌肉萎，食減口爽。風行太虚，雲物摇動，目轉耳鳴。",
                    "zhushu": "己亥之歳候也。土隆，土用革，謂土氣有用，而革易其體，亦謂土功土也。云物摇動，是謂風髙。此病所生，天之氣也。"
                },
                {
                    "paragraph": "火縱其暴，地廼暑，大熱消爍，赤沃下。蟄蟲數見，流水不冰，",
                    "zhushu": "少陽在泉，火監于地而爲是也。病之宗兆，地氣生焉。"
                },
                {
                    "paragraph": "其發機速。",
                    "zhushu": "少陽厥隂之氣，變化卒急，其爲疾病，速若發機，故曰其發機速。"
                },
                {
                    "paragraph": "少隂司天，熱氣下臨，肺氣上從，白起金用，草木眚，喘嘔，寒熱，𡁲鼽衂鼻窒，大暑流行，",
                    "zhushu": "子午之歳候也。熱司天氣，故是病生。天氣之作也。"
                },
                {
                    "paragraph": "甚則瘡瘍燔灼，金爍石流，",
                    "zhushu": "天之交也。"
                },
                {
                    "paragraph": "地廼燥清，淒滄數至，脇痛，善太息，肅殺行，草木變。",
                    "zhushu": "變，謂變易客質也。脇痛太息，地氣生也。"
                },
                {
                    "paragraph": "太隂司天，濕氣下臨，腎氣上從，黒起水變，",
                    "zhushu": "新校正云：詳前後文，此少火廼眚三字。"
                },
                {
                    "paragraph": "埃冒雲雨，胷中不利，隂痿，氣大衰而不起不用，",
                    "zhushu": "新校正云：詳不用二字，當作水用。"
                },
                {
                    "paragraph": "當其時，反腰脽痛，動轉不便也，",
                    "zhushu": "丑未之歳候也。水變，謂甘泉變鹹也。埃，土霧也。冒，不分逺也。雲雨，土化也。脽，謂臋肉也。病之有者，天氣生焉。"
                },
                {
                    "paragraph": "厥逆。",
                    "zhushu": "新校正云：詳厥逆二字，疑當連上文。"
                },
                {
                    "paragraph": "地廼藏隂，大寒且至，蟄蟲早附，心下否痛，地裂冰堅，少腹痛，時害於食，乗金則止水増，味廼鹹，行水減也。”",
                    "zhushu": "止水，井泉也。行水，河渠流注者也。止水雖長廼，變常甘美而爲鹹味也。病之有者，地氣生焉。新校正云：詳太隂司天之化，不言甚則病某，而云當其時，又云乗金則云云者，與前條互相發明也。"
                },
                {
                    "paragraph": "帝曰：“歳有胎孕不育，治之不全，何氣使然？”岐伯曰：“六氣五類，有相勝制也。同者盛之，異者衰之，此天地之道，生化之常也。故厥隂司天，毛蟲靜，羽蟲育，介蟲不成；",
                    "zhushu": "謂乙巳、丁巳、己巳、辛巳、癸巳、乙亥、丁亥、己亥、辛亥、癸亥之歳也。靜，無聲也。亦謂靜退不先用事也。羽爲火蟲，氣同地也，火制金化，故介蟲不成，謂曰色有甲之蟲少孕育也。"
                },
                {
                    "paragraph": "在泉，毛蟲育，倮蟲耗，羽蟲不育。",
                    "zhushu": "地氣制土，黄倮耗損，歳乗木運，其又甚也。羽蟲不育，少陽自抑之，是則五寅五申歳也。凡稱不育、不成，皆謂少，非悉無也。"
                },
                {
                    "paragraph": "少隂司天，羽蟲靜，介蟲育，毛蟲不成；",
                    "zhushu": "謂甲子、丙子、戊子、庚子、壬子、甲午、丙午、戊午、庚午、壬午之歳也。靜，謂胡越鷰、百舌鳥之類也。是歳黒色毛蟲孕育少成。"
                },
                {
                    "paragraph": "在泉，羽蟲育，介蟲耗不育。",
                    "zhushu": "地氣制金，白介蟲不育，歳乗火運，斯復甚焉。是則五卯五酉歳也。新校正云：詳介蟲耗，以少隂在泉，火剋金也。介蟲不育，以陽明在天，自抑之也。"
                },
                {
                    "paragraph": "太隂司天，倮蟲靜，鱗蟲育，羽蟲不成；",
                    "zhushu": "謂乙丑、丁丑、己丑、辛丑、癸丑、乙未、丁未、己未、辛未、癸未之歳也。倮蟲，謂人及蝦蟇之類也。羽蟲，謂青緑色者，則鸚鵡、鴷鳥、翠碧鳥之類，諸青緑色之有羽者也。歳乗金運，其復甚焉。"
                },
                {
                    "paragraph": "在泉，倮蟲育，鱗蟲",
                    "zhushu": "新校正云：詳此少一耗字。"
                },
                {
                    "paragraph": "不成。",
                    "zhushu": "地氣制水，黒鱗不育，歳乗土運，而又甚乎。是則五辰五戌歳也。"
                },
                {
                    "paragraph": "少陽司天，羽蟲靜，毛蟲育，倮蟲不成；",
                    "zhushu": "謂甲寅、丙寅、戊寅、庚寅、壬寅、甲申、丙申、戊申、庚申、壬申、之歳也。倮蟲，謂青緑色者也。羽蟲，謂黒色，諸有羽翼者，則越鷰。百舌鳥之類是也。"
                },
                {
                    "paragraph": "在泉，羽蟲育，介蟲耗，毛蟲不育。",
                    "zhushu": "地氣制金。白介耗損。歳乗火運。其又甚也。毛蟲不育。天氣制之。是則五巳五亥歳也。"
                },
                {
                    "paragraph": "陽明司天，介蟲靜，羽蟲育，介蟲不成；",
                    "zhushu": "謂乙卯、丁卯、己卯、辛卯、癸卯、乙酉、丁酉、己酉、辛酉、癸酉歳也。羽爲火蟲，故蕃育也。介蟲，諸有赤色甲殻者也。赤介不育，天氣制之也。"
                },
                {
                    "paragraph": "在泉，介蟲育，毛蟲耗，羽蟲不成；",
                    "zhushu": "地氣制木，黒毛蟲耗，歳乗金運，損復甚焉。是則五子五午歳也。羽蟲不就，以上，見少隂也。"
                },
                {
                    "paragraph": "太陽司天，鱗蟲靜，倮蟲育；",
                    "zhushu": "謂甲辰、丙辰、戊辰、庚辰、壬辰、甲戌、丙戌、戊戌、庚戌、壬戌之歳也。倮蟲育，地氣同也。鱗蟲靜，謂黄鱗不用也。是歳雷霆少舉，以天氣抑之也。新校正云：詳此當云鱗蟲不成。"
                },
                {
                    "paragraph": "在泉，鱗蟲耗，倮蟲不育。",
                    "zhushu": "天氣制勝，黄黒鱗耗，是則五丑五未歳也。　新校正云：詳此當爲鱗蟲育，羽蟲耗，倮蟲不育。注中鱗字亦當作羽。"
                },
                {
                    "paragraph": "諸乗所不成之運，則甚也。",
                    "zhushu": "乗水之運，倮蟲不成；乗火之運，介蟲不成；乗土之運，鱗蟲不成；乗金之運，毛蟲不成；乗水之運，羽蟲不成。當是歳者，與上文同，悉少能孕育也。斯並運與氣同者，運乗其勝，復遇天符及歳㑹者，十孕不全一二也。"
                },
                {
                    "paragraph": "故氣主有所制，歳立有所生。地氣制已勝，天氣制勝已，天制色，地制形。",
                    "zhushu": "天氣隨已不勝者制之，謂制其色也；地氣隨己所勝者制之，謂制其形也。故又曰：“天制色，地制形焉。是以天地之閒，五類生化，互有所勝，互有所化，互有所生，互有所制矣。”"
                },
                {
                    "paragraph": "五類衰盛，各隨其氣之所宜也，",
                    "zhushu": "宜則蕃息。"
                },
                {
                    "paragraph": "故有胎孕不育，治之不全，此氣之常也，",
                    "zhushu": "天地之間，有生之物，凡此五類也。五，謂毛、羽、倮、鱗、介也。故曰：“毛蟲三百六十，麟爲之長；羽蟲三百六十，鳳爲之長；倮蟲三百六十，人爲之長；鱗蟲三百六十，龍爲之長；介蟲三百六十，龜爲之長。凡諸有形，跂行飛走、喘息胎息，大小、髙下，青黄赤白黒，身被毛羽鱗介者，通而言之，皆謂之蟲矣。不具是四者，皆爲倮蟲。凡此五物，皆有胎生、卵生、濕生、化生也。因人致問，言及五類也。”"
                },
                {
                    "paragraph": "所謂中根也。",
                    "zhushu": "生氣之根本，發自身形之中。中，根也。非是五類，則生氣根系，悉因外物以成立，去之則生氣絶矣。"
                },
                {
                    "paragraph": "根于外者亦五，",
                    "zhushu": "謂五味、五色類也。然木、火、土、金、水之形類，悉假外物色藏，乃能生化。外物既去，則生氣離絶，故皆是根于外也。新校正云：詳注中色藏二字當作已成。"
                },
                {
                    "paragraph": "故生化之别，有五氣、五味、五色、五類、五宜也。”",
                    "zhushu": "然是二十五者，根中根外悉有之。五氣，謂臊、焦、香、腥、腐也；五味，謂酸、苦、辛、鹹、甘也；五色，謂青、黄、赤、白、黒也。五類有二矣：其一者，謂毛、羽、倮、鱗、介；其二者，謂燥、濕、液、堅、耎也。夫如是等，於萬物之中，互有所宜。"
                },
                {
                    "paragraph": "帝曰：“何謂也？”歧伯曰：“根于中者，命曰神機，神去則機息。根于外者，命曰氣立，氣止則化絶。",
                    "zhushu": "諸有形之類，根於中者，生源繫天，其所動靜皆神氣爲機發之主，故其所爲也，物莫之知，是以神捨去，則機發，動用之道息矣。根于外者，生源繫地，故其所生長化成收藏，皆爲造化之氣所成立，故其所出也，亦物莫之知，是以氣止息，則生化結成之道絶滅矣。其木、火、土、金、水、燥濕液堅柔，雖常性，不易及乎外物去，生氣离，根化絶止，則其常體性顔色，皆必小變移其舊也。新校正云：按六元微㫖大論云：“出入廢則神機化滅，升降息則氣立孤危。故非出入則無以生長壯老已，非升降則無以生長化收藏。”"
                },
                {
                    "paragraph": "故各有制，各有勝，各有生，各有成。”",
                    "zhushu": "根中根外悉如是。"
                },
                {
                    "paragraph": "故曰：“不知年之所加，氣之同異，不足以言生化。此之謂也。”",
                    "zhushu": "新校正云：按六節藏象論云：“不知年之所加，氣之盛衰，虚實之所起，不可以爲工矣。”"
                },
                {
                    "paragraph": "帝曰：“氣始而生化，氣散而有形，氣布而蕃育，氣終而象變，其致一也。",
                    "zhushu": "始，謂始發動。散，謂流散於物中。布，謂布化於結成之形，所終亟於收藏之用也。故始動而生化，流散而有形，布化而成結，終極而萬象皆變也。即事驗之，天地之閒，有形之類，其生也柔弱，其死也堅强。凡如此類，皆謂變易生死之時形質，是謂氣之終極。新校正云：按天元紀大論云：“物生謂之化，物極謂之變。”又六微㫖大論云：“物之生從於化，物之極由乎變。變化相薄，成敗之所由也。”"
                },
                {
                    "paragraph": "然而五味所資，生化有薄厚，成熟有少多，終始不同，其故何也？歧伯曰：“地氣制之也，非天不生，地不長也。”",
                    "zhushu": "天地雖無情於生化，而生化之氣，自有異同爾。何者？以地體之中有六入故也。氣有同異，故有生，有化，有不生，有不化，有少生少化，有廣生廣化矣。故天地之閒，無必生，必化，必不生，必不化，必少生少化也。必廣生廣化，各隨其氣分所好所惡、所異所同也。"
                },
                {
                    "paragraph": "帝曰：“願聞其道。”歧伯曰：“寒熱燥濕，不同其化也。",
                    "zhushu": "舉寒熱燥濕四氣不同，則温清異化可知之矣。"
                },
                {
                    "paragraph": "故少陽在泉，寒毒不生，其味辛，其治苦酸，其榖蒼丹。",
                    "zhushu": "己亥歳氣化也。大毒者，皆五行標盛暴烈之氣所爲也。今火在地中，其氣正熱，寒毒之物，氣與地殊，生死不同，故生少也。火制金氣，故味辛者不化也。少陽之氣，上奉厥隂，故其歳化苦與酸也。六氣主歳，唯此歳通和，木火相承，故無間氣也。苦丹地氣所化，酸蒼天氣所生矣。餘所生化，悉有上下勝剋，故皆有間氣矣。"
                },
                {
                    "paragraph": "陽明在泉，濕毒不生，其味酸，其氣濕，",
                    "zhushu": "新校正云：詳在泉云，唯陽明與太隂在泉之歳，云其氣濕，其氣熱，蓋以濕燥未見寒温之氣，故再云其氣也。"
                },
                {
                    "paragraph": "其治辛苦甘，其榖丹素。",
                    "zhushu": "子午歳氣化也。燥在地中，其氣涼清，故濕温毒藥少生化也。金木相制，故味酸者少化也。陽明之氣，上奉少隂，故其歳化辛與苦也。辛素，地氣也。苦丹，天氣也。甘，閒氣也，所以閒金火之勝剋，故兼治甘。"
                },
                {
                    "paragraph": "太陽在泉，熱毒不生，其味苦，其治淡鹹，其榖黅秬。",
                    "zhushu": "丑未歳氣化也。寒在地中，與熱味化，故其歳物熱毒不生。木勝火，故味當苦也。太陽之氣，上奉太隂，故其歳化生淡鹹也。大隂土氣，上生於天，氣逺而髙，故甘之化薄而爲淡也。味以淡，亦屬甘，甘之類也。淡黅，天化也。鹹秬，地化也。黅，黄也。新校正云：詳注云味故當苦，當作故味苦者不化，傳寫誤也。"
                },
                {
                    "paragraph": "厥隂在泉，清毒不生，其味甘，其治酸苦，其榖蒼赤，",
                    "zhushu": "寅申歳氣化也。温在地中，與清殊性，故其歳物清毒不生。木勝其土，故味甘，少化也。厥隂之氣，上合少陽，所合之氣，既無乖忤，故其治化酸與苦也。酸蒼，地化也；苦赤，天化也。氣無勝剋，故不閒氣，以甘化也。"
                },
                {
                    "paragraph": "其氣專，其味正。",
                    "zhushu": "厥隂少陽在泉之歳，皆氣化專一，其味純正。然餘歳悉上下有勝剋之氣，故皆有閒氣閒味矣。"
                },
                {
                    "paragraph": "少隂在泉，寒毒不生，其味辛，其治辛苦甘，其榖白丹。",
                    "zhushu": "卯酉，歳氣化也。熱在地中，與寒殊化，故其歳藥寒毒甚微，火氣爍金，故味辛。少化也，故少隂。陽明主天生地，故其所治苦與辛焉。苦丹爲地氣所育，辛白爲天氣所生。甘，閒氣也，所以間止剋伐也。"
                },
                {
                    "paragraph": "太隂在泉，燥毒不生，其味鹹其，其氣熱，其治甘鹹，其榖黅秬。",
                    "zhushu": "辰戌歳氣化也。地中有濕，與燥不同，故乾毒之物不生化也。土制於木，故味鹹少化也。太隂之氣，上承太陽，故其歳化甘與鹹也。甘黅，地化也，鹹秬，天化也。寒濕不爲大忤，故間氣同而氣熱者應之。"
                },
                {
                    "paragraph": "化淳則鹹守，氣專則辛化而俱治。”",
                    "zhushu": "淳，和也。化淳，謂少陽在泉之歳也。火來居水，而反能化育，是水鹹自守，不與火爭化也。氣專，謂厥隂在泉之氣也。木居于水而復下化，金不受害，故辛復生化，與鹹俱王也。唯此兩歳，上下之氣，無剋伐之嫌，故辛得與鹹同應王而生化也。餘歳皆上下有勝剋之變，故其中閒甘味兼化，以緩其制，抑餘苦、鹹、酸三味，不同其生化也。故天地之閒，藥物辛甘者多也。"
                },
                {
                    "paragraph": "故曰：“補上下者從之，治上下者逆之，以所在寒熱盛衰而調之。”",
                    "zhushu": "上，謂司天。下，謂在泉也。司天地氣太過，則逆其味以治之；司天地氣不及，則順其味以和之。從，順也。"
                },
                {
                    "paragraph": "故曰：“上取下取，内取外取，以求其過。能毒者以厚藥，不勝毒者以薄藥，此之謂也。",
                    "zhushu": "上取，謂以藥制有過之氣也，制而不順則吐之。下取，謂以迅疾之藥除下病，攻之不去。則下之。内取，謂食及以藥内之，審其寒熱而調之。外取，謂藥熨令所病氣調適也。當寒反熱，以冷調之；當熱反寒，以温和之。上盛不已，吐而脫之；下盛不已，下而奪之。謂求得氣過之道也。藥厚薄，謂氣味厚薄者也。新校正云：按甲乙經云：“胃厚色黒，大骨肉肥者，皆勝毒。其瘦而薄胃者，皆不勝毒。又按異法方宜論云：西方之民，陵居而多風，水土剛强，不衣而褐薦，華食而脂肥，故邪不能傷其形體，其病生於内，其治宜毒藥。”"
                },
                {
                    "paragraph": "氣反者，病在上，取之下；病在下，取之上；病在中，傍取之。",
                    "zhushu": "下取，謂寒逆於下，而熱攻於上，不利於下，氣盈於上，則温下以調之。上取，謂寒積於下，温之不去，陽藏不足，則補其陽也。傍取，謂氣并於左，則藥熨其右，氣并於右，則熨其左以和之，必隨寒熱爲適。凡是七者，皆病無所逃，動而必中，斯爲妙用矣。"
                },
                {
                    "paragraph": "治熱以寒，温而行之；治寒以熱，涼而行之；治温以清，冷而行之；治清以温，熱而行之。",
                    "zhushu": "氣性有剛柔，形證有輕重，方用有大小，調制有寒温。盛大則順氣性以取之，小耎則逆氣性以伐之，氣殊則主必不容，力倍則攻之必勝，是則謂湯飲調氣之制也。新校正云：按至真要大論云：“熱因寒用，寒因熱用，熱必代其所主，而先其所因，其始則同，其終則異，可使破積，可使潰堅，可使氣和，可使必已者也。”"
                },
                {
                    "paragraph": "故消之削之，吐之下之，補之寫之，乆新同法。”",
                    "zhushu": "量氣盛虚而行其法，病之新久，無異道也。"
                },
                {
                    "paragraph": "帝曰：“病在中而不實不堅，且聚且散，柰何？”歧伯曰：“悉乎哉問也。無積者求其藏，虚則補之，",
                    "zhushu": "隨病所在，命其藏以補之。"
                },
                {
                    "paragraph": "藥以袪之，食以隨之，",
                    "zhushu": "食以無毒之藥，隨湯丸以迫逐之，使其盡也。"
                },
                {
                    "paragraph": "行水漬之，和其中外，可使畢已。”",
                    "zhushu": "中外通和，氣無流礙，則釋然消散，真氣自平。"
                },
                {
                    "paragraph": "帝曰：“有毒無毒，服有約乎？”歧伯曰：“病有乆新，方有大小，有毒無毒，固冝常制矣。大毒治病，十去其六；",
                    "zhushu": "下品藥毒，毒之大也。"
                },
                {
                    "paragraph": "常毒治病，十去其七；",
                    "zhushu": "中品藥毒，次於下也。"
                },
                {
                    "paragraph": "小毒治病，十去其八；",
                    "zhushu": "上品藥毒，毒之小也。"
                },
                {
                    "paragraph": "無毒治病，十去其九。",
                    "zhushu": "上品、中品、下品無毒藥，悉謂之平。"
                },
                {
                    "paragraph": "榖肉果菜，食養盡之，無使過之，傷其正也。",
                    "zhushu": "大毒之性烈，其爲傷也多；少毒之性和，其爲傷也少。常毒之性，減大毒之性一等，加小毒之性一等，所傷可知也。故至約必止之，以待來證爾。然無毒之藥，性雖平和，久而多之，則氣有偏勝，則有偏絶；久攻之，則藏氣偏弱，既弱且困，不可畏也，故十去其九而止。服至約已，則以五榖、五肉、五果、五菜，隨五藏冝者，食之，已盡，其餘病，藥食兼行，亦通也。新校正云：按藏氣法時論云：“毒藥攻邪，五榖爲養，五果爲肋，五畜爲益，五菜爲充。”"
                },
                {
                    "paragraph": "不盡，行復如法。",
                    "zhushu": "法，謂前四約也。餘病不盡，然再行之，毒之大小，至約而止，必無過也。"
                },
                {
                    "paragraph": "必先歳氣，無伐天和，",
                    "zhushu": "歳有六氣，分主有南面北靣之政，先知此六氣所在，人脉至尺寸應之。太隂所在，其脉沈；少隂所在，其脉鈎；厥隂所在，其脉弦；太陽所在，其脉大而長；陽明所在，其脉短而濇；少陽所在，其脉大而浮。如是六脉，則謂天和，不識不知，呼爲寒熱。攻寒令熱，脉不變，而熱疾已生；制熱令寒，脉如故，而寒病又起。欲求其適，安可得乎？夭枉之來，率由於此。"
                },
                {
                    "paragraph": "無盛盛，無虚虚，而遺人天殃，",
                    "zhushu": "不察虚實，但思攻擊，而盛者轉盛，虚者轉虚，萬端之病，從兹而甚。真氣日消，病勢日侵，殃咎之來，若天之興，難可逃也。悲夫！"
                },
                {
                    "paragraph": "無致邪，無失正，絶人長命。”",
                    "zhushu": "所謂伐天和也。攻虚謂實。是則致邪。不識藏之虚。斯爲失正。氣既失。則爲死之由矣。"
                },
                {
                    "paragraph": "帝曰：“其久病者，有氣從不康，病去而瘠，柰何？”",
                    "zhushu": "從，謂順也。"
                },
                {
                    "paragraph": "歧伯曰：“昭乎哉，聖人之問也！化不可代，時不可違。",
                    "zhushu": "化，謂造化也。代大匠斵，猶傷其手，況造化之氣，人能以力代之乎？夫生長收藏，各應四時之化，雖巧智者，亦無能先時而致之，明非人力所及。由是觀之，則物之生長收藏，化必待其時也；物之成敗理亂，亦待其時也。物既有之，人亦宜然。或言力必可致，而能代造化，違四時者，妄也。"
                },
                {
                    "paragraph": "夫經絡以通，血氣以從，復其不足，與衆齊同，養之和之，靜以待時，謹守其氣，無使傾移，其形廼彰，生氣以長，命曰聖王。”故大要曰：“無代化，無違時，必養必和，待其來復，此之謂也。”帝曰：“善。”",
                    "zhushu": "大要，上古經法也。引古之要㫖，以明時化之不可違，不可以力代也。",
                    "type": 2
                },
                {
                    "paragraph": "五常政大論瞤。",
                    "zhushu": "如勻切。"
                },
                {
                    "paragraph": "凊。",
                    "zhushu": "妻逕切。"
                },
                {
                    "paragraph": "飋。",
                    "zhushu": "音瑟。"
                },
                {
                    "paragraph": "霒。",
                    "zhushu": "音令。"
                },
                {
                    "paragraph": "麂。",
                    "zhushu": "音几。"
                },
                {
                    "paragraph": "鑑。",
                    "zhushu": "音坑。"
                },
                {
                    "paragraph": "瞀。",
                    "zhushu": "音冒。"
                },
                {
                    "paragraph": "拉",
                    "zhushu": "、音蠟。"
                },
                {
                    "paragraph": "猯。",
                    "zhushu": "他端切。"
                },
                {
                    "paragraph": "磧。",
                    "zhushu": "妻力切。"
                },
                {
                    "paragraph": "鴷",
                    "zhushu": "。音列。"
                }
            ]
        },
        {
            "name": "六元正紀大論篇第七十一",
            "paragraphs": [
                {
                    "paragraph": "六元正紀大論篇第七十一",
                    "zhushu": "",
                    "type": 1
                },
                {
                    "paragraph": "黄帝問曰：“六化六變，勝復淫治，甘苦辛鹹酸淡先後，余知之矣。夫五運之化，或從五氣，",
                    "zhushu": "新校正云：詳五氣疑作天氣，則與下文相恊。"
                },
                {
                    "paragraph": "或逆天氣；或從天氣，而逆地氣；或從地氣，而逆天氣；或相得，或不相得，余未能明其事。欲通天之紀，從地之理，和其運，調其化，使上下合徳，無相奪倫，天地升降，不失其冝，五運宣行，勿乖其政，調之正味，從逆奈何？”",
                    "zhushu": "氣同謂之從，氣異謂之逆。勝制爲不相得，相生爲相得。司天地之氣，更淫勝復，各有主治法則，欲令平調氣性，不違忤天地之氣，以致清靜和平也。"
                },
                {
                    "paragraph": "歧伯稽首再拜對曰：“昭乎哉問也。此天地之綱紀。變化之淵源。非聖帝孰能窮其至理歟？臣雖不敏。請陳其道。令終不滅。乆而不易。”",
                    "zhushu": "氣主循環，同於天地，太過不及，氣序常然。不言永定之制，則乆而更易，去聖遼逺。何以明之？"
                },
                {
                    "paragraph": "帝曰：“願夫子推而次之。從其類序，分其部主。别其宗司，昭其氣數。明其正化，可得聞乎？”",
                    "zhushu": "部主，謂分六氣所部主者也；宗司，謂配五氣運行之位也；氣數，謂天地五運氣更用之正數也；正化，謂嵗直氣味所宜。酸、苦、甘、辛、鹹、寒、温、冷、熱也。"
                },
                {
                    "paragraph": "歧伯曰：“先立其年，以明其氣。金木水火土運行之數。寒暑燥濕風火臨御之化。則天道可見。民氣可調。隂陽卷舒，近而無惑。數之可數者，請遂言之。”",
                    "zhushu": "遂，盡也。"
                },
                {
                    "paragraph": "帝曰：“太陽之政奈何？”歧伯曰：“辰戌之紀也。”太陽、太角、太隂、壬辰、壬戌其運風，其化鳴紊啟拆，",
                    "zhushu": "新校正云：按五常政大論云：“其徳鳴靡啟拆。”"
                },
                {
                    "paragraph": "其變振拉摧拔，",
                    "zhushu": "新校正云：詳此其運、其化、其變從太角等運起。"
                },
                {
                    "paragraph": "其病眩掉目瞑。",
                    "zhushu": "新校正云：詳此病證，以運加同天地爲言。"
                },
                {
                    "paragraph": "太角、",
                    "zhushu": "初正。 "
                },
                {
                    "paragraph": "少徴、太宫、少商、太羽、",
                    "zhushu": "終。"
                },
                {
                    "paragraph": "太陽、太徴、太隂、戊辰、戊戌同正徴。",
                    "zhushu": "新校正云：按五常政大論云：“赫曦之紀，上羽與正徴同。”"
                },
                {
                    "paragraph": "其運熱，其化暄暑鬱燠，",
                    "zhushu": "新校正云：按五常政大論，燠作蒸。"
                },
                {
                    "paragraph": "其變炎烈沸騰，其病熱鬱。太徴、少宫、太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太陽、太宫、太隂、甲辰歳㑹、",
                    "zhushu": "同大符。"
                },
                {
                    "paragraph": "甲戌嵗㑹。",
                    "zhushu": "同天符。新校正云：按天元紀大論云：“承嵗爲嵗直。”又六㣲㫖大論云：“木運臨夘，火運臨午，土運臨四季，金運臨酉，水運臨子，所謂嵗㑹，氣之平也。”王冰云：“嵗直亦曰歳㑹。此甲爲太宫，辰戌爲四季，故曰嵗㑹。”又云同天符者，按本論下文云：“太過而加同天符，是此嵗一爲嵗㑹，又爲同天符也。”"
                },
                {
                    "paragraph": "其運隂埃，",
                    "zhushu": "新校正云：詳太宫三運，雨曰隂雨，獨此日隂埃，埃疑作雨。"
                },
                {
                    "paragraph": "其化柔潤重澤，",
                    "zhushu": "新校正云：按五常政大論，澤作淖。"
                },
                {
                    "paragraph": "其變震驚飄驟，其病濕下重。太宫、少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太陽、太商、太隂、庚辰、庚戌。其運涼，其化霧露蕭飋，其變肅殺凋零，其病燥，背瞀胷滿。太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、少宫、太陽、太羽、",
                    "zhushu": "新校正云：按五常政大論云：“上羽而長氣不化。”"
                },
                {
                    "paragraph": "太隂、丙辰天符、丙戌天符。",
                    "zhushu": "新校正云：按天元紀大論云：“應天爲天符。”又六㣲旨大論云：“土運之歲，上見太隂；火運之歲，上見少陽、少隂；金運之歲，上見陽明；木運之歲，上見厥隂；水運之歲，上見太陽。曰天與之㑹，故曰天符。”又本論下文云：“五運同行天化者，命曰天符。”又云：“臨者，太過不及，皆曰天符。”"
                },
                {
                    "paragraph": "其運寒，",
                    "zhushu": "新校正云：詳太羽三運，此爲上羽，少陽少隂司天爲太徴，而少陽司天運言寒肅，此與少隂司天運言其運寒者，疑此太陽司天運合太羽，當言其運寒肅，少陽少隂司天運，當云其運寒也。"
                },
                {
                    "paragraph": "其化凝慘凓冽，",
                    "zhushu": "新校正云：按五常政大論作凝惨寒雰。"
                },
                {
                    "paragraph": "其變冰雪霜雹，其病大寒留於谿谷。太羽、",
                    "zhushu": "終。"
                },
                {
                    "paragraph": "太角、",
                    "zhushu": "𥘉。"
                },
                {
                    "paragraph": "少徴、太宫、少商。凡此太陽司天之政。氣化運行先天。",
                    "zhushu": "六歩之氣，生長化成收藏，皆先天時而應至也。餘歲先天同之也。"
                },
                {
                    "paragraph": "天氣肅，地氣靜，寒臨太虛，陽氣不令，水土合徳，上應辰星、鎮星，",
                    "zhushu": "明而大也。"
                },
                {
                    "paragraph": "其榖𤣥黅。",
                    "zhushu": "天地正氣之所生長化成也。黅，黄也。"
                },
                {
                    "paragraph": "其政肅，其令徐，寒政大舉，澤無陽燄，則火發待時，",
                    "zhushu": "寒甚則火鬰，待四氣乃發，暴爲炎熱也。"
                },
                {
                    "paragraph": "少陽中治，時雨廼涯，止極雨散，還於太隂，雲朝北極，濕化廼布，",
                    "zhushu": "北極，雨府也。"
                },
                {
                    "paragraph": "澤流萬物，寒敷于上，雷動于下，寒濕之氣，持於氣交，",
                    "zhushu": "歲氣之大體也。"
                },
                {
                    "paragraph": "民病寒濕發，肌肉萎，足痿不收，濡冩血溢。",
                    "zhushu": "新校正云：詳血溢者，火發待時所爲之病也。"
                },
                {
                    "paragraph": "初之氣，地氣遷，氣廼大温，",
                    "zhushu": "畏火致之。"
                },
                {
                    "paragraph": "草廼早榮，民廼厲，温病廼作，身熱，頭痛，嘔吐，肌腠瘡痬。",
                    "zhushu": "赤班也。是爲膚腠中瘡在皮内也。"
                },
                {
                    "paragraph": "二之氣，大涼反至，民廼慘，草廼遇寒，火氣遂抑，民病氣鬱中滿，寒廼始。",
                    "zhushu": "因涼而又之於寒氣，故寒氣始來近人也。"
                },
                {
                    "paragraph": "三之氣，天政布，寒氣行，雨廼降，民病寒，反熱中，癰疽注下，心熱瞀悶，不治者死。",
                    "zhushu": "當寒反熱，是反天常。熱起於心，則神之危亟，不急扶救，神必消亡。故治者則生，不治則死。"
                },
                {
                    "paragraph": "四之氣，風濕交争，風化爲雨，廼長，廼化、廼成，民病大熱少氣，肌肉萎，足萎，注下赤白。五之氣，陽復化，草廼長，廼化、廼成，民廼舒。",
                    "zhushu": "大火臨御，故萬物舒榮。"
                },
                {
                    "paragraph": "終之氣，地氣正，濕令行，隂凝太虚，埃昬郊野，民廼慘悽，寒風以至，反者孕廼死。故歲冝苦以燥之，温之，",
                    "zhushu": "新校正云：詳故歲冝，若以燥之温之九字，當在避虚邪以安其正下，錯簡在此。"
                },
                {
                    "paragraph": "必折其鬱氣，先資其化源，",
                    "zhushu": "化源，謂九月迎而取之，以補心火。新校正云：詳水将勝也，先於九月迎取其化源，先冩腎之源也。蓋以水王十月，故先於九月迎而取之，㵼水所以補火也。"
                },
                {
                    "paragraph": "抑其運氣，扶其不勝，",
                    "zhushu": "太角歲脾不勝，太徴歲肺不勝，太宫歲腎不勝，太商歲肝不勝，太羽歲心不勝。歲之冝也如此。然太陽司天，五歲之氣通，冝先助心，後扶腎氣。"
                },
                {
                    "paragraph": "無使暴過而生其疾。食歳榖以全其真，避虚邪以安其正。",
                    "zhushu": "木過則脾病生，火過則肺病生，土過則腎病生，金過則肝病生，水過則心病生。天地之氣，過亦然也。歲榖，謂黃色、黒色。虚邪，謂從衝後來之風也。"
                },
                {
                    "paragraph": "適氣同異，多少制之。同寒濕者，燥熱化，異寒濕者，燥濕化。",
                    "zhushu": "太宫、太商、太羽，歲同，寒濕，冝治，以燥熱化。太角、太徴，歳異寒濕，冝治，以燥濕化也。"
                },
                {
                    "paragraph": "故同者多之，異者少之。",
                    "zhushu": "多，謂燥熱。少，謂燥濕。氣用少多，隨其歲也。"
                },
                {
                    "paragraph": "用寒逺寒，用涼逺涼，用温逺温，用熱逺熱。食冝同法，有假者反常，反是者病，所謂時也。",
                    "zhushu": "時，謂春夏秋冬，及閒氣所在，同則逺之。即雖其時，若六氣臨御，假寒熱温涼以除疾病者，則勿逺之。如太陽司天，寒爲病者，假熱以療，則熱用不逺夏，餘氣例同，故曰有假反常也。食同藥法爾。若無假反法，則爲病之媒，非方制養生之道。新校正云：按用寒逺寒，及有假者反常等事，下文備矣。"
                },
                {
                    "paragraph": "帝曰：“善。陽明之政柰何？”歧伯曰：“夘，酉之紀也。”陽明、少角、少隂。清熱勝復同，同正商。",
                    "zhushu": "清勝少角，熱復清氣，故曰清熱勝復同也。餘少運皆同也。同正商者，上見陽明，上商與正商同，言歲木不及也，餘凖此。新校正云：按五常政大論云：“委和之紀，上商與正商同。”"
                },
                {
                    "paragraph": "丁夘歲㑹丁酉，其運風清熱。",
                    "zhushu": "不及之運，常兼勝復之氣言之。風，運氣也；清，勝氣也；熱，復氣也。餘少運悉同。"
                },
                {
                    "paragraph": "少角、",
                    "zhushu": "初正。"
                },
                {
                    "paragraph": "太徴、少宫、太商、少羽。",
                    "zhushu": "終。"
                },
                {
                    "paragraph": "陽明、少徴、少隂，寒雨勝復同，同正商。",
                    "zhushu": "新校正云：按伏明之紀，上商與正商同。"
                },
                {
                    "paragraph": "癸夘，",
                    "zhushu": "同歲㑹。"
                },
                {
                    "paragraph": "癸酉。",
                    "zhushu": "同歲㑹。新校正云：按本論下文云：“不及而加同歲㑹。此運少徴爲不及，下加少隂，故云同歲㑹。”"
                },
                {
                    "paragraph": "其運熱寒雨。少徴、太宫、少商、太羽、",
                    "zhushu": "終。"
                },
                {
                    "paragraph": "太角。",
                    "zhushu": "初。"
                },
                {
                    "paragraph": "陽明、少宫、少隂，風涼勝復同。巳夘，己酉，其運雨風涼。少宫、太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴。陽明、少商、少隂，熱寒勝復同，同正商。",
                    "zhushu": "新校正云：按五常政大論云：“從革之紀，上商與正商同。”"
                },
                {
                    "paragraph": "乙夘天符，乙酉歲㑹，太一天符。",
                    "zhushu": "新校正云：按天元紀大論云：“三合爲治。”又六㣲旨大論云：“天符歲㑹曰太一天符。”王冰云：“是謂三合，一者天㑹，二者歲㑹，三者運㑹。”或云：“此歲三合曰太一天符，不當更曰歲㑹者，甚不然也。乙酉本爲歲㑹，又爲太一天符，歲㑹之名，不可去也。”或云：“己丑、己未、戊午，何以不連言歲㑹，而單言太一天符？”曰：“舉一隅，不以三隅反，舉一則三者可知，去之則亦太一天符，不爲歲㑹，故曰不可去也。”"
                },
                {
                    "paragraph": "其運涼熱寒。少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太宫。陽明、 少羽、 少隂、雨風勝復同，辛夘少宫同。",
                    "zhushu": "新校正云：按五常政大論云：“五運不及，除同正角、正商、正宫外，癸丑、癸未，當云少徴與少羽同；巳夘、乙酉，少宫與少角同；乙丑、乙未，少商與少徴同；辛夘、辛酉、辛巳、辛亥，少羽與少宫同，合有十年。今此論獨於此言少宫同者，蓋以癸丑、癸未、丑未爲土，故不更同少羽；巳夘、己酉爲金，故不更同少角；辛巳、辛亥爲太徴，不更同少宫；乙丑、乙未下見太陽爲水，故不更同少徴；又除此八年外，只有辛夘、辛酉二年爲少羽，同少宫也。”"
                },
                {
                    "paragraph": "辛酉，辛夘，其運寒雨風。少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、太宫、太商。凡此陽明司天之政，氣化運行後天，",
                    "zhushu": "六歩之氣，生長化成，庻務動靜，皆後天時而應，餘少歲同。"
                },
                {
                    "paragraph": "天氣急，地氣明，陽專其令，炎暑大行，物燥以堅，淳風廼治，風燥橫運，流於氣交，多陽少隂，雲趨雨府，濕化廼敷，",
                    "zhushu": "雨府，太隂之所在也。"
                },
                {
                    "paragraph": "燥極而澤，",
                    "zhushu": "燥氣欲終，則化爲雨澤，是謂三氣之分也。"
                },
                {
                    "paragraph": "其榖白丹，",
                    "zhushu": "天地正氣所化生也。"
                },
                {
                    "paragraph": "閒榖命太者，",
                    "zhushu": "命太者，謂前文太、角商等氣之化者，閒氣化生，故云間榖也。新校正云：按𤣥珠云：“歲榖與閒榖者何？即在泉爲歲榖，及在泉之左右閒者，皆爲歲榖。其司天及運閒而化者，名閒榖，又别有一名閒榖者是也。化不及，即反有所勝而生者，故名閒榖。即邪氣之化，又名並化之榖也，亦名閒榖，與王注頗異。”"
                },
                {
                    "paragraph": "其耗白甲品羽，",
                    "zhushu": "白色甲蟲多品羽類，有羽翼者，耗散粢盛，蟲鳥甲兵，歳爲災，以耗竭物類。"
                },
                {
                    "paragraph": "金火合徳，上應太白、熒惑。",
                    "zhushu": "見大而明，"
                },
                {
                    "paragraph": "其政切，其令暴，蟄蟲廼見，流水不冰。民病欬嗌塞，寒熱發，暴振凓癃閟，清先而勁，毛蟲廼死，熱後而暴，介蟲廼殃。其發躁，勝復之作，擾而大亂，",
                    "zhushu": "金先勝，木已承害，故毛蟲死；火後勝，金不勝，故介蟲復殃。勝而行殺，羽者已亡，復者後來，強者又死，非大亂氣，其何謂也？"
                },
                {
                    "paragraph": "淸熱之氣，持於氣交。初之氣，地氣遷，隂始凝，氣始肅，水廼冰，寒雨化。其病中熱脹，面目浮腫，善眠，鼽衂嚔欠，嘔，小便黃赤，甚則淋。",
                    "zhushu": "太隂之化。新校正云：詳氣肅水冰凝，非太隂之化。"
                },
                {
                    "paragraph": "二之氣，陽廼布，民廼舒，物廼生榮。厲大至，民善暴死。",
                    "zhushu": "臣位君故爾。"
                },
                {
                    "paragraph": "三之氣，天政布，涼廼行，燥熱交合，燥極而澤，民病寒熱。",
                    "zhushu": "寒熱，瘧也。"
                },
                {
                    "paragraph": "四之氣，寒雨降，病暴仆振慄，譫妄少氣，嗌乾引飲，及爲心痛，癰腫瘡瘍，瘧寒之疾，骨痿血便。",
                    "zhushu": "骨痿無力。"
                },
                {
                    "paragraph": "五之氣，春令反行，草廼生榮，民氣和。終之氣，陽氣布，𠉀反温，蟄蟲來見，流水不冰，民廼康平，其病温。",
                    "zhushu": "君之化也。"
                },
                {
                    "paragraph": "故食歲榖，以安其氣。食閒榖，以去其邪。歲宜以鹹以苦以辛，汗之、清之、散之，安其運氣，無使受邪。折其鬱氣，資其化源。",
                    "zhushu": "化源，謂六月迎而取之也。新校正云：按金王七月，故逆於六月冩金氣。"
                },
                {
                    "paragraph": "以寒熱輕重，少多其制。同熱者，多天化。同清者，多地化。",
                    "zhushu": "少角、少徴，歲同熱，用方多，以天清之化治之；少宫、少商、少羽，歲同清，用方多，以地熱之化治之。火在地，故同清者多地化；金在天，故同熱者多天化。"
                },
                {
                    "paragraph": "用涼逺涼，用熱逺熱，用寒逺寒，用温逺温。食冝同法，有假者反之，此其道也。反是者，亂天地之經，擾隂陽之紀也。帝曰：“善。少陽之政，柰何？”歧伯曰：“寅申之紀也。”少陽、太角、",
                    "zhushu": "新校正云：按五常政大論云：“上徴則其氣逆。”"
                },
                {
                    "paragraph": "厥隂、壬寅、",
                    "zhushu": "同天符。"
                },
                {
                    "paragraph": "壬申、",
                    "zhushu": "同天符。"
                },
                {
                    "paragraph": "其運風鼓，",
                    "zhushu": "新校正云：詳風火合勢，故其運風鼓。少隂司天，太角運亦同。"
                },
                {
                    "paragraph": "其化鳴紊啓坼，",
                    "zhushu": "新校正云：按五常政大論云：“其徳鳴靡啓坼。”"
                },
                {
                    "paragraph": "其變振拉摧拔，其病掉眩、支脇驚駭。太角、",
                    "zhushu": "初正。"
                },
                {
                    "paragraph": "少徴、太宫、少商、太羽。",
                    "zhushu": "終。"
                },
                {
                    "paragraph": "少陽、太徴",
                    "zhushu": "新校正云：按五常政大論云：“上徴而收氣後。”"
                },
                {
                    "paragraph": "厥隂、戊寅天符、戊申天符。其運暑，其化暄囂鬱燠，",
                    "zhushu": "新校正云：按五常政大論作暄暑鬯燠，此變暑爲囂者，以上臨少陽故也。"
                },
                {
                    "paragraph": "其變炎烈沸騰，其病上熱鬱，血溢血泄，心痛。太徴、少宫、太商、少羽、",
                    "zhushu": "終。"
                },
                {
                    "paragraph": "少角。",
                    "zhushu": "初。"
                },
                {
                    "paragraph": "少陽、太宫、厥隂、甲寅、甲申其運隂雨，其化柔潤重澤，其變震驚飄驟，其病體重胕腫，痞飲。太宫、少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴。少陽、太商、厥隂、庚寅、庚申同正商，",
                    "zhushu": "新校正云：按五常政大論云：“堅成之紀，上徴與正商同。”"
                },
                {
                    "paragraph": "其運涼，其化霧露清切，",
                    "zhushu": "新校正云：按五常政大論云：“霧露蕭飋。又大商三運，兩言蕭飋，獨此言清切。詳此下如厥隂，當此蕭飋。”"
                },
                {
                    "paragraph": "其變肅殺凋零，其病肩背胷中。太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、少宫。少陽、太羽、厥隂、丙寅、丙申其運寒肅，",
                    "zhushu": "新校正云：詳此運不當言寒肅，以注太陽司天，太羽運中。"
                },
                {
                    "paragraph": "其化凝慘凓冽，",
                    "zhushu": "新校正云：按五常政大論云作凝慘寒雰。"
                },
                {
                    "paragraph": "其變冰雪霜雹，其病寒浮腫。太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太宫、少商。凡此少陽司天之政，氣化運行先天，天氣正，",
                    "zhushu": "新校正云：詳少陽司天，太隂司地，正得天地之正。又厥隂、少陽司地，各云得其正者，以地主生榮爲言也。本或作天氣止者，少陽火之性用動躁，云止，義不通也。"
                },
                {
                    "paragraph": "地氣擾，風廼暴舉，木偃沙飛，炎火廼流，隂行陽化，雨廼時應，火木同徳，上應熒惑、歲星，",
                    "zhushu": "見明而大。新校正云：詳六氣，惟少陽厥隂司天司地，爲上下通和，無相勝剋，故言火木同徳。餘氣皆有勝剋，故言合徳。"
                },
                {
                    "paragraph": "其榖丹蒼，其政嚴，其令擾，故風熱參布，雲物沸騰，太隂横流，寒廼時至，涼雨並起，民病寒中，外發瘡瘍，内爲泄滿。故聖人遇之，和而不爭，往復之作，民病寒熱，瘧泄，聾□，嘔吐，上怫腫色變。初之氣，地氣遷，風勝廼摇，寒廼去，候廼大温，草木早榮，寒來不殺，温病廼起，其病氣怫於上，血溢目赤，欬逆頭痛，血𡹌",
                    "zhushu": "今詳𡹌字當作崩。"
                },
                {
                    "paragraph": "脇滿，膚腠中瘡。",
                    "zhushu": "少隂之化。"
                },
                {
                    "paragraph": "二之氣，火反鬱，",
                    "zhushu": "太隂分故爾。"
                },
                {
                    "paragraph": "白埃四起，雲趨雨府，風不勝濕，雨廼零，民廼康，其病熱鬱於上，欬逆嘔吐，瘡發於中，胷嗌不利，頭痛身熱，昬憒膿瘡。三之氣，天政布，炎暑至，少陽臨上，雨廼涯，民病熱中，聾暝，血溢，膿瘡，欬嘔，鼽衂渇，嚏欠，喉痺，目赤，善暴死。四之氣，凉廼至，炎暑閒化，白露降，民氣和平，其病滿，身重。五之氣，陽廼去，寒廼來，雨廼降，氣門廼閉，",
                    "zhushu": "新校正云：按王注生氣通天論：“氣門，𤣥府也。所以發泄經脉榮衛之氣，故謂之氣門。”"
                },
                {
                    "paragraph": "剛木早凋，民避寒邪，君子周宻。終之氣，地氣正，風廼至，萬物反生，霿霧以行，其病開閉不禁，心痛，陽氣不藏而欬。抑其運氣，賛所不勝，必折其鬱氣，先取化源，",
                    "zhushu": "化源，年之前十二月，迎而取之。新校正云：詳王注。資取化源俱注云：“取其意有四等，太陽司天取九月，陽明司天取六月，是二者先取在天之氣也。少陽司天取年前十二月，太隂司天取九月，是二者乃先時取在地之氣也。”少隂司天取年前十二月，厥隂司天取四月，義不可觧。按：𤣥珠之説則不然，太陽、陽明之月，與王注合，少陽、少隂俱取三月，太隂取五月，厥隂取年前十二月，𤣥珠之義可觧，王注之月，疑有誤也。"
                },
                {
                    "paragraph": "暴過不生，苛疾不起。",
                    "zhushu": "苛，重也。新校正云：詳此不言食歲榖閒榖者，蓋此歲天地氣正，上下通和，故不言也。"
                },
                {
                    "paragraph": "故歲冝鹹，辛冝酸，滲之泄之，漬之發之，觀氣寒温，以調其過。同風熱者多寒化，異風熱者少寒化。",
                    "zhushu": "太角、太徴，歲同風熱，以寒化多之。太宫、太商、太羽，歲異風熱，以涼調其過也。"
                },
                {
                    "paragraph": "用熱逺熱，用温逺温，用寒逺寒，用涼逺涼，食冝同法，此其道也。有假者反之，反是者，病之階也。帝曰：“善。太隂之政柰何？”歧伯曰：“丑未之紀也。”太隂、少角、太陽，清熱勝復同，同正宫。",
                    "zhushu": "新校正云：按五常政大論云：“委和之紀，太宫與正宫同。”"
                },
                {
                    "paragraph": "丁丑、丁未，其運風清熱。少角、",
                    "zhushu": "初正。"
                },
                {
                    "paragraph": "太徴、少宫、太商、少羽。",
                    "zhushu": "終。"
                },
                {
                    "paragraph": "太隂、少徴、太陽、寒雨勝復同。癸丑、癸未其運熱寒雨。少徴、太宫、少商、太羽、",
                    "zhushu": "終。"
                },
                {
                    "paragraph": "太角。    太隂、少宫、太陽，風清勝復同，同正宫。",
                    "zhushu": "新校正云：按五常政大論云：“卑監之紀，上宫與正宫同。”"
                },
                {
                    "paragraph": "己丑太一天符，己未太一天符，其運雨風清。少宫、太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴。太隂、少商、太陽，熱寒勝復同。乙丑、乙未，其運涼熱寒。少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太宫。太隂、少羽、太陽雨風勝復同，同正宫。",
                    "zhushu": "新校正云：按五常政大論云：“涸流之紀，上宫與正宫同。或以此二歲爲同歲，㑹，爲平水運，欲去同正宫三字者，非也。蓋此歲有二義，而輒去其一，甚不可也。”"
                },
                {
                    "paragraph": "辛丑、",
                    "zhushu": "同歲㑹。"
                },
                {
                    "paragraph": "辛未",
                    "zhushu": "同歲㑹。"
                },
                {
                    "paragraph": "其運寒雨風。少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、少宫、太商。凡此太隂司天之政，氣化運行後天",
                    "zhushu": "，萬物生長化成，皆後天時而生成也。"
                },
                {
                    "paragraph": "隂專其政，陽氣退辟，大風時起，",
                    "zhushu": "新校正云：詳此太隂之政，但以言大風時起。蓋厥隂爲初氣，居木位，春氣正，風廼來，故言大風時起。"
                },
                {
                    "paragraph": "天氣下降，地氣上騰，原野昬霿，白埃四起，雲奔南極，寒雨數至，物成於差夏。",
                    "zhushu": "南極，雨府也。差夏，謂立秋之後一十日也。"
                },
                {
                    "paragraph": "民病寒濕，腹滿，身䐜憤，胕腫痞逆，寒厥拘急，濕寒合徳，黃黒埃昬，流行氣交，上應鎮星、辰星，",
                    "zhushu": "見而大明，"
                },
                {
                    "paragraph": "其政肅，其令寂，其榖黅𤣥。",
                    "zhushu": "正氣所生成也。"
                },
                {
                    "paragraph": "故隂凝於上，寒積於下，寒水勝火，則爲冰雹，陽光不治，殺氣廼行，",
                    "zhushu": "黃黒昬埃，是謂殺氣，自北及西，流行於東及南也。"
                },
                {
                    "paragraph": "故有餘冝髙，不及冝下；有餘冝晩，不及冝早。土之利，氣之化也，民氣亦從之，閒榖命其太也。",
                    "zhushu": "以閒氣之大者，言其榖也。"
                },
                {
                    "paragraph": "初之氣，地氣遷，寒廼去，春氣正，風廼來，生布萬物以榮，民氣條舒，風濕相薄，雨廼後，民病血溢，筋絡拘強，闗節不利，身重筋痿。二之氣，大火正，物承化，民廼和，其病温厲大行，逺近咸若，濕蒸相薄，雨廼時降。",
                    "zhushu": "應順天常，不愆時𠉀，謂之時雨。新校正云：詳此以少隂居君火之位，故言大火正也。"
                },
                {
                    "paragraph": "三之氣，天政布，濕氣降，地氣騰，雨廼時降，寒廼随之，感於寒濕，則民病身重、胕腫，胷腹滿。四之氣，畏火臨，溽蒸化，地氣騰，天氣否隔，寒風曉暮，蒸熱相薄，草木凝烟，濕化不流，則白露隂布，以成秋令，",
                    "zhushu": "萬物得之以成，"
                },
                {
                    "paragraph": "民病腠理熱，血暴溢瘧，心腹滿熱，臚脹，甚則胕腫。五之氣，慘令已行，寒露下，霜廼早降，草木黃落，寒氣及體，君子周宻，民病皮腠。終之氣，寒大舉，濕大化，霜廼積，隂廼凝，水堅氷，陽光不治，感於寒，則病人闗節禁固，腰脽痛，寒濕推於氣交而爲疾也。必折其鬱氣，而取化源，",
                    "zhushu": "九月化源，迎而取之，以補益也。"
                },
                {
                    "paragraph": "益其歲氣，無使邪勝。食歲穀以全其真，食間穀以保其精。故歲宜以苦燥之温之，甚者發之泄之，不發不泄，則濕氣外溢，肉潰皮拆，而水血交流，必贊其陽火，令禦甚寒，",
                    "zhushu": "冬之分，其用五步，量氣用之也。"
                },
                {
                    "paragraph": "從氣異同，少多其判也。",
                    "zhushu": "通言歳運之同異也。"
                },
                {
                    "paragraph": "同寒者以熱化，同濕者以燥化。",
                    "zhushu": "少商、少羽歲是也。有與司天同官，歳又同濕，濕過故冝燥，寒過故冝熱。少角、少徴歳，平和處之也。"
                },
                {
                    "paragraph": "異者少之，同者多之。用凉逺凉，用寒逺寒，用温逺温，用熱逺熱。食宜同法，假者反之，此其道也，反是者病也。帝曰：“善。少隂之政奈何？”岐伯曰：“子午之紀也。”少隂、太角、",
                    "zhushu": "新校正云：按五常政大論云：“上徴則其氣逆。”"
                },
                {
                    "paragraph": "陽明、壬子、壬午其運風鼔，其化鳴紊啟拆，",
                    "zhushu": "新校正云：按五常政大論云：“其德鳴靡啟拆。”"
                },
                {
                    "paragraph": "其變振拉摧拔，其病支滿。太角、",
                    "zhushu": "初正。"
                },
                {
                    "paragraph": "少徵、太宫、少商、太羽。",
                    "zhushu": "終。"
                },
                {
                    "paragraph": "少隂、太徴、",
                    "zhushu": "新校正云：按五常政大論云：“上徴而收氣後。”"
                },
                {
                    "paragraph": "陽明、戊子天符，戊午太一天符，其運炎暑，",
                    "zhushu": "新校正云：詳太徴運，太陽司天曰熱，少陽司天曰暑，少隂司天曰炎暑，兼司天之氣而言運也。"
                },
                {
                    "paragraph": "其化暄曜鬱燠，",
                    "zhushu": "新校正云：按五常政大論作暄暑鬱燠，此變暑爲曜者，以上臨少隂故也。"
                },
                {
                    "paragraph": "其變炎烈沸騰，其病上熱血溢。太徵、少宫、太商、少羽、",
                    "zhushu": "終。"
                },
                {
                    "paragraph": "少角。",
                    "zhushu": "初。"
                },
                {
                    "paragraph": "少隂、太宫、陽明、甲子、甲午其運隂雨，其化柔潤時雨，",
                    "zhushu": "新校正云：按五常政大論云：“柔潤重淖。又太宮三運雨作柔潤重澤。此時雨二字疑誤。”"
                },
                {
                    "paragraph": "其變震驚飄驟，其病中滿身重。太宫、少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴。少隂、太商、陽明、庚子、",
                    "zhushu": "同天符。"
                },
                {
                    "paragraph": "庚午",
                    "zhushu": "同天符。"
                },
                {
                    "paragraph": "同正商，",
                    "zhushu": "新校正云：按：五常政大論云：“堅成之紀，上徴與正商同。”"
                },
                {
                    "paragraph": "其運涼勁，",
                    "zhushu": "新校正云：詳此，以運合在泉，故云涼勁。"
                },
                {
                    "paragraph": "其化霧露蕭飋，其變肅殺凋零，其病下清。太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、少宫。少隂、太羽、陽明、丙子、歲㑹、丙午其運寒，其化凝慘凓冽，",
                    "zhushu": "新校正云：按五常政大論作凝慘寒雰。"
                },
                {
                    "paragraph": "其變冰雪霜雹，其病寒下。太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太宫、少商。凡此少隂司天之政，氣化運行先天，地氣肅，天氣明，寒交暑，熱加燥，",
                    "zhushu": "新校正云：詳此云寒交暑者，謂前歲終之氣少陽，今歲初之氣太陽，太陽寒交前歲少陽之暑也。熱加燥者，少隂在上而陽明在下也。"
                },
                {
                    "paragraph": "雲馳雨府，濕化廼行，時雨廼降，金火合徳，上應熒惑、太白，",
                    "zhushu": "見而明大。"
                },
                {
                    "paragraph": "其政明，其令切，其榖丹白，水火寒熱，持於氣交，而爲病始也。熱病生於上，清病生於下，寒熱凌犯而争於中，民病欬喘，血溢血泄，鼽𡁲目赤，眥瘍，寒厥入胃，心痛腰痛，腹大，嗌乾腫上。初之氣，地氣遷，燥将去，",
                    "zhushu": "新校正云：按陽明在泉之前，歲爲少陽，少陽者暑，暑往而陽明在地，太陽初之氣，故上文寒交暑，是暑去而寒始也。此燥字乃是暑字之誤也。"
                },
                {
                    "paragraph": "寒廼始，蟄復藏，水廼冰，霜復降，風廼至，",
                    "zhushu": "新校正云：按王注六㣲旨大論云：“太陽居木位，爲寒風切列，此風廼至當作風廼列。”"
                },
                {
                    "paragraph": "陽氣鬱，民反周密，關節禁固，腰脽痛，炎暑将起，中外瘡瘍。二之氣，陽氣布，風廼行，春氣以正，萬物應榮，寒氣時至，民廼和，其病淋，目瞑目赤，氣鬱於上而熱。三之氣，天政布，大火行，庻類蕃鮮，寒氣時至，民病氣厥心痛，寒熱更作，欬喘目赤。四之氣，溽暑至，大雨時行，寒熱互至，民病寒熱，嗌乾黃癉，鼽衂飲發。五之氣，畏火，臨暑反至，陽廼化，萬物廼生，廼長榮，民廼康，其病温。終之氣，燥令行，餘火内格，腫於上，欬喘，甚則血溢，寒氣數舉，則霿霧翳，病生皮腠，内舍於脇，下連少腹，而作寒中，地將易也。",
                    "zhushu": "氣終則遷，何可長也？"
                },
                {
                    "paragraph": "必抑其運氣，資其歲勝，折其鬱發，先取化源，",
                    "zhushu": "先於年前十二月迎而取之。"
                },
                {
                    "paragraph": "無使暴過而生其病也。食歲榖以全真氣，食閒榖以辟虚邪，歲冝鹹以耎之，而調其上，甚則以苦發之，以酸收之，而安其下，甚則以苦泄之，適氣同異而多少之。同天氣者，以寒清化；同地氣者，以温熱化。",
                    "zhushu": "太角、太徴，歲同天氣，冝以寒清治之。太宫、太商、太羽，歲同地氣，冝以温熱治之。化，治也。"
                },
                {
                    "paragraph": "用熱逺熱，用涼逺涼，用温逺温，用寒逺寒。食冝同法，有假則反，此其道也。反是者病作矣。帝曰：“善。厥隂之政柰何？”歧伯曰：“己亥之紀也。”厥隂、少角、少陽、清熱勝復同，同正角。",
                    "zhushu": "新校正云：按五常政大論云：“委和之紀，上角與正角同。”"
                },
                {
                    "paragraph": "丁巳天符、丁亥天符，其運風清熱。少角、",
                    "zhushu": "初正。"
                },
                {
                    "paragraph": "太徴、少宫、太商、少羽。",
                    "zhushu": "終。"
                },
                {
                    "paragraph": "厥隂、少徴、少陽、寒雨勝復同。癸巳、",
                    "zhushu": "同歲㑹。"
                },
                {
                    "paragraph": "癸亥，",
                    "zhushu": "同歲㑹。"
                },
                {
                    "paragraph": "其運熱寒雨。少徴、太宫、少商、太羽、",
                    "zhushu": "終。"
                },
                {
                    "paragraph": "太角。",
                    "zhushu": "初。"
                },
                {
                    "paragraph": "厥隂、少宫、少陽、風清勝復同，同正角。",
                    "zhushu": "新校正云：按五常政大論云：“卑監之紀，上角與正角同。”"
                },
                {
                    "paragraph": "己巳、己亥，其運雨風清。少宫、太商、少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴。厥隂、少商、少陽、熱寒勝復同，同正角。",
                    "zhushu": "新校正云：按五常政大論云：“從革之紀，上角與正角同。”"
                },
                {
                    "paragraph": "乙巳、乙亥，其運涼熱寒。少商、太羽、",
                    "zhushu": "終。"
                },
                {
                    "paragraph": "太角、",
                    "zhushu": "初。"
                },
                {
                    "paragraph": "少徴、太宫。厥隂、少羽、少陽、雨風勝復同。辛巳、辛亥，其運寒雨風。少羽、",
                    "zhushu": "終。"
                },
                {
                    "paragraph": "少角、",
                    "zhushu": "初。"
                },
                {
                    "paragraph": "太徴、少宫、太商。凡此厥隂司天之政，氣化運行後天，諸同正歲，氣化運行同天，",
                    "zhushu": "太過歲，運化氣行先天，時不及，歲化生成後天，時同正，歲化生成，與天二十四氣遟速同，無先後也。新校正云：詳此注云同正歲與二十四氣同，疑非，恐是與大寒日交同，氣候同。"
                },
                {
                    "paragraph": "天氣擾，地氣正，風生髙逺，炎熱從之，雲趨雨府，濕化廼行，風火同徳，上應歳星熒惑。其政撓，其令速，其榖蒼丹。閒榖言太者，其耗文角品羽，風燥火熱，勝復更作，蟄蟲來見，流水不冰。熱病行於下，風病行於上，風燥勝復形於中。初之氣，寒始肅，殺氣方至。民病寒於右之下。二之氣，寒不去，華雪水冰，殺氣施化，霜廼降，名草上焦，寒雨數至，陽復化，民病熱於中。三之氣，天政布，風廼時舉，民病泣出，耳鳴掉眩。四之氣，溽暑濕熱相薄，爭於左之上，民病黃癉而爲胕腫。五之氣，燥濕更勝，沈隂廼布，寒氣及體，風雨廼行。終之氣，畏火司令，陽廼大化，蟄蟲出見，流水不冰，地氣大發，草廼生，人廼舒，其病温厲。必折其鬱氣，資其化源，",
                    "zhushu": "化源，四月也，迎而取之。"
                },
                {
                    "paragraph": "賛其運氣，無使邪勝。歳冝以辛調上，以鹹調下，畏火之氣，無妄犯之。",
                    "zhushu": "新校正云：詳此運，何以不言適氣同異少多之制者，蓋厥隂之政，與少陽之政同，六氣分政，惟厥隂與少陽之政，上下無剋罰之異，治化惟一，故不再言。同風熱者，多寒化，異風熱者少寒化也。"
                },
                {
                    "paragraph": "用温逺温，用熱逺熱，用涼逺涼，用寒逺寒，食冝同法，有假反常，此之道也，反是者病。帝曰：“善。夫子言可謂悉矣，然何以明其應乎？”歧伯曰：“昭乎哉問也！夫六氣者，行有次，止有位，故常以正月朔日平旦視之，覩其位而知其所在矣。”",
                    "zhushu": "隂之所在，天應以雲；陽之所在，天應以清淨。自然分布，象見不差。"
                },
                {
                    "paragraph": "運有餘，其至先；運不及，其至後，",
                    "zhushu": "先後皆寅時之先後也。先則丑後，後則夘初。"
                },
                {
                    "paragraph": "此天之道，氣之常也。",
                    "zhushu": "天道昭然，當期必應，見無差失，是氣之常。"
                },
                {
                    "paragraph": "運非有餘，非不足，是謂正歳，其至當其時也。",
                    "zhushu": "當時謂當寅之正也。"
                },
                {
                    "paragraph": "帝曰：“勝復之氣，其常在也。災眚時至，𠋫也柰何？”歧伯曰：“非氣化者，是謂災也。”",
                    "zhushu": "十二變備矣。"
                },
                {
                    "paragraph": "帝曰：“天地之數，終始柰何？”歧伯曰：“悉乎哉問也，是明道也。數之始，起於上，而終於下。歲半之前，天氣主之；歲半之後，地氣主之。",
                    "zhushu": "歲半，謂立秋之日也。新校正云：詳初氣交司在前歲大寒日，歲半當在立秋前，一氣十五日，不得云立秋日也。"
                },
                {
                    "paragraph": "上下交互，氣交主之，歳紀畢矣。”",
                    "zhushu": "交互，互體也。上體下體之中，有二互體也。"
                },
                {
                    "paragraph": "故曰：“位明，氣月可知乎，所謂氣也。”",
                    "zhushu": "大凢一氣主六十日，而有竒，以立位數之。位，同一氣，則月之節氣中氣可知也。故言天地氣者，以上下體，言勝復者，以氣交，言横運者，以上下互，皆以節氣準之。𠉀之災眚變復可期矣。"
                },
                {
                    "paragraph": "帝曰：“余司其事，則而行之，不合其數，何也？”歧伯曰：“氣用有多少，化洽有盛衰，衰盛多少，同其化也。”帝曰：“願聞同化何如？”歧伯曰：“風温，春化同，熱曛昬火，夏化同，勝與復同，燥清烟露，秋化同，雲雨昬暝埃長夏化同。寒氣霜雪冰，冬化同。此天地五運六氣之化，更用盛衰之常也。”帝曰：“五運行同天化者，命曰天符，余知之矣。願聞同地化者，何謂也？”歧伯曰：“太過而同天化者三，不及而同天化者，亦三；太過而同地化者三；不及而同地化者亦三，此凡二十四歲也。”",
                    "zhushu": "六十年中，同天地之化者，凡二十四歲，餘悉隨已多少。"
                },
                {
                    "paragraph": "帝曰：“願聞其所謂也。”歧伯曰：“甲辰、甲戌，太宫下加太隂。壬寅、壬申，太角下加厥隂。庚子、庚午，太商下加陽明。如是者三。癸巳、癸亥，少徴下加少陽。辛丑、辛未，少羽下加太陽。癸卯、癸酉，少徴下加少隂。如是者三。戊子、戊午，太徴上臨少隂。戊寅、戊申，太徴上臨少陽。丙辰、丙戌，太羽上臨太陽。如是者三。丁巳、丁亥，少角上臨厥隂。乙夘、乙酉，少商上臨陽明。己丑、己未，少宫上臨太隂。如是者三。除此二十四歲，則不加不臨也。”帝曰：“加者何謂？”歧伯曰：“太過而加同天符，不及而加同歲㑹也。”帝曰：“臨者何謂？”歧伯曰：“太過不及，皆曰天符，而變行有多少，病形有㣲甚，生死有早晏耳。”帝曰：“夫子言用寒逺寒，用熱逺熱，余未知其然也。願聞何謂逺？”歧伯曰：“熱無犯熱，寒無犯寒，從者和，逆者病，不可不敬畏而逺之，所謂時興六位也。”",
                    "zhushu": "四時氣王之月，藥及食衣寒熱温涼同者，皆冝避之。差。四時同犯，則以水濟水，以火助火，病必生也。"
                },
                {
                    "paragraph": "帝曰：“温涼何如？”",
                    "zhushu": "温涼減於寒熱，可輕犯之乎？"
                },
                {
                    "paragraph": "歧伯曰：“司氣以熱，用熱無犯；司氣以寒，用寒無犯；司氣以涼，用涼無犯；司氣以温，用温無犯。閒氣同其主無犯，異其主則小犯之，是謂四畏，必謹察之。”帝曰：“善。其犯者何如？”",
                    "zhushu": "須犯者。"
                },
                {
                    "paragraph": "歧伯曰：“天氣反時，則可依則",
                    "zhushu": "反甚爲病，則可依時。"
                },
                {
                    "paragraph": "及，勝其主，則可犯，",
                    "zhushu": "夏熱甚，則可以熱犯熱；寒氣不甚，則不可犯之。"
                },
                {
                    "paragraph": "以平爲期，而不可過，",
                    "zhushu": "氣平則止，過則病生，過而病生，與犯同也。"
                },
                {
                    "paragraph": "是謂邪氣反勝者。”",
                    "zhushu": "氣動有勝，是謂邪，客勝於主，不可不禦也。六歩之氣，於六位中，應寒反熱，應熱反寒，應温反涼，應涼反温，是謂六歩之邪勝也。差冬反温，差夏反冷，差秋反熱，差春反涼，是謂四時之邪勝也。勝則反其氣以平之。"
                },
                {
                    "paragraph": "故曰：“無失天信，無逆氣冝，無翼其勝，無賛其復，是謂至治。”",
                    "zhushu": "天信，謂至時必定，翼賛皆佐之。謹守天信，是謂至真妙理也。"
                },
                {
                    "paragraph": "帝曰：“善。五運氣行，主歲之紀，其有常數乎？”歧伯曰：“臣請次之。”甲子、甲午歲。上少隂火，中太宫土運，下陽明金。熱化二，",
                    "zhushu": "新校正云：詳對化從標成數，正化從本生數。甲子之年，熱化七，燥化九，甲午之年，熱化二，燥化四。"
                },
                {
                    "paragraph": "雨化五，",
                    "zhushu": "新校正云：按本論正文云：“太過不及，其數何始？太過者其數成，不及者其數生，土常以生也。甲年太宫，土運太過，故言雨化五。五，土數也。”"
                },
                {
                    "paragraph": "燥化四，所謂正化日也。",
                    "zhushu": "正氣化也。"
                },
                {
                    "paragraph": "其化上鹹寒，中苦熱，下酸熱，所謂藥食冝也。",
                    "zhushu": "新校正云：按𤣥珠云：“下苦熱。”又按至真要大論云：“熱淫所勝，平以鹹寒。燥淫于内，治以苦温。此云下酸熱，疑誤也。”"
                },
                {
                    "paragraph": "乙丑、乙未歲。上太隂土，中少商金運，下太陽水。熱化寒化，勝復同，所謂邪氣化日也。災七宫，",
                    "zhushu": "新校正云：詳七宫，西室兊位，天住司也。災之方，以運之當方言。"
                },
                {
                    "paragraph": "濕化五，",
                    "zhushu": "新校正云：詳太隂正司於未，對司於丑，其化皆五，以生數也。不以成數者，土王四季，不得正方。又天有九宫，不可至十。"
                },
                {
                    "paragraph": "清化四，",
                    "zhushu": "新校正云：按本論下文云：“不及者，其數生。乙年少商，金運不及，故言清化四，四金生數也。”"
                },
                {
                    "paragraph": "寒化六，",
                    "zhushu": "新校正云：詳乙丑寒化六，乙未寒化一。"
                },
                {
                    "paragraph": "所謂正化日也。其化上苦熱，中酸和，下甘熱，所謂藥食冝也。",
                    "zhushu": "新校正云：按𤣥珠云：上酸平，下甘温。又按至真要大論云：“濕淫所勝，平以苦熱。寒淫于内，治以甘熱。”"
                },
                {
                    "paragraph": "丙寅、丙申歲。",
                    "zhushu": "新校正云：詳丙申之歲，申金生水，水化之，令轉盛，司天相火，爲病減半。"
                },
                {
                    "paragraph": "上少陽相火，中太羽水運，下厥隂木，火化二，",
                    "zhushu": "新校正云：詳丙寅火化二，丙申火化七。"
                },
                {
                    "paragraph": "寒化六，風化三，",
                    "zhushu": "新校正云：詳丙寅風化八，丙申風化三。"
                },
                {
                    "paragraph": "所謂正化日也。其化上鹹寒，中鹹温，下辛温，所謂藥食宜也。",
                    "zhushu": "新校正云：按𤣥珠云：“下辛涼。”又按至真要大論云：“火淫所勝，平以鹹冷。風淫于内，治以辛涼。”"
                },
                {
                    "paragraph": "丁卯、",
                    "zhushu": "歲㑹。"
                },
                {
                    "paragraph": "丁酉歲。",
                    "zhushu": "新校正云：詳丁年正月壬寅，爲午徳符，便爲平氣，勝復不至，運同正角，金不勝木，木亦不災土。又丁夘年得夘木佐之，即上陽明不能災之。"
                },
                {
                    "paragraph": "上陽明金，中少角木運，下少隂火，清化熱化勝復同，所謂邪氣化日也。災三宫，",
                    "zhushu": "新校正云：詳三宫東室震位天衝司。"
                },
                {
                    "paragraph": "燥化九，",
                    "zhushu": "新校正云：詳丁夘，燥化九，丁酉燥化四。"
                },
                {
                    "paragraph": "風化三，熱化七，",
                    "zhushu": "新校正云：詳丁卯熱化二，丁酉熱化七。"
                },
                {
                    "paragraph": "所謂正化日也。其化上苦小温，中辛和，下鹹寒，所謂藥食冝也。",
                    "zhushu": "新校正云：按至真要大論云：“燥淫所勝，平以苦温。熱淫于内，治以鹹寒。”又𤣥珠云：“上苦熱也。”"
                },
                {
                    "paragraph": "戊辰、戊戌歲。上太陽水，中太徴火運，",
                    "zhushu": "新校正云：詳此，上見太陽火化減半。"
                },
                {
                    "paragraph": "下太隂土，寒化六，",
                    "zhushu": "新校正云：詳戊辰寒化六，戊戌寒化一。"
                },
                {
                    "paragraph": "熱化七，濕化五，所謂正化日也。其化上苦温，中甘和，下甘温，所謂藥食冝也。",
                    "zhushu": "新校正云：按至真要大論云：“寒淫所勝，平以辛熱。濕淫于内，治以苦熱。”又𤣥珠云：“上甘温，下酸平。”"
                },
                {
                    "paragraph": "己巳、己亥歲。上厥隂木，中少宫土運，",
                    "zhushu": "新校正云：詳至九月甲戌月，已得甲戌，方還正宫。"
                },
                {
                    "paragraph": "下少陽相火，風化清化勝復同，所謂邪氣化日也。災五宫，",
                    "zhushu": "新校正云：按五常政大論云：“其眚四維。”又按天元玉冊云：“中室天禽司非維宫。同正宫，寄位，二宫坤位。”"
                },
                {
                    "paragraph": "風化三，",
                    "zhushu": "新校正云：詳己巳風化八，己亥風化三。"
                },
                {
                    "paragraph": "濕化五，火化七，",
                    "zhushu": "新校正云：詳己巳熱化七，己亥熱化二。"
                },
                {
                    "paragraph": "所謂正化日也。其化上辛涼，中甘和，下鹹寒，所謂藥食宜也。",
                    "zhushu": "新校正云：按至真要大論云：“風淫所勝，平以辛涼。火淫于内，治以鹹冷。”"
                },
                {
                    "paragraph": "庚午、",
                    "zhushu": "同天符。"
                },
                {
                    "paragraph": "庚子歲。",
                    "zhushu": "同天符。"
                },
                {
                    "paragraph": "上少隂火，中太商金運，",
                    "zhushu": "新校正云：詳庚午年，金令減半，以上見少隂君火年，午亦爲火故也。庚子年，子是水，金氣相得，與庚午年又異。"
                },
                {
                    "paragraph": "下陽明金。　熱化七，",
                    "zhushu": "新校正云：詳庚午年，熱化二，燥化四，庚子年，熱化七，燥化九。"
                },
                {
                    "paragraph": "清化九，燥化九，所謂正化日也。其化上鹹寒，中辛温，下酸温，所謂藥食冝也。",
                    "zhushu": "新校正云：按𤣥珠云："
                },
                {
                    "paragraph": "“",
                    "zhushu": "下苦熱。”又按至眞要大論云：“燥淫干内，治以苦熱。”"
                },
                {
                    "paragraph": "辛未、",
                    "zhushu": "同歲㑹。"
                },
                {
                    "paragraph": "辛丑歲。",
                    "zhushu": "同歲㑹。"
                },
                {
                    "paragraph": "上太隂土，中少羽水運，",
                    "zhushu": "新校正云：詳此，至七月丙申月，水還正羽。"
                },
                {
                    "paragraph": "下太陽水，雨化風化勝復同，所謂邪氣化日也。災一宫，",
                    "zhushu": "新校正云：詳一宫，北室坎位，天𤣥司。"
                },
                {
                    "paragraph": "雨化五，寒化一，",
                    "zhushu": "新校正云：詳此，以運與在泉俱水，故只言寒化一。寒化一者，少羽之化氣也。若太陽在泉之化，則辛未寒化一，辛五寒化六。"
                },
                {
                    "paragraph": "所謂正化日也。其化上苦熱，中苦和，下苦熱，所謂藥食冝也。",
                    "zhushu": "新校正云：按𤣥珠云：“上酸和，下甘温。”又按至真要大論云：“濕淫所勝，平以苦熱；寒淫于内，治以甘熱。”"
                },
                {
                    "paragraph": "壬申、",
                    "zhushu": "同天符。"
                },
                {
                    "paragraph": "壬寅歲。",
                    "zhushu": "同天符。"
                },
                {
                    "paragraph": "上少陽相火，中太角木運，下厥隂木。火化二，",
                    "zhushu": "新校正云：詳壬申熱化七，壬寅熱化二。"
                },
                {
                    "paragraph": "風化八，",
                    "zhushu": "新校正云：詳此，以運與在泉俱木，故只言風化八。風化八，乃太角之運化也。若厥隂在泉之化，則壬申風化三，壬寅風化八。"
                },
                {
                    "paragraph": "所謂正化日也。其化上鹹寒，中酸和，下辛涼，所謂藥食宜也。癸酉、",
                    "zhushu": "同歲㑹。"
                },
                {
                    "paragraph": "癸卯歲。",
                    "zhushu": "同歲㑹。"
                },
                {
                    "paragraph": "上陽明金，中少徴火運，",
                    "zhushu": "新校正云：詳此，五月遇戊午月，火還正徴。"
                },
                {
                    "paragraph": "下少隂火，寒化雨化勝復同，所謂邪氣化日也。災九宫，",
                    "zhushu": "新校正云：詳九宫离位，南室天英司也。"
                },
                {
                    "paragraph": "燥化九，",
                    "zhushu": "新校正云：詳癸酉燥化四，癸夘燥化九。"
                },
                {
                    "paragraph": "熱化二，",
                    "zhushu": "新校正云：詳此，以運與在泉俱火，故只言熱化二。熱化二者，少徴之運化也。若少隂在泉之化，癸酉熱化七，癸卯𤍠化二。"
                },
                {
                    "paragraph": "所謂正化日也。其化上苦小温，中鹹温，下鹹寒，所謂藥食冝也。",
                    "zhushu": "新校正云：按𤣥珠云：“上苦熱。”"
                },
                {
                    "paragraph": "甲戌、",
                    "zhushu": "歲㑹同天符。"
                },
                {
                    "paragraph": "甲辰歲。",
                    "zhushu": "歲㑹同天符。"
                },
                {
                    "paragraph": "上太陽水，中太宫土運，下太隂土，寒化六，",
                    "zhushu": "新校正云：詳甲戌寒化一，甲辰寒化六。"
                },
                {
                    "paragraph": "濕化五，",
                    "zhushu": "新校正云：詳此，以運與在泉俱土，故只言濕化五。"
                },
                {
                    "paragraph": "正化日也。其化上苦熱，中苦温，下苦温，藥食宜也。",
                    "zhushu": "新校正云：按𤣥珠云：“上甘温，下酸平。”又按至真要大論云：“寒淫所勝，平以辛熱。濕淫于内，治以苦熱。”"
                },
                {
                    "paragraph": "乙亥、乙巳歲。上厥隂木，中少商金運，",
                    "zhushu": "新校正云：詳乙亥年三月得庚辰月，早見于徳符，即氣還正商，火未得王而先平，火不勝則水不復。又亥是水得力年，故火不勝也。乙巳歲火來小勝也，爲火佐於勝也。即於二月中氣君火時化日，火來行勝，不待水。復，遇三月庚辰月，乙見庚，而氣自全，金還正商。"
                },
                {
                    "paragraph": "下少陽相火。熱化寒化勝復同，邪氣化日也。災七宫，風化八，",
                    "zhushu": "新校正云：詳乙亥風化三，乙巳風化八。"
                },
                {
                    "paragraph": "清化四，火化二，",
                    "zhushu": "新校正云：詳乙亥熱化二，乙巳熱化七。"
                },
                {
                    "paragraph": "正化度也。",
                    "zhushu": "度，謂日也。"
                },
                {
                    "paragraph": "其化上辛涼，中酸和，下鹹寒，藥食宜也。丙子、",
                    "zhushu": "歲㑹。"
                },
                {
                    "paragraph": "丙午歲。上少隂火，中太羽水運，下陽明金，熱化二，",
                    "zhushu": "新校正云：詳丙子歲熱化七，金之災得其半，以運水太過，勝於天令，天令減半。丙午熱化二，午爲火，少隂，君火司天，運。雖水，一水不能勝二火，故異於丙子歲。"
                },
                {
                    "paragraph": "寒化六，清化四，",
                    "zhushu": "新校正云：詳丙子燥化九，丙午燥化四。"
                },
                {
                    "paragraph": "正化度也。其化上鹹寒，中鹹熱，下酸温，藥食冝也。",
                    "zhushu": "新校正云：按𤣥珠云：“下苦熱。”又按至真要大論云：“燥淫于内，治以酸温。”"
                },
                {
                    "paragraph": "丁丑、丁未歲。上太隂土，",
                    "zhushu": "新校正云：詳此木運，平氣上刑，天令減半。"
                },
                {
                    "paragraph": "中少角木運，",
                    "zhushu": "新校正云：詳丁年正月壬寅，爲千徳符，爲正角。"
                },
                {
                    "paragraph": "下太陽水，清化熱化勝，復同，邪氣化度也。災三宫，雨化五，風化三，寒化一，",
                    "zhushu": "新校正云：詳丁丑寒化六，丁未寒化一。"
                },
                {
                    "paragraph": "正化度也。其化上苦温，中辛温，下甘熱，藥食冝也。",
                    "zhushu": "新校正云：按𤣥珠云：“上酸平，下甘温。”又按至真要大論云：“濕淫所勝，平以苦熱。寒淫于内，治以甘熱。”"
                },
                {
                    "paragraph": "戊寅、戊申歲。",
                    "zhushu": "天符。新校正云：詳戊申年，與戊寅年小異，申爲金，佐於肺，肺受火刑，其氣稍實，民病得半。"
                },
                {
                    "paragraph": "上少陽相火，中太徴火運，下厥隂木。火化七，",
                    "zhushu": "新校正云：詳天符司天與運合，故只言火化七。火化七者，太徴之運氣也。若少陽司天之氣，則戊寅火化二，戊申火化七。"
                },
                {
                    "paragraph": "風化三，",
                    "zhushu": "新校正云：詳戊寅風化八，戊申風化三。"
                },
                {
                    "paragraph": "正化度也。其化上鹹寒，中甘和，下辛涼，藥食冝也。巳卯、",
                    "zhushu": "新校正云：詳己夘金，與運土相得，子臨父位爲逆。"
                },
                {
                    "paragraph": "己酉歲。上陽明金，中少宫土運，",
                    "zhushu": "新校正云：詳復罷土氣未正，後九月甲戌月，土還正宫，己酉之年，木勝火㣲。"
                },
                {
                    "paragraph": "下少隂火，風化清化勝，復同，邪氣化度也。災五宫，清化九，",
                    "zhushu": "新校正云：詳己夘燥化九，己酉燥化四。"
                },
                {
                    "paragraph": "雨化五，熱化七，",
                    "zhushu": "新校正云：詳己夘熱化二，己酉熱化七。"
                },
                {
                    "paragraph": "正化度也。其化上苦小温，中甘和，下鹹寒，藥食冝也。庚辰、庚戌歲。上太陽水，中太商金運，下太隂土。寒化一，",
                    "zhushu": "新校正云：詳庚辰寒化六，庚戌寒化一。"
                },
                {
                    "paragraph": "清化九，雨化五，正化度也。其化上苦熱，中辛温，下甘熱，藥食冝也。",
                    "zhushu": "新校正云：按𤣥珠云：“上甘温，下酸平。”又按：至真要大論云：“寒滛所勝，平以辛熱。濕淫于内，治以苦熱。”"
                },
                {
                    "paragraph": "辛巳、辛亥歲。上厥隂木，中少羽水運，",
                    "zhushu": "新校正云：詳辛巳年木復土罷，至七月丙申月，水還正羽，辛亥年爲水平氣，以亥爲水，相佐爲正羽，與辛巳年小異。"
                },
                {
                    "paragraph": "下少陽相火，雨化風化勝，復同，邪氣化度也。災一宫，風化三，",
                    "zhushu": "新校正云：詳辛巳風化八，辛亥風化三。"
                },
                {
                    "paragraph": "寒化一，火化七，",
                    "zhushu": "新校正云：詳辛巳熱化七，辛亥熱化二。"
                },
                {
                    "paragraph": "正化度也。其化上辛涼，中苦和，下鹹寒，藥食冝也。壬午、壬子歲。上少隂火，中太角木運，下陽明金。熱化二，",
                    "zhushu": "新校正云：詳壬午熱化二，壬子熱化七。"
                },
                {
                    "paragraph": "風化八，清化四，",
                    "zhushu": "新校正云：詳壬午燥化四，壬子燥化九。"
                },
                {
                    "paragraph": "正化度也。其化上鹹寒，中酸涼，下酸温，藥食冝也。",
                    "zhushu": "新校正云：按𤣥珠云：“下苦熱。”又按至真要大論云：“燥淫于内，治以苦熱。”"
                },
                {
                    "paragraph": "癸未、癸丑歲。上太隂土，中少徴火運，",
                    "zhushu": "新校正云：詳癸未、癸丑，左右二火爲閒相佐。又五月戊午，干徳符，癸見戊而氣全，水未行，勝爲正徴。"
                },
                {
                    "paragraph": "下太陽水，寒化雨化勝，復同邪氣化度也。災九宫，雨化五，火化二，寒化一，",
                    "zhushu": "新校正云：詳癸未寒化一，癸丑寒化六。"
                },
                {
                    "paragraph": "正化度也。其化上苦温，中鹹温，下甘熱，藥食冝也。",
                    "zhushu": "新校正云：按𤣥珠云：“上酸和，下甘温。”又按至真要大論云：“濕淫所勝，平以苦熱；寒淫于内，治以甘熱。”"
                },
                {
                    "paragraph": "甲申、甲寅歲。上少陽相火，中太宫土運，",
                    "zhushu": "新校正云：詳甲寅之歲，小異於甲申，以寅木可刑，土氣之平也。"
                },
                {
                    "paragraph": "下厥隂木，火化二，",
                    "zhushu": "新校正云：詳甲申火化七，甲寅火化二。"
                },
                {
                    "paragraph": "雨化五，風化八，",
                    "zhushu": "新校正云：詳甲申風化三，甲寅風化八。"
                },
                {
                    "paragraph": "正化度也。其化上鹹寒，中鹹和，下辛涼，藥食冝也。乙酉、",
                    "zhushu": "太一天符。"
                },
                {
                    "paragraph": "乙卯歲。",
                    "zhushu": "天符。"
                },
                {
                    "paragraph": "上陽明金，中少商金運，",
                    "zhushu": "新校正云：按乙酉爲正商，以酉金相佐，故得平氣。乙卯之年，二之氣，君火分中，火來行勝，水未行復，其氣以平。以三月庚　辰，乙得庚合，金運正商，其氣乃平。"
                },
                {
                    "paragraph": "下少隂，火，熱化寒化勝，復同，　邪氣化度也。災七宫，燥化四，",
                    "zhushu": "新校正云：詳乙酉燥化四，乙卯燥化九。"
                },
                {
                    "paragraph": "清化四，熱化二，",
                    "zhushu": "新校正云：詳乙酉熱化七，乙卯熱化二。"
                },
                {
                    "paragraph": "正化度也。其化上苦小温，中苦和，下鹹寒，藥食冝也。丙戌、",
                    "zhushu": "天符。"
                },
                {
                    "paragraph": "丙辰歲。",
                    "zhushu": "天符。"
                },
                {
                    "paragraph": "上太陽水，中太羽水運，下太隂土，寒化六，",
                    "zhushu": "新校正云：詳此以運與司天俱水運，故只言寒化六。寒化六者，太羽之運化也。若大陽司天之化，則丙戌寒化一，丙辰寒化六。"
                },
                {
                    "paragraph": "雨化五，正化度也。　其化上苦熱，中鹹温，下甘熱，藥食冝也。",
                    "zhushu": "新校正云：按𤣥珠云：“上甘温，下酸平。”又按至真要大論云：“寒淫所勝，平以辛熱；濕淫于内，治以苦熱。”"
                },
                {
                    "paragraph": "丁亥、",
                    "zhushu": "天符。"
                },
                {
                    "paragraph": "丁巳歲。",
                    "zhushu": "天符。"
                },
                {
                    "paragraph": "上厥隂木，中少角木運，",
                    "zhushu": "新校正云：詳丁年正月壬寅，下得壬合爲于徳符，爲正角平氣。"
                },
                {
                    "paragraph": "下少陽相火，清化熱化勝，復同邪氣化度也。災三宫，風化三，",
                    "zhushu": "新校正云：詳此運與司天俱木，故只言風化三。風化三者，少角之運化也。若厥隂司天之化，則丁亥風化三，丁巳風化八。"
                },
                {
                    "paragraph": "火化七，",
                    "zhushu": "新校正云：詳丁亥熱化二，丁巳熱化七。"
                },
                {
                    "paragraph": "正化度也。其化上辛涼，中辛和，下鹹寒，藥食冝也。戊子、",
                    "zhushu": "天符。"
                },
                {
                    "paragraph": "戊午歲。",
                    "zhushu": "太一天符。"
                },
                {
                    "paragraph": "上少隂火，中太徴火運，下陽明金。熱化七，",
                    "zhushu": "新校正云：詳此運與司天俱火，故只言熱化七。熱化七者，太徴之運化也。若少隂司天之化，則戊子熱化七，戊午熱化二。"
                },
                {
                    "paragraph": "清化九，",
                    "zhushu": "新校正云：詳戊子清化九，戊午清化四。"
                },
                {
                    "paragraph": "正化度也。其化上鹹寒，中甘寒，下酸温，藥食冝也。",
                    "zhushu": "新校正云：按𤣥珠云：“下苦熱。”又按至真要大論云：燥淫于内，治以苦温。"
                },
                {
                    "paragraph": "己丑、",
                    "zhushu": "太一天符。"
                },
                {
                    "paragraph": "己未歲。",
                    "zhushu": "太一天符。"
                },
                {
                    "paragraph": "上太隂土，中少宫土運，",
                    "zhushu": "新校正云：詳是歲木得初氣而來勝，脾乃病乆，土至危，金乃來復，至九月甲戌月已得甲合，土還正宫。"
                },
                {
                    "paragraph": "下太陽水，風化清化勝，復同，邪氣化度也。災五宫，雨化五，",
                    "zhushu": "新校正云：詳此運與司天俱土，故只言雨化五。"
                },
                {
                    "paragraph": "寒化一，",
                    "zhushu": "新校正云：詳己丑寒化六，己未寒化一。"
                },
                {
                    "paragraph": "正化度也。其化上苦熱，中甘和，下甘熱，藥食冝也。",
                    "zhushu": "新校正云：按𤣥珠云：“上酸平。”又按至真要大論云：“濕淫所勝，平以苦熱。”"
                },
                {
                    "paragraph": "庚寅、庚申歲。上少陽相火，中太商金運，",
                    "zhushu": "新校正云：詳庚寅歲爲正商，得平氣，以上見少陽相火，下剋於金運，不能太過。庚申之歲，申金佐之，乃爲太商。"
                },
                {
                    "paragraph": "下厥隂木，火化七，",
                    "zhushu": "新校正云：詳庚寅熱化二，庚申熱化七。"
                },
                {
                    "paragraph": "清化九，風化三，",
                    "zhushu": "新校正云：詳庚寅風化八，庚申風化三。"
                },
                {
                    "paragraph": "正化度也。其化上鹹寒，中辛温，下辛涼，藥食冝也。辛卯、辛酉歲。上陽明金，中少羽水運，",
                    "zhushu": "新校正云：詳此，歲七月丙申，水還正羽。"
                },
                {
                    "paragraph": "下少隂火，雨化風化勝復同，邪氣化度也。災一宫，清化九，",
                    "zhushu": "新校正云：詳辛夘燥化九，辛酉燥化四。"
                },
                {
                    "paragraph": "寒化一，熱化七，",
                    "zhushu": "新校正云：詳辛夘熱化二，辛酉熱化七。"
                },
                {
                    "paragraph": "正化度也。其化上苦小温，中苦和，下鹹寒，藥食冝也。壬辰、壬戌歲。上太陽水，中太角木運，下太隂土，寒化六，",
                    "zhushu": "新校正云：詳壬辰寒化六，壬戌寒化一。"
                },
                {
                    "paragraph": "風化八，雨化五，正化度也。其化上苦温，中酸和，下甘温，藥食冝也。",
                    "zhushu": "新校正云：按𤣥珠云：“上甘温，下酸平。”又按：至真要大論云：“寒淫所勝，平以辛熱。濕淫于内，治以苦熱。”"
                },
                {
                    "paragraph": "癸巳、",
                    "zhushu": "同歲㑹。"
                },
                {
                    "paragraph": "癸亥。",
                    "zhushu": "同歲㑹。"
                },
                {
                    "paragraph": "上厥隂木，中少徴火運，",
                    "zhushu": "新校正云：詳癸巳正徴火氣平，一謂巳爲火，亦名歲㑹。二謂水未得化。三謂五月戊午月，癸得戊合，故得平氣。癸亥之歳，亥爲水，水得年力，便來行勝，至五月戊午，火還正徴，其氣始平。"
                },
                {
                    "paragraph": "下少陽相火，寒化雨化，勝復同，邪氣化度也。災九宫，風化八，",
                    "zhushu": "新校正云：詳癸巳風化八，癸亥風化三。"
                },
                {
                    "paragraph": "火化二，",
                    "zhushu": "新校正云：詳此運與在泉俱火，故只言火化二。火化二者，少徴火運之化也。若少陽在泉之化，則癸巳熱化七，癸亥熱化二。"
                },
                {
                    "paragraph": "正化度也。其化上辛涼，中鹹和，下鹹寒，藥食冝也。凡此定期之紀，勝復正化，皆有常數，不可不察。故知其要者，一言而終。不知其要，流散無窮，此之謂也。帝曰：“善。五運之氣，亦復歲乎？”",
                    "zhushu": "復，報也。先有勝制，則後必復也。"
                },
                {
                    "paragraph": "歧伯曰：“鬱極廼發，待時而作也。”",
                    "zhushu": "待，謂五及差分位也。大温發於辰巳，大熱發於申未，大涼發於戌亥，大寒發於丑寅。上件所勝臨之，亦待間氣而發，故曰待時也。新校正云：詳注及字疑作氣。"
                },
                {
                    "paragraph": "帝曰：“請問其所謂也？”歧伯曰：“五常之氣，太過不及，其發異也。”",
                    "zhushu": "歲太過，其發早，歲不及。其發晩。"
                },
                {
                    "paragraph": "帝曰：“願卒聞之。”歧伯曰：“太過者暴，不及者徐。暴者爲病甚，徐者爲病持。”",
                    "zhushu": "持謂相執持也。"
                },
                {
                    "paragraph": "帝曰：“太過不及，其數何如？”歧伯曰：“太過者，其數成；不及者，其數生，土常以生也。”",
                    "zhushu": "數，謂五常化行之數也。水數一，火數二，木數三，金數四，土數五。成數，謂水數六，火數七，木數八，金數九，土數五也。故曰土常以生也。數生者，各取其生數多少以占，故政令徳化勝復之休作，日及尺寸分毫，並以準之。此蓋都明諸用者也。"
                },
                {
                    "paragraph": "帝曰：“其發也何如？”歧伯曰：“土鬱之發，巖谷震驚，雷殷氣交，埃昬黄黒，化爲白氣，飄驟髙深，",
                    "zhushu": "鬱，謂鬱抑天氣之甚也，故雖天氣亦有涯也。分終則衰，故雖鬱者，怒發也。土化不行，炎亢無雨，木盛過極，故鬱怒發焉。土性靜定，至動也，雷雨大作，而木土相持之氣乃休解也。易曰：“雷雨作解。此之謂也。土雖獨怒，木尚制之，故但震驚於氣交之中，而聲尚不能髙逺也，故曰雷殷氣交。氣交，謂土之上，盡山之髙也。”詩云：“殷其雷也。所謂雷雨生於山中者，土既鬱抑，天木制之，平川土薄，氣常亁燥，故不能先發也。山原土厚，濕化豊深，土厚氣深，故先怒發也。”"
                },
                {
                    "paragraph": "擊石飛空，洪水廼從，川流漫衍，田牧土駒，",
                    "zhushu": "疾氣驟雨，岸落山化，大水横流，石迸勢急。髙山空谷，擊石先飛，而洪水隨至也。洪，大也。巨川衍溢，流漫平陸，漂蕩瘗沒於粢盛。大水去已，石土危然，若羣駒散牧於田野。凡言土者，沙石同也。"
                },
                {
                    "paragraph": "化氣廼敷，善爲時雨，始生始長，始化始成。",
                    "zhushu": "化，土化也。土被制，化氣不敷，否極則泰，屈極則伸，處怫之時，化氣因之，乃能敷布於庻類，以時而雨，滋澤草木而成也。善，調應時也。化氣既少，長氣已過，故萬物始生、始長，始化、始成。言是四始者，明萬物化成之晩也。"
                },
                {
                    "paragraph": "故民病心腹脹，腸鳴，而爲數後，甚則心痛脇䐜，嘔吐霍亂，飲發注下，胕腫身重。",
                    "zhushu": "脾熱之生。"
                },
                {
                    "paragraph": "雲奔雨府，霞擁朝陽，山澤埃昬，其廼發也，以其四氣。",
                    "zhushu": "雨府，太隂之所在也。埃，白氣，似雲而薄也。埃固有㣲甚，㣲者如紗縠之騰，甚者如薄雲霧也。甚者發近，㣲者發逺。四氣，謂夏至後三十一日起，盡至秋分日也。"
                },
                {
                    "paragraph": "雲横天山，浮游生滅，怫之先兆。",
                    "zhushu": "天際雲横，山猶冠帶，巖谷叢薄，乍滅乍生，有土之見，怫兆已彰，皆平明占之，浮游，以午前𠉀望也。"
                },
                {
                    "paragraph": "金鬱之發，天潔地明，風清氣切，大涼廼舉，草樹浮煙，燥氣以行，霿霧數起，殺氣來至，草木蒼乾，金廼有聲。",
                    "zhushu": "大涼，次寒也。舉，用事也。浮煙，燥氣也。殺氣，霜氛。正殺氣者，以丑時至。長者，亦夘時，辰時也。其氣之來，色黄赤黒，雜而至也。物不勝殺，故草木蒼乾。蒼，薄青色也。"
                },
                {
                    "paragraph": "故民病欬逆，心脇滿，引少腹，善暴痛，不可反側，嗌乾，面塵色惡。",
                    "zhushu": "金勝而木病也。"
                },
                {
                    "paragraph": "山澤焦枯，土凝霜鹵，怫，廼發也，其氣五。",
                    "zhushu": "夏火炎亢，時雨既愆，故山澤焦枯，土上凝白鹹鹵，狀如霜也。五氣，謂秋分後至立冬後十五日内也。"
                },
                {
                    "paragraph": "夜零白露，林莽聲悽，怫之兆也。",
                    "zhushu": "夜濡白露，曉聼風悽，有是乃爲金發徴也。"
                },
                {
                    "paragraph": "水鬱之發，陽氣廼辟，隂氣暴舉，大寒廼至，川澤嚴凝，寒雰結爲霜雪，",
                    "zhushu": "雰，音紛。寒雰，白氣也。其狀如霧而不流行，墜地如霜雪，得日晞也。"
                },
                {
                    "paragraph": "甚則黄黒昬翳，流行氣交，廼爲霜殺，水廼見祥。",
                    "zhushu": "黄黒亦濁惡氣，水氣也。祥，妖祥，亦謂泉出平地。"
                },
                {
                    "paragraph": "故民病寒客心痛，腰脽痛，大關節不利，屈伸不便，善厥逆，痞堅腹滿。",
                    "zhushu": "隂勝陽故。"
                },
                {
                    "paragraph": "陽光不治，空積沈隂，白埃昬暝，而廼發也，其氣二火前後。",
                    "zhushu": "隂精與水，皆上承火，故其發也，在君相二火之前後，亦猶辰星迎隨日也。"
                },
                {
                    "paragraph": "太虚深𤣥，氣猶麻散，㣲見而隱，色黒㣲黄，怫之先兆也。",
                    "zhushu": "深𤣥，言髙逺而黯黒也。氣似散麻薄㣲可見之也。寅後卯時𠉀之，夏月兼辰前之時。亦可𠉀也。"
                },
                {
                    "paragraph": "木鬱之發，太虚埃昬，雲物以擾，大風廼至，屋發折木，木有變。",
                    "zhushu": "屋發，謂發䲭吻。折木，謂大樹摧㧞摺落，懸辛中拉也。變，謂土生異木，竒狀也。"
                },
                {
                    "paragraph": "故民病胃脘當心而痛，上支兩脇，鬲咽不通，食飲不下，甚則耳鳴眩轉，目不識人，善暴僵仆。",
                    "zhushu": "筋骨強直而不用，卒倒而無所知也。"
                },
                {
                    "paragraph": "太虚蒼埃，天山一色，或氣濁色黄黒鬱若，横雲不起，雨而廼發也，其氣無常。",
                    "zhushu": "氣如塵如雲，或黄黒鬱然，猶在太虚之間，而特異於常，乃其𠉀也。"
                },
                {
                    "paragraph": "長川草偃，柔葉呈隂，松吟髙山，虎嘯巖岫，怫之先兆也。",
                    "zhushu": "草偃，謂無風而自低。柔葉，謂白楊葉也。無風而葉皆背見，是謂呈隂。如是皆通。㣲甚，甚者發速，㣲者發徐也。山行之𠉀，則以松虎期之，原行亦以麻黄爲𠉀，秋冬則以梧桐、蟬葉𠉀之。"
                },
                {
                    "paragraph": "火鬱之發，太虚腫翳，大明不彰，",
                    "zhushu": "腫翳，謂赤氣也。大明，日也。新校正云：詳經注中，腫字疑誤。"
                },
                {
                    "paragraph": "炎火行，大暑至，山澤燔燎，材木流津，廣厦騰煙，土浮霜鹵，止水廼減，蔓草焦黄，風行惑言，濕化廼後。",
                    "zhushu": "太隂，太陽在上，寒濕流於太虚，心火應天，鬱抑而莫能彰顯，寒濕盛己，火廼與行，陽氣火光，故曰澤。燔燎，井水減少，妄作訛言，雨已愆期也。濕化廼後，謂陽亢主時，氣不爭長，故先旱而後雨也。"
                },
                {
                    "paragraph": "故民病少氣，瘡瘍癰腫，脇、腹、胷、背，面首四支，䐜憤，臚脹，瘍疿，嘔逆，瘛瘲骨痛，節廼有動，注下温瘧，腹中暴痛，血溢流注，精液廼少，目赤心熱，甚則瞀悶懊憹，善暴死。",
                    "zhushu": "火鬱而怒，爲土水相持，客主皆然，悉無深犯，則無咎也。但熱已勝寒，則爲摧敵，而熱從心起，是神氣孤危，不速救之，天真将竭，故死。火之用速，故善暴死。"
                },
                {
                    "paragraph": "刻終大温，汗濡𤣥府，其廼發也，其氣四。",
                    "zhushu": "刻終，謂晝夜水刻之終盡時也。大温，次熱也。𤣥府，汗空也。汗濡𤣥府，謂早行而身蒸熱也。刻盡之時，隂盛於此，反無涼氣，是隂不勝陽，熱既已萌，故當怒發也。新校正云：詳二火俱發四氣者何？蓋火有二位，爲水發之所。又大熱發於申未，故火鬱之發在四氣也。"
                },
                {
                    "paragraph": "動復則靜，陽極反隂，濕令廼化廼成，",
                    "zhushu": "火怒爍金，陽極過亢，畏火求救土中，土救熱金，發爲飄驟，繼爲時雨，氣廼和平，故萬物由是廼生長化成，壯極則反，盛亦何長也。"
                },
                {
                    "paragraph": "華發水凝，山川冰雪，焰陽午澤，怫之先兆也。",
                    "zhushu": "謂君火王時，有寒至也。故歳君火發，亦待時也。"
                },
                {
                    "paragraph": "有怫之應而後報也，皆觀其極而廼發也。木發無時，水隨火也。",
                    "zhushu": "應爲先兆，發必後至，故先有應而後發也。物不可以終壯，觀其壯極，則怫氣作焉。有鬱則發，氣之常。"
                },
                {
                    "paragraph": "謹𠉀其時，病可與期。失時反歲，五氣不行，生化收藏，政無恒也。”",
                    "zhushu": "人失其時，則𠉀無期準也。"
                },
                {
                    "paragraph": "帝曰：“水發而雹雪，土發而飄驟，木發而毁折，金發而清明，火發而曛昧，何氣使然？”歧伯曰：“氣有多少，發有㣲甚。㣲者當其氣，甚者兼其下，徴其下氣，而見可知也。”",
                    "zhushu": "六氣之下，各有承氣也。則如火位之下，水氣承之；水位之下，土氣承之；土位之下，木氣承之；木位之下，金氣承之；金位之下，火氣承之；君位之下，隂清承之。各徴其下，則象可見矣。故發兼其下，則與本氣殊異。"
                },
                {
                    "paragraph": "帝曰：“善。五氣之發，不當位者，何也？”",
                    "zhushu": "言不當其正月也。"
                },
                {
                    "paragraph": "歧伯曰：“命其差。”",
                    "zhushu": "謂差四時之正月位也。新校正云：按至真要大論云：“勝復之作，動不當位，或後時而至，其故何也？”歧伯曰：“夫氣之生化，與其衰盛異也。寒暑温涼，盛衰之用，其在四維。故陽之動，始於温，盛於暑；隂之動，始於清，盛於寒。春夏秋冬，各差其分。”故大要曰：“彼春之暖，爲夏之暑；彼秋之忿，爲冬之怒。”謹按四維，斥𠉀皆歸，其終可見，其始可知。彼論勝復之不當位，此論五氣之發不當位。所論勝復五發之事則異，而命其差之義則同也。"
                },
                {
                    "paragraph": "帝曰：“差有數乎？”",
                    "zhushu": "言日數也。"
                },
                {
                    "paragraph": "歧伯曰：“後皆三十度而有竒也。”",
                    "zhushu": "後，謂四時之後也。差三十日，餘八十七刻半，氣猶來去而甚盛也。度，日也。四時之後，今常爾。新校正云：詳注云八十七刻半，當作四十三刻又四十分刻之三十。"
                },
                {
                    "paragraph": "帝曰：“氣至而先後者何？”",
                    "zhushu": "謂？未應至而至太早，應至而至反太遲之類也。正謂氣至在期前後。"
                },
                {
                    "paragraph": "歧伯曰：“運太過，則其至先，運不及，則其至後，此候之常也。”帝曰：“當時而至者，何也？”歧伯曰：“非太過，非不及，則至當時，非是者眚也。”",
                    "zhushu": "當時，謂應日刻之期也。非應先後至而有先後至者，皆爲災。眚，災也。"
                },
                {
                    "paragraph": "帝曰：“善。氣有非時而化者，何也？”歧伯曰：“太過者，當其時。不及者，歸其已勝也。”",
                    "zhushu": "冬雨、春涼、秋熱、冬寒之類，皆爲歸己勝也。"
                },
                {
                    "paragraph": "帝曰：“四時之氣，至有早晏，髙下左右，其候何如？”歧伯曰：“行有逆順。至有遲速。故太過者化先天。不及者，化後天。”",
                    "zhushu": "氣有餘，故化先；氣不足，故化後。"
                },
                {
                    "paragraph": "帝曰：“願聞其行何謂也？”歧伯曰：“春氣西行，夏氣北行，秋氣東行，冬氣南行。",
                    "zhushu": "觀萬物生長收藏，如斯言。"
                },
                {
                    "paragraph": "故春氣始於下，秋氣始於上，夏氣始於中，冬氣始於標；春氣始於左，秋氣始於右；冬氣始於後，夏氣始於前。此四時正化之常。",
                    "zhushu": "察物以明之，可知也。"
                },
                {
                    "paragraph": "故至髙之地，冬氣常在；至下之地，春氣常在，",
                    "zhushu": "髙山之巔，盛夏冰雪，汚下川澤，嚴冬草生，長在之義足明矣。新校正云：按五常政大論云：“地有髙下，氣有温涼。髙者氣寒，下者氣暑。”"
                },
                {
                    "paragraph": "必謹察之。”帝曰：“善。”",
                    "zhushu": "天地隂陽，視而可見，何必思諸㝠昧，演法推求，智極心勞而無所得耶？"
                },
                {
                    "paragraph": "黄帝問曰：“五運、六氣之運，見六化之正，六變之紀，何如？”歧伯對曰：“夫六氣正紀，有化有變，有勝有復，有用有病。不同其候，帝欲何乎？”帝曰：“願盡聞之。”歧伯曰：“請遂言之。",
                    "zhushu": "遂，盡也。"
                },
                {
                    "paragraph": "夫氣之所至也。厥隂所至爲和平，",
                    "zhushu": "初之氣，木之化。"
                },
                {
                    "paragraph": "少隂所至爲暄，",
                    "zhushu": "二之氣，君火也。"
                },
                {
                    "paragraph": "太隂所至爲埃溽，",
                    "zhushu": "四之氣，土之化。"
                },
                {
                    "paragraph": "少陽所至爲炎暑，",
                    "zhushu": "三之氣，相火也。"
                },
                {
                    "paragraph": "陽明所至爲清勁，",
                    "zhushu": "五之氣，金之化。"
                },
                {
                    "paragraph": "太陽所至爲寒雰，",
                    "zhushu": "終之氣，水之化。"
                },
                {
                    "paragraph": "時化之常也。",
                    "zhushu": "四時氣正化之常𠉀。"
                },
                {
                    "paragraph": "厥隂所至爲風府，爲璺啟；",
                    "zhushu": "璺，㣲，裂也。啟，開坼也。"
                },
                {
                    "paragraph": "少隂所至爲火府，爲舒榮；太隂所至爲雨府，爲貟盈；",
                    "zhushu": "物承土化，質貟盈滿。又雨界地緑，文見如環，爲貟化明矣。"
                },
                {
                    "paragraph": "少陽所至爲熱府，爲行出；",
                    "zhushu": "藏。熱者，出行也。"
                },
                {
                    "paragraph": "陽明所至爲司殺府，爲庚蒼；",
                    "zhushu": "庚，更也。更，代也，易也。"
                },
                {
                    "paragraph": "太陽所至爲寒府，爲歸藏，",
                    "zhushu": "物寒，故歸藏也。"
                },
                {
                    "paragraph": "司化之常也。厥隂所至爲生，爲風摇；",
                    "zhushu": "木之化也。"
                },
                {
                    "paragraph": "少隂所至爲榮，爲形見；",
                    "zhushu": "火之化也。"
                },
                {
                    "paragraph": "太隂所至爲化，爲雲雨；",
                    "zhushu": "土之化也。"
                },
                {
                    "paragraph": "少陽所至爲長，爲蕃鮮；",
                    "zhushu": "火之化也。"
                },
                {
                    "paragraph": "陽明所至爲收，爲霧露；",
                    "zhushu": "金之化也。"
                },
                {
                    "paragraph": "太陽所至爲藏，爲周宻；",
                    "zhushu": "水之化也。"
                },
                {
                    "paragraph": "氣化之常也。厥隂所至爲風生，終爲肅；",
                    "zhushu": "風化以。生，則風生也。肅，靜也。新校正云：按六㣲㫖大論云：“風位之下，金氣承之。故厥隂爲風生，而終爲肅也。”"
                },
                {
                    "paragraph": "少隂所至爲熱生，中爲寒；",
                    "zhushu": "熱化以生，則熱生也。隂精承上，故中爲寒也。新校正云：按六㣲㫖大論云：“少隂之上，熱氣治之，中見太陽，故爲熱生而中爲寒也。”又云：“君位之下，隂精承之。亦爲寒之義也。”"
                },
                {
                    "paragraph": "太隂所至爲濕生，終爲注雨；",
                    "zhushu": "濕化以生，則濕生也。太隂在上，故終爲注雨。新校正云：按六㣲㫖大論云：“土位之下，風氣承之。”王注云：“疾風之後，雨乃零濕，爲風吹化而爲雨。故太隂爲濕生，而終爲注雨也矣。”"
                },
                {
                    "paragraph": "少陽所至爲火生，終爲蒸溽；",
                    "zhushu": "火化以生，則火生也。陽在上，故終爲蒸溽。新校正云：按六㣲㫖大論云：“相火之下，水氣承之，故少陽爲火生，而終爲蒸溽也矣。”"
                },
                {
                    "paragraph": "陽明所至爲燥生，終爲涼；",
                    "zhushu": "燥化以生，則燥生也。隂在上，故終爲涼。新校正云：詳此六氣，俱先言本化，次言所反之氣，而獨陽明之化，言燥生，終爲涼，未見所反之氣。再尋上下文義，當云陽明所至爲涼生，終爲燥，方與諸氣之義同貫。蓋以金位之下，火氣承之，故陽明爲清生，而終爲燥也。"
                },
                {
                    "paragraph": "太陽所至爲寒生，中爲温，",
                    "zhushu": "寒化以生，則寒生也。陽在内，故中爲温。新校正云：按五運行大論云：“太陽之上，寒氣治之，中見少隂，故爲寒生而中爲温。”"
                },
                {
                    "paragraph": "徳化之常也。",
                    "zhushu": "風生毛形，熱生翮形，濕生倮形，火生羽形，燥生介形，寒生鱗形，六化皆爲主歲及閒氣所在而各化生，常無替也。非徳化則無能化生也。"
                },
                {
                    "paragraph": "厥隂所至爲毛化，",
                    "zhushu": "形之有毛者，"
                },
                {
                    "paragraph": "少隂所至爲羽化，",
                    "zhushu": "有羽翼飛行之類也。"
                },
                {
                    "paragraph": "太隂所至爲倮化，",
                    "zhushu": "無毛羽鱗甲之類也。"
                },
                {
                    "paragraph": "少陽所至爲羽化，",
                    "zhushu": "薄明羽翼，蜂蟬之類，非翎羽之羽也。"
                },
                {
                    "paragraph": "陽明所至爲介化，",
                    "zhushu": "有甲之類。"
                },
                {
                    "paragraph": "太陽所至爲鱗化，",
                    "zhushu": "身有鱗也。"
                },
                {
                    "paragraph": "徳化之常也。厥隂所至爲生化，",
                    "zhushu": "温化也。"
                },
                {
                    "paragraph": "少隂所至爲榮化，",
                    "zhushu": "暄，化也。"
                },
                {
                    "paragraph": "太隂所至爲濡化，",
                    "zhushu": "濕化也。"
                },
                {
                    "paragraph": "少陽所至爲茂化，",
                    "zhushu": "熱化也。"
                },
                {
                    "paragraph": "陽明所至爲堅化，",
                    "zhushu": "涼，化也。"
                },
                {
                    "paragraph": "太陽所至爲藏化，",
                    "zhushu": "寒化也。"
                },
                {
                    "paragraph": "布政之常也。厥隂所至爲飄怒太涼，",
                    "zhushu": "飄怒，木也。大涼，下承之金氣也。"
                },
                {
                    "paragraph": "少隂所至爲大暄寒，",
                    "zhushu": "太暄，君火也。寒，下承之隂精也。"
                },
                {
                    "paragraph": "太隂所至爲雷霆驟注烈風，",
                    "zhushu": "雷霆驟注，土也。烈風，下承之水氣也。"
                },
                {
                    "paragraph": "少陽所至爲飄風燔燎霜凝，",
                    "zhushu": "飄風，旋轉風也。霜凝，下承之水氣也。"
                },
                {
                    "paragraph": "陽明所至，爲散落温，",
                    "zhushu": "散落，金也。温，下承之火氣也。"
                },
                {
                    "paragraph": "太陽所至，爲寒雪、冰雹、白埃，",
                    "zhushu": "霜雪、冰雹，水也。白埃，下承之，土氣也。"
                },
                {
                    "paragraph": "氣變之常也。",
                    "zhushu": "變，謂變常平之氣而爲甚用也。用甚不已，則下承之氣兼行，故皆非本氣也。"
                },
                {
                    "paragraph": "厥隂所至，爲撓動，爲迎隨；",
                    "zhushu": "風之性也。"
                },
                {
                    "paragraph": "少隂所至，爲髙明、焰、爲曛；",
                    "zhushu": "焰，陽焰也。曛，赤黄色也。"
                },
                {
                    "paragraph": "太隂所至，爲沈隂，爲白埃，爲晦暝；",
                    "zhushu": "暗蔽不明也。"
                },
                {
                    "paragraph": "少陽所至，爲光顯，爲彤雲，爲曛；",
                    "zhushu": "光顯，電也。流，光也，明也。彤，赤色也。少隂氣同。"
                },
                {
                    "paragraph": "陽明所至，爲煙埃，爲霜，爲勁切，爲悽鳴；",
                    "zhushu": "殺氣也。"
                },
                {
                    "paragraph": "太陽所至，爲剛固，爲堅芒，爲立，",
                    "zhushu": "寒。化也。"
                },
                {
                    "paragraph": "令行之常也。",
                    "zhushu": "令行則庻物無違。"
                },
                {
                    "paragraph": "厥隂所至，爲裏急；",
                    "zhushu": "筋緩；縮。故急。"
                },
                {
                    "paragraph": "少隂所至，爲瘍胗、身熱；",
                    "zhushu": "火氣生也。"
                },
                {
                    "paragraph": "太隂所至，爲積飲、否隔；",
                    "zhushu": "土凝也。"
                },
                {
                    "paragraph": "少陽所至，爲嚏嘔，爲瘡瘍；",
                    "zhushu": "火氣生也。"
                },
                {
                    "paragraph": "陽明所至，爲浮虚；",
                    "zhushu": "浮虚；薄腫，按之復起也。"
                },
                {
                    "paragraph": "太陽所至，爲屈伸不利，病之常也。厥隂所至，爲支痛；",
                    "zhushu": "支，柱妨也。"
                },
                {
                    "paragraph": "少隂所至，爲驚惑、惡寒、戰慄、譫妄；",
                    "zhushu": "譫，亂言也。今詳慓字，當作慓字。"
                },
                {
                    "paragraph": "太隂所至，爲稸滿；少陽所至，爲驚躁、瞀昧、暴病；陽明所至，爲鼽凥隂、股、膝、髀、腨、䯒、足病；太陽所至，爲腰痛，病之常也。厥隂所至，爲緛戾；少隂所至，爲悲妄、衂衊；",
                    "zhushu": "衊，汚血，亦脂也。"
                },
                {
                    "paragraph": "太隂所至，爲中滿、霍亂、吐下；少陽所至，爲喉痺、耳鳴、嘔涌；",
                    "zhushu": "涌，謂溢，食不下也。"
                },
                {
                    "paragraph": "陽明所至，皴掲；",
                    "zhushu": "身皮䴸象。"
                },
                {
                    "paragraph": "太陽所至，爲寢汗、痙，",
                    "zhushu": "寝汗謂睡中汗發於胷，溢頸掖之閒也。俗誤呼爲盗汗。"
                },
                {
                    "paragraph": "病之常也。厥隂所至，爲脇痛、嘔泄；",
                    "zhushu": "泄，謂利也。"
                },
                {
                    "paragraph": "少隂所至爲語𥬇，太隂所至爲重胕腫，",
                    "zhushu": "胕腫，謂肉泥，按之不起也。"
                },
                {
                    "paragraph": "少陽所至爲暴注瞤瘛、暴死；陽明所至爲鼽嚏，太陽所至爲流泄禁止；病之常也。凡此十二變者，報徳以徳，報化以化，報政以政，報令以令，氣髙則髙，氣下則下，氣後則後，氣前則前，氣中則中，氣外則外，位之常也。",
                    "zhushu": "氣報徳報化，謂天地氣也。髙下前後中外，謂生病所也。手之隂陽，其氣髙，足之隂陽，其氣下。足太陽氣在身後，足陽明氣在身前，足太隂、少隂、厥隂氣在身中，足少陽氣在身側，各隨所在言之，氣變生病象也。"
                },
                {
                    "paragraph": "故風勝則動，",
                    "zhushu": "動不寕也。新校正云：詳風勝則動至濕勝則濡泄五句，與隂陽應象大論文重，而兩注不同。"
                },
                {
                    "paragraph": "熱勝則腫，",
                    "zhushu": "熱勝氣則爲丹熛，勝血則爲癰膿；勝骨肉，則爲胕腫，按之不起。"
                },
                {
                    "paragraph": "燥勝則乾，",
                    "zhushu": "乾於外，則皮膚皴折，乾於内，則精血枯涸，乾於氣及津液，則肉乾而皮著於骨。"
                },
                {
                    "paragraph": "寒勝則浮，",
                    "zhushu": "浮，謂浮起，按之處見也。"
                },
                {
                    "paragraph": "濕勝則濡泄，甚則水閉胕腫，",
                    "zhushu": "濡泄，水利也。胕腫，肉泥，按之陷而不起也。水閉，則逸於皮中也。"
                },
                {
                    "paragraph": "隨氣所在，以言其變耳。”帝曰：“願聞其用也。”歧伯曰：“夫六氣之用，各歸不勝而爲化。",
                    "zhushu": "用，謂施其化氣。"
                },
                {
                    "paragraph": "故太隂雨化，施於太陽；太陽寒化，施於少隂；",
                    "zhushu": "新校正云：詳此當云少隂、少陽。"
                },
                {
                    "paragraph": "少隂熱化，施於陽明；陽明燥化，施於厥隂；厥隂風化，施於太隂；各命其所在，以徴之也。”帝曰：“自得其位何如？”歧伯曰：“自得其位，常化也。”帝曰：“願聞所在也。”歧伯曰：“命其位而方月可知也。”",
                    "zhushu": "隨氣所在，以定其方，六分占之，則日及地分无差矣。"
                },
                {
                    "paragraph": "帝曰：“六位之氣，盈虚何如？”歧伯曰：“太少異也，太者之至徐而常，少者暴而亡。”",
                    "zhushu": "力强而作，不能久長，故暴而无也。亡，無也。"
                },
                {
                    "paragraph": "帝曰：“天地之氣，盈虚何如？”歧伯曰：“天氣不足，地氣随之；地氣不足，天氣從之，運居其中，而常先也。",
                    "zhushu": "運，謂木火土金水，各主歲者也。地氣勝則歲運上升，天氣勝則歲氣下降。上升下降，運氣常先迁降也。"
                },
                {
                    "paragraph": "惡所不勝，歸所同和，隨運歸從，而生其病也。",
                    "zhushu": "非其位則變生，變生則病作。"
                },
                {
                    "paragraph": "故上勝則天氣降而下，下勝則地氣遷而上，",
                    "zhushu": "勝，謂多也。上多則自降，下多則自遷，多少相移，氣之常也。新校正云：按六㣲旨大論云：“升已而降，降者謂天；降已而升，升者謂地。天氣下降，氣流于地；地氣上升，氣騰于天。故髙下相召，升降相因，而變作矣。此亦升降之義也矣。”"
                },
                {
                    "paragraph": "多少而差其分，",
                    "zhushu": "多則遷降多，少則遷降少，多少之應，有㣲有甚，異之也。"
                },
                {
                    "paragraph": "㣲者小差，甚者大差，甚則位易氣交，易則大變生而病作矣。”大要曰：“甚紀五分，㣲紀七分，其差可見，此之謂也。”",
                    "zhushu": "以其五分七分之，所以知天地隂陽過差矣。"
                },
                {
                    "paragraph": "帝曰：“善。論言熱無犯熱，寒無犯寒，余欲不逺寒，不逺熱，柰何？”歧伯曰：“悉乎哉問也。發表不逺熱，攻裏不逺寒。”",
                    "zhushu": "汗泄，故用熱不逺熱下利，故用寒不逺寒，皆以其不住於中也。如是則夏可用熱，冬可用寒，不發不泄而無畏忌，是謂妄逺，法所禁也。皆謂不獲已而用之也。秋冬亦同。新校正云：按至真要大論云：“發不逺熱，无犯温涼。”"
                },
                {
                    "paragraph": "帝曰：“不發不攻，而犯寒犯熱，何如？”歧伯曰：“寒熱内賊，其病益甚。”",
                    "zhushu": "以水濟水，以火濟火，適足以更生病，豈唯本病之益甚乎？"
                },
                {
                    "paragraph": "帝曰：“願聞無病者何如？”歧伯曰：“無者生之，有者甚之。”",
                    "zhushu": "無病者犯禁，猶能生病，況有病者而未輕減，不亦難乎？"
                },
                {
                    "paragraph": "帝曰：“生者何如？”歧伯曰：“不逺熱則熱至，不逺寒則寒至，寒至則堅否腹滿，痛急下利之病生矣。",
                    "zhushu": "食已不飢，吐利腥穢，亦寒之疾也。"
                },
                {
                    "paragraph": "熱至則身熱，吐下霍亂，癰疽瘡瘍，瞀鬱注下，瞤瘛腫脹，嘔鼽衂頭痛，骨節變，肉痛，血溢，血泄，淋閟之病生矣。”",
                    "zhushu": "暴瘖冒昧，目不識人，躁擾狂越，妄見妄聞，罵詈驚癎，亦熱之病。"
                },
                {
                    "paragraph": "帝曰：“治之柰何？”歧伯曰：“時必順之，犯者治以勝也。”",
                    "zhushu": "春宜涼，夏宜寒，秋宜温，冬宜熱，此時之宜，不可不順。然犯熱治以寒，犯寒治以熱，犯春宜用涼，犯秋宜用温，是以勝也。犯熱治以鹹寒，犯寒治以甘熱，犯涼治以苦温，犯温治以辛涼，亦勝之道也。"
                },
                {
                    "paragraph": "黄帝問曰：“婦人重身，毒之何如？”歧伯曰：“有故無殞，亦無殞也。”",
                    "zhushu": "故謂有大堅癥瘕，痛甚不堪，則治以破積愈癥之藥，是謂不救，必廼盡死。救之，蓋存其大也，雖服毒不死也。上無殞，言母必全；亦无殞，言子亦不死也。"
                },
                {
                    "paragraph": "帝曰：“願聞其故，何謂也？”歧伯曰：“大積大聚，其可犯也，衰其太半而止，過者死。”",
                    "zhushu": "衰其太半，不足以害生，故衰太半則止其藥。若過禁待盡，毒氣内餘，无病可攻，以當毒藥，毒攻不已，則敗損中和，故過則死。新校正云：詳此婦人身重一節，與上下文義不接，疑他卷脫簡於此。"
                },
                {
                    "paragraph": "帝曰：“善。鬱之甚者，治之柰何？”",
                    "zhushu": "天地五行，應運有鬰，抑不申甚者也。"
                },
                {
                    "paragraph": "歧伯曰：“木鬱逹之，火鬱發之，土鬱奪之，金鬱泄之，水鬱折之，然調其氣，",
                    "zhushu": "達，謂吐之，令其條逹也；發，謂汗之，令其踈散也；奪，謂下之，令无擁礙也；泄，謂滲泄之，觧表利小便也；折，謂抑之，制其衝逆也。通是五法，乃氣可平調，後乃觀其虚盛而調理之也。"
                },
                {
                    "paragraph": "過者折之，以其畏也，所謂冩之。”",
                    "zhushu": "過，太過也。太過者，以其味冩之，以鹹冩腎，酸冩肝，辛冩肺，甘冩脾，苦冩心。過者畏冩，故謂冩爲畏也。"
                },
                {
                    "paragraph": "帝曰：“假者何如？”歧伯曰：“有假其氣，則無禁也，",
                    "zhushu": "正氣不足，臨氣勝之，假寒熱温涼，以資四正之氣，則可以熱犯熱，以寒犯寒，以温犯温，以涼犯涼也。"
                },
                {
                    "paragraph": "所謂主氣不足，客氣勝也。”",
                    "zhushu": "客氣，謂六氣更臨之氣。主氣，謂五藏應四時，正王，春夏秋冬也。"
                },
                {
                    "paragraph": "帝曰：“至哉！聖人之道。天地大化，運行之節，臨御之紀，隂陽之政，寒暑之今，非夫子孰能通之？請藏之靈蘭之室，署曰六元正紀，非齋戒不敢示，慎傳也。”",
                    "zhushu": "新校正云：詳此與氣交變大論末文同。",
                    "type": 2
                },
                {
                    "paragraph": "六元正紀大論：憒。",
                    "zhushu": "音㑹。"
                },
                {
                    "paragraph": "矇。",
                    "zhushu": "音䝉。"
                },
                {
                    "paragraph": "憹。",
                    "zhushu": "奴董切。"
                },
                {
                    "paragraph": "融。",
                    "zhushu": "胡革切。"
                },
                {
                    "paragraph": "痙。",
                    "zhushu": "臣郢切。"
                }
            ]
        },
        {
            "name": "至真要大論篇第七十四",
            "paragraphs": [
                {
                    "paragraph": "至真要大論篇第七十四",
                    "zhushu": "",
                    "type": 1
                },
                {
                    "paragraph": "黄帝問曰：“五氣交合，盈虚更作，余知之矣。六氣分治，司天地者，其至何如？”",
                    "zhushu": "五行主歳，歳有少多，故曰盈虚更作也。天元紀大論曰：“其始也，有餘而往，不足隨之；不足而往，有餘從之。則其義也。天分六氣，散生太虚。三之氣司天，終之氣監地，天地生化，是爲大紀，故言司天地者，餘四可知矣。”"
                },
                {
                    "paragraph": "歧伯再拜對曰：“明乎哉問也！天地之大紀，人神之通應也。”",
                    "zhushu": "天地變化，人神運爲，中外雖殊，然其通應則一也。"
                },
                {
                    "paragraph": "帝曰：“願聞上合昭昭，下合冥冥，柰何？”歧伯曰：“此道之所主，工之所疑也。”",
                    "zhushu": "不知其要，流散無窮。"
                },
                {
                    "paragraph": "帝曰：“願聞其道也。”歧伯曰：“厥隂司天，其化以風；",
                    "zhushu": "飛揚鼓拆，和氣發生，萬物榮枯，皆因而化變成敗也。"
                },
                {
                    "paragraph": "少隂司天，其化以熱；",
                    "zhushu": "炎蒸鬰燠，故庻類蕃茂。"
                },
                {
                    "paragraph": "太隂司天，其化以濕；",
                    "zhushu": "雲雨潤澤，津液生成。"
                },
                {
                    "paragraph": "少陽司天，其化以火；",
                    "zhushu": "炎熾赫烈，以爍寒災。"
                },
                {
                    "paragraph": "陽明司天，其化以燥；",
                    "zhushu": "乾化以行，物無濕敗。"
                },
                {
                    "paragraph": "太陽司天，其化以寒。",
                    "zhushu": "對陽之化也。新校正云：詳注云對陽之化，陽字疑誤。"
                },
                {
                    "paragraph": "以所臨藏位，命其病者也。”",
                    "zhushu": "肝木位東方，心火位南方，脾土位西　南方及四維，肺金位西方，腎水位北方，是五藏定位。然六氣御五運所至，氣不相得則病，相得則和，故先以六氣所臨，後言五藏之病也。"
                },
                {
                    "paragraph": "帝曰：“地化柰何？”歧伯曰：“司天同𠉀，間氣皆然。”",
                    "zhushu": "六氣之本，自有常性，故雖位易而化治皆同。"
                },
                {
                    "paragraph": "帝曰：“間氣何謂？”歧伯曰：“司左右者，是謂間氣也。”",
                    "zhushu": "六氣分化，常以二氣司天地，爲上下，吉㓙勝復，客主之事，歳中悔吝，從而明之，餘四氣散居左右也。故隂陽應象大論曰：“天地者，萬物之上下；左右者，隂陽之道路。此之謂也。”"
                },
                {
                    "paragraph": "帝曰：“何以異之？”歧伯曰：“主歳者紀歳，間氣者紀歩也。”",
                    "zhushu": "歳三百六十五日四分日之一，歩六十日餘八十七刻半也。積歩之日而成歳也。"
                },
                {
                    "paragraph": "帝曰：“善。歳主柰何？”歧伯曰：“厥隂司天爲風化，",
                    "zhushu": "己亥之歳，風髙氣逺，雲飛物揚，風之化也。"
                },
                {
                    "paragraph": "在泉爲酸化，",
                    "zhushu": "寅申之歳，木司地氣，故物化從酸。"
                },
                {
                    "paragraph": "司氣爲蒼化，",
                    "zhushu": "木運之氣，丁壬之歳，化蒼青也。"
                },
                {
                    "paragraph": "間氣爲動化。",
                    "zhushu": "徧主六十日，餘八十七刻半也。新校正云：詳丑未之歳，厥隂爲初之氣，子午之歳爲二之氣，辰戌之歳爲四之氣，夘酉之歳爲五之氣。"
                },
                {
                    "paragraph": "少隂司天爲熱化，",
                    "zhushu": "子午之歳，陽光熠燿，暄暑流行，熱之化也。"
                },
                {
                    "paragraph": "在泉爲苦化，",
                    "zhushu": "夘酉之歳，火司地氣，故物以苦生。"
                },
                {
                    "paragraph": "不司氣化，",
                    "zhushu": "君不主運。新校正云：按天元紀大論云：“君火以名，相火以位。謂君火不主運也。”"
                },
                {
                    "paragraph": "居氣爲灼化。",
                    "zhushu": "六十日餘八十七刻半也。居本位，君火爲居，不當間之也。新校正云：詳少隂，不日間氣而云居氣者，蓋尊君火，無所不居，不當間之也。王注云：“居本位爲居，不當間之，則居他位不爲居而可間也。寅申之歳爲初之氣，丑未之歳爲二之氣；己亥之歳爲四之氣，辰戌之歳爲五之氣也。”"
                },
                {
                    "paragraph": "太隂司天爲濕化，",
                    "zhushu": "丑未之歳，埃鬰矇昧，雲雨潤濕之化也。"
                },
                {
                    "paragraph": "在泉爲甘化，",
                    "zhushu": "辰戌之歳也。土司地氣。故甘化先焉。"
                },
                {
                    "paragraph": "司氣爲黅化，",
                    "zhushu": "土運之氣，甲己之歳，黅黄也。"
                },
                {
                    "paragraph": "間氣爲柔化。",
                    "zhushu": "濕化行則庶物柔耎。新校正云：詳太隂，夘酉之歳爲初之氣，寅申之歳爲二之氣，子午之歳爲四之氣，己亥之歳爲五之氣。"
                },
                {
                    "paragraph": "少陽司天爲火化，",
                    "zhushu": "寅申之歳也。炎光赫烈，燔灼焦然，火之化也。"
                },
                {
                    "paragraph": "在泉爲苦化，",
                    "zhushu": "己亥之歳也。火司地氣，故苦化先焉。"
                },
                {
                    "paragraph": "司氣爲丹化，",
                    "zhushu": "火運之氣，戊癸歳也。"
                },
                {
                    "paragraph": "間氣爲明化。",
                    "zhushu": "明，炳明也，亦謂霞燒。新校正云：詳少陽，辰戌之歳爲初之氣，夘酉之歳爲二之氣，寅申之歳，爲四之氣，丑未之歳，爲五之氣。"
                },
                {
                    "paragraph": "陽明司天爲燥化，",
                    "zhushu": "夘酉之歳，清切髙明，霧露蕭瑟，燥之化也。"
                },
                {
                    "paragraph": "在泉爲辛化，",
                    "zhushu": "子午之歲也，金司地氣，故辛化先焉。"
                },
                {
                    "paragraph": "司氣爲素化，",
                    "zhushu": "金運之氣，乙庚歳也。"
                },
                {
                    "paragraph": "間氣爲清化。",
                    "zhushu": "風生髙勁，草木清冷，清之化也。新校正云：詳陽明。己亥之歳，爲初之氣，辰戌之歳，爲二之氣，寅申之歳，爲四之氣，丑未之歳爲五之氣。"
                },
                {
                    "paragraph": "太陽司天爲寒化，",
                    "zhushu": "辰戌之歳，嚴肅峻整，𢡖慄凝堅，寒之化也。"
                },
                {
                    "paragraph": "在泉爲鹹化，",
                    "zhushu": "丑未之歳，水司地氣，故化從鹹。"
                },
                {
                    "paragraph": "司氣爲𤣥化，",
                    "zhushu": "水運之氣，丙辛歳也。"
                },
                {
                    "paragraph": "間氣爲藏化。",
                    "zhushu": "隂凝而冷，庶物歛容，歳之化也。新校正云：詳子午之歳，太陽爲初之氣，己亥之歳爲二之氣，夘酉之歳爲四之氣，寅申之歳爲五之氣也。"
                },
                {
                    "paragraph": "故治病者，必明六化分治，五味五色所生，五藏所宜，廼可以言盈虚，病生之緒也。”",
                    "zhushu": "學不厭備，習也。"
                },
                {
                    "paragraph": "帝曰：“厥隂在泉而酸化，先余知之矣。風化之行也何如？”歧伯曰：“風行于地，所謂本也。餘氣同法。”",
                    "zhushu": "厥隂在泉，風行于地；少隂在泉，熱行于地；太隂在泉，濕行于地；少陽在泉，火行于地；陽明在泉，燥行于地；太陽在泉，寒行于地。故曰餘氣同法也。本謂六氣之上元氣也。"
                },
                {
                    "paragraph": "本乎天者，天之氣也。本乎地者，地之氣也。",
                    "zhushu": "化於天者爲天氣，化於地者爲地氣。　新校正云：按易曰：“本乎天者親上，本乎地者親下。此之謂也。”"
                },
                {
                    "paragraph": "天地合氣，六節分而萬物化生矣。",
                    "zhushu": "萬物居天地之間，悉爲六氣所生化，隂陽之用，未嘗有逃生化出隂陽也。"
                },
                {
                    "paragraph": "故曰：“謹候氣冝，無失病機，此之謂也。”",
                    "zhushu": "病機，下文具矣。"
                },
                {
                    "paragraph": "帝曰：“其主病何如？”",
                    "zhushu": "言采藥之歳也。"
                },
                {
                    "paragraph": "歧伯曰：“司歳備物，則無遺主矣。”",
                    "zhushu": "謹𠉀，司天地所生化者，則其味王，當其歳也。故彼藥工，專司歳氣，所收藥物，則一歳二歳，其所主用，無遺略也。今詳前字當作則。"
                },
                {
                    "paragraph": "帝曰：“先歳物何也？”歧伯曰：“天地之專精也。”",
                    "zhushu": "專精之氣，藥物肥膿，又於使用，當其正氣味也。新校正云：詳先歳疑作司歳。"
                },
                {
                    "paragraph": "帝曰：“司氣者何如？”",
                    "zhushu": "司運氣也。"
                },
                {
                    "paragraph": "歧伯曰：“司氣者主歳同，然有餘不足也。”",
                    "zhushu": "五運主歳者，有餘不足，比之歳物，恐有薄，有餘之歳，藥專精也。"
                },
                {
                    "paragraph": "帝曰：“非司歳物何謂也？”歧伯曰：“散也，",
                    "zhushu": "非專精則散氣，散氣則物不純也。"
                },
                {
                    "paragraph": "故質同而異等也。",
                    "zhushu": "形質雖同，力用則異，故不尚之。"
                },
                {
                    "paragraph": "氣味有薄厚，性用有躁靜，治保有多少，力化有淺深，此之謂也。”",
                    "zhushu": "物與歳不同者，何以此爾？"
                },
                {
                    "paragraph": "帝曰：“歳主藏害何謂？”歧伯曰：“以所不勝命之，則其要也。”",
                    "zhushu": "木不勝金，金不勝火之類是也。"
                },
                {
                    "paragraph": "帝曰：“治之柰何？”歧伯曰：“上淫于下，所勝平之，外淫于内，所勝治之。”",
                    "zhushu": "淫，謂行所不勝己者也。上淫于下，天之氣也。外淫于内，地之氣也。隨所制勝而以平治之也。制勝，謂五味寒熱温涼，隨勝用之，下文備矣。新校正云：詳天氣生歳，雖有淫勝，但當平調之，故不曰治而曰平也。"
                },
                {
                    "paragraph": "帝曰：“善。平氣何如？”",
                    "zhushu": "平，謂診平和之氣。"
                },
                {
                    "paragraph": "歧伯曰：“謹察隂陽所在而調之，以平爲期，正者正治，反者反治。”",
                    "zhushu": "知隂陽所在，則知天寸應與不應；不知隂陽所在，則以得爲失，以逆爲從，故謹察之也。隂病陽不病，陽病隂不病，是爲正病，則正治之。謂以寒治熱，以熱治寒也。隂位已見陽脉，陽位又見隂脉，是謂反病，則反治之。謂以寒治寒，以熱治熱也。諸方之制，咸悉不然，故曰反者反治也。"
                },
                {
                    "paragraph": "帝曰：“夫子言察隂陽所在而調之，論言人迎與寸口相應，若引繩，小大齊等，命曰平。",
                    "zhushu": "新校正云：詳論言，至曰平本靈樞經之文，今出甲乙經云：“寸口主中，人迎主外，兩者相應，俱往俱來。若引䋲小大齊等，春夏人迎㣲大，秋冬寸口微大者，故名曰平也。”"
                },
                {
                    "paragraph": "隂之所在，寸口何如？”",
                    "zhushu": "隂之所在，脉沈不應。引䋲齊等，其𠉀頗，故問以明之。"
                },
                {
                    "paragraph": "歧伯曰：“視歳南北，可知之矣。”帝曰：“願卒聞之。”歧伯曰：“北政之歳，少隂在泉，則寸口不應；",
                    "zhushu": "木火金水運，面北受氣，凢氣之在泉者，脉悉不見，唯其左右之氣，脉可見之。在泉之氣，善則不見，惡者可見，病以氣及客主淫勝名之。在天之氣，其亦然矣。"
                },
                {
                    "paragraph": "厥隂在泉，則右不應；",
                    "zhushu": "少隂在右故。"
                },
                {
                    "paragraph": "太隂在泉，則左不應。",
                    "zhushu": "少隂在左故。"
                },
                {
                    "paragraph": "南政之歳，少隂司天，則寸口不應；",
                    "zhushu": "土運之歳，面南行令，故少隂司天，則二手寸口不應也。"
                },
                {
                    "paragraph": "厥隂司天，則右不應；太隂司天，則左不應；",
                    "zhushu": "亦左右義也。"
                },
                {
                    "paragraph": "諸不應者，反其診則見矣。”",
                    "zhushu": "不應，皆爲脉沈。脉沈下者，仰手而沈，覆其手則沈爲浮，細爲大也。"
                },
                {
                    "paragraph": "帝曰：“尺𠉀何如？”歧伯曰：“北政之歳，三隂在下，則寸不應；三隂在上，則尺不應。",
                    "zhushu": "司天曰上，在泉曰下。"
                },
                {
                    "paragraph": "南政之歳，三隂在天，則寸不應；三隂在泉，則尺不應。左右同。”",
                    "zhushu": "天不應寸，左右悉與寸不應義同。"
                },
                {
                    "paragraph": "故曰：“知其要者，一言而終，不知其要，流散無窮，此之謂也。”",
                    "zhushu": "要，謂知隂陽所在也。知則用之不惑，不知則尺寸之氣，沈浮小大，常三歳一差。欲求其意，猶遶樹問枝，雖白首區區，尚未知所詣，況其旬月而可知乎？"
                },
                {
                    "paragraph": "帝曰：“善。天地之氣，内淫而病，何如？”歧伯曰：“歳厥隂在泉，風淫所勝，則地氣不明，平野昧，草廼早秀，民病洒洒振寒，善伸數欠，心痛支滿，兩脇裏急，飲食不下，鬲咽不通，食則嘔，腹脹善噫，得後與氣，則快然如衰，身體皆重。",
                    "zhushu": "謂甲寅、丙寅、戊寅、庚寅、壬寅、甲申、丙申、戊申、庚申、壬申歳也。氣不明，謂天圍之際，氣色昏暗，風行地上，故平野皆然。昧，謂暗也。脅，謂兩乳之下及胠外也。伸，謂以欲伸努筋骨也。新校正云：按甲乙，經洒洒振寒，善伸數欠，爲胃病；食則嘔，腹脹善噫，得後與氣，則快然如衰，身體皆重，爲脾病；飲食不下，鬲咽不通，邪在胃脘也。蓋厥隂在泉之歳。木王而剋脾胃，故病如是。又按脉觧云：“所謂食則嘔者，物盛滿而上溢故嘔也；所謂得後與氣，則快然如衰者。十二月隂氣下衰而陽氣且出。故曰得後與氣，則快然如衰也。”"
                },
                {
                    "paragraph": "歳少隂在泉，熱淫所勝，則焰浮川澤，隂處反明。民病腹中常鳴，氣上衝胷，喘不能乆立，寒熱，皮膚痛，目暝齒痛，䪼腫，惡寒，發熱如瘧，少腹中痛，腹大。蟄蟲不藏。",
                    "zhushu": "謂乙夘、丁夘、己夘、辛夘、癸夘、乙酉、丁酉、己酉、辛酉、癸酉歳也。隂處，北方也。不能乆立，足無力也。腹大，謂心氣不足也，金火相簿而爲是也。新校正云：按甲乙經，齒痛䪼腫爲大腸病，腹中雷鳴，氣常衝胷，喘不能乆立，邪在大腸也。蓋少隂在泉之歳，火剋金，故大腸病也。"
                },
                {
                    "paragraph": "歳太隂在泉，草乃早榮。",
                    "zhushu": "新校正云：詳此四字疑衍。"
                },
                {
                    "paragraph": "濕淫所勝，則埃昬巖谷，黄反見黒，至隂之交。民病飲積，心痛耳聾，渾渾焞焞，嗌腫喉痺，隂病血見，少腹痛腫，不得小便。病衝頭痛，目似脫，項似㧞，腰似折，髀不可以回，膕如結，腨如别。",
                    "zhushu": "謂甲辰、丙辰、戊辰、庚辰、壬辰、甲戌、丙戌、戊戌、庚戌、壬戌歳也。太隂爲土色，見應黄於天中，而反見於北方黒處也。水土同見，故曰至隂之交，合其氣色也。衝頭痛，謂腦後眉間痛也。膕，謂膝後曲脚之中也。腨，䯒後軟肉處也。新校正云：按甲乙經，耳聾，渾渾焞焞，嗌腫喉痺，爲三焦病，爲病衝頭痛，目似脱，項似㧞，腰似折，髀不可以回，膕如結，腨如列，爲膀胱足太陽病。又少腹腫痛，不得小便，邪在三焦。蓋太隂在泉之歳，土正剋太陽，故病如是也。"
                },
                {
                    "paragraph": "歳少陽在泉，火淫所勝，則焰明郊野，寒熱更至。民病注泄赤白，少腹痛，溺赤，甚則血便，少隂同候。",
                    "zhushu": "謂乙巳、丁巳、己巳、辛巳、癸巳、乙亥、丁亥、己亥、辛亥、癸亥歳也。處寒之時，熱更其氣，熱氣既往，寒氣後來，故云更至也。餘𠉀與少隂在泉正同。"
                },
                {
                    "paragraph": "歳陽明在泉，燥淫所勝，則霿霧清暝。民病喜嘔，嘔有苦，善大息，心脅痛，不能反側，甚則嗌乾面塵，身無膏澤，足外反熱。",
                    "zhushu": "謂甲子、丙子、戊子、庚子、壬子、甲午、丙午、戊午、庚午、壬午歳也。霿霧，謂霧暗不分似霧也。清，薄寒也，言霧起霿暗，不辨物形而薄寒也。心脅痛，謂心之傍脇中痛也。面塵，謂面上如有觸冐塵土之色也。新校正云：按甲乙經，病喜嘔，嘔有苦，善大息，心脅痛，不能反側，甚則面塵，身無膏澤，足外反熱，爲膽病；嗌乾面塵，爲肝病。蓋陽明在泉之歳，金王剋木，故病如是。又按脉解云：“少陽所謂心脅痛者，言少陽盛也；盛者，心之所表也。九月陽氣盡而隂氣盛，故心脅痛。所謂不可反側者，隂氣藏物也。物藏則不動，故不可反側也。”"
                },
                {
                    "paragraph": "歳太陽在泉，寒淫所勝，則凝肅慘慄。民病少腹控睪，引腰脊，上衝心痛，血見，嗌痛頷腫。”",
                    "zhushu": "謂乙丒、丁丒、己丒、辛丒、癸丒、乙未、丁未、己未、辛未、癸未歳也。凝肅，謂寒氣靄空，凝而不動，萬物靜肅其儀形也。慘慄，寒甚也。控，引也。睪，隂丸也。頷，頬，車前牙之下也。新校正云：按甲乙經，嗌痛頷腫爲小腸病。又少腹控睪引腰脊，上衝心肺，邪在小腸也。蓋太陽在泉之歳，水剋火，故病如是。"
                },
                {
                    "paragraph": "帝曰：“善。治之柰何？”歧伯曰：“諸氣在泉，風淫于内，治以辛涼，佐以苦，以甘緩之，以辛散之。",
                    "zhushu": "風性喜温而惡清，故治之涼，是以勝氣治之也。佐以苦，隨其所利也。木苦急則以甘緩之，苦抑則以辛㪚之。藏氣法時論曰：“肝苦急，急食甘以緩之。肝欲散，急食辛以散之。此之謂也。食亦音飼，已曰食，他曰飼也。大法正味如此，諸爲方者，不必盡用之，但一佐二佐，病已則止，餘氣皆然。”"
                },
                {
                    "paragraph": "熱淫于内，治以鹹寒，佐以甘苦，以酸收之，以苦發之。",
                    "zhushu": "熱性惡寒，故治以寒也。熱之大盛，甚於表者，以苦發之，不盡，復寒制之；寒制不盡，復苦發之，以酸收之。甚者再方，微者一方，可使必已。時發時止，亦以酸收之。"
                },
                {
                    "paragraph": "濕淫于内，治以苦熱，佐以酸淡，以苦燥之，以淡泄之。",
                    "zhushu": "濕與燥反，故治以苦熱，佐以酸淡也。燥除濕，故以苦燥其濕也；淡利竅，故以淡滲泄也。藏氣法時論曰：“脾苦濕，急食苦以燥之。”靈樞經曰：“淡利竅也。”生氣通天論曰：“味過於苦，脾氣不濡，胃氣乃厚。明苦燥也。”新校正云：按天元正紀大論曰：“下太隂，其化下甘温。”"
                },
                {
                    "paragraph": "火淫于内，治以鹹冷，佐以苦辛，以酸收之，以苦發之。",
                    "zhushu": "火氣大行心腹，心怒之所生也。鹹性柔耎，故以治之，以酸收之。大法，候其須汗者，以辛佐之，不必要資苦味，令其汗也。欲柔耎者，以鹹治之。藏氣法時論曰：“心欲耎，急食鹹以耎之。心苦緩，急食酸以收之。此之謂也。”"
                },
                {
                    "paragraph": "燥淫于内，治以苦温，佐以甘辛，以苦下之。",
                    "zhushu": "温利涼性，故以苦治之。下，謂利之使不得也。新校正云：按藏氣法時論曰：“肺苦氣上逆，急食苦以泄之，用辛冩之，酸補之。”又按：下文司天，燥淫所勝，佐以酸辛，此云甘辛者，甘字疑當作酸。天元正紀大論云：“下酸熱，與苦温之治又異。”又云：“以酸收之，而安其下，甚則以苦泄之也。”"
                },
                {
                    "paragraph": "寒淫于内，治以甘熱，佐以苦辛，以鹹冩之，以辛潤之，以苦堅之。”",
                    "zhushu": "以熱治寒，是爲摧勝，折其氣用，令不滋繁也。苦辛之佐，通事行之。新校正云：按藏氣法時論曰：“腎苦燥，急食辛以潤之。腎欲堅，急食苦以堅之。用苦補之，鹹冩之。舊注引此在濕淫于内之下，無義，今移於此矣。”"
                },
                {
                    "paragraph": "帝曰：“善。天氣之變何如？”歧伯曰：“厥隂司天，風淫所勝，則太虛埃昬，雲物以擾，寒生春氣，流水不冰。民病胃脘當心而痛，上支兩脅，鬲咽不通，飲食不下，舌本強，食則嘔，冷泄腹脹，溏泄，瘕，水閉，蟄蟲不去，病本于脾，",
                    "zhushu": "謂乙巳、丁巳、己巳、辛巳、癸巳、乙亥、丁亥、己亥、辛亥、癸亥歳也。是歳民病集於中也。風自天行，故太虚埃起，風動飄蕩，故雲物擾也。埃，青塵也。不分逺物，是爲埃昬。土之爲病，其善泄利，若病水，則小便閉而不下；若大泄利，則經水亦多閉絶也。新校正云：按甲乙經，舌本強，食則嘔，腹脹，溏泄，瘕，水閉，爲脾病。又胃病者，腹脾脹，胃脘當心而痛，上支兩脇，隔咽不通，食飲不下。蓋厥隂司天之歳，木勝土，故病如是也。"
                },
                {
                    "paragraph": "衝陽絶，死不治。",
                    "zhushu": "衝陽在足附上，動脉應手，胃之氣也。衝陽脉㣲，則食飲減少，絶則藥食不入，亦下嗌還出也。攻之不入，養之不生，邪氣日強，真氣内絶，故其必死不可復也。"
                },
                {
                    "paragraph": "少隂司天，熱淫所勝，怫熱至，火行其政。民病胷中煩熱，嗌乾，右胠滿，皮膚痛，寒熱欬喘，大雨且至，唾血血泄，鼽衂嚏嘔，溺色變，甚則瘡瘍胕腫，肩背臂臑及缺盆中痛，心痛肺䐜，腹大滿，膨膨而喘欬，病本于肺。",
                    "zhushu": "謂甲子、丙子、戊子、庚子、壬子、甲午、丙午、戊午、庚午、壬午歳也。怫熱至，是火行其政乃爾。是歳民病集於右，蓋以小腸通心故也。病自肺生，故曰病本于肺也。新校正云：按甲乙經，溺色變，肩背臂臑及缺盆中痛，肺脹滿，膨膨而喘欬爲肺病，鼽衂爲大腸病。盖少隂司天之歳，火剋金，故病如是。又王注：“民病集於右，以小腸通心故。”按甲乙經：小腸附脊左環。回腸附脊在環。所説不應得非火勝剋金，而大腸病歟？"
                },
                {
                    "paragraph": "尺澤絶，死不治。",
                    "zhushu": "尺澤，在肘内亷大文中，動脉應手，肺之氣也。火爍於金，承大之命，金氣内絶，故必危亡。尺澤不至，肺氣已絶，榮衛之氣，宣行無主，真氣内竭，生之何有哉？"
                },
                {
                    "paragraph": "太隂司天，濕滛所勝，則沈隂且布，雨變枯槁。胕腫骨痛，隂痺。隂痺者，按之不得，腰脊頭項痛，時眩，大便難，隂氣不用，饑不欲食，欬唾則有血，心如懸，病本于腎。",
                    "zhushu": "謂乙丑、丁丑、己丑、辛丑、癸丑、乙未、丁未、己未、辛未、癸未，歳也。沈，乆也。腎氣受邪，水無能潤，下焦枯涸，故大便難也。新校正云：按甲乙經，饑不用食，欬唾則有血，心懸如饑状，爲腎病。又邪在腎，則骨痛隂痺。隂痺者，按之而不得，腹脹腰痛，大便難，肩背頸項強痛，時眩。蓋太隂司天之歳，土剋水，故病如是矣。"
                },
                {
                    "paragraph": "太谿絶，死不治。",
                    "zhushu": "太谿，在足内踝後跟骨上，動脉應手，腎之氣也。土邪勝水，而腎氣内絶，邪甚正㣲，故方無所用矣。"
                },
                {
                    "paragraph": "少陽司天，火淫所勝，則温氣流行，金政不平。民病頭痛發熱，惡寒而瘧，熱上皮膚痛，色變黄赤，傳而爲水，身面胕腫，腹滿仰息，泄注赤白，瘡瘍，欬唾血，煩心，胷中熱，甚則鼽衂，病本于肺。",
                    "zhushu": "謂甲寅、丙寅、戊寅、庚寅、壬寅、甲申、丙申、戊申、庚申、壬申，歳也。火來用事，則金氣受邪，故曰金政不平也。火炎於上，金肺受邪，客熱内燔，水無能救，故化生諸病也。制火之客則已矣。新校正云：按甲乙經，邪在肺則皮膚痛，發寒熱，蓋少陽司天之歳，火剋金，故病如是也。"
                },
                {
                    "paragraph": "天府絶，死不治。",
                    "zhushu": "天府，在肘後，彼側上掖下，同身寸之三寸，動脉應手，肺之氣也。火勝而金脉絶，故死。"
                },
                {
                    "paragraph": "陽明司天，燥淫所勝，則木廼晩榮，草廼晩生。筋骨内變，民病左胠脇痛，寒清于中，感而瘧，大涼革𠉀，欬腹中鳴，注泄鶩溏，名木歛，生菀于下，草焦上首，心脅暴痛，不可反側，嗌乾面塵，腰痛，丈夫㿗疝，婦人少腹痛，目昧眥，瘍瘡痤癰，蟄蟲來見，病本于肝。",
                    "zhushu": "謂乙夘、丁夘、己夘、辛夘、癸夘、乙酉、丁酉、己酉、辛酉、癸酉，歳也。金勝，故草木晩生榮也。配於人身，則筋骨内應而不用也。大涼之氣，變易時候，則人寒清發於中，内感寒氣，則爲痎瘧也。大腸居右，肺氣通之，今肺氣内淫，肝居于左，故左胠脇痛如刺割也。其歳民自注泄，則無淫勝之疾也。大涼，次寒也。大涼且甚，陽氣不行，故木容收歛，草榮悉晩生，氣已升，陽不布令，故閉積生氣而稸於下也。在人之應，則少腹之内痛，氣居之，發疾於仲夏。瘡瘍之疾，猶及秋中，瘡痤之類生於上，癰腫之患生於下。瘡色雖赤，中心正白，物氣之常也。新校正云：按甲乙經。腰痛不可以俛仰，丈夫㿗疝，婦人少腹腫，甚則嗌乾面塵，爲肝病。又胷滿洞泄，爲肝病。又心脇痛不能反側，目銳眥痛，缺盆中腫痛，掖下腫，馬刀挾癭，汗出振寒，瘧爲膽病。蓋陽明司天之歳，金剋木，故病如是。又按脉觧云：“厥隂，所謂㿗疝，婦人少腹腫者。厥隂者，辰也。三月陽中之隂。邪在中。故曰㿗疝、少腹腫也。”"
                },
                {
                    "paragraph": "太衝絶，死不治。",
                    "zhushu": "太衝在足大指本節後二寸，脉動應手，肝之氣也。金來伐木，肝氣内絶，真不勝邪，死其宜也。"
                },
                {
                    "paragraph": "太陽司天，寒淫所勝，則寒氣反至，水且冰。血變于中，發爲癰瘍，民病厥，心痛嘔血，血泄□衂，善悲時眩仆，運火炎烈，雨暴廼雹，胸腹滿，手熱，肘攣，掖衝心，澹澹大動，胸脇胃脘不安，面赤目黄，善噫，嗌乾，甚則色炲，渇而欲飲，病本于心。",
                    "zhushu": "謂甲辰、丙辰、戊辰、庚辰、壬辰、甲戌、丙戌、戊戌、庚戌、壬戌歳也。太陽司天，寒氣布化，故水且冰，而血凝皮膚之間，衛氣結聚，故爲癰也。若乘火運，而火熱炎烈，與水交戰，故暴雨半珠形雹也。心氣爲噫，故善噫。是歳民病集於心脅之中也，陽氣内鬰，濕氣下蒸，故心厥痛而嘔血，血泄□衂，面赤目黄，善噫手熱，肘攣掖腫，嗌乾，甚則寒氣勝陽，水行凌火，火氣内鬰，故渇而欲飲也。病始心生，爲隂凌犯，故云病本手心也。新校正云：按甲乙經，手熱肘攣掖腫，甚則胷脇支滿，心澹澹大動，面赤目黄，爲手心主病。又邪在心，則病心痛善悲，時眩仆。蓋太陽司天之歳，水剋火，故病如是。"
                },
                {
                    "paragraph": "神門絶，死不治。",
                    "zhushu": "神門在手之掌後，鋭骨之端，動脉應手，真心氣也。水行乗火，而心氣内結，神氣已亡，不死何待？善知其診，故不治也。"
                },
                {
                    "paragraph": "所謂動氣知其藏也。”",
                    "zhushu": "所以診視而知死者何？以皆是藏之經脉，動氣，知神藏之存亡爾。"
                },
                {
                    "paragraph": "帝曰：“善。治之柰何？”",
                    "zhushu": "謂可攻治者。"
                },
                {
                    "paragraph": "伯曰：“司天之氣，風滛所勝，平以辛涼，佐以苦甘，以甘緩之，以酸冩之。",
                    "zhushu": "厥隂之氣，未爲盛熱，故曰涼藥平之。夫氣之用也，積涼爲寒，積温爲熱。以熱少之，其則温也；以寒少之，其則涼也；以温多之，其則熱也；以涼多之，其則寒也。各當其分，則寒寒也，温温也，熱熱也，涼涼也。方書之用，可不務乎？故寒熱温涼，商降多少，善爲方者，意必精通，餘氣皆然，從其制也。新校正云：按本論上文云：“上淫于下，所勝平之；外淫于内，所勝治之。故在泉曰治，司天曰平也。”"
                },
                {
                    "paragraph": "熱淫所勝，平以鹹寒，佐以苦甘，以酸收之。",
                    "zhushu": "熱氣已退，時發動者，是爲心虚，氣散不歛，以酸收之，雖以酸收，亦兼寒助，乃能殄除其源本矣。熱見太甚，則以苦發之。汗已便涼，是邪氣盡，勿寒水之。汗已猶熱，是邪氣未盡，則以酸收之。已又熱，則復汗之。已汗復熱，是藏虚也，則補其心可矣。法則合爾。諸治熱者，亦未必得再三發三治，況四變而反覆者乎？"
                },
                {
                    "paragraph": "濕淫所勝，平以苦熱，佐以酸辛，以苦燥之，以淡泄之。",
                    "zhushu": "濕氣所淫，皆爲腫滿，但除其濕，腫滿自衰。因濕生病，不腫不滿者，亦爾治之。濕氣在上，以苦吐之，濕氣在下，以苦泄之，以淡滲之，則皆燥也。泄，謂渗泄，以利水道，下小便爲法。然酸雖熱，亦用利小便，去伏水也。治濕之病，不下小便，非其法也。新校正云：按濕淫于内，佐以酸淡，此云酸辛者，辛疑當作淡。"
                },
                {
                    "paragraph": "濕上甚而熱，治以苦温，佐以甘辛，以汗爲故而止。",
                    "zhushu": "身半以上，濕氣餘，火氣復鬰，鬰濕相薄，則以苦温甘辛之藥，觧表流汗而祛之，故云以汗爲除病之故而已也。"
                },
                {
                    "paragraph": "火淫所勝，平以酸冷，佐以苦甘，以酸收之，以苦發之，以酸復之，熱滛同。",
                    "zhushu": "同熱滛義。熱亦如此法，以酸復其本氣也。不復其氣，則滛氣空虚，招其損。"
                },
                {
                    "paragraph": "燥滛所勝，平以苦濕，佐以酸辛，以苦下之。",
                    "zhushu": "制燥之勝，必以苦濕，是以火之氣味也。冝下必以苦，冝補必以酸，宜冩必以辛。清甚生寒，留而不去，則以苦濕下之，氣有餘，則以辛冩之諸氣同。新校正云：按上文燥滛于内，治以苦温，此云苦濕者，濕當爲温。文注中濕字三，並當作温。又按天元正紀大論亦作苦，小温。"
                },
                {
                    "paragraph": "寒滛所勝，平以辛熱，佐以甘苦，以鹹冩之。”",
                    "zhushu": "滛散止之，不可過也。新校正云：按上文寒滛于内，治以甘熱，佐以苦辛。此云平以辛熱，佐以甘苦者，此文爲誤。又按天元正紀大論云：“太陽之政，歳宜苦以燥之也。”"
                },
                {
                    "paragraph": "帝曰：“善。邪氣反勝，治之柰何？”",
                    "zhushu": "不能滛勝於他氣，反爲不勝之氣，爲邪以勝之。"
                },
                {
                    "paragraph": "歧伯曰：“風司于地，清反勝之，治以酸温，佐以苦甘，以辛平之。",
                    "zhushu": "厥隂在泉，則風司于地，謂五寅歳、五申歳。邪氣勝盛，故先以酸冩，佐以苦甘。邪氣退則正氣虛，故以辛補養而平之。"
                },
                {
                    "paragraph": "熱司于地，寒反勝之，治以甘熱，佐以苦辛，以鹹平之。",
                    "zhushu": "少隂在泉，則熱司于地，謂五夘，五酉之歳也。先冩其邪，而後平其正氣也。"
                },
                {
                    "paragraph": "濕司于地，熱反勝之，治以苦冷，佐以鹹甘，以苦平之。",
                    "zhushu": "太隂在泉，則濕司于地，謂五辰五戌歳也。補冩之義，餘氣皆同。"
                },
                {
                    "paragraph": "火司于地，寒反勝之，治以甘熱，佐以苦辛，以鹹平之。",
                    "zhushu": "少陽在泉，則火司于地，謂五巳五亥歳也。"
                },
                {
                    "paragraph": "燥司于地，熱反勝之，治以平寒，佐以苦甘，以酸平之，以和爲利。",
                    "zhushu": "陽明在泉，則燥司于地，謂五子五午歳也。燥之性惡熱，亦畏寒，故以冷熱和平爲方制也。"
                },
                {
                    "paragraph": "寒司于地，熱反勝之，治以鹹冷，佐以甘辛，以苦平之。”",
                    "zhushu": "太陽在泉，則寒司于地，謂五丑五未歳也。此六氣方治，與前滛勝法殊貫。云治者，冩客邪之勝氣也；云佐者，皆所利所宜也；云平者，補已弱之正氣也。"
                },
                {
                    "paragraph": "帝曰：“其司天邪勝何如？”歧伯曰：“風化於天，清反勝之，治以酸温，佐以甘苦。",
                    "zhushu": "亥、巳歳也。"
                },
                {
                    "paragraph": "熱化於天，寒反勝之，治以甘温，佐以苦酸辛。",
                    "zhushu": "子午歳也。"
                },
                {
                    "paragraph": "濕化於天，熱反勝之，治以苦寒，佐以苦酸。",
                    "zhushu": "丑未歳也。"
                },
                {
                    "paragraph": "火化於天，寒反勝之，治以甘熱，佐以苦辛。",
                    "zhushu": "寅申歳也。"
                },
                {
                    "paragraph": "燥化於天，熱反勝之，治以辛寒，佐以苦甘。",
                    "zhushu": "夘酉，歳也。"
                },
                {
                    "paragraph": "寒化於天，熱反勝之，治以鹹冷，佐以苦辛。”",
                    "zhushu": "辰戌歳也。"
                },
                {
                    "paragraph": "帝曰：“六氣相勝柰何？”",
                    "zhushu": "先舉其用爲勝。"
                },
                {
                    "paragraph": "歧伯曰：“厥隂之勝，耳鳴頭眩，憒憒欲吐，胃鬲如寒，大風數舉，倮蟲不滋，胠脇氣并，化而爲熱，小便黄赤，胃脘當心而痛，上支兩脇，腸鳴飱泄，少腹痛，注下赤白，甚則嘔吐，鬲咽不通。",
                    "zhushu": "五巳、五亥歳也。心下齊上，胃之分。胃鬲，謂胃脘之上及大鬲之下，風寒氣生也。氣并，謂偏著一邉。鬲咽，謂食飲入而復出也。新校正云：按甲乙經，胃病者，胃脘當心而痛，上支兩脇，鬲咽不通也。"
                },
                {
                    "paragraph": "少隂之勝，心下熱，善饑，齊下反動，氣遊三焦，炎暑至，木廼津，草廼萎，嘔逆躁煩，腹滿痛，溏泄，傳爲赤沃。",
                    "zhushu": "五子，五午歳也。沃，洙也。"
                },
                {
                    "paragraph": "太隂之勝，火氣内鬱，瘡瘍於中，流散於外，病在胠脇，甚則心痛，熱格頭痛，喉痺項強。獨勝則濕氣内鬰，寒廹下焦，痛留頂，互引眉間，胃滿，雨數至，燥化廼見，少腹滿，腰脽重強，内不便，善注泄，足下温，頭重，足脛胕腫，飲發於中，胕腫於上。",
                    "zhushu": "五丑、五未歳也。濕勝於上，則火氣内鬰，勝於中，則寒廹下焦。水溢河渠，則鱗蟲離水也。脽，謂臋肉也。不便，謂腰重。内強直，屈伸不利也。獨勝，謂不兼鬰火也。胕腫於上，謂首面也。足脛腫，是火鬰所生也。新校正云：詳注云，水溢河渠，則鱗蟲離水也。王作此注，於經文無所解。又按太隂之復云：“大雨時行，鱗見於陸。則此文於雨數至下脱少鱗見於陸四字。不然，則王注無因爲解也。”"
                },
                {
                    "paragraph": "少陽之勝，熱客於胃，煩心心痛，目赤欲嘔，嘔酸善饑，耳痛溺赤，善驚譫妄，暴熱消爍，草萎水涸，介蟲廼屈，少腹痛，下沃赤白。",
                    "zhushu": "五寅、五申歳也。熱暴甚。故草萎水涸。隂氣消爍。介蟲，金化也。火氣大勝。故介蟲屈伏。酸，醋。水也。"
                },
                {
                    "paragraph": "陽明之勝，清發於中，左胠脇痛，溏泄，内爲嗌塞，外發㿗疝。大涼肅殺，華英改容，毛蟲廼殃，胸中不便，嗌塞而欬。",
                    "zhushu": "五夘，五酉歳也。大涼肅殺，金氣勝木，故草木華英，爲殺氣損削，改易形容，而焦其上首也。毛蟲，木化，氣不宜金，故金政大行，而毛蟲死耗也。肝木之氣，下主於隂，故大涼行而㿗疝發也。胷中不便，謂呼吸回轉，或痛或緩急而不利便也。氣太盛，故嗌塞而欬也。嗌，謂喉之下，接連胸中肺兩葉之間者也。"
                },
                {
                    "paragraph": "太陽之勝，凝凓且至，非時水冰，羽廼後化，痔瘧發。寒厥入胃，則内生心痛，隂中廼瘍，隠曲不利，互引隂股，筋肉拘苛，血脉凝泣，絡滿色變，或爲血泄，皮膚否腫，腹滿食減，熱反上行，頭、項、囟頂，腦户中痛，目如脱，寒入下焦，傳爲濡冩。”",
                    "zhushu": "五辰、五戌歳也。寒氣凌逼，陽不勝之，故非寒時而止，水冰結也。水氣大勝，陽火不行，故諸羽蟲生化而後也。拘，急也。苛，重也。絡，絡脉也。太陽之氣，摽在於巔，故熱反上行於頭也。以其脉起於目，内𦙼，上額交巔，上入絡腦，還出别下項，故囟頂及腦户中痛，目如欲脱也。濡，謂水利也。新校正云：按甲乙經，痔瘧，頭項囟頂腦户中痛，目如脫，爲太陽經病。"
                },
                {
                    "paragraph": "帝曰：“治之柰何？”歧伯曰：“厥隂之勝，治以甘清，佐以苦辛，以酸冩之。少隂之勝，治以辛寒，佐以苦鹹，以甘冩之。太隂之勝，治以鹹熱，佐以辛甘，以苦冩之。少陽之勝，治以辛寒，佐以甘鹹，以甘冩之。陽明之勝，治以酸温，佐以辛甘，以苦泄之。太陽之勝，治以甘熱，佐以辛酸，以鹹冩之。”",
                    "zhushu": "六勝之至，皆先歸其不勝己者之故，不勝者當先冩之，以通其道，次冩所勝之氣，令其退釋也。治諸勝而不冩遣之，則勝氣浸盛，而内生諸病也。新校正云：詳此爲治，皆先冩其不勝，而後冩其來勝，獨太陽之勝，治以甘熱爲異，疑甘字苦之誤也。若云治以苦熱，則六勝之治皆一貫也。"
                },
                {
                    "paragraph": "帝曰：“六氣之復何如？”",
                    "zhushu": "復，謂報復，報其勝也。凡先有勝，後必有復。　新校正云：按𤣥珠云：“六氣分正化對化。厥隂正司於亥，對化於巳；少隂正司於午，對化於子；太隂正司於未，對化於丑；少陽正司於寅，對化於申；陽明正司於酉，對化於卯；太陽正司於戌，對化於辰。正司化令之實，對司化令之虚。對化勝而有復，正化勝而不復。”此注云：“凡先有勝，後必有復，似未然。”"
                },
                {
                    "paragraph": "歧伯曰：“悉乎哉問也。厥隂之復，少腹堅滿，裏急暴痛，偃木飛沙，倮蟲不榮，厥心痛，汗發嘔吐，飲食不入，入而復出，筋骨掉眩，清厥，甚則入脾，食痺而吐，",
                    "zhushu": "裏，腹脇之内也。木偃沙飛，風之大也。風爲木勝，故土不榮。氣厥，謂氣衝胷脇而凌及心也。胃受逆氣而上攻心痛也，痛甚則汗發泄。掉，謂肉中動也。清厥，手足冷也。食痺，謂食已心下痛，隂隂然不可名也，不可忍也。吐出乃止，此爲胃氣逆而不下流也。食飲不入，入而復出，肝乗脾胃，故令爾也。"
                },
                {
                    "paragraph": "衝陽絶，死不治。",
                    "zhushu": "衝陽，胃脉氣也。"
                },
                {
                    "paragraph": "少隂之復，燠熱内作，煩躁鼽嚏，少腹絞痛，火見燔焫，嗌燥，分注時止，氣動於左，上行於右，欬皮膚痛，暴瘖心痛，鬰冒不知人，廼洒淅惡寒，振慄譫妄，寒已而熱，渇而欲飲，少氣骨痿，隔腸不便，外爲浮腫，噦、噫，赤氣後化，流水不冰，熱氣大行，介蟲不復，病疿、胗、瘡瘍，癰疽、痤、痔，甚則入肺，欬而鼻淵，",
                    "zhushu": "火熱之氣，自小腸從齊下之左入大腸，上行至左脇，甚則上行於右而入肺，故動於左，上行於右，皮膚痛也。分注，謂大小俱下也。骨痿，言骨弱而無力也。隔腸，謂腸如隔絶而不便也。冩也，寒熱甚則然。陽明先勝，故赤氣後化，流水不冰。少隂之本，司於地也，在人之應，則冬脉不凝，若髙山窮谷，已是至髙之處，水亦當冰，平下川流，則如經矣。火氣内蒸，金氣外拒，陽熱内鬰，故爲疿胗瘡瘍。胗甚亦爲瘡也。熱少則外生疿胗，熱多則内結癰痤。小腸有熱，則中外爲痔。其復熱之變，皆病於身後及外側也。瘡瘍疿胗生於上，癰疽痤痔生於下，反其處者，皆爲逆也。"
                },
                {
                    "paragraph": "天府絶，死不治。",
                    "zhushu": "天府，肺脉氣也。新校正云：按上文少隂司天，熱滛所勝，尺澤絶，死不治；少陽司天，火滛所勝，天府絶，死不治。此云少隂之復，天府絶，死不治。下文少陽之復，尺澤絶，死不治，文如相反者，蓋尺澤天府，俱手太隂脉之所發動，故此互文也。"
                },
                {
                    "paragraph": "太隂之復，濕變廼舉，體重中滿，食飲不化，隂氣上厥，胷中不便，飲發於中，欬喘有聲，大雨時行，鱗見於陸，頭頂痛重，而掉瘛尤甚，嘔而宻黙，唾吐清液，甚則入腎，竅冩無度。",
                    "zhushu": "濕氣内逆，寒氣不行，太陽上流，故爲是病。頭頂痛重，則腦中掉瘛尤甚，腸胃寒濕，熱無所行，重灼胷府，故胷中不便，食飲不化，嘔而宻黙，欲静定也。喉中惡冷，故唾吐冷水也。寒氣易位，上入肺喉，則息道不利，故欬喘而喉中有聲也。水居平澤，則魚逰於市，頭頂囟痛，女人亦兼痛於眉間也。　新校正云：按上文太隂在泉，頭痛，頂似㧞。又太隂司天，云頭項痛，此云頭頂痛，頂疑當作項。"
                },
                {
                    "paragraph": "太谿絶，死不治。",
                    "zhushu": "太谿，腎脉氣也。"
                },
                {
                    "paragraph": "少陽之復，大熱將至，枯燥燔爇，介蟲廼耗，驚瘛欬衂，心熱煩躁，便數憎風，厥氣上行，面如浮埃，目乃瞤瘛，火氣内發，上爲口糜，嘔逆，血溢、血泄，發而爲瘧，惡寒鼓慄，寒極反熱，嗌絡焦槁，渇引水漿，色變黄赤，少氣脉萎，化而爲水，傳爲胕腫，甚則入肺，欬而血泄。",
                    "zhushu": "火氣專暴，枯燥草木，燔焰自生，故燔爇也。爇，音焫。火内熾，故驚瘛。欬衂，心熱煩躁，便數憎風也。火炎於上，則庶物失色，故如塵埃浮於面，而目瞤動也。火爍於内，則口舌糜爛，嘔逆，及爲血溢血泄。風火相薄，則爲温瘧。氣蒸熱化，則爲水病，傳爲胕腫。胕，謂皮肉俱腫，按之陷下，泥而不起也。如是之證，皆火氣所生也。"
                },
                {
                    "paragraph": "尺澤絶，死不治。",
                    "zhushu": "尺澤，肺脉氣也。"
                },
                {
                    "paragraph": "陽明之復，清氣大舉，森木蒼乾，毛蟲廼厲，病生胠脇，氣歸於左，善太息，甚則心痛否滿，腹脹而泄，嘔苦欬噦，煩心，病在鬲中，頭痛，甚則入肝，驚駭筋攣。",
                    "zhushu": "殺氣大舉，木不勝之，故蒼清之葉，不及黄而乾燥也。厲，謂疵厲，疾疫死也。清甚於内，熱鬰於外故也。"
                },
                {
                    "paragraph": "太衝絶，死不治。",
                    "zhushu": "太衝，肝脉氣也。"
                },
                {
                    "paragraph": "太陽之復，厥氣上行，水凝雨冰，羽蟲廼死，心胃生寒，胷膈不利，心痛否滿，頭痛善悲，時眩仆，食減，腰脽反痛，屈伸不便，地裂冰堅，陽光不治，少腹控睪，引腰脊，上衝心，唾出清水，及爲噦噫，甚則入心，善忘善悲，",
                    "zhushu": "雨氷，謂雹也。寒而遇雹，死亦其宜。寒化於地，其上復土，故地體分裂，水積冰堅，久而不釋，是陽光之氣，不治寒凝之物也。太陽之復，與不相持，上濕下寒，火無所往，心氣内鬰，熱由是生，火熱内燔，故生斯病。新校正云：詳注云與不相持，不字疑作土。"
                },
                {
                    "paragraph": "神門絶，死不治。”",
                    "zhushu": "神門，真心脉氣。"
                },
                {
                    "paragraph": "帝曰：“善。治之柰何？”",
                    "zhushu": "復氣倍勝，故先問以治之。"
                },
                {
                    "paragraph": "歧伯曰：“厥隂之復，治以酸寒，佐以甘辛，以酸冩之，以甘緩之。",
                    "zhushu": "不太緩之，夏猶不已，復重於勝，故治以辛寒也。新校正云：按别本治以酸寒作治以辛寒也。"
                },
                {
                    "paragraph": "少隂之復，治以鹹寒，佐以苦辛，以甘冩之，以酸收之，辛苦發之，以鹹耎之。",
                    "zhushu": "不大發汗，以寒攻之，持至仲秋，熱内伏結，而爲心熱，少氣少力，而不能起矣。熱伏不散，歸於骨矣。"
                },
                {
                    "paragraph": "太隂之復，治以苦熱，佐以酸辛，以苦冩之，燥之泄之。",
                    "zhushu": "不燥泄之乆，而爲身腫腹滿，關節不利，腨及伏兎，怫滿内作，膝腰脛内側胕腫病。"
                },
                {
                    "paragraph": "少陽之復，治以鹹冷，佐以苦辛，以鹹耎之，以酸收之，辛苦發之。發不逺熱，無犯温涼。少隂同法。",
                    "zhushu": "不發汗以奪盛陽，則熱内滛於四支，而爲觧㑊，不可名也。謂熱不甚，謂寒不甚，謂強不甚，謂弱不甚，不可以名言。故謂之解㑊，粗醫呼爲鬼氣惡病也。乆乆不已，則骨熱髄涸齒乾，乃爲骨熱病也。發汗奪陽，故無留熱；故發汗者，雖熱生病，夏月及差，亦用熱藥以發之。當春秋時，縱火熱勝。亦不得以熱藥發汗。汗不發而藥熱内甚，助病爲瘧，逆伐神靈，故曰無犯温涼。少隂氣熱，爲療則同，故云與少隂同法也。數奪其汗，則津竭涸，故以酸收，以鹹潤也。新校正云：按天元正紀大論云：“發表不逺熱。”"
                },
                {
                    "paragraph": "陽明之復，治以辛温，佐以苦甘，以苦泄之，以苦下之，以酸補之。",
                    "zhushu": "泄，謂滲泄，汗及小便湯浴皆是也。秋分前後，則亦發之，春有勝，則依勝法，或不已，亦湯漬和其中外也。怒復之後，其氣皆虚，故補之以安全其氣，餘復治同。"
                },
                {
                    "paragraph": "太陽之復，治以鹹熱，佐以甘辛，以苦堅之。",
                    "zhushu": "不堅則寒氣内變，止而復發，發而復止，綿歴年歳，生大寒疾。"
                },
                {
                    "paragraph": "治諸勝復，寒者熱之，熱者寒之，温者清之，清者温之，散者收之，抑者散之，燥者潤之，急者緩之，堅者耎之，脆者堅之，衰者補之，強者冩之，各安其氣，必清必靜，則病氣衰去，歸其所宗。此治之大體也。”",
                    "zhushu": "太陽氣寒，少隂少陽氣熱，厥隂氣温，陽明氣清，太隂氣濕。有勝復則各倍其氣以調之，故可使平也。宗，屬也。調不失理，則餘之氣自歸其所屬，少之氣自安其所居。勝復衰已，則各補養而平定之，必清必靜，無妄撓之，則六氣循環，五神安泰。若運氣之寒熱，治之平之，亦各歸司天地氣也。"
                },
                {
                    "paragraph": "帝曰：“善。氣之上下，何謂也？”歧伯曰：“身半以上，其氣三矣，天之分也，天氣主之。身半以下，其氣三矣，地之分也，地氣主之。以名命氣，以氣命處，而言其病。半，所謂天樞也。",
                    "zhushu": "身之半，正謂齊中也。或以腰爲身半，是以居中爲義，過天中也。中原之人，悉如此矣。當伸臂指天，舒足指地，以䋲量之，中正當齊也，故又日半，所謂天樞也。天樞正當齊兩傍，同身寸之二寸也。其氣三者，假如少隂司天，則上有熱，中有太陽，兼之三也。六氣皆然。司天者其氣三，司地者其氣三，故身半以上三氣，身半以下三氣也。以名言其氣，以氣言其處，以氣處寒熱，而言其病之形證也，則如足厥隂氣。居足及股脛之内側。上行於少腹；循脅，足陽明氣在足之上，䯒之外，股之前。上行腹齊之傍。循胷乳上面，足太陽氣起於目。上額絡頭，下項背過腰。横過髀樞股後。下行入膕貫腨。出外踝之後。足小指外側，足太隂氣。循足及股脛之内側。上行腹脇之前，足少隂同之，足少陽氣，循脛外側，上行腹脇之側。循頰耳至目鋭眥，在首之側，此足六氣之部主也。手厥隂、少隂、太隂氣。從心胷横出。循臂内側。至中指、小指、大指之端；手陽明、少陽、太陽氣，並起手表，循臂外側。上肩及甲上頭，此手六氣之部主也。欲知病診，當随氣所在以言之，當隂之分，令病歸之；當陽之分，熱病歸之，故勝復之作。先言病生寒熱者，必依此物理也。新校正云：按六㣲㫖大論云：“天樞之上，天氣主之；天樞之下，地氣主之；氣交之分，人氣從之也。”"
                },
                {
                    "paragraph": "故上勝而下俱病者，以地名之；下勝而上俱病者，以天名之。",
                    "zhushu": "彼氣既勝，此未能復，抑鬱不暢，而無所行，進則困於讎嫌，退則窮於怫塞。故上勝至則下與俱病，下勝至則上與俱病。上勝下病，地氣鬱也，故從地鬰以名地病；下勝上病，天氣塞也，故從天塞以名天病。夫以天名者，方順天氣爲制，逆地氣而攻之；以地名者，方從天氣爲制則可。假如陽明司天，少隂在泉，上勝而下俱病者，是怫於下而生也。天氣正勝，天可逆之，故順天之氣，方同清也。少隂等司天，上下勝同法。新校正云：按六元正紀大論云：“上勝則天氣降而下，下勝則地氣遷而上，此之謂也。”"
                },
                {
                    "paragraph": "所謂勝至，報氣屈伏而未發也。復至則不以天地異名，皆如復氣爲法也。”",
                    "zhushu": "勝至未復而病生，以天地異名爲式。復氣以發，則所生無問上勝下勝，悉皆依復氣爲病，寒熱之主也。"
                },
                {
                    "paragraph": "帝曰：“勝復之動，時有常乎？氣有必乎？”岐伯曰：“時有常位，而氣無必也。”",
                    "zhushu": "雖位有常，而發動有無，不必定之也。"
                },
                {
                    "paragraph": "帝曰：“願聞其道也。”岐伯曰：“初氣終三氣，天氣主之，勝之常也。四氣盡終氣，地氣主之，復之常也。有勝則復，無勝則否。”帝曰：“善。復已而勝何如？”歧伯曰：“勝至則復，無常數也，衰迺止耳。",
                    "zhushu": "勝㣲則復㣲，故復已而又勝。勝甚則復甚，故復已則少有再勝者也。假有勝者，亦隨㣲甚而復之爾。然勝復之道，雖無常數，至其衰謝，則勝復皆自止也。"
                },
                {
                    "paragraph": "復已而勝，不復則害，此傷生也。”",
                    "zhushu": "有勝無復，是復氣已衰。衰不能復，是天眞之氣已傷敗甚而生意盡。"
                },
                {
                    "paragraph": "帝曰：“復而反病何也？”歧伯曰：“居非其位，不相得也。大復其勝，則主勝之，故反病也，",
                    "zhushu": "捨己宫觀，適於他邦，己力己衰，主不相得，怨隨其後，唯便是求，故力極而復，主反襲之，反自病者也。"
                },
                {
                    "paragraph": "所謂火燥熱也。",
                    "zhushu": "少陽，火也。陽明，燥也；少隂，熱也。少隂，少陽在泉爲火，居水位；陽明司天爲金，居火位。金復其勝，則火主勝之，火復其勝，則水主勝之。餘氣勝復，則無主勝之病氣也，故又曰所謂火燥熱也。"
                },
                {
                    "paragraph": "帝曰：“治之何如？”歧伯曰：“夫氣之勝也，㣲者隨之，甚者制之。氣之復也，和者平之，暴者奪之。皆隨勝氣，安其屈伏，無問其數，以平爲期。此其道也。”",
                    "zhushu": "隨，謂隨之。安，謂順勝氣以和之也。制，謂制止。平，謂平調。奪，謂奪其盛氣也。治此者，不以數之多少，但以氣平和爲凖度爾。"
                },
                {
                    "paragraph": "帝曰：“善。客主之勝復柰何？”",
                    "zhushu": "客，謂天之六氣。主，謂五行之位也。氣有宜否，故各有勝復之者。"
                },
                {
                    "paragraph": "歧伯曰：“客主之氣，勝而無復也。”",
                    "zhushu": "客主自有多少，以其爲勝，與常勝殊。"
                },
                {
                    "paragraph": "帝曰：“其逆從何如？”歧伯曰：“主勝逆，客勝從，天之道也。”",
                    "zhushu": "客承天命，部統其方，主爲之下，固宜祗奉天命，不順而勝，則天命不行，故爲逆也。客勝於主，承天而行理之道，故爲順也。"
                },
                {
                    "paragraph": "帝曰：“其生病何如？”歧伯曰：“厥隂司天，客勝則耳鳴掉眩，甚則欬；主勝則胷脇痛，舌難以言。",
                    "zhushu": "五巳五亥歳也。"
                },
                {
                    "paragraph": "少隂司天，客勝則鼽嚏，頸項強，肩背瞀熱，頭痛少氣，發熱，耳聾目瞑，甚則胕腫血溢，瘡瘍欬喘；主勝則心熱煩躁，甚則脇痛支滿。",
                    "zhushu": "五子五午歳也。"
                },
                {
                    "paragraph": "太隂司天，客勝則首面胕腫，呼吸氣喘；主勝則胷腹滿，食已而瞀。",
                    "zhushu": "五丑五未歳也。"
                },
                {
                    "paragraph": "少陽司天，客勝則丹胗外發，及爲丹熛，瘡瘍嘔逆，喉痺頭痛，嗌腫耳聾，血溢，内爲瘛瘲；主勝則胷滿欬，仰息，甚而有血，手熱。",
                    "zhushu": "五寅、五甲歳也。"
                },
                {
                    "paragraph": "陽明司天，清復内餘，則欬衂嗌塞，心鬲中熱，欬不止而白血出者死。",
                    "zhushu": "復，謂復舊居也。白血，謂欬出淺紅色血，似肉似肺者。五夘，五酉歳也。　新校正云：詳此不言客勝、主勝者，以金居火位，無客勝之理，故不言也。"
                },
                {
                    "paragraph": "太陽司天，客勝則胷中不利，出清涕，感寒則欬；主勝則喉嗌中鳴。",
                    "zhushu": "五辰五戌歳也。"
                },
                {
                    "paragraph": "厥隂在泉，客勝則大關節不利，内爲痙强拘瘛，外爲不便；主勝則筋骨繇併，腰腹時痛。",
                    "zhushu": "五寅。五申歳也。大關節。腰膝也。"
                },
                {
                    "paragraph": "少隂在泉，客勝則腰痛，凥股膝髀腨䯒，足病，瞀熱以酸，胕腫不能久立，溲便變；主勝則厥氣上行，心痛發熱，鬲中衆痺皆作，發於胠脇，魄汗不藏，四逆而起。",
                    "zhushu": "五夘、五酉歳也。"
                },
                {
                    "paragraph": "太隂在泉，客勝則足痿下重，便溲不時，濕客下焦，發而濡冩，及爲腫隠曲之疾；主勝則寒氣逆滿，食飲不下，甚則爲疝。",
                    "zhushu": "五辰、五戌，嵗也。隠曲之疾，謂隠蔽委曲之處病也。"
                },
                {
                    "paragraph": "少陽在泉，客勝則腰腹痛而反惡寒，甚則下白溺白；主勝則熱反上行，而客於心，心痛發熱，格中而嘔。少隂同候。",
                    "zhushu": "五巳、五亥歳也。"
                },
                {
                    "paragraph": "陽明在泉，客勝則清氣動下，少腹堅滿，而數便冩；主勝則腰重腹痛，少腹生寒，下爲鶩溏，則寒厥於腸，上衝胷中，甚則喘，不能乆立。",
                    "zhushu": "五子，五午歲也。鶩，鴨也。言如鴨之後也。"
                },
                {
                    "paragraph": "太陽在泉，寒復内餘，則腰凥痛，屈伸不利，股脛足膝中痛。",
                    "zhushu": "五丒，五未歳也。新校正云：詳此不言客主勝者，蓋太陽以水居水位，故不言也。"
                },
                {
                    "paragraph": "帝曰：“善。治之柰何？”歧伯曰：“髙者抑之，下者舉之，有餘折之，不足補之，佐以所利，和以所宜，必安其主客，適其寒温，同者逆之，異者從之。”",
                    "zhushu": "髙者抑之，制其勝也；下者舉之，濟其弱也；有餘折之，屈其鋭也；不足補之，全其氣也。雖制勝扶弱，而客主須安。一氣失所，則矛循更作，榛棘互興，各伺其便，不相得志，内滛外併，而危敗之由作矣。同，謂寒熱温清，氣相比和者；異，謂水火金木土，不比和者。氣相得者，則逆所勝之氣以治之；不相得者，則順所不勝氣亦治之。治火勝負，欲益者以其味，欲冩者亦以其味，勝與不勝，皆折其氣也。何者？以其性躁動也。治熱亦然。"
                },
                {
                    "paragraph": "帝曰：“治寒以熱，治熱以寒，氣相得者逆之，不相得者從之，余以知之矣。其於正味何如？”歧伯曰：“木位之主，其寫以酸，其補以辛。",
                    "zhushu": "木位，春分前六十一日，初之氣也。"
                },
                {
                    "paragraph": "火位之主，其冩以甘，其補以鹹。",
                    "zhushu": "君火之位，春分之後六十一日，二之氣也。相火之位，夏至前後各三十日，三之氣也。二火之氣則殊，然其氣用則一矣。"
                },
                {
                    "paragraph": "土位之主，其冩以苦，其補以甘。",
                    "zhushu": "土之位，秋分前六十一日，四之氣也。"
                },
                {
                    "paragraph": "金位之主，其冩以辛，其補以酸。",
                    "zhushu": "金之位，秋分後六十一日，五之氣也。"
                },
                {
                    "paragraph": "水位之主，其冩以鹹，其補以苦。",
                    "zhushu": "水之位，冬至前後各三十日，終之氣也。"
                },
                {
                    "paragraph": "厥隂之客，以辛補之，以酸冩之，以甘緩之。少隂之客，以鹹補之，以甘冩之，以鹹收之。",
                    "zhushu": "新校正云：按藏氣法時論云：“心苦緩，急食酸以收之；心欲耎，急食鹹以耎之。此云以鹹收之者，誤也。”"
                },
                {
                    "paragraph": "太隂之客，以甘補之，以苦冩之，以甘緩之。少陽之客，以鹹補之，以甘冩之，以鹹耎之。陽明之客，以酸補之，以辛冩之，以苦泄之。太陽之客，以苦補之，以鹹冩之，以苦堅之，以辛潤之。開發腠理，致津液，通氣也。”",
                    "zhushu": "客之部主，各六十一日，居無常所，隨歳遷移。客勝則冩客而補主，主勝則冩主而補客，應隨當緩當急以治之。"
                },
                {
                    "paragraph": "帝曰：“善。願聞隂陽之三也，何謂？”歧伯曰：“氣有多少，異用也。”",
                    "zhushu": "太隂爲正隂，太陽爲正陽，次少者爲少隂，次少者爲少陽，又次爲陽明，又次爲厥隂。厥隂爲盡，義具靈樞繫日月論中。新校正云：按天元紀大論云：“何謂氣有多少？”鬼㬰區曰：“隂陽之氣，各有多少，故曰三隂三陽也。”"
                },
                {
                    "paragraph": "帝曰：“陽明何謂也？”歧伯曰：“兩陽合明也。”",
                    "zhushu": "靈樞繫日月論曰：“辰者，三月，主左足之陽明；巳者，四月，主右足之陽明。兩陽合於前，故曰陽明也。”"
                },
                {
                    "paragraph": "帝曰：“厥隂何也？”歧伯曰：“兩隂交盡也。”",
                    "zhushu": "靈樞繫日月論曰：“戌者，九月，主右足之厥隂；亥者十月，主左足之厥隂。兩隂交盡，故曰厥隂也。”"
                },
                {
                    "paragraph": "帝曰：“氣有多少，病有盛衰，",
                    "zhushu": "新校正云：按天元紀大論曰：“形有盛衰。”"
                },
                {
                    "paragraph": "治有緩急，方有大小，願聞其約，柰何？”歧伯曰：“氣有髙下，病有逺近，證有中外，治有輕重，適其至所爲故也。”",
                    "zhushu": "藏位有髙下，府氣有逺近，病證有表裏，藥用有輕重，調其多少，和其緊慢，令藥氣至病所爲，故勿太過與不及也。"
                },
                {
                    "paragraph": "大要曰：“君一臣二，竒之制也；君二臣四，偶之制也；君二臣三，竒之制也；君二臣六，偶之制也。”",
                    "zhushu": "竒，謂古之單方，偶，謂古之複方也。單複一制，皆有小大，故竒方云君一臣二，君二臣三，偶方云君二臣四，君二臣六也。病有小大，氣有逺近，治有輕重所宜，故云之制也。"
                },
                {
                    "paragraph": "故曰：“近者竒之，逺者偶之，汗者不以竒，下者不以偶。補上治上制以緩，補下治下制以急。急則氣味厚，緩則氣味薄，適其至所，此之謂也。",
                    "zhushu": "汗藥不以偶方，氣不足以外發泄；下藥不以竒制，藥毒攻而致過。治上補上方迅急，則止不住而迫下；治下補下方緩慢，則滋道路而力又㣲；制急方而氣味薄，則力與緩等；制緩方而氣味厚，則勢與急同。如是爲緩不能緩，急不能急，厚而不厚，薄而不薄，則大小非制，輕重無度，則虗實寒熱，藏府紛撓，無由致理，豈神靈而可望安哉？"
                },
                {
                    "paragraph": "病所逺而中道氣味之者，食而過之，無越其制度也。",
                    "zhushu": "假如病在腎，而心之氣味飼而冷足，仍急過之，不飼以氣味，腎藥凌心，心復益衰。餘上下逺近例同。"
                },
                {
                    "paragraph": "是故平氣之道，近而竒偶，制小其服也；逺而竒偶，制大其服也。大則數少，小則數多。多則九之，少則二之。",
                    "zhushu": "湯丸多少，凡如此也。近逺，謂府藏之位也。心肺爲近，腎肝爲逺，脾胃居中，三陽胞䐈，膽亦有逺。近身三分之，上爲近，下爲逺也。或識見髙逺，權以合宜，方竒而分兩偶，方偶而分兩竒。如是者，近而偶，制多數服之；逺而竒，制少數服之。則肺服九，心服七，脾服五，肝服三，腎服二，爲常制矣。故曰小則數多，大則數少。新校正云：詳注云三陽胞䐈膽，一本作三腸，胞䐈、膽。再詳三陽無義，三腸亦未爲得。腸冇大小，并䐈腸爲三。今已云胞䐈，則不得云三腸，三當作二。"
                },
                {
                    "paragraph": "竒之不去則偶之，是謂重方。偶之不去，則反佐以取之，所謂寒熱温涼，反從其病也。”",
                    "zhushu": "方，與其重也，寧輕，與其毒也寜善，與其大也寜小。是以竒方不去，偶方主之。偶方病在，則反一佐以同病之氣而取之也。夫熱與寒背，寒與熱違，㣲小之熱，爲寒所折；㣲小之冷，爲熱所消。甚大寒熱，則必能與違性者爭雄，能與異氣者相格。聲不同不相應，氣不同不相合，如是則且憚而不敢攻之，攻之則病氣與聲氣抗行，而自爲寒熱。以開閉固守矣。是以聖人反其佐以同其氣，令聲氣應合，復令寒熱參合。使其終異始同，燥潤而敗，堅剛必折，柔脆自消爾。"
                },
                {
                    "paragraph": "帝曰：“善。病生於本，余知之矣。生於標者，治之柰何？”歧伯曰：“病反其本，得標之病；治反其本，得標之方。”",
                    "zhushu": "言少隂太陽之二氣，餘四氣標本同。"
                },
                {
                    "paragraph": "帝曰：“善。六氣之勝，何以候之？”歧伯曰：“乗其至也，清氣大來，燥之勝也，風木受邪，肝病生焉。",
                    "zhushu": "流於瞻也。"
                },
                {
                    "paragraph": "熱氣大來，火之勝也，金燥受邪，肺病生焉。",
                    "zhushu": "流於迴腸、大腸。新校正云：詳注云迴腸、大腸。按甲乙經。迴腸即大腸。"
                },
                {
                    "paragraph": "寒氣大來，水之勝也，火熱受邪，心病生焉。",
                    "zhushu": "流於三焦、小腸。"
                },
                {
                    "paragraph": "濕氣大來，土之勝也，寒水受邪，腎病生焉。",
                    "zhushu": "流於膀胱。"
                },
                {
                    "paragraph": "風氣大來，木之勝也，土濕受邪，脾病生焉。",
                    "zhushu": "流於胃。"
                },
                {
                    "paragraph": "所謂感邪而生病也。",
                    "zhushu": "外有其氣而内惡之，中外不喜，因而遂病，是謂感也。"
                },
                {
                    "paragraph": "乗年之虛，則邪甚也。",
                    "zhushu": "年木不足，外有清邪；年火不足，外有寒邪；年土不足，外有風邪；年金不足，外有熱邪；年水不足，外有濕邪。是年之虚也。歳氣不足，外邪湊甚。"
                },
                {
                    "paragraph": "失時之和，亦邪甚也。",
                    "zhushu": "六氣臨統，與位氣相剋，感之而病，亦隨所不勝，而與内藏相應，邪復甚也。"
                },
                {
                    "paragraph": "遇月之空，亦邪甚也。",
                    "zhushu": "謂上弦前，下弦後，月輪中空也。"
                },
                {
                    "paragraph": "重感於邪，則病危矣。",
                    "zhushu": "年已不足，邪氣大至，是一感也。年已不足，天氣剋之，此時感邪，是重感也。内氣召邪，天氣不祐，病不危可乎？"
                },
                {
                    "paragraph": "有勝之氣，其必來復也。”",
                    "zhushu": "天地之氣，不能相無，故有勝之氣，其必來復也。"
                },
                {
                    "paragraph": "帝曰：“其脉至何如？”歧伯曰：“厥隂之至，其脉弦；",
                    "zhushu": "耎虚而滑，端直以長，是謂弦。實而强則病，不實而㣲亦病，不端直長亦病，不當其位亦病，位不能弦亦病。"
                },
                {
                    "paragraph": "少隂之至，其脉鈎；",
                    "zhushu": "來盛去衰，如偃帶鈎，是謂鈎。來不盛，去反盛，則病。來盛去盛亦病，來不盛、去不盛亦病。不偃帶鈎亦病，不當其位亦病，位不能鈎亦病。"
                },
                {
                    "paragraph": "太隂之至，其脉沈；",
                    "zhushu": "沈，下也，按之乃得下諸位脉也。沈甚則病，不沈亦病，不當其位亦病，位不能沈亦病。"
                },
                {
                    "paragraph": "少陽之至，大而浮；",
                    "zhushu": "浮，髙也。大，謂稍大，諸位脉也。大浮甚則病，浮而不大亦病。大而不浮亦病。不大不浮亦病。不當其位亦病。位不能大浮亦病。"
                },
                {
                    "paragraph": "陽明之至，短而濇；",
                    "zhushu": "徃來不利，是謂濇也。往來不逺，是謂短也。短甚則病，濇甚則病。不短不濇亦病，不當其位亦病，位不能短濇亦病。"
                },
                {
                    "paragraph": "太陽之至，大而長。",
                    "zhushu": "往來逺，是謂長。大甚則病，長甚則病；長而不大亦病，大而不長亦病，不當其位亦病，位不能長大亦病。"
                },
                {
                    "paragraph": "至而和則平，",
                    "zhushu": "去太甚則爲平調。不弱不强，是爲和也。"
                },
                {
                    "paragraph": "至而甚則病。",
                    "zhushu": "弦似張弓，弦滑如連珠，沈而附骨，浮髙於皮，濇而止住，短如麻黍，大如帽簪，長如引繩，皆謂至而太甚也。"
                },
                {
                    "paragraph": "至而反者病，",
                    "zhushu": "應弦反濇，應大反細，應沈反浮，應浮反沈，應短濇反長，滑應耎，虚反强，實應細反大，是皆爲氣反常平之候，有病乃如此見也。"
                },
                {
                    "paragraph": "至而不至者病，",
                    "zhushu": "氣位已至，而脉氣不應也。"
                },
                {
                    "paragraph": "未至而至者病，",
                    "zhushu": "按曆占之，凢得節氣，當年六位之分，當如南北之歳，脉象改易而應之，氣序未移而脉先變易，是先天而至，故病。"
                },
                {
                    "paragraph": "隂陽易者危。”",
                    "zhushu": "不應天常，氣見交錯，失其𢘆位，更易見之。隂位見陽脉，陽位見隂脉，是易位而見也。二氣之亂，故氣危。新校正云：按六㣲旨大論云：帝曰：“其有至而至，有至而不至，有至而太過，何也？”歧伯曰：“至而至者和，至而不至，來氣不及也；未至而至，來氣有餘也。”帝曰：“至而不至，未至而至，何如？”歧伯曰：“應則順，否則逆，逆則變生，變生則病。”帝曰：“請言其應。”岐伯曰：“物生其應也，氣脉其應也。所謂脉應，即此脉應也。”"
                },
                {
                    "paragraph": "帝曰：“六氣標本，所從不同，柰何？”歧伯曰：“氣有從本者，有從標本者，有不從標本者也。”帝曰：“願卒聞之。”歧伯曰：“少陽、太隂從本，少隂、太陽從本從標，陽明、厥隂不從標本，從乎中也。",
                    "zhushu": "少陽之本火，太隂之本濕，本末同，故從本也。少隂之本熱，其標隂；太陽之本寒，其標陽，本末異，故從本從標。陽明之中太隂，厥隂之中少陽，本末與中不同，故不從標本，從乎中也。從本，從標、從中，皆以其爲化主之用也。"
                },
                {
                    "paragraph": "故從本者，化生於本；從標本者，有標本之化；從中者，以中氣爲化也。”",
                    "zhushu": "化，謂氣化之元主也。有病以元主氣，用寒熱治之。新校正云：按六㣲旨大論云：“少陽之上，火氣治之，中見陽明；厥隂之上，燥氣治之，中見太隂。太陽之上，寒氣治之，中見少隂；厥隂之上，風氣治之，中見少陽；少隂之上，熱氣治之，中見太陽；太隂之上，濕氣治之，中見陽明。所謂本也。本之下，中之見也；見之下，氣之標也。本標不同，氣應異象，此之謂也。”"
                },
                {
                    "paragraph": "帝曰：“脉從而病反者，其診何如？歧伯曰：脉至而從，按之不鼔，諸陽皆然。”",
                    "zhushu": "言病熱而脉數，按之不動，乃寒盛格陽而致之，非熱也。"
                },
                {
                    "paragraph": "帝曰：“諸隂之反，其脉何如？”歧伯曰：“脉至而從，按之鼓甚而盛也。",
                    "zhushu": "形證是寒，按之而脉氣鼔擊於手下盛者，此爲熱盛拒隂而生病，非寒也。"
                },
                {
                    "paragraph": "是故百病之起，有生於本者，有生於摽者，有生於中氣者，有取本而得者，有取標而得者，有取中氣而得者，有取標本而得者，有逆取而得者，有從取而得者。",
                    "zhushu": "反佐取之，是爲逆取；竒偶取之，是爲從取。寒病治以寒，熱病治以熱，是爲逆取。從，順也。"
                },
                {
                    "paragraph": "逆，正順也；若順，逆也。”",
                    "zhushu": "寒盛格陽，治熱以熱，熱盛拒隂，治寒以寒之類，皆時謂之逆。外雖用逆，中乃順也，此逆乃正順也。若寒格陽而治以寒，熱拒寒而治以熱，外則雖順，中氣乃逆，故方若順，是逆也。"
                },
                {
                    "paragraph": "故曰：“知標與本，用之不殆；明知逆順，正行無問。此之謂也。不知是者，不足以言診，足以亂經。”故大要曰：“粗工嘻嘻，以爲可知，言熱未已，寒病復始，同氣異形，迷診亂經，此之謂也。",
                    "zhushu": "嘻嘻，悦也。言心意怡悦，以爲知道終盡也。六氣之用，粗之與工，得其半也，厥隂之化。粗以爲寒，其乃是温；太陽之化，粗以爲熱，其乃是寒，由此差互。用失其道，故其學問識用。不達，工之道半矣。夫太陽少隂，各有寒化熱。量其標本應用，則正反矣。何以言之？太陽本爲寒，標爲熱；少隂本爲熱，標爲寒，方之用亦如是也。厥隂陽明，中氣亦爾。厥隂之中氣爲熱，陽明之中氣爲濕。此二氣亦反其類，太陽少隂也。然太陽與少隂有標本，用與諸氣不同，故曰同氣異形也。夫一經之標本寒熱既殊，言本當究其標，論標合尋其本；言氣不窮其標本，論病未辨其隂陽。雖同一氣而生，且阻寒温之候，故心迷正理。治益亂經，呼曰粗工，允膺其稱爾。"
                },
                {
                    "paragraph": "夫標本之道，要而博，小而大，可以言一，而知百病之害。言標與本，易而勿損。察本與標，氣可令調，明知勝復，爲萬民式，天之道畢矣。”",
                    "zhushu": "天地變化，尚可盡知，況一人之診，而云㝠昧？得經之要，持法之宗，爲天下師，尚卑其道，萬民之式，豈曰大哉？新校正云：按標本病傳論云：“有其在標而求之於標，有其在本而求之於本，有其在本而求之於標，有其在標而求之於本。故治有取標而得者，有取本而得者，有逆取而得者，有從取而得者。故知逆與從，正行無問。知標本者，萬舉萬當，不知標本，是爲妄行。夫隂陽逆從標本之爲道也，小而大，言一而知百病之害，少而多，淺而博，可以言一而知百也。以淺而知深，察近而知逺，言標與本，易而勿及，治反爲逆，治得爲從。先病而後逆者，治其本；先逆而後病者，治其本；先寒而後生病者，治其本；先熱而後生病者，治其本；先熱而後生中滿者，治其標；先病而後泄者，治其本；先泄而後生他病者，治其本。必且調之，乃治其他病。先病而後生中滿者，治其標；先中滿而後煩心者，治其本。人有客氣，有同氣。小大不利，治其標；小大利，治其本。病發而有餘，本而標之，先治其本，後治其標；病發而不足，標而本之，先治其標，後治其本。謹察間甚，以意調之，間者并行，甚者獨行。先小大不利而後生病者，治其本，此經論標本尤詳。”"
                },
                {
                    "paragraph": "帝曰：“勝復之變，早晏何如？”歧伯曰：“夫所勝者，勝至已病，病已愠愠，而復已萌也。",
                    "zhushu": "復心之愠，不逺而有。"
                },
                {
                    "paragraph": "夫所復者，勝盡而起，得位而甚。勝有㣲甚，復有少多。勝和而和，勝虗而虗，天之常也。”帝曰：“勝復之作，動不當位，或後時而至，其故何也？”",
                    "zhushu": "言陽盛於夏，隂盛於冬，清盛於秋，温盛於春，天之常候。然其勝復氣用，四序不同，其何由哉？"
                },
                {
                    "paragraph": "歧伯曰：“夫氣之生，與其化，衰盛異也。寒暑温涼，盛衰之用，其在四維。故陽之動，始於温，盛於暑；隂之動，始於清，盛於寒。春夏秋冬，各差其分。”",
                    "zhushu": "言春夏秋冬四正之氣，在於四維之分也。即事驗之，春之温，正在辰巳之月；夏之暑，正在午未之月；秋之涼，正在戌亥之月；冬之寒，正在寅丒之月。春始於仲春，夏始於仲夏，秋始於仲秋，冬始於仲冬。故丑之月，隂結層冰於厚地；未之月，陽焰電掣於天垂；戌之月，霜清肅殺而庻物堅；辰之月，風扇和舒而陳柯榮秀。此則氣差其分，昭然而不可蔽也。然隂陽之氣，生發收藏，與常法相㑹，徴其氣化及在人之應，則四時毎差其日數，與常法相違，從差法乃正當之也。"
                },
                {
                    "paragraph": "故大要曰：“彼春之暖，爲夏之暑；彼秋之忿，爲冬之怒。謹按四維，斥候皆歸，其終可見，其始可知，此之謂也。”",
                    "zhushu": "言氣之少壯也。陽之少爲暖，其壯也爲暑；隂之少爲忿，其壯也爲怒。此悉謂少壯之異氣，證用之盛衰。但立盛衰於四維之位，則隂陽終始應用，皆可知矣。"
                },
                {
                    "paragraph": "帝曰：“差有數乎？”歧伯曰：“又凡三十度也。”",
                    "zhushu": "度者，日也。新校正云：按六元正紀大論曰：“差有數乎？”曰：“後皆三十度而有竒也。此云三十度也者，此文爲略。”"
                },
                {
                    "paragraph": "帝曰：“其脉應皆何如？”歧伯曰：“差同正法，待時而去也。”",
                    "zhushu": "脉亦差，其隨氣應也。待差曰足，應王氣至而乃去也。"
                },
                {
                    "paragraph": "脉要曰：“春不沈，夏不弦，冬不濇，秋不數，是謂四塞。",
                    "zhushu": "天地四時之氣，閉塞而無所運行也。"
                },
                {
                    "paragraph": "沈甚，曰病；弦甚，曰病；濇甚，曰病；數甚，曰病；",
                    "zhushu": "但應天和氣，是則爲平。形見太甚，則爲力致。以力而致，安能久乎？故甚皆病。"
                },
                {
                    "paragraph": "參見，曰病；復見，曰病，未去而去曰病；去而不去曰病，",
                    "zhushu": "參，謂參和諸氣來見。復見，謂再見，已衰已死之氣也。去，謂王已而去者也。日行之度，未出於差，是爲天氣未出；日度過差，是謂天氣已去，而脉尚在，既非得應，故曰病也。"
                },
                {
                    "paragraph": "反者死。”",
                    "zhushu": "夏見沈，秋見數，冬見緩，春見濇，是謂反也。犯違天命，生其能乆乎？新校正云：詳上文秋不數，是謂四塞，此注云秋見數，是謂反，蓋以脉差只在仲月，差之度盡而數不去，謂秋之季月而脉尚數，則爲反也。"
                },
                {
                    "paragraph": "故曰：“氣之相守司也，如權衡之不得相失也。",
                    "zhushu": "權衡，秤也。天地之氣，寒暑相對，温清相望，如持秤也。髙者否，下者否，兩者齊等，無相奪倫，則清靜而生化，各得其分也。"
                },
                {
                    "paragraph": "夫隂陽之氣，清靜則生化治，動則苛疾起。此之謂也。”",
                    "zhushu": "動，謂變動常平之𠉀而爲災眚也。苛，重也。新校正云：按六㣲旨大論云：“成敗倚伏生乎動，動而不已，則變作矣。”"
                },
                {
                    "paragraph": "帝曰：“幽明何如？”歧伯曰：“兩隂交盡，故曰幽；兩陽合明，故曰明。幽明之配，寒暑之異也。”",
                    "zhushu": "兩隂交盡於戌亥，兩陽合明於辰巳。靈樞繫日月論云：“亥，十月，左足之厥隂；戌，九月，右足之厥隂。此兩隂交盡，故曰厥隂。辰，三月，左足之陽明；巳，四月，右足之陽明。此兩陽合於前，故曰陽明。然隂交則幽，陽合則明，幽明之象，當由是也。寒暑位西南東北，幽明位西北東南。幽明之配，寒暑之位，誠斯異也。”新校正云：按太始天元冊文云：“幽明既位，寒暑㢮張。”"
                },
                {
                    "paragraph": "帝曰：“分至何如？”歧伯曰：“氣至之謂至，氣分之謂分。至則氣同，分則氣異。所謂天地之正紀也。”",
                    "zhushu": "因幽明之問，而形斯義也。言冬夏二至，是天地氣主歳，至其所在也；春秋二分，是間氣，初二四五四氣各分其政於主歳左右也。故曰至則氣同，分則氣異也。所言二至二分之氣配者，此所謂是天地氣之正紀也。"
                },
                {
                    "paragraph": "帝曰：“夫子言春秋氣始于前，冬夏氣始于後，余已知之矣。然六氣往復，主歳不常也，其補冩奈何？”",
                    "zhushu": "以分至明六氣分位，則初氣四氣，始於立春、立秋前，各一十五日爲紀法；三氣六氣，始於立夏、立冬後，各一十五日爲紀法。由是四氣前後之紀，則三氣六氣之中，正當二至日也。故曰春秋氣始于前，冬夏氣始于後也。然以三百六十五日易一氣，一歳已徃，氣則改新，新氣既來，舊氣復去，所宜之味，天地不同，補冩之方，應知先後，故復以問之也。"
                },
                {
                    "paragraph": "歧伯曰：“上下所主，隨其攸利，正其味，則其要也。左右同法。”大要曰：“少陽之主，先甘後鹹；陽明之主，先辛後酸；太陽之主，先鹹後苦；厥隂之主，先酸後辛；少隂之主，先甘後鹹；太隂之主，先苦後甘。佐以所利，資以所生，是謂得氣。”",
                    "zhushu": "主，謂主歳。得，謂得其性用也。得其性用，則舒卷由人，不得性用，則動生□忤，豈袪邪之可望乎？適足以伐天真之妙氣爾。如是先後之味，皆謂有病，先寫之而後補之也。"
                },
                {
                    "paragraph": "帝曰：“善。夫百病之生也，皆生於風寒暑濕燥火，以之化之變也。”",
                    "zhushu": "風寒暑濕燥火，天之六氣也。静而順者爲化，動而变者爲变，故曰之化之變也。"
                },
                {
                    "paragraph": "經言：“盛者冩之，虚者補之。余錫以方士，而方士用之，尚未能十全。余欲令要道必行，桴鼔相應，猶㧞刺雪汗，工巧神聖，可得聞乎？”",
                    "zhushu": "鍼曰工巧，藥曰神聖。新校正云：按難經云：“望而知之謂之神，聞而知之謂之聖，問而知之謂之工，切脉而知之謂之巧。以外知之曰聖，以内知之曰神。”"
                },
                {
                    "paragraph": "歧伯曰：“審察病機，無失氣宜，此之謂也。”",
                    "zhushu": "得其機要，則動小而功大，用淺而功深也。"
                },
                {
                    "paragraph": "帝曰：“願聞病機何如？”歧伯曰：“諸風掉胘，皆屬於肝；",
                    "zhushu": "風性動，木氣同之。"
                },
                {
                    "paragraph": "諸寒收引，皆屬於腎；",
                    "zhushu": "收，謂斂也。引，謂急也。寒物收縮，水氣同也。"
                },
                {
                    "paragraph": "諸氣膹鬱，皆屬於肺；",
                    "zhushu": "髙，秋氣涼，霧氣煙集，涼至則氣熱，復甚則氣殫，徴其物象，屬可知也。膹，謂膹滿。鬱，謂奔迫也。氣之爲用，金氣同之。"
                },
                {
                    "paragraph": "諸濕腫滿，皆屬於脾；",
                    "zhushu": "土薄則水淺，土厚則水深，土平則乾，土髙則濕。濕氣之有，土氣同之。"
                },
                {
                    "paragraph": "諸熱瞀瘛，皆屬於火；",
                    "zhushu": "火象徴。"
                },
                {
                    "paragraph": "諸痛痒瘡，皆屬於心；",
                    "zhushu": "心寂則痛㣲，心躁則痛甚。百端之起，皆自心生，痛痒瘡瘍，生於心也。"
                },
                {
                    "paragraph": "諸厥固泄，皆屬於下；",
                    "zhushu": "下，謂下焦，肝腎氣也。夫守司於下，腎之氣也；門户束要，肝之氣也。故厥固泄，皆屬下也。厥，謂氣逆也。固，謂禁固也。諸有氣逆上行，及固不禁，出入無度，燥濕不恒，皆由下焦之主守也。"
                },
                {
                    "paragraph": "諸痿喘嘔，皆屬於上；",
                    "zhushu": "上，謂上焦，心肺氣也。炎熱薄爍，心之氣也；承熱分化，肺之氣也。熱鬱化上，故病屬上焦。新校正云：詳痿之爲病，似非上病。王注不觧所以屬上之由，使後人疑議。今按痿論云：“五藏使人痿者，因肺熱葉焦，發爲痿躄，故云屬於上也。痿。又謂肺痿也。”"
                },
                {
                    "paragraph": "諸禁鼔慄，如喪神守，皆屬於火；",
                    "zhushu": "熱之内作。"
                },
                {
                    "paragraph": "諸痙項强，皆屬於濕；",
                    "zhushu": "太陽傷濕。"
                },
                {
                    "paragraph": "諸逆衝上，皆屬於火；",
                    "zhushu": "炎上之性用也。"
                },
                {
                    "paragraph": "諸脹腹大，皆屬於熱；",
                    "zhushu": "熱鬱於内，肺脹所生。"
                },
                {
                    "paragraph": "諸躁狂越，皆屬於火；",
                    "zhushu": "熱盛於胃，及四未也。"
                },
                {
                    "paragraph": "諸暴强直，皆屬於風；",
                    "zhushu": "陽内鬱而隂行於外。"
                },
                {
                    "paragraph": "諸病有聲，鼔之如鼔，皆屬於熱；",
                    "zhushu": "謂有聲也。"
                },
                {
                    "paragraph": "諸病胕腫，疼酸驚駭，皆屬於火；",
                    "zhushu": "熱氣多也。"
                },
                {
                    "paragraph": "諸轉反戾，水液渾濁，皆屬於熱；",
                    "zhushu": "反戾，筋轉也。水液，小便也。"
                },
                {
                    "paragraph": "諸病水液，澄澈清冷，皆屬於寒；",
                    "zhushu": "上下所出，及吐出溺出也。"
                },
                {
                    "paragraph": "諸嘔吐酸，暴注下迫；皆屬於熱。”",
                    "zhushu": "酸，酸水及味也。"
                },
                {
                    "paragraph": "故大要曰：“謹守病機，各司其屬，有者求之，無者求之，盛者責之，虚者責之。必先五勝，疎其血氣，令其調達，而致和平。此之謂也。”",
                    "zhushu": "深乎聖人之言，理冝然也。有無求之，虚盛責之，言悉由也。夫如大寒而甚，熱之不熱，是無火也。熱來復去，晝見夜伏，夜發晝止，時節而動，是無火也，當助其心。又如大熱而甚，寒之不寒，是無水也。熱動復止，倐忽往來，時動時止，是無水也，當助其腎。内格嘔逆，食不得入，是有火也。病嘔而吐，食乆反出，是無火也。暴速注下，食不及化，是無水也。溏泄而乆，止發無恒，是無水也。故心盛則生熱，腎盛則生寒，腎虛則寒動於中，心虚則熱收於内。又熱不得寒，是無火也；寒不得熱，是無水也。夫寒之不寒，責其無水；熱之不熱，責其無火。熱之不久，責心之虚；寒之不久，責腎之少。有者；冩之，無者補之，虚者補之，盛者冩之。居其中閒，踈者壅塞，令上下無礙，氣血通調，則寒熱自和，隂陽調達矣。是以方有治熱以寒，寒之而水食不入；攻寒以熱，熱之而昬躁以生。此則氣不疎通，壅而爲是也。紀於水火，餘氣可知。故曰有者求之，無者求之，盛者責之，虚者責之，令氣通調，妙之道也。五勝，謂五行更勝也。先以五行寒、暑、温、涼、濕、酸、鹹、甘、辛、苦相勝爲法也。"
                },
                {
                    "paragraph": "帝曰：“善。五味隂陽之用何如？”歧伯曰：“辛甘發散爲陽，酸苦涌泄爲隂，鹹味涌泄爲隂，淡味滲泄爲陽。六者或收或散，或緩或急，或燥或潤，或耎或堅，以所利而行之，調其氣，使其平也。”",
                    "zhushu": "涌，吐也。泄，利也。滲，泄小便也。言水液自迴腸沁别汁，滲入膀胱之中，自胞氣化之而爲溺，以泄出也。新校正云：按藏氣法時論云：“辛散，酸收，甘緩，苦堅，鹹耎。”又云：“辛酸甘苦鹹，各有所利，或散或收，或緩，或急，或堅，或耎。四時五藏病，隨五味所冝也。”"
                },
                {
                    "paragraph": "帝曰：“非調氣而得者，治之柰何？有毒無毒，何先何後？願聞其道。”",
                    "zhushu": "夫病生之類。其有四焉：一者，始因氣動而内有所成；二者，不因氣動而外有所成；三者，始因氣動而病生於内；四者，不因氣動而病生於外。夫因氣動而内成者，謂積聚、癥瘕、瘤氣、癭起、結核、癲痫之類也；外成者。謂癰腫瘡瘍、痂疥疽痔，掉 浮腫，目赤瘭胗，胕腫痛癢之類也。不因氣動而病生於内者，謂留飲澼食、飢飽勞損、宿食霍亂。悲恐喜怒。想慕憂結之類也。生於外者。謂瘴氣賊魅。蟲蛇蠱毒。蜚尸鬼擊。衝薄墜墮。風寒暑濕。斫射刺割。棰朴之類也。如是四類。有獨治内而愈者。有兼治内而愈者。有獨治外而愈者。有兼治外而愈者。有先治内後治外而愈者。有先治外，後治内而愈者；有須齊毒而攻擊者，有須無毒而調引者。几此之類，方法所施，或重或輕，或緩或急，或收或散，或潤或燥，或耎或堅。方士之用，見觧不同，各擅己心，好丹非素，故復問之者也。"
                },
                {
                    "paragraph": "歧伯曰：“有毒無毒，所治爲主，適大小爲制也。”",
                    "zhushu": "言但能破積愈疾，解急脱死，則爲良方。非必要言以先毒爲是，後毒爲非，無毒爲非，有毒爲是，必量病輕重大小制之者也。"
                },
                {
                    "paragraph": "帝曰：“請言其制。”歧伯曰：“君一臣二，制之小也；君一臣三佐五，制之中也；君一臣三佐九，制之大也。寒者熱之，熱者寒之，㣲者逆之，甚者從之，",
                    "zhushu": "夫病之㣲小者，猶水火也，遇草而焫，得水而燔，可以濕伏，可以水滅，故逆其性氣以折之攻之。病之大甚者，猶龍火也，得濕而焰，遇水而燔，不知其性，以水濕折之，適足以光焰詣天，物窮方止矣。識其性者，反常之理，以火逐之，則燔灼自消，焰光撲滅。然逆之，謂以寒攻熱，以熱攻寒；從之，謂攻以寒熱，雖從其性用，不必皆同，是以下文曰：“逆者正治，從者反治，從少從多，觀其事也，此之謂乎。”新校正云：按神農云：“藥有君臣佐使，以相宣攝合和，宜用一君二臣三佐五使，又可一君二臣九佐使也。”"
                },
                {
                    "paragraph": "堅者削之，客者除之，勞者温之，結者散之，留者攻之，燥者濡之，急者緩之，散者收之，損者温之，逸者行之，驚者平之。上之下之，摩之浴之，薄之劫之，開之發之，適事爲故。”",
                    "zhushu": "量病證𠉀，適事用之。"
                },
                {
                    "paragraph": "帝曰：“何謂逆從？”歧伯曰：“逆者，正治，從者，反治，從少從多，觀其事也。”",
                    "zhushu": "言逆者，正治也。從者，反治也。逆病氣而正治，則以寒攻熱，以熱攻寒，雖從順病氣，乃反治法也。從少，謂一同而二異；從多，謂二同而三異也。言盡同者，是竒制也。"
                },
                {
                    "paragraph": "帝曰：“反治何謂？”歧伯曰：“熱因寒用，寒因熱用，塞因塞用，通因通用，必伏其所主，而先其所因，其始則同，其終則異，可使破積，可使潰堅，可使氣和，可使必已。”",
                    "zhushu": "夫大寒内結，稸聚疝瘕，以熱攻除，除寒格熱反縱。反縱之則痛發尤甚，攻之則熱，不得前。方以蜜煎烏頭，佐之以熱，蜜多其藥，服已便消。是則張公從此而以熱因寒用也。有火氣動，服冷已過，熱爲寒格。而身冷嘔噦，嗌乾口苦，惡熱好寒，衆議攸同。咸呼爲熱，冷治則甚。其如之何？逆其好則拒治，順其心則加病。若調寒熱逆，冷熱必行，則熱物冷服，下嗌之後，冷體既消，熱性便發，由是病氣隨愈，嘔噦皆除，情且不違，而致大益。醇酒冷飲，則其類矣，是則以熱因寒用也。所謂惡熱者，凡諸食餘氣，主於生者。新校正云：詳王字疑悞。上見之已嘔也。又病熱者，寒攻不入，惡其寒勝，熱乃消除，從其氣則熱増，寒攻之則不入，以豉豆諸冷藥酒漬，或煴而服之，酒熱氣同，固無違忤，酒熱既盡，寒藥已行，從其服食，熱便隨散，此則寒因熱用也。或以諸冷物，熱齊和之，服之食之，熱復圍解，是亦寒因熱用也。又熱食猪肉及粉葵乳，以椒、薑、橘熱齊和之，亦其類也。又熱在下焦，治亦然。假如下氣虚乏，中焦氣擁，胠脇滿甚，食已轉増，粗工之見，無能㫁也。欲散滿則恐虗其下，補下則滿甚於中。散氣則下焦轉虚，補虚則中滿滋甚。醫病參議，言意皆同。不救其虗，且攻其滿，藥入則減，藥過依然，故中滿下虗。其病常在，乃不知疎啓其中，峻補於下。少服則資壅，多服則宣通。由是而療，中滿自除，下虚斯實，此則塞因塞用也。又大熱内結，注泄不止，熱宜寒療，結復須除，以寒下之，結散利止，此則通因通用也。又大熱凝内，乆利溏泄，愈而復發，綿歴歳年，以熱下之，寒去利止，亦其類也。投寒以熱，涼而行之，投熱以寒，温而行之，始同終異，斯之謂也。諸如此等，其徒寔繁，略舉宗兆，猶是反治之道，斯其類也。新校正云：按五常政大論云：“治熱以寒，温而行之；治寒以熱，涼而行之。亦熱因寒用，寒因熱用之義也。”"
                },
                {
                    "paragraph": "帝曰：“善。氣調而得者何如？”歧伯曰：“逆之從之，逆而從之，從而逆之，疎氣令調，則其道也。”",
                    "zhushu": "逆，謂逆病氣以正治。從，謂從病氣而反療。逆其氣以正治，使其從順；從其病以反取，令彼和調，故曰逆從也。不疎其氣，令道路開通，則氣感寒熱而爲變，始，化生多端也。"
                },
                {
                    "paragraph": "帝曰：“善。病之中外何如？”歧伯曰：“從内之外者，調其内；從外之内者，治其外；",
                    "zhushu": "各絶其源。"
                },
                {
                    "paragraph": "從内之外而盛於外者，先調其内，而後治其外；從外之内而盛於内者，先治其外，而後調其内。",
                    "zhushu": "皆謂先除其根屬，後削其枝條也。"
                },
                {
                    "paragraph": "中外不相及，則治主病。”",
                    "zhushu": "中外不相及，自各一病也。"
                },
                {
                    "paragraph": "帝曰：“善。火熱復，惡寒發熱，有如瘧狀。或一日發，或間數日發，其故何也？”歧伯曰：“勝復之氣，㑹遇之時，有多少也。隂氣多而陽氣少，則其發日逺；陽氣多而隂氣少，則其發日近。此勝復相薄，盛衰之節，瘧亦同法。”",
                    "zhushu": "隂陽齊等，則一日之中，寒熱相半，陽多隂少，則一日一發。而但熱不寒，陽少隂多，則隔日發，而先寒後熱。雖復勝之氣，若氣㣲，則一發後六七日乃發時，謂之愈而復發。或頻三日發，而六七日止。或隔十日發而四五日止者，皆由氣之多少，㑹遇與不㑹遇也。俗見不逺，乃謂鬼神暴疾，而又祈禱避匿。病勢已過，旋至其斃，病者殞歿，自謂其分。致令寃魂塞於㝠路，夭死盈於曠野，仁愛鑒兹，能不傷椘？習俗既乆，難卒釐革，非復可改，末如之何。悲哉！悲哉。"
                },
                {
                    "paragraph": "帝曰：“論言治寒以熱，治熱以寒，而方士不能廢繩墨而更其道也。有病熱者，寒之而熱；有病寒者，熱之而寒。二者皆在，新病復起，柰何治？”",
                    "zhushu": "謂治之而病不衰退，反因藥寒熱而隨生。寒熱，病之新者也。亦有止而復發者，亦有藥在而除，藥去而發者，亦有全不息者。方士若廢此繩墨，則無更新之法。欲依標格，則病勢不除，捨之則阻彼凢情，治之則藥無能驗，心迷意惑，無由通悟，不知其道，何恃而爲？因藥病生，新舊相對，欲求其愈，安可柰何？"
                },
                {
                    "paragraph": "歧伯曰：“諸寒之而熱者，取之隂；熱之而寒者，取之陽，所謂求其屬也。”",
                    "zhushu": "言益火之源，以消隂翳，壯水之生，以制陽光，故曰求其屬也。夫粗工𥚹淺，學未精深，以熱攻寒，以寒療熱，治熱未已，而冷疾已生；攻寒日深，而熱病更起。熱起而中寒尚在，寒生而外熱不除，欲攻寒則懼熱不前，欲療熱則思寒又止。進退交戰，危亟已臻，豈知藏府之源？有寒熱温涼之主哉？取心者不必齊以熱，取腎者，不必齊以寒，但益心之陽，寒亦通行，强腎之隂，熱之猶可。觀斯之故，或治熱以熱，治寒以寒，萬舉萬全。孰知其意？思方智極，理盡辭窮，嗚呼。人之死者，豈謂命。不謂方士愚昩而殺之耶？"
                },
                {
                    "paragraph": "帝曰：“善。服寒而反熱，服熱而反寒，其故何也？”歧伯曰：“治其王氣，是以反也。”",
                    "zhushu": "物體有寒熱，氣性有隂陽，觸王之氣，則强其用也。夫肝氣温和，心氣暑熱，肺氣清涼，腎氣寒冽，脾氣兼并之故也。春以清治肝而反温，夏以冷治心而反熱，秋以温治肺而反清，冬以熱治腎而反寒，蓋由補益王氣太甚也。補王太甚，則藏之寒熱氣自多矣。"
                },
                {
                    "paragraph": "帝曰：“不治王而然者，何也？”歧伯曰：“悉乎哉問也，不治五味屬也。夫五味入胃，各歸所喜，攻酸先入肝，苦先入心，甘先入脾，辛先入肺，鹹先入腎。",
                    "zhushu": "新校正云：按宣明五氣篇云：“五味所入：酸入肝，辛入肺，苦入心，鹹入腎，甘入脾。是謂五入也。”"
                },
                {
                    "paragraph": "乆而増氣，物化之常也。氣増而乆，夭之由也。”",
                    "zhushu": "夫入肝爲温，入心爲熱，入肺爲清，入腎爲寒，入脾爲至隂，而四氣兼之，皆爲増其味而益其氣，故各從本藏之氣用爾。故乆服黄連、苦參而反熱者，此其類也。餘味皆然，但人疎忽，不能精候矣。故曰乆而増氣，物化之常也。氣増不已，益歳年，則藏氣偏勝，氣有偏勝，則有偏絶，藏有偏絶，則有暴夭者，故曰氣増而乆，夭之由也。是以正理觀化藥集商較服餌曰：“藥不具五味，不備四氣，而久服之，雖且獲勝益，乆必致暴夭，此之謂也。絶粒服餌，則不暴亡，斯何由哉？無五榖味資助故也。復令食穀，其亦夭焉。”"
                },
                {
                    "paragraph": "帝曰：“善。方制君臣，何謂也？”歧伯曰：“主病之謂君，佐君之謂臣，應臣之謂使。非上下三品之謂也。”",
                    "zhushu": "上藥爲君，中藥爲臣，下藥爲佐使，所以異善惡之名位。服餌之道，當從此爲法。治病之道，不必皆然。以主病者爲君，佐君者爲臣，應臣之用者爲使，皆所以賛成方用也。"
                },
                {
                    "paragraph": "帝曰：“三品何謂？”歧伯曰：“所以明善惡之殊貫也。”",
                    "zhushu": "三品，上、中、下品。此明藥善惡不同性用也。新校正云：按神農云：“上藥爲君，主養命以應天；中藥爲臣，養性以應人；下藥爲佐使，主治病以應地也。”"
                },
                {
                    "paragraph": "帝曰：“善。病之中外何如？”",
                    "zhushu": "前問病之中外，謂調氣之法，今此未盡，故復問之。此下對當次前求其屬也之下，應古之錯簡也。"
                },
                {
                    "paragraph": "歧伯曰：“調氣之方，必别隂陽，定其中外，各守其鄉，内者内治，外者外治，㣲者調之，其次平之，盛者奪之。汗者下之。寒熱温涼，衰之以屬，隨其攸利。",
                    "zhushu": "病者中外，治有表裏。在内者，以内治法和之；在外者，以外治法和之。氣㣲不和，以調氣法調之。其次大者，以平氣法平之；盛甚不已，則奪其氣，令甚衰也。假如小寒之氣，温以和之；大寒之氣，熱以取之；甚寒之氣，則下奪之；奪之不已，則逆折之；折之不盡，則求其屬以衰之。小熱之氣，涼以和之；大熱之氣，寒以取之；甚熱之氣，則汗發之；發不盡，則逆制之；制之不盡，則求其屬以衰之。故曰：“汗之下之，寒熱温涼，衰之以屬，隨其攸利。攸，所也。”"
                },
                {
                    "paragraph": "謹道如法，萬舉萬全，氣血正平，長有天命。”",
                    "zhushu": "守道以行，舉無不中，故能驅役草石，召遣神靈，調御隂陽，蠲除衆疾，血氣保平和之候，天真無耗竭之由。夫如是者，蓋以舒卷在心，去留從意，故精神内守，夀命靈長。"
                },
                {
                    "paragraph": "帝曰：“善。”",
                    "zhushu": "",
                    "type": 2
                },
                {
                    "paragraph": "至真要大論熠。",
                    "zhushu": "羊入切。"
                },
                {
                    "paragraph": "焞。",
                    "zhushu": "七渾切。"
                },
                {
                    "paragraph": "膨。",
                    "zhushu": "普盲切。"
                },
                {
                    "paragraph": "痤。",
                    "zhushu": "殂禾切。"
                },
                {
                    "paragraph": "爇。",
                    "zhushu": "如悦切。"
                },
                {
                    "paragraph": "熛。",
                    "zhushu": "匹摇切。"
                },
                {
                    "paragraph": "䐈。",
                    "zhushu": "之力切。"
                },
                {
                    "paragraph": "脆。",
                    "zhushu": "須醉切。"
                }
            ]
        },
        {
            "name": "著至教論篇第七十五",
            "paragraphs": [
                {
                    "paragraph": "著至教論篇第七十五",
                    "zhushu": "新校正云：按全元起本在四時病類論篇末。",
                    "type": 1
                },
                {
                    "paragraph": "黄帝坐眀堂，召雷公而問之曰：“子知醫之道乎？”",
                    "zhushu": "明堂，布政之宫也。八䆫四闥，上圓下方，在國之南，故稱明堂。夫求民之瘼，恤民之隠，大聖之用心，故召引雷公，問拯濟生靈之道也。"
                },
                {
                    "paragraph": "雷公對曰：“誦而頗能解，解而未能别，别而未能明，明而未能彰，",
                    "zhushu": "言所知解，但得法守數而已，猶未能深盡精微之妙用也。　新校正云：按楊上善云：“習道有五：一誦，二解，三别，四明，五彰。”"
                },
                {
                    "paragraph": "足以治羣僚，不足至侯王。",
                    "zhushu": "公，不敢自髙其道，然則布衣與血食主療亦殊矣。"
                },
                {
                    "paragraph": "願得受樹天之度，四時隂陽合之，别星辰與日月光，以彰經術，後世益明，",
                    "zhushu": "樹天之度，言髙逺不極。四時，隂陽合之，言順氣序也。别星辰與日月光，言别學者二，明大小異也。新校正云：按太素，别作列字。"
                },
                {
                    "paragraph": "上通神農，著至教，疑於二皇。”",
                    "zhushu": "公欲其經法明著，通於神農，使後世見之。疑是二皇並行之教。新校正云：按全元起本及太素，疑作擬。"
                },
                {
                    "paragraph": "帝曰：“善，無失之，此皆隂陽表裏、上下、雌雄相輸應也。而道上知天文，下知地理，中知人事，可以長乆。以教衆庻，亦不疑殆。醫道論篇，可傳後世，可以爲寳。”",
                    "zhushu": "以明著故。"
                },
                {
                    "paragraph": "雷公曰：“請受道，諷誦用解。”",
                    "zhushu": "誦，亦諭也。諷諭者，所以比切近而令解也。"
                },
                {
                    "paragraph": "帝曰：“子不聞隂陽傳乎？”曰：“不知。”曰：“夫三陽天爲業，",
                    "zhushu": "天爲業，言三陽之氣，在人身形所行居上也。隂陽傳，上古書名也。新校正云：按太素，天作太。"
                },
                {
                    "paragraph": "上下無常，合而病至，偏害隂陽。”",
                    "zhushu": "上下無常，言氣乖通，不定在上下也。合而病至，謂手足三陽氣相合而爲病至也。陽并至則精氣微，故偏損害隂陽之用也。"
                },
                {
                    "paragraph": "雷公曰：“三陽莫當，請聞其解。”",
                    "zhushu": "莫當，言氣并至而不可當。"
                },
                {
                    "paragraph": "帝曰：“三陽獨至者，是三陽并至。并至如風雨，上爲巔疾，下爲漏病，",
                    "zhushu": "并至，謂手三陽、足三陽氣并合而至也。足太陽脉起於目内眥，上額，交巔上；其支别者，從巔至耳上角；其直行者，從巔入絡腦，還出别下項，從肩髆内夾脊抵腰中，入循𦛗，絡腎，屬膀胱。手太陽脉起於手，循臂上行，交肩上，入缺盆，絡心，循咽下鬲，抵胃，屬小腸。故上爲巔疾，下爲漏病也。漏血膿出，所謂并至如風雨者，言無常凖也，故下文曰。新校正云：按楊上善云：“漏病，謂膀胱漏洩，大小便數，不禁守也。”"
                },
                {
                    "paragraph": "外無期，内無正，不中經紀，診無上下，以書别。”",
                    "zhushu": "言三陽并至，上下無常，外無色氣可期，内無正經常爾。所至之時，皆不中經脉綱紀，所病之證，又復上下無常，以書記銓量，乃應分别爾。"
                },
                {
                    "paragraph": "雷公曰：“臣治踈愈，說意而已。”",
                    "zhushu": "雷公言：“臣之所治，稀得痊愈，請言深意而已。疑心。已，止也。謂得說則疑心乃止。”"
                },
                {
                    "paragraph": "帝曰：“三陽者，至陽也。",
                    "zhushu": "六陽并合，故曰至盛之陽也。"
                },
                {
                    "paragraph": "積并則爲驚，病起疾風，至如礔礰，九竅皆塞，陽氣滂溢，乾嗌喉塞，",
                    "zhushu": "積，謂重也。言六陽重并，洪盛莫當，陽憤鬱惟盛，是爲滂溢無涯，故乾竅塞也。"
                },
                {
                    "paragraph": "并於隂，則上下無常，薄爲腸澼，",
                    "zhushu": "隂，謂蔵也。然陽薄於藏爲病，亦上下無常定之診。若在下爲病，便數赤白。"
                },
                {
                    "paragraph": "此謂三陽直心，坐不得起卧者，便身全。三陽之病，",
                    "zhushu": "足太陽脉循肩下至腰，故坐不得起卧，便身全也。所以然者，起則陽盛鼔，故常欲得卧；卧則經氣均，故身安全。新校正云：按甲乙經便身全作身重也。"
                },
                {
                    "paragraph": "且以知天下，何以别隂陽，應四時，合之五行。”",
                    "zhushu": "言知未備也。"
                },
                {
                    "paragraph": "雷公曰：",
                    "zhushu": "新校正云：按自此至篇末，全元起本，别爲一篇，名方盛衰也。"
                },
                {
                    "paragraph": "“陽言不别，隂言不理，請起受解，以爲至道。”",
                    "zhushu": "帝未許。爲深知。故重請也。"
                },
                {
                    "paragraph": "帝曰：“子若受傳，不知合至道，以惑師教，語子至道之要。",
                    "zhushu": "不知其要，流散無窮。後世相習，去聖乆逺，而學者各自是其法，則惑亂於師氏之教㫖矣。"
                },
                {
                    "paragraph": "病傷五藏，筋骨以消。子言不明不别，是世主學盡矣。",
                    "zhushu": "言病之深重，尚不明别，然輕微者亦何開愈，今得徧知耶？然由是不知，明世主學教之道，從斯盡矣。"
                },
                {
                    "paragraph": "腎且絶，惋惋日暮，從容不出，人事不殷。”",
                    "zhushu": "舉藏之易知者也。然腎脉且絶，則心神内爍，筋骨脉肉，日晚酸空也。暮，晚也。若以此之類，諸藏氣俱少不出者，當人事萎弱，不復殷多。所以爾者，是則腎不足，非傷損故也。新校正云：按太素作腎且絶死，死日暮也。",
                    "type": 2
                },
                {
                    "paragraph": "著至教論恤。",
                    "zhushu": "音戌。"
                }
            ]
        },
        {
            "name": "示從容論篇第七十六",
            "paragraphs": [
                {
                    "paragraph": "示從容論篇第七十六",
                    "zhushu": "新校正云：按全元起本在第八卷，名從容别白黒。",
                    "type": 1
                },
                {
                    "paragraph": "黄帝燕坐，召雷公而問之曰：“汝受術誦書者，若能覽觀雜學，及於比類，通合道理，爲余言子所長。五藏六府，膽胃、大小腸，脾、胞、膀胱，腦髓涕唾，哭泣悲哀，水所從行，此皆人之所生，治之過失，",
                    "zhushu": "五藏别論：黄帝問曰：“余聞方士，或以髓腦爲藏，或以腸胃爲藏，或以爲府，敢問更相反，皆自謂是，不知其道，願聞其說。”岐伯曰：“腦、髓、骨、脉、膽、女子胞，此六者，地氣所生也，皆藏於隂而象於地，故藏而不寫，名曰竒𢘆之府。夫胃、大腸、小腸、三焦、膀胱，此五者，天氣之所生也，其氣象天，寫而不藏，此受五藏濁氣，故名曰傳化之府。是以古之治病者，以爲過失也。”"
                },
                {
                    "paragraph": "子務明之，可以十全，即不能知，爲世所怨。”",
                    "zhushu": "不能知之，動傷生者，故人聞議論，多有怨咎之心焉。"
                },
                {
                    "paragraph": "雷公曰：“臣請誦脉經上下篇，甚衆多矣，别異比類，猶未能以十全，又安足以明之？”",
                    "zhushu": "言臣所請誦脉經两篇，衆多别異，比類例，猶未能以義而㑹見十全，又何足，以心明至理乎？安猶何也。"
                },
                {
                    "paragraph": "帝曰：“子别試通五藏之過，六府之所不和，鍼石之敗，毒藥所宜，湯液滋味，具言其狀，悉言以對，請問不知。”",
                    "zhushu": "過，謂過失，所謂不率常𠉀而生病者也。毒藥，政邪，滋味，充養，試公之問，知與不知爾？新校正云：按太素别試作誠别而已。"
                },
                {
                    "paragraph": "雷公曰：“肝虚、腎虚、脾虚，皆令人體重煩寃，當投毒藥刺炙，砭石湯液，或已或不已，願聞其解。”",
                    "zhushu": "公以帝問，使言五藏之過，毒藥、湯液滋味，故問此病也。"
                },
                {
                    "paragraph": "帝曰：“公何年之長，而問之少？余真問以自謬也。",
                    "zhushu": "言問之不相應也。以問不相應，故言余真發問，以自招謬誤之對也。"
                },
                {
                    "paragraph": "吾問子窈㝠，子言上下篇以對，何也？",
                    "zhushu": "窈㝠，謂不可見者，則形氣榮衛也。八正神明論：歧伯對黄帝曰：“觀其㝠㝠者，言形氣榮衛之不形於外，而工獨知之。以日之寒温，月之虚盛，四時氣之浮沈，參伍相合而調之，工常先見之，然而不形於外，故曰觀於㝠㝠焉。”由此，帝故曰：“吾問子窈㝠也。然肝虚、腎虚、脾虚，則上下篇之㫖。”帝故曰：“子言上下篇以對，何也耳？”"
                },
                {
                    "paragraph": "夫脾虚浮似肺。腎小浮似脾。肝急沈散似腎。此皆工之所時亂也。然從容得之。",
                    "zhushu": "脾虚脉浮，𠉀則似肺；腎小浮上，𠉀則似脾；肝急沈散，𠉀則似腎者，何以然？以三藏相近，故脉象參差而相類也。是以工惑亂之，爲治之過失矣。雖爾乎，猶宜從容安緩，審比類之，而得三藏之形𠉀矣。何以取之？然浮而緩曰脾，浮而短曰肺，小浮而滑曰心，急緊而散曰肝，搏沈而滑曰腎，不能比類，則疑亂彌甚。"
                },
                {
                    "paragraph": "若夫三藏，土木水參居，此童子之所知，問之何也？”",
                    "zhushu": "脾合土，肝合木，腎合水，三藏皆在鬲下，居止相近也。"
                },
                {
                    "paragraph": "雷公曰：“於此有人，頭痛筋攣骨重，怯然少氣，噦噫腹滿，時驚不嗜卧，此何藏之發也？脉浮而弦，切之石堅，不知其解，復問所以三藏者，以知其比類也。”",
                    "zhushu": "脉有浮弦石堅，故云問所以三藏者，以知其比類也。"
                },
                {
                    "paragraph": "帝曰：“夫從容之謂也。",
                    "zhushu": "言比類也。"
                },
                {
                    "paragraph": "夫年長則求之於府，年少則求之於經，年壮則求之於藏。",
                    "zhushu": "年之長者甚於味，年之少者勞於使，年之壮者過於内。過於内，則耗傷精氣，勞於使，則經中風邪，恣於求，則傷於府，故求之異也。"
                },
                {
                    "paragraph": "今子所言皆失。八風菀熟，五藏消爍，傳邪相受。夫浮而弦者，是腎不足也。",
                    "zhushu": "脉浮爲虚，弦爲肝氣，以腎氣不足，故脉浮弦也。"
                },
                {
                    "paragraph": "沈而石者，是腎氣内著也。",
                    "zhushu": "石之言堅也。著，謂腎氣内薄，著而不行也。"
                },
                {
                    "paragraph": "怯然少氣者，是水道不行，形氣消索也。",
                    "zhushu": "腎氣不足，故水道不行。肺藏被衝，故形氣消散。索，盡也。"
                },
                {
                    "paragraph": "欬嗽煩寃者，是腎氣之逆也。",
                    "zhushu": "腎氣内著，上歸於母也。"
                },
                {
                    "paragraph": "一人之氣，病在一藏也。若言三藏俱行，不在法也。”",
                    "zhushu": "經不然也。"
                },
                {
                    "paragraph": "雷公曰：“於此有人，四支解墯，喘欬血泄，而愚診之，以爲傷肺，切脉浮大而緊，愚不敢治。粗工下砭石，病愈多出血，血止身輕。此何物也？”帝曰：“子所能治，知亦衆多，與此病失矣。”",
                    "zhushu": "以爲傷肺而不敢治。是乃狂見。法所失也。"
                },
                {
                    "paragraph": "譬以鴻飛，亦冲於天。",
                    "zhushu": "鴻飛冲天，偶然而得，豈其羽翮之所能哉？粗工下砭石，亦猶是矣。"
                },
                {
                    "paragraph": "夫聖人之治病，循法守度，援物比類，化之㝠㝠，循上及下，何必守經？",
                    "zhushu": "經，謂經脉，非經法也。"
                },
                {
                    "paragraph": "今夫脉浮大虚者，是脾氣之外絶，去胃外歸陽明也。",
                    "zhushu": "足太隂絡支别者，入絡腸胃，是以脾氣外絶，不至胃外歸陽明也。"
                },
                {
                    "paragraph": "夫二火不勝三水，是以脉亂而無常也。",
                    "zhushu": "二火，謂二陽藏。三水，謂三隂藏。二陽藏者，心肺也，以在鬲上故。三隂藏者，肝脾腎也，以在鬲下故。然三隂之氣，上勝二陽，陽不勝隂，故脉亂而無常也。"
                },
                {
                    "paragraph": "四支解墮，此脾精之不行也。",
                    "zhushu": "土主四支，故四支解堕，脾精不化，故使之然。"
                },
                {
                    "paragraph": "喘欬者，是水氣并陽明也。",
                    "zhushu": "腎氣逆入於胃，故水氣并於陽明。"
                },
                {
                    "paragraph": "血泄者，脉急血無所行也。",
                    "zhushu": "泄，謂泄出也。然脉氣數急，血溢於中，血不入經，故爲血泄。以脉奔急而血溢，故曰血無所行也。"
                },
                {
                    "paragraph": "若夫以爲傷肺者，由失以狂也。不引比類，是知不明也。",
                    "zhushu": "言所識不明，不能比類，以爲傷肺，猶失狂言耳。"
                },
                {
                    "paragraph": "夫傷肺者，脾氣不守，胃氣不清，經氣不爲使，真藏壊决，經脉傍絶，五藏漏泄，不衂則嘔。此二者不相類也。",
                    "zhushu": "肺氣傷則脾外救，故云脾氣不守。肺藏損則氣不行，不行則胃滿，故云胃氣不清。肺者，主行榮衛隂陽，故肺傷則經脉不能爲之行使也。真藏，謂肺藏也。若肺藏損壊，皮膜決破，經脉傍絶而不流行，五藏之氣上溢而漏泄者，不衂血則嘔血也。何者？肺主鼻，胃應口也。然口鼻者，氣之門戶也。今肺藏已損，胃氣不清，不上衂則血下流於胃中，故不衂出則嘔出也。然傷肺傷脾，衂血泄血，標出且異，本歸亦殊，故此二者不相類也。"
                },
                {
                    "paragraph": "譬如天之無形，地之無理，白與黑相去逺矣。",
                    "zhushu": "言傷肺傷脾，形證懸别，譬天地之相逺，如黑白之異象也。"
                },
                {
                    "paragraph": "是失吾過矣，以子知之，故不告子。",
                    "zhushu": "是，猶此也。言雷公子之此見病踈者，是吾不告子比類之道，故自謂過也。"
                },
                {
                    "paragraph": "明引比類從容，是以名曰診輕。",
                    "zhushu": "新校正云：按太素輕作經。"
                },
                {
                    "paragraph": "是謂至道也。",
                    "zhushu": "明引形證。比量類例。今從容之㫖，則輕微之者亦不失矣。所以然者何哉？以道之至妙而能尔也。從容，上古經篇名也。何以明之？隂陽類論雷公曰：“目悉盡意，受傳經脉。頌得從容之道，以合從容。明古文有從容矣。”",
                    "type": 2
                },
                {
                    "paragraph": "示從容論砭。",
                    "zhushu": "方驗切。"
                }
            ]
        },
        {
            "name": "疏五過論篇第七十七",
            "paragraphs": [
                {
                    "paragraph": "疏五過論篇第七十七",
                    "zhushu": "新校正云：按全元起本在第八卷，名論過失。",
                    "type": 1
                },
                {
                    "paragraph": "黄帝曰：“嗚呼逺哉，閔閔乎，若視深淵，若迎浮雲。視深淵尚可測，迎浮雲莫知其際。",
                    "zhushu": "嗚呼逺哉！歎至道之不極也。閔閔乎，言妙用之不窮也。深淵清澄，見之必定，故可測。浮雲漂寓，際不守常，故莫知。新校正云：詳此文與六微㫖論文重。"
                },
                {
                    "paragraph": "聖人之術，爲萬民式，論裁志意，必有法則，循經守數，按循醫事，爲萬民副。故事有五過四徳，汝知之乎？”",
                    "zhushu": "慎五過，則敬順四時之徳氣矣。然徳者，道之用，生之主，故不可不敬順之也。上古天真論曰：所以能年皆度百嵗而動作不衰者，以其徳全不危故也。靈樞經曰：“天之在我者，徳也。由此則天降徳氣，人賴而生，主氣抱神，上通於天。”生氣通天論曰：“夫自古通天者，生之本。此之謂也。”　新校正云：按爲萬民副。楊上善云：“副，助也。”"
                },
                {
                    "paragraph": "雷公避席再拜曰：“臣年幼小，䝉愚以惑，不聞五過與四徳，比類形名，虚引其經，心無所對。”",
                    "zhushu": "經未師受，心匪生知，功業微薄，故卑辭也。"
                },
                {
                    "paragraph": "帝曰：“凡未診病者，必問嘗貴後賤，雖不中邪，病從内生，名曰脫營。",
                    "zhushu": "神屈故也。貴之尊榮。賤之屈辱。心懐眷慕。志結憂惺。故雖不中邪。而病從内生。血脉虚減。故曰脫營。"
                },
                {
                    "paragraph": "嘗富後貧，名曰失精。”五氣留連，病有所并。",
                    "zhushu": "富而從欲，貧奪豐財，内結憂煎，外悲過物。然則心從想慕，神随往計，榮衛之道，閉以遲留，氣血不行，積并爲病。"
                },
                {
                    "paragraph": "醫工診之，不在藏府，不變軀形，診之而疑，不知病名。",
                    "zhushu": "言病之初也。病由想戀所爲，故未居藏府；事因情念所起，故不變軀形。醫不悉之，故診而疑也。"
                },
                {
                    "paragraph": "身體日減，氣虚無精，",
                    "zhushu": "言病之次也。氣血相逼，形肉消爍，故身體日減。隂陽應象大論曰：“氣歸精，精食氣。今氣虚不化，精無所滋故也。”"
                },
                {
                    "paragraph": "病深無氣，洒洒然時驚。",
                    "zhushu": "言病之深也。病氣深，榖氣盡，陽氣内薄，故惡寒而驚。洒洒，寒貌。"
                },
                {
                    "paragraph": "病深者，以其外耗於衛，内奪於榮。",
                    "zhushu": "血爲憂煎，氣随悲減，故外耗於衛，内奪於榮。病深者何？以此耗奪故爾也。新校正云：按太素病深者，以其作病深以甚也。"
                },
                {
                    "paragraph": "良工所失，不知病情，此亦治之一過也。",
                    "zhushu": "失，謂失問其所始也。"
                },
                {
                    "paragraph": "凡欲診病者，必問飲食居處，",
                    "zhushu": "飲食處居。其有不同。故問之也。異法方宜論曰：“東方之域。天地之所先生。魚鹽之地。海濵傍水。其民食魚而嗜鹹。皆安其處。羙其食。西方者。金玉之域。沙石之處。天地之所收引。其民陵居而多風。水土剛强。其民不衣而褐薦。其民華食而脂肥。北方者。天地所閉藏之域。其地髙陵居。風寒冰列。其民樂野處而乳食。南方者。天地所長養，陽之所盛處，其地下，水土弱，霧露之所聚，其民嗜酸而食胕。中央者，其地平以濕，天地所以生萬物也衆，其民食雜而不勞。由此則診病之道，當先問焉。故聖人雜合以法，各得其所宜，此之謂矣。”"
                },
                {
                    "paragraph": "暴樂暴苦，始樂後苦，",
                    "zhushu": "新校正云：按太素作始苦。"
                },
                {
                    "paragraph": "皆傷精氣，精氣竭絶，形體毁沮。",
                    "zhushu": "喜則氣緩，悲則氣消。然悲哀動中者，竭絶而失生，故精氣竭絶，形體殘毁，心神沮喪矣。"
                },
                {
                    "paragraph": "暴怒傷隂，暴喜傷陽。",
                    "zhushu": "怒則氣逆，故傷隂；喜則氣緩，故傷陽。"
                },
                {
                    "paragraph": "厥氣上行，滿脉去形。",
                    "zhushu": "厥，氣逆也。逆氣上行，滿於經絡，則神氣憚散，去離形骸矣。"
                },
                {
                    "paragraph": "愚醫治之，不知補寫，不知病情，精華日脫，邪氣乃并，此治之二過也。",
                    "zhushu": "不知喜怒哀樂之殊情，㮣爲補寫而同貫，則五藏精華之氣日脫，邪氣薄蝕，而乃并於正真之氣矣。"
                },
                {
                    "paragraph": "善爲脉者，必以比類竒恒，從容知之，爲工而不知道，此診之不足貴，此治之三過也。",
                    "zhushu": "竒恒，謂氣𠉀竒，異於恒常之𠉀也。從容，謂分别藏氣虚實，脉見髙下，幾相似也。示從容論曰：“脾虚浮似肺，腎小浮似脾，肝急沈散似腎。此皆工之所時亂，然從容分别而得之矣。”"
                },
                {
                    "paragraph": "診有三常，必問貴賤，封君敗傷，及欲侯王，",
                    "zhushu": "貴則形樂志樂，賤則形苦志苦，苦樂殊貫，故先問也。封君敗傷，降君之位，封公卿也。及欲侯王，謂情慕尊貴而妄爲不已也。新校正云：按太素欲作公。"
                },
                {
                    "paragraph": "故貴脫勢，雖不中邪，精神内傷，身必敗亡。",
                    "zhushu": "憂惶煎迫，怫結所爲。"
                },
                {
                    "paragraph": "始富後貧，雖不傷邪，皮焦筋屈，痿躄爲攣。",
                    "zhushu": "以五藏氣留連，病有所并而爲是也。"
                },
                {
                    "paragraph": "醫不能嚴，不能動神，外爲柔弱，亂至失常，病不能移，則醫事不行，此治之四過也。",
                    "zhushu": "嚴，謂戒所以禁非也，所以令從命也。外爲柔弱，言委随而順從也。然戒不足以禁非，動不足以從令，委随任物，亂失天常，病且不移，何醫之有？"
                },
                {
                    "paragraph": "凡診者，必知終始，有知餘緒，切脉問名，當合男女，",
                    "zhushu": "終始，謂氣色也。脉要精微論曰：“知外者，終而始之。明知五氣色象，終而復始也。餘緒，謂病發端之餘緒也。切，謂以指按脉也。問名，謂問病證之名也。男子陽氣多而左脉大爲順，女子隂氣多而右脉大爲順，故宜以𠉀，常先合之也。”"
                },
                {
                    "paragraph": "離絶菀結，憂恐喜怒，五藏空虚，血氣離守，工不能知，何術之語？",
                    "zhushu": "離，謂離問親愛。絶，謂絶念所懐。菀，謂菀積思慮。結，謂結固餘怨。夫間親愛者魂逰，絶所懐者意喪，積所慮者神勞，結餘怨者志苦，憂愁者閉塞而不行，恐懼者蕩憚而失守，盛忿者迷惑而不治，喜樂者憚散而不藏。由是八者，故五藏空虚，血氣離守，工不思曉，又何言哉？新校正云：按蕩憚而失守，甲乙經作不收。"
                },
                {
                    "paragraph": "嘗富大傷，斬筋絶脉，身體復行，令澤不息，",
                    "zhushu": "斬筋絶脉。言非分之過損也。身體雖以復舊而行。且今津液不爲滋息也。何者？精氣耗減也。澤者，液也。"
                },
                {
                    "paragraph": "故傷敗結，留薄歸陽，膿積寒炅。",
                    "zhushu": "陽，謂諸陽脉及六府也。炅，謂熱也。言非分傷敗筋脉之氣，血氣内結，留而不去，薄於陽脉，則化爲膿，乆積腹中，則外爲寒熱也。"
                },
                {
                    "paragraph": "粗工治之，亟刺隂陽，身體解散，四支轉筋，死日有期。",
                    "zhushu": "不知寒熱爲膿積所生，以爲常熱之疾，㮣施其法，數刺隂陽經脉，氣奪病甚，故身體解散而不用，四支廢運而轉筋。如是故知死日有期，豈謂命不謂醫耶？"
                },
                {
                    "paragraph": "醫不能明，不問所發，唯言死日，亦爲粗工，此治之五過也。",
                    "zhushu": "言粗工不必謂解不備，學者縱備盡三世經法，診不備三常，療不慎五過，不求餘緒，不問特身，亦足爲粗略之醫爾。"
                },
                {
                    "paragraph": "凡此五者，皆受術不通，人事不明也。",
                    "zhushu": "言是五者，但名受術之徒，未足以通悟精微之理，人間之事，尚猶懵然。"
                },
                {
                    "paragraph": "故曰：“聖人之治病也，必知天地隂陽，四時經紀，五藏六府，雌雄表裏，刺灸砭石，毒藥所主，從容人事，以明經道，貴賤貧富，各異品理，問年少長，勇怯之理，審於分部，知病本始，八正九𠉀，診必副矣。",
                    "zhushu": "聖人之備識也如此，工宜勉之。"
                },
                {
                    "paragraph": "治病之道，氣内爲寳，循求其理。求之不得，過在表裏。",
                    "zhushu": "工之治病，必在於形氣之内，求有過者，是爲聖人之寳也。求之不得，則以藏府之氣，隂陽表裏而察之。　新校正云：按全元起本及太素作氣内爲實。楊上善云：“天地間氣爲外氣，人身中氣爲内氣。外氣裁成萬物，是爲外實；内氣榮衛裁生，故爲内實。治病能求内氣之理，是治病之要也。”"
                },
                {
                    "paragraph": "守數據治，無失俞理。能行此術，終身不殆。",
                    "zhushu": "守數，謂血氣多少及刺深淺之數也。據治，謂據穴俞所治之㫖而用之也。但守數據治而用之，則不失穴俞之理矣。殆者，危也。"
                },
                {
                    "paragraph": "不知俞理，五藏菀熟，癰發六府。",
                    "zhushu": "菀，積也。熟，熱也。五藏積熱，六府受之，陽熱相薄，熱之所過，則爲癰矣。"
                },
                {
                    "paragraph": "診病不審，是謂失常。",
                    "zhushu": "謂失常經術正用之道也。"
                },
                {
                    "paragraph": "謹守此治，與經相明。",
                    "zhushu": "謂前氣内循，求俞㑹之理也。"
                },
                {
                    "paragraph": "上經下經，揆度隂陽，竒恒五中，决以明堂，審於終始，可以横行。”",
                    "zhushu": "所謂上經者，言氣之通天也；下經者，言病之變化也。言此二經，揆度隂陽之氣，竒恒五中，皆决於明堂之部分也。揆度者，度病之深淺也。竒恒者，言竒病也。五中者，謂五藏之氣色也。夫明堂者，所以視萬物，别白黒，審長短，故曰决以明堂也。審於終始者，謂審察五色囚王，終而復始也。夫道循如是，應用不窮，目牛無全，萬舉萬當，由斯髙逺，故可以横行於世間矣。",
                    "type": 2
                },
                {
                    "paragraph": "疏五過論沮。",
                    "zhushu": "七余反。"
                },
                {
                    "paragraph": "憚。",
                    "zhushu": "音但。"
                },
                {
                    "paragraph": "佚。",
                    "zhushu": "音逸。"
                },
                {
                    "paragraph": "葆。",
                    "zhushu": "音葆。"
                }
            ]
        },
        {
            "name": "徴四失論篇第七十八",
            "paragraphs": [
                {
                    "paragraph": "徴四失論篇第七十八",
                    "zhushu": "新校正云：按全元起本在第八卷，名方論得失明著。",
                    "type": 1
                },
                {
                    "paragraph": "黄帝在明堂，雷公侍坐。黄帝曰：“夫子所通書，受事衆多矣，試言得失之意，所以得之，所以失之。”雷公對曰：“循經受業，皆言十全，其時有過失者，請聞其事解也。”",
                    "zhushu": "言循學經師，受傳事業，皆謂十全於人，庻及乎施用正術，宣行至道，或得失之於世中，故請聞其解說也。"
                },
                {
                    "paragraph": "帝曰：“子年少，智未及邪？将言以雜合耶？",
                    "zhushu": "言謂年少智未及而不得十全耶？爲復且以言而雜合衆人之用耶？帝疑先知而反問也。"
                },
                {
                    "paragraph": "夫經脉十二，絡脉三百六十五，此皆人之所明知，工之所循用也。",
                    "zhushu": "謂循學而用也。"
                },
                {
                    "paragraph": "所以不十全者，精神不専，志意不理，外内相失，故時疑殆。",
                    "zhushu": "外，謂色；内，謂脉也。然精神不専於循用，志意不從於條理，所謂粗略，揆度失常，故色脉相失，而時自疑殆也。"
                },
                {
                    "paragraph": "診不知隂陽逆從之理，此治之一失矣。",
                    "zhushu": "脉要精微論曰：“冬至四十五日，陽氣微上，隂氣微下；夏至四十五日，隂氣微上，陽氣微下，隂陽冇時，與脉爲期。”又曰：“微妙在脉，不可不察，察之有紀，從隂陽始。由此，故診，不知隂陽逆從之理，爲一失矣。”"
                },
                {
                    "paragraph": "受師不卒，妄作雜術，謬言爲道，更名自功，",
                    "zhushu": "新校正云：按太素功作巧。"
                },
                {
                    "paragraph": "妄用砭石，後遺身咎，此治之二失也。",
                    "zhushu": "不終師術，惟妄是爲。易古變常，自功循己，遺身之咎，不亦宜乎？故爲失二也。老子曰：“旡遺身殃，是謂襲常。蓋嫌其妄也。”"
                },
                {
                    "paragraph": "不適貧富貴賤之居，坐之薄厚，形之寒温，不適飲食之宜，不别人之勇怯，不知比類，足以自亂，不足以自明，此治之三失也。",
                    "zhushu": "貧賤者勞，富貴者佚。佚則邪不能傷。易傷以勞，勞則易傷以邪。其於勞也，則富者處貴者之半；其於邪也，則貧者居賤者之半。例率如此。然世祿之家，或此殊矣。夫勇者難感，怯者易傷，二者不同，蓋以其神氣有壮弱也。觀其貧賤富貴之義，則坐之薄厚，形之寒温，飲食之宜，理可知矣。不知比類，用必乖哀，則適足以汨亂心緒，豈通明之可妄乎？故爲失三也。"
                },
                {
                    "paragraph": "診病不問其始，憂患飲食之失節，起居之過度，或傷於毒，不先言此，卒持寸口，何病能中？妄言作名，爲粗所窮，此治之四失也。",
                    "zhushu": "憂，謂憂懼也。患，謂患難也。飲食失節，言甚飽也。起居過度，言潰耗也。㦯傷於毒，謂病不可拘於藏府相乗之法而爲療也。卒持寸口，謂不先持寸口之脉和平與不和平也。然工巧備識，四術猶疑，故診不能中病之形名，言不能合經而妄作粗畧，醫者尚能窮妄謬之違背，况深明者見而不謂非乎？故爲失四也。"
                },
                {
                    "paragraph": "是以世人之語者，馳千里之外，不明尺寸之論，診無人事。",
                    "zhushu": "言工之得失毁譽。在世人之言語。皆可至千里之外。然其不明尺寸之診論。當以何事知見於人耶？"
                },
                {
                    "paragraph": "治數之道，從容之葆，",
                    "zhushu": "治，主也。葆，平也。言診數當王之氣，皆以氣髙下而爲比類之原本也，故下文曰。"
                },
                {
                    "paragraph": "坐持寸口，診不中五脉，百病所起，始以自怨，遺師其咎。",
                    "zhushu": "自不能深學道術，而致診差違，始上申怨謗之詞，遺過咎於師氏者，未之有也。"
                },
                {
                    "paragraph": "是故治不能循理，棄術於市，妄治時愈，愚心自得。",
                    "zhushu": "不能脩學至理，乃衒賣於市㕓，人不信之，謂乎虚謬，故云棄術於市也。然愚者百慮而一得，何自功之有耶？　新校正云：按全元起本自作巧，太素作自功。"
                },
                {
                    "paragraph": "嗚呼！窈窈㝠㝠，熟知其道？",
                    "zhushu": "今詳熟當作孰。"
                },
                {
                    "paragraph": "道？之大者，擬於天地，配於四海。汝不知道之諭，受以明爲晦。”",
                    "zhushu": "嗚呼，歎也。窈窈𡨋㝠，言𤣥逺也。至道𤣥逺，誰得知之？孰，誰也。擬於天地，言髙下之不可量也。配於四海，言深廣之不可測也。然不能曉諭於道，則授明道而成暗昩也。晦，暗也。",
                    "type": 2
                },
                {
                    "paragraph": "徴四失論徇。",
                    "zhushu": ""
                }
            ]
        },
        {
            "name": "隂陽類論篇第七十九",
            "paragraphs": [
                {
                    "paragraph": "隂陽類論篇第七十九",
                    "zhushu": "新校正云：按全元起本在第八卷。",
                    "type": 1
                },
                {
                    "paragraph": "孟春始至，黄帝燕坐，臨觀八極，正八風之氣，而問雷公曰：“隂陽之類，經脉之道，五中所主，何藏最貴？”",
                    "zhushu": "孟春始至，謂立春之日也。燕，安也。觀八極，謂視八方逺際之色。正八風，謂𠉀八方所至之風，朝㑹於太一者也。五中，謂五藏。新校正云：詳八風，朝太一，具天元玉冊中。又按楊上善云：“夫天爲陽，地爲隂，人爲和。隂無其陽，衰殺無已；陽無其隂，生長不止。生長不止，則傷於隂，隂傷則隂災起；衰殺不已，則傷於陽，陽傷則陽禍生矣。故須聖人在天地間，和隂陽氣，令萬物生也。和氣之道，謂先脩身爲德，則隂陽氣和，隂陽氣和，則八節風調；八節風調，則八虛風止，於是疵癘不起，嘉祥竟集，此亦不知所以然而然也。故黄帝問身之經脉貴賤，依之調攝，修德於身，以正八風之氣。”"
                },
                {
                    "paragraph": "雷公對曰：“春甲乙青，中主肝，治七十二日，是脉之主時，臣以其藏最貴。”",
                    "zhushu": "東方甲乙，春氣主之，自然青色，内通肝也。金匱真言論曰：“東方青色，入通於肝，故曰青中主肝也。然五行之氣，各王七十二日，五積而乗之，則終一嵗之數，三百六十日，故云治七十二日也。夫四時之氣，以春爲始，五藏之應，肝蔵合之公，故以其藏爲㝡責。蔵或爲道，非也。”"
                },
                {
                    "paragraph": "帝曰：“却念上下經，隂陽從容，子所言貴，㝡其下也。”",
                    "zhushu": "從容，謂安緩比類也。帝念脉經上下篇，隂陽比類形氣，不以肝藏爲貴，故謂公之所貴，最其下也。"
                },
                {
                    "paragraph": "雷公致齋七日，旦復侍坐。",
                    "zhushu": "悟非，故齋以洗心；願益，故坐而復請。"
                },
                {
                    "paragraph": "帝曰：“三陽爲經，二陽爲維，一陽爲游部，",
                    "zhushu": "經，謂經綸，所以濟成務；維，謂維持，所以繫天真。游，謂游行。部，謂身形部分也。故主氣者濟成務，化榖者繫天真，主色者散布精微，游行諸部也。新校正云：按楊上善云：“三陽，足太陽脉也，從目内眥上頭，分爲四道，下項并正别脉，上下六道，以行於背，與身爲經。二陽，足陽明脉也，從鼻而起，下咽分爲四道，并正别脉六道，上下行腹，綱維於身。一陽，足少陽脉也，起目外眥，絡頭分爲四道，下缺盆并正别脉六道，上下生經營百節，流氣三部，故曰游部。”"
                },
                {
                    "paragraph": "此知五藏終始。",
                    "zhushu": "觀其經綸維繫游部之義，則五藏之終始，可謂知矣。"
                },
                {
                    "paragraph": "三陽爲表，二隂爲裏，",
                    "zhushu": "三陽，太陽、二隂，少隂也。少隂與太陽爲表裏，故曰三陽爲表，二隂爲裏。"
                },
                {
                    "paragraph": "一隂至絶，作朔晦却具合，以正其理。”",
                    "zhushu": "一隂，厥隂也。厥，猶盡也。靈樞經曰：“亥爲左足之厥隂，戌爲右足之厥隂，兩隂俱盡，故曰厥隂。”夫隂盡爲晦，隂生爲朔。厥隂者，以隂盡爲義也。徴其氣王則朔，適言其氣盡則晦，既見其朔，又當其晦，故曰一隂至絶。作朔晦也。然徵彼俱盡之隂，合此發生之木，以正應五行之理，而無替循環，故云却具合以正其理也。新校正云：按注言隂盡爲晦，隂生爲朔，疑是陽生爲朔。"
                },
                {
                    "paragraph": "雷公曰：“受業未能明。”",
                    "zhushu": "言未明氣候之應見。"
                },
                {
                    "paragraph": "帝曰：“所謂三陽者，太陽爲經，",
                    "zhushu": "陽氣盛大，故曰太陽。"
                },
                {
                    "paragraph": "三陽脉至手太隂，弦浮而不沈，决以度，察以心，合之隂陽之論。",
                    "zhushu": "太隂爲寸口也。寸口者，手太隂也。脉氣之所行，故脉皆至於寸口也。太陽之脉，洪大以長，今弦浮不沈，則當約以四時髙下之度而斷决之，察以五藏異同之候而參合之，以應隂陽之論，知其臧否耳。"
                },
                {
                    "paragraph": "所謂二陽者，陽明也，",
                    "zhushu": "靈樞經曰：“辰爲左足之陽明，巳爲右足之陽明，兩陽合明，故曰二陽者，陽明也。”"
                },
                {
                    "paragraph": "至手太隂，弦而沈急不鼓，炅至以病皆死。",
                    "zhushu": "鼓，謂鼓動。炅，熱也。陽明之脉，浮大而短，今弦而沈急不鼓者，是隂氣勝陽，木来乗土也。然隂氣勝陽，木来乗土，而反熱病至者，是陽氣之衰敗也，猶燈之焰，欲滅反明，故皆死也。"
                },
                {
                    "paragraph": "一陽者，少陽也，",
                    "zhushu": "陽氣未大，故曰少陽。"
                },
                {
                    "paragraph": "至手太隂，上連人迎，弦急懸不絶，此少陽之病也，",
                    "zhushu": "人迎，謂結喉兩傍，同身寸之一寸五分，脉動應手者也。弦爲少陽之脉，今急懸不絶，是經氣不足，故曰少陽之病也。懸者，謂如懸物之動摇也。"
                },
                {
                    "paragraph": "專隂則死。",
                    "zhushu": "專，獨也。言其獨有隂氣，而無陽氣則死。"
                },
                {
                    "paragraph": "三隂者，六經之所主也，",
                    "zhushu": "三隂者，太隂也。言所以諸脉皆至手太隂者，何耶？以是六經之主故也。六經，謂三隂三陽之經脉也。所以至手太隂者何？以肺朝百脉之氣，皆交㑹於氣口也。故下文曰。"
                },
                {
                    "paragraph": "交於太隂，",
                    "zhushu": "此正發明肺朝百脉之義也。經脉别論曰：“肺朝百脉。”"
                },
                {
                    "paragraph": "伏鼓不浮，上空志心。",
                    "zhushu": "脉伏鼓擊而不上浮者，是心氣不足，故上控引於心而爲病也。志心，謂小心也。刺禁論曰：“七節之傍，中有小心。此之謂也。”新校正云：按楊上善云：“肺脉浮濇，此爲平也。今見伏鼓，是腎脉也。足少隂脉，貫脊屬腎，上入肺中，從肺出絡心，肺氣下入腎志，上入心神也。王氏謂志心爲小心，義未通。”"
                },
                {
                    "paragraph": "二隂至肺，其氣歸膀胱，外連脾胃。",
                    "zhushu": "二隂，謂足少隂腎之脉。少隂之脉，别行者，入跟中以上至股内後亷，貫脊屬腎，絡膀胱。其直行者，從腎上貫肝鬲，入肺中，故上至於肺，其氣歸於膀胱，外連於脾胃。"
                },
                {
                    "paragraph": "一隂獨至，經絶氣浮不鼓，鈎而滑。",
                    "zhushu": "若一隂獨至肺，經氣内絶，則氣浮不鼓於手；若經不内絶，則鈎而滑。新校正云：按楊上善云：“一隂，厥隂也。”"
                },
                {
                    "paragraph": "此六脉者，乍隂乍陽，交屬相并，繆通五藏，合於隂陽。",
                    "zhushu": "或隂見陽脉，陽見隂脉，故云乍隂乍陽也。所以然者，以氣交㑹故爾，當審比類，以知隂陽也。"
                },
                {
                    "paragraph": "先至爲主，後至爲客。”",
                    "zhushu": "脉氣乍隂見陽，乍陽見隂。何以别之？當以先至爲主，後至爲客也。至，謂至寸口也。"
                },
                {
                    "paragraph": "雷公曰：“臣悉盡意，受傳經脉，頌得從容之道，以合從容，不知隂陽，不知雌雄。”",
                    "zhushu": "頌，今爲誦也。公言：“臣所頌，誦今從容之妙道，以合上古從容，而比類形名，猶不知隂陽尊卑之次，不知雌雄殊目之義，請言其㫖，以明著至教。隂陽雌雄，相輸應也。”"
                },
                {
                    "paragraph": "帝曰：“三陽爲父，",
                    "zhushu": "父所以督濟羣小，言髙尊也。"
                },
                {
                    "paragraph": "二陽爲衛，",
                    "zhushu": "衛所以却禦諸邪，言扶生也。"
                },
                {
                    "paragraph": "一陽爲紀。",
                    "zhushu": "紀所以綱紀形氣，言其平也。"
                },
                {
                    "paragraph": "三隂爲母，",
                    "zhushu": "母所以育養諸子，言滋生也。"
                },
                {
                    "paragraph": "二隂爲雌，",
                    "zhushu": "雌者，隂之目也。"
                },
                {
                    "paragraph": "一隂爲獨使。",
                    "zhushu": "一隂之藏，外合三焦，三焦主謁導諸氣，名爲使者，故云獨使也。"
                },
                {
                    "paragraph": "二陽一隂，陽明主病，不勝一隂，耎而動，九竅皆沈。",
                    "zhushu": "一隂，厥隂，肝木氣也。二陽，陽明胃，土氣也。木土相持，故陽明主病也。木伐其土，土不勝木，故云不勝。一隂脉耎而動者，耎爲胃氣，動謂木形，土木相持，則胃氣不轉，故九竅沈滯而不通利也。"
                },
                {
                    "paragraph": "三陽一隂，太陽脉勝，一隂不能止，内亂五藏，外爲驚駭。",
                    "zhushu": "三陽，足太陽之氣，故曰太陽勝也。木生火，今盛陽燔木，木復受之，陽氣洪盛，内爲狂熱，故内亂五藏也。肝主驚駭，故外形驚駭之狀也。"
                },
                {
                    "paragraph": "二隂二陽，病在肺，少隂脉沈，勝肺傷脾，外傷四支。",
                    "zhushu": "二隂，謂手少隂，心之脉也。二陽亦胃脉也。心胃合病，邪上下并，故内傷脾，外勝肺也。所以然者，胃爲脾府，心火勝金故爾。脾主四支，故脾傷則外傷於四支矣。少隂脉，謂手掌，後同身寸之五分，當小指神門之脉也。新校正云：詳此二陽，乃手陽明大腸，肺之府也。少隂心火勝金之府，故云病在肺。王氏以二陽爲胃，義未甚通。况又以見胃病腎之說。此乃是心病肺也。又全元起本及甲乙經、太素等。並云：二隂一陽。"
                },
                {
                    "paragraph": "二隂二陽皆交至，病在腎，罵詈妄行，巔疾爲狂。",
                    "zhushu": "二隂爲腎，水之藏也；二陽爲胃，土之府也。土氣刑水，故交至而病在腎也。以水腎不勝，故胃盛而顚爲狂。"
                },
                {
                    "paragraph": "二隂一陽，病出於腎，隂氣客遊於心脘，下空竅堤，閉塞不通，四支别離。",
                    "zhushu": "一陽，謂手少陽三焦，心主火之府也。水上干火，故火病出於腎，隂氣客逰於心也。何者？腎之脉從腎上貫肝鬲，入肺中，其支别者，從肺中出絡心，注胷中，故如是也。然空竅隂客上游，胃不能制，胃不能制，是土氣哀，故脘下空竅皆不通也。言堤者，謂如堤堰，不容泄漏。胃脉循足，心脉絡手，故四支如别離而不用也。新校正云：按王氏云：“胃脉循足。按此二隂，一陽，病出於腎。胃當作腎。”"
                },
                {
                    "paragraph": "一隂一陽代絶，此隂氣至心，上下無常，出入不知，喉咽乾燥，病在土脾。",
                    "zhushu": "一隂，厥隂脉，一陽少陽脉，並木之氣也。代絶者，動而中止也，以其代絶，故爲病也。木氣生火，故病生而隂氣至心也。夫肝膽之氣，上至頭首，下至腰足，中主腹脇，故病發上下無常處也。若受納不知其味，竅寫不知其度，而喉咽乾燥者，喉嚨之後屬咽，爲膽之使，故病則咽喉乾燥。雖病在脾土之中，蓋由肝膽之所爲爾。"
                },
                {
                    "paragraph": "二陽三隂，至隂皆在，隂不過陽，陽氣不能止隂，隂陽並絶，浮爲血瘕，沈爲膿胕。",
                    "zhushu": "二陽，陽明，三隂，手太隂，至隂，脾也，故曰至隂皆在也。然隂氣不能過越於陽，陽氣不能制心，今隂陽相薄，故脉並絶斷而不相連續也。脉浮爲陽氣薄隂，故爲血瘕；脉沈爲隂氣薄陽，故爲膿聚而胕爛也。"
                },
                {
                    "paragraph": "隂陽皆壯，下至隂陽。",
                    "zhushu": "若隂陽皆壮，而相薄不已者，漸下至於隂陽之内，爲大病矣。隂陽者，男子爲陽道，女子爲隂器者，以其能盛受故而也。"
                },
                {
                    "paragraph": "上合昭昭，下合冥冥，",
                    "zhushu": "昭昭，謂陽明之上。冥冥，謂至隂之内，幽暗之所也。"
                },
                {
                    "paragraph": "診决死生之期，遂合嵗首。”",
                    "zhushu": "謂下短期之㫖。"
                },
                {
                    "paragraph": "雷公曰：“請問短期。黄帝不應。”",
                    "zhushu": "欲其復問而寳之也。"
                },
                {
                    "paragraph": "雷公復問，黄帝曰：“在經論中。”",
                    "zhushu": "上古經之中也。新校正云：按全元起本，自雷公已下。别爲一篇，名四時病類。"
                },
                {
                    "paragraph": "雷公曰：“請聞短期。”黄帝曰：“冬三月之病，病合於陽者，至春正月，脉有死徵，皆歸出春。",
                    "zhushu": "病合於陽，謂前隂合陽而爲病者也。雖正月脉有死徵，陽已發生，至王不死，故出春三月而至夏初也。"
                },
                {
                    "paragraph": "冬三月之病，在理已盡，草與栁葉皆殺，",
                    "zhushu": "裏，謂二隂，腎之氣也。然腎病而正月脉有死徵者，以枯草盡青，栁葉生出而皆死也。理，裏也。已，以也，古用同。"
                },
                {
                    "paragraph": "春隂陽皆絶，期在孟春。",
                    "zhushu": "立春之後，而脉隂陽皆懸絶者，期死不出正月。新校正云：太素無春字。"
                },
                {
                    "paragraph": "春三月之病，曰陽殺，",
                    "zhushu": "陽病，不謂傷寒温熱之病，謂非時病熱，脉洪盛數也。然春三月中，陽氣尚少，未當全盛，而反病熱，脉應夏氣者，經云：“脉不再見，夏脉當洪數，無陽外應，故必死於夏至也。以死於夏至，陽氣殺物之時，故云陽殺也。”"
                },
                {
                    "paragraph": "隂陽皆絶，期在草乾。",
                    "zhushu": "若不陽病，但隂陽之脉皆懸絶者，死在於霜䧏草乾之時也。"
                },
                {
                    "paragraph": "夏三月之病，至隂不過十日，",
                    "zhushu": "謂熱病也。脾熱病則五藏危，土成數十，故不過十日也。"
                },
                {
                    "paragraph": "隂陽交，期在溓水。",
                    "zhushu": "評熱病論曰：“温病而汗出，輙復熱，而脉躁疾，不爲汗衰，狂言不能食者，病名曰隂陽交。六月病暑，隂陽復交，二氣相持，故乃死於立秋之候也。”　新校正云：按全元起夲云：“溓水者，七月也。建申，水生於申。隂，陽逆也。”楊上善云：“溓，㢘檢反，水靜也。七月，水生時也。”"
                },
                {
                    "paragraph": "秋三月之病，三陽俱起，不治自已。",
                    "zhushu": "秋陽氣衰，隂氣漸出，陽不勝隂，故自已也。"
                },
                {
                    "paragraph": "隂陽交合者，立不能坐，坐不能起。",
                    "zhushu": "以氣不由其正用故爾。"
                },
                {
                    "paragraph": "三陽獨至，期在石水。",
                    "zhushu": "有陽無隂，故云獨至也。著至教論曰：“三陽獨至者，是三陽并至，由此則但有陽而無隂也。石水者，謂冬月水氷如石之時，故云石水也。火墓於戌，冬陽氣㣲，故石水而死也。”新校正云：詳石水之解，本全元起之說，王氏取之。"
                },
                {
                    "paragraph": "二隂獨至，期在盛水。”",
                    "zhushu": "亦所謂并至而無陽也。盛水，謂雨雪皆解爲水之時。則止，謂正月中氣也。新校正云：按全元起本二隂作三隂。",
                    "type": 2
                },
                {
                    "paragraph": "隂陽類論溓。",
                    "zhushu": "音亷。"
                }
            ]
        },
        {
            "name": "方盛衰論篇第八十",
            "paragraphs": [
                {
                    "paragraph": "方盛衰論篇第八十",
                    "zhushu": "新校正云：按全元起本在第八卷。",
                    "type": 1
                },
                {
                    "paragraph": "雷公請問：“氣之多少，何者爲逆？何者爲從？”黄帝答曰：“陽從左，隂從右，",
                    "zhushu": "陽氣之多少皆從左，隂氣之多少皆從右。從者爲順，反者爲逆。隂陽應象大論曰：“左右者，隂陽之道路也。”"
                },
                {
                    "paragraph": "老從上，少從下。",
                    "zhushu": "老者榖衰，故從上爲順；少者欲甚，故從下爲順。"
                },
                {
                    "paragraph": "是以春夏歸陽爲生，歸秋冬爲死，",
                    "zhushu": "歸秋冬，謂反歸隂也。歸隂則順殺伐之氣故也。"
                },
                {
                    "paragraph": "反之則歸秋冬爲生。",
                    "zhushu": "反之謂秋冬，秋冬則歸隂爲生也。"
                },
                {
                    "paragraph": "是以氣多少逆皆爲厥。”",
                    "zhushu": "陽氣之多少反從右，隂氣之多少反從左，是爲不順，故曰氣少多逆也。如是從左從右之不順者，皆爲厥。厥謂氣逆，故曰皆爲厥也。"
                },
                {
                    "paragraph": "問曰：“有餘者厥耶？”",
                    "zhushu": "言少之不順者爲逆，有餘者則成厥逆之病乎？"
                },
                {
                    "paragraph": "答曰：“一上不下，寒厥到膝，少者秋冬死，老者秋冬生。”",
                    "zhushu": "一經之氣，厥逆上而陽氣不下者，何以别之？寒厥到膝是也。四支者，諸陽之本，當温而反寒上，故曰寒厥也。秋冬謂歸隂，歸隂則從右發生其病也。少者以陽氣用事，故秋冬死；老者以隂氣用事，故秋冬生。新校正云：按楊上善云：“虛者，厥也。陽氣一上於頭，不下於足，足脛虛，故寒厥至膝。”"
                },
                {
                    "paragraph": "氣上不下，頭痛巔疾，",
                    "zhushu": "巔謂身之上，巔，疾則頭首之疾也。"
                },
                {
                    "paragraph": "求陽不得，求隂不審，五部隔無徵，若居曠野，若伏空室，緜緜乎屬不滿日。",
                    "zhushu": "謂之陽。乃脉似隂盛；謂之隂。又脉似陽盛。故曰求陽不得。求隂不審也。五部，謂五藏之部；隔，謂隔逺无徵。无徵。猶无可信驗也。然求陽不得其熱。求隂不審是寒。五藏部分。又隔逺而无可信驗。故曰求陽不得。求隂不審。五部隔无徵也。夫如是者。乃從氣久逆所作。非由隂陽寒熱之氣所爲也。若居曠野。言心神散越。若伏空室，謂志意沈潜。散越，以氣逆而痛甚未止沈潜。以痛定而復恐再來也。緜緜乎，謂動息微也。身雖緜緜乎且存，然其心所屬望，將不得終其盡日也，故曰緜緜乎屬不滿日也。新校正云：按太素云：“若伏空室，爲隂陽之有。此五字疑此脫漏。”"
                },
                {
                    "paragraph": "是以少氣之厥，令人妄夢，其極至迷。",
                    "zhushu": "氣之少有厥逆，則令人妄爲夢寐。其厥之盛極，則令人夢至迷亂。"
                },
                {
                    "paragraph": "三陽絶，三隂微，是爲少氣。",
                    "zhushu": "三陽之脉懸絶，三隂之診細微，是爲少氣之候也。新校正云：按太素云：“至陽絶隂，是爲少氣。”"
                },
                {
                    "paragraph": "是以肺氣虛，則使人夢見白物，見人斬血藉藉；",
                    "zhushu": "白物，是象金之色也。斬者，金之用也。藉藉，夢死狀也。"
                },
                {
                    "paragraph": "得其時，則夢見兵戰；",
                    "zhushu": "得時，謂秋三月也。金爲兵革，故夢見兵戰也。"
                },
                {
                    "paragraph": "腎氣虛，則使人夢見舟船溺人；",
                    "zhushu": "舟船溺人，皆水之用。腎象水，故夢形之。"
                },
                {
                    "paragraph": "得其時，則夢伏水中；若有畏恐，",
                    "zhushu": "冬，三月也。"
                },
                {
                    "paragraph": "肝氣虛，則夢見菌香生草。",
                    "zhushu": "菌香，草生草木之類也。肝合草木，故夢見之。新校正云：按全元起本云：菌香是桂。"
                },
                {
                    "paragraph": "得其時，則夢伏樹下，不敢起。",
                    "zhushu": "春，三月也。"
                },
                {
                    "paragraph": "心氣虛，則夢救火陽物；",
                    "zhushu": "心合火，故夢之。陽物，亦火之類。"
                },
                {
                    "paragraph": "得其時，則夢燔灼。",
                    "zhushu": "夏，三月也。"
                },
                {
                    "paragraph": "脾氣虛，則夢飲食不足；",
                    "zhushu": "脾納水榖，故夢飲食不足。"
                },
                {
                    "paragraph": "得其時，則夢築垣蓋屋。",
                    "zhushu": "得其時，謂辰、戌、丑未之月，各王十八日，築垣蓋屋，皆土之用也。"
                },
                {
                    "paragraph": "此皆五藏氣虛，陽氣有餘，隂氣不足，",
                    "zhushu": "府者，陽氣，藏者，隂氣。"
                },
                {
                    "paragraph": "合之五診，調之隂陽，以在經脉。",
                    "zhushu": "靈樞經備有調隂陽，合五診，故引之曰以在經脉也。經脉，則靈樞之篇目也。"
                },
                {
                    "paragraph": "診有十度，度人，脉度，藏度，肉度，筋度，俞度。",
                    "zhushu": "度各有其二，故二五爲十度也。"
                },
                {
                    "paragraph": "隂陽氣盡，人病自具。",
                    "zhushu": "診備。盖隂陽虛盛之理，則人病自具知之。"
                },
                {
                    "paragraph": "脉動無常，散隂頗陽，脉脫不具，診無常行，診必上下，度民君卿，",
                    "zhushu": "脉動無常數者，是隂散而陽頗調理也。若脉診脫略而不具備者，無以常行之診也。察候之，則當度量民及君卿三者，調養之殊異爾。何者？憂樂苦分，不同其秩故也。"
                },
                {
                    "paragraph": "受師不卒，使術不明，不察逆從，是爲妄行。持雌失雄，棄隂附陽，不知并合，診故不明，",
                    "zhushu": "皆謂學不該備。"
                },
                {
                    "paragraph": "傳之後世，反論自章。",
                    "zhushu": "章，露也。以不明而授與人，反古之迹，自然章露也。"
                },
                {
                    "paragraph": "至隂虛，天氣絶；至陽盛，地氣不足，",
                    "zhushu": "至隂；虛，天氣，絶而不䧏。至陽盛，地氣微而不升，是所謂不交通也。至，謂至盛也。"
                },
                {
                    "paragraph": "隂陽並交，至人之所行。",
                    "zhushu": "交，謂交通也。唯至人乃能調理使行也。"
                },
                {
                    "paragraph": "隂陽並交者，陽氣先至，隂氣後至，",
                    "zhushu": "隂陽之氣並行而交通於一處者，則當陽氣先至，隂氣後至。何者？陽速而隂遲也。靈樞經曰：“所謂交通者，並行一數也。由此則二氣亦交㑹於一處也。”"
                },
                {
                    "paragraph": "是以聖人持診之道，先後隂陽而持之，竒恒之勢，乃六十首，診合微之事，追隂陽之變，章五中之情，其中之論，取虛實之要，定五度之事，知此乃足以診。",
                    "zhushu": "竒恒勢。六十首，今世不傳。"
                },
                {
                    "paragraph": "是以切隂不得陽，診消亡；得陽不得隂，守學不湛，知左不知右，知右不知左，知上不知下，知先不知後，故治不乆。知醜知善，知病知不病，知髙知下，知坐知起，知行知止，用之有紀，診道乃具，萬世不殆。",
                    "zhushu": "聖人持診之明誡也。"
                },
                {
                    "paragraph": "起所有餘，知所不足，",
                    "zhushu": "寳命全形論曰：内外相得，無以形先。言起己身之有餘，則當知病人之不足也。"
                },
                {
                    "paragraph": "度事上下，脉事因格。",
                    "zhushu": "度事上下之宜，脉事因而至於微妙矣。格，至也。"
                },
                {
                    "paragraph": "是以形弱氣虛，死；",
                    "zhushu": "中外俱不足也。"
                },
                {
                    "paragraph": "形氣有餘，脉氣不足，死；",
                    "zhushu": "藏衰，故脉不足也。"
                },
                {
                    "paragraph": "脉氣有餘，形氣不足，生。",
                    "zhushu": "藏盛，故脉氣有餘。"
                },
                {
                    "paragraph": "是以，診有大方，坐起有常，",
                    "zhushu": "坐起有常，則息力調適，故診之方法，必先用之。"
                },
                {
                    "paragraph": "出入有行，以轉神明，",
                    "zhushu": "言所以貴坐起有常者何？以出入行運，皆神明隨轉也。"
                },
                {
                    "paragraph": "必清必淨，上觀下觀，司八正邪，别五中部，按脉動靜，",
                    "zhushu": "上觀，謂氣色。下觀，謂形氣也。八正，謂八節之正𠉀。五中，謂五藏之部分。然後按寸尺之動靜，而定死生矣。"
                },
                {
                    "paragraph": "循尺滑濇寒温之意，視其大小，合之病能，逆從以得，復知病名。診可十全，不失人情，故診之，或視息視意，故不失條理。",
                    "zhushu": "數，息之長短，𠉀脉之至數，故胗之法，或視喘息也。知息合脉，病處必知，聖人察候條理，斯皆合也。"
                },
                {
                    "paragraph": "道甚明察，故能長乆。不知此道，失經絶理，亡言妄期，此謂失道。",
                    "zhushu": "謂失精微至妙之道也。",
                    "type": 2
                },
                {
                    "paragraph": "方盛衰論菌。",
                    "zhushu": "祛倫切。"
                }
            ]
        },
        {
            "name": "解精微論篇第八十一",
            "paragraphs": [
                {
                    "paragraph": "解精微論篇第八十一",
                    "zhushu": "新校正云：按全元起本在第八卷，名方論解。",
                    "type": 1
                },
                {
                    "paragraph": "黄帝在明堂，雷公請曰：“臣授業傳之行，教以經論，從容形法，隂陽刺灸，湯藥所滋，行治有賢不肖，未必能十全。",
                    "zhushu": "言所自授，用可十全，然傳所教習，未能必爾也。賢謂心明智逺，不肖謂擁造不法。"
                },
                {
                    "paragraph": "若先言悲哀喜怒，燥濕寒暑，隂陽婦女，請問其所以然者，卑賤富貴，人之形體，所從，群下通使，臨事以適道術，謹聞命矣。",
                    "zhushu": "皆以先聞聖㫖，猶未究其意端。"
                },
                {
                    "paragraph": "請問有毚愚仆漏之問，不在經者，欲聞其狀。”",
                    "zhushu": "言不智狡見頓問多也。漏，脫漏也，謂經有所未解者也。毚，狡也，愚，不智見也。仆，猶頓也，猶不漸也。　新校正云：按全元起本仆作朴。"
                },
                {
                    "paragraph": "帝曰：“大矣。”",
                    "zhushu": "人之所大要也。"
                },
                {
                    "paragraph": "公請問：“哭泣而淚不出者，若出而少涕，其故何也？”",
                    "zhushu": "言何藏之所爲而致是乎？"
                },
                {
                    "paragraph": "帝曰：“在經有也。”",
                    "zhushu": "靈樞經有悲哀涕泣之義。"
                },
                {
                    "paragraph": "復問：“不知水所從生，涕所從出也？”",
                    "zhushu": "復問，謂重問也。欲知水涕所生之由也。"
                },
                {
                    "paragraph": "帝曰：“若問此者，無益於治也，工之所知，道之所生也。”",
                    "zhushu": "言涕水者，皆道氣之所生，問之何也？"
                },
                {
                    "paragraph": "夫心者，五藏之專精也；",
                    "zhushu": "專，任也。言五藏精氣，任心之所使，以爲神明之府，是故能焉。"
                },
                {
                    "paragraph": "目者，其竅也；",
                    "zhushu": "神内守，明外鑒，故目其竅也。"
                },
                {
                    "paragraph": "華色者，其榮也。",
                    "zhushu": "華色，其神明之外飾。"
                },
                {
                    "paragraph": "是以人有德也，則氣和於目，有亡，憂知於色。",
                    "zhushu": "德者，道之用，人之生也。老子曰：“道生之，德畜之。氣者，生之主，神之舎也。天布徳，地化氣，故人因之以生也。氣和則神安，神安則外鑒明矣。氣不和則神不守，神不守則外榮減矣。”故曰：“人有德也。氣和於目；有亡也，憂知於色也。”新校正云：按太素，徳作得。"
                },
                {
                    "paragraph": "是以悲哀則泣下，泣下，水所由生。水宗者，積水也。",
                    "zhushu": "新校正云：按甲乙經，水宗作衆精。"
                },
                {
                    "paragraph": "積水者，至隂也。至隂者，腎之精也。宗精之水所以不出者，是精持之也。輔之裹之，故水不行也。夫水之精爲志，火之精爲神，水火相感，神志俱悲，是以目之水生也。",
                    "zhushu": "目爲上液之道，故水火相感，神志俱悲，水液上行，方生於目。"
                },
                {
                    "paragraph": "故諺言曰：“心悲名曰志悲，志與心精共湊於目也，",
                    "zhushu": "水火相感，故曰心悲，名曰志悲。神志俱升，故志與心神共奔湊於目。"
                },
                {
                    "paragraph": "是以俱悲。則神氣傳於心精，上不傳於志，而志獨悲，故泣出也。泣涕者，腦也；腦者，隂也。",
                    "zhushu": "五藏别論以腦爲地氣所生，皆藏於隂而象於地，故言腦者，隂陽上鑠也，鑠則消也。新校正云：按全元起本及甲乙經、太素，隂作陽。"
                },
                {
                    "paragraph": "髓者，骨之充也。",
                    "zhushu": "充，滿也。言髓塡於骨，充而滿也。"
                },
                {
                    "paragraph": "故腦滲爲涕。",
                    "zhushu": "鼻竅通腦，故腦滲爲涕，流於鼻中矣。"
                },
                {
                    "paragraph": "志者，骨之主也。是以水流而涕從之者，其行類也。",
                    "zhushu": "類，謂同類。"
                },
                {
                    "paragraph": "夫涕之與泣者，譬如人之兄弟，急則俱死，生則俱生。",
                    "zhushu": "同源，故生死俱。新校正云：按太素生則俱生作出則俱亡。"
                },
                {
                    "paragraph": "其志以早悲，是以涕泣俱出而横行也。",
                    "zhushu": "行恐當作流。"
                },
                {
                    "paragraph": "夫人涕泣俱出而相從者，所屬之類也。”",
                    "zhushu": "所屬，謂於腦也。何者？上文云：“涕泣者，腦也。”"
                },
                {
                    "paragraph": "雷公曰：“大矣。請問人哭泣而淚不出者，若出而少，涕不從之，何也？”",
                    "zhushu": "怪其所屬同而行出異也。"
                },
                {
                    "paragraph": "帝曰：“夫泣不出者，哭不悲也。不泣者，神不慈也。神不慈則志不悲。隂陽相持，泣安能獨來？”",
                    "zhushu": "泣不出者，謂淚也。不泣者，泣，謂哭也。水之精爲志，火之精爲神，水爲隂，火爲陽，故曰隂陽相持，安能獨來也。"
                },
                {
                    "paragraph": "夫志悲者惋，惋則冲隂，冲隂則志去目。志去則神不守精，精神去目，涕泣出也。",
                    "zhushu": "惋，謂内爍也。冲，猶升也。神志相感，泣由是生，故内爍則陽氣升於隂也。隂，腦也。去目，謂隂陽不守目也。志去於目，故神亦浮游。夫志去目，則光無内照，神失守則精不外明，故曰精神去目，涕泣出也。"
                },
                {
                    "paragraph": "且子獨不誦不念夫經言乎？厥則目無所見。夫人厥則陽氣并於上，隂氣并於下。",
                    "zhushu": "并。謂各并於本位也。"
                },
                {
                    "paragraph": "陽并於上，則火獨光也。隂并於下，則足寒，足寒則脹也。夫一水不勝五火，故目眥盲。",
                    "zhushu": "眥，視也。一水，目也。五火，謂五藏之厥陽也。　新校正云：按甲乙經無盲字。"
                },
                {
                    "paragraph": "是以衝風泣下而不止，夫風之中目也，陽氣内守於精。是火氣燔目，故見風則泣下也。",
                    "zhushu": "風迫陽伏不發，故内燔也。"
                },
                {
                    "paragraph": "有以比之，夫火疾風生乃能雨，此之類也。",
                    "zhushu": "故陽并則火獨光，盛於上。不明於下。是故目者陽之所生。系於藏。故隂陽和則精明也。陽厥則光不上，隂厥則足冷而脹也。言一水不可勝五火者。是手足之陽爲五火。下一隂者。肝之氣也。衝風泣下而不止者。言風之中於目也。是陽氣内守於精。故陽氣盛而火氣燔於目。風與熱交。故泣下。是故火疾而風生。乃能雨。以陽火之熱，而風生於泣，以此譬之類也。　新校正云：按甲乙經無火字。太素云：“天之疾風，乃能雨無生字。”",
                    "type": 2
                },
                {
                    "paragraph": "解精㣲論毚。",
                    "zhushu": "士銜切。"
                },
                {
                    "paragraph": "湊。",
                    "zhushu": "麄勾切。"
                }
            ]
        },
        {
            "name": "跋",
            "paragraphs": [
                {
                    "paragraph": "跋",
                    "zhushu": "",
                    "type": 1
                },
                {
                    "paragraph": "家大人未供奉。",
                    "zhushu": "",
                    "type": 2
                },
                {
                    "paragraph": "内藥院時，見從徳少喜醫方術，爲語曰：“世無長桑君指授，不得飲上池水，盡見人五蔵，必從黃帝之脈書，五色診候，始知逆順陰陽，按奇絡活人。不然者，雖聖儒無𠩄從精也。今世所傳内經素問，即黄帝之脈書，廣衍于秦越人、陽慶、淳于意諸長老，其文遂佀漢人語，而㫖意𠩄從來遠矣。”客𡻕以試事北上，問視之暇，遂以宋𠜇善本見授，曰：“廣其傳，非细事也，汝圖之。”從徳竊惟呉儒者王光菴賓，嘗學内經素問于戴原禮，可一年𠩄，即治病輙驗。晚歳以其學授盛啓東、韓叔陽，後被薦。",
                    "zhushu": "",
                    "type": 2
                },
                {
                    "paragraph": "文皇帝召對稱旨，俱留御藥院供。",
                    "zhushu": "",
                    "type": 2
                },
                {
                    "paragraph": "御一日入見。",
                    "zhushu": "",
                    "type": 2
                },
                {
                    "paragraph": "便殿上語次偶及白溝之勝，爲識長蛇陣耳。啓東以天命𡭊，是不但慷慨敢言，抑學術之正，見于天人之際亦微矣。秦太醫令𠩄謂上醫醫國，殆如此耶？故吳中多上醫，寔出原禮，爲上古自来之正派，以從授是書也。家大人仰副。",
                    "zhushu": "",
                    "type": 2
                },
                {
                    "paragraph": "今上仁夀天下之意甚切，亟欲廣其佳本，公暇校讐，至忘寝食。予小子敢遂飜𠜇，以見承訓之私云。嘉靖庚戌秋八月既望，武陵顧從徳謹識。",
                    "zhushu": ""
                }
            ]
        }
    ]
}