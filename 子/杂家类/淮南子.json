{
    "name": "淮南子",
    "author": "西漢・劉安",
    "loadChapterCount": 2,
    "chapters": [
        {
            "name": "淮南鴻烈解敘",
            "paragraphs": [
                {
                    "paragraph": "淮南鴻烈解敘",
                    "zhushu": "",
                    "type": 1
                },
                {
                    "paragraph": "淮南王名安，厲王長子也。長，髙皇帝之子也。其母趙氏女，爲趙王張敖美人。髙皇帝七年討韓信於銅鞮，信亡走匈奴，上遂北至樓煩。還過趙，不禮趙王。趙王獻美女趙氏女，得幸，有身。趙王不敢内之於宮，爲築舍于外。及貫髙等謀反發覺，井逮治王，盡收王家，及美人趙氏女亦與焉。吏以其得幸有身聞上，上方怒趙王，未理也。趙美人弟兼因辟陽侯審食其言之吕后，吕后不肯白，辟陽侯亦不強爭。及趙美人生男，恚而自殺。吏奉男詣上，上命吕后母之，封爲淮南王。暨孝文皇帝即位，長弟上書願相見，詔至長安。日從游宴，驕蹇如家人兄弟。怨辟陽侯不爭其母於吕后，因椎殺之。上非之，肉袒北闕謝罪，奪四縣，還歸國。爲黄屋左纛，稱東帝，坐徙蜀嚴道，死於雍。上閔之，封其四子爲列侯。時民歌之曰：“一尺繒，好童童。一𦫵粟，飽蓬蓬。兄弟二人，不能相容。”上聞之曰：“以我貪其地邪？”乃召四侯而封之：其一人病薨，長子安襲封淮南王，次爲衡山王，次爲廬江王。太傳賈𧨏諫曰：“怨讎之人，不可貴也。”後淮南、衡山卒反，如賈𧨏言。𥘉，安爲辯逹，善屬文。皇帝爲從父，數上書，召見。孝文皇帝甚重之，詔使爲離騷賦。自旦受詔，日早食已。上愛而祕之。天下方術之士多往歸焉。於是遂與蘇飛、李尚、左吴、田由、雷被、毛披、伍被、晉昌等八人，及諸儒大山、小山之徒，共講論道德，緫統仁義，而著此書。其旨近老子，淡泊無爲，蹈虚守静，出入經道。言其大也，則燾天戴地，說其細也，則淪於無垠，及古今冶亂存亡禍福，丗間詭異懐可之事。其義也著，其文也富，物事其𩔖，無所不載，然其大較歸之於道，號曰鴻烈。鴻，大也；烈，明也，以爲大明道之言也。故夫學者不論淮南，則不知大道之深也。是以先賢通儒述作之士，莫不援采以驗經傳。以父諱長，故其所著，諸“長”字皆曰“脩”。光祿大夫劉向校定撰具，名之淮南。又有十九篇者，謂之淮南外篇。自誘之少，從故侍中、同縣盧君受其句讀，誦舉大義。㑹遭兵災，天下棊峙，亡失書傳，廢不尋脩，二十餘載。建安十年，辟司空椽，除東郡濮陽令，覩時人少爲淮南者，懼遂陵遲，於是以朝餔事畢之間，乃深思先師之訓，參以經傳道家之言，比方其事，爲之注解，悉載本文，并舉音讀。典農中郎將弁楫借八卷刺之，㑹楫身喪，遂亡不得。至十七年，遷監河東，復更補足。淺學寡見，未能備悉，其所不達，注以“未聞”。唯博物君子覽而詳之，以勸後學者云爾。",
                    "zhushu": ""
                }
            ]
        },
        {
            "name": "原道訓第一",
            "paragraphs": [
                {
                    "paragraph": "原道訓第一",
                    "zhushu": "原，本也。本道根眞，包裹天地，以歷萬物，故曰“原道”，因以題篇。",
                    "type": 1
                },
                {
                    "paragraph": "夫道者，覆天載地，",
                    "zhushu": "道無形而大也。"
                },
                {
                    "paragraph": "廓四方，柝八極，",
                    "zhushu": "廓，張也。柝，開也。八極，八方之極也，言其遠。柝，讀重門擊柝之柝也。"
                },
                {
                    "paragraph": "高不可際，深不可測，",
                    "zhushu": "際，至也。度深曰測，一曰盡也。"
                },
                {
                    "paragraph": "包裹天地，禀授無形。",
                    "zhushu": "禀，給也。授，予也。無形，萬物之未形也，皆生於道，故曰禀授無形也。"
                },
                {
                    "paragraph": "源流泉滂，沖而徐盈；混混汩汩，濁而徐清。",
                    "zhushu": "源，泉之始所出也。浡，涌也。沖，虚也。始出虛，徐流不止，能所盈滿，以喻於道亦然也。汩，讀曰骨也。"
                },
                {
                    "paragraph": "故植之而塞于天地，横之而彌于四海，施之無窮而無所朝夕。",
                    "zhushu": "植，立也。塞，滿也。彌，猶絡也。施，用也。用之無窮竭也，無所朝夕盛衰。"
                },
                {
                    "paragraph": "舒之幎於六合，卷之不盈於一握。",
                    "zhushu": "舒，散也。幎，覆也。孟春與孟秋爲合，仲春與仲秋爲合，季春與季秋爲合，孟夏與孟冬爲合，仲夏與仲冬爲合，季夏與季冬爲合。故曰六合。言滿天地間也，一曰，四方上下爲六合。不盈一握，言微妙也。"
                },
                {
                    "paragraph": "約而能張，幽而能明，",
                    "zhushu": "言道能小能大，能昧能明。"
                },
                {
                    "paragraph": "弱而能強，柔而能剛。",
                    "zhushu": "道之性也。"
                },
                {
                    "paragraph": "横四維而含隂陽，",
                    "zhushu": "横，讀桄車之桄。"
                },
                {
                    "paragraph": "絃宇宙而章三光。",
                    "zhushu": "紘，綱也，若小車盖四維謂之紘繩之𩔖也。四方上下曰宇，古往今來曰宙，以踰天地章明也。三光，日、月、星。"
                },
                {
                    "paragraph": "甚淖而滒，甚纎而微。",
                    "zhushu": "滒，亦淖也。夫饘粥多審者謂滒。滒，讀歌謳之歌。"
                },
                {
                    "paragraph": "山以之髙，淵以之深，獸以之走，鳥以之飛，日月以之明，星歷以之行，麟以之游，鳯以之翔。",
                    "zhushu": "以，用也。游，出也。大飛不動曰翔也。"
                },
                {
                    "paragraph": "泰古二皇，得道之柄，立於中央，",
                    "zhushu": "二皇，伏犧、神農也。指說隂陽，故不言三也。"
                },
                {
                    "paragraph": "神與化游，以撫四方。",
                    "zhushu": "撫，安也。四方謂之天下也。"
                },
                {
                    "paragraph": "是故能天運地滯，輪轉而無廢，",
                    "zhushu": "運，行也。滯，止也。廢，休也。"
                },
                {
                    "paragraph": "水流而不止，與萬物終始。風興雲蒸，事無不應；",
                    "zhushu": "應，當也。"
                },
                {
                    "paragraph": "雷聲雨降，並應無窮。",
                    "zhushu": "窮，已也。"
                },
                {
                    "paragraph": "鬼出電入，龍興鸞集；",
                    "zhushu": "鬼出，言无蹤迹也。電入，言其疾也。"
                },
                {
                    "paragraph": "鈞旋轂轉，周而復匝。",
                    "zhushu": "鈞，陶人作瓦器法，下轉族者。一曰，天也。"
                },
                {
                    "paragraph": "已彫已琢，還反於樸。無爲爲之而合于道，無爲言之而通乎德，",
                    "zhushu": "言二三之化，无爲爲之也，而言合扵道也；无所爲言之，而適自通扵德也。"
                },
                {
                    "paragraph": "恬愉無矝而得于和，",
                    "zhushu": "恬愉，无所好憎也。无矝，不自大也。"
                },
                {
                    "paragraph": "有萬不同而便于性，",
                    "zhushu": "万事不同，能扵便性者，性不欲也。"
                },
                {
                    "paragraph": "神託于秋毫之末，",
                    "zhushu": "言微妙也。"
                },
                {
                    "paragraph": "而大與宇宙之緫。",
                    "zhushu": "宇宙，諭天地緫合也。"
                },
                {
                    "paragraph": "其德優天地而和隂陽，",
                    "zhushu": "優，柔也。和，調也。"
                },
                {
                    "paragraph": "節四時而調五行。",
                    "zhushu": "五行，金、木、水、火、土也。"
                },
                {
                    "paragraph": "呴諭覆育，萬物羣生，",
                    "zhushu": "呴諭，温恤也。育，長也。"
                },
                {
                    "paragraph": "潤于草木，浸于金石，禽獸碩大，毫毛潤澤，羽翼奮也，",
                    "zhushu": "奮，壯。"
                },
                {
                    "paragraph": "角觡生也，",
                    "zhushu": "角，鹿角也。觡，麋角也。觡，讀曰格。"
                },
                {
                    "paragraph": "獸胎不贕，鳥卵不毈，",
                    "zhushu": "胎不成獸曰贕，卵不成鳥曰毈。言“不”者，明其成。"
                },
                {
                    "paragraph": "父無䘮子之憂，兄無哭弟之哀，",
                    "zhushu": "言无犬死。"
                },
                {
                    "paragraph": "童子不孤，婦人不孀，",
                    "zhushu": "无父曰孤，寡婦曰孀也。"
                },
                {
                    "paragraph": "虹蜺不出，賊星不行，",
                    "zhushu": "賊星，妖星也。"
                },
                {
                    "paragraph": "含德之所致。",
                    "zhushu": "含，懷也。"
                },
                {
                    "paragraph": "夫太上之道，生萬物而不有，",
                    "zhushu": "不以爲己有者也。"
                },
                {
                    "paragraph": "成化像而弗宰。",
                    "zhushu": "宰，主也。"
                },
                {
                    "paragraph": "跂行喙息，蠉飛蝡動，待而後生，莫之知德；",
                    "zhushu": "不因德之。"
                },
                {
                    "paragraph": "待之後死，莫之能怨。",
                    "zhushu": "不怨虐之。"
                },
                {
                    "paragraph": "得以利者不能譽，用而敗者不能非。收聚畜積而不加冨，",
                    "zhushu": "收歛畜積，囯有常賦也。不加冨者，爲百姓，不以爲己有也。"
                },
                {
                    "paragraph": "布施稟授而不益貧。",
                    "zhushu": "布施稟授，匡困乏，予不足也。以公家之資，故不益貧也。"
                },
                {
                    "paragraph": "旋縣而不可究，纎㣲而不可勤。",
                    "zhushu": "縣，猶小也。勤，猶尽也。"
                },
                {
                    "paragraph": "累之而不髙，墮之而不下，益之而不衆，損之而不寡，斲之而不薄，殺之而不殘，鑿之而不深，塡之而不淺。忽𠔃怳𠔃，不可為象兮；怳兮忽𠔃，用不屈兮；",
                    "zhushu": "忽怳，无形貌也。故曰“不可為像”也。屈，竭也。怳，讀人空頭扣之怳。屈，讀秋雞无尾屈之屈也。"
                },
                {
                    "paragraph": "幽兮冥兮，應無形兮；遂兮洞兮，不虛動兮。",
                    "zhushu": "洞，逹也。道動有所應，故曰“不虛動”也。"
                },
                {
                    "paragraph": "與剛柔卷舒兮，與隂陽俛仰𠔃。",
                    "zhushu": "卷舒，猶屈申也。俛仰，猶升降也。"
                },
                {
                    "paragraph": "昔者馮夷、大丙之御也，",
                    "zhushu": "“夷”或作“遲”也，“丙”或作“白”，昔古之得道能御隂陽者也。"
                },
                {
                    "paragraph": "乗雲車，入雲蜺，游微霧，",
                    "zhushu": "以云蜺為其馬也。游，行也。微霧，天之微氣也。"
                },
                {
                    "paragraph": "騖怳忽，歷逺彌髙以極往，",
                    "zhushu": "騖，馳也。怳忽，无之象也。往，行也。"
                },
                {
                    "paragraph": "經霜雪而無迹，照日光而無景，",
                    "zhushu": "行霜雪中无有迹，為日所照无影柱也。"
                },
                {
                    "paragraph": "扶揺抮抱羊角而上，",
                    "zhushu": "扶，攀也。揺，動也。抱，了戾也。扶揺如羊角，轉如曲縈，行而上也。抮，讀与左傳“憾而能眕”者同也。抱，讀詩“克歧克嶷”之嶷也。"
                },
                {
                    "paragraph": "經紀山川，蹈騰崑崙，排閶闔，淪天門。",
                    "zhushu": "徑，行也。紀，通也。蹈，躡也。騰，上也。崑崙，山名也，在西北，其髙万九千里，河之所出。排，猶斥也。淪，入也。閶闔，始升天之門也。天門，上帝所居紫微宫門也。馮夷、大丙之御，其能如此也。"
                },
                {
                    "paragraph": "末丗之御，雖有輕車良馬，勁䇿利鍜，不能與之爭先。",
                    "zhushu": "勁，强也。䇿，箠也。未之感也。言不能与馮夷、大丙爭在前也。鍜，讀炳燭之炳。"
                },
                {
                    "paragraph": "是故大丈夫恬然無思，澹然無慮；以天爲蓋，以地爲輿；四時爲馬，隂陽爲御；",
                    "zhushu": "騶，御。"
                },
                {
                    "paragraph": "乗雲陵霄，與造化者俱。",
                    "zhushu": "大丈夫，諭躰道者也。造化，天地，一曰，道也。霄，讀消息之消。"
                },
                {
                    "paragraph": "縱志舒節，以馳大區。",
                    "zhushu": "區，宅也。大宅謂天也。"
                },
                {
                    "paragraph": "可以歩而歩，可以驟而驟。今雨師灑道，使風伯掃塵。",
                    "zhushu": "雨師，畢星也。詩云：“月麗于畢，俾滂沱矣。”風伯，箕星也。月麗于箕，風揚沙也。"
                },
                {
                    "paragraph": "電以爲鞭䇿，",
                    "zhushu": "電，激氣也，故以為鞭䇿。"
                },
                {
                    "paragraph": "雷以爲車輪。",
                    "zhushu": "雷，轉氣也，故以為車輪。"
                },
                {
                    "paragraph": "上游于霄雿之野，下出于無垠之門。",
                    "zhushu": "霄雿，髙峻貌也。无垠，无形状之貌。霄，讀紺綃。雿，讀翟氏之翟。"
                },
                {
                    "paragraph": "劉覽偏照，復守以全。",
                    "zhushu": "劉覽，回觀也。劉，讀留連之留，非劉氏之劉也。"
                },
                {
                    "paragraph": "經營四隅，還反於樞。",
                    "zhushu": "隅，猶方也。樞，本也。"
                },
                {
                    "paragraph": "故以天爲蓋，則無不覆也；以地爲輿，則无不載也；四時爲馬，則無不使也；隂陽爲御，則無不備也。",
                    "zhushu": "隂陽次叙，以成万物，无所缺也，故曰无不備。"
                },
                {
                    "paragraph": "是故疾而不搖，逺而不勞，四支不動，聦明不損，",
                    "zhushu": "損，减也。"
                },
                {
                    "paragraph": "而知八紘九野之形埒者，何也？",
                    "zhushu": "八紘，天之八維也。九野，八方、中天也。"
                },
                {
                    "paragraph": "執道要之柄，而游於無窮之地。是故天下之事，不可爲也，",
                    "zhushu": "爲，治之。"
                },
                {
                    "paragraph": "因其自然而推之。",
                    "zhushu": "推，求也，㪯也。"
                },
                {
                    "paragraph": "萬物之變，不可究也，秉其要歸之趣。",
                    "zhushu": "趣亦歸也。"
                },
                {
                    "paragraph": "夫鏡水之與形接也，不設智故，而方圎曲直弗能逃也。",
                    "zhushu": "智故，巧飾也。鏡水不施巧飾之形，人之形好醜以宝應之，故曰方圎曲直不能逃也。"
                },
                {
                    "paragraph": "是故響不肆應，而景不一設，叫呼仿佛，黙然自得。",
                    "zhushu": "得叫呼仿佛之声狀也。"
                },
                {
                    "paragraph": "人生而靜，天之性也。感而後動，性之害也。物至而神應，知之動也。",
                    "zhushu": "物，事也。"
                },
                {
                    "paragraph": "知與物接，而好憎生焉。",
                    "zhushu": "接，交也。情欲也。"
                },
                {
                    "paragraph": "好憎成形，而知誘於外，不能反己，而天理滅矣。",
                    "zhushu": "形，見也。誘，感也。不能反己本所受天清静之性，故曰“天理滅也”，猶衰也。"
                },
                {
                    "paragraph": "故逹於道者，不以人易天，",
                    "zhushu": "天，性也，不以人事易其天性也。說曰：天，身也，不以人閒利欲之事易其身也。"
                },
                {
                    "paragraph": "外與物化，而内不失其情。",
                    "zhushu": "言通道之人，雖外貌与物化，内不失其無欲之本情也。"
                },
                {
                    "paragraph": "至無而供其求，時騁而要其宿。",
                    "zhushu": "言天時自騁，道要其宿會也。"
                },
                {
                    "paragraph": "小大脩短，各有其具，",
                    "zhushu": "具，猶備也。"
                },
                {
                    "paragraph": "萬物之至，騰踴肴亂而不失其數。",
                    "zhushu": "不失其數，各應其度。"
                },
                {
                    "paragraph": "是以處上而民弗重，居前而衆弗害，",
                    "zhushu": "言民戴仲而愛之也。"
                },
                {
                    "paragraph": "天下歸之，姦邪畏之。以其無爭於萬物也，故莫敢與之爭。夫臨江而釣，曠日而不能盈羅，雖有鉤箴芒距，",
                    "zhushu": "距，爪也，讀距守之距也。"
                },
                {
                    "paragraph": "微綸芳餌，加之以詹何、姢嬛之數，猶不能與𦉾罟爭得也。",
                    "zhushu": "詹何、姢嬛，古善釣人名。数，術也。"
                },
                {
                    "paragraph": "射者扞烏號之弓，彎綦衞之箭，",
                    "zhushu": "扞，張也。彎，引也。綦，美箭所出地名也。衛，利也。烏号，柘桑，其材堅勁，烏跱其上，及其將飛，枝必撓下，勁能復起巢，烏隨之。烏不敢飛，号呼其上。伐其枝以為弓，因曰烏号之弓也。一說：黄帝鑄鼎於荆山鼎湖，得道而僊，乗龍上。其臣援弓射龍，欲下黄帝，不能也。烏，於也；号，呼也。於是抱弓而号，因名其弓為烏号之弓也。"
                },
                {
                    "paragraph": "重之羿、逢蒙子之巧，以要飛烏，猶不能與羅者競多。",
                    "zhushu": "羿，古諸侯，有窮之君也。逢蒙，羿弟子。皆攻射而百𤼵百中，故曰之巧。要，取。競，逐也。"
                },
                {
                    "paragraph": "何則？以所持之小也。張天下以爲之籠，因江海以爲罟，又何亡魚失鳥之有乎！",
                    "zhushu": "罟，魚𦉾也。詩云：“施罟濊濊。”"
                },
                {
                    "paragraph": "故夫不若繳，繳不若無形之像。",
                    "zhushu": "言其大也。"
                },
                {
                    "paragraph": "夫釋大道而任小數，無以異於使蠏蜅䑕，蟾蠩捕蚤，不足以禁姦塞邪，亂乃逾滋。",
                    "zhushu": "以艾灼蟹臣上，内置穴中，廼𤍠走窮穴，適能禽一䑕也。詹諸，䗐也，跳行舒遲，捕蚤亦不能悉得，故曰不足以禁姦也。諭盗，益甚也。"
                },
                {
                    "paragraph": "昔者夏鯀作三仞之城，諸侯背之，海外有狡心。",
                    "zhushu": "鯀，帝顓頊五也孫，禹之父也。八尺曰仞。鯀作城郎，以其伇勞，故諸侯背之，四海之外皆有狡猾之心。"
                },
                {
                    "paragraph": "禹知天下之叛也，乃壞城平池，散財物，焚甲兵，施之以徳，海外賔服，四夷納職。",
                    "zhushu": "四夷，海外也。職，貢也。"
                },
                {
                    "paragraph": "合諸侯於塗山，執玉帛者萬國。",
                    "zhushu": "塗山，在九江當塗縣。玉，圭。帛，𤣥纁也。"
                },
                {
                    "paragraph": "故機械之心藏於𦙄中，則純白不粹，神徳不全，",
                    "zhushu": "機械，巧詐也。藏之於𦙄臆之内，故純白之道不粹，精神專一之徳不全也。粹，讀禍祟之祟也。"
                },
                {
                    "paragraph": "在身者不知，何逺之所能懷！",
                    "zhushu": "懐，来也。"
                },
                {
                    "paragraph": "是故革堅則兵利，城成則衝生，",
                    "zhushu": "言攻戰之備，於此生也。"
                },
                {
                    "paragraph": "若以湯沃沸，亂乃逾甚。是故鞭噬狗，䇿𨂜馬，而欲敎之，雖伊尹、造父弗能化。",
                    "zhushu": "伊尹，名摯，殷湯之賢相也。趙父，周穆王之臣也，而善御。雖此二人，不能化之。"
                },
                {
                    "paragraph": "欲宎之心亡於中，則飢虎可尾，何况狗馬之𩔖乎！故體道者逸而不窮，任數者勞而無功。夫峭法刻誅者，非霸王之業也；箠䇿繁用者，非致逺之術也。",
                    "zhushu": "繁，數也。"
                },
                {
                    "paragraph": "離朱之明，察箴末於百歩之外，",
                    "zhushu": "離朱者，黃帝臣，明目人也。"
                },
                {
                    "paragraph": "不能見淵中之魚。師曠之聦，合八風之調，",
                    "zhushu": "師曠，晉平公樂師子野也。八風，八卦之風声也。"
                },
                {
                    "paragraph": "而不能聽十里之外。故任一人之能，不足以治三畝之宅也。脩道理之數，因天地之自然，則六合不足均也。",
                    "zhushu": "均，平也。"
                },
                {
                    "paragraph": "是故禹之決瀆也，因水以爲師；神農之播榖也，因苗以爲敎。",
                    "zhushu": "禹，鯀之子，名文命，受禅成功曰“禹”。因以水性自下，决使東流，以爲後世師法也。神農，少典之子炎帝也。農植嘉榖，神而化之，故号曰“神農”也。播，布也。布種百榖，因苗之生而長育之，以爲後丗之常敎也。"
                },
                {
                    "paragraph": "夫萍樹根於水，",
                    "zhushu": "萍，大蘋也。"
                },
                {
                    "paragraph": "木樹根於土，烏排虚而飛，獸蹠實而走，",
                    "zhushu": "蹠，足也。實，地也。蹠，讀捃摭之摭。"
                },
                {
                    "paragraph": "蛟龍水居，虎豹山處，天地之性也。",
                    "zhushu": "蛟，水蛟，其皮有珠，世人以為刀劒之口是也。蛟，讀人情性交易之交，緩氣言乃得耳。"
                },
                {
                    "paragraph": "兩木相摩而然，金火相守而流，",
                    "zhushu": "流，釋也。"
                },
                {
                    "paragraph": "貟者常轉，窽者主浮，自然之勢也。",
                    "zhushu": "貟，輪丸之属也。窽，空也，舟舡之属也。故曰自然之勢也。窽，讀利條之科也。"
                },
                {
                    "paragraph": "是故春風至則甘雨降，生育萬物，",
                    "zhushu": "明堂月令曰“清風至則榖雨”是也。育，長也。風或作分合。"
                },
                {
                    "paragraph": "羽者嫗伏，毛者孕育，",
                    "zhushu": "嫗伏，以氣剖卵也。孕者，懷胎有生也。"
                },
                {
                    "paragraph": "草木榮華，鳥獸卵胎，莫見其爲者，而功旣成矣。",
                    "zhushu": "旣，已也。"
                },
                {
                    "paragraph": "秋風下霜，到生挫傷，",
                    "zhushu": "草木首地而生，故曰到生。挫傷者，凋落也。"
                },
                {
                    "paragraph": "鷹鵰摶鷙，昆蟲蟄藏，",
                    "zhushu": "鷙，讀什伍之什。"
                },
                {
                    "paragraph": "草木注根，魚鼈湊淵，莫見其爲者，滅而無形。",
                    "zhushu": "滅，𣳚也。形，見也。"
                },
                {
                    "paragraph": "木處榛巢，水居窟穴，",
                    "zhushu": "聚木曰榛。"
                },
                {
                    "paragraph": "禽獸有芄，",
                    "zhushu": "芄，蓐。"
                },
                {
                    "paragraph": "人民有室，陸處冝牛馬，舟行冝多水，匈奴出穢裘，",
                    "zhushu": "匈奴，獫狁，北胡也。"
                },
                {
                    "paragraph": "干、越生葛絺，",
                    "zhushu": "干，吴也。絺，細葛也。"
                },
                {
                    "paragraph": "各生所急以備燥溼，各因所處以御寒暑，並得其冝，物便其所。由此觀之，萬物固以自然，聖人又何事焉！",
                    "zhushu": "事，治也。"
                },
                {
                    "paragraph": "九疑之南，陸事寡而水事衆，",
                    "zhushu": "九疑，山名也，在蒼梧，虞舜所葬也。"
                },
                {
                    "paragraph": "於是民人被髪文身，以像鱗蟲，",
                    "zhushu": "被，翦也。文身，刻書其躰，内黙其中，為蛟龍之狀，以入水，蛟龍不害也。故曰“以像鱗蟲”也。"
                },
                {
                    "paragraph": "短綣不絝，以便渉游，短袂攘卷，以便刺舟，因之也。",
                    "zhushu": "卷，卷臂也。因之，因水之冝也。"
                },
                {
                    "paragraph": "鴈門之北，狄不榖食，賤長貴壯，俗上氣力，人不㢮弓，馬不解勒，便之也。",
                    "zhushu": "不榖食，肉酪而已。北狄，鮮卑也。㢮，舍也。便，習也。"
                },
                {
                    "paragraph": "故禹之祼國，解衣而入，衣帶而出，因之也。",
                    "zhushu": "祼囯在南方。聖人治礼不求与俗，故曰因之也。"
                },
                {
                    "paragraph": "今夫徙樹者，失其隂陽之性，則莫不枯槁。",
                    "zhushu": "失，猶易也。"
                },
                {
                    "paragraph": "故橘樹之江北則化而爲枳，鴝鵅不過濟，貈度汶而死，",
                    "zhushu": "見扵周礼。故春秋傳曰“鴝鵒來巢”，言非中囯之禽，所以為魯昭公仁異也。"
                },
                {
                    "paragraph": "形性不可易，勢居不可移也。是故逹於道者，反於淸静；",
                    "zhushu": "反，夲也。天夲援人清静之性，故曰反也。"
                },
                {
                    "paragraph": "究於物者，終於無為。",
                    "zhushu": "无為者，不為物為也。"
                },
                {
                    "paragraph": "以恬養性，以漠処神，則入于天門。所謂天者，純粹樸素，質直皓白，未始有與雜糅者也。所謂人者，偶䁟智故，曲巧僞詐，所以俛仰於丗人而與俗交者。故牛歧蹏而戴角，馬被髦而全足者，天也。絡馬之口，穿牛之鼻者，人也。循天者，與道游者也。",
                    "zhushu": "循，隨也。㳺，行也。"
                },
                {
                    "paragraph": "隨人者，與俗交者也。○夫井魚不可與語大，拘於隘也；夏蟲不可與語寒，",
                    "zhushu": "言蜩蝉不知寒雪也。"
                },
                {
                    "paragraph": "篤於時也；曲士不可與語至道，拘於俗，束於敎也。故聖人不以人滑天，不以欲乱情，",
                    "zhushu": "天，身者。不以人事滑乱其身也，不以欲乱其清濁之性者也。"
                },
                {
                    "paragraph": "不謀而當，不言而信，不慮而得，不爲而成，",
                    "zhushu": "詩云：“不識不知，順帝之則。”故曰不謀而當，不慮而得也。"
                },
                {
                    "paragraph": "精通于霊府，與造化者爲人。",
                    "zhushu": "為。治也。"
                },
                {
                    "paragraph": "夫善游者溺，善騎者墮。各以其所好，反自爲禍。",
                    "zhushu": "禍，害也。"
                },
                {
                    "paragraph": "是故好事者未甞不中，",
                    "zhushu": "中，傷也。好為情欲之事者，未甞不自傷也。"
                },
                {
                    "paragraph": "爭利者未甞不窮也。昔共工之力，觸不周之山，使地東南傾。",
                    "zhushu": "共工，以水行霸扵伏犧、神農閒者也，非堯時共工也。不周山，崑䈁西北。傾，猶下也。天文言天傾西北，地傾東南，先言傾，髙也。此言東南，後言傾，明其下也。"
                },
                {
                    "paragraph": "與髙辛爭爲帝，",
                    "zhushu": "髙辛，帝嚳有天下之号也。嚳，黄帝之曾孫。"
                },
                {
                    "paragraph": "遂濳于淵，宗族殘滅，維嗣絶祀。",
                    "zhushu": "謂共工也。"
                },
                {
                    "paragraph": "越王翳逃山穴，越人熏而出之，遂不得已。",
                    "zhushu": "已，止也。醫，越太子也。賢不欲為王，逃於出山穴之中，越人以火熏出而立之，故曰遂不得已。在春秋後，故不書于經也。"
                },
                {
                    "paragraph": "由此觀之，得在時，不在爭；治在道，不在聖。",
                    "zhushu": "治，為也。雖聖不得為，故曰在道，孔子是也。"
                },
                {
                    "paragraph": "土處下，不爭髙，故安而不危；水下流，不爭先，故疾而不遲。昔舜耕於歷山，朞年，而田者爭処墝埆，以封壤肥饒相讓；",
                    "zhushu": "歷山在済隂成陽也。一曰：済南歷城山也。墝埆，讀人相墝椽之墝。"
                },
                {
                    "paragraph": "釣於河濵，朞年，而漁者爭處湍瀬，以曲隈深潭相予。",
                    "zhushu": "漁，讀告語。湍瀬，水淺流急少魚之処也。曲隈，崖岸委曲。深潭，回流饒魚之処。潭，讀葛覃之覃。"
                },
                {
                    "paragraph": "當此之時，口不設言，手不指麾，",
                    "zhushu": "口不設不信之言也。手不指麾，小妄有所規擬也。"
                },
                {
                    "paragraph": "執𤣥德於心，而化馳若神。",
                    "zhushu": "玄，天也。馳，行也。若神，若有神化之也。"
                },
                {
                    "paragraph": "使舜無其志，雖口辯而戸說之，不能化一人。",
                    "zhushu": "志，王天下之志也。一曰：人心之志也。"
                },
                {
                    "paragraph": "是故不道之道，莽乎大哉！",
                    "zhushu": "道不可道，故曰不道之道。"
                },
                {
                    "paragraph": "夫能理三苗，朝羽民，",
                    "zhushu": "三苗，堯時所放渾敦、窮竒、饕餮之等。理，治也。羽民，南方羽國之民。使之朝者，德以懷逺也。"
                },
                {
                    "paragraph": "從祼國，納肅愼，未發號施令而移風易俗者，其唯心行者乎！",
                    "zhushu": "祼國在南方，禹所入也。從，化也。肅愼，北方，逺也。傳曰：“肅愼、燕、亳，吾北土也。”唯仁化為能然也。"
                },
                {
                    "paragraph": "法度刑罰，何足以致之也？",
                    "zhushu": "言不足以致之也。明不如仁心化之為大。"
                },
                {
                    "paragraph": "是故聖人内修其本，而不外飾其末，保其精神，偃其智故，漠然無爲而無不爲也，",
                    "zhushu": "能无為，故物无不為之化。"
                },
                {
                    "paragraph": "澹然無治也而無不治也。所謂無爲者，不先物爲也；所謂不爲者，因物之所爲。",
                    "zhushu": "順物之性也。"
                },
                {
                    "paragraph": "所謂無治者，不易自然也；所謂無不治者，因物之相然也。",
                    "zhushu": "然，猶冝也。"
                },
                {
                    "paragraph": "萬物有所生，而獨知守其根；",
                    "zhushu": "根，夲也。"
                },
                {
                    "paragraph": "百事有所出，而獨知守其門。",
                    "zhushu": "門，禁要也。"
                },
                {
                    "paragraph": "故窮無窮，極無極，照物而不眩，響應而不乏，此之謂天解。",
                    "zhushu": "眩，惑也。天解，天之解故也，言能明天意也。"
                },
                {
                    "paragraph": "故得道者志弱而事強，",
                    "zhushu": "弱，柔也。強，无不勝也。"
                },
                {
                    "paragraph": "心虛而應當。",
                    "zhushu": "當，合也。"
                },
                {
                    "paragraph": "所謂志弱者，柔毳安静，藏於不敢，行於不能，恬然無慮，動不失時，與萬物回周旋轉，不爲先唱，感而應之。",
                    "zhushu": "感，動。應，和。"
                },
                {
                    "paragraph": "是故貴者必以賤爲號，",
                    "zhushu": "貴者，謂公、王、侯、伯。稱孤寡不榖，故曰以賤為号。"
                },
                {
                    "paragraph": "而髙者必以下爲基。",
                    "zhushu": "基，始也。大築京臺先從下起也。"
                },
                {
                    "paragraph": "託小以包大，在中以制外，行柔而剛，用弱而強，轉化推移，得一之道，而以少正多。",
                    "zhushu": "而，能也，能以寡統衆。"
                },
                {
                    "paragraph": "所謂其事強者，遭變應卒，排患扞難，力無不勝，敵無不凌，應化揆時，莫能𡧱之。是故欲剛者必以柔守之，欲強者必以弱保之。積於柔則剛，積於弱則強，觀其所積，以知禍福之郷。",
                    "zhushu": "郷，方也。"
                },
                {
                    "paragraph": "強勝不若己者，至於若己者而同；",
                    "zhushu": "夫強者能勝不如己者。同，等也。至於如己者則等，不能勝也。言強之為小也，道家所不貴也。"
                },
                {
                    "paragraph": "柔勝出於己者，其力不可量。",
                    "zhushu": "夫能弱柔勝己者，其力不可訾也。言柔之為大也，道家所貴。"
                },
                {
                    "paragraph": "故兵強則滅，木強則折，革堅則裂，齒堅於舌而先之𡚁。",
                    "zhushu": "兵猶火也，強則盛，盛則衰，故曰“則滅”。以火諭也。木強則折，不能徐屈也。革堅則裂，鼔是也。弊，尽。齒堅於舌，而先舌尽。"
                },
                {
                    "paragraph": "是故柔弱者，生之榦也；",
                    "zhushu": "榦，質也。"
                },
                {
                    "paragraph": "而堅強者，死之徒也。",
                    "zhushu": "徒，衆也。"
                },
                {
                    "paragraph": "先唱者，窮之路也；後動者，達之原也。",
                    "zhushu": "先者隤䧟，故曰窮也。後者以謀，故曰達。"
                },
                {
                    "paragraph": "何以知其然也？凡人中壽七十歳，然而趨舎指湊，日以自悔也，以至於死，故蘧伯玉年五十而有四十九年非。",
                    "zhushu": "伯玉，衞大夫蘧瑗也。今年所行是也，則還顧知去年之所行非也。𡻕歳悔之，以至於死，故有四十九非，所謂月悔朔、日悔昨也。"
                },
                {
                    "paragraph": "○何者？先者難爲知，而後者易爲攻也。先者上髙，則後者攀之；先者諭下，則後者蹷之；先者隤陷，則後者以謀；先者敗績，則後者逢之。",
                    "zhushu": "蹷，履也，音展，非展也。楚人讀躓為隤，隤者車承，或言羕躓之躓也。"
                },
                {
                    "paragraph": "由此觀之，先者，則後者之弓矢質的也。",
                    "zhushu": "質的，射者之準執也。"
                },
                {
                    "paragraph": "猶錞之與刃，刄犯難而錞無患者，何也？以其託於後位也。",
                    "zhushu": "錞，干戈之錞也，讀曰頓。刃，矛戈之刃也。刃在前，故犯難；頓在後，故以无患。故曰“其託於後位”也。"
                },
                {
                    "paragraph": "此俗丗庸民之所公見也，而賢知者弗能避也。",
                    "zhushu": "庸，衆也。公，詳也。衆民詳所見知，賢者不能避，為鋒刃也。鋒刃以諭利欲也。故曰有所屝蔽也。"
                },
                {
                    "paragraph": "所謂後者，非謂其厎滯而不發，凝竭而不流，",
                    "zhushu": "厎，讀曰紙。發，動也。凝，如脂凝也。流，行。"
                },
                {
                    "paragraph": "貴其周扵數而合於時也。",
                    "zhushu": "周，調也。數，術也。合於時，時行財行，時止則止也。"
                },
                {
                    "paragraph": "夫執道理以耦変，先亦制後，後亦制先。",
                    "zhushu": "道當隨事為変，不必待於先，人事當在後，趨時當居先也。"
                },
                {
                    "paragraph": "是何則？不失其所以制人，人不能制也。時之反側，閒不容息，",
                    "zhushu": "言時反側之間，不容氣息，促之甚也。"
                },
                {
                    "paragraph": "先之則大過，後之則不逮。夫日回而月周，時不與人游，故聖人不貴尺之璧，而重寸之隂，時難得而易失也。禹之趨時也，履遺而弗取，冠挂而弗顧，非爭其先也，而爭其得時也。是故聖人守淸道而抱雌節，",
                    "zhushu": "清，和静也。雌，柔弱也。"
                },
                {
                    "paragraph": "因循應変，常後而不先。柔弱以静，舒安以定，",
                    "zhushu": "舒，詳也。"
                },
                {
                    "paragraph": "攻大䃺堅，莫能與之爭。",
                    "zhushu": "攻大䃺堅，諭難也，無与聖人之爭也。"
                },
                {
                    "paragraph": "天下之物，莫柔弱於水，然而大不可極，深不可測，",
                    "zhushu": "測，尽也。"
                },
                {
                    "paragraph": "脩極於無窮，逺渝於無崖，息秏減益，通於不訾，",
                    "zhushu": "訾，量也。"
                },
                {
                    "paragraph": "上天則爲雨露，下地則爲潤澤，万物弗得不生，百事不得不成，大包羣生而無好憎，澤及蚑蟯",
                    "zhushu": "蚑，蚑行也。蟯，微小之虫也。"
                },
                {
                    "paragraph": "而不求報，",
                    "zhushu": "施而不有也。"
                },
                {
                    "paragraph": "冨贍天下而不旣，",
                    "zhushu": "贍，足也。旣，尽也。"
                },
                {
                    "paragraph": "德施百姓而不費，",
                    "zhushu": "德澤加於百姓，不以爲己財費也。"
                },
                {
                    "paragraph": "行而不可得窮極也，",
                    "zhushu": "流膏不止也。"
                },
                {
                    "paragraph": "微而不可得把握也，擊之無創，刺之不傷，斬之不断，焚之不然，",
                    "zhushu": "水之性也。"
                },
                {
                    "paragraph": "淖溺流遁，錯繆相紛",
                    "zhushu": "遁，逸也。錯繆相紛，彼此相糺也。"
                },
                {
                    "paragraph": "而不可靡散，利貫金石，強濟天下，",
                    "zhushu": "水流缺石，是其利也。舟舡所載无有重，是其強也。済，通也。"
                },
                {
                    "paragraph": "動溶無形之域，而翶翔忽區之上，",
                    "zhushu": "忽怳之區上也。言其飛為雲，无所不上也。"
                },
                {
                    "paragraph": "邅回川谷之閒，",
                    "zhushu": "邅回，猶委曲也。"
                },
                {
                    "paragraph": "而滔騰大荒之野，有餘不足，與天地取與，授萬物而無所前後，",
                    "zhushu": "前後皆与之。"
                },
                {
                    "paragraph": "是故無所私而無所公，",
                    "zhushu": "公私一也。"
                },
                {
                    "paragraph": "靡濫振蕩，與天地鴻洞，",
                    "zhushu": "鴻，大也。洞，通也。讀同異之同也。"
                },
                {
                    "paragraph": "無所左而無所右，蟠委錯紾，與萬物始終，",
                    "zhushu": "紾，轉也。"
                },
                {
                    "paragraph": "是謂至徳。",
                    "zhushu": "言水之為徳最大，故曰至德也。"
                },
                {
                    "paragraph": "夫水所以能成其至徳於天下者，以其淖溺潤滑也。故老聃之言曰：“天下至柔，馳騁於天下之至堅。出於無有，入於無閒。",
                    "zhushu": "水是也。"
                },
                {
                    "paragraph": "吾是以知無爲之有益。”",
                    "zhushu": "有益於生。"
                },
                {
                    "paragraph": "夫無形者，物之大祖也；無音者，聲之大宗也。",
                    "zhushu": "无形生有形，故為物大祖也。无音生有音，故為声大宗。祖、宗皆本也。"
                },
                {
                    "paragraph": "其子爲光，其孫為水，皆生於形乎！",
                    "zhushu": "光无形，道所貴也，觀之，故子為光也。水形而不可毀，差之，故孫為水也。"
                },
                {
                    "paragraph": "夫光可見而不可握，水可循而不可毀，故有像之𩔖，莫尊於水。出生入死，自無蹠有，自有蹠無，而以衰賤矣。",
                    "zhushu": "出生，出生道，謂去清静也。入死，入死道，謂情欲也。蹠，適也。自无形適有形，離其本也。自有形適无形，不能復得，道家所弃，故曰而以衰賤也。"
                },
                {
                    "paragraph": "是故清静者，徳之至也；而柔弱者，道之要也；",
                    "zhushu": "要，約也。"
                },
                {
                    "paragraph": "虚而恬愉者，万物之用也。",
                    "zhushu": "万物由之得為人用。"
                },
                {
                    "paragraph": "肅然應感，殷然反本，則淪於無形矣。所謂無形者，一之謂也。",
                    "zhushu": "一者，道之本也。"
                },
                {
                    "paragraph": "所謂一者，無匹合於天下者也。卓然獨立，塊然獨處，上通九天，下貫九野，",
                    "zhushu": "九天，八方、中央也。九野亦如之。"
                },
                {
                    "paragraph": "貟不中規，方不中矩，大渾而爲一葉，累而無根，",
                    "zhushu": "无根，言微妙也。"
                },
                {
                    "paragraph": "懷囊天地，爲道𨵿門，",
                    "zhushu": "門，道之門。"
                },
                {
                    "paragraph": "穆忞隱閔，純徳獨存，",
                    "zhushu": "穆忞、隱閔，皆无形之𩔖也。純，不雜粈也。"
                },
                {
                    "paragraph": "布施而不旣，用之而不勤。",
                    "zhushu": "旣，尽也。勤，勞也。"
                },
                {
                    "paragraph": "是故視之不見其形，聽之不聞其聲，循之不得其身，無形而有形生焉，",
                    "zhushu": "无形，道也。有形，万物也。"
                },
                {
                    "paragraph": "無聲而五音鳴焉，",
                    "zhushu": "音生於无声也。"
                },
                {
                    "paragraph": "無味而五味形焉，",
                    "zhushu": "形或作和也。"
                },
                {
                    "paragraph": "無色而五色成焉。是故有生於無，實出於虚，",
                    "zhushu": "有形生於无形，人也。實，財也。"
                },
                {
                    "paragraph": "天下爲之圈，則名實同居。",
                    "zhushu": "圈，陬也。名，爵号之名也。實，幣帛之属也。一曰：仁義之功賞也。"
                },
                {
                    "paragraph": "音之數不過五，",
                    "zhushu": "宫、商、角、徵、羽也。"
                },
                {
                    "paragraph": "而五音之變不可勝聼也。",
                    "zhushu": "変，更相生也。"
                },
                {
                    "paragraph": "味之和不過五，",
                    "zhushu": "甘、酸、醎、辛，苦也。"
                },
                {
                    "paragraph": "而五味之化不可勝甞也。",
                    "zhushu": "化亦変也。"
                },
                {
                    "paragraph": "色之數不過五，",
                    "zhushu": "青、赤、白、黒、黃也。"
                },
                {
                    "paragraph": "而五色之變不可勝觀也。",
                    "zhushu": "常事曰視，非常曰觀。春秋魯隱公觀漁於棠是也。"
                },
                {
                    "paragraph": "故音者，宫立而五音形矣；",
                    "zhushu": "宫在中央，声之主也。形，正也。"
                },
                {
                    "paragraph": "味者，甘立而五味亭矣；",
                    "zhushu": "亭，平也。甘，中央味也。"
                },
                {
                    "paragraph": "色者，白立而五色成矣；",
                    "zhushu": "白者所在以染之，故五色可成矣。"
                },
                {
                    "paragraph": "道者，一立而萬物生矣。是故一之理，施四海；",
                    "zhushu": "理，道也。"
                },
                {
                    "paragraph": "一之解，際天地。",
                    "zhushu": "解，逹也。際，機也。解，讀解故之解也。"
                },
                {
                    "paragraph": "其全也，純兮若樸；",
                    "zhushu": "樸，若玉樸也，在石而未剖。"
                },
                {
                    "paragraph": "其散也，混兮若濁。濁而徐清，冲而徐盈，澹兮其若深淵，",
                    "zhushu": "冲，虚也。盈，滿也。澹，定不動之貌。"
                },
                {
                    "paragraph": "汎兮其若浮雲，若無而有，若亡而存。万物之緫，皆閱一孔；",
                    "zhushu": "緫，皆聚也。"
                },
                {
                    "paragraph": "百事之根，皆出一門。",
                    "zhushu": "道之門也。"
                },
                {
                    "paragraph": "其動無形，変化若神；其行無迹，常後而先。",
                    "zhushu": "道之先也。"
                },
                {
                    "paragraph": "是故至人之治也，",
                    "zhushu": "至道之人。"
                },
                {
                    "paragraph": "掩其聦明，滅其文章，依道發智，與民同出于公。",
                    "zhushu": "公，正。"
                },
                {
                    "paragraph": "去其誘慕，除其嗜欲，",
                    "zhushu": "誘慕，諭貪榮势也，故去之也。嗜欲，情欲也，故除之也。"
                },
                {
                    "paragraph": "損其思慮。",
                    "zhushu": "常活澹也。"
                },
                {
                    "paragraph": "約其所守則察，",
                    "zhushu": "不煩擾也。"
                },
                {
                    "paragraph": "寡其所求則得。",
                    "zhushu": "易供，故得。"
                },
                {
                    "paragraph": "夫任耳目以聽視者，勞形而不明；以知慮爲治者，苦心而無功。是故聖人一度循軌，",
                    "zhushu": "一，斉也。軌，法也。"
                },
                {
                    "paragraph": "不變其宜，不易其常，放準修繩，曲因其當。夫喜怒者，道之邪也；",
                    "zhushu": "道貴平和，故喜怒爲衷也。"
                },
                {
                    "paragraph": "憂悲者，徳之失也；",
                    "zhushu": "德尚恬和，以憂悲爲失。論語曰“其德坦蕩”是也。"
                },
                {
                    "paragraph": "好憎者，心之過也；嗜欲者，性之累也。",
                    "zhushu": "心當專一，中扃外閉，反有所好憎，故曰過。性當清净以奉天素，而反嗜欲，故爲之累也。"
                },
                {
                    "paragraph": "人大怒破隂，大喜墜陽；",
                    "zhushu": "怒者，隂氣也。隂爲堅冰，積隂相薄，故破隂。喜者陽氣，陽升於上，積陽相薄，故曰陽墜也。"
                },
                {
                    "paragraph": "薄氣發瘖，驚怖爲狂；憂悲多恚，病乃成積；好憎繁多，禍乃相隨。故心不憂樂，德之至也；通而不變，静之至也；",
                    "zhushu": "変，更也。"
                },
                {
                    "paragraph": "嗜欲不載，虛之至也；",
                    "zhushu": "不載於性。"
                },
                {
                    "paragraph": "無所好憎，平之至也；不與物散，粹之至也。",
                    "zhushu": "散，乱。粹，純。"
                },
                {
                    "paragraph": "能此五者，則通於神明。通於神明者，得其内者也。是故以中制外，百事不廢；",
                    "zhushu": "中，心也。外，情欲。"
                },
                {
                    "paragraph": "中能得之，則外能收之。",
                    "zhushu": "不，養也。"
                },
                {
                    "paragraph": "中之得，則五藏寧，思慮平，",
                    "zhushu": "五藏寧者，各得其所。思慮平者，不安喜怒。"
                },
                {
                    "paragraph": "筋力勁強，耳目聦明，䟽達而不悖，",
                    "zhushu": "悖，謬也。"
                },
                {
                    "paragraph": "堅強而不鞼，",
                    "zhushu": "鞼，折。"
                },
                {
                    "paragraph": "無所大過而無所不逮，處小而不逼，處大而不窕，",
                    "zhushu": "在小能小，在大能大。"
                },
                {
                    "paragraph": "其魂不躁，其神不嬈，",
                    "zhushu": "躁，狡。嬈，煩嬈也。言精神定矣。"
                },
                {
                    "paragraph": "湫漻寂漠，爲天下梟。",
                    "zhushu": "湫漻，清静也。寂漠，恬淡也。梟，雄也。"
                },
                {
                    "paragraph": "迫則能應，感則能動；物穆無窮，",
                    "zhushu": "穆，美。"
                },
                {
                    "paragraph": "變無形像。",
                    "zhushu": "言能化也。"
                },
                {
                    "paragraph": "優游委縱，如響之與景；",
                    "zhushu": "響應声，影應形。"
                },
                {
                    "paragraph": "登髙臨下，無失所秉；履危行險，無忘𤣥仗。",
                    "zhushu": "𤣥仗，道也。"
                },
                {
                    "paragraph": "大道坦坦，去身不逺，求之近者，往而復反。",
                    "zhushu": "近，謂身也。"
                },
                {
                    "paragraph": "能存之此，其德不虧，萬物紛糅，與之轉化，以聽天下，若背風而馳，",
                    "zhushu": "疾而易也。"
                },
                {
                    "paragraph": "是謂至德。至德則樂矣。古之人有居巖穴而神不遺者，",
                    "zhushu": "遺，失也。"
                },
                {
                    "paragraph": "末丗有勢爲萬乗而日憂悲者。由此觀之，聖亡乎治人，而在于得道；樂亡于冨貴，而在于德和。知大己而小天下，則幾於道矣。",
                    "zhushu": "幾，近也。許由、務光是。"
                },
                {
                    "paragraph": "所謂樂者，豈必處京臺、章華，",
                    "zhushu": "宗臺、章華，皆造之大臺。"
                },
                {
                    "paragraph": "游雲夢、沙丘，",
                    "zhushu": "雲夢，楚澤，在南郡華容也。沙丘，紂臺名也，在鉅鹿也。"
                },
                {
                    "paragraph": "耳聽九韶、六瑩，",
                    "zhushu": "九韶，舜楽也。六瑩，顓頊楽也。"
                },
                {
                    "paragraph": "口味煎熬芬芳，馳騁夷道，",
                    "zhushu": "夷，平也。"
                },
                {
                    "paragraph": "釣射鷫鷞之謂樂乎？",
                    "zhushu": "鷫鷞，鳥名也。長脛綠身，其形似鴈。一曰：鳯皇之別名也。"
                },
                {
                    "paragraph": "吾所謂樂者，人得其得者。夫得其得者，不以奢爲樂，不以廉爲悲，",
                    "zhushu": "廉，猶儉也。"
                },
                {
                    "paragraph": "與隂俱閉，與陽俱開。故子夏心戰而𦡱，得道而肥。",
                    "zhushu": "子夏，名商，孔子弟子也。入斈見先王之道而說之，又出見冨貴之楽而欲之，二者交争，故戰而𦡱也。先王之道勝，無所復思，故肥也。"
                },
                {
                    "paragraph": "聖人不以身役物，不以欲滑和，",
                    "zhushu": "不以身為物役，不以情欲乱中和之道也。"
                },
                {
                    "paragraph": "是故其為曜不忻忻，",
                    "zhushu": "忻忻為過制也。"
                },
                {
                    "paragraph": "其爲悲不惙惙，",
                    "zhushu": "惙惙為傷性也。"
                },
                {
                    "paragraph": "萬方百變，消揺而無所定，吾獨忼慨，遺物而與道同出。是故有以自得，",
                    "zhushu": "自得其天性也。"
                },
                {
                    "paragraph": "喬木之下，空穴之中，足以適情。",
                    "zhushu": "喬木，上䟽少隂之木也。空穴，巖穴也。唯処此中，夫自得者足以適其情性。"
                },
                {
                    "paragraph": "無以自得也，雖以天下爲家，萬民爲臣妾，不足以養生也。",
                    "zhushu": "言无以自待之人，猶以此為不足也。"
                },
                {
                    "paragraph": "能至于無樂者，則無不樂；無不樂，則至極樂矣。",
                    "zhushu": "至樂，至得之樂。極亦至也。"
                },
                {
                    "paragraph": "夫建鍾鼓，列管弦，席旃茵，傅旄象，",
                    "zhushu": "管，簫也。弦，琴瑟也。傅，着也。旄，旌也。𧰼，以象牙為飾也。"
                },
                {
                    "paragraph": "耳聽朝歌北鄙靡靡之樂，",
                    "zhushu": "朝歌，紂都。鄙，邑也。紂使師㳙作鄙邑靡靡之楽也，故師延為晋平公歌之，師曠知之，曰亡囯之音也。"
                },
                {
                    "paragraph": "齊靡曼之色，",
                    "zhushu": "斉，列也。靡曼，美也。"
                },
                {
                    "paragraph": "陳酒行𨢩，夜以継日，",
                    "zhushu": "樂不輟也。"
                },
                {
                    "paragraph": "強弩于髙鳥，走犬遂狡兔，此其為樂也，炎炎赫赫，怵然若有所誘慕。",
                    "zhushu": "誘，進也。慕，有所思。怵然，猶惕然。"
                },
                {
                    "paragraph": "解車休馬，罷酒徹樂，而心忽然若有所䘮，悵然若有所亡也。是何則？不以内樂外，而以外樂内，樂作而喜，曲終而悲，悲喜轉而相生，精神乱營，不得須㬰平。",
                    "zhushu": "營，惑。"
                },
                {
                    "paragraph": "察其所以，不得其形，",
                    "zhushu": "不得楽之形也。"
                },
                {
                    "paragraph": "而日以傷生，失其得者也。是故内不得於中，禀授於外而以自飾也，不浸于肌膚，不浹于骨髓，",
                    "zhushu": "浸，润也。浹，通也。"
                },
                {
                    "paragraph": "不留于心志，不滯于五藏。故從外入者，無主於中，不止。従中出者，無應於外，不行。故聽善言便計，雖愚者和說之；稱至德髙行，雖不肖者知慕之。說之者衆而用之者鮮，慕之者多而行之者寡。所以然者，何也？不能反諸性也。夫内不開於中而強斈問者，不入於耳而不著於心。此何以異於聾者之歌也？效人為之而無以自樂也，聲出於口則越而散矣。",
                    "zhushu": "散去耳不聞也。"
                },
                {
                    "paragraph": "夫心者，五藏之主也，所以制使四攴，流行血氣，馳騁于是非之境，而出入于百事之門戸者也。是故不得於心而有經天下之氣，是猶無耳而欲調鍾鼔，無目而欲喜文章也，亦必不勝其任矣。",
                    "zhushu": "經，理。"
                },
                {
                    "paragraph": "故天下神噐，不可為也。",
                    "zhushu": "噐，物用也。為，治也。"
                },
                {
                    "paragraph": "為者敗之，執者失之。夫許由小天下而不以己易堯者，志遺于天下。",
                    "zhushu": "許由，陽城人也，箕山之隱士也。堯以其賢，聘之，欲禪天下焉，不肯就。故曰志遺于天下也。"
                },
                {
                    "paragraph": "所以然者，何也？因天下而爲天下也。天下之要，不任於彼而在於我，",
                    "zhushu": "彼，謂堯也。我，謂許由。"
                },
                {
                    "paragraph": "不在於人而在於我身，身得則万物備矣。徹於心術之論，則嗜欲好憎外失。",
                    "zhushu": "外，不在心。"
                },
                {
                    "paragraph": "是故無所喜而無所怒，無所樂而無所苦，萬物𤣥同也，",
                    "zhushu": "𤣥，天也。"
                },
                {
                    "paragraph": "無非無是，化育𤣥燿，生而如死。",
                    "zhushu": "𤣥，天也。燿，明也。生而如死，无所欲。"
                },
                {
                    "paragraph": "夫天下者亦吾有也，吾亦天下之有也，天下之與我，豈有間哉！",
                    "zhushu": "言相比也。"
                },
                {
                    "paragraph": "夫有天下者，豈必攝權持勢，操殺生之柄而以行其號令邪？吾所謂有天下者，非謂此也，自得而已。",
                    "zhushu": "自得其天性也。一曰：不失其身也。"
                },
                {
                    "paragraph": "自得，則天下亦得我矣。吾与天下相得，則常相有，己又焉有不得容其閒者乎！所謂自得者，全其身者也。全其身，則與道爲一矣。故雖游於江潯海裔，",
                    "zhushu": "潯，崖也。裔，邊也。潯，讀葛覃之覃也。"
                },
                {
                    "paragraph": "馳要裊，建翠蓋，",
                    "zhushu": "駟駕，要裊，馬名也，日行万里。裊，撓弱之撓。翠蓋，以翠鳥羽飾蓋也。"
                },
                {
                    "paragraph": "目觀掉羽、武象之樂，",
                    "zhushu": "掉羽，羽舞。武象，周武王之楽。"
                },
                {
                    "paragraph": "耳聽滔㓪竒麗激抮之音，",
                    "zhushu": "激，有激揚。抮，轉。皆曲名也。"
                },
                {
                    "paragraph": "揚鄭、衞之浩樂，結激楚之遺風，",
                    "zhushu": "鄭声：鄭㑹晉平公，就新声，使師延為桑間、濮上之楽。濮在衛地，故鄭、衛之浩楽也。结激清楚之声也，必為鄭為之俗楽，夫结激清楚以娱樂也。遺風，猶餘声也。"
                },
                {
                    "paragraph": "射沼濵之髙鳥，逐苑囿之走獸，此齊民之所以滛泆流湎。",
                    "zhushu": "齊於凡民，故曰齊民也。沼，池也。濵，水崖也。"
                },
                {
                    "paragraph": "聖人處之，不足以營其精神，亂其氣志，",
                    "zhushu": "營，或也。"
                },
                {
                    "paragraph": "使心怵然失其情性。處窮僻之郷，側谿谷之間，",
                    "zhushu": "側，伏也。"
                },
                {
                    "paragraph": "隱于榛薄之中，",
                    "zhushu": "叢木曰榛，深草曰薄。"
                },
                {
                    "paragraph": "環堵之室，茨之以生茅，蓬戸甕牖，揉桑以爲樞，",
                    "zhushu": "堵長一丈，髙一丈。而環一堵，為方一丈，故曰環堵，言其小也。編蓬為戸，以破甕蔽牖，揉桑條以為戸樞。"
                },
                {
                    "paragraph": "上漏下溼，潤浸北房，",
                    "zhushu": "浸，漬也。北房，隂堂也。"
                },
                {
                    "paragraph": "雪霜滖灖，浸潭苽蔣，",
                    "zhushu": "滖灖，雪霜之貌也。浸潭之潤，以生苽蔣實。苽者，蔣實也。其米曰𦸔胡。滖，讀繀䋲之繀。灖，讀校滅之校。苽，讀觚哉之觚也。蔣，讀水漿之漿也。"
                },
                {
                    "paragraph": "逍遥于廣澤之中，而仿洋于山峽之旁，",
                    "zhushu": "兩山之間爲峽。"
                },
                {
                    "paragraph": "此齊民之所爲形植藜累，憂悲而不得志也，聖人處之，不爲愁悴怨懟，",
                    "zhushu": "懟，病也。"
                },
                {
                    "paragraph": "而不失其所以自樂也。是何也？則内有以通于天機，",
                    "zhushu": "機，㣲也。"
                },
                {
                    "paragraph": "而不以貴賤貧富勞逸失其志德者也。故夫烏之啞啞，鵲之唶唶，豈甞爲寒暑燥溼變其聲哉！",
                    "zhushu": "言躰道者不為貴賤貧富勞逸易其志，如烏鵲之不為寒暑易其声。"
                },
                {
                    "paragraph": "是故夫得道已定，而不待萬物之推移也，非以一時之變化而定吾所以自得也。吾所謂得者，性命之情處其所安也。夫性命者，與形俱出其宗，",
                    "zhushu": "宗，本。"
                },
                {
                    "paragraph": "形備而性命成，性命成而好憎生矣。故士有一定之論，女有不易之行，",
                    "zhushu": "士有同志，同志德也，至其交接，有一㑹而公定，故曰有一定之論也。貞女專一，亦无二心，雖有偏喪，不復更醮，故曰有不易之行者也。"
                },
                {
                    "paragraph": "規矩不能方圎，鉤繩不能曲直。",
                    "zhushu": "雖規矩鉤繩无以施於此。"
                },
                {
                    "paragraph": "天地之永，登丘不可為脩，居卑不可為短。是故得道者，窮而不懾，逹而不榮，",
                    "zhushu": "雖窮賤不以為懾懼也，雖𩔰達不以為榮幸也。"
                },
                {
                    "paragraph": "處髙而不機，",
                    "zhushu": "機，危也。"
                },
                {
                    "paragraph": "持盈而不傾，",
                    "zhushu": "傾，覆也。"
                },
                {
                    "paragraph": "新而不㓪，乆而不渝，",
                    "zhushu": "朗，明也。渝，変也。朗，讀汝南㓪陵之㓪。"
                },
                {
                    "paragraph": "入火不焦，入水不濡。是故不待勢而尊，不待財而冨，不待力而強，平虛下流，與化翶翔。",
                    "zhushu": "翶翔，猶傾仰也。"
                },
                {
                    "paragraph": "若然者，藏金於山，藏珠於淵，",
                    "zhushu": "舜藏金扵嶄巖之山，藏珠於五湖之渊，以塞貪淫之欲也。"
                },
                {
                    "paragraph": "不利貨財，不貪勢名。",
                    "zhushu": "勢位，爵号之名也。"
                },
                {
                    "paragraph": "是故不以康爲樂，",
                    "zhushu": "康，安也。"
                },
                {
                    "paragraph": "不以慊爲悲，",
                    "zhushu": "慊，約也。慊，讀辟向慊之慊也。"
                },
                {
                    "paragraph": "不以貴爲安，不以賤爲危，形神氣志，各居其宜，以隨天地之所為。夫形者，生之舍也；氣者，生之充也；神者，生之制也。一失位，則二者傷矣。是故聖人使人各處其位，守其職，而不得相干也。故夫形者非其所安也而處之則廢，氣不當其所充而用之則泄，神非其所宜而行之則昧。",
                    "zhushu": "昧，不明也。"
                },
                {
                    "paragraph": "此三者，不可不愼守也。夫舉天下萬物，蚑蟯貞蟲，",
                    "zhushu": "蚑行蟯動之虫也。蟯讀饒。貞虫，細要之屬也。"
                },
                {
                    "paragraph": "蝡動蚑作，",
                    "zhushu": "蚑，讀鳥蚑歩之蚑也。"
                },
                {
                    "paragraph": "皆知其所喜憎利害者，何也？以其性之在焉而不離也，忽去之，則骨肉無倫矣。",
                    "zhushu": "去之，去道也，則骨肉靡滅，无倫匹也。"
                },
                {
                    "paragraph": "今人之所以眭然能視，",
                    "zhushu": "眭，讀曰桂。"
                },
                {
                    "paragraph": "䁝然能聽，",
                    "zhushu": "䁝，讀疾營之營也。"
                },
                {
                    "paragraph": "形體能抗，",
                    "zhushu": "抗，讀扣耳之扣。"
                },
                {
                    "paragraph": "而百節可屈伸，察能分白黒、視醜美，而知能别同異、明是非者，何也？氣爲之充，而神爲之使也。何以知其然也？凡人之志各有所在而神有所繫者，其行也，足蹪趎埳、頭抵植木而不自知也，",
                    "zhushu": "蹪，躓也。楚人讀躓爲蹪。知，猶斍也。"
                },
                {
                    "paragraph": "招之而不能見也，呼之而不能聞也。",
                    "zhushu": "不能見招之者，不能聞呼之者。"
                },
                {
                    "paragraph": "耳目去之也，然而不能應者，何也？神失其守也。",
                    "zhushu": "精神失其所守。"
                },
                {
                    "paragraph": "故在於小則忘於大，在於中則忘於外，在於上則忘於下，在於左則忘於右。",
                    "zhushu": "若楚白公勝将欲慮乱，立於朝，倒杖䇿，上貫其頥，血流至地而不斍，此之𩔖也。"
                },
                {
                    "paragraph": "無所不充，則無所不在。",
                    "zhushu": "精神無所不充。在，存也。"
                },
                {
                    "paragraph": "是故貴虛者以毫末爲宅也。",
                    "zhushu": "虚者，情无所念慮也。以毫末爲宅者，言精微也。"
                },
                {
                    "paragraph": "今夫狂者之不能避水火之難而越溝瀆之嶮者，豈無形神氣志哉？然而用之異也。",
                    "zhushu": "与人異也。"
                },
                {
                    "paragraph": "失其所守之位，而離其外内之舍，是故舉錯不能當，動静不能中，",
                    "zhushu": "當，合也。中，適也。"
                },
                {
                    "paragraph": "終身運枯形于連嶁列埒之門，",
                    "zhushu": "運，行也。枯，猶病也。形，躰也。于，於也。連嶁，猶離嶁也，妄曲之𩔖。列埒，不平均也。連，讀陵聾幽州陵陵蓮之連。嵝，讀㟝嶁无松柏之嵝。"
                },
                {
                    "paragraph": "而蹪蹈于汚壑穽陷之中，",
                    "zhushu": "汚壑，大壑。壑，讀赫赫明明之赫。"
                },
                {
                    "paragraph": "雖生俱與人鈞，然而不免爲人戮𥬇者，何也？形神相失也。故以神爲主者，形從而利；以形爲制者，神從而害。",
                    "zhushu": "神清静故利，形有情欲故害也。"
                },
                {
                    "paragraph": "貪饕多欲之人，漠㬆於勢利，誘慕於召位，",
                    "zhushu": "漢㬆，猶鈍㬆，不知足𩔖。誘，進也。慕，貪。漠溺之漠。㬆，讀織絹緻宻㬆无間孔之㬆也。"
                },
                {
                    "paragraph": "兾以過人之智植于髙丗，",
                    "zhushu": "兾，猶庶幾也。植，立也。庶幾立髙名於丗也。"
                },
                {
                    "paragraph": "則精神日以秏而彌逺，",
                    "zhushu": "耗，秃也。"
                },
                {
                    "paragraph": "乆滛而不還，",
                    "zhushu": "滛，過。還，復。"
                },
                {
                    "paragraph": "形閉中距，則神無由入矣。",
                    "zhushu": "神，精神也。清静之性无從還入也。"
                },
                {
                    "paragraph": "是以天下時有盲妄自失之患。此膏燭之𩔖也，火逾然而消逾亟。",
                    "zhushu": "逾，益也。亟，疾也。"
                },
                {
                    "paragraph": "夫精氣志者，靜而日充者以壯，躁而日耗者以老。是故聖人將養其神，和弱其氣，平夷其形，而與道沉浮俛仰，",
                    "zhushu": "沉浮，猶盛衰。俛仰，猶升降。"
                },
                {
                    "paragraph": "恬然則縦之，迫則用之。其縱之也若委衣，其用之也若發機。",
                    "zhushu": "機，弩機𨳩。言其疾也。"
                },
                {
                    "paragraph": "如是，則萬物之化無不遇，",
                    "zhushu": "遇，時也。"
                },
                {
                    "paragraph": "而百事之變無不應。",
                    "zhushu": "應，當之也。"
                }
            ]
        },
        {
            "name": "俶眞訓第二",
            "paragraphs": [
                {
                    "paragraph": "俶眞訓第二",
                    "zhushu": "俶，始也。眞，實，說道之實，始於无有，化育于有，故曰“俶眞”，因以題篇。",
                    "type": 1
                },
                {
                    "paragraph": "有始者，",
                    "zhushu": "天地開闢之始也。"
                },
                {
                    "paragraph": "有未始有有始者，",
                    "zhushu": "言万物萌兆，未始有始者，始成形也。"
                },
                {
                    "paragraph": "有未始有夫未始有有始者。",
                    "zhushu": "言天地合氣，寂寞蕭條，未始有也。夫未始有始，仿佛也。"
                },
                {
                    "paragraph": "有有者，",
                    "zhushu": "言万物始有形兆也。"
                },
                {
                    "paragraph": "有无者，",
                    "zhushu": "言天地浩大，言无可名也。"
                },
                {
                    "paragraph": "有未始有有無者，",
                    "zhushu": "道微妙，苞裏天地，未始有有无者。在有无者之前，有未始有。夫未始有有无者，天也。"
                },
                {
                    "paragraph": "所謂有始者，繁憤未發，萌兆牙蘖，未有形呼垠堮，无无蝡蝡，將欲生㒷而未成物𩔖。",
                    "zhushu": "繁憤，衆積之貌。發，積也。"
                },
                {
                    "paragraph": "有未始有有始者，天氣始下，地氣始上，隂陽錯合，相与優游競暢于宇宙之間，被德含和，𦆯紛蘢蓯，欲与物接而未成兆朕。",
                    "zhushu": "競，逐也。暢，逹也。和，氣也。𦆯紛，雜糅也。蘢蓯，聚㑹也。兆朕，形怪也。"
                },
                {
                    "paragraph": "有未始有夫未始者有有始者，天含和而未降，地懐氣而未揚，虛无寂寞，蕭條霄雿，无有仿佛，氣遂而大通冝冝者也。",
                    "zhushu": "霄，讀紺綃之绡。雿，翟氏之翟也。"
                },
                {
                    "paragraph": "有有者，言万物摻落，根莖枝葉，青葱苓蘢，雚蔰炫煌，蠉飛蝡動，蚑行噲息，可切循把握而有数量。",
                    "zhushu": "摻，讀參星之參。雚蔰炫煌，采色貌也。蚑，讀車蚑轍之蚑。噲，讀不說懌外之會。切，摩也。循，順也。雚，讀曰唯也。蔰，讀曰扈。"
                },
                {
                    "paragraph": "有无者，視之不見其形，聽之不聞其聲，捫之不可得也，望之不可極也，儲與扈治，",
                    "zhushu": "儲与扈治，襃大意也。"
                },
                {
                    "paragraph": "浩浩瀚瀚，不可隱儀揆度而通光燿者。",
                    "zhushu": "浩浩瀚瀚，廣大貌也。光燿，无形。"
                },
                {
                    "paragraph": "有未始有有无者，包裹天地，陶冶万物，大通混冥，深閎廣大，不可為外，析毫剖芒，不可爲内，无環堵之宇而生有无之根。",
                    "zhushu": "混㝠大𡨋之中，謂道也。"
                },
                {
                    "paragraph": "有未始有夫未始有有无者，天地未剖，隂陽未判，",
                    "zhushu": "剖判混分。"
                },
                {
                    "paragraph": "四時未分，万物未生，汪然平靜，寂然清澄，莫見其形，",
                    "zhushu": "汪，讀傳尸諸周氏之汪同。"
                },
                {
                    "paragraph": "若光燿之閒於无有，退而自失也，",
                    "zhushu": "自失，𣳚不見也。"
                },
                {
                    "paragraph": "曰：“予能有無，而未能无无也。",
                    "zhushu": "能有无為也，未能本性自无為也，故曰未能无也。"
                },
                {
                    "paragraph": "及其爲无无，至妙何從及此哉！”夫大塊載我以形，勞我以生，",
                    "zhushu": "大塊，天地之間也。"
                },
                {
                    "paragraph": "逸我以老，休我以死。",
                    "zhushu": "莊子曰：生乃徭役，死乃休息也。故曰休我以死。"
                },
                {
                    "paragraph": "善我生者，乃所以善吾死也。",
                    "zhushu": "善吾生之楽，乃欲善吾死之楽也。明死変化有知，欲勸人同死生也。"
                },
                {
                    "paragraph": "夫藏舟於壑，藏山於澤，人謂之固矣。雖然，夜半有力者負而趨，",
                    "zhushu": "趨，走。"
                },
                {
                    "paragraph": "寐者不知，猶有所遁。",
                    "zhushu": "夜半有力者負舟与山走，故寐者不知也。"
                },
                {
                    "paragraph": "若藏天下於天下，則无所遁其形矣。",
                    "zhushu": "大丈夫以天下爲室，以藏万物。"
                },
                {
                    "paragraph": "物豈可謂无大揚攉乎？",
                    "zhushu": "揚攉，无慮大数名也。攉，讀鎬□□鎬。"
                },
                {
                    "paragraph": "一範人之形而猶喜。",
                    "zhushu": "範，猶遇也，遭也。說範，法也。言物一法効人形，尚由善也。"
                },
                {
                    "paragraph": "若人者，千変萬化而未始有極也。",
                    "zhushu": "言死生変化而夢，故曰未始有極也。"
                },
                {
                    "paragraph": "弊而復新，其爲楽也，可勝計邪！譬若㝱爲鳥而飛於天，㝱爲魚而没於淵，方其㝱也，不知其㝱也，覺而後知其㝱也。今將有大覺，然後知今此之爲大㝱也。始吾未生之時，焉知生之楽也？今吾未死，又焉知死之不樂也？昔公牛哀轉病也，七日化爲虎。",
                    "zhushu": "轉病，易病也。江、淮之間，公牛氏有易病，化為虎，若中囯有狂疾者，發作有時也。其爲虎者，便還食人，食人者因作眞虎，不食人者更復化為人。公牛氏，韓人。准南之人，因牛食芻，謂之芻豢，有驗于此。"
                },
                {
                    "paragraph": "其兄掩戸而入覘之，則虎搏而殺之。",
                    "zhushu": "殺其兄。掩，讀曰奄也。覘，視也。"
                },
                {
                    "paragraph": "是故文章成獸，爪牙移易，",
                    "zhushu": "移易人𤓰牙為虎爪牙也。"
                },
                {
                    "paragraph": "志与心変，神与形化。",
                    "zhushu": "志心皆変，神形皆化。"
                },
                {
                    "paragraph": "方其爲虎也，不知其甞爲人也；方其爲人，不知其且爲虎也。二者代謝舛馳，各楽其成形。",
                    "zhushu": "代，更也。謝，叙也。舛，牙也。形，謂成虎形人。舛，讀舛賣之舛也。"
                },
                {
                    "paragraph": "狡猾鈍惽，是非无端，孰知其所萌！",
                    "zhushu": "萌，生也。"
                },
                {
                    "paragraph": "夫水嚮冬則凝而爲冰，冰迎春則洋而爲水，冰故移易于前後，若周貟而趨，孰暇知其所苦樂乎！",
                    "zhushu": "泮，釋也。趨，㱕也。"
                },
                {
                    "paragraph": "是故形傷于寒暑燥溼之虐者，形苑而神壯；",
                    "zhushu": "苑，枯病也。壯，傷也。苑，讀南陽苑。"
                },
                {
                    "paragraph": "神傷乎喜怒思慮之患者，神尽而形有餘。故罷馬之死也，剥之若槁；",
                    "zhushu": "罷老氣力竭尽，故若槁也。"
                },
                {
                    "paragraph": "狡狗之死也，割之猶濡。",
                    "zhushu": "狡，少也。濡，濡溼，氣力未尽。"
                },
                {
                    "paragraph": "是故傷死者其鬼嬈，",
                    "zhushu": "嬈，煩嬈，善行病祟人。"
                },
                {
                    "paragraph": "時旣者其神漠。",
                    "zhushu": "旣，尽也。時旣當老者，則神寂漠。漠，定也。"
                },
                {
                    "paragraph": "是皆不得形神俱没也。",
                    "zhushu": "道家養形養神，皆以壽終，形神俱没，不俱漠而已也。老子曰：“以道治天下，其鬼不神。”此謂俱没也。"
                },
                {
                    "paragraph": "夫聖人用心，杖性依神，相扶而得終始，是故其寐不㝱，其覺不憂。",
                    "zhushu": "精神无所思慮，故不㝱。志存仁義，患不得至，故不憂也。"
                },
                {
                    "paragraph": "古之人有処混冥之中，神氣不蕩于外，万物恬漠以愉靜，攙搶衡杓之氣莫不彌靡，",
                    "zhushu": "攙搶，彗孛也。杓，北斗柄第七星。"
                },
                {
                    "paragraph": "而不能爲害。當此之時，万民倡狂，不知東西，含哺而游，鼔腹而熈，",
                    "zhushu": "鼔，擊也。熈，戯也。"
                },
                {
                    "paragraph": "交被天和，食于地德，",
                    "zhushu": "交，俱也。和，氣也。地徳，五榖。"
                },
                {
                    "paragraph": "不以曲故是非相尤，茫茫沈沈，是謂大治。",
                    "zhushu": "曲故，曲巧也。尤，過也。茫茫沈沈，盛貌也。茫，讀王莽也。沈，讀水出沈沈正白之沈。"
                },
                {
                    "paragraph": "於是在上位者，左右而使之，母滛其性；鎮撫而有之，母迁其德。是故仁義不布而万物蕃殖，",
                    "zhushu": "古者抱盛德，上質，是不待仁義而万物蕃殖也。"
                },
                {
                    "paragraph": "賞罰不施而天下賔服。",
                    "zhushu": "服其德也。"
                },
                {
                    "paragraph": "其道可以大美㒷，而難以筭計㪯也。",
                    "zhushu": "言天性万物但可以大美㒷而育之，難以筭計具也。"
                },
                {
                    "paragraph": "是故日計之不足，而歳計之有餘。",
                    "zhushu": "人□□□□□□□譬若梅矣，百梅足以為百人酸，一梅不足為百人酸也。"
                },
                {
                    "paragraph": "夫魚相忘於江湖，人相忘於道術。",
                    "zhushu": "言各得其志，故相忘也。"
                },
                {
                    "paragraph": "古之眞人，立於天地之夲，中至優游，抱德煬和，而万物雜累焉，",
                    "zhushu": "煬，炙屯。抱其志德而炙於和氣，故万物雜累，言成熟也。煬，讀供養之養也。"
                },
                {
                    "paragraph": "孰肯解構人閒之事，以物煩其性命乎！",
                    "zhushu": "解構，猶合㑹也。煩，辱也。"
                },
                {
                    "paragraph": "夫道有經紀條貫，得一之道，連千枝万葉。",
                    "zhushu": "一者，道□。得其根夲，故能連理千枝万葉，以少正多也。"
                },
                {
                    "paragraph": "是故貴有以行令，賤有以忘卑，貧有以楽業，困有以処危。夫大寒至，霜雪降，然後知松栢之荗也。據難履危，利害陳于前，",
                    "zhushu": "陳，列也。"
                },
                {
                    "paragraph": "然後知聖人之不失道也。是故能戴大貟者履大方，",
                    "zhushu": "言能戴天履地之道。"
                },
                {
                    "paragraph": "鏡太清者視大明，立太平者処大堂，",
                    "zhushu": "太平，天下之平也。大堂，明堂，所以告朔行今也。"
                },
                {
                    "paragraph": "能游冥冥者与日月同光。",
                    "zhushu": "光，明也。諭徳道者能与日月明也。"
                },
                {
                    "paragraph": "是故以道為竿，以德爲綸，礼楽為鉤，仁義為餌，投之於江，浮之於海，万物紛紛，孰非其有！夫挾依於跂躍之術，",
                    "zhushu": "跂躍，猶齟齬，不正之道也。"
                },
                {
                    "paragraph": "提挈人閒之際，撢掞挺挏丗之風俗，",
                    "zhushu": "撢，引。掞，利也。挺挏，猶上下也，以求利便也。"
                },
                {
                    "paragraph": "以摸蘇牽連物之微妙，",
                    "zhushu": "摸蘇，猶摸索。微妙，猶细小。"
                },
                {
                    "paragraph": "猶得肆其志，充其欲，何況懷懷瑋之道，忘肝膽，遺耳目，獨浮游无方之外，不与物相弊摋，",
                    "zhushu": "弊摋，猶雜揉也。弊，讀䟦涉之䟦也。摋，讀楚人言殺也。"
                },
                {
                    "paragraph": "中徙𠋣无形之域而和以天地者乎！若然者，偃其聦明而抱其太素，",
                    "zhushu": "素，樸性也。"
                },
                {
                    "paragraph": "以利害爲塵垢，",
                    "zhushu": "塵垢，諭輕也。"
                },
                {
                    "paragraph": "以死生為尽夜，是故目觀玉輅琬象之狀，耳聽白雪、清角之聲，不能以乱其神。",
                    "zhushu": "玉輅，王者所乗，有琬琰象牙之飾。白雪，師曠所奏太一五弦之琴楽曲，神物為下降者。清角，商聲也。"
                },
                {
                    "paragraph": "登千仞之谿，臨蝯眩之岸，不足以滑其和。",
                    "zhushu": "蝯臨其岸而目眩。言滑，滑乱。和，適也。"
                },
                {
                    "paragraph": "譬若鍾山之玉，炊以鑪炭，三日三夜而色澤不変。則至德天地之精也。",
                    "zhushu": "鍾山，崑崙也。"
                },
                {
                    "paragraph": "是故生不足以使之，利何足以動之；死不足以禁之，害何足以恐之。明於死生之分，達於利害之変，雖以天下之大，易骭之一毛，无所槩於忠也。",
                    "zhushu": "骭，自膝以下，脛以上也。骭，讀閈牧之閈也。"
                },
                {
                    "paragraph": "夫貴賤之於身也，猶條風之時麗也；",
                    "zhushu": "條風鳴條，言其迅也。麗，過也。"
                },
                {
                    "paragraph": "毀譽之於己，猶蚊䖟之一過也。夫秉皓白而不里，行纯粹而不糅，処𤣥冥而不闇，休于天鈞而不僞，",
                    "zhushu": "偽，敗也。天鈞，北極之地，積寒之野，休之輙敗，唯躰道能不敗也。"
                },
                {
                    "paragraph": "孟門、終隆之山不能禁，",
                    "zhushu": "孟門，山名，太行之隘也。終隆則終南山，在扶風。皆險塞也。"
                },
                {
                    "paragraph": "唯躰道能不敗，湍瀬旋淵、吕梁之深不能留也，",
                    "zhushu": "湍瀬，急流也。旋淵，深淵也。吕梁，水名也，在彭城。皆水險。留，滯也。"
                },
                {
                    "paragraph": "大行石澗、飛狐、句望之險不能難也。",
                    "zhushu": "太行，在野王北，上黨開也。石澗，深谿。飛狐，在代郡。句望，在鴈门。皆隘險也。"
                },
                {
                    "paragraph": "是故身処江海之上，而神游魏阙之下。",
                    "zhushu": "魏闕，王者門外闕也，所以縣敎象之書於象魏也。巍巍高大，故曰魏闕。□眞人雖在逺方，心存王也。一曰：心下巨闕，神内守也。"
                },
                {
                    "paragraph": "非得一原，執能至於此哉！",
                    "zhushu": "一原，道之原也。"
                },
                {
                    "paragraph": "是故与至人居，使家忘貧，使王公簡其貴富而楽卑賤，勇者衰其氣，貪者消其欲。坐而不敎，立而不議，虚而往者實而㱕，故不言而能飲人以和。",
                    "zhushu": "諭道如川，不言而能飲人以和適也。"
                },
                {
                    "paragraph": "是故至道无爲，一龍一蛇，",
                    "zhushu": "龍能化，蛇能解蛻，故道以為譬。"
                },
                {
                    "paragraph": "盈縮卷舒，與時變化。外從其風，内守其性，耳目不燿，思慮不營。",
                    "zhushu": "營，或也。"
                },
                {
                    "paragraph": "其所居神者，臺簡以游太清，",
                    "zhushu": "臺，猶持也。簡，大也。"
                },
                {
                    "paragraph": "引楯萬物，羣美萌生。",
                    "zhushu": "引楯，拔擢也。楯，讀若允恭之允也。"
                },
                {
                    "paragraph": "是故事其神者神去之，",
                    "zhushu": "事，治也。"
                },
                {
                    "paragraph": "休其神者神居之。",
                    "zhushu": "不動擾。"
                },
                {
                    "paragraph": "道出一原，通九門，",
                    "zhushu": "九門，天之門也。"
                },
                {
                    "paragraph": "散六衢，",
                    "zhushu": "散布於六合之衢也。"
                },
                {
                    "paragraph": "設於无垓坫之字，",
                    "zhushu": "設，施也。垓坫，垠堮也。垓，讀人飲食大多以思下垓。坫，讀為管氏有反坫之坫。"
                },
                {
                    "paragraph": "寂漠以虚無。非有爲於物也，物以有爲於己也。",
                    "zhushu": "非有爲於物者，不爲之也。物以有爲於己者，物己爲也。"
                },
                {
                    "paragraph": "是故舉事而順于道者，非道之所爲也，道之所施也。夫天之所覆，地之所載，六合所包，隂陽所呴，雨露所濡，道德所扶，此皆生一父母而閱一和也。",
                    "zhushu": "父母，天地。閱，緫也。和，氣也，道所貴也。呴，讀以口相吁之吁。"
                },
                {
                    "paragraph": "是故槐榆與橘柚合而爲兄弟，",
                    "zhushu": "言道能化同異物也。"
                },
                {
                    "paragraph": "有苗與三危通爲一家。",
                    "zhushu": "有苗國在南方彭蠡，舜時不服者。三危，在西極，山名，在辰州。通爲一家，道所化也。"
                },
                {
                    "paragraph": "夫目視鴻鵠之飛，耳聽琴瑟之聲，而心在鴈門之間，一身之中，神之分離剖判，六合之内，一舉而千萬里。是故自其異者視之，肝膽胡、越；",
                    "zhushu": "肝膽諭近，胡、越諭逺。"
                },
                {
                    "paragraph": "自其同者視之，萬物一圈也。",
                    "zhushu": "圈，厥。"
                },
                {
                    "paragraph": "百家異說，各有所出，若夫墨、揚、申、商之於治道，",
                    "zhushu": "墨，墨翟也，其術兼愛、非樂，摩頂於踵而利國者為之。揚，楊朱，其術全性保眞，雖㧞骨一毛而利天下，弗為也。申，申不害也，韓昭侯相，著三符之命而尚刻削。商者，魏公孫鞅也，爲秦孝公制相坐之法，嚴猛聞，故封之爲商君也，因謂之商鞅也。"
                },
                {
                    "paragraph": "猶蓋之無一撩，而輪之無一輻，有之可以備數，無之未有害於用也。己自以爲獨擅之，不通之于天地之情也。今夫冶工之鑄器，",
                    "zhushu": "鑄，讀如唾祝之祝也。"
                },
                {
                    "paragraph": "金踊躍于鑪中，必有波溢而播弃者，其中地而凝滯，亦有以象於物者矣。其形雖有所小周哉，然未可以保於周室之九鼎也，有況比於規形者乎？其與道相去亦逺矣！今夫萬物之䟽躍枝舉，百事之莖葉條梓，皆夲於一根，而條循千萬也。",
                    "zhushu": "䟽躍，布散也。梓，讀詩頌茍有三蘗同。"
                },
                {
                    "paragraph": "若此則有所受之矣，而非所授者。所受者无授也而无不受也。无不受也者，譬若周雲之蘢蓯，遼巢彭 而爲雨，",
                    "zhushu": "周雲，密雨雲也。蘢蓯，聚合也。遼巢彭 ，藴積貌也。 ，榆莢之 。"
                },
                {
                    "paragraph": "沉溺萬物而不與爲溼焉。",
                    "zhushu": "不与萬物俱溼。"
                },
                {
                    "paragraph": "今夫善射者有儀表之度，如工匠有規矩之數，此皆所得以至於妙。",
                    "zhushu": "有所得儀表規矩之巧也。"
                },
                {
                    "paragraph": "然而奚仲不能爲逢蒙，",
                    "zhushu": "奚仲巧為車，逢蒙善於射。言未能相兼也。"
                },
                {
                    "paragraph": "造父不能爲伯樂者，",
                    "zhushu": "造父善御馬，事周移王。伯楽善相馬，事秦缪公。"
                },
                {
                    "paragraph": "是皆諭於一曲，而不通于萬方之際也。今以涅染緇則黒於涅，以藍染靑則靑於蓝。涅非緇也，靑非藍也，茲雖遇其母而无能復化已。",
                    "zhushu": "涅，𥖎石也。母，本也。"
                },
                {
                    "paragraph": "是何則？以諭其轉而益薄也。何況夫未始有涅藍造化之者乎，其爲化也，雖鏤金石，書竹帛，何足以舉其數！",
                    "zhushu": "鏤，讀婁数之婁。"
                },
                {
                    "paragraph": "由此觀之，物莫不生於有也，",
                    "zhushu": "有，猶往也。"
                },
                {
                    "paragraph": "小大優游矣。",
                    "zhushu": "言饒多也。"
                },
                {
                    "paragraph": "夫秋毫之末，淪於无間而復歸於大矣；",
                    "zhushu": "秋毫微妙，故能入於无間。間，孔。言道无水，以毫未比道，猶復爲大也。"
                },
                {
                    "paragraph": "蘆符之厚，通於无 而復反於敦庞。",
                    "zhushu": "厚，猶薄。芦，葦也。符，蘆之中白符。言其薄柯則歸於葦，故曰反於孰庞矣。符，讀麫麫之麫也。"
                },
                {
                    "paragraph": "若夫无秋毫之微，蘆符之厚，四達無境，通于无圻，",
                    "zhushu": "道貴无形，杖毫、蘆符已有形，故曰无秋毫之微，蘆符之厚，四達无境，通於无圻。圻，垠字也。"
                },
                {
                    "paragraph": "而莫之要御夭遏者，其襲微重妙，挺挏萬物，揣丸変化",
                    "zhushu": "，道之所能。"
                },
                {
                    "paragraph": "天地之閒何足以論之！",
                    "zhushu": "言道所化者大。"
                },
                {
                    "paragraph": "夫疾風㪍木，而不能拔毛髮；",
                    "zhushu": "㪍亦拔也。"
                },
                {
                    "paragraph": "雲臺之髙，墮者析脊碎腦，而蟁䖟適足以翶翔。",
                    "zhushu": "臺髙際於雲，因曰雲臺也。蟁蟲微細，故曰翺翔而无傷毀之患，道所貴也。"
                },
                {
                    "paragraph": "夫與蚑蟯同乗天機，",
                    "zhushu": "蚑行蟯動，諭微細也。天機，神馬。"
                },
                {
                    "paragraph": "天受形於一圈，飛輕微細者，猶足以脫其命，又況未有𩔖也？",
                    "zhushu": "類，形象也。未有形象，道所尚也。"
                },
                {
                    "paragraph": "由此觀之，無形而生有形，亦明矣。是故聖人託其神於靈府，而㱕於萬物之初，視於𡨋冥，聽於无聲，冥冥之中獨見曉焉，",
                    "zhushu": "曉，明也。"
                },
                {
                    "paragraph": "寂漠之中獨有照焉。其用之也以不用，其不用也而後能用之；其知也乃不知，其不知也而後能知之也。夫天不定，日月無所載；",
                    "zhushu": "載，行也。"
                },
                {
                    "paragraph": "地不定，草木無所植；",
                    "zhushu": "植，立也。"
                },
                {
                    "paragraph": "所立於身者不寧，是非無所形。",
                    "zhushu": "形，見也。"
                },
                {
                    "paragraph": "是故有眞人然後有眞知。",
                    "zhushu": "知不詐 ，故曰眞也。"
                },
                {
                    "paragraph": "其所持者不明，庸愚詎知吾所謂知之非不知歟？今夫積惠重厚，累愛襲恩，以聲華嘔符嫗掩万民百姓，使知之訢訢然，人樂其性者，仁也。舉大功，立顯名，體君臣，正上下，明親䟽，等貴賤，存危國，繼絶丗，決挐治煩，興毀宗，立無後者，義也。閉九竅，藏心志，棄聦明，反無識，芒然仿佯于塵埃之外，而消揺于無事之業，含隂吐陽，而万物和同者，德也。是故道散而爲德，德溢而爲仁義，仁義立而道德廢矣。百圍之木，斬而爲犧尊，",
                    "zhushu": "犧，讀曰月，猶䟽鏤之尊。"
                },
                {
                    "paragraph": "鏤之以剞𠜾，雜之以青黃，",
                    "zhushu": "剞，巧工鈎刀也。𠜾者，規度刺畫墨邊箋也。所以刻鏤之具也。青黄，采色之飾也。剞，讀技之技。𠜾，讀詩蹶角之蹶也。"
                },
                {
                    "paragraph": "華藻鎛觧，龍蛇虎豹，曲成文章，",
                    "zhushu": "華藻，華文也。鎛，今之金尊也。鲜，明好也。龍蛇虎豹者，刻尊彜爲幡龍伏虎之然，故曰曲成文章也。"
                },
                {
                    "paragraph": "然其断在溝中，一比犧尊、溝中之断，則醜羙有間矣，",
                    "zhushu": "間，逺也，方其好醜相去逺也。"
                },
                {
                    "paragraph": "然而失木性，鈞也。",
                    "zhushu": "鈞，等。"
                },
                {
                    "paragraph": "是故神越者其言華，",
                    "zhushu": "越，散也，言不守也，故華而不實。"
                },
                {
                    "paragraph": "德蕩者其行僞。",
                    "zhushu": "蕩，逸。僞，不成也。"
                },
                {
                    "paragraph": "至精亡於中，而言行觀於外，此不免以身役物矣。",
                    "zhushu": "与物爲役。"
                },
                {
                    "paragraph": "夫趍舎行僞者，爲精求于外也，精有湫盡，而行無窮極，則滑心濁神，而惑亂其夲矣。其所守者不定，於外滛於丗俗之風，",
                    "zhushu": "風，化也。"
                },
                {
                    "paragraph": "所断差跌者，而内以濁其清明，是故躊躇以終，而不得須臾恬淡矣。是故聖人内修道術，而不外飾仁義，不知耳目之宣，而游于精神之和。若然者，下揆三泉，上尋九天，横廓六合，揲貫万物，此聖人之游也。若夫眞人，則動溶于至虚，而游于滅亡之野，騎蜚㢘而従敦圄，",
                    "zhushu": "蜚亷，獸名，長毛有翼。敦圄，似虎而小。一曰：僊人名也。"
                },
                {
                    "paragraph": "馳於方外，休乎宇内，燭十日而使風雨，臣雷公，役夸父，",
                    "zhushu": "夸父，僊人，弃其䇿而爲鄧林也。"
                },
                {
                    "paragraph": "妾宓妃，妻織女，天地之間，何足以留其志！是故虚無者道之舎，平易者道之素。",
                    "zhushu": "素，性也。"
                },
                {
                    "paragraph": "夫人之事其神而嬈其精，營慧然而有求於外，此皆失其神明而離其宅也。",
                    "zhushu": "事，治也。嬈，煩也。營慧，求索名利者也。故曰有求於外。離宅，離精神之宅也。"
                },
                {
                    "paragraph": "是故凍者假兼衣于春，而暍者望冷風于秋，夫有病於内者必有色於外矣。夫梣木色青翳，",
                    "zhushu": "梣木，苦歷，木名也。生於山，剥取其皮，以水浸之正青，用洗眼，瘉人目中膚翳，故曰色青翳。青色，象也。"
                },
                {
                    "paragraph": "而蠃瘉蝸睆，",
                    "zhushu": "蠃蠡，薄蠃。蝸睆，目疾也。"
                },
                {
                    "paragraph": "此皆治目之藥也。人無故求此物者，必有蔽其明者。聖人之所以駭天下者，眞人未甞過焉；",
                    "zhushu": "駭，動也。"
                },
                {
                    "paragraph": "賢人之所以矯丗俗者，聖人未甞觀焉。",
                    "zhushu": "矯，拂也。"
                },
                {
                    "paragraph": "夫牛蹏之涔，無尺之鯉；",
                    "zhushu": "涔，潦水也。涔，讀延䄆曷問，急氣閉口言也。"
                },
                {
                    "paragraph": "塊阜之山，無丈之材。",
                    "zhushu": "小山也，在陳留。"
                },
                {
                    "paragraph": "所以然者何也？皆其營宇狹小，而不能容巨大也。又況乎以無裹之者邪！",
                    "zhushu": "无裹，无形。"
                },
                {
                    "paragraph": "此其爲山淵之勢亦逺矣。",
                    "zhushu": "此无有議長大。"
                },
                {
                    "paragraph": "夫人之拘於丗也，必形繫而神泄，故不免於虚。",
                    "zhushu": "形繫者，身形疾而精神越他，不處其守，故曰不免於虚疾。"
                },
                {
                    "paragraph": "使我可係羈者，必其有命在於外也。至德之丗，甘瞑于溷澖之域，",
                    "zhushu": "澖，讀閑放之閑，言無垠虚之貌。"
                },
                {
                    "paragraph": "而徙𠋣于汗漫之宇，",
                    "zhushu": "徙𠋣，猶汗漫。无生形，形生，元氣之本神也。故盧敖見若士者言曰“吾与汗漫期於九垓之上”是也。宇，居也。"
                },
                {
                    "paragraph": "提挈天地而委萬物，以鴻濛爲景柱，而浮揚乎無畛崖之際。",
                    "zhushu": "一手曰提。挈，舉也。委，棄也。言不以身役物。鴻濛，東方之野，日之所出，故以為景柱。浮揚，猶遨翔也。無畛崖畔界，因以爲名也。"
                },
                {
                    "paragraph": "是故聖人呼吸隂陽之氣，而羣生莫不顒顒然，仰其德以和順。當此之時，莫之領理，決離隱密而自成，渾渾蒼蒼，純樸未散，",
                    "zhushu": "渾渾蒼蒼，混沌大皃，故曰純樸未散也。"
                },
                {
                    "paragraph": "旁薄爲一，而萬物大優，",
                    "zhushu": "優，饒也。"
                },
                {
                    "paragraph": "是故雖有羿之知而無所用之。",
                    "zhushu": "是說上古之時也，但甘卧，治化自行，故曰雖有羿之知，其無所用之。是堯時羿也，謂能射十日，繳大風，殺窫窳，斬九嬰，射河伯之知巧也。非有窮后羿也。"
                },
                {
                    "paragraph": "及丗之衰也，至伏羲氏，其道昧昧芒芒然，吟德懷和，",
                    "zhushu": "伏羲氏以木徳王天下，号曰太皡。昧昧，純厚也。芒芒，廣大貌也。吟詠其德，含懷其和氣，未大宣布也。"
                },
                {
                    "paragraph": "被施頗烈，",
                    "zhushu": "被，讀光被四表之被也。被其德澤，頗烈施於民。"
                },
                {
                    "paragraph": "而知乃始昧昧晽晽，皆欲離其童䝉之心，",
                    "zhushu": "昧昧，欲明而未也。晽晽，欲所知之貌也。離，去也。"
                },
                {
                    "paragraph": "而覺視於天地之閒，是故其德煩而不能一。",
                    "zhushu": "煩，多也。一，齊也。"
                },
                {
                    "paragraph": "乃至神農、黃帝，剖判大宗，竅領天地，襲九窽，重九𤍂，",
                    "zhushu": "竅，通也。領，理也。襲，因也。窽，法也。𤍂，形也。言因九天九地之形法以通理也。"
                },
                {
                    "paragraph": "提挈隂陽，嫥捖剛柔，枝解葉貫，萬物百族，",
                    "zhushu": "嫥捖，和調也。族，𩔖也。"
                },
                {
                    "paragraph": "使各有經紀條貫",
                    "zhushu": "，貫，位也。"
                },
                {
                    "paragraph": "於此萬民睢睢盱盱然，莫不竦身而載聽視，",
                    "zhushu": "睢睢盱盱，聽視之貌也。"
                },
                {
                    "paragraph": "是故治而不能和",
                    "zhushu": "和，恊也。"
                },
                {
                    "paragraph": "下。棲遟至于昆吾、夏后之丗，",
                    "zhushu": "昆吾，夏伯。桀世也。"
                },
                {
                    "paragraph": "嗜欲連於物，聦明誘於外，而性命失其得。",
                    "zhushu": "性命之本。"
                },
                {
                    "paragraph": "施及周室之衰，澆淳散樸，",
                    "zhushu": "施，讀難易之易也。"
                },
                {
                    "paragraph": "雜道以僞，儉德以行，",
                    "zhushu": "雜，糅。"
                },
                {
                    "paragraph": "而巧故萌生。",
                    "zhushu": "巧言為詐。"
                },
                {
                    "paragraph": "周室衰而王道廢，儒墨乃始列道而議，分徒而訟。",
                    "zhushu": "儒，孔子道也。墨，墨翟術也。徒，黨也。訟，爭是非也。"
                },
                {
                    "paragraph": "於是博學以疑聖，華誣以脅衆，",
                    "zhushu": "博斈揚、墨之道，以疑孔子之術。設虚華之言，以誣聖人，劫脅徒衆也。"
                },
                {
                    "paragraph": "弦歌鼔舞，縁飾詩、書，以買名譽於天下。",
                    "zhushu": "為以求之。"
                },
                {
                    "paragraph": "繁登降之禮，飾紱冕之服，聚衆不足以極其變，積財不足以贍其費，於是萬民乃始慲觟離跂，",
                    "zhushu": "慲，讀簫簫无逢際之慲。觟，徯徑之徯也。"
                },
                {
                    "paragraph": "各欲行其知僞，以求鑿柄於丗而錯擇名利，",
                    "zhushu": "錯，施也。擇，取也。求，索也。言施其巧偽，索榮顯之名利也。故下句言曼衍於淫荒之陂也。"
                },
                {
                    "paragraph": "是故百姓曼衍於淫荒之陂，而失其大宗之夲。",
                    "zhushu": "陂，或作野。"
                },
                {
                    "paragraph": "夫丗之所以喪性命，有衰漸以然，所由來者乆矣。是故聖人之學也，欲以反性於𥘉，而游心於虚也。",
                    "zhushu": "人受天地之中以生。孟子曰：性無不善，而情欲害之。故聖人能返其性於初也。游心於虚，言無欲也。"
                },
                {
                    "paragraph": "達人之學也，欲以通性於遼廓，而覺於寂漠也。若夫俗丗之學也則不然，擢德𢶊性，内愁五藏，外勞耳目，",
                    "zhushu": "擢，取也。𢶊，缩也。皆不揗其理，故愁其思慮也。耳妄聽，目妄視，淫故勞也。"
                },
                {
                    "paragraph": "乃始招蟯振繾物之豪芒，揺消掉捎仁義禮樂，暴行越智於天下，以招號名聲於丗。",
                    "zhushu": "揺消棹梢仁義禮樂，未之能行也。越，揚也。暴，卒也。越揚其詐譎之智以取聲名也。"
                },
                {
                    "paragraph": "此我所羞而不為也。是故與其有天下也，不若有說也；",
                    "zhushu": "說，樂也。不若有又說樂之也。"
                },
                {
                    "paragraph": "與其有說也，不若尚羊物之終也始，而條達有無之際。是故舉丗而譽之不加勸，舉丗而非之不加沮，定于死生之境，而通于榮辱之理，雖有炎火洪水彌靡於天下，神無虧缺於胷臆之中矣。若然者，視天下之閒，猶飛羽浮芥也，",
                    "zhushu": "芥，中也。"
                },
                {
                    "paragraph": "熟肯分分然以物為事也！",
                    "zhushu": "分，猶意念之貌。"
                },
                {
                    "paragraph": "水之性眞清而土汩之，人性安静而嗜欲亂之。夫人之所受於天者，耳目之於聲色也，口鼻之於芳臭也，肌膚之於寒燠，其情一也，或通於神明，或不免於癡狂者，何也？其所為制者異也。是故神者智之淵也，淵清則智明矣；智者心之府也，智公則心平矣。人莫鑑於流沬，而鑒於止水者，以其靜也；",
                    "zhushu": "沬，雨潦上沫起覆甌也，言其濁擾不見人形也。"
                },
                {
                    "paragraph": "莫窺形於生鐵，而窺於明鏡者，以覩其易也。",
                    "zhushu": "易，讀河間易縣之易。"
                },
                {
                    "paragraph": "夫唯易且静，形物之性也。",
                    "zhushu": "形，見。"
                },
                {
                    "paragraph": "由此觀之，用也必假之於弗用也，是故虚室生白，吉祥止也。",
                    "zhushu": "虚，心也。室，身也。白，道也。能虚其心以生於道，道性无欲，吉祥來止舍也。"
                },
                {
                    "paragraph": "夫鑑明者塵垢弗能薶，",
                    "zhushu": "薶，汚也。薶，讀倭語之倭也。"
                },
                {
                    "paragraph": "神清者嗜欲弗能乱。",
                    "zhushu": "神清者，精神内守也。情之嗜欲，不能干乱。"
                },
                {
                    "paragraph": "精神以越於外，而事復返之，",
                    "zhushu": "越，散也。事，治也。"
                },
                {
                    "paragraph": "是失之於夲，而求之於末也。外内无符而欲與物接，𡚁其𤣥光而求知之于耳目，",
                    "zhushu": "𤣥光，内明也。一曰：𤣥，天也。"
                },
                {
                    "paragraph": "是釋其炤炤，而道其冥冥也，是之謂失道。心有所至而神喟然在之，反之於虚則消鑠滅息，此聖人之游也。",
                    "zhushu": "反之於虚，則情欲之性消鑠滅息，故曰聖人之游。游，行也。"
                },
                {
                    "paragraph": "故古之治天下也，必達乎性命之情。其舉錯未必同也，其合於道一也。夫夏日之不被裘者，非愛之也，燠有餘於身也。冬日之不用翣者，非𥳑之也，淸有餘於適也。",
                    "zhushu": "翣，扇也。翣，讀鵝鶩食唼喋之唼。簡，賤也。"
                },
                {
                    "paragraph": "夫聖人量腹而食，度形而衣，節於己而已，貪汚之心奚由生哉！故能有天下者，必無以天下爲也；能有名譽者，必無以趨行求者也。",
                    "zhushu": "以，用也。"
                },
                {
                    "paragraph": "聖人有所于達，達則嗜慾之心外矣。",
                    "zhushu": "外，弃也。"
                },
                {
                    "paragraph": "孔、墨之弟子，皆以仁義之術敎導於丗，然而不免於儡。身猶不能行也，又況所敎乎？",
                    "zhushu": "儡身，身不見用，儡儡然也。儡，讀雷同之雷。"
                },
                {
                    "paragraph": "是何則？其道外也。夫以末求返于夲，許由不能行也，又況齊民乎！",
                    "zhushu": "斉民，凡民。斉於民也。"
                },
                {
                    "paragraph": "誠達于性命之情，而仁義固附矣，趨捨何足以滑心！若夫神無所掩，心無所載，通洞條達，恬漠無事，無所凝滯，虚寂以待，勢利不能誘也，",
                    "zhushu": "誘，惑也，進也。"
                },
                {
                    "paragraph": "辯者不能說，",
                    "zhushu": "說，釋也。"
                },
                {
                    "paragraph": "聲色不能𣶖也，美者不能濫也，",
                    "zhushu": "濫，覦也，或作監。不能使之過濫。"
                },
                {
                    "paragraph": "知者不能動也，勇者不能恐也，此眞人之道也。若然者，陶冶萬物，與造化者爲人，",
                    "zhushu": "為，治也。"
                },
                {
                    "paragraph": "天地之閒，宇宙之内，莫能夭遏。",
                    "zhushu": "閒，上下之閒也。内，四方之内也。"
                },
                {
                    "paragraph": "夫化生者不死，而化物者不化，",
                    "zhushu": "化生者，天也。化物者，德也。"
                },
                {
                    "paragraph": "神經於驪山、太行而不能難，",
                    "zhushu": "驪山，今在京兆新豊縣南也。太行，今在河内野王縣北也。"
                },
                {
                    "paragraph": "入於四海九江而不能濡，",
                    "zhushu": "四海，四方之海也。九江，江分為九也。"
                },
                {
                    "paragraph": "處小隘而不寒，横扄天地之閒而不窕。",
                    "zhushu": "扄，猶閉也。"
                },
                {
                    "paragraph": "不通此者，雖目數千羊之群，耳分八風之調，",
                    "zhushu": "目視，耳聽也。八風，八卦之風。調，和也。"
                },
                {
                    "paragraph": "足蹀陽阿之舞，而手㑹緑水之趨，",
                    "zhushu": "陽阿，古之名倡也。緑水，舞曲也。一曰：緑水，古詩也。趨，投節也。"
                },
                {
                    "paragraph": "智終天地，明照日月，辯解連環，澤潤玉石，猶無益於治天下也。",
                    "zhushu": "澤，潤澤也。"
                },
                {
                    "paragraph": "靜漠恬𣽃，所以養性也；和愉虚無，所以養德也。外不滑内，則性得其宜；性不動和，則德安其位。養生以經丗，抱德以終年，可謂能體道矣。若然者，血脉無鬱滯，五藏無蔚氣，",
                    "zhushu": "蔚，病也。"
                },
                {
                    "paragraph": "禍福弗能撓滑，非譽弗能塵垢，故能致其極。",
                    "zhushu": "極，至。"
                },
                {
                    "paragraph": "非有其丗，孰能濟焉？有其人不遇其時，身猶不能脫，又況無道乎？",
                    "zhushu": "道不得行。"
                },
                {
                    "paragraph": "且人之情，耳目應感動，心志知憂樂，手足之㩌疾𧒃、辟寒暑，所以與物接也。蜂蠆螫指而神不能憺，",
                    "zhushu": "螫，讀解釋之釋。憺，定也。"
                },
                {
                    "paragraph": "蚉䖟噆膚而知不能平，",
                    "zhushu": "噆，噬，猶穿。"
                },
                {
                    "paragraph": "夫憂患之來，攖人心也，",
                    "zhushu": "攖，迫也。"
                },
                {
                    "paragraph": "非直蜂蠆之螫毒而蚉䖟之慘怛也，而欲靜漠虚无，奈之何哉！夫目察秋毫之末，耳不聞雷霆之音；耳調玉石之聲，目不見太山之髙。何則？小有所志而大有所志也。今萬物之來，擢拔吾悟，攓取吾情，有若泉源，雖欲勿稟，其可得耶！",
                    "zhushu": "稟，猶動用也。"
                },
                {
                    "paragraph": "今夫樹木者，灌以 水，疇以肥壤，",
                    "zhushu": "疇，雍。 或作嘹。"
                },
                {
                    "paragraph": "一人養之，十人拔之，則必無餘㮆",
                    "zhushu": "，㮆，櫱。"
                },
                {
                    "paragraph": "有況與一國同伐之哉？雖欲乆生，豈可得乎！今盆水在庭，淸之終日，未能見眉睫；濁之不過一撓，而不能察方貟。",
                    "zhushu": "察，見"
                },
                {
                    "paragraph": "。人神易濁而難淸，猶盆水之𩔖也，況一丗而撓滑之，曷得須臾平乎！古者至德之丗，賈便其肆，農樂其業，大夫安其職，",
                    "zhushu": "職，事。"
                },
                {
                    "paragraph": "而処士脩其道。",
                    "zhushu": "道，先生之道也。"
                },
                {
                    "paragraph": "當此之時，風雨不毀折，草木不夭，九鼎重味，珠玉潤澤，",
                    "zhushu": "九鼎，九州貢金所鑄也。一曰：象九德，故曰九鼎也。重，厚也。潤澤，有光也。"
                },
                {
                    "paragraph": "洛出丹書，河出緑圖，故許由、方回、善卷、披衣得達其道。",
                    "zhushu": "許由，陽城人也，堯所聘而不利也。方回、善卷、披衣皆堯時隱士，姓名不可得知。其人方直回旋，因曰方回。見其善卷。披衣而行，因曰披衣。得達，楽其所脩先生之道也。"
                },
                {
                    "paragraph": "何則？丗之主有欲利天下之心，是以人得自樂其閒。",
                    "zhushu": "自樂其道於天地之閒也。或作文德自楽其閒先王之道也。"
                },
                {
                    "paragraph": "四子之才，非能盡善，蓋今之丗也，然莫能與之同光者，遇唐、虞之時。",
                    "zhushu": "光，譽。"
                },
                {
                    "paragraph": "逮至夏桀、殷紂，燔生人，辜諫者，爲炮烙，鑄金柱，",
                    "zhushu": "鑄金柱，然火其下，以人置其士人，墯陊火中，而對之笑也。"
                },
                {
                    "paragraph": "剖賢人之心，析才士之脛，",
                    "zhushu": "賢人，比干也。析，解也。剥解有才士脚，觀其有竒異。脛，脚也。"
                },
                {
                    "paragraph": "醢鬼侯之女，葅梅伯之骸。",
                    "zhushu": "勉侯、梅伯，紂時諸侯。梅伯説鬼侯之女美好，令紂妻之。女至，紂以為不好，故醢鬼侯之女，葅梅伯之骸也。一曰：紂為无道，梅伯数諌，故葅其骸也。"
                },
                {
                    "paragraph": "當此之時，嶢山崩，三川涸，",
                    "zhushu": "嶢山，蓋在南陽。三川，涇、渭、汧也。涸，竭也。傳曰：“山崩川竭。”亡囯徵也。"
                },
                {
                    "paragraph": "飛鳥鎩翼，走獸櫅脚。",
                    "zhushu": "言紂田獵禽荒，无休止時，故飛鳥折翼，走獸毁脚，无不被害也。"
                },
                {
                    "paragraph": "當此之間，豈獨無聖人哉？然而不能通其道者，不遇其丗。",
                    "zhushu": "言聖人不能通其道、行其化者，不遭丗也。"
                },
                {
                    "paragraph": "天鳥飛千仞之上，獸走叢薄之中，禍猶及之，又況編戸齊民乎？",
                    "zhushu": "聚木曰叢，深草曰薄。猶及之，田獵不時也。"
                },
                {
                    "paragraph": "由此觀之，體道者不專在於我，亦有繫於丗者矣。夫歷陽之都，一夕反而爲湖，勇力聖知与罷怯不肖者同命。",
                    "zhushu": "歷陽，淮南囯之縣名，今屬江都。昔有老嫗，常行仁義，有二诸生遇之，謂曰：“此囯當𣳚爲湖。”謂嫗視東城門閫有血，便走上北山，勿顧也。自此，嫗便往視門閫。閽者問之，嫗對曰如是。其暮，門吏故殺雞血涂門閫。明旦，老嫗早往視門，見血，便上北山，囯没爲湖。与門吏言其事，適一宿耳。一夕，旦而爲湖也。勇怯同命，无遺脫也。"
                },
                {
                    "paragraph": "巫山之上，順風縱火，膏夏紫芝與蕭艾俱死。",
                    "zhushu": "巫山，在南郡。膏夏，大木也，其理密白如膏，故曰膏夏。紫、芝，皆諭賢智也。蕭、艾，賤草，皆諭不肖。"
                },
                {
                    "paragraph": "故河魚不得明目，穉稼不得育時，其所生者然也。",
                    "zhushu": "河水濁，故不得明目。穉稼爲霜所彫，故不得待其自熟時。故曰“其所生然也”。"
                },
                {
                    "paragraph": "故丗治則愚者不得獨亂，丗亂則智者不能獨治。身蹈于濁丗之中，而責道之不行也，是猶兩絆騏𩦸，而求其致千里也。",
                    "zhushu": "兩者，雙也。"
                },
                {
                    "paragraph": "置猨檻中，則與豚同，非不巧捷也，無所肆其能也。",
                    "zhushu": "肆，極。"
                },
                {
                    "paragraph": "舜之耕陶也，不能利其里；",
                    "zhushu": "所居之里。"
                },
                {
                    "paragraph": "南面王，則德施乎四海，",
                    "zhushu": "四海，天下。"
                },
                {
                    "paragraph": "仁非能益也，處便而勢利也。古之聖人，其和愉寧靜，性也；其志得道行，命也。",
                    "zhushu": "命，天命也。"
                },
                {
                    "paragraph": "是故性遭命而後能行，命得性而後能明。",
                    "zhushu": "得其本清靜之性，故能明。"
                },
                {
                    "paragraph": "烏號之弓，谿子之弩，不能無弦而射。",
                    "zhushu": "鳥號，柘桑也。谿子，為弩所出囯名也。或曰：谿，蠻夷也，以柘桑爲弩，因曰谿子之弩也。一曰：谿子陽，鄭囯善為弩匠，因以為名也。"
                },
                {
                    "paragraph": "越舲蜀艇，不能無水而浮。",
                    "zhushu": "舲，小舩也。蜀舩，一版之舟，若今豫章是也。雖越人所便習，若无其水，不能獨浮也仌。"
                },
                {
                    "paragraph": "今矰繳機而在上，𦉾罟張而在下，雖欲翺翔，其勢焉得？",
                    "zhushu": "矰，弋射身短矢也。機，發也。翺翔，鳥之髙飛，翼上下曰翺，直刺不動曰翔也。"
                },
                {
                    "paragraph": "故詩云：“采采卷耳，不盈傾筐。嗟我懷人，寘彼周行。”以言慕逺丗也。",
                    "zhushu": "詩周南卷耳篇也。言采采易得之菜，不滿易盈之器，以言君子為囯，執心不精，不能以成其道，采易得之粟，不能盈易滿之器也。“嗟我懷人，寘彼周行”，言我思古君子官賢人，置之列位也。誠古之賢人各得其行列，故曰慕逺也。"
                }
            ]
        },
        {
            "name": "天文訓第三",
            "paragraphs": [
                {
                    "paragraph": "天文訓第三",
                    "zhushu": "文者，象也。天先垂文象，日月三星及彗孛皆謂以譴告一人，故曰“天文”，因以題篇。",
                    "type": 1
                },
                {
                    "paragraph": "天墬未形，馮馮翼翼，洞洞灟灟，故曰大昭。",
                    "zhushu": "馮翼、洞灟，无形之貌。洞，讀挺桐之桐。灟，讀以鐵頭斫地之鐲也。"
                },
                {
                    "paragraph": "道始于虚霩，虚霩生宇宙，宇宙生氣，氣有漢垠。",
                    "zhushu": "宇，四方上下也。宙，往古来今也。將成天地之貌也。漢垠，重安之貌也。"
                },
                {
                    "paragraph": "淸陽者薄靡而爲天，",
                    "zhushu": "薄靡者，若埃飛揚之貌。"
                },
                {
                    "paragraph": "重濁者滯凝而爲地。淸妙之合專",
                    "zhushu": "一作慱。"
                },
                {
                    "paragraph": "易，重濁之凝竭難，故天先成而地後定。天地之襲精爲隂陽，",
                    "zhushu": "襲，合也。精，氣也。"
                },
                {
                    "paragraph": "隂陽之專精爲四時，四時之散精爲萬物。積陽之𤍠氣生火，火氣之精者爲日；積隂之寒氣者爲水，水氣之精者爲月。日月之淫爲精者爲星辰。天受日月星辰，地受水潦塵埃。昔者共工與顓頊爭爲帝，怒而觸不周之山，",
                    "zhushu": "共，上官名，伯於宓羲、神農之間。其後子孫任智刑以強，故与顓頊、黄帝之孫爭位。不周山在西北也。"
                },
                {
                    "paragraph": "天柱折，地維絶。天傾西北，故日月星辰移焉；",
                    "zhushu": "傾，髙也。原道言地東南傾，傾，下也。此先言傾西北，明其髙也。"
                },
                {
                    "paragraph": "地不滿東南，故水潦塵埃歸焉。天道曰貟，地道曰方。方者主幽，貟者主明。明者，吐氣者也，是故火曰外景；幽者，含氣者也，是故水曰内景。吐氣者施，含氣者化，是故陽施隂化。天之偏氣，怒者爲風；天地之含氣，和者爲雨。隂陽相薄，感而爲雷，",
                    "zhushu": "薄，迫也。惑，動也。"
                },
                {
                    "paragraph": "激而爲霆，亂而爲霧。陽氣勝則散而爲雨露，",
                    "zhushu": "散，霧散也。"
                },
                {
                    "paragraph": "隂氣勝則凝而爲霜雪。毛羽者，飛行之𩔖也，故屬於陽。介鱗者，蟄伏之𩔖也，故屬於隂。日者，陽之主也，是故春夏則群獸除，",
                    "zhushu": "除，冬毛微墮也。"
                },
                {
                    "paragraph": "日至而麋鹿解。",
                    "zhushu": "日冬至麋角解，日夏至鹿角解。"
                },
                {
                    "paragraph": "月者，隂之宗也，是以月虛而魚腦減，月死而羸硥膲。",
                    "zhushu": "宗，本也。減，少也。膲，肉不滿。言應隂氣也。膲，讀若物醮少之醮也。"
                },
                {
                    "paragraph": "火上蕁，水下流，故鳥飛而髙，魚動而下。物𩔖相動，本標相應，",
                    "zhushu": "蕁，讀葛覃之覃。慓，讀刀未之末。"
                },
                {
                    "paragraph": "故陽燧見日則燃而爲火，",
                    "zhushu": "陽燧，全也。取金杯无縁者，熟摩令𤍠，日中時，以當日下，以艾承之，則燃得火也。"
                },
                {
                    "paragraph": "方諸見月則津而爲水，",
                    "zhushu": "方諸，隂遂，大蛤也。熟磨拭令𤍠，月盛時，以向月下，則水生，以銅𥂟受之，下水數滴。先師說然也。"
                },
                {
                    "paragraph": "虎嘯而谷風至，龍舉而景雲屬，",
                    "zhushu": "虎，土物也。谷風，木風也。水生於土，故虎嘯而谷風至。龍，水也。雲生水，故舉而景雲屬。屬，會也。"
                },
                {
                    "paragraph": "麒麟𨷖而日月食，鯨魚死而彗星出，蠶珥絲而商弦絶，",
                    "zhushu": "蠶老絲成，自中徹外，然視之如今精珥，表裏見，故曰珥絲。一曰：弄絲於口。商音淸，弦細而急，故先絶也。"
                },
                {
                    "paragraph": "賁星墜而勃海決。",
                    "zhushu": "賁星，客星也。又作孛星。墜，隕也。勃，大也。決，溢也。"
                },
                {
                    "paragraph": "人主之情，上通于天，故誅暴則多飄風，",
                    "zhushu": "暴，虐也。飄風，迅也。"
                },
                {
                    "paragraph": "枉法令則多蟲螟，",
                    "zhushu": "食心曰螟，榖之災也。"
                },
                {
                    "paragraph": "殺不辜則囯赤地，",
                    "zhushu": "赤地，旱也。"
                },
                {
                    "paragraph": "令不收則多淫雨。",
                    "zhushu": "干時之令不收納，則久雨爲災。"
                },
                {
                    "paragraph": "四時者，天之吏也；日月者，天之使也；星辰者，天之期也；",
                    "zhushu": "期，㑹也。"
                },
                {
                    "paragraph": "虹蜺彗星者，天之忌也。",
                    "zhushu": "雄爲虹，雌爲蜺也。虹者，雜色也。忌，禁也。"
                },
                {
                    "paragraph": "天有九野，九千九百九十九隅，去地五億萬里，",
                    "zhushu": "九野，九天之野也。一野千一百一十一隅也。"
                },
                {
                    "paragraph": "五星，八風，二十八宿、",
                    "zhushu": "五星，𡻕星、熒惑、鎭星、太白、辰星也。八風，八卦之風也。二十八宿，東方角、亢、氐、房、心、尾、箕，北方斗、牛、女、虛、危、室、壁，西方奎、婁、胃、𭥦、畢、觜、參，南方井、鬼、栁、星、張、翼、軫也。"
                },
                {
                    "paragraph": "五官，六府，",
                    "zhushu": "五官，五行之官。六府，如以榖。"
                },
                {
                    "paragraph": "紫宮，太微，軒轅，咸池，四守，天阿。",
                    "zhushu": "皆星名，下自解。"
                },
                {
                    "paragraph": "何謂九野？中央曰鈞天，其星角、亢、氐。",
                    "zhushu": "韓、鄭之分野也。"
                },
                {
                    "paragraph": "東方曰蒼天，其星房、心、尾。東北曰變天，",
                    "zhushu": "陽氣始作，萬物萌牙，故曰変天。"
                },
                {
                    "paragraph": "其星箕、斗、牽牛。",
                    "zhushu": "尾、箕，一名析木，燕之分野。斗，吴之分野。牽牛，一名星紀，越分野。"
                },
                {
                    "paragraph": "北方曰𤣥天，其星須女、虚、危、營室。",
                    "zhushu": "虚、危，一曰𤣥枵，齊之分野。"
                },
                {
                    "paragraph": "西北方曰幽天，",
                    "zhushu": "幽，隂也。酉方季秋將即於隂，故曰幽天也。"
                },
                {
                    "paragraph": "其星東壁、奎、婁。",
                    "zhushu": "營室、東壁，一名承委，衞之分野。奎、婁一名降婁，魯之分野。"
                },
                {
                    "paragraph": "西方曰昊天，",
                    "zhushu": "皓，白也。西方金，色白，故曰昊天。或作“旻”。"
                },
                {
                    "paragraph": "其星胃、昴、畢。",
                    "zhushu": "昴、畢，一名大梁，趙之分野。"
                },
                {
                    "paragraph": "西南方曰朱天，",
                    "zhushu": "朱，陽也。西南為少陽，故曰朱天。"
                },
                {
                    "paragraph": "其星觜嶲、參、東井。",
                    "zhushu": "觜嶲、參，一名實沈，晉之分野。"
                },
                {
                    "paragraph": "南方曰炎天，其星輿鬼、柳、七星。",
                    "zhushu": "柳、七星，張，周之分野。一名鶉火。"
                },
                {
                    "paragraph": "東南方曰陽天，",
                    "zhushu": "東南純乾用事，故曰陽天。"
                },
                {
                    "paragraph": "其星張、翼、軫。",
                    "zhushu": "翼、軫，一名鶉尾，楚之分野。"
                },
                {
                    "paragraph": "何謂五星？東方，木也，其帝太皥，",
                    "zhushu": "太皡，伏犧氏有天下号也，死託祀於東方之帝也。"
                },
                {
                    "paragraph": "其佐句芒，執規而治春。其神爲歳星，其獸蒼龍，其音角，其日甲乙。",
                    "zhushu": "木色蒼，蒼龍順其色也。角，木也。甲、乙皆木也。"
                },
                {
                    "paragraph": "南方，火也，其帝炎帝，",
                    "zhushu": "炎帝，少典之子也，以火德王天下，号曰神農，死託祀於南方之帝。"
                },
                {
                    "paragraph": "其佐朱明，",
                    "zhushu": "舊說云祝融。"
                },
                {
                    "paragraph": "執衡而治夏。其神爲熒惑，其獸朱鳥，",
                    "zhushu": "熒惑，五星之一也。朱鳥，朱雀也。"
                },
                {
                    "paragraph": "其音徴，其日丙丁。",
                    "zhushu": "徴，火也。丙、丁，皆火也。"
                },
                {
                    "paragraph": "中央，土也，其帝黃帝，",
                    "zhushu": "黄帝，少典之子也，以土德王天下，号曰軒轅氏，死託於中央之帝。"
                },
                {
                    "paragraph": "其佐后土，執繩而制四方。其神爲鎭星，其獸黃龍，",
                    "zhushu": "土色黄也。"
                },
                {
                    "paragraph": "其音宫，其日戊己。",
                    "zhushu": "宫，士。戊、己，土也。"
                },
                {
                    "paragraph": "西方，金也，其帝少昊，",
                    "zhushu": "少昊，黄帝之子青陽也。以金德王，号曰金天氏，死託祀於西方之帝。"
                },
                {
                    "paragraph": "其佐蓐收，執矩而治秋。其神爲太白，其獸白虎，其音商，其日庚辛。",
                    "zhushu": "商，金也。庚、辛皆金也。"
                },
                {
                    "paragraph": "北方，水也，其帝顓頊，",
                    "zhushu": "顓頊，黄帝之孫，以水德王天下，号曰髙陽氏，死託祀北方之帝也。"
                },
                {
                    "paragraph": "其佐𤣥冥，執權而治冬。其神爲辰星，其獸𤣥武，其音羽，其日壬癸。",
                    "zhushu": "羽，水也。壬、癸皆水也。"
                },
                {
                    "paragraph": "太隂在四仲，則歲星行三宿；",
                    "zhushu": "仲，中也。四中，謂太隂在邜、酉、子、午四面之中也。"
                },
                {
                    "paragraph": "太隂在四鉤，則歳星行二宿。",
                    "zhushu": "丑鉤辰，申鉤巳，寅鉤亥，未鉤戍，謂太隂在四角。"
                },
                {
                    "paragraph": "二八十六，三四十二，故十二𡻕而行二十八宿。日月行十二分度之一，歳行三十度十六分度之七，十二歳而周。",
                    "zhushu": "周，徧。"
                },
                {
                    "paragraph": "熒惑常以十月入太㣲，受制而出行列宿，司无道之囯，爲亂爲賊，爲疾爲喪，爲饑爲兵，出入無常，辨変其色，時見時匿。",
                    "zhushu": "此皆所以譴告人君。"
                },
                {
                    "paragraph": "鎭星以甲寅元始建斗，歳鎭行一宿，當居而弗居，其囯亡土；未當居而居之，其國益地，歳熟。日行二十八分度之一，歳行十三度百一十二分度之五，二十八歳而周。",
                    "zhushu": "鎭星一徧。"
                },
                {
                    "paragraph": "太白元始以正月甲寅，與熒惑晨出東方，二百四十日而入，入百二十日而夕出西方，二百四十日而入，入三十五日而復出東方。出以辰戌，入以丑未。當出而不出，未當入而入，天下偃兵；當入而不入，當出而不出，天下興兵。辰星正四時，常以二月春分効奎、婁，以五月夏至效東井、輿鬼，以八月秋分効角、亢，以十一月乆至効斗、牽牛。",
                    "zhushu": "効，見。"
                },
                {
                    "paragraph": "出以辰戌，入以丑未，出二旬而入。晨候之東方，夕候之西方。一時不出，其時不和；四時不出，天下大飢。",
                    "zhushu": "榖不熟為飢也。"
                },
                {
                    "paragraph": "何謂八風？距日冬至四十五日條風至，",
                    "zhushu": "艮卦之風，一名融。為笙也。"
                },
                {
                    "paragraph": "條風至四十五日明庶風至，",
                    "zhushu": "震卦之風也。為管也。"
                },
                {
                    "paragraph": "明庶風至四十五日淸明風至，",
                    "zhushu": "巽卦之風也。為柷也。"
                },
                {
                    "paragraph": "淸明風至四十五日景風至，",
                    "zhushu": "离卦之風也。為絃也。"
                },
                {
                    "paragraph": "景風至四十五日凉風至，",
                    "zhushu": "坤卦之風也。為損也。"
                },
                {
                    "paragraph": "涼風至四十五日閶闔風至，",
                    "zhushu": "兊卦之風也。為鍾也。"
                },
                {
                    "paragraph": "閶闔風至四十五日不周風至，",
                    "zhushu": "乾卦之風也。為磬也。"
                },
                {
                    "paragraph": "不周風至四十五日廣莫風至。",
                    "zhushu": "坎卦之風也。為鼓也。"
                },
                {
                    "paragraph": "條風至則出輕繫，去稽留。",
                    "zhushu": "立春，故出輕繫。"
                },
                {
                    "paragraph": "明庶風至則正封疆，修田疇。",
                    "zhushu": "春分播榖，故正封疆，治田疇也。"
                },
                {
                    "paragraph": "淸明風至則出幣帛，使諸侯。",
                    "zhushu": "立夏長飬而恩惠，故幣帛聘問諸侯也。"
                },
                {
                    "paragraph": "景風至則爵有位，賞有功。",
                    "zhushu": "夏至隂氣在下，陽盛於上，象陽布施，故賞有功，封建侯也。"
                },
                {
                    "paragraph": "涼風至則報地德，祀四郊。",
                    "zhushu": "立秋節，農乃登榖常祭，故報地德，祀四方神也。"
                },
                {
                    "paragraph": "閶闔風至則收縣垂，琴瑟不張。",
                    "zhushu": "秋分殺氣，國君𢡚愴，故去鍾磬縣垂之楽也。"
                },
                {
                    "paragraph": "不周風至則脩宮室，繕邊城。",
                    "zhushu": "立冬節，土功其始，故治宫室，繕脩邊城，備宼難也。"
                },
                {
                    "paragraph": "廣莫風至則閉𨵿梁，決刑罰。",
                    "zhushu": "象冬閉藏，不通關粱也。罰刑疑者，於是順時而决之。"
                },
                {
                    "paragraph": "何謂五官？東方爲田，南方爲司馬，西方為理，北方爲司空，中央爲都。",
                    "zhushu": "田主農，司馬主兵，理主獄，司空主土，都為四方最也。"
                },
                {
                    "paragraph": "何謂六府？子午、丑未、寅申、夘酉、辰戌、巳亥是也。太微者，太一之庭也。",
                    "zhushu": "太微，星名也。太一，天神也。"
                },
                {
                    "paragraph": "紫宫者，太一之居也。軒轅者，帝妃之舎也。咸池者，水魚之囿也。",
                    "zhushu": "咸池，星名。水魚，天神。"
                },
                {
                    "paragraph": "天阿者，群神之闕也。",
                    "zhushu": "闕，猶門也。"
                },
                {
                    "paragraph": "四宫者，所以爲司賞罰。",
                    "zhushu": "四宫，紫宫、軒轅、咸池、天阿。"
                },
                {
                    "paragraph": "太㣲者主朱鳥。",
                    "zhushu": "主，猶典也。"
                },
                {
                    "paragraph": "紫宫執斗而左旋，日行一度，以周於天。日冬至峻狼之山，",
                    "zhushu": "南極之山。"
                },
                {
                    "paragraph": "日移一度，月行百八十二度八分度之五，而夏至牛首之山。",
                    "zhushu": "牛首，之此極山。"
                },
                {
                    "paragraph": "反覆三百六十五度四分度之一而成一歳，天一元始，正月建寅，日月俱入營室五度。天一以始建七十六歳，日月復以正月入營室五度無餘分，名曰一紀。凡二十紀，一千五百二十歳大終，日月星辰復始甲寅元。日行一度，而歳有竒四分度之一，故曰歳而積千四百六十一日而復合，故舎八十歳而復故曰。子午、邜酉爲二繩，",
                    "zhushu": "繩，直。"
                },
                {
                    "paragraph": "丑寅、辰巳、未申、戌亥為四鉤。東北爲報德之維也，",
                    "zhushu": "報，復也。隂氣極於北方，陽氣發於東方，自隂復陽，故曰報德之維。四角為維也。"
                },
                {
                    "paragraph": "西南爲背陽之維，",
                    "zhushu": "西南已過，陽將復陽，故曰背陽之維。"
                },
                {
                    "paragraph": "東南爲常羊之維，",
                    "zhushu": "常羊，不進不退之貌也。東南純陽用事，不盛不衰，常如此，故曰常羊之維。"
                },
                {
                    "paragraph": "西北爲蹏通之維。",
                    "zhushu": "西北純隂，陽氣閉結，陽氣將萌，蹏始通之，故曰蹏通之維。"
                },
                {
                    "paragraph": "日冬至則斗北中繩，隂氣極，陽氣萌，故曰冬至為德。",
                    "zhushu": "德，始生也。"
                },
                {
                    "paragraph": "日夏至則斗南中繩，陽氣極，隂氣萌，故曰夏至為刑。",
                    "zhushu": "刑，始殺也。"
                },
                {
                    "paragraph": "隂氣極，則下至黄泉，北至北極，故不可以鑿地穿井。万物閉藏，蟄虫首穴，故曰德在室。陽氣極，則南至南極，上至朱天，故不可以夷丘上屋。万物蕃息，五榖兆長，故曰德在野。日冬至則水從之，日夏至則火從之，故五月火正，火正而水漏，",
                    "zhushu": "火正，火王也，故水滲漏。一說：火星正中，地漏溼也。"
                },
                {
                    "paragraph": "十一月水正而隂勝。",
                    "zhushu": "水正，水王也，故隂勝也。一說：營室正中於南方。"
                },
                {
                    "paragraph": "陽氣爲火，隂氣爲水。水勝故夏至溼，火勝故冬至燥。燥故炭輕，溼故炭重。日冬至，井水盛，盆水溢，羊脫毛，麋角解，鵲始巢；八尺之脩，日中而景丈三尺。日夏至而流黄澤，石精出，",
                    "zhushu": "流黄，土之精也，隂氣作於下，故流澤而出也。石精，五色之精也。"
                },
                {
                    "paragraph": "蟬始嗚，半夏生，",
                    "zhushu": "半夏，薬草。"
                },
                {
                    "paragraph": "𧊈䖟不食駒犢，鷙鳥不搏黃口；",
                    "zhushu": "五月微隂在下未成，駒犢、黄口肌血脆弱未成，故蟁䖟、鷙鳥應隂，不食不博也。"
                },
                {
                    "paragraph": "八尺之景，脩徑尺五寸。景脩則隂氣勝，景短則陽氣勝。隂氣勝則為水，陽氣勝則為旱。隂陽刑德有七舍。何謂七舍？室、堂、庭、門、巷、術、野。十二月德居室三十日，先日至十五日，後日至十五日，而徙所居各三十日。德在室則刑在野，德在堂則刑在術，德在庭則刑在巷，隂陽相德則刑德合門。八月、二月，隂陽氣均，日夜分平，故曰刑徳合門。德南則生，刑南則殺，故曰二月㑹而万物生，八月㑹而草木死。兩維之閒，九十一度也",
                    "zhushu": "，自東北至東南為兩維，帀四維三百六十五度。一度者，二千九百三十二里。"
                },
                {
                    "paragraph": "十六分度之五而升，日行一度，十五日爲一節，以生二十四時之變。斗指子則冬至，音比黃鍾；",
                    "zhushu": "黄鍾，十一月也。鍾者，聚也，陽氣聚於黄泉之下也。"
                },
                {
                    "paragraph": "加十五日指癸則小寒，音比應鍾；",
                    "zhushu": "應鍾，十月也。言隂應於陽，轉成其功，万物應時聚藏，故曰應鍾。"
                },
                {
                    "paragraph": "加十五日指丑則大寒，音比無射；",
                    "zhushu": "无射，九月也。隂氣上升，陽氣下降，万物隨陽而藏，无有身出見也，故曰无射。"
                },
                {
                    "paragraph": "加十五日指報德之維，則越隂在地，故曰距日冬至四十六日而立春，陽氣凍解，音比南吕；",
                    "zhushu": "南吕，八月也。南，在也，宫陽氣内藏，隂侣於陽，任成其功，故曰南吕也。"
                },
                {
                    "paragraph": "加十五日指寅則雨水，音比夷則；",
                    "zhushu": "夷則，七月也。夷，傷。則，法也。言陽衰隂發，万物凋傷，應法成性，故曰夷則也。"
                },
                {
                    "paragraph": "十五日指甲則雷驚蟄，音比林鍾；",
                    "zhushu": "林鍾，六月也。林，衆。鍾，聚也。陽極隂生，万物衆聚而盛，故曰林鍾。"
                },
                {
                    "paragraph": "加十五日指邜中繩，故曰春分則雷行，音比蕤賔；",
                    "zhushu": "蕤賔，五月也。隂氣委蕤在下，以主人；陽在上，似賔客，故曰蕤賔也。"
                },
                {
                    "paragraph": "加十五日指乙則清明風至，音比仲吕；",
                    "zhushu": "仲吕，四月也。陽在外，隂在中，所以侣中於陽，助成功也，故曰仲吕也。"
                },
                {
                    "paragraph": "加十五日指辰則榖雨，音比姑洗；",
                    "zhushu": "姑洗，三月也。姑，故也。洗，新也。陽氣飬生，去故就新，故曰姑洗也。"
                },
                {
                    "paragraph": "加十五日指常羊之維則春分盡，故曰有四十六日而立夏，大風濟，",
                    "zhushu": "済，止。"
                },
                {
                    "paragraph": "音比夾鍾；",
                    "zhushu": "夾鍾，二月也。夾，夾也，万物去隂，夾陽地而生，故曰夾鍾也。"
                },
                {
                    "paragraph": "加十五日指巳則小滿，",
                    "zhushu": "小滿，四月也。"
                },
                {
                    "paragraph": "音比太蔟；",
                    "zhushu": "太蔟，正月律也。蔟，蔟也。言隂衰陽發，万物蔟地而生，故曰太蔟也。"
                },
                {
                    "paragraph": "加十五日指丙則芒種，音比大吕；",
                    "zhushu": "大吕，十二月律也。吕，侣也。万物萌動於下，未能逹見，故曰大吕。所以配黄鍾，助陽宣功也。"
                },
                {
                    "paragraph": "加十五日指午則陽氣極，故曰有四十六日而夏至，音比黄鍾；加十五日指丁則小暑，音比大吕；加十五日指未則大暑，音比大蔟；加十五日指背陽之維則夏分尽，故曰有四十六日而立秋，涼風至，音比夾鍾；加十五日指申則處暑，音比姑洗；加十五日指庚則百露降，音比仲吕；加十五日指酉中繩，故曰秋分雷戒，蟄蟲北郷，音比蕤賔；加十五日指辛則寒露，音比林鍾；加十五日指戌則霜降，音比夷則；加十五日指蹏通之維則秋分盡，故曰有四十六日而立冬，草木畢死，音比南吕；加十五日指亥則小雪，音比無射；加十五日指壬則大雪，音比應鍾；加十五日指子。故曰：陽生於子，隂生於午。陽生於子，故十一月日冬至，鵲始加巢，人氣鍾首。隂生於午，故五月爲小刑，薺麥亭歷枯，冬生草木必死。斗杓爲小歳，",
                    "zhushu": "斗第一星至第四爲魁，第五至第七爲杓也。"
                },
                {
                    "paragraph": "正月建寅，月從左行十二辰。咸池爲太歳，二月建夘，月從右行四仲，終而復始。太歳迎者辱，背者強，左者衰，右者昌，小歳東南則生，西北則殺，不可迎也，而可背也，不可左也，而可右也，其此之謂也。大時者，咸池也；小時者，月建也。天維建元，常以寅始起，右徙一歳而移，十二歳而大周天，終而復始。淮南元年冬，太一在丙子，冬至甲午，立春丙子。",
                    "zhushu": "淮南王作書之元年也。一曰：淮南王長，孝文皇帝異母弟也。僣号自稱東帝，以徙嚴道，道死於雍。其四子皆為列侯。時人歌之曰：“一尺繒，好童童。一升粟，飽蓬蓬。兄弟二人，不能相容。”文帝間之曰：“以我為利其土邪？”皆召四侯而王之。是則淮南王安即位之元年，以紀時也。"
                },
                {
                    "paragraph": "二隂一陽成氣二，二陽一隂成氣三，",
                    "zhushu": "隂粗 ，故時氣少。陽精微，故得氣多。一說：上得二，下得三，合爲五，故曰“合氣而爲音”，音數五也。"
                },
                {
                    "paragraph": "合氣而爲音，合隂而爲陽，合陽而爲律，故曰五音六律。音自倍而爲日，律自倍而爲辰，故日十而辰十二。月日行十三度七十六分度之二十六，",
                    "zhushu": "六或作八。"
                },
                {
                    "paragraph": "二十九日九百四十分日之四百九十九而爲月，而以十二月爲歳。歳有餘十日九百四十分日之八百二十七，故十九歳而七閏。日冬至子午，夏至卯酉，冬至加三日，則夏至之日也。",
                    "zhushu": "冬至後三日，則明年夏至之日。"
                },
                {
                    "paragraph": "歳遷六日，終而復始。",
                    "zhushu": "遷六日，今年以子冬至，後年以午冬至也。"
                },
                {
                    "paragraph": "壬午冬至，甲子受制，木用事，火煙靑。",
                    "zhushu": "木色青也，東方。"
                },
                {
                    "paragraph": "七十二日丙子受制，火用事，火煙赤。",
                    "zhushu": "火色赤也，南方。"
                },
                {
                    "paragraph": "七十二日戊子受制，土用事，火煙黄。",
                    "zhushu": "土，中央，其色黄。"
                },
                {
                    "paragraph": "七十二日庚子受制，金用事，火煙白。",
                    "zhushu": "西方金，其色白。"
                },
                {
                    "paragraph": "七十二日壬子受制，水用事，火煙黒。",
                    "zhushu": "北方水，其色黒。"
                },
                {
                    "paragraph": "七十二日而歳終，庚子受制。歳遷六日，以數推之，七十歳而復至甲子。甲子受制則行柔惠，挺群禁，開闔扇，通障塞，毋伐木。",
                    "zhushu": "甲，木也，木王東方，故施柔惠。蟄伏之𩔖出由戸，故開闔扇，通障塞。春木王，故母伐木也。"
                },
                {
                    "paragraph": "丙子受制則舉賢良，賞有功，立封侯，出貨財。",
                    "zhushu": "火用事，象陽明，識功勞，故封建侯，出貨財。"
                },
                {
                    "paragraph": "戊子受制則養老鰥寡，行粰鬻，施恩澤。",
                    "zhushu": "土用事，象土長養，故施恩澤也。"
                },
                {
                    "paragraph": "庚子受制則繕牆垣，脩城郭，審群禁，飾兵甲，儆百官，誅不法。",
                    "zhushu": "金用事，象金断割，故誅不如法度也。"
                },
                {
                    "paragraph": "壬子受制則閉門閭，大捜客，",
                    "zhushu": "禁搜客，出新客。"
                },
                {
                    "paragraph": "断罰刑，殺當罪，息𨵿梁，禁外徙。",
                    "zhushu": "水用事，象冬閉固，故禁外徙也。"
                },
                {
                    "paragraph": "甲子氣燥濁，丙子氣燥陽，戊子氣溼濁，庚子氣燥寒，壬子氣淸寒。丙子干甲子，蟄蟲早出，",
                    "zhushu": "木氣温，故早出。"
                },
                {
                    "paragraph": "故雷早行。戊子干甲子，胎夭𡖉毈，鳥蟲多傷。庚子干甲子，有兵。壬子干甲子，春有霜。戊子干丙子，霆。庚子干丙子，夷。",
                    "zhushu": "夷，傷也。夷或電。"
                },
                {
                    "paragraph": "壬子干丙子，雹。甲子干丙子，地動。庚子干戊子，五榖有殃。壬子干戊子，夏寒雨霜。甲子干戊子，介蟲不爲。",
                    "zhushu": "不成爲介蟲也。"
                },
                {
                    "paragraph": "丙子干戊子，大旱，苽封熯。",
                    "zhushu": "苽，蔣草也，生水土，相連特大如薄者也，名曰封。旱燥，故熯也。"
                },
                {
                    "paragraph": "壬子干庚子，大剛，魚不爲。",
                    "zhushu": "不成爲魚。"
                },
                {
                    "paragraph": "甲子干庚子，草木再死再生。丙子干庚子，草木復榮。",
                    "zhushu": "今八月、九月時，李柰復榮生實是也。"
                },
                {
                    "paragraph": "戊子干庚子，歳或存或亡。甲子干壬子，冬乃不藏。",
                    "zhushu": "不藏，地氣發也。"
                },
                {
                    "paragraph": "丙子干壬子，星墜。",
                    "zhushu": "墜，隕。"
                },
                {
                    "paragraph": "戊子干壬子，蟄蟲冬出其郷。庚子干壬子，冬雷其郷。季春三月，豐隆乃出，以將其雨。",
                    "zhushu": "豐隆，雷也。"
                },
                {
                    "paragraph": "至秋三月，",
                    "zhushu": "季秋之月。"
                },
                {
                    "paragraph": "地氣不藏，乃收其殺，百蟲蟄伏，靜居閉戸，",
                    "zhushu": "殺氣。"
                },
                {
                    "paragraph": "青女乃出，以降霜雪。",
                    "zhushu": "青女，天神青𡝩玉女，主霜雪也。"
                },
                {
                    "paragraph": "行十二時之氣，以至于仲春二月之夕，乃收其藏而閉其寒，",
                    "zhushu": "收斂其所藏而閉之。"
                },
                {
                    "paragraph": "女夷鼔歌，以司天和，以長百榖禽鳥草木。",
                    "zhushu": "女夷，主春夏長養之神也。"
                },
                {
                    "paragraph": "孟夏之月，以熟榖禾，䧺鳩長鳴，爲帝候歳。",
                    "zhushu": "雄鳩，盖布穀也。"
                },
                {
                    "paragraph": "是故天不發其隂，則万物不生；地不發其陽，則万物不成。天貟地方，道在中央。日爲德，月爲刑。月歸而万物死，日至而万物生。逺山則山氣藏，逺水則水蟲蟄，逺木則木葉槁。日五日不見，失其位也，聖人不與也。",
                    "zhushu": "与，猶說也。"
                },
                {
                    "paragraph": "日出于暘谷，浴于咸池，拂于扶桑，是謂晨明。",
                    "zhushu": "拂，猶過，一曰至。"
                },
                {
                    "paragraph": "登于扶桑，爰始將行，是謂朏明。",
                    "zhushu": "朏明，將明也。朏，讀若朏諾皐之朏也。"
                },
                {
                    "paragraph": "至于曲阿，是謂旦明。",
                    "zhushu": "平月。"
                },
                {
                    "paragraph": "至于曽泉，是謂蚤食。至于桑野，是謂晏食。至于衡陽，是謂隅中。至于昆吾，是謂正中。",
                    "zhushu": "昆吾丘在南方。"
                },
                {
                    "paragraph": "至于鳥次，是謂小還。",
                    "zhushu": "鳥次，西南之山名也，鳥所宿止。"
                },
                {
                    "paragraph": "至于悲谷，是謂餔時。",
                    "zhushu": "悲谷，西南方之大壑。言其深峻，臨其上令人悲思，故曰悲谷也。"
                },
                {
                    "paragraph": "至于女紀，是謂大還。",
                    "zhushu": "女紀，西北隂地。"
                },
                {
                    "paragraph": "至于淵虞，是謂髙春。",
                    "zhushu": "淵隅，地名。髙春，時加成，民碓春時也。"
                },
                {
                    "paragraph": "至于連石，是謂下春。",
                    "zhushu": "連石，西北山名也。言將欲冥，下象悉春，故曰下春。連，讀腐爛之爛也。"
                },
                {
                    "paragraph": "至于悲泉，爰止其女，爰息其馬，是謂縣車。至于虞淵，是謂黄昏。至于䝉谷，是謂定昏。",
                    "zhushu": "蒙谷，北方之山名也。盧敖所見若士之所也。"
                },
                {
                    "paragraph": "日入干虞淵之汜，曙於蒙谷之浦，",
                    "zhushu": "曙，明。浦，涯。"
                },
                {
                    "paragraph": "行九州七舎，有五億万七千三百九里，",
                    "zhushu": "自陽谷至虞淵，凡十六所，為九州七舍也。"
                },
                {
                    "paragraph": "禹以爲朝、晝、昬、夜。夏日至則隂乗陽，是以万物就而死；冬日至則陽乗隂，是以万物仰而生。晝者陽之分，夜者隂之分，是以陽氣勝則日脩而夜短，隂氣勝則日短而夜脩。帝張四維，運之以斗，",
                    "zhushu": "運，施也。"
                },
                {
                    "paragraph": "月徙一辰，復反其所。正月指寅，十二月指子，一歳而帀，終而復始。指寅，則萬物螾，",
                    "zhushu": "螾，動生貌。"
                },
                {
                    "paragraph": "律受太蔟。太蔟者，蔟而未出也。指卯，卯則茂茂然，律受夾鍾。夾鍾者，種始莢也。指辰，辰則振之也，律受姑洗。姑洗者，陳去而新來也。指巳，巳則生已定也，律受仲吕。仲吕者，中充大也。指午，午者，忤也，律受蕤賔。蕤賔者，安而服之。指未，未，昧也，律受林鍾。林鍾者，引而止也。指申者，呻之也，律受夷則。夷則者，易其則也，德以去矣。指酉，酉者，飽也，律受南吕。南吕者，任包大也。指戌，戌者，滅也，律受无射。无射，入无厭也。指亥，亥者，閡也，律受應鍾。應鍾者，應其鍾也。指子，子者，兹也，律受黃鍾。黃鍾者，鍾已黄也。指丑，丑者，紐也，律受大吕。大吕者，旅旅而去也。其加卯酉，則隂陽分，日夜平矣。故曰規生矩殺，衡長權藏，繩居中央，爲四時根。道曰規，始於一，一而不生，故分而爲隂陽，隂陽合和而萬物生，故曰“一生二，二生三，三生萬物”。天地三月而爲一時，故祭祀三飯以爲礼，喪紀三踊以爲節，兵重三罕以爲制。以三㕘物，三三如九，故黃鍾之律九寸而宫音調。",
                    "zhushu": "調，和也。"
                },
                {
                    "paragraph": "因而九之，九九八十一，故黃鍾之數立焉。黄者，土德之色；鍾者，氣之所種也。日冬至德氣爲土，土色黄，故曰黄鍾。律之數六，分爲雌雄，故曰十二鍾，以副十二月。十二各以三成，故置一而十一，三之，爲積分七十萬七千一百四十七，黃鍾大數立焉。凡十二律，黃鍾爲宫，太蔟爲商，姑洗爲角，林鍾爲徴，南吕爲羽。物以三成，音以五立，三與五如八，故卯生者八竅。律之初生也，寫鳳之音，故音以八生。黄鍾爲宫，宫者，音之君也，故黄鍾位子，其數八十一，主十一月，下生林鍾。林鍾之數五十四，主六月，上生太蔟。太蔟之数七十二，主正月，下生南吕。南吕之数四十八，主八月，上生姑洗。姑洗之数六十四，主三月，下生應鍾。應鍾之数四十二，主十月，上生蕤賔。蕤賔之数五十七，主五月，上生大吕。大吕之数七十六，主十二月，下生夷則。夷則之数五十一，主七月，上生夾鍾。夾鍾之数六十八，主二月，下生无射。无射之数四十五，主九月，上生仲吕。仲吕之数六十，主四月，極不生。徴生宫，宫生商，商生羽，羽生角，角生姑洗，姑洗生應鍾，比於正音，故為和。",
                    "zhushu": "應鍾，十月也。与正音比，故為和。和，从声也。一曰和也。"
                },
                {
                    "paragraph": "應鍾生㽔賔，不比正音，故為繆。日冬至，音比林鍾，浸以濁。日夏至，音比黄鍾，浸以清。以十二律應二十四時之変，甲子，仲吕之徴也；丙子，夾鍾之羽也；戊子，黄鍾之宫也；庚子，无射之商也；壬子，夷則之角也。古之為度量輕重，生乎天道。黄鍾之律脩九寸，物以三生，三九二十七，故幅廣二尺七寸。",
                    "zhushu": "古者幅比皆然也。"
                },
                {
                    "paragraph": "音以八相生，故人脩八尺，尋自倍，故八尺而爲尋。有形則有聲，音之数五，以五乗八，五八四十，故四丈而為匹。匹者，中人之度也。一匹而為制。秋分蔈定，蔈定而禾熟。",
                    "zhushu": "蔈，禾穗、粟孚甲之芒也。定者，成也，故禾熟。讀如诗“有貓有虎”之貓，古文作秋也。"
                },
                {
                    "paragraph": "律之数十二，故十二蔈而當一粟，十二粟而當一寸。律以當辰，音以當日，日之数十，",
                    "zhushu": "十，從甲至癸也。"
                },
                {
                    "paragraph": "故十寸而為尺，十尺而為丈。其以為量，十二粟而當一分，",
                    "zhushu": "分，言其輕重分銖也。"
                },
                {
                    "paragraph": "十二分而當一銖，十二銖而當半兩。衡有左右，因倍之，故二十四銖為一兩。天有四時，以成一歳，因而四之，四四十六，故十六兩而為一斤。三月而為一時，三十日為一月，故三十斤為一鈞。四時而為一歳，故四鈞為一石。其以為音也，一律而生五音，十二律而為六十音，因而六之，六六三十六，故三百六十音以當一歳之日。故律歷之数，天地之道也。下生者倍，以三除之；上生者四，以三除之。",
                    "zhushu": "鍾律上下相生，诱不敏也。",
                    "type": 2
                },
                {
                    "paragraph": "太隂元始建于甲寅，一終而建甲戌，二終而建甲午，三終而復得甲寅之元。歳徙一辰，立春之後，得其辰而迁其所順，前三後五，百事可㪯。",
                    "zhushu": "前後，太隂之前後也。"
                },
                {
                    "paragraph": "太隂所建，蟄蟲首穴而処，鵲巢鄉而為戸。太隂在寅，朱烏在卯，勾陳在子，𤣥武在戌，白虎在酉，蒼龍在辰。寅為建，卯為除，辰為滿，巳為平，主生；午為定，未為執，主陷；申為破，主衡；酉為危，主杓；戌為成，主少德；亥為牧，主大德；子為開，主太歳；丑為閉，主太隂。在寅，歳名曰攝提格，其雄為歳星，舎斗、牽牛，以十一月与之晨出東方，東井、輿鬼為對。太隂在卯，歳名曰單閼，",
                    "zhushu": "单，讀明揚之明。"
                },
                {
                    "paragraph": "𡻕星舍須女、虚、危，以十二月与之晨出東方，柳、七星、張為對。太隂在辰，歳名曰執除，歳星含營室、東壁，以正月与之晨出東方，翼、軫為對。太隂在巳，歳名曰大荒落，歳星舍奎、婁，以二月与之晨出東方，角、亢為對。太隂在午，歳名曰敦䍧，歳星舍胃、昴、畢，以三月与之晨出東方，氐、房、心為對。太隂在未，歳名曰協洽，歳星舍觜雋、參，以四月与之晨出東方，尾、箕為對。太隂在申，歳名曰涒灘，歳星舍東井、輿鬼，以五月與之晨出東方，斗、牽牛為對。太隂在酉，歳名曰作鄂，",
                    "zhushu": "作，讀也。"
                },
                {
                    "paragraph": "歳星舍柳、七星、張，以六月與之晨出東方，須女、虚、危為對。太隂在戊，歳名曰閹茂，歳星舍翼、軫，以七月与之晨出東方，營室、東壁為對。太隂在亥，歳名曰大淵献，歳星舍角、亢，以八月与之晨出東方、奎、婁為對。太隂在子，歳名困敦，",
                    "zhushu": "困，讀羣。"
                },
                {
                    "paragraph": "歳星舍氐、房、心，以九月与之晨出東方，胃、昴、畢為對。太隂在丑，歳名曰赤奮若，歳星舎尾、箕，以十月与之晨出東方，觜嶲、參爲對。太隂在甲子，刑德合東方宫，常徙所不勝，合四歳而離，離十六歳而復合。所以離者，刑不得入中宫，而徙於木。太隂所居曰德，辰爲刑。德，綱日自倍因，柔曰徙所不勝。刑，水辰之木，木辰之水，金、火立其処。凡徙諸神，朱鳥在太隂前一，鉤陳在後三，𤣥武在前五，白虎在後六，虚星乗鉤陳而天地襲矣。",
                    "zhushu": "襲，和也。"
                },
                {
                    "paragraph": "凡日，甲剛乙柔，丙剛丁柔，以至於癸。木生於亥，壯於卯，死於未，三辰皆木也。火生於寅，壯於午，死於成，三辰皆火也。土生於午，壯於成，死於寅，三辰皆土也。金生於巳，壯於酉，死於丑，三辰皆金也。水生於申，壯於子，死於辰，三辰皆水也。故五勝生一，壯五，終九；五九四十五，故神四十五日而一徙；以三應五，故八徙而歳終。凡用太隂，左前刑，右背德，擊鉤陳之衝辰，以戰必勝，以攻必剋。欲知天道，以日爲主，六月當心，左周而行，分而爲十二月，与日相當，天地重襲，後必无殃。星，正月建營室，二月建奎、婁，三月建胃，",
                    "zhushu": "“室”宜言“日”。明堂月令孟春之月，日在營字；仲春之月在奎、婁；季春之月在胃。此言“星正月建營室”，字之誤也。"
                },
                {
                    "paragraph": "四月建畢，五月建東井，六月建張，七月建翼，八月建亢，九月建房，十月建尾，十一月建牽牛，十二月建虚。",
                    "zhushu": "",
                    "type": 2
                },
                {
                    "paragraph": "星分度：角十二，亢九，氐十五，房五，心五，尾十八，箕十一四分一，斗二十六，牽牛八，須女十二，虚十，危十七，營室十六，東壁九，奎十六，婁十二，胃十四，卯十一，畢十六，觜嶲二，參九，東井三十，輿鬼四，柳十五，七星，張、翼各十八，軫十七，凡二十八宿也。",
                    "zhushu": "",
                    "type": 2
                },
                {
                    "paragraph": "星部地名：角、亢鄭，氐、房、心宋，尾、箕燕，斗、牽牛越，須女吴，虚、危齊，營室、東壁衞，奎、婁魯，胃、昴、畢魏，觜雋、參趙，東井、輿鬼秦，柳、七星、張周，翼、軫楚。歳星之所居，五榖豐昌；其對爲衝，歳乃有殃。當居而不居，越而之他處，主死囯亡。大隂治春則欲行柔惠温涼，",
                    "zhushu": "水徳仁也，故柔涼也。"
                },
                {
                    "paragraph": "太隂治夏則欲布施宣明，",
                    "zhushu": "火德陽也，故布施偏明也。"
                },
                {
                    "paragraph": "太隂治秋則欲脩備繕兵，",
                    "zhushu": "金德断割，故脩兵也。"
                },
                {
                    "paragraph": "太隂治冬則欲猛毅剛彊。",
                    "zhushu": "純隂閉固，水澤冰凍，故剛彊也。"
                },
                {
                    "paragraph": "三歳而改節，六歳而易常，故三歳而一饑，六歳而一衰，十二歳一康。",
                    "zhushu": "康，盛也。"
                },
                {
                    "paragraph": "甲齊，乙東夷，丙楚，丁南夷，戊魏，己韓，庚秦，辛西夷，壬衞，癸越。子周，丑翟，寅楚，卯鄭，辰晉，巳衞，午秦，未宋，申齊，酉魯，戌趙，亥燕。甲乙寅卯，木也。丙丁巳午，火也。戊己四季，土也。庚辛申酉，金也。壬癸亥子，水也。水生木，木生火，火生土，土生金，金生水。子生母曰義，母生子曰保，子母相得曰專，母勝子曰制，子勝母曰困。以勝擊殺，勝而无報。以專從事，而有功。以義行理，名立而不墯。以保畜養，万物蕃昌。以困舉事，破滅死亡。北斗之神有雌雄，十一月始建於子，月從一辰，雄左行，雌右行，五月合午謀刑，十一月合子謀德。太隂所居辰爲猒日，猒日不可以舉百事。堪輿徐行，雄以音知雌，故爲竒辰。數從甲子始，子母相求，所合之處爲合。十日十二辰，周六十日，凡八合。合於歳前則死亡，合於歳後則无殃。甲戍，燕也；乙酉，齊也；丙午，越也；丁巳，楚也；庚申，秦也；辛卯，戎也；壬子，代也；癸亥，胡也；戊戌、己亥，韓也；己酉、己卯，魏也；戊午、戊子，八合天下也。太隂、小歳、星、日、辰五神皆合，其日有雲氣風雨，囯君當之。天神之貴者，莫貴於靑龍，或曰天一，或曰太隂。太隂所居，不可背而可郷。北斗所擊，不可与敵。天地以設，分而爲隂陽。陽生於隂，隂生於陽。隂陽相錯，四維乃通。或死或，万物乃成。蚑行喙息，莫貴於人。孔竅肢躰，皆通於天。天地九重，人亦有九竅。天有四時，以制十二月，人亦有四肢，以使十二節。天有十二月，以制三百六十日，人亦有十二肢，以使三百六十節。故㪯事而不順天者，逆其生者也。以日冬至数來歳正月朔日，五十日者，民食足；不滿五十日，日减一十；有餘日，日益一升。有其歳司也。",
                    "zhushu": "",
                    "type": 2
                },
                {
                    "paragraph": "攝提格之歳，",
                    "zhushu": "格，起。言萬物承陽而起也。"
                },
                {
                    "paragraph": "歳早水晚旱，稻疾，蠶不登，",
                    "zhushu": "登，成也。"
                },
                {
                    "paragraph": "菽麥昌，民食四𦫵。寅。在甲曰閼蓬。",
                    "zhushu": "言萬物鋒芒欲出，擁遏未通，故曰閼蓬也。",
                    "type": 2
                },
                {
                    "paragraph": "單閼之歳，",
                    "zhushu": "單，盡。閼，止也。言陽氣推萬物而起，隂氣盡止也。"
                },
                {
                    "paragraph": "歳和，稻菽麥蠶昌，民食五升。卯。在乙曰旃蒙。",
                    "zhushu": "在乙，言䝉物遏蒙甲而出，故曰旃蒙也。",
                    "type": 2
                },
                {
                    "paragraph": "執徐之歳，",
                    "zhushu": "執，蟄。徐，舒也。言伏蟄之物皆散舒而出也。"
                },
                {
                    "paragraph": "歳早旱晚水，小饑，蠶閉，麥熟，民食三升。辰。在丙曰柔兆。",
                    "zhushu": "在丙，萬物皆生枝布葉，故曰柔兆也。",
                    "type": 2
                },
                {
                    "paragraph": "大荒落之歳，",
                    "zhushu": "荒，大也。方萬物熾盛而大出，霍然落落大布散。"
                },
                {
                    "paragraph": "歳有小兵，蠶小登，麥昌，菽疾，民食二升。巳。在丁曰強圉。",
                    "zhushu": "在丁，言萬物剛盛，故曰強圉也。",
                    "type": 2
                },
                {
                    "paragraph": "敦䍧之歳，",
                    "zhushu": "言萬物皆盛壯也。敦䍧，敦盛特壯也。"
                },
                {
                    "paragraph": "歳大旱，蠶登，稻疾，菽麥昌，禾不爲，民食二升。午。在戊曰著雝。",
                    "zhushu": "在戊，言位在中央，萬物繁養曰方，故曰著雝也。",
                    "type": 2
                },
                {
                    "paragraph": "協洽之歳，",
                    "zhushu": "協、和。洽，合也。言隂欲化萬物和合。"
                },
                {
                    "paragraph": "歳有小兵，蠶登，稻昌，菽麥不爲，民食三升。未。在己曰屠維。",
                    "zhushu": "在己，言萬物各成其性，故曰屠維。屠，别。維，離也。",
                    "type": 2
                },
                {
                    "paragraph": "涒灘之歳，",
                    "zhushu": "涒，大。灘，脩也。言萬物皆脩其精氣也。"
                },
                {
                    "paragraph": "歳和，小雨行，蠶登，菽麥昌，民食三𦫵。申。在庚曰上章。",
                    "zhushu": "在庚，言隂氣上升，万物畢生，故曰上章也。",
                    "type": 2
                },
                {
                    "paragraph": "作鄂之歳，",
                    "zhushu": "作鄂，零落也。万物皆陊落。"
                },
                {
                    "paragraph": "歳有大兵，民疾，蠶不登，菽麥不爲，禾蟲，民食五𦫵。酉。在辛曰重光。",
                    "zhushu": "在辛，言萬物就成熟其煌煌，故曰重光也。",
                    "type": 2
                },
                {
                    "paragraph": "掩茂之歳，",
                    "zhushu": "掩，蔽。荗，冒。言万物皆蔽冒。"
                },
                {
                    "paragraph": "歳小飢，有兵，蠶不登，麥不爲，菽昌，民食七升。戌。在壬曰𤣥黓。",
                    "zhushu": "在壬，言歳終包任万物，故曰𤣥黓也。",
                    "type": 2
                },
                {
                    "paragraph": "大淵獻之歳，",
                    "zhushu": "淵，藏。獻，迎也。言万物終在亥，大小深藏窟伏以迎陽。"
                },
                {
                    "paragraph": "歳有大兵，大飢，蠶開，菽麥不爲，禾蟲，民食三𦫵。",
                    "zhushu": "",
                    "type": 2
                },
                {
                    "paragraph": "困敦之歳，",
                    "zhushu": "困，混。敦，沌也。言陽氣皆混沌，万物牙孽也。"
                },
                {
                    "paragraph": "歳大霧起，大水出，蠶稻菽麥昌，民食三斗。子。在癸曰昭陽。",
                    "zhushu": "在癸，言陽氣始萌，万物合生，故曰昭陽。",
                    "type": 2
                },
                {
                    "paragraph": "赤奮若之歳，",
                    "zhushu": "奮，起也。若，順也。言陽奮物而起之，无不順其性也。赤，陽色。"
                },
                {
                    "paragraph": "歳有小兵，早水，蠶不出，稻疾，菽不爲，麥昌，民食一升。",
                    "zhushu": "",
                    "type": 2
                },
                {
                    "paragraph": "正朝",
                    "zhushu": "一作“月”。"
                },
                {
                    "paragraph": "夕，先樹一表東方，操一表却去前表十歩，以參望日始出北廉。日直入，又樹一表於東方，因西方之表以參望日，方入北廉則定東方。兩表之中，与西方之表，則東西之正也。日冬至，日出東南維，入西南維。至春、秋分，日出東中，入西中。夏至，出東北維，入西北維，至則正南。欲知東西、南北廣袤之數者，立四表以爲方一里岠，先春分若秋分十餘日，從岠北表參望日始出及旦，以侯相應，相應則此與日直也。輙以南表參望之，以入前表數爲法，除舉廣，除立表袤，以知從此東西之數也。假使視日出，入前表中一寸，是寸得一里也。一里積萬八千寸，得從此東萬八千里。視日方入，入前表半寸，則半寸得一里。半寸而除一里積寸，得三萬六千里，除則從此西里數也。并之東西里數也，則極徑也。未春分而直，已秋分而不直，此處南也。未秋分而直，已春分而不直，此處北也。分、至而直，此處南北中也。從中處欲知中南也，未秋分而不直，此處南北中也。從中處欲知南北極逺近，從西南表參望日，日夏至始出与北表參，則是東與東北表等也，正東萬八千里，則從中北亦萬八千里也。倍之，南北之里數也。其不從中之數也，以出入前表之數益損之，表入一寸，寸減日近一里，表出一寸，寸益逺一里。欲知天之髙，樹表髙一丈，正南北相去千里，同日度其隂，北表二尺，南表尺九寸，是南千里隂短寸，南二萬里則无景，是直日下也。隂二尺而得髙一丈者，南一而髙五也，則置從此南至日下里數，因而五之，爲十萬里，則天髙也。若使景与表等，則髙与逺等也。",
                    "zhushu": ""
                }
            ]
        },
        {
            "name": "墬形訓第四",
            "paragraphs": [
                {
                    "paragraph": "墬形訓第四",
                    "zhushu": "紀東西南北山川藪澤，地之所載，萬物形兆所化育也，故形因以題篇。",
                    "type": 1
                },
                {
                    "paragraph": "墬形之所載，六合之閒，四極之内，",
                    "zhushu": "六合，已說在原道。四極，四方之極。无夏有外，故謂之内也。"
                },
                {
                    "paragraph": "昭之以日月，經之以星辰，紀之以四時，要之以太歳。",
                    "zhushu": "更，正也。以太歳所在正天時也。"
                },
                {
                    "paragraph": "天地之閒，九州八極，",
                    "zhushu": "八極，八方之極也。"
                },
                {
                    "paragraph": "土有九山，山有九塞，澤有九藪，風有八等，水有六品。何謂九州？東南神州曰農土，",
                    "zhushu": "東南辰焉農祥，后稷之所經緯也，故曰農土也。"
                },
                {
                    "paragraph": "正南次州曰沃土，",
                    "zhushu": "沃，盛也。五月建午，稼穡盛張，故曰沃土也。"
                },
                {
                    "paragraph": "西南戎州曰滔土，",
                    "zhushu": "滔，大也。七月建申，五榖成大，故曰滔土也。"
                },
                {
                    "paragraph": "正西弇州曰并土，",
                    "zhushu": "并，猶成也。八月建酉，百榖成熟，故曰并土也。"
                },
                {
                    "paragraph": "正中兾州曰中土，",
                    "zhushu": "兾，大也。四方之主，故曰中土也。"
                },
                {
                    "paragraph": "西北台州曰肥土，正北濟州曰成土，",
                    "zhushu": "未聞。"
                },
                {
                    "paragraph": "東北薄州曰隱土，",
                    "zhushu": "薄，猶平也。隱氣所隱藏，故曰隱土也。"
                },
                {
                    "paragraph": "正東陽州曰申土。",
                    "zhushu": "申，復也。隂氣盡於北，陽復氣起東北，故曰申土。"
                },
                {
                    "paragraph": "何謂九山？㑹稽、泰山、王屋、首山、太華、𡵨山、太行、羊腸、孟門。",
                    "zhushu": "會稽山在㑹稽郡。泰山今在泰山郡，是爲東岳。王屋山在今河東𢘆縣東北所出也。首山在蒲坂縣南阿曲之中，伯夷所隱。太華，今𢎞農隂山也，是爲西岳。𡵨山，今扶風漢陽縣北，周家所邑也。太行在今上黨太行關，直河内野王縣是也。羊腸，山名也。說苑曰：“桀之居，左河、濟，右太華，伊闕在其南，羊腸在其北。”今太原晉陽西北九十里，通河西、上郡，關曰羊腸坂，是孟門、太行之限也。"
                },
                {
                    "paragraph": "何謂九塞？曰大汾、渑阨、荆阮、方城、殽阪、井陘、令疵、句注、居庸。",
                    "zhushu": "太汾在晉。澠阨，今𢎞農澠池是也。荆阮、方城皆在楚。殽阪，𢎞農郡澠池殽欽吟是也。井陘在常山，通太原關是也。令疵在遼西。句注在鴈門，隂館句注是也。居庸在上谷阻陽之東，通運都關是也。"
                },
                {
                    "paragraph": "何謂九藪？",
                    "zhushu": "藪，澤。"
                },
                {
                    "paragraph": "曰越之具區，",
                    "zhushu": "具區在吴、越之間也。"
                },
                {
                    "paragraph": "楚之雲夢，",
                    "zhushu": "雲夢在南郡華容也。"
                },
                {
                    "paragraph": "秦之陽紆，",
                    "zhushu": "陽紆蓋在馮翊池陽，一名具圃。"
                },
                {
                    "paragraph": "晉之大陸，",
                    "zhushu": "大陸，魏献子所游，焚焉而死者是也。"
                },
                {
                    "paragraph": "鄭之圃田，",
                    "zhushu": "圃田在今河南中牟。傳曰“鄭有原圃，猶秦之具圃也，吾子取其麋鹿，以閑弊邑”是也。"
                },
                {
                    "paragraph": "宋之孟諸，",
                    "zhushu": "孟諸在今梁園，睢陽東北澤是也。"
                },
                {
                    "paragraph": "齊之海隅，",
                    "zhushu": "海隅猶崖，蓋近海濵是也。"
                },
                {
                    "paragraph": "趙之鉅鹿，",
                    "zhushu": "今鉅鹿廣阿澤是也。"
                },
                {
                    "paragraph": "燕之昭余。",
                    "zhushu": "昭余，今太原郡是，古者属燕也。"
                },
                {
                    "paragraph": "何謂八風？東北曰炎風，",
                    "zhushu": "艮氣所生，一曰融風也。"
                },
                {
                    "paragraph": "東𤣥曰條風，",
                    "zhushu": "震氣所生也，一曰明庶風。"
                },
                {
                    "paragraph": "東南曰景風，",
                    "zhushu": "巽氣所生也，一曰清明風。"
                },
                {
                    "paragraph": "南方曰巨風，",
                    "zhushu": "离氣所生也，一曰凱風也。"
                },
                {
                    "paragraph": "西南曰涼風，",
                    "zhushu": "坤氣所以生也。"
                },
                {
                    "paragraph": "西方曰飂風，",
                    "zhushu": "兊氣所生也。"
                },
                {
                    "paragraph": "西北曰麗風，",
                    "zhushu": "乾氣所生也，一曰閭闔風。"
                },
                {
                    "paragraph": "北方曰寒風。",
                    "zhushu": "坎氣所生也，一曰廣莫風。"
                },
                {
                    "paragraph": "何謂六水？曰河水、赤水、遼水、黒水、江水、淮水。",
                    "zhushu": "河水出崑菕東北陬。赤水出其東南陬。遼水出碣石山，自塞北東流，直遼東之西南入海。黒水在雝州。江水出岷山，在蜀西徼。淮水出桐柏山南平陽也。"
                },
                {
                    "paragraph": "闔四海之内，東西二萬八千里，南北二萬六千里，",
                    "zhushu": "子午爲經，卯酉爲緯，言經短緯長也。"
                },
                {
                    "paragraph": "水道八千里，通谷其名川六百，陸徑三千里。",
                    "zhushu": "陸徑，邪徑也。陸，地也。"
                },
                {
                    "paragraph": "禹乃使太章歩自東極，至于西極，二億三萬三千五百里七十五歩；使豎亥歩自北極，至于南極，二億三萬三千五百里七十五歩。",
                    "zhushu": "太章、豎亥，善行人，皆禹臣也。海内東西短，南北長，極内等也。"
                },
                {
                    "paragraph": "凡鴻水淵藪，自三百仞以上，二億三萬三千五百五十里，有九淵。禹乃以息土塡洪水以爲名山。",
                    "zhushu": "息土不耗減，掘之益多，故以塡洪水也。名山，大山也。"
                },
                {
                    "paragraph": "掘崑崙虚以下地，",
                    "zhushu": "掘猶平也。地或作池。"
                },
                {
                    "paragraph": "中有增城九重，其髙萬一千里百一十四歩二尺六寸。",
                    "zhushu": "中，昆崙虛中也。增，重也。有五城十二樓，見括地像。此盖誕，實未聞也。"
                },
                {
                    "paragraph": "上有木禾，其脩五尋，",
                    "zhushu": "上，崑崙虚上也。五尋長三十五尺。"
                },
                {
                    "paragraph": "珠樹、玉樹、琁樹、不死樹在其西，",
                    "zhushu": "在木禾之西也。"
                },
                {
                    "paragraph": "沙棠、琅玕在其東，",
                    "zhushu": "皆玉名也。在木禾之東也。一說：沙棠，木名也。吕氏春秋曰：“果之美者，沙棠之實也。”"
                },
                {
                    "paragraph": "絳樹在其南，",
                    "zhushu": "絳，赤也。"
                },
                {
                    "paragraph": "碧樹、瑶樹在其北。",
                    "zhushu": "碧，青玉也。木禾之北。"
                },
                {
                    "paragraph": "旁有四百四十門，",
                    "zhushu": "面有十門也。"
                },
                {
                    "paragraph": "門閒四里，里閒九純，純丈五尺，",
                    "zhushu": "純，里名也。"
                },
                {
                    "paragraph": "旁有九井玉橫，維其西北之隅，",
                    "zhushu": "横，猶光也。横或作彭。彭，受不死薬噐也。"
                },
                {
                    "paragraph": "北門開以内不周之風。傾宫、旋室、",
                    "zhushu": "傾宫，宫滿一頃田中也。旋室，以旋玉飾室也。一說：室琁璣閞，可轉旋，故曰旋室。"
                },
                {
                    "paragraph": "縣圃、涼風、樊桐在崑崙閶闔之中，",
                    "zhushu": "閶闔，崑崙虚門名也。縣圃、涼風、樊桐，皆崑崙之山名也。樊，讀如麥飯之飯。"
                },
                {
                    "paragraph": "是其䟽圃。䟽圃之池，浸之黃水，黃水三周復其原，",
                    "zhushu": "原，本。"
                },
                {
                    "paragraph": "是謂丹水，飲之不死。河水出崑崙東北陬，貫㴾海，入禹所導積石山。",
                    "zhushu": "潡海，大海也。河水自崑崙由地中行，禹導而通之，至積石山。書曰：河出積石。入，猶出也。"
                },
                {
                    "paragraph": "赤水出其東南陬，西南注南海丹澤之東。赤水之東，弱水出自窮石，",
                    "zhushu": "窮石，山名也，在張掖。北塞水也。"
                },
                {
                    "paragraph": "至于合黎，餘波入于流沙，絶流沙南至南海。",
                    "zhushu": "絶，猶過也。流沙，流行也。"
                },
                {
                    "paragraph": "洋水出其西北陬，入于南海羽民之南。",
                    "zhushu": "洋水經隴西氐道，東至武都為漢陽，或作養也。"
                },
                {
                    "paragraph": "凡四水者，帝之神泉，以和百藥，以潤萬物。崑崙之丘，或上倍之，",
                    "zhushu": "假今髙万里，倍之二万里。"
                },
                {
                    "paragraph": "是謂涼風之山，登之而不死。或上倍之，是謂懸圃，登之乃霊，能使風雨。或上倍之，乃維上天，登之乃神，是謂太帝之居。",
                    "zhushu": "太帝，天帝。",
                    "type": 2
                },
                {
                    "paragraph": "扶木在陽州，日之所曊。",
                    "zhushu": "扶木，扶桑也，在湯谷之南。𪰶，猶照也。過陽州，東方也。曊，讀无枝㩌之㩌也。"
                },
                {
                    "paragraph": "建木在都廣，",
                    "zhushu": "建木，其狀如牛，引之有皮，若瓔黄䖳，葉君羅。都廣，南方山名也。"
                },
                {
                    "paragraph": "衆帝所自上下，日中無景，呼而無嚮，蓋天地之中也。",
                    "zhushu": "衆帝之從都廣山上天還下，故曰上下。日中時，日直人上，无有晷，故曰蓋天地之中。"
                },
                {
                    "paragraph": "若木在建木西，末有十日，其華照下地。",
                    "zhushu": "木，端也。若木端有十日，狀如蓮華。華，猶光也，光照其下也。"
                },
                {
                    "paragraph": "九州之大，純方千里。",
                    "zhushu": "純，縁也。亦曰量名也。"
                },
                {
                    "paragraph": "九州之外，乃有八殥，亦方千里；",
                    "zhushu": "殥，猶逺也。殥，讀胤嗣之胤。"
                },
                {
                    "paragraph": "自北東方曰大澤，曰無通；",
                    "zhushu": "大澤、无通，皆薮名也。"
                },
                {
                    "paragraph": "東方曰大渚，曰少海；",
                    "zhushu": "木中可居者曰渚。東方多水，故曰少海，亦澤名也。"
                },
                {
                    "paragraph": "東南方曰具區，曰元澤；",
                    "zhushu": "元，讀常山人謂伯爲冗之冗也。"
                },
                {
                    "paragraph": "南方曰大夢，曰浩澤；",
                    "zhushu": "夢，雲夢也。浩亦大也。"
                },
                {
                    "paragraph": "西南方曰渚資，曰丹澤；",
                    "zhushu": "蓋近丹水，因其名，故曰丹澤也。"
                },
                {
                    "paragraph": "西方曰九區，曰泉澤；西北方曰大夏，曰海澤；北方曰大冥，曰寒澤。",
                    "zhushu": "北方多寒也，故曰寒澤也。"
                },
                {
                    "paragraph": "凡八殥八澤之雲，是雨九州。八殥之外，而有八紘，",
                    "zhushu": "紘，維也。維落天地而爲之表，故曰紘也。"
                },
                {
                    "paragraph": "亦方千里；自東北方曰和丘，曰荒土；",
                    "zhushu": "鳳所自歌，鵉所自舞，名曰和丘，曰荒土也。"
                },
                {
                    "paragraph": "東方曰𣗥林，曰桑野；東南方曰大窮，曰衆女；南方曰都廣，曰反戸；",
                    "zhushu": "都廣，囯名也。山在此囯，因復曰都廣山。言其在郷日之南，昔為北郷戸，故反其戸也。"
                },
                {
                    "paragraph": "西南方曰焦僥，曰炎土；",
                    "zhushu": "焦僥，短人之囯也，長不滿三尺。"
                },
                {
                    "paragraph": "西方曰金丘，曰沃野；",
                    "zhushu": "西方，金位也，因為金丘。沃，猶白也。西方白，故曰沃野也。"
                },
                {
                    "paragraph": "西北方曰一目，曰沙所；",
                    "zhushu": "囯人一目，在面中央。沙所，蓋流沙所出也。一曰：澤名也。"
                },
                {
                    "paragraph": "北方曰積冰，曰委羽。",
                    "zhushu": "北方寒，冰所積，因以爲名積冰也。委羽，山名也，在北極之隂，不見日也。"
                },
                {
                    "paragraph": "凡八紘之氣，是出寒暑，以合八正，必以風雨。",
                    "zhushu": "八正，八風之正也，以風雨八絃之内。"
                },
                {
                    "paragraph": "八紘之外，乃有八極；自東北方曰方土之山，曰蒼門；",
                    "zhushu": "東北木將用事，青之始也，故曰蒼門。"
                },
                {
                    "paragraph": "東方曰東極之山，曰開明之門；",
                    "zhushu": "明者，陽也，日之所出也，故曰開明之門。"
                },
                {
                    "paragraph": "東南方曰波母之山，曰陽門；",
                    "zhushu": "東南月建在巳，純陽用事，故曰陽門。據天下諸城，東南角門皆陽門，其是𩔖也。"
                },
                {
                    "paragraph": "南方曰南極之山，曰暑門；",
                    "zhushu": "南方盛陽，積温所在，故曰暑門。"
                },
                {
                    "paragraph": "西南方曰編駒之山，曰白門；",
                    "zhushu": "西南月建在申，金氣之始也。金氣白，故曰白門。"
                },
                {
                    "paragraph": "西方曰西極之山，曰閶闔之門；",
                    "zhushu": "西方八月建酉，万物成濟，將可及收斂。閶，大也。闔，閉也。大聚万物而閉之，故曰閶闔之門也。"
                },
                {
                    "paragraph": "西北方曰不周之山，曰幽都之門；",
                    "zhushu": "幽，闔也。都，聚也。𤣥冥將始用事，順隂而聚，故曰幽都之門。"
                },
                {
                    "paragraph": "北方曰北極之山，曰寒門。",
                    "zhushu": "積寒所在，故曰寒門。"
                },
                {
                    "paragraph": "凡八極之雲，是雨天下；八門之風，是節寒暑；八紘、八夤、八澤之雲，以雨九州而和中土。",
                    "zhushu": "中土，兾州。"
                },
                {
                    "paragraph": "東方之美者，有醫母閭之珣玕琪焉。",
                    "zhushu": "醫母閭，山名，在遼東属囯。珣玕琪，玉名也。"
                },
                {
                    "paragraph": "東南方之美者，有㑹稽之竹箭焉。",
                    "zhushu": "㑹稽山在今㑹稽山隂縣之南，禹所葬。竹箭，今㑹稽郡出好竹箭是也。"
                },
                {
                    "paragraph": "南方之美者，有梁山之犀象焉。",
                    "zhushu": "梁山在㑹稽。長沙湘南，有犀、鱼、象、竹，皆物之珍也。"
                },
                {
                    "paragraph": "西南方之美者，有華山之金石焉。",
                    "zhushu": "金，美金也。石，舍玉之石也。華山，今𢎞農華隂山南是也。"
                },
                {
                    "paragraph": "西方之美者，有霍山之珠玉焉。",
                    "zhushu": "出夜光之珠，五色之玉也。今河東永安縣也。"
                },
                {
                    "paragraph": "西北方之美者，有崑崙之球琳、琅玕焉。",
                    "zhushu": "球琳、琅玕，皆美玉也。"
                },
                {
                    "paragraph": "北方之美者，有幽都之筋角焉。",
                    "zhushu": "古之幽都在鴈門以北，其畜冝牛羊馬，出好筋角，可以爲弓弩。"
                },
                {
                    "paragraph": "東北方之美者，有斥山之文皮焉。",
                    "zhushu": "斥，讀斥丘之斥。文皮，豹虎之皮也。傳曰“无終子使孟樂因魏莊子納豹虎之皮也，以請和諸戎”是也。"
                },
                {
                    "paragraph": "中央之美者，有岱岳，以生五榖桑麻，魚鹽出焉。",
                    "zhushu": "岱岳，素山也。三者禪代所祠，因曰岱岳也。五榖、桑麻、鱼塩，所養人者。出，猶生也。"
                },
                {
                    "paragraph": "凡地形：東西爲緯，南北爲經；山爲積德，川爲積刑；",
                    "zhushu": "山仁，万物生焉，故爲積徳。川水智，智制断，故爲積刑也。論語曰“仁者樂山，智者樂水”是也。"
                },
                {
                    "paragraph": "髙者爲生，下者爲死；",
                    "zhushu": "髙者陽，主生；下者隂，主死。"
                },
                {
                    "paragraph": "丘陵爲牡，谿谷爲牝；",
                    "zhushu": "丘陵髙敞，陽也，故爲牡。谿谷汚下，隂也，故爲牝。"
                },
                {
                    "paragraph": "水貟折者有珠，方折者有玉；",
                    "zhushu": "貟折者，陽也。珠，隂中之陽。方折者，隂也。玉，陽中之隂也。皆以其𩔖也。"
                },
                {
                    "paragraph": "清水有黄金，龍淵有玉英。",
                    "zhushu": "清水澄，故黄金出焉。龍淵，龍所出㳺淵也。玉英轉化，有精光也。"
                },
                {
                    "paragraph": "土地各以其𩔖生，是故山氣多男，澤氣多女，障氣多喑，風氣多聾，林氣多𤸇，木氣多傴，",
                    "zhushu": "自此上至“山氣多男”，皆生子多有此病也。"
                },
                {
                    "paragraph": "岸下氣多腫，石氣多力，",
                    "zhushu": "象石堅也。"
                },
                {
                    "paragraph": "險阻氣多癭，",
                    "zhushu": "上下險阻，氣衝喉而結，多癭咽也。"
                },
                {
                    "paragraph": "暑氣多夭，",
                    "zhushu": "夭折不終也。"
                },
                {
                    "paragraph": "寒氣多壽，谷氣多𤷒，丘氣多狂，衍氣多仁，",
                    "zhushu": "下而汚者為衍也。"
                },
                {
                    "paragraph": "陵氣多貪，輕土多利，重土多遲，",
                    "zhushu": "利，疾。"
                },
                {
                    "paragraph": "清水音小，濁水音大，",
                    "zhushu": "音，声。"
                },
                {
                    "paragraph": "湍水人輕，遲水人重，",
                    "zhushu": "湍，急流悍水也。"
                },
                {
                    "paragraph": "中土多聖人。皆象其氣，皆應其𩔖。故南方有不死之草，北方有不釋之冰，",
                    "zhushu": "西方温，故草有不死者。北方寒，故冰有不泮釋也。"
                },
                {
                    "paragraph": "東方有君子之國，",
                    "zhushu": "東方木悳仁，故有君子之囯也。其人冠帶劒食獸，使二文虎也。"
                },
                {
                    "paragraph": "西方有刑殘之尸。寢居直夢，人死為鬼，",
                    "zhushu": "西方金，金断割攻戰之事，有刑殘之尸也。寢，寐也。居，処也。金氣方剛，故其寢寐処夢，悟如其夢，故曰直夢。不終其命，死而為鬼，能為祅怪病人也。一說曰：刑殘之尸扵是以兩乳為目，肥臍為口，操干戚以舞，以无夢，天神断其手，後天帝断其首也，故曰寢居直夢。"
                },
                {
                    "paragraph": "磁石上飛，雲母來水，土龍致雨，鷰鴈代飛，",
                    "zhushu": "湯遭旱，作土龍以像龍。雲從龍，故致雨也。鷺，𤣥鳥也，春分而來，鴈春分而北詣漠中也；鷰秋分而去，鴈秋分而南詣彭蠡，故曰代飛也。代，更也。"
                },
                {
                    "paragraph": "蛤蟹珠龜，与月盛衰。",
                    "zhushu": "与，猶隨也。"
                },
                {
                    "paragraph": "是故堅土人剛，弱土人肥；壚土人大，沙土人細；",
                    "zhushu": "壚，讀纑繩之纑也。細，小也。"
                },
                {
                    "paragraph": "息土人美，耗土人醜。食水者善游能寒，",
                    "zhushu": "魚鼈鷖鵞之屬是也。"
                },
                {
                    "paragraph": "食土者無心而慧，",
                    "zhushu": "蚯蚓之屬是也。"
                },
                {
                    "paragraph": "食木者多力而𡚤，",
                    "zhushu": "熊羆之屬是也。𡚤，煩腸黄理也。𡚤，讀“内𡚤于中囯”之𡚤，近鼻也。"
                },
                {
                    "paragraph": "食草者善走而愚，",
                    "zhushu": "麋鹿之屬是也。"
                },
                {
                    "paragraph": "食葉者有絲而蛾，",
                    "zhushu": "蚕是也。"
                },
                {
                    "paragraph": "食肉者勇敢而悍，",
                    "zhushu": "虎豹鷹鸇之屬是也。"
                },
                {
                    "paragraph": "食氣者神明而壽，",
                    "zhushu": "仙人松、喬之屬是也。"
                },
                {
                    "paragraph": "食榖者知慧而夭，不食者不死而神。凡人民禽獸萬物貞蟲，各有以生，",
                    "zhushu": "貞虫，諸細要之屬也。"
                },
                {
                    "paragraph": "或竒或偶，或飛或走，莫知其情。唯知通道者，能原本之。天一地二人三，",
                    "zhushu": "一，陽；二，隂也。人生扵天地，故曰三也。"
                },
                {
                    "paragraph": "三三而九。九九八十一，一主日，日数十，",
                    "zhushu": "十，从甲至癸也。"
                },
                {
                    "paragraph": "日主人，人故十月而生。八九七十二，二主偶，偶以承竒，竒主辰，辰主月，月主馬，馬故十二月而生。十九六十三，三主斗，斗主犬，犬故三月而生。六九五十四，四主時，時主彘，彘故四月而生。五九四十五，五主音，音主猨，猨故五月而生。四九三十六，六主律，律主麋鹿，麋鹿故六月而生。三九二十七，七主星，星主虎，虎故七月而生。二九十八，八主風，風主蟲，蟲故八月而化。鳥魚皆生於隂，隂屬於陽，故鳥魚皆𡖉生。魚游於水，鳥飛於雲，故立冬鷰雀入海，化爲蛤。萬物之生而各異𩔖：蠶食而不飲，蟬飲而不食，蜉蝣不飲不食，介鱗者夏食而冬蟄。",
                    "zhushu": "介，甲，龜鼈之屬也。鱗，魚龍之屬。"
                },
                {
                    "paragraph": "齕吞者八竅而𡖉生，",
                    "zhushu": "鳥魚之屬。"
                },
                {
                    "paragraph": "嚼咽者九竅而胎生。四足者無羽翼，戴角者無上齒；無角者膏而無前，",
                    "zhushu": "膏，豕也，熊猨之屬。無前，肥從前起也。"
                },
                {
                    "paragraph": "有角者指而無後。",
                    "zhushu": "指，牛羊麋之屬也。無後，肥從後起也。"
                },
                {
                    "paragraph": "晝生者𩔖父，夜生者似母。至隂生牝，至陽生牡。夫熊羆蟄藏，飛鳥時移。是故白水宜玉，黒水宜砥，",
                    "zhushu": "砥則皁石也。"
                },
                {
                    "paragraph": "青水宜碧，赤水宜丹，黃水宜金，清水宜龜；汾水濛濁而宜麻，濟水通和而宜麥，河水中濁而宜菽，雒水輕利而宜禾，渭水多力而冝黍，漢水重安而宜竹，江水肥仁而宜稻。平大之人，慧而宜五榖。",
                    "zhushu": "",
                    "type": 2
                },
                {
                    "paragraph": "東方川谷之所注，日月之所出，其人兊形小頭，隆鼻大口，鳶肩企行，竅通於目，筋氣屬焉，蒼色主肝，長大早知而不壽；其地宜麥，多虎豹。",
                    "zhushu": "",
                    "type": 2
                },
                {
                    "paragraph": "南方陽氣之所積，暑溼居之，其人修形兊上，大口决眦，竅通於耳，血脉屬焉，赤色主心，早壯而夭；其地宜稻，多兕象。",
                    "zhushu": "",
                    "type": 2
                },
                {
                    "paragraph": "西方髙土，川谷出焉，日月入焉，其人面末僂，脩頸印行，竅通於鼻，",
                    "zhushu": "末，猶脊也。"
                },
                {
                    "paragraph": "皮革屬焉，白色主肺，勇敢不仁；其地宜黍，多旄犀。",
                    "zhushu": "旄，讀近綢繆之繆，急氣言乃得之。",
                    "type": 2
                },
                {
                    "paragraph": "北方幽晦不明，天之所閉也，寒冰之所積也，蟄蟲之所伏也，其人翕形短頸，",
                    "zhushu": "翕，讀脅幹之脅。"
                },
                {
                    "paragraph": "大肩下尻，竅通於隂，骨幹屬焉，黒色主腎，其人憃愚，禽獸而壽；",
                    "zhushu": "憃，讀人謂憃然無知之憃也，籠口言乃得。"
                },
                {
                    "paragraph": "其地宜菽，",
                    "zhushu": "菽，豆也。"
                },
                {
                    "paragraph": "多犬馬。",
                    "zhushu": "傳曰：“兾之北土，馬之所生。”言燕、代出馬也。",
                    "type": 2
                },
                {
                    "paragraph": "中央四逹，風氣之所通，雨露之所㑹也。其人大面短頸，美鬚惡肥，竅通於口，膚肉屬焉，黄色主胃，慧聖而好治；其地宜禾，多牛羊及六畜。木勝土，土勝水，水勝火，火勝金，金勝木，故禾春生秋死，",
                    "zhushu": "禾者木，春王而生木，秋金王而死。"
                },
                {
                    "paragraph": "菽夏生冬死，",
                    "zhushu": "豆，火也，夏火王而生，冬水王而死。"
                },
                {
                    "paragraph": "麥秋生夏死，",
                    "zhushu": "麥，金也，金王而生，火王而死也。"
                },
                {
                    "paragraph": "薺冬生中夏死。",
                    "zhushu": "薺，水也，水王而生，土王而死也。"
                },
                {
                    "paragraph": "木壯水老火生金囚土死，火壯木老土生水囚金死，土壯火老金生木囚水死，金壯土老水生火囚木死，水壯金老木生土囚火死。音有五聲，宫其主也。",
                    "zhushu": "五聲，宫、商、角、徴、羽也。宫在中央，故爲主也。"
                },
                {
                    "paragraph": "色有五章，黄其主也。味有五變，甘其主也。位有五材，土其主也。是故鍊土生木，錬木生火，錬火生雲，",
                    "zhushu": "雲，金氣所生也。"
                },
                {
                    "paragraph": "錬雲生水，鍊水反土。鍊甘生酸，鍊酸生辛，鍊辛生苦，鍊苦生醎，鍊醎反甘。",
                    "zhushu": "鍊，猶治也。"
                },
                {
                    "paragraph": "變宫生徴，變徴生商，變商生羽，變羽生角，變角生宫。",
                    "zhushu": "變，猶化也。"
                },
                {
                    "paragraph": "是故以水和土，以土和火，以火化金，以金治木，木復反土。五行相治，所以成器用。",
                    "zhushu": "土，夲也，故曰五行相生，所以成器用。",
                    "type": 2
                },
                {
                    "paragraph": "凡海外三十六國：自西北至西南方，有修股民、天民、肅愼民、",
                    "zhushu": "脩，長也。股，脚也。天民、肅愼，皆有囯名也。傳曰：“肅愼、燕、毫吾北土。”是云西方，黨獨西方之囯自復有之邪？一曰：肅，敬也。愼，畏也。"
                },
                {
                    "paragraph": "白民、沃民、女子民、丈夫民、",
                    "zhushu": "白民，白身民，被髪，髪亦白。女子民，其貌無有鬚，皆如女子也。丈夫民，其狀皆如丈夫，衣黃衣冠帶劒。皆西方之囯也。"
                },
                {
                    "paragraph": "竒股民、一臂民、三身民。",
                    "zhushu": "竒，隻也。股，脚也。言其人一臂一手一鼻也。三身民，蓋一頭有三身。皆西方之囯也。"
                },
                {
                    "paragraph": "自西南至東南方，結胷民、羽民、讙頭國民、祼國民、三苗民、交股民、不死民、穿胷民、反舌民、",
                    "zhushu": "三苗，囯名也，在豫章之彭蠡。交股民，脚相交切。不死民，不食也。穿胷，胷前穿孔逹背。反舌民，語不可知而自相曉。一說：舌本在前，不向喉，故曰反舌也。南方之國名也。"
                },
                {
                    "paragraph": "豕喙民、鑿齒民、三頭民、脩臂民。",
                    "zhushu": "豕喙民，其喙如豕。鑿齒民，吐一齒出口下，長三尺也。三頭民，身有三頭也。脩臂民，一囯民皆長臂，臂長於身也。皆南方之囯也。"
                },
                {
                    "paragraph": "自東南至東北方，有大人國、君子國、",
                    "zhushu": "東南壚土，故人大也。君子國，已說在上章也。"
                },
                {
                    "paragraph": "黒齒民、𤣥股民、",
                    "zhushu": "其人黑齒，食稻啖地，在湯上谷。𤣥股民，其股黑，兩鳥夾之，見山海經也。"
                },
                {
                    "paragraph": "毛民、勞民。",
                    "zhushu": "其人躰半生毛，若矢鏃也。勞民，正理躁擾不定也。皆東方囯也。"
                },
                {
                    "paragraph": "自東北至西北方，有跂踵民、句嬰民、",
                    "zhushu": "跂踵，民踵不至地，以五指行也。句嬰，讀為九嬰。北方之國也。"
                },
                {
                    "paragraph": "深目民、無腸民、柔利民、",
                    "zhushu": "皆北方之國也。"
                },
                {
                    "paragraph": "一目民、無繼民。",
                    "zhushu": "一目民，目在面中央。無継民，其人蓋無嗣也。北方之囯也。"
                },
                {
                    "paragraph": "雒棠、武人在西北陬，",
                    "zhushu": "皆日所入之山名也。"
                },
                {
                    "paragraph": "硥魚在其南。",
                    "zhushu": "硥魚，如鯉魚也，有神聖者乗行九野，在無継民之南。硥，讀如蚌也。"
                },
                {
                    "paragraph": "有神二人連臂爲帝𠋫夜，在其西南方。",
                    "zhushu": "連臂大呼夜行。"
                },
                {
                    "paragraph": "三珠樹在其東北方，有玉樹在赤水之上。崑崙、華丘在其東南方，",
                    "zhushu": "在無継民之東南也。"
                },
                {
                    "paragraph": "爰有遺玉、靑馬、視肉、",
                    "zhushu": "其人不知言也。"
                },
                {
                    "paragraph": "楊桃、甘樝、甘華，百果所生。",
                    "zhushu": "皆異物也。在木曰果，在地曰蓏也。"
                },
                {
                    "paragraph": "和丘在其東北陬，",
                    "zhushu": "四方而髙曰丘。鸞所自歌，鳳所自舞，故曰和丘。在無継民東北陬也。"
                },
                {
                    "paragraph": "三桑、無枝在其西，夸父、耽耳在其北方。",
                    "zhushu": "耽耳，耳垂在肩上。耽，讀衣之摺。或作攝，以兩手攝其，居海中。"
                },
                {
                    "paragraph": "夸父棄其䇿，是爲鄧林。",
                    "zhushu": "夸父，神獸也。飲河、渭不足，將飲西海，未至，道渴死。見山海經。䇿，杖也，其杖生木而成林。鄧，猶木也。一曰：仙人也。"
                },
                {
                    "paragraph": "昆吾丘在南方；",
                    "zhushu": "昆吾，楚之祖祝融之孫，陸終之子，爲夏伯也。詩云“昆吾夏桀”也。"
                },
                {
                    "paragraph": "軒轅丘在西方；",
                    "zhushu": "軒轅，黄帝有天下之号也。"
                },
                {
                    "paragraph": "巫咸在其北方。",
                    "zhushu": "巫咸，知天道，明吉凶。"
                },
                {
                    "paragraph": "立登保之山；暘谷、榑桑在東方。",
                    "zhushu": "暘谷，日之所出也。榑桑，在登保之山東北方也。"
                },
                {
                    "paragraph": "有娀在不周之北，長女簡翟，少女建疵。",
                    "zhushu": "有娀，囯名也。不周，山名也。娀，讀如嵩髙之嵩。姊妹二人在瑶臺也，帝嚳之妃也。天便𤣥鳥降邜，簡翟吞之以生契，是為𤣥王，殷之祖也。詩云：“天命𤣥鳥，降而生商”也。"
                },
                {
                    "paragraph": "西王母在流沙之瀕。",
                    "zhushu": "地理志曰：西王石室，在金城臨羌西北塞外也。"
                },
                {
                    "paragraph": "樂民、拏閭在崑崙弱水之洲。",
                    "zhushu": "水中可居曰洲。"
                },
                {
                    "paragraph": "三危在樂民西，",
                    "zhushu": "三危，西極之山名也。"
                },
                {
                    "paragraph": "宵明、燭光在河洲，所照方千里。",
                    "zhushu": "洲，水中所居者。燭光所照者方千里。"
                },
                {
                    "paragraph": "龍門在河淵。湍池在崑崙。",
                    "zhushu": "龍門在河中馮翊夏陽界也。"
                },
                {
                    "paragraph": "𤣥燿、不周、",
                    "zhushu": "𤣥燿，水名。一曰山名。"
                },
                {
                    "paragraph": "申池在海隅。",
                    "zhushu": "海隅，薮也。"
                },
                {
                    "paragraph": "孟諸在沛。",
                    "zhushu": "孟諸，宋澤也，在睢陽東北。"
                },
                {
                    "paragraph": "少室、太室在兾州。",
                    "zhushu": "少室、太室在陽城，嵩髙下之别名。兾，堯都兾州，兾為天下之号也。"
                },
                {
                    "paragraph": "燭龍在鴈門北，蔽于委羽之山，不見日。其神人面龍身而無足。",
                    "zhushu": "蔽，至也。委羽，北方山名也。一曰：龍銜燭以照太隂，蓋長千里，視爲晝，瞑爲夜，吹爲冬，呼爲夏。"
                },
                {
                    "paragraph": "后稷壠在建木西，",
                    "zhushu": "建木在都廣。都廣，南方澤名。說其山，說其澤。壠，家也。"
                },
                {
                    "paragraph": "其人死復蘇，其半魚，在其間。",
                    "zhushu": "南方人死復生，或化爲魚，在都廣建木間。"
                },
                {
                    "paragraph": "流黃、淚民在其北方三百里，狗國在其東。雷澤有神，龍身人頭，鼔其腹而熈。",
                    "zhushu": "雷澤，大澤也。鼔，擊也。熈，戲也。地理志曰：於禹貢雷澤在濟隂城陽西北，城陽有堯家。"
                },
                {
                    "paragraph": "江出岷山，東流絶漢入海，左還北流，至于開母之北，右還東流，至于東極。",
                    "zhushu": "岷山在蜀西激水。絶，猶過也。開母，山名也，在東三中。"
                },
                {
                    "paragraph": "河出積石。睢出荆山。",
                    "zhushu": "河源出崑崙，伏流地中方三千里，禹導而通之，故出積石。積石山在金城桞河關縣西南。荆山，禹貢北條荆山，在左馮翊懷德縣之南，下有荆漂原，雝州侵也。"
                },
                {
                    "paragraph": "淮出桐栢山。睢出羽山。",
                    "zhushu": "桐栢山在上黨。"
                },
                {
                    "paragraph": "淸漳出楬戾。濁漳出發包。",
                    "zhushu": "楬戾山在上黨治。發包山一名鹿苦山，亦在上黨長子。二漳合流，經魏郡入清河也。"
                },
                {
                    "paragraph": "濟出王屋。時、泗、沂出臺、台、術。",
                    "zhushu": "王屋山在河東垣縣東北。時、泗、沂皆水名，臺、台、術皆山名，處則未聞也。"
                },
                {
                    "paragraph": "洛出獵山。",
                    "zhushu": "獵山在北地西北夷中，洛東南流入渭，詩云：“瞻彼洛矣，惟水泱泱”是也。"
                },
                {
                    "paragraph": "汶出弗其，流合於濟。",
                    "zhushu": "弗其山在北海朱虚縣東也。"
                },
                {
                    "paragraph": "漢出嶓冢。涇出薄落之山。",
                    "zhushu": "嶓冢山，漢陽縣西界，漢水所出，南入廣漢，東南至雝州入江。薄洛之山，一名笄頭山，安定臨涇縣西，禹貢涇水所出，東南至陽渡大滑。"
                },
                {
                    "paragraph": "渭出鳥鼠同穴。伊出上魏。",
                    "zhushu": "鳥䑕同穴山在龍西首陽西南，直渭水所出，東㑹于澧，又入河。雝州川也。上魏，山名也，處則未聞。"
                },
                {
                    "paragraph": "雒出熊耳。",
                    "zhushu": "熊耳山在京師止雒之西北也。"
                },
                {
                    "paragraph": "浚出華竅。維出覆舟。汾出燕京。",
                    "zhushu": "燕京，山名也，在太原汾陽，汾水所出，西南至汾陽，兾州浸。"
                },
                {
                    "paragraph": "衽出濆熊。淄出目飴。",
                    "zhushu": "目飴，山名。"
                },
                {
                    "paragraph": "丹水出髙禇。",
                    "zhushu": "髙禇一名冢領山，在京兆上雒，丹水所出，東至均入沔也。"
                },
                {
                    "paragraph": "股出嶕山。鎬出鮮于。涼出茅盧、石梁。",
                    "zhushu": "鮮于、茅盧、石梁，皆山名也。"
                },
                {
                    "paragraph": "汝出猛山。淇出大號。",
                    "zhushu": "猛山一名髙陵山，在南定陵縣，汝水所出，東南至新蔡入淮。大號山在河内卬縣北。或曰在臨慮西也。"
                },
                {
                    "paragraph": "晉出龍山結給，合出封羊。",
                    "zhushu": "結給合一名也龍山，在晉陽之西北，𣈆水所出，東大汾。封羊，山名也。"
                },
                {
                    "paragraph": "遼出砥石。釡出景。",
                    "zhushu": "砥石，山名，在塞外，遼水所出，南入海。景山在邯鄲西南，釡水所出，南澤入漳，其原浪沸湧，正勢如釡中湯，故曰釡，今謂之釡口。"
                },
                {
                    "paragraph": "歧出石橋。呼池出魯平。",
                    "zhushu": "魯平，山名也。呼池，并州之浸也，今中山漢昌呼沲河是也。"
                },
                {
                    "paragraph": "泥𡍼淵出樠山。",
                    "zhushu": "樠，讀人姓樠氏之樠。"
                },
                {
                    "paragraph": "維濕北流出於燕。",
                    "zhushu": "流扵北燕，北塞外也。",
                    "type": 2
                },
                {
                    "paragraph": "諸稽、攝提，條風之所生也；",
                    "zhushu": "諸稽、垣提，天神之名也。是爲條風也。"
                },
                {
                    "paragraph": "通視，明庶風之所生也；",
                    "zhushu": "通視，天神也。明庶風，震卦之所生也。"
                },
                {
                    "paragraph": "赤奮若，淸明風之所生也；",
                    "zhushu": "赤奮若，天神也。巽為清明風也。"
                },
                {
                    "paragraph": "共工，景風之所生也；",
                    "zhushu": "共工，天神也，人面蛇身。離爲景風也。"
                },
                {
                    "paragraph": "諸比，凉也之所生也；",
                    "zhushu": "諸北，天神也。神爲涼風也。"
                },
                {
                    "paragraph": "臯稽，閶闔風之所生也；",
                    "zhushu": "臯稽，天神也。兊爲閶闔風。"
                },
                {
                    "paragraph": "隅強，不周風之所生也；",
                    "zhushu": "隅強，天神也。乾為不周風。"
                },
                {
                    "paragraph": "窮竒，廣莫之所生也。",
                    "zhushu": "窮竒，天神也，在北方道，足乗雨龍，其形如虎。坎為廣莫風也。"
                },
                {
                    "paragraph": "突生海人，",
                    "zhushu": "突，人之先人。"
                },
                {
                    "paragraph": "海人生若菌，",
                    "zhushu": "菌，讀下羣之羣。"
                },
                {
                    "paragraph": "若菌生聖人，聖人生庶人，凡容者生於庶人。羽嘉生飛龍，",
                    "zhushu": "飛龍、羽嘉，飛蟲之先。飛龍有翼。"
                },
                {
                    "paragraph": "飛龍生鳯皇，鳯皇生鸞鳥，鸞鳥生庶鳥，凡羽者生於庶鳥。毛犢生應龍，應龍生建馬，建馬生麒麟，麒麟生庶獸，凡毛者生於庶獸。介鱗生蛟龍，",
                    "zhushu": "介鱗，鱗虫之先。蛟龍，有鱗甲之龍也。"
                },
                {
                    "paragraph": "蛟龍生鯤鯁，鯤鯁生建邪，建邪生庶魚，凡鱗者生於庶魚。介潭生先龍，",
                    "zhushu": "介，國也，龜之先。潭，讀譚國之譚。"
                },
                {
                    "paragraph": "先龍生𤣥黿，𤣥黿生靈龜，靈龜生庶龜，凡介者生庶於龜。煖溼生容，",
                    "zhushu": "煖，一讀暵，當風乾燥之貌也。"
                },
                {
                    "paragraph": "煖溼生於毛風，毛風生於溼𤣥，溼𤣥生羽風，羽風生煗介，煗介生鱗薄，鱗薄生煖介。五𩔖雜種興乎外，宵形而蕃。",
                    "zhushu": "宵，像也。言相代象而蕃多也。"
                },
                {
                    "paragraph": "曰馮生陽閼，",
                    "zhushu": "曰馮，木之先也。"
                },
                {
                    "paragraph": "陽閼生喬如，喬如生幹木，幹木生庶木，凡根拔木者生於庶木。根拔生程若，",
                    "zhushu": "根拔，根生之草先也。"
                },
                {
                    "paragraph": "程若生𤣥玉，𤣥玉生醴泉，醴泉生皇辜，皇辜生庶草，凡根茇草者生於庶草。",
                    "zhushu": "",
                    "type": 2
                },
                {
                    "paragraph": "海閭生屈龍，",
                    "zhushu": "海閭，浮草之先也。屈龍，游龍鴻也。詩云“隰有游龍”，言屈字之誤。"
                },
                {
                    "paragraph": "屈龍生容華，",
                    "zhushu": "容華，芙蓉草華。"
                },
                {
                    "paragraph": "容華生蔈，",
                    "zhushu": "蔈，流也，无根水中草也。"
                },
                {
                    "paragraph": "蔈生萍藻，萍藻生浮草，凡浮生不根茇者生於萍藻。",
                    "zhushu": "",
                    "type": 2
                },
                {
                    "paragraph": "正土之氣也御乎埃天，埃天五百歳生缺，缺五百歳生黄埃，黄埃五百歳生黄澒，黄澒五百歳生黄金，",
                    "zhushu": "黄金，唯石名也，中央数五，故五百歳而一化。澒，水銀也。"
                },
                {
                    "paragraph": "黄金千歳生黄龍，入藏生黃泉，黃泉之埃上爲黃雲，隂陽相薄爲雷，激楊爲電，上者就下，流水就通，而合于黄海。",
                    "zhushu": "黄海，中央之海。"
                },
                {
                    "paragraph": "偏土之氣御乎淸天，淸天八百歲生青曽，靑曽八百歳生靑澒，靑澒八百歳生青金，青金八百歳生靑龍，",
                    "zhushu": "東方木，色靑，其数八，故八百歳而一化也。"
                },
                {
                    "paragraph": "青龍入藏生清泉，清泉之埃上爲青雲，隂陽相薄爲雲雷，激揚爲電，上者就下，流水就通，而合于靑海。",
                    "zhushu": "東方之海。"
                },
                {
                    "paragraph": "牡土之氣御于赤天，赤天七百歳生赤丹，赤丹七百歳生赤澒，赤澒七百歳生赤金，",
                    "zhushu": "南方火，其色赤，其数七，故七百歳而一化也。"
                },
                {
                    "paragraph": "赤金千歳生赤龍，赤龍入藏生赤泉，赤泉之埃上爲赤雲，隂陽相薄為雷，激揚為電，上者就下，流水就通，而合于赤海。",
                    "zhushu": "南方之海。"
                },
                {
                    "paragraph": "弱土之氣御于白天，白天九百歳生白礜，白礜九百歳生白澒，白澒九百歳生白金，",
                    "zhushu": "白金、白礜，礜石也。白澒，水銀也。西方金，色白，其数九，故九百歳而一化者也。"
                },
                {
                    "paragraph": "白金千歲生白龍，白龍入藏生白泉，白泉之埃上爲白雲，隂陽相薄為雷，激揚爲電，上者就下，流水就通，而合于白海。",
                    "zhushu": "西方之海。"
                },
                {
                    "paragraph": "牝土之氣御于𤣥天，𤣥天六百歳生𤣥砥，",
                    "zhushu": "𤣥砥，黒石。"
                },
                {
                    "paragraph": "𤣥砥六百歲生𤣥澒，𤣥澒六百歲生𤣥金，",
                    "zhushu": "北方水，其色黒，其数六，故六百歳而一化也。"
                },
                {
                    "paragraph": "𤣥金千歳生𤣥龍，𤣥龍入藏生𤣥泉，𤣥泉之埃上爲𤣥雲，隂陽相薄爲雷，激揚為電，上者就下，流水就通，而合于𤣥海。",
                    "zhushu": "北方之海。上者就下，天氣復從天流下也。其通流之水皆入于海也。"
                }
            ]
        },
        {
            "name": "時則訓第五",
            "paragraphs": [
                {
                    "paragraph": "時則訓第五",
                    "zhushu": "則，法也。四時、寒暑、十二月之常法，故曰“時則”，因以題篇也。",
                    "type": 1
                },
                {
                    "paragraph": "孟春之月，招揺指寅，",
                    "zhushu": "招揺、斗建。"
                },
                {
                    "paragraph": "昬叅中，且尾中。",
                    "zhushu": "參，西方白虎之宿是也，月昬時中於南方。尾，東方蒼龍之宿是也，月將旦時中於南方。"
                },
                {
                    "paragraph": "其位東方，其日甲乙，盛德在木，",
                    "zhushu": "大皡之神治東方也。甲乙，木日也。盛德在木，木主東方也。"
                },
                {
                    "paragraph": "其蟲鳞，其音角，",
                    "zhushu": "東方少陽，物去大隂。甲散，散爲鱗，鱗虫龍爲之長。角，木也，位在東方也。"
                },
                {
                    "paragraph": "律中太蔟，其數八，",
                    "zhushu": "律，管音也。隂衰陽發，万物太蔟地而生，故曰太蔟。其数八，五行数五，木第三，故曰八也。"
                },
                {
                    "paragraph": "其味酸，其臭羶，",
                    "zhushu": "木味酸，酸之言鑚也，万物鑚地而生。羶，木香羶。"
                },
                {
                    "paragraph": "其祀戸，祭先脾。",
                    "zhushu": "蟄伏之𩔖始動，生出由戸，故曰祀戸也。脾屬土，陳設俎豆，脾在前也。春木勝土，言常食所勝也。一曰：脾屬木，自用其藏也。"
                },
                {
                    "paragraph": "東風解凍，蟄蟲始振稣，",
                    "zhushu": "東方木，火母也。氣温，故東風解凍凍也。振，動。穌，生也。"
                },
                {
                    "paragraph": "魚上負冰，獺祭魚，",
                    "zhushu": "是月之時，鲤鱼應陽而動，上負冰也。獺，濵也。是月之時，獺祭鲤鱼於水邉，四面陳之，渭之祭魚也。"
                },
                {
                    "paragraph": "候鴈北。",
                    "zhushu": "是月時𠋫之應，鴈從彭蠡来，北過周、雒，至漢中孕卵𮭑也。"
                },
                {
                    "paragraph": "天子衣青衣，乗蒼龍，",
                    "zhushu": "周礼馬七尺已上曰龍也。"
                },
                {
                    "paragraph": "服蒼玉，建青旗，",
                    "zhushu": "服，佩也。熊虎曰旗也。"
                },
                {
                    "paragraph": "食麥與羊，",
                    "zhushu": "麥，全榖也。羊，土畜也。是月金上以老，食所勝，先食麥，以麥為主也。"
                },
                {
                    "paragraph": "服八風水，爨萁燧火，",
                    "zhushu": "取銅木中露水服之，八方風所吹也。取萁木燧之火炊之。萁，讀該備之該也。"
                },
                {
                    "paragraph": "東宫御女靑色，衣靑采，鼔琴瑟，",
                    "zhushu": "春王東方，故処東宫也。琴瑟，木也，春木王，故鼔之也。"
                },
                {
                    "paragraph": "其兵矛，",
                    "zhushu": "矛有鋒𨦣，似万物鑚墬生。"
                },
                {
                    "paragraph": "其畜羊，",
                    "zhushu": "羊土，木一母，故畜之也。"
                },
                {
                    "paragraph": "朝于青陽左个，以出春令。",
                    "zhushu": "是月之朔，天子朝日于青陽左个。東向堂，故曰青陽。北頭室，故曰左个。个猶隔也。春令，寛和之令也。"
                },
                {
                    "paragraph": "布德施惠，行慶賞，省傜賦。",
                    "zhushu": "布陽德、施柔惠也。慶，善。賞，賜子也。省減滛伇之勞，輕其賦斂也。"
                },
                {
                    "paragraph": "立春之日，天子親率三公九𡖖大夫以迎歳于東郊，",
                    "zhushu": "率，使也。迎歳，春也。東郊，郭外八里之郊也。"
                },
                {
                    "paragraph": "修除祠位，幣禱鬼神，犧牲用牡。",
                    "zhushu": "祠位，壇場屏攝之位也。幣，圭璧也。禱鬼神，求福祥也。人神曰鬼，天神曰神。犧牲用牡，尚蠲絜也。"
                },
                {
                    "paragraph": "禁伐木，",
                    "zhushu": "春木王，當長養，故禁之也。"
                },
                {
                    "paragraph": "母覆巢、殺胎夭，母麛，母卵，",
                    "zhushu": "胎，獸胎，懐姙未育者也。麋子曰夭，鹿子曰麛，卵未𮭑者，皆禁民不得取，畨庶物也。"
                },
                {
                    "paragraph": "母聚衆、置城郭，掩骼薶骴。",
                    "zhushu": "母聚合大衆，建置城郭，以妨害農功也。骼，骨有肉。掩覆薶藏之，慎生氣也。"
                },
                {
                    "paragraph": "孟春行夏令，則風雨不時，草木早落，國乃有恐。",
                    "zhushu": "孟春木德用事，法當寛仁，而用火氣動於上，故草木早落。囯惶恐也。"
                },
                {
                    "paragraph": "行秋令，則其民大疫，飄風暴雨緫至，黎莠蓬蒿並㒷。",
                    "zhushu": "孟春温仁，而秋正金鈌之令，氣不和，故民疫疾，風雨隈至，故黎莠蓬蒿疏穢之草並㒷盛也。"
                },
                {
                    "paragraph": "行冬令，則水潦爲敗，雨霜大雹，首稼不入。",
                    "zhushu": "冬，隂也，水泉涌起，而春行之，故為敗。氣不和，故雨霜大雹，植稼不熟也。"
                },
                {
                    "paragraph": "正月官司空，其樹楊。",
                    "zhushu": "司空主土，春土受喜穡，故官司空也。爾雅曰：“楊，蒲柳也。”楊木春光，故其樹楊也。"
                },
                {
                    "paragraph": "仲春之月，招揺指卯，昬弧中，旦建星中。",
                    "zhushu": "弧星在輿鬼南，是月昬時中於南方。建星在斗上，是月平旦時中於南方也。"
                },
                {
                    "paragraph": "其位東方，其日甲乙，其蟲鳞，其音角，律中夾鍾。",
                    "zhushu": "是月万物去隂夾陽，聚地而生，故曰夾鍾也。"
                },
                {
                    "paragraph": "其数八，其味酸，其臭羶，其祀戸，祭先脾。始雨水，桃李始華，",
                    "zhushu": "自冬冰云至此春分榖雨，故曰始雨水，桃李於是皆秀華也。"
                },
                {
                    "paragraph": "蒼庚鳴，鷹化為鳩。",
                    "zhushu": "蒼庚，爵雅曰：“商庚、黎黄，楚雀也。”斉人謂之搏黍，秦人謂之黄流离，幽、兾謂之黄鳥。一說：斵木也，至此月而鳴。鷹化爲鳩，喙正直不鷙搏也。鳩蓋謂布榖也。"
                },
                {
                    "paragraph": "天子衣青衣，乗蒼龍，服蒼玉，建青旗，食麥与羊，服八風水，爨其燧火，東宫御女靑色，衣靑采，鼔琴瑟，其兵矛，其畜羊，朝于青陽太廟。",
                    "zhushu": "太廟，東向堂，中央室。"
                },
                {
                    "paragraph": "命有司，省囹圄，去桎梏，毋笞掠，止獄訟，",
                    "zhushu": "囹圄，法室也。雀之，赦輕微也。在足曰桎，在手曰梏。毋笞掠，言不用也。止，猶禁也。"
                },
                {
                    "paragraph": "養幼小，存孤獨，以通句萌。",
                    "zhushu": "順春陽，長養幼小，使繁茂也。无父曰孤，无子曰獨。皆存之，所以慎陽氣也。故草木不句萌者，以通逹也。"
                },
                {
                    "paragraph": "擇元日，令民社。",
                    "zhushu": "元者，善之長也。日，從甲至癸也。社所以為民祈也，嫌日不吉，故言擇元也。"
                },
                {
                    "paragraph": "是月也，日夜分，雷始發声，蟄蟲咸動稣。",
                    "zhushu": "分，等也。冬隂閉固，雷伏不發，是月陽升，雷始發声也。咸，皆。動稣，生也。"
                },
                {
                    "paragraph": "先雷三日，振鐸以令於兆民曰：“雷且發声，",
                    "zhushu": "鐸，木鈴也。金口木舌為鐸，所以振告万民也。兆，大数。且，猶將也。"
                },
                {
                    "paragraph": "有不戒其容止者，生子不備，必有凶災。”",
                    "zhushu": "以雷電合房至者，生子必有瘖聾通精癡狂之疾，故曰不備必有凶災也。"
                },
                {
                    "paragraph": "令官市，同度量，釣衡石，角斗稱，",
                    "zhushu": "度，丈尺也。量，釡鍾也。釣，等也。衡石，稱也。百二十斤為石。角，平也。斗稱，量噐也。"
                },
                {
                    "paragraph": "端權槩。",
                    "zhushu": "端，正也。槩，平也。"
                },
                {
                    "paragraph": "毋竭川澤，毋漉陂池，毋焚山林，",
                    "zhushu": "皆為夭物盡𩔖。"
                },
                {
                    "paragraph": "毋作大事，以妨農功。",
                    "zhushu": "大事，戎旅征伐之事，故害農民之功也。"
                },
                {
                    "paragraph": "祭不用犧牲，用圭璧，更皮幣。",
                    "zhushu": "是月尚生育，故不用犧牲也。更，代也。以圭璧皮幣代犧牲也。皮謂鹿皮也。幣謂𤣥纁束帛也。礼記曰“幣帛圭皮告扵祖禰”者也。"
                },
                {
                    "paragraph": "仲春行秋令，則其囯大水，寒氣緫至，宼戎來征。",
                    "zhushu": "仲春，陽中也。陽氣長養，而行秋節殺戮之令，故寒氣猥至，宼兵來征伐其囯也。"
                },
                {
                    "paragraph": "行冬令，則陽氣不勝，麥乃不熟，民多相殘。",
                    "zhushu": "仲春行冬隂之令，隂氣勝陽，故陽不勝，則麥不升熟，民相殘賊也。"
                },
                {
                    "paragraph": "行夏令，則其國大旱，煗氣早來，蟲螟爲害。",
                    "zhushu": "仲春行夏太陽之令，故大旱；陽氣熟，故煗極；陽生隂，故蟲螟作害也。食心曰螟。"
                },
                {
                    "paragraph": "二月官倉，其樹杏。",
                    "zhushu": "二月興農播榖，故官倉也。杏有竅在中，竅在中，像隂布散在上，故其樹杏。"
                },
                {
                    "paragraph": "季春之月，招揺指辰，昬七星中，旦牽牛中。",
                    "zhushu": "七星，南方朱鳥之宿，是月昬時中於南方。牽牛，北方𤣥武之宿，是月平旦時中於南方也。"
                },
                {
                    "paragraph": "其位東方，其日甲乙，其蟲鱗，其音角，律中姑洗。",
                    "zhushu": "姑，故也。洗，新也。是月陽養生，去故就新，故曰姑洗。"
                },
                {
                    "paragraph": "其數八，其味酸，其臭羶，其祀戸，祭先脾。桐始華，田䑕化爲鴽，",
                    "zhushu": "桐，梧桐也，是月生華。田鼠，鼢𪕧䑕也。鴽，鶉也。青、徐謂之鴹，幽、兾謂之鶉。"
                },
                {
                    "paragraph": "虹始見，萍始生。",
                    "zhushu": "虹，螮蝀也。詩云：“螮蝀在東，莫之敢指。”萍，水藻也，是月始生也。"
                },
                {
                    "paragraph": "天子衣青衣，乗蒼龍，服蒼玉，建靑旗，食麥與羊，服八風水，爨萁燧火，東宫御女靑色，衣靑采，鼓琴瑟，其兵矛，其畜羊，朝于青陽右个。",
                    "zhushu": "東向堂，南頭室，故曰右个。"
                },
                {
                    "paragraph": "舟牧覆舟，五覆五反，乃言具于天子。",
                    "zhushu": "舟牧，主舟之官也。是月天子將乗舟而漁，故反覆而覌之，恐有穿漏也。五覆五反，俱之至也。"
                },
                {
                    "paragraph": "天子烏始乗舟。薦鮪於寢廟，乃爲麥祈實。",
                    "zhushu": "烏，猶安也。自冬至此而安乗舟，故曰始乗也。薦，進也。鮪，魚似鯉而太。進此魚於寢廟，祈於宗祖，求麥實。前曰廟，後曰寢。詩云“寢廟奕弈”，言相連。"
                },
                {
                    "paragraph": "是月也，生氣方盛，陽氣發泄，",
                    "zhushu": "發泄，猶布散也。"
                },
                {
                    "paragraph": "句者畢出，萌者盡達，不可以内。天子命有司，發囷倉，助貧窮，㧞乏絶，",
                    "zhushu": "無財曰貧，鰥寡孤獨曰窮也。振，救也。"
                },
                {
                    "paragraph": "開府庫，出幣帛，使諸侯，",
                    "zhushu": "府庫，幣帛之藏也。使人之聘問諸侯。"
                },
                {
                    "paragraph": "聘名士，禮賢者。",
                    "zhushu": "有名德之士，大賢之人，聘問禮之，將與爲治也。"
                },
                {
                    "paragraph": "命司空，時雨將降，下水上騰，循行國邑，周視原野，",
                    "zhushu": "司空，主水土之官也。是月下水上騰，恐有浸漬，傷害五榖，故循行徧視之也。廣平曰原，郊外曰野也。"
                },
                {
                    "paragraph": "修利隄防，導通溝瀆，達路除道，從國始，至境止。田獵罼弋，𦊨罘羅𦉾，餒毒之藥，毋出九門。",
                    "zhushu": "畢，掩𦉾也。弋，繳射。詩曰：“弋鳬与鴈。”𦊨，兔𦊙也。詩曰：“肅肅兔𦊨。”罼，羅鳥𦊙也。詩云：鴛鴦在梁，罼之羅之。罘，麋鹿𦊙。𦉾，其緫名也。天子城門十二，東方三門，王氣所在門，餒獸之毒藥所不得出，尚生育也。兼餘九門得出，故特戒之，如其毋出。"
                },
                {
                    "paragraph": "乃禁野虞，毋伐桑柘。",
                    "zhushu": "桑、柘皆可養蚕，故禁民伐之也。"
                },
                {
                    "paragraph": "鳴鳩奮其羽，戴鵀降于桑，",
                    "zhushu": "鳴鳩，奮迅其羽，直刺上飛入雲中者是也。戴鵀，戴勝鳥也。詩曰：尸鳩在桑，其子在梅是也。"
                },
                {
                    "paragraph": "具樸曲筥筐，",
                    "zhushu": "撲，持也，三轉謂之樸。樸，讀南陽人言山陵同。曲，薄也，靑、徐謂之曲。貟底曰筥，方底曰筐，皆受桑器也。"
                },
                {
                    "paragraph": "后妃齋戒，東郷親桑，省婦使，勸蠶事。命五庫，令百工審金鐵皮革、筋角箭𠏉、脂膠丹漆，無有不良。擇下旬吉日，大合樂，致歡欣。",
                    "zhushu": "樂所以移風易俗也，故擇吉日大合之，以致歡和也。"
                },
                {
                    "paragraph": "乃合㹎牛騰馬，游牝于牧。",
                    "zhushu": "㹎牛，持牛也。騰馬，騰駒𧿥號，善將羣者也。游從比於所牧之墬風合之。㹎，讀葛藟之藟也。"
                },
                {
                    "paragraph": "令國儺，九門磔攘，以畢春氣。",
                    "zhushu": "灘，散。宫室中區隅幽闇之處，擊鼓大呼，以逐不祥之氣，如今驅疫逐除是也。九門，三方也，門也。逐大，陽氣盡逐，故曰畢春之氣也。"
                },
                {
                    "paragraph": "行是月令，甘雨至三旬。季春行冬令，則寒氣時發，草木皆肅，國有大恐。",
                    "zhushu": "季春行冬寒殺之氣也，故寒氣時起。草木上踈日肅也。"
                },
                {
                    "paragraph": "行夏令，則民多疾疫，時雨不降，山陵不登。",
                    "zhushu": "季春行夏元陽之令，氣不和，故民疾復；兩澤不降，故草木不登成也。"
                },
                {
                    "paragraph": "行秋令，則天多沈隂，滛雨早降，兵革並起。",
                    "zhushu": "秋，金氣用事，水之母也。季春行之，故多隂沈爲雨。金爲兵革，故並起也。"
                },
                {
                    "paragraph": "三月官郷，其樹李。",
                    "zhushu": "三月科民戸口，故官郷也。李亦有核，說與杏同。李後咨熟，故三月李也。",
                    "type": 2
                },
                {
                    "paragraph": "孟夏之月，招揺指巳，昬翼中，旦婺女中。",
                    "zhushu": "翼，兩方朱鳥之宿，是月昬時中於南方。婺女，一曰湏女，北方𤣥武之宿，是月平旦中於南方也。"
                },
                {
                    "paragraph": "其位南方，其日丙丁，盛德在火，",
                    "zhushu": "炎帝之神治南方也。丙丁，火日也。盛德在火，火王南方也。"
                },
                {
                    "paragraph": "其蟲羽，其音徵，",
                    "zhushu": "盛陽用事，鱗散。羽。羽蟲，鳯之長。徴，音火也。"
                },
                {
                    "paragraph": "律中仲吕，其數七，",
                    "zhushu": "是月陽散在外，隂實在中，所以旅陽成功，故曰仲吕。其數七，生數五，火第二，故曰七也。"
                },
                {
                    "paragraph": "其味苦，其臭焦，",
                    "zhushu": "火味苦也。焦，火香焦。"
                },
                {
                    "paragraph": "其祀竈，祭先胏。",
                    "zhushu": "祝融、吴回爲髙辛氏火正，死爲火神，託祀於竈。是月火王，故祀竈。胏，胏金也，𥙊祀肉先用所勝也。一曰：胏火，自用其茂也。"
                },
                {
                    "paragraph": "螻蟈鳴，丘蟈出，",
                    "zhushu": "螻，螻蛄也。蝈，蝦蟇也。四月隂氣始動於下，故𩔖應鳴也。丘螾，蠢蝡也。"
                },
                {
                    "paragraph": "王𤓰生，苦菜秀。",
                    "zhushu": "王𤓰，栝樓丗。爾雅曰“不榮而實曰秀”，若菜冝言榮也。"
                },
                {
                    "paragraph": "天子衣赤衣，乗赤騮，服赤玉，建赤旗，",
                    "zhushu": "順火德也。"
                },
                {
                    "paragraph": "食菽與雞，",
                    "zhushu": "菽，豆連皮也。雞、豆皆屬火之所養也。"
                },
                {
                    "paragraph": "服八風水，爨柘燧火，南宮御女赤色，衣赤采，吹竽笙，",
                    "zhushu": "火王南方，故處南宫也。竽笙空中，像陽，故吹之。"
                },
                {
                    "paragraph": "其兵㦸，",
                    "zhushu": "㦸有枝𠏉，象陽布散也。㦸或作弩也。"
                },
                {
                    "paragraph": "其畜雞，朝于明堂左个，以出夏令。",
                    "zhushu": "南向堂，當盛陽，故曰明堂也。東頭室，故曰左个。居是室，行是月之令也。雞，羽蟲，陽也，故畜之。"
                },
                {
                    "paragraph": "立夏之日，天子親率三公九𡖖大夫以迎歳於南郊。",
                    "zhushu": "迎歳，迎夏也。南郊，七里之郊也。"
                },
                {
                    "paragraph": "還，乃賞賜，封諸侯，修禮樂，饗左石。",
                    "zhushu": "還，从南郊還也。賞賜有功，割土封爵。傳曰“賞以春夏，刑以秋冬”也。修治礼楽，所以安上治民，移風易俗。左右，近臣也。"
                },
                {
                    "paragraph": "命太尉，賛傑俊，選賢良，舉孝悌，",
                    "zhushu": "太尉，𡖖官也。命，使也。賛，白也。才過千人為傑。選擇賢良孝悌，㪯而用之，盖非太尉之職，故特命之也。"
                },
                {
                    "paragraph": "行爵出禄。佐天長養。継修増髙，無有隳壞，毋興土功，母伐大樹。令野虞，行田原，勸農事，驅獸畜，勿令害榖。天子以彘甞麥，先薦寢廟。",
                    "zhushu": "是月麥始升，故以豕甞麥。豕，水畜，冝麥。先薦寢庿，孝之至也。"
                },
                {
                    "paragraph": "聚畜百藥，靡草死，",
                    "zhushu": "是月陽氣極，藥草成，故聚積之也。靡草，則亭歷之属。"
                },
                {
                    "paragraph": "麥秋至，決小罪，断薄刑。",
                    "zhushu": "四月陽氣盛於上，乃五月隂氣作於下，故曰麥秋至。決小辠，断薄刑，順殺氣也。"
                },
                {
                    "paragraph": "孟夏行秋令，則苦雨數來，五榖不滋，四鄰入保。",
                    "zhushu": "孟夏盛陽，當助長養，而行金氣殺戮之令，故苦雨殺榖，不得滋長也。四方之民來入城郭自保守也。"
                },
                {
                    "paragraph": "行冬令，則草木早枯，後乃大水，敗壞城郭。",
                    "zhushu": "行冬寒閉固之令，故草木早枯，大水敗壞其城郭。奸時違行之應也。"
                },
                {
                    "paragraph": "行春令，則螽蝗為敗，暴風來格，秀草不實。",
                    "zhushu": "孟夏當継修增高，助陽長養，而行春時啓蟄之令，故致螽蝗之敗。春，木氣，多風，故言暴風來至，使當秀之草不長茂也。"
                },
                {
                    "paragraph": "四月官田，其樹桃。",
                    "zhushu": "四月勉農事，故官田也。桃，說与杏同。後李熟，故曰四月桃也。",
                    "type": 2
                },
                {
                    "paragraph": "仲夏之月，招揺指午，昬亢中，且危中。",
                    "zhushu": "亢，東方倉龍之宿，是月昬時中於南方。危，北方𤣥武之宿，是月平旦時中於南方也。"
                },
                {
                    "paragraph": "其位南方，其日丙丁，其蟲羽，其音徴，律中㽔賔，其數七，",
                    "zhushu": "是月隂氣萎㽔在下，像主人也，陽氣在上，像賔客也，故曰㽔賔。"
                },
                {
                    "paragraph": "其味苦，其臭焦，其祀竈，祭先胏。小暑至，螳蜋生，",
                    "zhushu": "螳蜋，世謂之天馬，一名齒耽，兖、豫謂之巨斧也。"
                },
                {
                    "paragraph": "鵙始鳴，反舌無聲。",
                    "zhushu": "鵙，百勞鳥也。五月隂氣於下，伯勞夏至應隂而鳴，殺蛇於木。傳曰：“伯趙氏司至者。”反舌，百舌鳥也，能辨变其舌，反易其声，以效百鳥之鳴，故謂百舌。无声者，五月陽氣極於上，微隂起於下，百舌无隂，故无声也。"
                },
                {
                    "paragraph": "天子衣赤衣，乗赤騮，服赤玉，載赤旗，食菽與雞，服八風水，爨柘燧火，南宫御女赤色，衣赤采，吹竽笙，其兵㦸，其畜雞，朝于明堂太廟。",
                    "zhushu": "庿，南向堂，中央室也。"
                },
                {
                    "paragraph": "命樂師，修鞀鼙琴瑟管簫，調竽箎，飾鍾磬，",
                    "zhushu": "管，一孔，似篴。簫，今之歌簫是也。箎，讀如池澤之池也。"
                },
                {
                    "paragraph": "執干戚戈羽。",
                    "zhushu": "干，盾也。戊，斧也。㦸属也。羽，武也所持翿也。"
                },
                {
                    "paragraph": "命有司，爲民祈祀山川百原，大雩帝，用盛樂。",
                    "zhushu": "囯之山川百原能興雲雨者，皆祈祀之也。雩，旱也，祭上帝也。為民祈雨，故用盛楽。盛楽，六代之楽也。"
                },
                {
                    "paragraph": "天子以雉甞黍，",
                    "zhushu": "雉，新雞也。不言甞雞而言甞黍者，以糓為主也。"
                },
                {
                    "paragraph": "羞以含桃，先薦寢廟。",
                    "zhushu": "羞，進也。舍桃，鸎所舍食，故言含桃。是月而熟，故進之。"
                },
                {
                    "paragraph": "禁民無刈藍以染，",
                    "zhushu": "為藍青未成故。"
                },
                {
                    "paragraph": "母燒灰，",
                    "zhushu": "是月草木未成，不夭物也。"
                },
                {
                    "paragraph": "母暴布，",
                    "zhushu": "火盛曰猛，暴布則脆傷也。"
                },
                {
                    "paragraph": "門閭無閉，𨵿市無索，",
                    "zhushu": "門，城門也。閭，里門也。民順陽氣，散布在外，當出入，故不閉也。門，要塞也。市，人聚也。无索，不征稅也。"
                },
                {
                    "paragraph": "挺重囚，益其食，",
                    "zhushu": "挺，緩。"
                },
                {
                    "paragraph": "存鰥寡，振死事，",
                    "zhushu": "老无妻曰鰥，老无夫曰寡也，皆存之。有先人為死難，振起其子孫也。"
                },
                {
                    "paragraph": "游牝别其羣，執騰駒，班馬政。",
                    "zhushu": "是月此馬懷姙已定，故别其羣。人欲騰駒号傷其胎育，故執也。班，告也。馬政，掌馬官也。騰駒，騰馬也。周礼馬五尺以下曰駒也。"
                },
                {
                    "paragraph": "日短至，隂陽爭，死生分，君子齋戒，愼身無躁，節聲色，薄滋味，百官静，事無徑，以定晏隂之所成。",
                    "zhushu": "事无徑，詳後行當先謂也。晏隂，微隂也。"
                },
                {
                    "paragraph": "鹿角解，蟬始鳴，",
                    "zhushu": "夏至鹿角解墮也。蝉鼔翼始鳴也。"
                },
                {
                    "paragraph": "半夏生，木堇榮。",
                    "zhushu": "半夏，草薬也。木堇，朝榮暮落，樹髙五六尺，其葉與安石榴相似也。是月生榮華，可用作烝也。雒家謂朝生，詩云“顔如蕣華”也。"
                },
                {
                    "paragraph": "禁民無發火，",
                    "zhushu": "役起。"
                },
                {
                    "paragraph": "可以居髙明，逺眺望，登丘陵，處臺榭。",
                    "zhushu": "積土四方而高曰臺也。臺有室曰榭也。順陽宣明也。一曰：望雲物，占氣祥也。"
                },
                {
                    "paragraph": "仲夏行冬令，則雹霰傷榖，道路不通，暴兵來至。",
                    "zhushu": "冬水凍，故雹霰傷害五榖也。冬氣閉藏，又多水雨，故道䧟壞不通利，暴害之兵横來至也。"
                },
                {
                    "paragraph": "行春令，則五榖不熟，百螣時起，其國乃飢。",
                    "zhushu": "行春水王好生育之令，故五榖晚熟。百螣，動服煌属也，時起害榖，故國飢也。"
                },
                {
                    "paragraph": "行秋令，則草木零落，果實蚤成，民殃於疫。",
                    "zhushu": "有覈曰果，无覈曰蓏。仲夏行秋成熟之令，故草木零落，果實早成。非其時氣，故民有疾疫也。"
                },
                {
                    "paragraph": "五月官相，樹榆。",
                    "zhushu": "是月陽氣長飬，故官相。相，佐也。榆，說未聞也。"
                },
                {
                    "paragraph": "季夏之月，招揺指未，昬心中，旦奎中。",
                    "zhushu": "心，東方蒼龍之宿也，是月昬時中於南方。本，西方白虎之宿也，是月中旦時中於南方也。"
                },
                {
                    "paragraph": "其位中央，其日戉己，盛徳在土，",
                    "zhushu": "黄帝之神治中史也。戌己，土日也。盛德在土，王工中央也。"
                },
                {
                    "paragraph": "其蟲蠃，其音宮，",
                    "zhushu": "羽落而蠃虫鱗為之長。宮，土也，位中央，五音之主也。"
                },
                {
                    "paragraph": "律中百鍾，其數五，",
                    "zhushu": "百鍾，林鐘也。是月陽盛隂起，生養万物，故曰百鍾。其数五，五行数土第五也。"
                },
                {
                    "paragraph": "其味甘，其臭香，",
                    "zhushu": "土味甘也，土𦤀香也。"
                },
                {
                    "paragraph": "其祀中𩅸，祭先心。",
                    "zhushu": "土用事，故祀中𩅸。中𩅸，室中之祭，祀后土也。心，火也，用所勝也。一日：心，土也，自用其藏也。"
                },
                {
                    "paragraph": "涼風始至，蟋蟀居奥，",
                    "zhushu": "蟋蟀，蜻𧊿，趣織也。詩云“七月在野”，此曰居奥，不与經合。奥或作壁也。"
                },
                {
                    "paragraph": "鷹乃學習，腐草化爲蚈。",
                    "zhushu": "秋節將至，鷹自習擊也。蚈，馬蚿也，幽、兾謂之秦渠。蚈，讀奚徑之徑也。"
                },
                {
                    "paragraph": "天子衣苑黃，乗黃騮，服黃玉，建黄旗，",
                    "zhushu": "黄，順土色也。黃謂登飴之登也。"
                },
                {
                    "paragraph": "食稷与牛，",
                    "zhushu": "稷、牛皆屬土也。"
                },
                {
                    "paragraph": "服八風水，爨柘燧火，中宫御女黄色，衣黄采，其兵劒，",
                    "zhushu": "季夏中央也。劒有兩刃，諭无所生也。一曰：諭无所主，皆主之也。"
                },
                {
                    "paragraph": "其畜牛，朝于中宫。",
                    "zhushu": "是月天子朝于中宮。中宫，大室。"
                },
                {
                    "paragraph": "乃命漁人，伐蛟取鼉，登龜取黿。",
                    "zhushu": "漁人，掌漁官也。漁，讀相語之語也。蛟、鼉、黿皆鱼屬也。鼉可以作鼓，詩曰：“鼉鼔洋洋。”黿可以作羹也，傳曰“楚人献黿扵鄭靈公，靈公不与公子宋黿羮，公子怒，染指扵鼎，甞之而出”是也。皆不害人，易得，故言取。蛟有鱗甲，能害人，難得，言伐。龜神，可決吉凶，入宗庿，尊之，故言登也。"
                },
                {
                    "paragraph": "令滂人，入材葦。",
                    "zhushu": "滂人，掌池澤官也。入材葦，供囯用也。"
                },
                {
                    "paragraph": "命四監大夫，令百縣之秩芻以養犧牲，",
                    "zhushu": "周制，天子墬方千里，分為百縣，縣有四郡，郡有四鄙。故春秋傳言下大夫受縣，上大夫受郡。秦初置三十六郡以監縣耳。此云百縣者，謂周制畿内之縣也。四監，監四郡大夫也。秋常人所當出芻，故聚之用養犧牲也。"
                },
                {
                    "paragraph": "以共皇天上帝、名山大川、四方之神、宗廟社稷，為民祈福行惠。令弔死問疾，存視長老，行稃鬻，厚席蓐，以送万物㱕也。命婦官染采，黼黻文章，靑黄白黒，莫不質良，",
                    "zhushu": "婦人能别五色，故染采。白与黒為黼，青与赤為黻，黒与赤為文，赤与白為章。質，美也。良，善也。"
                },
                {
                    "paragraph": "以給宗廟之服，必宣以明。",
                    "zhushu": "宣，徧也。明，鮮明也。"
                },
                {
                    "paragraph": "是月也，樹木方盛，勿敢斬伐；不可以合諸侯，起土功，動衆興兵，必有天殃。",
                    "zhushu": "殃，罰。"
                },
                {
                    "paragraph": "土潤溽暑，大雨時行，利以殺草糞田疇，以肥土疆。",
                    "zhushu": "是月大暑，土潤溽，溼重也。又有時，可以殺草為糞，美土疆。疆，土分畔者也。"
                },
                {
                    "paragraph": "季夏行春令，則榖實解落，多風欬，民乃迁徙。",
                    "zhushu": "春木主，木性墮落，陽發多風，而行其令，故榖實解落，民疾病風，欬嗽上氣，像春陽布散，民迁徙者也。"
                },
                {
                    "paragraph": "行秋令，則丘隰水潦，稼穡不熟，乃多女災。",
                    "zhushu": "丘，髙也。隰，卑也。言髙下昏有水潦，故殺稼令不熟也。隂氣過差，故多女災。女災，生子不育也。"
                },
                {
                    "paragraph": "行冬令，則風寒不時，鷹隼蚤摯，四鄙入保。",
                    "zhushu": "冬隂肅殺，而行其令，故寒風不節，鷹隼蚤摯擊，四界之民皆入城郭自保守也。"
                },
                {
                    "paragraph": "六月官少内，其樹梓。",
                    "zhushu": "六月植稼成熟，故官少内也。梓，說未聞也。",
                    "type": 2
                },
                {
                    "paragraph": "孟秋之月，招揺指申，昬斗中，旦畢中，",
                    "zhushu": "斗，北方𤣥武之宿，是月昬時中於南方。畢，西方白虎之宿，是月平旦時中於南方也。"
                },
                {
                    "paragraph": "其位西方，其日庚辛，盛德在金，",
                    "zhushu": "少皡之神治西方也。庚辛，金也。盛德在金，金王西方也。"
                },
                {
                    "paragraph": "其蟲毛，其音商，",
                    "zhushu": "金氣寒，蠃者衣毛。毛虫虎為之長。商，金也，位在西方。"
                },
                {
                    "paragraph": "律中夷則，其数九，",
                    "zhushu": "夷，傷也。則，法也。是月陽衰隂盛，万物凋傷，應法成性，故曰夷則也。其数九，五行数五，金第四，故曰九也。"
                },
                {
                    "paragraph": "其味辛，其臭腥，",
                    "zhushu": "金味辛也，金臭腥也。"
                },
                {
                    "paragraph": "其祀門，祭先肝。",
                    "zhushu": "孟秋始内，入由門，故祀門也。肝，衣也，𥙊祀之，用所勝也。一曰：肝沈金，自用其藏也。"
                },
                {
                    "paragraph": "涼風至，白露降，寒蟬鳴，鷹乃祭鳥，用始行戮。",
                    "zhushu": "是月鷹搏鷙，殺鳥於大澤之中，四面陳之，丗謂之𥙊鳥。用是時，乃始行殺戮刑罰，順秋氣也。"
                },
                {
                    "paragraph": "天子衣白衣，乗白駱，服白玉，建白旗，",
                    "zhushu": "白，順金色也。白馬黒毛白駱也。"
                },
                {
                    "paragraph": "食麻与犬，服八風水，爨柘燧火，西宫御女白色，衣白采，撞白鍾，",
                    "zhushu": "金王西，故処西宫也。"
                },
                {
                    "paragraph": "其兵戈，其畜狗，朝于緫章左个，以出秋令。",
                    "zhushu": "緫章，西向堂也。西方緫成万物而章明之，故曰緫章。左个，南頭室也。居是室，行是月之令。狗，金畜也。"
                },
                {
                    "paragraph": "求不孝不悌、戮暴慠悍而罰之，以助損氣。",
                    "zhushu": "損氣，隂氣。"
                },
                {
                    "paragraph": "立秋之日，天子親率三公九𡖖大夫以迎秋于西郊。",
                    "zhushu": "西郊，九里之外郊也。"
                },
                {
                    "paragraph": "還，乃賞軍率武人於朝。",
                    "zhushu": "軍率，軍将也。武勇有功名也。"
                },
                {
                    "paragraph": "命將率，選卒厲兵，簡𱺧桀俊，專任有功，以征不義，詰誅暴慢，順彼四方。",
                    "zhushu": "順，循也。四方，天下也。"
                },
                {
                    "paragraph": "命有司，修法制，繕囚圄，禁姦塞邪，審決獄，平詞訟。",
                    "zhushu": "決□也。平，治也。"
                },
                {
                    "paragraph": "天墬始肅，不可以贏。",
                    "zhushu": "肅，殺也，殺氣始行也。贏，盛也，故曰不可也。"
                },
                {
                    "paragraph": "是月農始升榖，天子甞新，先薦寢廟。",
                    "zhushu": "升，成。薦，進也。"
                },
                {
                    "paragraph": "命百官，始收斂，",
                    "zhushu": "孟秋始内也。"
                },
                {
                    "paragraph": "完隄防，謹障塞，以備水潦，修城郭，繕宫室，",
                    "zhushu": "是月“月䴡于畢，俾滂池矣”，故備水潦也。"
                },
                {
                    "paragraph": "毋以封侯，立大官，行重幣，出大使。行是月令，涼風至三旬。",
                    "zhushu": "封侯，冗土封邑也。大官，九命之爵也。重幣，金帛之幣也。大使，命𡖖使之。金氣收斂，皆所不宜行也，故言毋也。"
                },
                {
                    "paragraph": "孟秋行冬令，則隂氣大勝，介蟲敗榖，戎兵乃來。",
                    "zhushu": "孟秋，隂也，復行冬水王之令，故隂氣勝也，其介虫敗谷也。隂氣并，故戎兵來也。"
                },
                {
                    "paragraph": "行春令，則其囯乃旱，陽氣復還，五榖无實。",
                    "zhushu": "春陽亢燥，而行其令，故旱也。陽氣還者，此月凉風，而反行温風之令，故敗谷，令无實也。"
                },
                {
                    "paragraph": "行夏令，則冬多火災，寒暑不節，民多瘧疾。",
                    "zhushu": "夏火王，而行其令，故多大災。寒暑相干，故不節，使瘧疾。瘧疾，寒暑所生也。"
                },
                {
                    "paragraph": "七月官庫，其樹棟。",
                    "zhushu": "庫，兵府也。秋莭整兵，故官庫也。其樹棟，棟實，鳳皇所食也，今雒城旁有樹。棟實秋熟，故其樹棟也。棟，讀練染之練也。"
                },
                {
                    "paragraph": "仲秋之月，招揺指酉，昬牽牛中，旦觜巂中。",
                    "zhushu": "牽牛，北方𤣥武之宿也，是月昬時中於南方。觜巂，西方白虎之宿也，是月平旦時中於南方也。"
                },
                {
                    "paragraph": "其位西方，其日庚辛，其蟲毛，其音商，律中南吕，其数九，",
                    "zhushu": "南，任也，言陽氣呂旅而志助隂，隂任成万物也。庚辛，金日也。"
                },
                {
                    "paragraph": "其朱辛，其臭腥，其祀門，祭先肝。涼風至，𠋫鴈來，𤣥鳥歸，羣鳥翔。",
                    "zhushu": "時候之鴈從北漠中來，過周、雒，南至彭蠡也。𤣥鳥歸，秋分後歸蟄所也。羣鳥翔，寒氣至，羣鳥肥盛，試其羽翼而髙翔。翔者，六翮不動也。或作養，養育其羽毛也。"
                },
                {
                    "paragraph": "天子衣白衣，乗白駱，服白玉，建白旗，食麻与犬，服八風水，爨柘燧火，西宫御女白色，衣白采，撞白鍾，其兵戈，其畜犬，朝于緫章大廟。",
                    "zhushu": "緫章，西向堂也。太廟，中夫室也。"
                },
                {
                    "paragraph": "命有司，申嚴百刑，斬殺必當，無或枉撓。",
                    "zhushu": "枉，曲也。撓，弱也。言平直也。"
                },
                {
                    "paragraph": "決獄不當，反受其殃。",
                    "zhushu": "反，還。"
                },
                {
                    "paragraph": "是月也，養長老，授凡杖，行稃鬻飲食。乃命宰祝，行犧牲，案芻豢，",
                    "zhushu": "草養曰芻，榖養曰豢。案其簿書閱租之。豢，讀䆠斈之䆠。"
                },
                {
                    "paragraph": "視肥𦡱全粹，",
                    "zhushu": "全，无虧缺也。粹，毛色純也。粹，讀禍崇之崇。"
                },
                {
                    "paragraph": "察物色，課比𩔖，量小大，視少長，莫不中度。天子乃儺，以御秋氣。",
                    "zhushu": "難，猶除也。御，止也。止秋氣，不使為害也。儺，讀躁難之難。氣或作兵也。"
                },
                {
                    "paragraph": "以犬甞麻，先薦寢廟。是月可以築城郭，建都邑，",
                    "zhushu": "國有先君之宗廟日都，无曰邑。都曰城，邑曰築。"
                },
                {
                    "paragraph": "穿竇窖，修囷倉。",
                    "zhushu": "穿竇，所以通水，不欲地溼也。穿窖，可以盛榖也。窖，讀窖藏人物之窖也。"
                },
                {
                    "paragraph": "乃命有司，趣民收斂畜采，多積聚，勸種宿麥，若或失時，行罪无疑。是月也，雷乃始收，蟄虫陪戸，殺氣浸盛，陽氣日衰，水始涸，",
                    "zhushu": "涸，凝竭。涸或作盛。盛，言隂勝也。"
                },
                {
                    "paragraph": "日夜分。壹度量，平權衡，正鈞石角斗稱，理𨵿市，來商旅，",
                    "zhushu": "理，通也。"
                },
                {
                    "paragraph": "入貨財，以便民事。四方來集，逺郷皆至，財物不匱，上无乏用，百事乃遂。",
                    "zhushu": "遂，成也。"
                },
                {
                    "paragraph": "仲秋行春令，則秋雨不降，草木生榮，囯有大恐。",
                    "zhushu": "春陽氣，而行其令，故雨不降。又温煦之仁，故草木生榮華也。氣相干，必有災咎，故囯大惶恐。"
                },
                {
                    "paragraph": "行夏令，則其囯乃旱，蟄虫不藏，五榖皆復生。",
                    "zhushu": "行炎陽之令，故旱涸。氣𤍠，故蟄虫不藏，使五榖復生。"
                },
                {
                    "paragraph": "行冬令，則風災數起，收雷先行，草木早死。",
                    "zhushu": "冬行寒氣激之令，故有風災。又冬閉藏，故收雷先行，草木早死也。"
                },
                {
                    "paragraph": "八月官尉，其樹柘。",
                    "zhushu": "尉，成官也。是月治兵，故官尉。傳曰：“羊舌大夫爲中軍尉。”柘，說未聞也。"
                },
                {
                    "paragraph": "季秋之月，招揺指戌，昬虚中，且柳中。",
                    "zhushu": "虚，北方𤣥武之宿，是月昬時中於南方。柳，南方朱雀之宿也，是月平旦中於南方也。"
                },
                {
                    "paragraph": "其位西方，其日庚辛，其虫毛，其音商，律中无射，",
                    "zhushu": "隂氣上升，陽氣下降，万物隨陽而藏，无射出見也。"
                },
                {
                    "paragraph": "其數九，其味辛，其臭腥，其祀門，祭先肝。候鴈來，賔雀入大水爲蛤，",
                    "zhushu": "是月時候之鴈從北漠中來，南之彭蠡。盖以爲八月者，其父母也，是月來者，盖其子也。羽翼稚弱，故在後耳。賔雀者，老雀也，栖宿人家堂宇之間，如賔客者也，故謂之賔。大水，海水也。傳曰“雀入海爲蛤”也。"
                },
                {
                    "paragraph": "菊有黄華，豺乃祭獸戮禽。",
                    "zhushu": "豺，似狗而長尾，其色黄。是月時，𧲣殺獸，四面陳之，丗謂之𥙊獸。戮，猶殺也。"
                },
                {
                    "paragraph": "天子衣白衣，乗白駱，服白玉，建白旗，食麻与犬，服八風水，爨柘燧火，西宫御女白色，衣白采，撞白鍾，其兵戈，其畜犬，朝于緫章右个。",
                    "zhushu": "西向堂，北頭室，故謂右个也。"
                },
                {
                    "paragraph": "命有司，申嚴號令，百官貴賤，无不務入，以㑹天墬之藏，无有宣出。乃命冢宰，農事備收，㪯五榖之要，",
                    "zhushu": "冢，大也。宰，治也。𡖖官也。要，簿書也。"
                },
                {
                    "paragraph": "藏帝籍之收扵神倉。",
                    "zhushu": "天子籍田千畒，故曰“帝籍之收”，籍田所收之榖也。神倉，倉也。"
                },
                {
                    "paragraph": "是月也，霜始降，百工休。",
                    "zhushu": "霜降天寒，朱漆難成，故百工休止，不復作噐也。"
                },
                {
                    "paragraph": "乃命有司曰：寒氣緫至，民力不堪，其皆入室。",
                    "zhushu": "詩曰“入此室処”是也。"
                },
                {
                    "paragraph": "上丁入學習吹，大饗帝，甞犧牲，合諸侯，制百縣，",
                    "zhushu": "是月上旬丁日，入斈官，吹笙竽，習礼樂，饗上帝，用犧牲。合諸侯之制，度車服之差，各兩其命数也。百縣，畿内之縣，言百，㪯全数耳。五家為隣，五隣為里，四里為鄼，四鄼為鄙，四鄙為縣，然則縣三千五百家也。"
                },
                {
                    "paragraph": "為來歳受朔日，与諸侯所稅於民，輕重之法，貢歳之数，以逺近土墬所冝為度。",
                    "zhushu": "來歳，明年。受朔日，如今計吏朝賀，豫明年之歴日也。度者，職貢多少有常也。"
                },
                {
                    "paragraph": "乃敎於田獵，以習立戎。",
                    "zhushu": "戎，兵也。刀、劒、矛、㦸、矢，故曰五戎也。"
                },
                {
                    "paragraph": "命太僕及七騶，咸駕戴荏，授車以級，皆正設于屏外。",
                    "zhushu": "級，等也。授當車者以髙下各隨其等级。正，立。設，陳也。天子外屏。屏，樹垣也。尔稚曰“門内之垣謂之樹垣”者也。"
                },
                {
                    "paragraph": "司徒搢朴，北嚮以賛之。",
                    "zhushu": "搢，挿也。朴，以教導也，挿置帶間，賛相威儀也。司徒主衆，教導之也。"
                },
                {
                    "paragraph": "天子乃厲服廣飾，執弓操矢以獵。",
                    "zhushu": "是月天子尚武，乃服猛厲之服，廣其所佩之飾，以取禽也。"
                },
                {
                    "paragraph": "命主祠，祭禽四方。",
                    "zhushu": "命，敎也。主祠，典祀之官也。祭禽四方，祀始設禽獸者扵四方，報其功，不知其神所在，故愽求之於四方也。"
                },
                {
                    "paragraph": "是月草木黄落，乃伐薪為炭，蟄蟲咸俛，乃趨獄刑，無留有罪，",
                    "zhushu": "俛，伏也。青州為伏為俛也。无留，言當断也。"
                },
                {
                    "paragraph": "收禄秩之不當，供養之不宜者。",
                    "zhushu": "不當，謂无德受禄也。不宜，謂不孝也。一曰：所養者无勲於囯，其先人又无賢德，所不宜養，故收也。"
                },
                {
                    "paragraph": "通路除道，從境始，至國而后已。是月，天子乃以犬甞麻，先薦寝廟。",
                    "zhushu": "孝之至也。"
                },
                {
                    "paragraph": "季秋行夏令，則其國大水，冬藏殃敗，民多鼽窒。",
                    "zhushu": "季秋隂氣，而行夏月霖雨之令，故大水。火氣，故冬藏殃敗也。火金相干，故民窒鼻不通利也。鼽，讀怨仇之仇也。"
                },
                {
                    "paragraph": "行冬令，則國多盗賊，邊境不寧，土墜分裂。",
                    "zhushu": "冬水純隂，姦謀所生，故多盗賊，使邊境之民不安寕也。則土墜見侵削，為隣國所分裂也。"
                },
                {
                    "paragraph": "行春令，則煗風來至，民氣解隋，師旅並興。",
                    "zhushu": "春氣陽温，故愞風至，民氣解墮也。木干金，故師旅並興也。二千五百人為師，五百人為旅也。"
                },
                {
                    "paragraph": "九月官候，其樹槐。",
                    "zhushu": "候，望也。是月繕修守備，故曰官候也。槐，懷也，可以懷來逺人也。",
                    "type": 2
                },
                {
                    "paragraph": "孟冬之月，招揺指亥，昬危中，旦七星中，",
                    "zhushu": "危，北方玄武之宿也，是月昬時中於南方。七星，南方朱鳥之宿也，是月平旦時中扵南方者也。"
                },
                {
                    "paragraph": "其位北方，其日壬癸，盛德在水，",
                    "zhushu": "顓頊之神治北方也。壬癸，水日也。盛德在水，王北方也。"
                },
                {
                    "paragraph": "其蟲介，其音羽，",
                    "zhushu": "介，甲也。像冬閉固，皮漫胡也。甲虫龜為之長。明，屬水也。"
                },
                {
                    "paragraph": "律中應鍾，其数六，",
                    "zhushu": "隂應於陽，轉成其功，万物聚成，故曰應鍾。其数六，五行数五，水第一，故曰六也。"
                },
                {
                    "paragraph": "其味鹹，其臭腐，",
                    "zhushu": "水味鹹也，水殠腐也。"
                },
                {
                    "paragraph": "其祀井，祭先腎。",
                    "zhushu": "井水給人，故祀也。井或作行。行，門内地。冬守在内，故祀也。肾，水，自開其藏也。"
                },
                {
                    "paragraph": "水始冰，墬始凍，雉入大水為蜃，虹藏不見。",
                    "zhushu": "蜃，蛤也。大水，淮也。傳曰：“雉入于淮為蜃。”虹，隂中之陽也。是月隂盛，故不見也。"
                },
                {
                    "paragraph": "天子衣黒衣，乗𤣥𮪜，服𤣥玉，建𤣥旗，",
                    "zhushu": "順水悳也。熊与虎曰旗也。"
                },
                {
                    "paragraph": "食黍与彘，服八風水，爨松燧火，北宫御女黒色，衣黒采，擊磬石，",
                    "zhushu": "水王北方，故処北宫也。"
                },
                {
                    "paragraph": "其兵鎩，其畜彘，",
                    "zhushu": "鍜者𨚫内，像隂閉。彘，水畜。"
                },
                {
                    "paragraph": "朝于𤣥堂左个，以出冬令。",
                    "zhushu": "北向堂，西頭室，故曰左个。居是室，行此月令也。"
                },
                {
                    "paragraph": "命有司，修羣禁，",
                    "zhushu": "順隂閉，諸所當禁，皆使有司禁也。"
                },
                {
                    "paragraph": "禁外徙，閉門閭，大𢯱客，",
                    "zhushu": "傳曰：“禁舊客，為露情也。有新客，𢯱出之，為觀釁也。”門，城門之。閭，里門也。嚴閉之，守備也。"
                },
                {
                    "paragraph": "断罰刑，殺當罪，",
                    "zhushu": "諸罰刑當決也。當罰正罪，故殺之也。"
                },
                {
                    "paragraph": "阿上亂法者誅。",
                    "zhushu": "阿意曲从，取容扵上，以乱法度也。誅，治也。"
                },
                {
                    "paragraph": "立冬之日，天子親率三公九𡖖大夫以迎歲于北郊。還，乃賞死事，存孤寡。",
                    "zhushu": "有忠莭蹈義死王事者，賞其子孫也。幼无父曰孤，无夫曰寡，皆存慰矜恤之。"
                },
                {
                    "paragraph": "是月，命太祝禱祀神位，占龜䇿，審卦兆，以察吉凶。於是天子始裘，命百官謹盖藏，命司徒行積聚，修城郭，警門閭，修楗閉，愼管籥，固封玺，",
                    "zhushu": "封，門也。玺，印也。"
                },
                {
                    "paragraph": "修邊境，完要塞，絶蹊徑，飭喪紀，審棺椁衣衾之薄厚，",
                    "zhushu": "飭，治也。紀，数也。二十五月之数也。棺椁衣衾薄厚各有差等，故審之。"
                },
                {
                    "paragraph": "營丘壟之小大髙庳，使貴賤卑尊各有等級。",
                    "zhushu": "營，度也。北壟，冢也，小大髙下各有度量也。"
                },
                {
                    "paragraph": "是月也，工師効功，陳祭器，案度呈，坚致為上。",
                    "zhushu": "案，視也。度，法也。坚致，功牢也。為，故也。上，盛也。"
                },
                {
                    "paragraph": "工事苦慢，作為滛巧，必行其罪。",
                    "zhushu": "苦，惡也。慢，不牢也。滛巧，非常之巧也，故行其罪。□，若謂塩㑹之塩也。"
                },
                {
                    "paragraph": "是月也，大飲蒸，天子祈來年扵天宗，",
                    "zhushu": "蒸，冬祭也。扵是時，大飲酒而祭，求明年之福祥也。凡屬天子之神，日月星辰皆為天宗也。"
                },
                {
                    "paragraph": "大禱祭于公社，畢，饗先祖。",
                    "zhushu": "禱，求也。公社，囯社也，后土之𥙊也。生為上公，死為貴神，故曰公也。畢，饗先祖，先公後私之義也。"
                },
                {
                    "paragraph": "勞農夫，以休息之。命將率講武，律射御，角力勁。",
                    "zhushu": "律，習也。角，平地也。勁，強貌也。"
                },
                {
                    "paragraph": "乃命水虞漁師，收水泉池澤之賦，",
                    "zhushu": "虞，掌水官也。師，長也。賦，稅也。"
                },
                {
                    "paragraph": "毋或侵牟。",
                    "zhushu": "牟，多。"
                },
                {
                    "paragraph": "孟冬行春令，則凍閉不密，墬氣發泄，民多流亡。",
                    "zhushu": "春陽氣散越，故凍閉不宻，墬氣發泄也。民多流亡，像陽氣布散。"
                },
                {
                    "paragraph": "行夏令，則多暴風，方冬不寒，蟄蟲復出。",
                    "zhushu": "冬當閉藏，反行夏盛陽之令，故多暴疾。陽氣温，故盛冬不寒，令蟄伏之虫復出也。"
                },
                {
                    "paragraph": "行秋令，則雪霜不時，小兵時起，土墬侵削。",
                    "zhushu": "秋氣干，冬大寒，不當雪而雪，不當霜而霜，故曰不時也。小兵数起，隣囯來伐，侵削其土墬。"
                },
                {
                    "paragraph": "十月官司馬，其樹檀。",
                    "zhushu": "冬間講武，故官司馬也。檀，隂木也。"
                },
                {
                    "paragraph": "仲冬之月，招揺指子，昬𤩹中，旦軫中。",
                    "zhushu": "東𤩹，北方𤣥武之宿，是月昬時中扵南方。軫，南方朱鳥之宿，是月平旦時中於南方也。"
                },
                {
                    "paragraph": "其位北方，其日壬癸，其蟲介，其音羽，律中黄鍾，其數六，",
                    "zhushu": "黄鍾者，陽氣聚於下，隂氣盛於上，万物黄，萌扵墜中，故曰黄鍾也。"
                },
                {
                    "paragraph": "其味鹹，其臭腐，其祀井，𥙊先肾。冰益壯，墬始坼，鳱鴠不鳴，虎始交。",
                    "zhushu": "鳱鴠，山鳥。陽，是月隂盛，故不鳴也。虎，陽中之隂也，隂氣盛，以𩔖發也。交，讀将校之校也。"
                },
                {
                    "paragraph": "天子衣黒衣，乗鐵𮪜，服𤣥玉，建𤣥旗，食黍与彘，服八風水，爨松燧火，北宫御女黒色，衣黒采，擊磬石，其兵鎩，其畜彘，朝于𤣥堂太廟。",
                    "zhushu": "北向堂，中央室，故曰太庿也。"
                },
                {
                    "paragraph": "命有司曰：土事无作，无發室居，及起大衆，是謂發天墬之藏，諸蟄則死，民必疾疫，有隨以䘮。急捕盗賊，誅滛泆詐偽之人，命曰畼月。",
                    "zhushu": "隂氣在上，民人空間，故命曰畼月。"
                },
                {
                    "paragraph": "命奄尹，申宫令，",
                    "zhushu": "奄，官也。尹，正也。申宫令，重戒敕也。"
                },
                {
                    "paragraph": "審門閭，謹房室，必重閉，",
                    "zhushu": "助隂氣也。"
                },
                {
                    "paragraph": "省婦事。乃命大酋，秫稻必斉，麴蘖必時，",
                    "zhushu": "酋，主沽酒官也，醖釀米麴，使化熟，故謂之酋。酋，讀酋豪之酋，斉，讀斉和之斉也。作麴蘖當得其時，不時則不成也。"
                },
                {
                    "paragraph": "湛熺必潔，水泉必香，",
                    "zhushu": "湛，漬也。熺炊必令圭潔也。水泉者則酒善也。湛，讀審釜之審。熺，炊熾火之熾也。"
                },
                {
                    "paragraph": "陶器必良，火斉必得，无有差忒。",
                    "zhushu": "陶器，瓦器也。炊亨必得其適，故曰无有差忒也。"
                },
                {
                    "paragraph": "天子乃命有司，祀四海大川名澤。",
                    "zhushu": "能㒷雲雨，故祀之也。"
                },
                {
                    "paragraph": "是月也，農有不收藏積聚、牛馬畜獸有放失者，取之不詰。",
                    "zhushu": "詰，呵問也。"
                },
                {
                    "paragraph": "山林藪澤，有能取䟽食、田獵禽獸者，野虞敎導之。其有相侵奪，罪之不赦。",
                    "zhushu": "大加刑也。"
                },
                {
                    "paragraph": "是月也，日短至，隂陽爭，君子斎戒，処必掩，身欲靜，去声色，禁嗜欲，",
                    "zhushu": "声，絲竹金石之声也。色，美色也。有貪欲濫求者禁之。"
                },
                {
                    "paragraph": "寜身躰，安形性。",
                    "zhushu": "閉情欲也。"
                },
                {
                    "paragraph": "是月也，荔挺出，芸始生，丘螾結，麋角解。",
                    "zhushu": "荔，馬荔草也。芸，芸蒿，菜名也。丘螾，虫名也。結，屈結也。麋角解墮，皆應微陽氣也。"
                },
                {
                    "paragraph": "水泉動則伐樹木，取竹箭，罷官之无事、器之无用者，",
                    "zhushu": "罷，省。"
                },
                {
                    "paragraph": "涂闕庭門閭，築囹圄，所以助天墬之閉。仲冬行夏令，則其國乃旱，氛霧㝠㝠，雷乃發聲。",
                    "zhushu": "夏氣炎陽，故其囯早也。清濁相干，故氛霧㝠㝠也。十一月雷發声，非其時也，故言乃也。"
                },
                {
                    "paragraph": "行秋令，則其時雨水，𤓰瓠不成，囯有大兵。",
                    "zhushu": "秋金氣，水之母也，故雨水。金用事，故有大兵也。"
                },
                {
                    "paragraph": "行者令，則蟲螟為敗，水泉咸竭，民多疾癘。",
                    "zhushu": "春陽氣，蟄伏生，故虫螟敗榖，水泉竭也。陽干隂，氣木和，故多疾癘也。"
                },
                {
                    "paragraph": "十一月官都尉，其樹棗。",
                    "zhushu": "冬成軍師，故官都尉。裘，取其赤心也。"
                },
                {
                    "paragraph": "季冬之月，招揺指丑，昬婁中，旦氐中。",
                    "zhushu": "婁，西方白虎之宿，是月昬時中扵南方。氐，東方倉龍之宿，是月平旦時中於南方也。"
                },
                {
                    "paragraph": "其位北方，其日壬癸，其蟲介，其音羽，律中大吕，",
                    "zhushu": "吕，旅也。万物萌動扵黄泉，未能達見，所以旅旅去隂即陽，助其成功，故曰大吕。"
                },
                {
                    "paragraph": "其數六，其味鹹，其𦤀腐，其祀井，𥙊先腎。鴈北郷，鵲加巢，",
                    "zhushu": "鴈在彭蠡之水，皆北嚮，将至北漠中也。鵲感陽而動，上加巢也。"
                },
                {
                    "paragraph": "雉雊，雞呼卵。",
                    "zhushu": "詩云“雉之朝雊，尚求其雌”是也。雞呼鳴求卵也。"
                },
                {
                    "paragraph": "天子衣黒衣，乗鐵𮪜，服𤣥王，建𤣥旗，食麥与彘，服八風水，爨松燧火，北宫御女黒色，衣黒采，擊磬石，其兵鎩，其畜彘，朝于𤣥堂右个。",
                    "zhushu": "右个，東頭室也。"
                },
                {
                    "paragraph": "命有司，大儺旁磔，出土牛。",
                    "zhushu": "大儺，今之逐隂驅疫，為陽導也。旁磔，四面皆磔犬羊，以禳四方之疾疫也。出土牛，今郷縣出勸農耕之土牛於外是也。"
                },
                {
                    "paragraph": "命漁師始漁，",
                    "zhushu": "是月將捕魚，故命其長也。漁，讀論語之語。"
                },
                {
                    "paragraph": "天子親往射漁，先薦寢庿。令民出五種，令農計耦耕事，修耒耜，具田器。",
                    "zhushu": "耦，合。"
                },
                {
                    "paragraph": "命樂師大合吹而罷。乃命四監，收秩薪，以供寢廟及百祀之薪燎。是月也，日窮于次，月窮于紀，星周于天，",
                    "zhushu": "十二次窮於牽牛中也。紀道窮於故宿也。星周于天，謂二十八舍更見南方，至是月周帀也。"
                },
                {
                    "paragraph": "歳將更始，令靜農民，無有所使。天子乃與公𡖖大夫飾國典，論時令，以待嗣歳之宜。乃命太史，次諸侯之列，賦之犧牲，",
                    "zhushu": "賦，布。"
                },
                {
                    "paragraph": "以供皇天上帝社稷之芻享。乃命同姓女囯，供寢廟之芻豢；𡖖士大夫至于庶民，供山林名川之祀。季冬行秋令，則白露早降，介蟲爲䄏，四鄙入保。",
                    "zhushu": "秋節白露，故白露早降。介甲之虫為䄏災。金氣為兵，故四境之民入城郭自保守也。"
                },
                {
                    "paragraph": "行春令，則胎夭傷，國多固疾，命之曰逆。",
                    "zhushu": "季冬大寒，而行春温之令，氣不和，謂胎養夭傷，囯多篤疾。逆風氣之由也，故命之曰逆故也。"
                },
                {
                    "paragraph": "行夏令，則水潦敗國，時雪不降，冰凍消釋。",
                    "zhushu": "夏氣炎陽，有多霖雨，故水潦敗囯也。時雪當降而不降，水凍不當消釋而消釋，皆于時之徴也。"
                },
                {
                    "paragraph": "十二月官獄，其樹櫟。",
                    "zhushu": "十二月歳尽刑断，故獄官也。櫟可以爲車轂，水不出火，唯櫟爲然，亦應除氣也。",
                    "type": 2
                },
                {
                    "paragraph": "五位：東方之極，自碣石山過朝鮮，貫大人之國，",
                    "zhushu": "竭石在遼西界海水西畔。朝鮮，樂浪之縣也。貫，通也。大人囯在其東也。"
                },
                {
                    "paragraph": "東至日出之次，扶槫木之地，靑土樹木之野，",
                    "zhushu": "慱木，槫桑。"
                },
                {
                    "paragraph": "太皥、句芒之所司者，萬二千里。",
                    "zhushu": "太皡，庖犧氏，東方木德之帝也。句芒，木神。司，主也。"
                },
                {
                    "paragraph": "其令曰：挺羣禁，開閉闔，通窮窒，逹障塞，行優游，棄怨惡，解伇罪，免憂患，休罰刑，開𮤚梁，宣出財，和外怨，撫四方，行柔惠，止剛強。",
                    "zhushu": "剛強侵陵人，不循執度者，禁止之也。",
                    "type": 2
                },
                {
                    "paragraph": "南方之極，自北戸孫之外，",
                    "zhushu": "北戸孫，國名也，日在其北，皆爲北向戸，以曰故北戸。"
                },
                {
                    "paragraph": "貫顓頊之國，南至委火炎風之野，赤帝、祝融之所司者，萬二千里。",
                    "zhushu": "赤帝，炎帝少典之子，号爲神農，南方火德之帝也。祝融，顓頊之孫，老童之子吴回也。一名黎，爲髙辛氏火正，号爲祝融，死爲火神也。"
                },
                {
                    "paragraph": "其令曰：爵有德，賞有功，惠賢良，救飢渴，舉力農，振貧窮，惠孤寡，憂罷疾，出大禄，行大賞，起毀宗，立無後，封建侯，立賢輔。",
                    "zhushu": "應陽施也。",
                    "type": 2
                },
                {
                    "paragraph": "中央之極，自崑崙東絶兩𢘆山，",
                    "zhushu": "自，從也。絶，猶過也。𢘆山，常也。言兩，未聞也。"
                },
                {
                    "paragraph": "日月之所道，江、漢之所出，",
                    "zhushu": "日月照其所經過之道。江出岷山，漢出畨家山。"
                },
                {
                    "paragraph": "衆民之野，五榖之所宜，龍門、河、濟相貫，以息壤堙洪水之州，東至於碣石，黃帝、后土之所司者，萬二千里。",
                    "zhushu": "黄帝，少典之子，以土德王天下，号為軒轅氏，死為中央土德之帝。后土者，句龍氏之子，名曰后土，能平九土，死祀為土神者。"
                },
                {
                    "paragraph": "其令曰：平而不阿，明而不苛，包裏覆露，",
                    "zhushu": "露，潤。"
                },
                {
                    "paragraph": "無不囊懷，漙汜無私，正靜以和，行稃鬻，養老衰，弔死問疾，以送万物之歸。",
                    "zhushu": "土，四方之主也，故曰万物之所㱕也。",
                    "type": 2
                },
                {
                    "paragraph": "西方之極，自崑崙絶流沙、沈羽，西至三危之國，",
                    "zhushu": "流沙，盖在崑崙之西南耳。"
                },
                {
                    "paragraph": "石城金室，飲氣之民，不死之野，少皓、蓐收之所司者，萬二千里。",
                    "zhushu": "少皓，黄帝之子青陽也，名摯，以金德王天下，号為金天氏，死為西方金德之帝也。蓐收，金天氏之裔子曰修礼，死為金神也。"
                },
                {
                    "paragraph": "其令曰：審用法，誅必辜，備盗賊，禁姦邪，飾羣牧，謹著聚，俢城郭，補决竇，塞蹊徑，遏溝瀆，止流水，雝谿谷，守門閭，陳兵甲，選百官，誅不法。",
                    "zhushu": "應金断也。",
                    "type": 2
                },
                {
                    "paragraph": "北方之極，自九澤窮夏晦之極，北至令正之谷，",
                    "zhushu": "九澤，北方之澤。夏，大也。晦，暝也。"
                },
                {
                    "paragraph": "有凍寒積冰、雪雹霜霰、漂潤羣水之野，顓頊、𤣥㝠之所司者，万二千里。",
                    "zhushu": "顓頊，黄帝之孫也，以水德王天下，号髙陽氏，死為北方水徳之帝也。其神𤣥㝠者，金天氏有適子曰昧，為𤣥暝師，死而祀爲主水之神也。"
                },
                {
                    "paragraph": "其令曰：申羣禁，固閉藏，修障塞，繕𨵿梁，禁外徙，断罰刑，殺當罪，閉関閭，大捜客，止交㳺，禁夜樂，蚤閉晏開，以索姦人，己德，執之必固。天節已幾，刑殺無赦，雖有盛尊之親，断以法度。毋行水，毋發藏，毋釋罪。",
                    "zhushu": "應隂役也。",
                    "type": 2
                },
                {
                    "paragraph": "六合：",
                    "zhushu": "",
                    "type": 2
                },
                {
                    "paragraph": "孟春與孟秋爲合，仲春與仲秋爲合，季春與季秋爲合，孟夏与孟冬爲合，仲夏與仲冬爲合，季夏與季冬爲合。孟春始贏，孟秋始縮；",
                    "zhushu": "贏，長也。縮，短也。"
                },
                {
                    "paragraph": "仲春始出，仲秋始内；",
                    "zhushu": "出，二月播種。内，八月收斂。"
                },
                {
                    "paragraph": "季春大出，季秋大内；孟夏始緩，孟冬始急；",
                    "zhushu": "緩，四月陽安。急。十月寒肅。"
                },
                {
                    "paragraph": "仲夏至修，仲冬至短；",
                    "zhushu": "夏至北極，冬至南極，短、修皆在至前也。"
                },
                {
                    "paragraph": "季夏德畢，季冬刑畢。",
                    "zhushu": "德畢，陽施結。刑畢，刑獄盡。"
                },
                {
                    "paragraph": "故正月失政，七月凉風不至；二月失政，八月雷不藏；三月失政，九月不下霜；四月失政，十月不凍；五月失政，十一月蟄蟲冬出其郷；六月失政，十二月草木不脫；",
                    "zhushu": "不脱，葉橋著樹，不零落也。"
                },
                {
                    "paragraph": "七月失政，正月大寒不解；",
                    "zhushu": "東風不解東也。"
                },
                {
                    "paragraph": "八月失政，二月雷不發；",
                    "zhushu": "不發声也。"
                },
                {
                    "paragraph": "九月失政，三月春風不濟；",
                    "zhushu": "齊，土。"
                },
                {
                    "paragraph": "十月失政，四月草木不實；",
                    "zhushu": "實，長。"
                },
                {
                    "paragraph": "十一月失政，五月下雹霜；十二月失政，六月五榖疾狂。",
                    "zhushu": "疾狂，不華而實也。"
                },
                {
                    "paragraph": "春行夏令泄，",
                    "zhushu": "象盛陽發泄也。"
                },
                {
                    "paragraph": "行秋令水，",
                    "zhushu": "水生於申，故水也。"
                },
                {
                    "paragraph": "行冬令肅。",
                    "zhushu": "象氣肅急。"
                },
                {
                    "paragraph": "夏行春令風，",
                    "zhushu": "象春木氣多風。"
                },
                {
                    "paragraph": "行秋令蕪，",
                    "zhushu": "象秋氣蕪𡻕生。"
                },
                {
                    "paragraph": "行冬令格。",
                    "zhushu": "格，攱也。象冬断刑，恩澤致格不流下。"
                },
                {
                    "paragraph": "秋行夏令華，",
                    "zhushu": "象夏氣樹華茂。"
                },
                {
                    "paragraph": "行春令榮，",
                    "zhushu": "象春氣生榮華。"
                },
                {
                    "paragraph": "行冬令耗。",
                    "zhushu": "耗，零落也。"
                },
                {
                    "paragraph": "冬行春令泄，",
                    "zhushu": "象春氣布散發泄也。"
                },
                {
                    "paragraph": "行夏令旱，",
                    "zhushu": "旱象陽炎。"
                },
                {
                    "paragraph": "行秋令霧。",
                    "zhushu": "秋氣隂故乱霧。",
                    "type": 2
                },
                {
                    "paragraph": "製度：",
                    "zhushu": "",
                    "type": 2
                },
                {
                    "paragraph": "隂陽，大制有六度：天爲繩，墬爲凖，春爲規，夏爲衡，秋爲矩，冬爲權。繩者，所以繩萬物也。",
                    "zhushu": "繩，正。"
                },
                {
                    "paragraph": "準者，所以準萬物也。規者，所以貟萬物也。衡者，所以平萬物也。矩者，所以方萬物也。權者，所以權萬物也。繩之爲度也，直而不爭，修而不窮，乆而不𡚁，逺而不忘，與天合德，與神合明，所欲則得，所惡則亡，自古及今，不可移匡，厥德孔密，廣大以容衆，是故上帝以爲物宗。",
                    "zhushu": "宗，本。"
                },
                {
                    "paragraph": "準之爲度也，平而不險，均而不阿，廣大以容，寛𥙿以和，柔而不剛，𨦣而不挫，",
                    "zhushu": "𨦣，利也。挫，折也。"
                },
                {
                    "paragraph": "流而不滯，",
                    "zhushu": "流，行也。滯，止也。"
                },
                {
                    "paragraph": "易而不穢，發通而有紀，",
                    "zhushu": "紀，道"
                },
                {
                    "paragraph": "。周密而不泄，準平而不失，万物皆平，民無險謀，怨𢙣不生，是故上帝以爲物平。",
                    "zhushu": "平，正，讀評議之平也。"
                },
                {
                    "paragraph": "規之爲度也，轉而不復，貟而不垸，",
                    "zhushu": "復，遏也。垸，轉也。"
                },
                {
                    "paragraph": "優而不縱，廣大以寛，感動有理，發通有紀，優優簡簡，百怨不起，",
                    "zhushu": "優簡。寛舒之貌。"
                },
                {
                    "paragraph": "規度不失，生氣乃理。",
                    "zhushu": "氣𩔖理逹。"
                },
                {
                    "paragraph": "衡之爲度也，緩而不後，平而不怨，施而不德，弔而不責，常平民禄，以継不足，㪍㪍陽陽，唯德是行，養長化育，万物蕃昌，以成五榖，以實封疆，其政不失，天墬乃明。",
                    "zhushu": "明，理。"
                },
                {
                    "paragraph": "矩之爲度也，肅而不悖，剛而不憒，取而無怨，内而無害，威厲而不懾，令行而不廢，殺伐既得，仇敵乃克，矩正不失，百誅乃服。權之爲度也，急而不贏，殺而不割，充滿以實，周密而不泄，敗物而弗取，罪殺而不赦，誠信以必，堅慤以固，兾除苛慝，不可以曲，故冬正將行，必弱以強，必柔以剛，權正而不失，萬物乃藏。明堂之制，静而法準，動而法繩，春治以規，秋治以矩，冬治以權，夏治以衡，是故燥溼寒暑以節至，甘雨膏露以時降。",
                    "zhushu": ""
                }
            ]
        },
        {
            "name": "覽㝠訓第六",
            "paragraphs": [
                {
                    "paragraph": "覽㝠訓第六",
                    "zhushu": "覽觀幽㝠変化之端，至精感天，道達三極，故曰“覽㝠”，因以題篇。",
                    "type": 1
                },
                {
                    "paragraph": "昔者，師曠奏白雪之音，而神物為之下降，風雨暴至，平公𤸇病，晉國赤墬。",
                    "zhushu": "白雪，太一五十弦瑟琴樂名也。神物，即神化之物，謂𤣥鶴之屬来至，无頭鬼𩔖操戈以舞也。平公，晉悼公之子彪也。𤸇病。䔍疾。赤地，旱也。唯聖君能御此異，使无災耳。平公德薄，不能堪，故篤病而大旱也。"
                },
                {
                    "paragraph": "庶女叫天，雷電下擊，景公臺隕，支躰傷折，海水大出。",
                    "zhushu": "庶賤之女，齊之寡婦，無子，不嫁，事姑漌敬。姑无男有女，女利母財，令母嫁婦。婦終不肯，女殺母以誣寡婦。婦不能自明，𡨚結叫天，天為作雷電下擊景公之臺。隕，壞也。毀景公之支躰，海水爲之大溢出也。"
                },
                {
                    "paragraph": "夫瞽師、庶女，位賤尚葈，權輕飛羽，",
                    "zhushu": "尚，主也。葈者，葈耳，菜名也。幽、兾渭之檀菜，雒下謂之胡葈。生是官者，至微賤也。瞽師、庶女之位，復賤於主葈之官，故曰“權輕飛羽”也。"
                },
                {
                    "paragraph": "然而專精厲意，委務積神，上通九天，激厲至精。",
                    "zhushu": "九天，八方、中央也。以精誠感之。"
                },
                {
                    "paragraph": "由此觀之，上天之誅也，雖在壙虚幽閒，遼逺隱匿，重襲石室，界障險阻，其無所逃之，亦明矣。",
                    "zhushu": "上天，上帝也。上帝神明。言人有罪惡，雖自隱蔽竄藏，猶見誅害也。故曰“无所逃”也。"
                },
                {
                    "paragraph": "武王伐紂，渡于孟津，陽侯之波，逆流而擊，",
                    "zhushu": "陽侯，陵陽囯侯也。其囯近水，溺死於水。其神能爲大波，有所傷害，因謂之陽侯之波也。"
                },
                {
                    "paragraph": "疾風晦㝠，人馬不相見。於是武王左操黃鉞，右秉白旄，瞋目而撝之，曰：“余任，天下誰敢害吾意者！”於是風濟而波罷。",
                    "zhushu": "済，止。"
                },
                {
                    "paragraph": "魯陽公與韓構難，戰酣曰暮，援戈而撝之，日爲之反三舎。",
                    "zhushu": "魯陽，楚之縣公也，楚平王之孫，司馬子其之子，囯語所謂魯陽文子。楚僣号稱王，其守縣大夫皆稱公，故曰魯陽公。今南陽魯陽是也。酣，對戰合樂時也。撝日令反，即行三舍。宫，次宿也。"
                },
                {
                    "paragraph": "夫全性保眞，不虧其身，遭急廹難，精通于天。若廼未始出其宗者，何爲而不成！",
                    "zhushu": "精通于天者，謂聖人質成上通，爲天所助。宗者，道之本也。謂性不外逸，生与道同也。"
                },
                {
                    "paragraph": "夫死生同域，不可脅凌，勇武一人，爲三軍雄。",
                    "zhushu": "武，士也。江、淮间謂士曰武。"
                },
                {
                    "paragraph": "彼直求名耳，而能自要者尚猶若此，又況夫宫天墬，懷萬物",
                    "zhushu": "，以天地爲宫室。懷，猶囊也。"
                },
                {
                    "paragraph": "而友造化，",
                    "zhushu": "造化，隂陽也。与之相朋友。"
                },
                {
                    "paragraph": "含至和，直偶于人形，",
                    "zhushu": "外直偶与人同形，而内有大道也。"
                },
                {
                    "paragraph": "觀九鑚一，知之所不知，",
                    "zhushu": "九，謂九天。一，龜也。觀九天之変，鑚龜占兆，所不知事亦云然也。"
                },
                {
                    "paragraph": "而心未甞死者乎！",
                    "zhushu": "心未甞死者，謂心主与道同者也，不与觀九鑚一䓁也。"
                },
                {
                    "paragraph": "昔雍門子以哭見於孟甞君，",
                    "zhushu": "雍門子，名周，善弹琴，又善哭。雍門，斉西門也。居近之，因以為氏。哭，猶哥也。見，猶感。孟甞君，斉相田文。"
                },
                {
                    "paragraph": "已而陳辝通意，撫心發聲，孟甞君爲之増欷歍唈，流涕狼戾不可止。",
                    "zhushu": "增，重也。歍唈，失聲也。狼戾，猶交撗也。歍，讀鴛鴦之鴦也。唈，瀆左傳嬖女人姻姶之姶。"
                },
                {
                    "paragraph": "精神形於內，而外諭哀於人心，此不傳之道。",
                    "zhushu": "言能以精誠哀悲感傷人心，不可斈而得之，故曰不傳之道也。"
                },
                {
                    "paragraph": "使俗人不得其君形者而効其容，必爲人笑。",
                    "zhushu": "君形者，言至精為形也。"
                },
                {
                    "paragraph": "故蒲且子之連鳥於百仞之上，",
                    "zhushu": "蒲且子，楚人善弋射者。七尺曰仞也。"
                },
                {
                    "paragraph": "而詹何之鶩魚於大淵之中，此皆得清尽之道，太浩之和也。",
                    "zhushu": "詹何，楚人知道術者也。言其善釣，令魚馳騖来趨鉤餌，故曰騖魚。得其精㣲，故曰太浩之和也。"
                },
                {
                    "paragraph": "夫物𩔖之相應，𤣥妙深微，知不能論，辯不能解。故東風至而酒湛溢，",
                    "zhushu": "東風，木風也。酒湛，淸酒也。來物下甚，故曰湛。太味酸，酸風入酒，故酒酢而湛者沸溢，物𩔖相感也。"
                },
                {
                    "paragraph": "蚕咡絲而商弦絶，或感之也。",
                    "zhushu": "老蚕上下絲於口，故曰咡絲。新絲出，故綵弦。商於五音最细而急，故絶也。咡或作珥。蚕老時，絲在身中正黄，逹見于外如珥也。商，西方金音也。蚕，午火也。火壯金因，應商而已成，有新故相感者也。"
                },
                {
                    "paragraph": "晝隨灰而月運闕，鯨魚死而彗星出，或動之也。",
                    "zhushu": "運，讀連圍之圍也。運者，軍也。將有軍事相圍守，則月運出也。以蘆草灰隨牖下月光中令圜畫，缺其一面，則月運亦阙於上也。洏魚，大魚，蓋長数里，死於海邊。魚之身賤也。彗星為変異，人之害也，𩔖相動也。"
                },
                {
                    "paragraph": "故聖人在位，懷道而不言，澤及万民。",
                    "zhushu": "聖人行自然白為之道，故澤及万民也。"
                },
                {
                    "paragraph": "君臣乖心，則背譎見於天。神氣相應，徴矣。",
                    "zhushu": "日旁五色氣，在兩邊水出為背，外向爲譎，內向為珥，在上外出為冠。"
                },
                {
                    "paragraph": "故山雲草莽，水雲魚鱗，",
                    "zhushu": "山中氣出雲似草莽，水氣出雲似魚鱗。"
                },
                {
                    "paragraph": "旱雲煙火，涔雲波水，各像其形𩔖，所以感之。",
                    "zhushu": "旱雲，亢陽氣，似煙火。涔，大滀水也。雲岀於涔，似波水也。"
                },
                {
                    "paragraph": "夫陽燧取火於日，方諸取露於月，",
                    "zhushu": "夫，瀆大夫之夫，已説在上。一涗：水火從大極来，在人手中，非人所能涗知。"
                },
                {
                    "paragraph": "天墬之閒，巧歷不能㪯其数，",
                    "zhushu": "巧，工也。天地之閒，物𩔖相感者衆多，雖工為歷術者，不能悉㪯其数也。"
                },
                {
                    "paragraph": "手徴忽怳，不能覽其光。",
                    "zhushu": "言手雖覽得微物，不能得其光。一說：天道廣大，手雖能徴其忽怳无形者，不能覧得日月之光也。"
                },
                {
                    "paragraph": "然以掌握之中，引𩔖於太極之上，",
                    "zhushu": "太極，天下始形之時也。上，猶𥘉也。"
                },
                {
                    "paragraph": "而水火可立致者，隂陽同氣相動也。",
                    "zhushu": "動，猶化也。"
                },
                {
                    "paragraph": "此傳說之所以騎辰尾也。",
                    "zhushu": "言殷王武丁夢得賢人，使工寫其像，旁求之，得傳說於傳巖，遂以為相，爲髙宗成八十一符，致中㒷也。死託精於辰尾之星，一名天䇿也。"
                },
                {
                    "paragraph": "故至隂飂飂，至陽赫赫，兩者交接成和，而万物生焉。衆雄而無雌，又何化之所能造乎！所謂不言之辯，不道之道也。故召逺者使无為焉，",
                    "zhushu": "逺者，四夷也。欲致化四夷者，當以无為。无為，則夷荒自至也。"
                },
                {
                    "paragraph": "親近者使无事焉，",
                    "zhushu": "近者，渚夏也。欲親近者，當以无事。无事，則近人自親附之。"
                },
                {
                    "paragraph": "惟夜行者爲能有之。",
                    "zhushu": "夜行，渝隂行也。陰行神化，故能有天下也。一說：言入道者如夜行幽𡨋之中，為能有召遠親近之道也。"
                },
                {
                    "paragraph": "故𨚫走馬以糞，而車軌不接於逺方之外，",
                    "zhushu": "“却走馬以糞”，老子辝也。止馬不以走，但以糞糞田也，行至德之効也。一說：囯若无道，則戎馬生於郊；无事，正走馬以糞田也，故兵車之軌不接逺方之外。两輪之间為軌也。"
                },
                {
                    "paragraph": "是謂坐馳陸沈，晝㝠宵明，",
                    "zhushu": "言坐行神化，疾於馳傳，沈浮㝠明，与道合也。"
                },
                {
                    "paragraph": "以冬鑠膠，以夏造冰。夫道者，无私就也，无私去也，能者有餘，拙者不足，",
                    "zhushu": "言以非時鑠膠造冰，難成之也。天道无私就去，能行道，功有餘也。"
                },
                {
                    "paragraph": "順之者利，逆之者凶。譬如隋侯之珠，和氏之璧，得之者富，失之者貧。",
                    "zhushu": "隋佚，漢東之囯，王姓諸侯也。隋侯見大蛇傷断，以薬傳之，後蛇扵江中御大珠以報之，因曰隋侯之珠，蓋明月珠也。楚人卞和得美玉璞於荊山之下，以献武王，王以示玉人，玉人以為石，刖其左足。文王即位，復献之，以為石，刖其右足。抱璞不釋而泣血。及成王即位，又献之。成王曰：“先君輕則而重剖石。”遂剖視之，果得美王，以為璧，蓋純白夜光。文王在春秋前，成王不以告，故不書也。"
                },
                {
                    "paragraph": "得失之度，深微窈冥，難以知論，不可以辯說也。何以知其然？今夫墬黄主屬骨，而甘草主生肉之藥也，以其屬骨，責其生肉，以其生肉，論其屬骨，是猶王孫綽之欲倍偏枯之藥而欲以生殊死之人，亦可謂失論矣。",
                    "zhushu": "王孫綽，蓋周人也。一曰，衛人王孫賈之後也。言一斉薬愈偏枯之病，欲倍其剤，以生已死之人也。"
                },
                {
                    "paragraph": "若夫以火能焦木也，因使銷金，則道行矣；若以磁石之能連鐵也，而求其引瓦，則難矣，物固不可以輕重論也。夫燧之取火於日，磁石之引鐡，解之敗漆，",
                    "zhushu": "以蟹置漆中，則敗壞不燥，不任用也。"
                },
                {
                    "paragraph": "葵之郷日，雖有明智，弗能然也。",
                    "zhushu": "然，猶明也。"
                },
                {
                    "paragraph": "故耳目之察，不足以分物理；心意之論，不足以定是非。故以智為治者，難以持國，唯通于太和而持自然之應者，爲能有之。",
                    "zhushu": "能有持囯之術。"
                },
                {
                    "paragraph": "故嶢山崩，而薄落之水涸；",
                    "zhushu": "嶢山在雍州也，薄落水在馮翊臨晉臨晉山，窮相通也。一曰：薄落，涇水也。"
                },
                {
                    "paragraph": "區冶生，而淳鈞之劒成；",
                    "zhushu": "區，讀哥謳之謳也。區，越人，善治劒工也。淳鈞，古大𨦣劒也。"
                },
                {
                    "paragraph": "紂爲无道，左強在側；",
                    "zhushu": "左強，紂之䛕臣也。敎紂无道，勸以貪滛也。"
                },
                {
                    "paragraph": "太公並世，故武王之功立。",
                    "zhushu": "立，成。"
                },
                {
                    "paragraph": "由是觀之，利害之路，禍福之門，不可求而得也。",
                    "zhushu": "言其門户不可豫求而得知也。忽然來至，无形兆也。"
                },
                {
                    "paragraph": "夫道之與德，若韋之與革，逺之則迩，近之則逺，",
                    "zhushu": "革之質象道，韋之質象得。欲逺去之，道反在人側；欲以事求之，去人已遠也。无事者近人，有事者逺人。"
                },
                {
                    "paragraph": "不得其道，若觀鯈魚。",
                    "zhushu": "儵魚，小魚也，在水中可觀見，見而不可得。道亦如之。"
                },
                {
                    "paragraph": "故聖若鏡，不將不迎，",
                    "zhushu": "將，送。"
                },
                {
                    "paragraph": "應而不藏，",
                    "zhushu": "應，猶隨也。謂鏡隨人形好醜，不有藏匿者也。"
                },
                {
                    "paragraph": "故万化而无傷。其得之乃失之，其失之非乃得之也。",
                    "zhushu": "自謂得，是乃失道者也。自謂失道，未必不得道也。"
                },
                {
                    "paragraph": "今夫調弦者，叩宫宫應，弹角角動，此同聲相和者也。",
                    "zhushu": "叩大宮則少宫應，弹大角則少角動，故曰同音相和。"
                },
                {
                    "paragraph": "夫有改調一弦，其於五音無所比，鼓之而二十五弦皆應，此未始異於聲，而音之君已形也。",
                    "zhushu": "一弦，宫音也，音之君也，故二十五弦皆和也。一説：改調一弦，不比五音，謂一声宮音也，故曰未始異於声也。五王扵一声，故曰音之君已形。君，主。形，見也。"
                },
                {
                    "paragraph": "故通於太和者，惽若纯酔而甘卧，以游其中，而不知其所由至也。",
                    "zhushu": "太和，渭䓁死生之和，斉窮逹之端。其中道之中也，不自知所至此也。"
                },
                {
                    "paragraph": "纯温以淪，鈍悶以終，若未始出其宗，",
                    "zhushu": "純，一也。温，和也。淪，没也。諭潜伏也。鈍悶，无情也。欲終始於道。宗，夲也。若未有其形。"
                },
                {
                    "paragraph": "是謂大通。今夫赤螭、靑虬之游兾州也，",
                    "zhushu": "赤螭、青虬，皆龍屬也。"
                },
                {
                    "paragraph": "天淸墬定，毒獸不作，飛鳥不駭，入榛薄，食薦梅，",
                    "zhushu": "薦梅，草實也，狀如桑椹，其色赤，生江濵也。"
                },
                {
                    "paragraph": "噆味合甘，歩不出頃畒之區，而蛇鱓輕之，以為不能與之爭於江海之中。",
                    "zhushu": "噆味，長美也。蛇鱓自以為能勝赤螭、青虬。"
                },
                {
                    "paragraph": "若乃至於𤣥雲之素朝，",
                    "zhushu": "𤣥，黑也。素，白也。黑雲升合於明朝也。"
                },
                {
                    "paragraph": "隂陽交爭，降扶風，雜凍雨，扶揺而登之，",
                    "zhushu": "降，下也。扶風，疾風也。東雨，暴雨也。扶摇，發動也。登，上。上風雨而去。"
                },
                {
                    "paragraph": "威動天墬，聲震海内，",
                    "zhushu": "四海之内悉畏之也。"
                },
                {
                    "paragraph": "蛇鱓著泥百仞之中，",
                    "zhushu": "百仭，七百尺也。渡深曰仞，傳曰“仞溝洫”也。"
                },
                {
                    "paragraph": "熊羆匍匐丘山磛巖，虎豹襲穴而不敢咆，",
                    "zhushu": "襲，入。咆，嘷。"
                },
                {
                    "paragraph": "猨狖顚蹶而失木枝，",
                    "zhushu": "狖，讀中山人相遺物之遺也。狖，猨屬也，長尾而昻鼻也。"
                },
                {
                    "paragraph": "又況直蛇鱓之𩔖乎！鳯皇之翔至徳也，",
                    "zhushu": "雄曰鳯，雌曰皇。爲至德之君而來翔也。"
                },
                {
                    "paragraph": "雷霆不作，風雨不興，川谷不澹，",
                    "zhushu": "澹，溢。"
                },
                {
                    "paragraph": "草木不揺，而燕雀佼之，以爲不能與之爭於宇宙之間。",
                    "zhushu": "燕雀自以爲能佼健於鳯皇也。佼或作詨。詨，哭也。宇，屋簷也。宙，棟梁也。易曰：“上棟下宇”也。"
                },
                {
                    "paragraph": "還至其曾逝萬仭之上，翺翔四海之外，",
                    "zhushu": "曾，猶髙也。逝，猶飛也，一曰，回也。翼一上一下曰翺，不摇曰翔。外，猶表也。"
                },
                {
                    "paragraph": "過崑崙之䟽圃，飲砥柱之湍瀨，",
                    "zhushu": "䟽圃在崑崙之上。過，猶歴也。砥柱，河之隘也，在河東大陽之東。湍，𣵡水，至疾。瀬、淸。皆激𣵡急流。"
                },
                {
                    "paragraph": "邅回蒙汜之渚，",
                    "zhushu": "邅回，猶尚洋也。蒙汜，曰所出之墬也。池决復入爲渚。渚，小渊也。"
                },
                {
                    "paragraph": "尚佯兾州之際，徑躡都廣，入日抑節，",
                    "zhushu": "躡，至也。都廣，東南之山名也，衆帝所自上下也。言鳯皇過廣都之野，送日入扵抑節之地，言其翔之廣也。躡或作絶也。徑，遇。絶，歷也。"
                },
                {
                    "paragraph": "羽翼弱水，暮宿風穴，",
                    "zhushu": "濯羽翼扵弱水之上。風穴，北方寒風從地出也。"
                },
                {
                    "paragraph": "當此之時，鴻鵠鶬鶴莫不憚驚伏竄，注喙江裔，",
                    "zhushu": "注喙，喙注墬不敢動也。裔，邊也。"
                },
                {
                    "paragraph": "又況直燕雀之𩔖乎！此明於小動之迹，而不知大節之所由者也。昔者，王良、造父之御也，",
                    "zhushu": "王良，晉大夫御无恤子良也，所謂御良也。一名孫無政。爲趙簡子御，死而託精於天駟星，天文有王良星是也。造父，嬴姓，伯翳之後，飛廉之子，爲周穆王御。"
                },
                {
                    "paragraph": "上車攝轡，馬爲整齊而歛諧",
                    "zhushu": "，整齊，不差。歛諧，馬容躰足調諧也。"
                },
                {
                    "paragraph": "投足調均，勞逸若一，",
                    "zhushu": "一，同也。"
                },
                {
                    "paragraph": "心怡氣和，體便輕畢，",
                    "zhushu": "畢，疾也。"
                },
                {
                    "paragraph": "安勞樂進，馳騖若滅，",
                    "zhushu": "滅，没也。言疾也。"
                },
                {
                    "paragraph": "左右若鞭，周旋若環，",
                    "zhushu": "左右，謂騑驂也。歩趨之力，若被鞭矣。一說：言掉鞭教諭其易也。周旋若環，如人志也。"
                },
                {
                    "paragraph": "丗皆以爲巧，然未見其貴者也。若夫鉗且、大丙之御，",
                    "zhushu": "此二人，太一之御也。一說：古得道之人，以神氣御隂陽也。"
                },
                {
                    "paragraph": "除轡銜，去鞭棄䇿，車莫動而自舉，馬莫使而自走也。",
                    "zhushu": "但以車馬爲主耳，神氣扶之也。"
                },
                {
                    "paragraph": "日行月動，星燿而𤣥運，",
                    "zhushu": "燿，有也。𤣥，天也。運，行也。"
                },
                {
                    "paragraph": "電奔而鬼騰，進退屈伸，不見朕垠，",
                    "zhushu": "朕，兆朕也。垠，形狀也。"
                },
                {
                    "paragraph": "故不招指，不咄叱，過歸鴈於碣石，",
                    "zhushu": "言其御疾，到自息止，乃使北歸於碣石之山，而中之鴈得之過去也。過，讀責過之過。"
                },
                {
                    "paragraph": "軼鶤雞於姑餘，",
                    "zhushu": "自後過前曰軼也。姑餘，山名，在吴也。鶤雞，鳯皇之别名也。言其御疾，自碣石過帰鴈，便復東南，軼過鶤雞於姑餘山也。"
                },
                {
                    "paragraph": "騁若飛，騖若絶，縱矢躡風，追猋歸忽，",
                    "zhushu": "縱，履也。足疾及箭矢。躡，蹈也。一說：矢在後，不能及，故言縱。其行疾，能及矢，言躡。追猋及之。猋，光中有影者。忽然便帰。皆及此言疾也。"
                },
                {
                    "paragraph": "朝發槫桑，日入落棠。",
                    "zhushu": "榑桑，日所出也。落棠，山名，日所入也。"
                },
                {
                    "paragraph": "此假弗用而能以成其用者也，",
                    "zhushu": "弗用，無為。"
                },
                {
                    "paragraph": "非慮思之察，手爪之巧也；嗜欲形於胷中，而精神踰於六馬，此以弗御御之者也。",
                    "zhushu": "言藏嗜欲之形扵胷臆之中。諭，和也。以弗御御之，以道術御也。"
                },
                {
                    "paragraph": "昔者，黄帝治天下，而力牧、太山稽輔之，",
                    "zhushu": "力牧、太山稽，黄帝師，孟子曰“王者師”臣也。"
                },
                {
                    "paragraph": "以治日月之行律，",
                    "zhushu": "律，度也。"
                },
                {
                    "paragraph": "治隂陽之氣，節四時之度，正律歷之數，別男女，異雌雄，明上下，等貴賤，使強不掩弱，衆不暴寡，人民保命而不夭，",
                    "zhushu": "安其性命，不夭折也。"
                },
                {
                    "paragraph": "歲時熟而不凶，",
                    "zhushu": "不凶，無災害也。"
                },
                {
                    "paragraph": "百官正而無私，",
                    "zhushu": "皆在公也。"
                },
                {
                    "paragraph": "上下調而無尢，",
                    "zhushu": "君臣調和，無尤過也。"
                },
                {
                    "paragraph": "法令明而不闇，輔佐公而不阿，",
                    "zhushu": "𡖖土公正，不立私曲從也。"
                },
                {
                    "paragraph": "田者不侵畔，漁者不爭隈，",
                    "zhushu": "隈，曲深処，魚所聚也。"
                },
                {
                    "paragraph": "道不拾遺，市不豫賈，城郭不𨵿，",
                    "zhushu": "関，閉也。"
                },
                {
                    "paragraph": "邑無盗賊，鄙旅之人相讓以財，",
                    "zhushu": "言所有餘。"
                },
                {
                    "paragraph": "狗彘吐菽粟於路而無忿爭之心，於是日月精明，星辰不失其行，風雨時節，五榖登熟，虎狼不妄噬，鷙鳥不妄搏，鳯皇翔於庭，",
                    "zhushu": "翔，猶止也。"
                },
                {
                    "paragraph": "麒麟游於郊，",
                    "zhushu": "游，行也。郊，邑外也。"
                },
                {
                    "paragraph": "靑龍進駕，飛黃伏皁，",
                    "zhushu": "飛黄，乗黄也，出西方，狀如狐，背上有角，壽千歳。皁，櫪也。"
                },
                {
                    "paragraph": "諸北、儋耳之國莫不獻其貢職。",
                    "zhushu": "皆北極夷囯也。"
                },
                {
                    "paragraph": "然猶未及虙戲氏之道也。往古之時，四極廢，九州裂，",
                    "zhushu": "裂，分也。廢，頓也。"
                },
                {
                    "paragraph": "天不兼覆，墬不周載，火爁炎而不滅，水浩洋而不息，",
                    "zhushu": "息，消。"
                },
                {
                    "paragraph": "猛獸食顓民，",
                    "zhushu": "顓，善。"
                },
                {
                    "paragraph": "鷙鳥攫老弱。",
                    "zhushu": "攫，搗。"
                },
                {
                    "paragraph": "於是女媧錬五色石以補蒼天，",
                    "zhushu": "女媧，隂帝，佐虙戲治者也。三皇時，天不足西北，故補之。師說如此。"
                },
                {
                    "paragraph": "断鼇足以立四極，",
                    "zhushu": "鼇，大龜。天廢頓，以鼇足柱之。楚詞曰“鼇載山下，其何以安之”是也。"
                },
                {
                    "paragraph": "殺黑龍以濟兾州，",
                    "zhushu": "黒龍，水精也。力𭣣、大稽殺之以止雨也。済，朝也。兾，九州中，謂令四海之内。"
                },
                {
                    "paragraph": "積蘆灰以止滛水。",
                    "zhushu": "蘆，葦也，生於水，故積聚其灰以止滛水。平地出水爲滛水。"
                },
                {
                    "paragraph": "蒼天補，四極正，滛水涸，兾州平，狡蟲死，顓民生。",
                    "zhushu": "蟲，狩也。",
                    "type": 2
                },
                {
                    "paragraph": "背方州，抱貟天，",
                    "zhushu": "方州，地也。"
                },
                {
                    "paragraph": "和春陽夏，殺秋約冬，𣏞方寢䋲，",
                    "zhushu": "方，榘四寸也。寢繩，直身而卧也。"
                },
                {
                    "paragraph": "隂陽之所壅沈不通者，竅理之；逆氣戾物、傷民厚積者，绝止之。",
                    "zhushu": "逆氣，乱氣也。傷害民物之積財，故絶止也。"
                },
                {
                    "paragraph": "當此之時，卧倨倨，興眄眄，",
                    "zhushu": "倨倨，卧无思慮也。倨，讀虚田之虚也。眄眄然視，無智巧皃也。"
                },
                {
                    "paragraph": "一自以爲馬，一自以爲牛，其行蹎蹎，其視瞑瞑，",
                    "zhushu": "蹎，讀填寘之填。"
                },
                {
                    "paragraph": "侗然皆得其和，莫知所由生，浮游不知所求，魍魎不知所往。當此之時，禽獸蝮蛇無不匿其爪牙，藏其螫毒，無有攫噬之心。考其功烈，上際九天，下𢍆黄壚，",
                    "zhushu": "上與九天交接，下契至黄壚。黄泉下有壚土也。壚，讀䋲纑之纑。"
                },
                {
                    "paragraph": "名聲被後丗，光暉重萬物。",
                    "zhushu": "使萬物有光暉也。"
                },
                {
                    "paragraph": "乘雷車，服駕應龍，驂青虬，",
                    "zhushu": "駕應德之龍。在中爲服，在旁為驂。有角為龍，無角為虬。一說：應龍，有翼之龍也。"
                },
                {
                    "paragraph": "援絶瑞，席蘿圖，",
                    "zhushu": "殊絶之瑞應，援而致之也。羅列圖籍，以爲席蓐。一說：蘿圖，車上席也。"
                },
                {
                    "paragraph": "黄雲络，前白螭，後奔蛇，",
                    "zhushu": "絡，讀道路之路也，謂車之垂絡也。黄雲之氣络其車，白螭導在於前。奔蛇，騰蛇也，從在於後。皆瑞應也。"
                },
                {
                    "paragraph": "浮游消揺，道鬼神，登九天，",
                    "zhushu": "九天，八方、中央。"
                },
                {
                    "paragraph": "朝帝扵靈門，",
                    "zhushu": "在朝於上帝靈門也。"
                },
                {
                    "paragraph": "宓穆休于太祖之下。",
                    "zhushu": "宓，寕也。穆，和也。休，息也。太祖，道之太宗也。"
                },
                {
                    "paragraph": "然而不彰其功，不楊其聲，",
                    "zhushu": "彰、揚皆明。"
                },
                {
                    "paragraph": "隱眞人之道，以從天墬之固然。",
                    "zhushu": "隱，藏也。真人，眞德之人。固，自然也。"
                },
                {
                    "paragraph": "何則？道德上通，而智故消滅也。",
                    "zhushu": "智故，巧詐。"
                },
                {
                    "paragraph": "逮至夏桀之時，主闇晦而不明，道瀾漫而不修，",
                    "zhushu": "仁義道不復修設，故曰瀾漫。"
                },
                {
                    "paragraph": "棄捐五帝之恩刑，推蹶三王之法籍，是以至徳滅而不揚，帝道揜而不興，",
                    "zhushu": "興，㪯也。"
                },
                {
                    "paragraph": "舉事戾蒼天，發號逆四時，",
                    "zhushu": "戾，反也。"
                },
                {
                    "paragraph": "春秋縮其和，天地除其徳，",
                    "zhushu": "縮，藏也，言和氣不復行也。言其所施日惡，不自知也，故曰除其德也。"
                },
                {
                    "paragraph": "仁君處位而不安，大夫隱道而不言，",
                    "zhushu": "不爲民所安。隱仁義之道，不正諌直言也。論語曰“囯无道，危行言遜”也。"
                },
                {
                    "paragraph": "羣臣準上意而懷當，",
                    "zhushu": "準，望也。懷，思也。當，合也。取合主意，不復以道正諌也。"
                },
                {
                    "paragraph": "䟽骨肉而自容，邪人叅耦比周而隂謀，",
                    "zhushu": "隂謀，私謀也。"
                },
                {
                    "paragraph": "居君臣父子之間，而競載驕主而像其意，",
                    "zhushu": "像，猶隨也。"
                },
                {
                    "paragraph": "亂人以成其事，是故君臣乖而不親，骨肉䟽而不附，植社槁而𱗫裂，",
                    "zhushu": "言不禋於神也。"
                },
                {
                    "paragraph": "容臺振而掩覆，",
                    "zhushu": "容臺，行礼容之臺。言不能行礼，故天文振動而敗之。"
                },
                {
                    "paragraph": "犬羣嘷而入淵，",
                    "zhushu": "言將滅壞，犬失其主，故噑而入淵也。一說：言犬禍也。"
                },
                {
                    "paragraph": "豕銜蓐而席澳，",
                    "zhushu": "豕銜其蓐席入之澳，言豕禍之說，銜蓐自藏処也。"
                },
                {
                    "paragraph": "美人挐首墨面而不容，",
                    "zhushu": "挐首，乱頭也。草与髪并編爲挐首。不修容飾也。"
                },
                {
                    "paragraph": "曼聲吞炭内閉而不歌，",
                    "zhushu": "曼聲，善歌也。見丗乱哀將滅，故吞炭自敗音聲，閉氣不復動也。"
                },
                {
                    "paragraph": "喪不盡其哀，獵不聽其樂，",
                    "zhushu": "言時乱札壞，不尽在哀。楽崩，故不復聽田獵之楽。"
                },
                {
                    "paragraph": "西老折勝，黄神嘯吟，",
                    "zhushu": "西王母折其頭上所戴勝，爲時无法度。黄帝之神傷道之衰，故嘯吟而長嘆也。"
                },
                {
                    "paragraph": "飛鳥鎩翼，走獸廢脚，",
                    "zhushu": "鎩翼，緃翼也。廢脚，廢蹇也。言桀無道，田獵煩數，鳥獸悉被創夷。鎩翼廢脚也。"
                },
                {
                    "paragraph": "山無峻榦，澤無洼水，",
                    "zhushu": "峻榦，美材也。洼水，渟水。言山澤不以時故也。"
                },
                {
                    "paragraph": "狐狸首穴，馬牛放失，田無立禾，路無莎薠，",
                    "zhushu": "莎薠，讀猿猴蹯噪之蹯。狀如葴，葴如葭也。莎，草名也。"
                },
                {
                    "paragraph": "金積折廉，璧襲無理，",
                    "zhushu": "金氣積聚，析其鋒廉也。壁，文。襲，重。言用之煩数，皆鈍，無復文理也。璧，讀辟也。"
                },
                {
                    "paragraph": "磬龜無腹，",
                    "zhushu": "磬，空也。象磬，數鑚以十，故空尽無腹也。言桀爲無道，不修仁德，但数占龜，莫得吉兆也。詩云“握粟出卜，自何能榖”，又曰“我龜旣猒，不我告猶”是也。"
                },
                {
                    "paragraph": "蓍䇿日施。",
                    "zhushu": "易曰“再三瀆，瀆則不告”也。"
                },
                {
                    "paragraph": "晚丗之時，七國異族，諸侯制法，各殊習俗，",
                    "zhushu": "晚丗，春秋之後，戰囯之未。七囯，斉，楚、燕、趙、韓、魏、秦也。斉姓田，楚姓芈，燕姓姚，趙姓趙，韓姓韓，魏姓魏，秦姓嬴，故異族也。"
                },
                {
                    "paragraph": "從横間之，舉兵而相角，",
                    "zhushu": "蘇秦約從，張儀連横。南与此合為從，西与東合為横。故曰從横成則秦帝也。"
                },
                {
                    "paragraph": "攻城檻殺，覆髙危安，掘墳墓，楊人骸，大衝車，高重京，",
                    "zhushu": "衝軍，大鐡著其轅端，馬被甲，車被兵，所以衝扵敵城也。古者伐不敬，取其鯨鯢，收其骸尸，聚土而瘗之，以爲京觀，故曰“高重壘”，京觀也。"
                },
                {
                    "paragraph": "除戰道，便死路，犯嚴敵，殘不義，百往一反，名聲苟盛也。",
                    "zhushu": "言百人行戰皆死，一人得還反也。一說：百人行伐，一反得勝耳。"
                },
                {
                    "paragraph": "是故質壯輕足者爲申卒",
                    "zhushu": "甲，鎧也。在車曰士，歩曰卒。"
                },
                {
                    "paragraph": "千里之外，家老羸弱悽愴於内，廝徒馬圉，軵車奉饟，",
                    "zhushu": "廝，役。徒，衆也。牛曰放，馬曰圉。軵，推也。饟，資粮也。軵，讀楫拊之拊也。"
                },
                {
                    "paragraph": "道路遼逺，霜雪亟集，短褐不完，",
                    "zhushu": "短褐，處器物之人也。矩或作短字。褐，毛布，如今之馬衣也。不完，言民窮也。"
                },
                {
                    "paragraph": "人羸車弊，泥𡍼至膝，相𢹂於道，奮首於路，",
                    "zhushu": "㰎，引也。奮首，民疲扵伇，頓仆於路，僅能摇頭耳。言疲困也，故曰奮首。"
                },
                {
                    "paragraph": "身𣏞格而死。",
                    "zhushu": "格，榜牀也。言收民伇賦不畢者，榜之扵格上，不得下，故曰“𣏞格而死”也。"
                },
                {
                    "paragraph": "所謂兼囯有墬者，伏尸數十萬，破車以千百數，傷弓弩矛㦸矢石之創者扶㪯於路，故丗至於枕人頭，食人肉，葅人肝，飮人血，甘之於芻豢。",
                    "zhushu": "甘，猶嗜也。"
                },
                {
                    "paragraph": "故自三代以後者，天下未甞得安其情性，而樂其習俗，保其脩命，天而不夭於人虐也。",
                    "zhushu": "虐，害。"
                },
                {
                    "paragraph": "所以然者何也？諸侯力征，天下合而爲一家。逮至當今之時，天子在上位，",
                    "zhushu": "天子，漢孝武皇帝。"
                },
                {
                    "paragraph": "持以道德，輔以仁義，近者獻其智，逺者懷其徳，拱揖指麾而四海賔服，春秋冬夏皆獻其貢職，天下混而爲一，",
                    "zhushu": "混，同。"
                },
                {
                    "paragraph": "子孫相代，此五帝之所以迎天德也。夫聖人者，不能生時，時至而弗失也。輔佐有能，黜䜛侫之端，息巧辯之說，除削刻之法，去煩苛之事，屏流言之迹，塞朋黨之門，消知能，",
                    "zhushu": "消除知巧之能。"
                },
                {
                    "paragraph": "脩太常，隳枝體，絀聦明，",
                    "zhushu": "去其小聦明、大利欲也。"
                },
                {
                    "paragraph": "大通混𡨋，解意釋神，漠然若無魂魄，使萬物各復歸其根，則是所脩伏犧氏之迹，而反五帝之道也。",
                    "zhushu": "反，復。"
                },
                {
                    "paragraph": "夫鉗且、大丙不施轡銜而以善御聞於天下，伏戲、女媧不設法度而以至德遺於後丗，何則？至虚無純一，而不𡁕喋苛事也。",
                    "zhushu": "𡁕喋，猶深筭也。言不采取煩苛之事。"
                },
                {
                    "paragraph": "周書曰：“掩雉不得，更順其風。”",
                    "zhushu": "言掩雉雖不得，當更從其上風，順其道理也。言可行与不，猶當以道徳為夲，諭申、商之法失之也。"
                },
                {
                    "paragraph": "今若夫申、韓、商鞅之爲治也，",
                    "zhushu": "申，申不害也。韓，韓非也。商鞅、公孫鞅。三子之術，皆爲削刻之法也。"
                },
                {
                    "paragraph": "挬拔其根，蕪棄其夲，而不窮究其所由生。何以至此也？鑿五刑，爲刻削，乃背道徳之本，而爭於錐刀之末，",
                    "zhushu": "錐刀之末，論小利。言盡爭之也。"
                },
                {
                    "paragraph": "斬艾百姓，殫盡太半，",
                    "zhushu": "斬艾百姓，以草木諭也，不養之也。殫，病也。大半，過半也。"
                },
                {
                    "paragraph": "而忻忻然常自以爲治，",
                    "zhushu": "忻忻，猶自喜得意之皃也。"
                },
                {
                    "paragraph": "是猶抱薪而救火，鑿竇而出水。夫井植生梓而不容甕，溝植生條而不容舟，不過三月必死。",
                    "zhushu": "植謂材也，椽杙於溝邊，因生為條木也。以諭申、韓、商鞅之所爲法，比於梓條也。"
                },
                {
                    "paragraph": "所以然者何也？皆狂生而無其本者也。河九折注於海而流不絶者，崑崙之輸也。",
                    "zhushu": "折，曲。"
                },
                {
                    "paragraph": "潦水不泄，瀇瀁極望，旬月不雨則涸而枯澤，受翼而無源者。",
                    "zhushu": "瀷，雨濆疾流者，故曰无源。瀷，讀燕人强春言“勑”同也。"
                },
                {
                    "paragraph": "譬若羿請不死之藥於西王母，𢘆娥竊以奔月，",
                    "zhushu": "𢘆娥，羿妻。羿請不死之藥扵西王母，未及服之，𢘆娥盗食之，得僊，奔入月中，為月精也。奔月或作坌肉。薬坌肉，以為死畜之肉複可生也。"
                },
                {
                    "paragraph": "悵然有喪，無以續之。",
                    "zhushu": "言羿悵然失志，若有所喪亡，不能復得不死藥以續之也。"
                },
                {
                    "paragraph": "何則？不知不死之藥所由生也。",
                    "zhushu": "羿不知不死之藥所出生也。申、韓、商鞅之等不得治之根本，如乞藥矣。一說：羿謂命在藥，不知命自在天也，故或欲得知不死薬之所由出生也。"
                },
                {
                    "paragraph": "是故乞火不若取燧，寄汲不若鑿井。",
                    "zhushu": ""
                }
            ]
        },
        {
            "name": "精神訓第七",
            "paragraphs": [
                {
                    "paragraph": "精神訓第七",
                    "zhushu": "精者，人之氣；神者，人之守也。夲其原，說其意，故曰“精神”，因以題篇也。",
                    "type": 1
                },
                {
                    "paragraph": "古未有天地之時，惟像無形，",
                    "zhushu": "惟，思也。念天地未成形之時无有形。生有形，故天地成焉。"
                },
                {
                    "paragraph": "窈窈㝠㝠，芒芠漠閔，澒濛鴻洞，莫知其門。",
                    "zhushu": "皆未成形之氣也。芒，讀王莽之莽也。芠，讀枚滅之𣐀。閔，讀子騫之閔。澒，讀項羽之項。鴻，讀子贛之贛。洞，讀同游之同也。皆无形之象，故曰“莫知其門”也。"
                },
                {
                    "paragraph": "有二神混生，經天營地，",
                    "zhushu": "二神，隂陽之神也。混生，俱生也。"
                },
                {
                    "paragraph": "孔乎莫知其所終極，",
                    "zhushu": "孔，深貌也。"
                },
                {
                    "paragraph": "滔乎莫知其所止息。",
                    "zhushu": "滔，大貌也。"
                },
                {
                    "paragraph": "於是乃别爲隂陽，離為八極，剛柔相成，萬物乃形，",
                    "zhushu": "離，散也。八極，八方之極。剛柔，隂陽也。"
                },
                {
                    "paragraph": "煩氣為蟲，",
                    "zhushu": "煩，乱。"
                },
                {
                    "paragraph": "精氣爲人。是故精神，天之有也；而骨骸者，地之有也。精神入其門，而骨骸反其根，",
                    "zhushu": "精神无形，故能入天門。骨骸有形，故反其根歸土地。"
                },
                {
                    "paragraph": "我尚何存？",
                    "zhushu": "言人死各有所歸，我何猶常存"
                },
                {
                    "paragraph": "。是故聖人法天順情，不拘於俗，不誘於人，",
                    "zhushu": "誘，猶惑也。"
                },
                {
                    "paragraph": "以天爲父，以地為母，隂陽為綱，四時為紀。天静以清，地定以寧，萬物失之者死，法之者生。夫靜漠者，神明之宅也；虚無者，道之所居也。是故或求之於外者，失之於内；有守之於内者，失之於外。譬猶夲與末也，從夲引之，千枝萬葉莫得不隨也。夫精神者，所受於天也；而形體者，所稟於地也。故曰：“一生二，二生三，三生萬物。",
                    "zhushu": "一謂道也，二曰神明也，三曰和氣也。或說：一者，元氣也。生二者，乾坤也。二生三，三生万萬。天地設位，陰陽通流，万物乃生。"
                },
                {
                    "paragraph": "萬物背隂而抱陽，沖氣以爲和。”",
                    "zhushu": "万物以背為隂，以腹爲陽，身中空虛，和氣所行。爲隂，故腎雙；為陽，故心特。隂陽与和，共生物形；君臣以和，致太平也。"
                },
                {
                    "paragraph": "故曰一月而膏，",
                    "zhushu": "始育如膏也。"
                },
                {
                    "paragraph": "二月而胅，三月而胎，四月而肌，五月而筋，六月而骨，七月而成，八月而動，九月而躁，十月而坐。形體以成，五藏乃形，是故胏主目，",
                    "zhushu": "胏象朱雀，朱雀，火也，火外景，故主目也。"
                },
                {
                    "paragraph": "腎主鼻，",
                    "zhushu": "腎象龜，龜，水也，水所以通溝也，鼻所以通氣也，故主鼻也。"
                },
                {
                    "paragraph": "膽主口，",
                    "zhushu": "膽，勇者决所以処，故主口也。"
                },
                {
                    "paragraph": "肝主耳。",
                    "zhushu": "肝，金也，金內景，故主耳也。"
                },
                {
                    "paragraph": "外爲表而内爲裏，開閉張歙，各有經紀。",
                    "zhushu": "歙，讀脅也。"
                },
                {
                    "paragraph": "故頭之圓也象天，足之方也象地。有四時、五行、九解、",
                    "zhushu": "四時，春夏秋冬也。五行，金木水火土也。九解，謂九十為一解也。一說：九解，六一之所解合也。一說：八方、中央，故曰九解也。"
                },
                {
                    "paragraph": "三百六十六日，人亦有四支、五藏、九竅、三百六十六節。天有風雨寒暑，人亦有取與喜怒。故膽爲雲，",
                    "zhushu": "膽，金也，金石，雲之所出，故爲雲。"
                },
                {
                    "paragraph": "胏爲氣，",
                    "zhushu": "肺，火也，故爲氣。"
                },
                {
                    "paragraph": "肝爲風，",
                    "zhushu": "肝，木也，木爲風生，故爲風。"
                },
                {
                    "paragraph": "腎爲雨，",
                    "zhushu": "腎，水也，因水故雨。雨或作電。腎，水也，水爲光，故爲電。"
                },
                {
                    "paragraph": "脾爲雷，以與天地相參也，而心爲之主。",
                    "zhushu": "心，土也，故爲四行之主也。"
                },
                {
                    "paragraph": "是故耳目者日月也，血氣者風雨也。日中有蹲烏，",
                    "zhushu": "踆，猶蹲也，謂三足烏。踆，讀踆魏之踆。"
                },
                {
                    "paragraph": "而月中有蟾蜍。",
                    "zhushu": "蟾蜍，蝦蟆。"
                },
                {
                    "paragraph": "日月失其行，薄蝕無光；",
                    "zhushu": "薄者，迫也。薄，讀厚薄之薄也。"
                },
                {
                    "paragraph": "風雨非其時，毁折生災；五星失其行，州國受殃。",
                    "zhushu": "吾工，熒惑、太白、歳星、辰星、鎮星也。今熒犯角、亢，則州囯受其殃也。餘準此也。"
                },
                {
                    "paragraph": "夫天地之道，至紘以大，尚猶節其章光，變其神明，人之耳目曷能乆熏勞而不息乎？",
                    "zhushu": "息，止。"
                },
                {
                    "paragraph": "精神何能乆馳騁而不旣守？",
                    "zhushu": "旣，盡。"
                },
                {
                    "paragraph": "是故面氣者，人之華也；而五藏者，人之精也。夫面氣能專于五藏",
                    "zhushu": "專，一。"
                },
                {
                    "paragraph": "而不外越，則胷腹充而嗜慾省矣。胷腹充而嗜慾省，則耳目清、聽視逹矣。耳目淸、聽視達，謂之明。五藏能屬於心而無乖，則㪍志勝而行不僻矣。",
                    "zhushu": "㪍志勝，言己之㪍志也。僻，邪也。勝或作遯。言㪍或遯去，故行正而不邪也。"
                },
                {
                    "paragraph": "㪍志勝而行之不僻，則精神盛而氣不散矣。精神盛而氣不散則理，理則均，均則通，通則神，神則以視無不見，以聽無不聞也，以爲無不成也。是故憂患不能入也，而邪氣不能襲。",
                    "zhushu": "襲，猶因也，亦入。"
                },
                {
                    "paragraph": "故事有求之於四海之外而不能遇，",
                    "zhushu": "遇，得。"
                },
                {
                    "paragraph": "或守之於形骸之内",
                    "zhushu": "心無欲也。"
                },
                {
                    "paragraph": "而不見也。故所求多者所得少，所見大者所知小。夫孔竅者，精神之戸牖也；而氣志者，五藏之使候也。耳目淫於聲色之楽，則五藏揺動而不定矣。五藏摇動而不定，則血氣滔蕩而不休矣。血氣滔蕩而不休，則精神馳騁於外而不守矣。",
                    "zhushu": "多情欲，故神不内守。"
                },
                {
                    "paragraph": "精神馳騁於外而不守，則禍福之至，雖如丘山，无由識之矣。",
                    "zhushu": "丘山諭上。識，知也。"
                },
                {
                    "paragraph": "使耳目精明𤣥達而無誘慕，氣志虚靜恬愉而省嗜慾，五藏定寧充盈而不泄，精神内守形骸而不外越，則望於往丗之前，而視於來事之後，猶未足爲也，",
                    "zhushu": "猶，尚也。爲，治也。"
                },
                {
                    "paragraph": "豈直禍福之間哉！故曰：“其出彌逺者，其知彌少。”",
                    "zhushu": "言難以道故也。"
                },
                {
                    "paragraph": "以言夫精神之不可使外淫也。是故五色亂目，使目不明；",
                    "zhushu": "不明，視而昬也。"
                },
                {
                    "paragraph": "五聲譁耳，使耳不聦；",
                    "zhushu": "不聦，聼無聞也。"
                },
                {
                    "paragraph": "五味亂口，使口爽傷；",
                    "zhushu": "爽，病。病傷滋味也。"
                },
                {
                    "paragraph": "趣舍滑心，使行飛揚。",
                    "zhushu": "滑，亂也。飛且下從軌度也。"
                },
                {
                    "paragraph": "此四者，天下之所養性也，",
                    "zhushu": "性，生也。"
                },
                {
                    "paragraph": "然皆人累也。故曰：嗜慾者使人之氣越，",
                    "zhushu": "越，失。"
                },
                {
                    "paragraph": "而好憎者使人之心勞，",
                    "zhushu": "勞，病。"
                },
                {
                    "paragraph": "弗疾去，則志氣日耗。",
                    "zhushu": "耗，猶亂也。"
                },
                {
                    "paragraph": "夫人之所以不能終其夀命而中道夭於刑戮者，何也？以其生生之厚。",
                    "zhushu": "言生生之厚者，何心極嗜慾，滛監無厭，以傷耳目情性，故不終其壽命，中道夭讀於刑辟之戮也。"
                },
                {
                    "paragraph": "夫惟能無以生爲者，則所以脩得生也。",
                    "zhushu": "無以生爲者，輕利害之𡖖，徐情性之欲，則長得生矣。"
                },
                {
                    "paragraph": "夫天地運而相通，萬物揔而爲一。",
                    "zhushu": "緫，合也。一，同也。萬物合同，統於一道。"
                },
                {
                    "paragraph": "能知一，則無一之不知也；",
                    "zhushu": "上一，道也。下一，物也。"
                },
                {
                    "paragraph": "不能知一，則无一之能知也。譬吾處於天下也，亦爲一物矣。不識天下之以我備其物與？",
                    "zhushu": "與，耶，辭也。"
                },
                {
                    "paragraph": "且惟無我而物無不備者乎？然則我亦物也，物亦物也。物之與物也，有何以相物也？",
                    "zhushu": "物亦物也，何相名為物也？"
                },
                {
                    "paragraph": "雖然，其生我也，將以何益？",
                    "zhushu": "言生我，自然之道，亦當以何益乎。"
                },
                {
                    "paragraph": "其殺我也，將以何損？",
                    "zhushu": "損，減。"
                },
                {
                    "paragraph": "夫造化者旣以我爲坯矣，將無所違之矣。",
                    "zhushu": "言旣以我爲人，無所離之。諭不求亦不避也。"
                },
                {
                    "paragraph": "吾安知夫刺炙而欲生者之非或也？又安知夫絞經而求死者之非福也？或者生乃徭役也，而死乃休息也？天下茫茫，孰知！其生我也不彊求已，",
                    "zhushu": "已，止也。言不惡生也。"
                },
                {
                    "paragraph": "其殺我也不彊求止。",
                    "zhushu": "言不畏死。"
                },
                {
                    "paragraph": "欲生而不事，",
                    "zhushu": "事，治。"
                },
                {
                    "paragraph": "憎死而不辭，",
                    "zhushu": "唯義所在，故不辭也。"
                },
                {
                    "paragraph": "賤之而弗憎，貴之而弗喜，",
                    "zhushu": "人有惡賤己者，已不僧也。人有尊己者，已不喜也。"
                },
                {
                    "paragraph": "隨其天資而安之不極。",
                    "zhushu": "資，時也。一曰：性也。極，急也。諭道人不急求生也。"
                },
                {
                    "paragraph": "吾生也有七尺之形，吾死也有一棺之上。吾之於比有形之𩔖，猶吾死之淪於無形之中也。",
                    "zhushu": "淪，入也。"
                },
                {
                    "paragraph": "然則吾生也物不以益衆，吾死也土不以加厚，吾又安知所喜憎利害其間者乎！",
                    "zhushu": "不知喜生之利，不知僧死之害，守其正性也。"
                },
                {
                    "paragraph": "夫造化者之攫援物也，",
                    "zhushu": "攫，撮也。援，引也。"
                },
                {
                    "paragraph": "譬猶陶人之埏埴也：其取之地而已爲盆盎也，與其未離於地也無以異；其已成器而破碎漫瀾而復歸其故也，",
                    "zhushu": "陶人，作瓦器治官也。頓泥坯取之扵地以爲器。明人不當惡死，死，復帰其未生之故耳。譬猶瓦器之破，而復反於土也。"
                },
                {
                    "paragraph": "與其爲盆盎亦無以異矣。",
                    "zhushu": "无以異於土也。"
                },
                {
                    "paragraph": "夫臨江之郷，居人汲水以浸其園，江水弗憎也；苦洿之家，決洿而注之江，洿水弗樂也。是故其在江也，無以異其浸園也；其在洿也，亦無以異其在江也。",
                    "zhushu": "道尚空虛，貴无形。江水大，去不可消，就易，故不僧也。窊水小，去易小消，就不消，故不楽也。洿水，猶澹水也。苦，猶疾也。之說：言名自安其處也。及其轉易，亦無憎楽也。"
                },
                {
                    "paragraph": "是故聖人因時以安其位，當丗而樂其業。",
                    "zhushu": "業，事也。"
                },
                {
                    "paragraph": "夫悲樂者，德之邪也；而喜怒者，道之過也；好憎者，心之暴也。故曰：“其生也天行，",
                    "zhushu": "似天氣也。"
                },
                {
                    "paragraph": "其死也物化，",
                    "zhushu": "如物之變化也。"
                },
                {
                    "paragraph": "静則與隂俱閉，動則與陽俱開。”精神澹然無極，",
                    "zhushu": "極，盡。"
                },
                {
                    "paragraph": "不與物散，而天下自服。",
                    "zhushu": "散，雜亂貌。自服，服於德也。"
                },
                {
                    "paragraph": "故心者，形之主也；而神者，心之寳也。形勞而不休則蹶，",
                    "zhushu": "蹶，顛。"
                },
                {
                    "paragraph": "精用而不已則竭，是故聖人貴而尊之，不敢越也。夫有夏后氏之璜者，匣匱而藏之，寳之至也。",
                    "zhushu": "半壁曰璜，珍王也。"
                },
                {
                    "paragraph": "夫精神之可宝也，非直夏后氏之璜也。",
                    "zhushu": "直，猶非也。"
                },
                {
                    "paragraph": "是故聖人以無應有，必究其理；以虚受實，必窮其節；恬愉虚静，以終其命。是故無所甚䟽，而無所甚親，抱德煬和，以順于天。",
                    "zhushu": "焬，炙也。向火中炙和氣，以順天道也。煬，讀供餋之餋。"
                },
                {
                    "paragraph": "與道爲際，與徳爲鄰；",
                    "zhushu": "際，合也。鄰，比也。"
                },
                {
                    "paragraph": "不爲福始，不爲禍先。魂魄處其宅，而精神守其根，死生無變於己，故曰至神。",
                    "zhushu": "変，動。"
                },
                {
                    "paragraph": "所謂眞人者，性合于道也。",
                    "zhushu": "眞人者，虙戲、黄帝、老明是也。"
                },
                {
                    "paragraph": "故有而若無，實而若虚，処其一不知其二，治其内不識其外，",
                    "zhushu": "治其内，守精神也。識其外，外不好憎也。"
                },
                {
                    "paragraph": "明白太素，無爲復樸，體本抱神，以游于天地之樊，",
                    "zhushu": "樊，崖也。樊，讀麥飯之飯也。"
                },
                {
                    "paragraph": "芒然仿佯于塵垢之外，",
                    "zhushu": "芒，讀王莽之莽。"
                },
                {
                    "paragraph": "而消摇于無事之業。浩浩蕩蕩乎，機械知巧弗載於心。是故死生亦大矣，而不爲變；",
                    "zhushu": "不爲変者，同死生也。"
                },
                {
                    "paragraph": "雖天地覆育，亦不與之抮抱矣。",
                    "zhushu": "抮抱，猶持着也。言不以天地養育万物，故强与持著，守其純熟也。"
                },
                {
                    "paragraph": "審乎無瑕，而不與物糅；",
                    "zhushu": "瑕，猶釁也。忤見利欲之貌也，能審順之，故不与物相雜粈。"
                },
                {
                    "paragraph": "見事之亂，而能守其宗。",
                    "zhushu": "見事有者止之，乱不能眩惑，故能守其宗。宗，本也。"
                },
                {
                    "paragraph": "若然者，正肝膽，遺耳目，",
                    "zhushu": "言精神内守也。"
                },
                {
                    "paragraph": "心志專于内，通逹耦于一。",
                    "zhushu": "一者，道也。"
                },
                {
                    "paragraph": "居不知所爲，行不知所之，",
                    "zhushu": "言志意无所繫。"
                },
                {
                    "paragraph": "渾然而徃，逯然而來。",
                    "zhushu": "渾，轉行貌。逯，謂无所爲。忽然往來也。逯，讀謂緑衣之緑也。渾，讀大珠渾渾之渾也。"
                },
                {
                    "paragraph": "形若槁木，心若死灰，",
                    "zhushu": "槁木無氣，死灰無𤍠，諭無爲也。"
                },
                {
                    "paragraph": "忘其五藏，損其形骸。不學而知，不視而見，不爲而成，不治而辯。感而應，迫而動，",
                    "zhushu": "迫切不得不動，然後方動也。"
                },
                {
                    "paragraph": "不得已而徃，如光之燿，如景之放。以道爲紃，有待而然。",
                    "zhushu": "紃者，法也。以道待万物，故曰有待，而默默如是。"
                },
                {
                    "paragraph": "抱其太清之本而無所容與，",
                    "zhushu": "无所容与扵情欲也。"
                },
                {
                    "paragraph": "而物無能營，",
                    "zhushu": "營，惑也。一曰乱。"
                },
                {
                    "paragraph": "廓惝而虚，清靖而無思慮，",
                    "zhushu": "不劳精神。"
                },
                {
                    "paragraph": "大澤焚而不能𤍠，河、漢涸而不能寒也，大雷毁山而不能驚也，大風晦日而不能傷也。",
                    "zhushu": "言體道之人，閉情守虛，雖此四者之大，不能感也。"
                },
                {
                    "paragraph": "是故視珍寳珠玉猶石礫也，視至尊窮寵猶行客也，",
                    "zhushu": "至尊，謂帝王也，故曰窮寵也。行客，猶行路過客。"
                },
                {
                    "paragraph": "視毛牆、西施猶䫏𨢄也。",
                    "zhushu": "毛牆、西施，皆古之羙人。䫏，頭也。方相氏黄金四目，衣赭，稀丗之䫏貌，非生人也。但其像耳目䫏醜，言極醜也。"
                },
                {
                    "paragraph": "以死生爲一化，以萬物爲一方，",
                    "zhushu": "方，𩔖也。"
                },
                {
                    "paragraph": "同精於太淸之夲，而㳺於忽區之旁。",
                    "zhushu": "忽區，忽恍無形之區旁也。"
                },
                {
                    "paragraph": "有精而不使者，有神而不行，",
                    "zhushu": "言不濁其精，不勞其神，此之謂根。"
                },
                {
                    "paragraph": "契大渾之樸，而立至清之中。",
                    "zhushu": "樸，猶質也。渾，不散之貌也。渾，讀揮韋之揮。"
                },
                {
                    "paragraph": "是故其寢不夢，其智不萌，",
                    "zhushu": "其寢不夢，神内守也。其智不萌，无思念也。"
                },
                {
                    "paragraph": "其魄不抑，其魂不騰。",
                    "zhushu": "魄，隂神；魂，陽神。陰不沈抑，陽不飛騰，各守其宅。"
                },
                {
                    "paragraph": "反覆終始，不知其端緒，甘瞑大宵之宅，",
                    "zhushu": "大宵，長夜之巾也。言其直瞑扵大道之処，𠖇視昭昭矣。"
                },
                {
                    "paragraph": "而斍視于昭昭之宇，休息于無委曲之隅，而游敖于無形埒之野。",
                    "zhushu": "無委曲之隅，無形埓之野，冥𠖇无形像之貌也。"
                },
                {
                    "paragraph": "君而無容，處而無所，",
                    "zhushu": "言其人居無形容可得見也。處无常所。"
                },
                {
                    "paragraph": "其動無形，其静無體，",
                    "zhushu": "无形无躰，道之容也。"
                },
                {
                    "paragraph": "存而若亡，生而若死，岀入無間，役使鬼神，",
                    "zhushu": "言能化也。人不与鬼同形，而能使之者，道也。天神曰神，人神曰鬼也。"
                },
                {
                    "paragraph": "淪於不測，入於無間，以不同形相嬗也，",
                    "zhushu": "嬗，傳也。萬物之形不同，道以相傳生也。"
                },
                {
                    "paragraph": "終始若環，莫得其倫。",
                    "zhushu": "倫，理也，道也，人莫能得焉。"
                },
                {
                    "paragraph": "此精神之所以能登假于道也，",
                    "zhushu": "假，至也。上至扵道也。或作煆蟇雲氣。"
                },
                {
                    "paragraph": "是故眞人之所游。",
                    "zhushu": "游，行。"
                },
                {
                    "paragraph": "若吹呴呼吸，吐故内新，熊經鳥伸，鳬浴蝯躩，鴟視虎顧，是餋形之人也，不以滑心。",
                    "zhushu": "經，動摇也。伸，頻伸也。若此餋形之人，導引其神，屈申跳踉，是非眞人為之道也。滑，乱也。言此養形者耳，不足以乱眞人之心也。"
                },
                {
                    "paragraph": "使神滔蕩而不失其充，",
                    "zhushu": "充，實。"
                },
                {
                    "paragraph": "日夜無傷而與物爲春，",
                    "zhushu": "躰道人同。日夜，諭賊害也。无傷，无所賊害也。与物爲春，言餋物也。"
                },
                {
                    "paragraph": "則是合而生時于心也。",
                    "zhushu": "若是者，合扵道，生四時化其心也。言不干時害物也。"
                },
                {
                    "paragraph": "且人有戒形而無損於心，",
                    "zhushu": "戒，備也。人形躰備具。戒或作革。革，改也。言人形骸有改更而作化也。心諭神，神不損傷也。"
                },
                {
                    "paragraph": "有綴宅而無耗精。",
                    "zhushu": "綴宅，身也。精神居其宅則生，離其宅則死。言人雖死，精神終不耗滅，故曰无耗精也。"
                },
                {
                    "paragraph": "夫癩者趨不變，狂者形不虧，神將有所遠徙，孰暇知其所爲！",
                    "zhushu": "言病癩者形生神在，故趨不变也。或作介，介，被甲者。礼，介者不拜而能趨於歩，故曰不变也。狂躰具存，故曰不虧，但精神散越耳，故曰神有所遠徙也。"
                },
                {
                    "paragraph": "故形有摩而神未甞化者",
                    "zhushu": "，摩，滅，猶死也。神变歸於无形也，故曰未甞化也。化，猶死也。"
                },
                {
                    "paragraph": "以不化應化，千變萬抮而未始有極。",
                    "zhushu": "不化，精神也，化者形骸。死者形為灰土，為日化也。"
                },
                {
                    "paragraph": "化者，復歸於無形也；不化者，與天地俱生也。夫木之死也，青青去之也。夫使木生者豈木也？",
                    "zhushu": "使木生者天也，故曰豈木哉。"
                },
                {
                    "paragraph": "猶充形者之非形也。",
                    "zhushu": "充形者氣也，故曰非形也。"
                },
                {
                    "paragraph": "故生生者未甞死也，其所生則死矣；",
                    "zhushu": "生生者道。諭道之人若天氣，未甞死也。下所生者，万物矣。"
                },
                {
                    "paragraph": "化物者未甞化也，",
                    "zhushu": "化物者道也。道不化，故未甞化也。"
                },
                {
                    "paragraph": "其所化則化矣。",
                    "zhushu": "所化者万物也。万物有変，故曰則化。"
                },
                {
                    "paragraph": "輕天下，則神無累矣；",
                    "zhushu": "輕薄天下寵勢之權者，許由是也，故其精神无留累於物也。"
                },
                {
                    "paragraph": "細萬物，則心不惑矣；",
                    "zhushu": "以万物為小事而弗欲，故心不惑物也。"
                },
                {
                    "paragraph": "齊死生，則志不懾矣；",
                    "zhushu": "斉，䓁也。不畏義死，不楽不義生，其志意无所懾懼，故曰等也。"
                },
                {
                    "paragraph": "同變化，則明不眩矣。",
                    "zhushu": "眩，惑。"
                },
                {
                    "paragraph": "衆人以為虚言，吾將㪯𩔖而實之。",
                    "zhushu": "實，明。"
                },
                {
                    "paragraph": "人之所以樂為人主者，以其窮耳目之欲，而適躬體之便也。今髙臺層榭，人之所麗也，",
                    "zhushu": "四方高曰臺，加木曰榭。麗，羙也。"
                },
                {
                    "paragraph": "而尭樸桷不斵，素題不枅。",
                    "zhushu": "樸，采也。桷，椂也。不斵削，加宓石之。素題也，不加采飾。故曰不枅者，不施欂櫨。俱交架也。枅，讀雞枅，或作刮也。"
                },
                {
                    "paragraph": "珍怪竒味，人之所美也，而堯糲粢之飯，藜藿之羹。",
                    "zhushu": "糲，粗也。粢，稷也。糲，讀頼恃之頼。粢，讀斉衰之斉。"
                },
                {
                    "paragraph": "文繡狐白，人之所好也，而堯布衣揜形，鹿裘御寒。養性之具不加厚，而増之以任重之憂，",
                    "zhushu": "任，讀任俠之任。"
                },
                {
                    "paragraph": "故㪯天下而傳之于舜，",
                    "zhushu": "傳，禪。"
                },
                {
                    "paragraph": "若解重負然。非直辭讓，誠无以為也。此輕天下之具也。禹南省方，済于江，",
                    "zhushu": "廵狩為省，省視四方也。済，渡也。"
                },
                {
                    "paragraph": "黄龍負舟，舟中之人五色無主，禹乃熈笑而稱曰：“我受命於天，竭力而勞萬民。",
                    "zhushu": "勞，憂也。"
                },
                {
                    "paragraph": "生寄也，死歸也，何足以滑和！”",
                    "zhushu": "人壽蓋不過百年，故曰生寄也。死滅没化不見，故曰歸也。滑，乱也。和，適也。"
                },
                {
                    "paragraph": "視龍猶蝘蜓，",
                    "zhushu": "蝘蜓，蜥蜴也，或曰守宫也。東方朔射覆，對武帝曰“謂為龍，无有角。謂為蛇，而有足。騤騤脉脉，喜緣壁，非守宫，當蜥蜴”是也。"
                },
                {
                    "paragraph": "顔色不變，龍乃弭耳掉尾而逃。",
                    "zhushu": "逃，去。"
                },
                {
                    "paragraph": "禹之視物亦細矣。鄭之神巫相壷子林，見其徴，",
                    "zhushu": "神在男曰覡，在女曰巫。巫能占骨法吉凶之氣，故見其兆徵。徵，應也。"
                },
                {
                    "paragraph": "告列子。列子行泣報壷子。",
                    "zhushu": "列子，鄭之隱士壺子弟子也。報，白也。"
                },
                {
                    "paragraph": "壶子持以天壤，",
                    "zhushu": "言精神天之有也，形骸地之有也，死自帰其本，故曰持天壌矣。"
                },
                {
                    "paragraph": "名實不入，機發於踵。",
                    "zhushu": "名，爵號之名也。實，幣帛貨財之實。不入者，心不恤也。機，諭疾也。謂命危殆，不旋踵而至，猶不恐懼。"
                },
                {
                    "paragraph": "壷子之視死生亦斉。",
                    "zhushu": "斉，等。"
                },
                {
                    "paragraph": "子求行年五十有四而病傴僂，脊管髙于頂，𣎅下迫頤，兩髀在上，",
                    "zhushu": "子求，楚人也。僂，脊管下竅也。髙扵頂，出頭上也。𣎅，肝胷也。迫，薄至扵頥也。兩脾下在上，軀正貟也。𣎅，讀精神𣎅越无之歇也。"
                },
                {
                    "paragraph": "燭營指天，",
                    "zhushu": "燭，隂華也。營，其竅也。上指天也。燭營，讀曰括撮也。"
                },
                {
                    "paragraph": "匍匐自闚於井",
                    "zhushu": "臨井水自觀照。"
                },
                {
                    "paragraph": "曰：“偉哉造化者！其以我為此拘拘邪？”",
                    "zhushu": "偉哉，猶羙哉也。造化，謂天也。拘拘，好貌。"
                },
                {
                    "paragraph": "此其視變化亦同矣。故覩尭之道，乃知天下之輕也；",
                    "zhushu": "以其禪舜。"
                },
                {
                    "paragraph": "觀禹之志，乃知天下之細也；",
                    "zhushu": "以其視龍猶蝘蜓也。"
                },
                {
                    "paragraph": "原壷子之論，乃知死生之齊也；",
                    "zhushu": "論，持以天壤也。"
                },
                {
                    "paragraph": "見子求之行，乃知變化之同也。",
                    "zhushu": "行，匍匐闚於井，此之謂也。"
                },
                {
                    "paragraph": "夫至人𠋣不拔之柱，行不𨵿之塗，",
                    "zhushu": "倚扵不可㧞摇之柱，行扵不可開閉之塗，言无不通。"
                },
                {
                    "paragraph": "稟不竭之府，學不死之師，無徃而不遂，",
                    "zhushu": "徃而遂也。"
                },
                {
                    "paragraph": "無至而不通。",
                    "zhushu": "至而通也。"
                },
                {
                    "paragraph": "生不足以挂志，死不足以幽神。屈神俛仰，抱命而婉轉。",
                    "zhushu": "抱天命而婉轉，不離違也。"
                },
                {
                    "paragraph": "禍福利害，千變萬紾，",
                    "zhushu": "紾，轉。"
                },
                {
                    "paragraph": "孰足以患心！若此人者，抱素守精，蟬蛻蛇解，游於太淸，輕㪯獨徃，忽然入㝠。鳯皇不能與之儷，",
                    "zhushu": "儷，偕。"
                },
                {
                    "paragraph": "而況斥鷃乎！",
                    "zhushu": "斥澤之鷃為，飛不能出扵頃畮，諭弱也。"
                },
                {
                    "paragraph": "勢位爵禄何足以槩志也！",
                    "zhushu": "不足以槩至人之志。"
                },
                {
                    "paragraph": "晏子與崔杼盟，臨死地而不易其義。",
                    "zhushu": "晏子名嬰，字平仲，斉大夫也。崔杼殺斉莊公，盟諸侯曰：“不唯崔慶是從者，如此盟。”晏子曰：“嬰所不唯忠於君而利祉稷者是從，亦如而利之。”故曰臨死地而不易其義者也。"
                },
                {
                    "paragraph": "殖、華將戰而死，莒君厚賂而止之，不改其行。",
                    "zhushu": "殖，𣏌梁也。車，車周，皆斉士也，為君伐莒之隊。莒人圍之，壯其勇力，厚賂而止之。不可，逐戰而无。故曰不改其行也。"
                },
                {
                    "paragraph": "故晏子可迫以仁，不可劫以兵；",
                    "zhushu": "晏子不從崔杼之盟，將見殺。晏子曰：“句㦸何不句，直矛何不摧，不撓不義。”故曰不可劫以兵也。"
                },
                {
                    "paragraph": "殖、華可止以義，而不可縣以利。",
                    "zhushu": "縣，視也。言不爲利動也。"
                },
                {
                    "paragraph": "君子義死，而不可以富貴𭻍也；義爲，而不可以死亡恐也。彼則直爲義耳，而尚猶不拘於物，又況無為者矣！堯不以有天下為貴，故授舜；公子扎不以有囯為尊，故讓位；",
                    "zhushu": "扎，吴壽夢之少子，延州來季子也。讓位不受兄囯，春秋賢之。諸侯之子稱公子也。"
                },
                {
                    "paragraph": "子罕不以玉為富，故不受寳；",
                    "zhushu": "子罕，宋戴公六世之孫，西𡖖士之子，司成樂喜也。宋入或得王，以献子罕，子罕不受。献玉者曰：“以示玉人，玉人以為宝，故敢献之。”子罕曰：“我以不貪為宝，子以玉為宝。若予我，是皆喪宝也。不如人有其宝。”稽首吿曰：“小人懷壁，不可以越鄉。納此以請死。”子罕置諸其里，使玉人爲之攻之，冨而後使復其所。故曰不受宝也。"
                },
                {
                    "paragraph": "務光不以生害義，故自投於淵。",
                    "zhushu": "務光，湯時隱士也。湯伐桀，讓天下扵務光。人謂務光曰：“湯殺其君，將帰不義之名扵子。”務光因抱石自投扵深淵而死。"
                },
                {
                    "paragraph": "由此觀之，至貴不待爵，",
                    "zhushu": "以至德見貴，許由、務光是也，故曰不待爵也。"
                },
                {
                    "paragraph": "至富不待財。",
                    "zhushu": "以至徳見富，若楚狂接輿是也，王聞其賢，使使者齎金百溢聘之，欲以爲相，而不受，故曰至富不待財也。"
                },
                {
                    "paragraph": "天下至大矣，而以與佗人也；",
                    "zhushu": "堯是。"
                },
                {
                    "paragraph": "身至親矣，而棄之淵。",
                    "zhushu": "務光是也。"
                },
                {
                    "paragraph": "外此，其餘無足利矣。",
                    "zhushu": "外，猶除也。利，猶食利。或作私。私，獨受也。"
                },
                {
                    "paragraph": "此之謂無累之人。無累之人，不以天下爲貴矣。上觀至人之論，深原道德之意，以下考丗俗之行，乃足羞也。",
                    "zhushu": "考，觀也。"
                },
                {
                    "paragraph": "故通許由之意，金縢、豹韜廢矣；",
                    "zhushu": "金縢、豹韜，周公、太公隂謀圖王之書也。許由輕天下不受，焉用此書爲，故曰廢矣。"
                },
                {
                    "paragraph": "延陵季子不受吳囯，而訟間田者慙矣；",
                    "zhushu": "訟間田者，虞、芮及暴桓公、蘇信公是也。"
                },
                {
                    "paragraph": "子罕不利寳玉，而爭劵契者媿矣；務光不汚於丗，而貪利偷生者悶矣。故不觀大義者，不知生之不足貪也；",
                    "zhushu": "大義，死君親之難也。"
                },
                {
                    "paragraph": "不聞大言者，不知天下之不足利也。",
                    "zhushu": "大言，躰道无欲之言。"
                },
                {
                    "paragraph": "今夫窮鄙之社也，叩盆拊瓴，相和而歌，自以爲樂矣。",
                    "zhushu": "窮鄙之社，窮巷之小社也。盆瓶瓦器，叩之有音声，故曰自以爲楽也。"
                },
                {
                    "paragraph": "甞試爲之擊建鼔，撞巨鐘，乃性仍仍然，知其盆瓴之足羞也。",
                    "zhushu": "仍仍，不得志之貌。仍仍或作聆聆，猶聞也。"
                },
                {
                    "paragraph": "藏詩、書，脩文學，而不知至論之旨，則拊盆叩瓴之徒也。夫以天下為者，學之建鼓矣。",
                    "zhushu": "建鼔，楽之大者。"
                },
                {
                    "paragraph": "尊勢厚利，人之所貪也。",
                    "zhushu": "尊勢，窮位。厚利，重禄。"
                },
                {
                    "paragraph": "使之左據天下圗而右手刎其喉，愚夫不為。由此觀之，生尊于天下也。",
                    "zhushu": "天下至大，非手所據，故不言手也。使得據天下之圖藉，行其權勢，而刎喉殺身，雖愚者不肯為也，故曰生貴於天下矣。"
                },
                {
                    "paragraph": "聖人食足以接氣，衣足以盖形，適情不求餘，",
                    "zhushu": "接，續也。盖，覆也。餘，饒也。"
                },
                {
                    "paragraph": "無天下不虧其性，有天下不羡其和。",
                    "zhushu": "虧，損也。羡，過也。和，適也。"
                },
                {
                    "paragraph": "有天下，無天下，一實也。",
                    "zhushu": "實，等。"
                },
                {
                    "paragraph": "今贛人敖倉，予人河水，",
                    "zhushu": "貢，賜也。敖，地名。倉者，以之常滿倉也。在今滎陽縣北。"
                },
                {
                    "paragraph": "飢而飱之，渴而飲之，其入腹者不過簞食瓢漿，",
                    "zhushu": "簞，笥。"
                },
                {
                    "paragraph": "則身飽而敖倉不爲之減也，",
                    "zhushu": "減，少。"
                },
                {
                    "paragraph": "腹满而河水不為之竭也。",
                    "zhushu": "竭，尽。"
                },
                {
                    "paragraph": "有之不加飽，無之不爲之飢，與守其篅𥫱、有其井，一實。",
                    "zhushu": "篅𥫱，受榖噐也。井，家人之并水也。篅讀顓孫之顓也。"
                },
                {
                    "paragraph": "人大怒破隂，大喜墜陽，",
                    "zhushu": "已說在原道也。"
                },
                {
                    "paragraph": "大憂内崩，大怖生狂。除穢去累，漠若未始出其宗，乃為大通。清目而不以視，",
                    "zhushu": "淸，明。"
                },
                {
                    "paragraph": "靜耳而不以聽，鉗口而不以言，委心而不以慮，棄聦明而反太素，休精神而棄知故，斍而若昧，以生而若死，",
                    "zhushu": "昧，暗也，猒也。楚人謂猒爲昧，諭无知也。"
                },
                {
                    "paragraph": "終則反本末生之時，而與化爲一體。",
                    "zhushu": "言人之未生時。欲同死生也，故曰与化為一躰也。"
                },
                {
                    "paragraph": "死之輿生，一體也。今夫繇者，掲钁臿，魚籠土，",
                    "zhushu": "繇，役也。今河東謂治道為繇道。揭，㪯也。钁，研也。臿，鏵也。青州謂之鏵，有刃也。三輔謂之𨬞也。籠，受土籠也。"
                },
                {
                    "paragraph": "鹽汗交流，喘息薄喉。",
                    "zhushu": "白汗鹹如鹽，故曰鹽汗也。薄，迫也，氣衝喉也。"
                },
                {
                    "paragraph": "當此之時，得茠越下，則脫然而喜矣。",
                    "zhushu": "茠，隂也。三輔人謂休華樹下為茠也。楚人樹上大本小，如車蓋狀爲越，言多䕃也。脫，舒也。言繇人之得小休息，則氣得舒，故喜也。越，讀經无重越之越也。"
                },
                {
                    "paragraph": "巖穴之間，非直越下之休也。病疵瘕者，捧心抑腹，膝上叩頭，",
                    "zhushu": "抑，案也。叩頭作跔，跔，讀車軥之軥也。"
                },
                {
                    "paragraph": "踡跼而諦，通夕不寐。當此之時，噲然得卧，則親戚兄弟歡然而喜。夫脩夜之寧，非直一噲之樂也。",
                    "zhushu": "謂得安卧極夜者。樂扵一噲之楽，然不得比長夜之楽也。"
                },
                {
                    "paragraph": "故知宇宙之大，則不可劫以死生；",
                    "zhushu": "劫，迫。"
                },
                {
                    "paragraph": "知養生之和，則不可縣以天下；",
                    "zhushu": "飬生之和，謂正道也。已脩正道不惑，故不可示以天下之窮勢而移也。"
                },
                {
                    "paragraph": "知未生之樂，則不可畏以死；",
                    "zhushu": "楽其未生之時，雖懼之以死，不知使之畏死。言不畏死。"
                },
                {
                    "paragraph": "知許由之貴于舜，則不貪物。",
                    "zhushu": "言不貪利欲之物也。"
                },
                {
                    "paragraph": "牆之立，不若其偃也，又況不為牆乎！冰之凝，不若其釋也，又況不為冰乎！",
                    "zhushu": "不如未爲牆、水之時，偃、凝能変也。"
                },
                {
                    "paragraph": "自無蹠有，自有蹠無，",
                    "zhushu": "自无跡有，從无形至有形也。自有跡无，從有形至无形也。至无形，謂死生変化也。"
                },
                {
                    "paragraph": "終始無端，莫知其所萌。非通于外内，孰能無好憎？",
                    "zhushu": "好憎，情欲。"
                },
                {
                    "paragraph": "無外之外，至大也；無内之内，至貴也；",
                    "zhushu": "言天无有垠外，而能爲之外，諭極大也。无内，言其小，小无内，而能為之内。道尚微妙，故曰至貴也。"
                },
                {
                    "paragraph": "能知大貴，何徃而不遂！",
                    "zhushu": "大貴，謂無内之内也。言道至微，能出入扵无間，故曰何往而不遂。遂，通也。"
                },
                {
                    "paragraph": "衰丗湊斈，不知原心反夲",
                    "zhushu": "，湊，趨也。趨其末，不脩稽古之典，苟邀名號耳，故曰不知原心反本也。"
                },
                {
                    "paragraph": "直雕𤥨其性，矯拂其情，以與丗交，",
                    "zhushu": "直，猶但也。彫琢其天性，拂戾其夲情，以合流俗，与丗人交接也。"
                },
                {
                    "paragraph": "故目雖欲之，禁之以度，心雖樂之，節之以禮，趨翔周旋，詘節𢌿拜，肉凝而不食，酒澄而不飲，外束其形，内楤其德，錯隂陽之和，而迫性命之情，故終身爲悲人",
                    "zhushu": "。悲，哀也。謂衰世之學。"
                },
                {
                    "paragraph": "逹至道者則不然，理情性，治心術，餋以和，持以適，樂道而忘賤，安德而忘貧，性有不欲，無欲而不得，",
                    "zhushu": "言其守虚，執持不欲之情性，則无有所欲而不得也。"
                },
                {
                    "paragraph": "心有不樂，無樂而弗為，",
                    "zhushu": "言其志正，不樂邪淫之楽，則无有正楽而不為楽。言皆為之楽也。"
                },
                {
                    "paragraph": "無益情者不以累德，而便於性者不以滑。",
                    "zhushu": "滑，乱。"
                },
                {
                    "paragraph": "故縱體肆意，而度制可以為天下儀。",
                    "zhushu": "縱，放也。肆，緩也。儀，法。"
                },
                {
                    "paragraph": "今夫儒者，不夲其所以欲而禁其所欲，",
                    "zhushu": "本所以欲，謂正性恬漠也。所欲，謂情欲驕奢𭞹势也。"
                },
                {
                    "paragraph": "不原其所以樂而閉其所樂，是猶決江河之源而障之以手也。",
                    "zhushu": "障，蔽也。言不能揜也。"
                },
                {
                    "paragraph": "夫收民者，猶畜禽獸也，不塞其囿垣，使有野心，系絆其足，以禁其動，而欲脩生夀終，豈可得乎！夫顔回、季路、子夏、冉伯牛，孔子之通斈也。然顔淵夭死，季路𦵔於衛，",
                    "zhushu": "顔淵十八而卒，孔子曰：“回不幸短命死矣！”故曰夭也。季路仕於衛，衛君父子爭囯，季路死，孔子曰：“若由不得其死然。”言不得以壽命終也，故曰然。衛人醢之以為醬，故曰葅。"
                },
                {
                    "paragraph": "子夏失明，冉伯牛為厲。",
                    "zhushu": "子夏斈扵西河，哭其子而失明，曾子哭之。伯牛有疾，孔子自牖執其手，曰：“斯人也，而有斯疾也！”"
                },
                {
                    "paragraph": "此皆迫性拂情而不得其和也。故子夏見曽子，一臞一肥，曽子問其故，曰：“出見冨貴之樂而欲之，入見先王之道又說之，兩者心戰，故臞。先王之道勝，故肥。”",
                    "zhushu": "道勝，不惑縣於冨貴，精神内守无思慮，故肥也。"
                },
                {
                    "paragraph": "推此志，非能貪富貴之位，不便侈靡之樂，",
                    "zhushu": "此志，子夏之志。"
                },
                {
                    "paragraph": "直宜迫性閉欲，以義自防也。",
                    "zhushu": "冝，猶但也。"
                },
                {
                    "paragraph": "雖情心𣡡殪，形性屈竭，猶不得已自強也，故莫能終其天年。",
                    "zhushu": "義以自防，故情心欎壹不通，形性屈竭也。以不得止而自勉強，故无能終其天年之命也。"
                },
                {
                    "paragraph": "若夫至人，量腹而食，度形而衣，容身而游，適情而行，餘天下而不貪，委萬物而不利，",
                    "zhushu": "委，棄也。不以万物為利矣。"
                },
                {
                    "paragraph": "処大廓之宇，游無極之野，",
                    "zhushu": "廓，虚也。極，尽也。"
                },
                {
                    "paragraph": "登太皇，馮太一，玩天地于掌握之中，",
                    "zhushu": "大皇，天也。馮，依也。太一，天之形神也。玩，弄也。"
                },
                {
                    "paragraph": "夫豈為貧富肥臞哉！故儒者非能使人弗欲也，欲而能止之；",
                    "zhushu": "言不能使人无情欲也。己雖欲之，能以義自止也。"
                },
                {
                    "paragraph": "非能使人勿樂也，樂而能禁之。",
                    "zhushu": "言不能使人无楽冨貴，能以礼自禁制之。論語曰“不義而冨且貴，扵我如浮雲”也。"
                },
                {
                    "paragraph": "夫使天下畏刑而不敢盗，豈若能使無有盗心哉！越人得𩓿蛇，以爲上肴，中囯得而棄之無用。",
                    "zhushu": "𩓿蛇，大虬也，其長数丈，厚以爲上肴。"
                },
                {
                    "paragraph": "故知其無所用，貪者能辭之；不知其無所用，亷者不能譲也。夫人主之所以殘亡其囯家，損棄其社稷，身死於人手，為天下𥬇，未甞非為非欲也。夫仇由貪大鍾之賂而亡其囯，",
                    "zhushu": "仇由，近晉之狄囯也。晉智襄子伐之，先賂以大鍾。仇由之君貪，開道來受鍾，爲和親。智伯因是以兵滅取其囯也。仇，讀仇餘之仇也。"
                },
                {
                    "paragraph": "虞君利垂𣗥之璧而擒其身，",
                    "zhushu": "晉大夫荀息謀扵献公，以屈産之馬、垂𣗥之璧假道扵虞以伐虢。虞公貪璧馬，假晋道。旣滅虢，還館扵虞，遂襲虞，滅之。君死位曰滅，故曰擒其身也。"
                },
                {
                    "paragraph": "獻公𧰟驪姫之羙而亂四丗，",
                    "zhushu": "晉献公伐驪戎，得驪姫及其娣。妤色曰美。好躰曰𧰟。献公嬖之，生奚斉，其娣生卓子，遂為殺太子申生而立奚斉。殺適立庶，故曰乱。四出者，奚斉、卓子、惠公夷吾、懷公圉也。"
                },
                {
                    "paragraph": "桓公甘易牙之和而不以時葬，",
                    "zhushu": "斉桓好味，易牙蒸其首子而進之，遂見信用，専任囯政，乱嫡庶。桓公卒，五公子爭立，六十日而殨，蟲流出戸，五月不葬，故曰不以時葬也。"
                },
                {
                    "paragraph": "胡王滛女樂之娯而亡上地。",
                    "zhushu": "胡，蓋西戎之君也。秦穆公欲伐之，先遺女楽以淫其志。其臣由□諫，不從，去戎來適秦。秦得其上地。上地，羙地也。"
                },
                {
                    "paragraph": "使此五君者，適情辭餘，以己爲度，隨物而動，豈有此大患哉？",
                    "zhushu": "五君，仇白、虞公、晉献、斉桓、胡王也。適，猶節也。動，猶惑也。"
                },
                {
                    "paragraph": "故射者非矢不中也，學射者不治矢也；",
                    "zhushu": "不治天，言不為而得用之。然則爲者不得用之。"
                },
                {
                    "paragraph": "御者非轡不行也，學御者不為轡也。知冬日之箑、夏日之裘無用於己，則萬物之變爲塵埃矣。故以湯止沸，沸乃不止；誠知其夲，則去火而已矣。",
                    "zhushu": "箑，扇也。楚人謂扇為箑。已，止也。"
                }
            ]
        },
        {
            "name": "夲經訓第八",
            "paragraphs": [
                {
                    "paragraph": "夲經訓第八",
                    "zhushu": "本，始也。經，常也。天經造化岀扵道，冶亂之由，得失有常，故曰“夲經”，因以題篇也。",
                    "type": 1
                },
                {
                    "paragraph": "太清之治也，和順以寂漢，",
                    "zhushu": "清，靜也。太清，无為之始者。謂三皇之時和順，不逆天暴物也。寂漠，不擾民。"
                },
                {
                    "paragraph": "質眞而素樸，閑静而不躁，推移而无故，",
                    "zhushu": "質，性也。眞，不變也。素樸，精不散也。閑靜，言无欲也。不躁擾。故，常也。"
                },
                {
                    "paragraph": "在内而合乎道，出外而調于義，",
                    "zhushu": "在内者，志在心。平欲，故能合扵道。出扵外者，身所履行也，行不越規矩，故能調義。義或作德也。"
                },
                {
                    "paragraph": "發動而成于文，行快而便于物，",
                    "zhushu": "發，作也。動，行也。文，文章也。便，利也。物，事也。"
                },
                {
                    "paragraph": "其言略而循理，其行侻而順情，",
                    "zhushu": "略，約要也。侻，簡易也。侻，讀射侻取不覺之侻也。"
                },
                {
                    "paragraph": "其心愉而不僞，其事素而不飾，",
                    "zhushu": "愉，和也。為，虚詐也。素，樸也。飾，巧也。"
                },
                {
                    "paragraph": "是以不擇時日，不占卦兆，",
                    "zhushu": "擇，選也。卦，八卦也。兆，契龜之兆也。丗所以占吉凶也。"
                },
                {
                    "paragraph": "不謀所始，不議所終，安則止，激則行，通體于天地，同精于隂陽，一和于四時，",
                    "zhushu": "一，同也。"
                },
                {
                    "paragraph": "明照于日月，與造化者相雌雄。",
                    "zhushu": "造化，天地也。雌雄，猶和適也。"
                },
                {
                    "paragraph": "是以天覆以德，地載以樂，",
                    "zhushu": "楽，生也。"
                },
                {
                    "paragraph": "四時不失其敘，風雨不降其虐，日月淑清而揚光，",
                    "zhushu": "光，明也。"
                },
                {
                    "paragraph": "五星循軌而不失其行。",
                    "zhushu": "五星，熒惑、太白、鎮、辰，歳星也。軌，道也。循，順也。"
                },
                {
                    "paragraph": "當此之時，𤣥元至碭而運照，",
                    "zhushu": "𤣥，天也。元，氣也。碭，大也。言盛徳之君，恩仁廣大，徧照四海也。"
                },
                {
                    "paragraph": "鳯麟至，蓍龜兆，",
                    "zhushu": "鳫麟聖德之世至於門庭。蓍，四十九策。兆，信也。善言否學也。"
                },
                {
                    "paragraph": "甘露下，竹實滿，流黄出而朱草生，",
                    "zhushu": "滿，成也。流黄，玉也。朱草生扵庭，皆瑞應也。"
                },
                {
                    "paragraph": "機械詐僞莫藏于心。",
                    "zhushu": "莫，无也。"
                },
                {
                    "paragraph": "逮至衰丗，鐫山石，",
                    "zhushu": "鐫，猶鑿也，求今玉也。"
                },
                {
                    "paragraph": "䤿金玉，㰅蚌蜃，",
                    "zhushu": "䤿刻金玉以為器也。㰅，猶開也，開以求味也。"
                },
                {
                    "paragraph": "消銅鐡，而萬物不滋。",
                    "zhushu": "不滋長也。言盡物𩔖也。"
                },
                {
                    "paragraph": "刳胎殺天，麒麟不游，",
                    "zhushu": "胎，獸胎也。天，麋子也。為𩔗見害，故不來游。"
                },
                {
                    "paragraph": "覆巢毁卯，鳯皇不翔，",
                    "zhushu": "鳥未鷇曰卯也。"
                },
                {
                    "paragraph": "鑚燧取火，構木爲臺，焚林而田，竭澤而漁，",
                    "zhushu": "田，獵也。竭澤，漏池也。"
                },
                {
                    "paragraph": "人械不足，畜藏有餘，",
                    "zhushu": "械，器用也。畜積藏餘，府府實也。"
                },
                {
                    "paragraph": "而萬物不繁兆，萌牙卯胎而不成者，處之太半矣。積壌而丘處，糞田而種榖，掘地而井飲，䟽川而為利，",
                    "zhushu": "䟽，通。"
                },
                {
                    "paragraph": "築城而為固，拘獸以爲畜，列隂陽繆戾，四時失敘，雷霆毀折，電霰降虐，氣霧雪霜不霽，",
                    "zhushu": "霽，止也。"
                },
                {
                    "paragraph": "而萬物燋夭。",
                    "zhushu": "霜雪之害不止，則萬物燋夭不繁茂也。"
                },
                {
                    "paragraph": "菑榛穢，聚埓畒，",
                    "zhushu": "菑草曰茂，木聚曰榛，積之扵疆𠭇。"
                },
                {
                    "paragraph": "芟野菼，長苗秀，",
                    "zhushu": "芟，殺也。菼，草也。苗，稼也。不榮而實曰秀也。"
                },
                {
                    "paragraph": "草木之句萌、銜華、戴實而死者，不可勝數。乃至夏屋宫駕，縣聮房植，",
                    "zhushu": "夏屋，大屋也。縣聮，聮受雀頭箸桷者。一曰，辟帶也。房，室也。植，戸植也。"
                },
                {
                    "paragraph": "橑擔榱題，",
                    "zhushu": "橑，椽撩也。檐，屋垂也。榱，棟也。題，當也。"
                },
                {
                    "paragraph": "雕琢刻鏤，喬枝菱阿，芙蓉芰荷，",
                    "zhushu": "阿，曲屋也。芙蓉，藕華也。菱角交蓞也。荷，吴蕖也。"
                },
                {
                    "paragraph": "五采爭勝，流漫陸離，",
                    "zhushu": "流漫，采色相参和。陸離，美妤貌。"
                },
                {
                    "paragraph": "脩掞曲校，天矯曾橈，芒繁紛挐，",
                    "zhushu": "皆屋飾也。讀麥芒之芒。挐，讀上谷茹縣之茹。"
                },
                {
                    "paragraph": "以相交持，公輸、王爾無所錯其剞𠜾削鋸，",
                    "zhushu": "公輸，巧者。一曰，魯班之號也。王爾，古之巧匠也。剞，巧刺𦘕盡頭黒邊箋也。𠜾，𨧱尺。削，兩刃句刀也。剞，讀枝尺之技也。𠜾，讀詩“蹶角”之蹶。削，讀綃頭之綃也。"
                },
                {
                    "paragraph": "然猶未能贍人主之欲也。是以松柏菌露夏槁，",
                    "zhushu": "松柏根茂，菌露竹筦，皆冬生難殺之木，當是時夏槁死也。刺君作事不時，隂陽失敘。菌，讀似綸。虚讀南陽人言道路之路。"
                },
                {
                    "paragraph": "江、河、三川絶而不流，",
                    "zhushu": "三川，涇、渭、并也，出於岐山。絶，竭也，故曰不流。國語曰“河竭而商亡”也。"
                },
                {
                    "paragraph": "夷羊在牧，",
                    "zhushu": "夷羊，土神。殷之將亡，見於商郊牧野之地。"
                },
                {
                    "paragraph": "飛蛩满野，",
                    "zhushu": "蛩，蟬，蟣蠓之屬也。一曰：蝗也。兖刑渭之螣。螣，讀近殆，緩氣言之。蛩，讀詩受小共之拱。"
                },
                {
                    "paragraph": "天旱地坼，",
                    "zhushu": "坼，燥裂也。"
                },
                {
                    "paragraph": "鳯皇不下，句𤓰、居牙、戴角、出距之獸於是騺矣。",
                    "zhushu": "句瓜，鷹鸇之屬也。居牙，熊虎之屬也。距，讀拒守之拒。"
                },
                {
                    "paragraph": "民之專室蓬廬，無所歸宿，",
                    "zhushu": "專特小室也。蓬盧，蘧篨覆也。言小，有賔客歸之，无所庇宿也。"
                },
                {
                    "paragraph": "凍餓飢寒死者，相枕席也",
                    "zhushu": "。言其衆也。"
                },
                {
                    "paragraph": "及至分山川谿谷使有壤界，計人多少衆寡使有分數，築城掘池，設機械險阻以爲備，飾職事，制服等，",
                    "zhushu": "等，差也。"
                },
                {
                    "paragraph": "異貴賤，差賢不肖，經誹譽，行賞罰，",
                    "zhushu": "經，書也。誹惡譽善，賞可賞，罰可罰也。"
                },
                {
                    "paragraph": "則兵革興而分爭生，民之滅抑天隱，虐殺不辜而刑誅無罪，於是生矣。",
                    "zhushu": "抑，没也。言民有滅没夭折之痛。"
                },
                {
                    "paragraph": "天地之合和，隂陽之陶化萬物，皆乗人氣者也。",
                    "zhushu": "天地合和其氣，故生隂陽，陶化萬物。"
                },
                {
                    "paragraph": "是故上下離心，氣乃上蒸，",
                    "zhushu": "離者，不和也。"
                },
                {
                    "paragraph": "君臣不和，五榖不爲。",
                    "zhushu": "不為五榖。"
                },
                {
                    "paragraph": "距日冬至四十六日，天含和而未降也，懐氣而未楊，",
                    "zhushu": "自立冬到冬至，皆未動也。。"
                },
                {
                    "paragraph": "隂陽儲與，呼吸浸潭，包裹風俗",
                    "zhushu": "儲與，猶尚羊，无所主之貌也。一日：襃大貌也。浸潭，廣衍。故曰包裹民俗也。"
                },
                {
                    "paragraph": "斟酌萬殊，旁薄衆冝，",
                    "zhushu": "旁，並也。薄，近也。衆物宜適也。"
                },
                {
                    "paragraph": "以相嘔咐醖釀，而成育羣生。",
                    "zhushu": "咐，讀符命之符。醖醸，猶和調也。"
                },
                {
                    "paragraph": "是故春肅秋榮，冬雷夏霜，皆賊氣之所生。由此觀之，天地宇宙，一人之身也；",
                    "zhushu": "以身諭也。"
                },
                {
                    "paragraph": "六合之内，一人之制也。",
                    "zhushu": "六合，四方上下也。"
                },
                {
                    "paragraph": "是故明於性者，天地不能䝱也；",
                    "zhushu": "䝱，恐也。"
                },
                {
                    "paragraph": "審於符者，怪物不能惑也。",
                    "zhushu": "審，明也。符，驗也。怪物非常，人所疑惑也。"
                },
                {
                    "paragraph": "故聖人者，由近知逺，而萬殊爲。",
                    "zhushu": "殊，異也。一，同也。"
                },
                {
                    "paragraph": "古之人，同氣于天地，與一丗而優游。",
                    "zhushu": "優游，猶委從也。"
                },
                {
                    "paragraph": "當此之時，無慶賀之利，刑罰之威，禮義廉恥不設，誹譽仁鄙不立，而萬民莫相侵欺暴虐，猶在于混𡨋之中。",
                    "zhushu": "混，大也。大𡨋之中，謂道也。"
                },
                {
                    "paragraph": "逮至衰丗，人衆而財寡，事力勞而餋不足，於是忿爭生，是以貴仁。仁鄙不齊，比周朋黨，設詐諝，懷機械巧故之心，而性失矣，",
                    "zhushu": "諝，謀也。性失，失其純樸之性也。"
                },
                {
                    "paragraph": "是以貴義。隂陽之情，莫不有血氣之感，男女羣居雜處而無别，是以貴禮。",
                    "zhushu": "礼以别也。"
                },
                {
                    "paragraph": "性命之情，淫而相脅，",
                    "zhushu": "晋，迫。"
                },
                {
                    "paragraph": "以不得已，則不和，是以貴樂。",
                    "zhushu": "以楽和之。"
                },
                {
                    "paragraph": "是故仁義禮樂者，可以救敗，而非通治之至也。夫仁者所以救爭也，義者所以救失也，禮者所以救淫也，樂者所以救憂也。神明定扵天下而心反其初，心反其初而民性善，",
                    "zhushu": "初者，始也，有情也。宋有情欲，故性善也。"
                },
                {
                    "paragraph": "民性善而天地隂陽從而包之，則財足，財足而人瞻矣，貪鄙忿爭不得生焉。由此觀之，則仁義不用矣。道德定扵天下而民純樸，則目不營扵色，",
                    "zhushu": "營。或。"
                },
                {
                    "paragraph": "耳不淫於聲，坐俳而歌謡，被髮而浮游，雖有毛嬙、西施之色，不知恱也，",
                    "zhushu": "言尚德也。"
                },
                {
                    "paragraph": "掉羽、武象，不知樂也，",
                    "zhushu": "掉羽，羽舞也。武象，周武王楽也。"
                },
                {
                    "paragraph": "淫泆無别，不得生焉。由此觀之，禮樂不用也。是故德衰然後仁生，行沮然後義立，",
                    "zhushu": "沮，敗也。"
                },
                {
                    "paragraph": "和失然後聲調，禮淫然後容飾。是故知神明然後知道德之不足爲也，知道德然後知仁義之不足行也，",
                    "zhushu": "道德夲，仁義末。"
                },
                {
                    "paragraph": "知仁義然後知禮樂之不足脩也。",
                    "zhushu": "仁義大也，禮楽小也。"
                },
                {
                    "paragraph": "今背其本而求于末，釋其要而索之于詳，未可與言至也。",
                    "zhushu": "至，至德之道也。"
                },
                {
                    "paragraph": "天地之大，可以矩表識也；",
                    "zhushu": "矩，度也。表，影表。識，知也。"
                },
                {
                    "paragraph": "星月之行，可以歷推得也；",
                    "zhushu": "歷，術也。推，求也。"
                },
                {
                    "paragraph": "雷震之聲，可以鼔鐘寫也；",
                    "zhushu": "冩，猶放斆也。"
                },
                {
                    "paragraph": "風雨之變，可以音律知也。",
                    "zhushu": "律知隂陽。"
                },
                {
                    "paragraph": "是故大可覩者，可得而量也；明可見者，可得而蔽也；",
                    "zhushu": "蔽，或作察。"
                },
                {
                    "paragraph": "聲可聞者，可得而調也；色可察者，可得而别也。夫至大，天地弗能含也；至微，神明弗能領也。",
                    "zhushu": "領，理也。"
                },
                {
                    "paragraph": "及至建律歷，别五色，異淸濁，",
                    "zhushu": "淸商，濁宫。"
                },
                {
                    "paragraph": "味甘苦，則樸散而爲器矣。立仁義，脩禮樂，則德遷而為偽矣。",
                    "zhushu": "脩，設也。遷，移也。"
                },
                {
                    "paragraph": "及偽之生也，飾智以驚愚，設詐以巧上，",
                    "zhushu": "巧欺上也。"
                },
                {
                    "paragraph": "天下有能持之者，有能治之者也。",
                    "zhushu": "有能持之者，桀、紂之民。有能治之者，湯、武之君也。"
                },
                {
                    "paragraph": "昔者蒼頡作書而天雨粟，鬼夜哭；",
                    "zhushu": "蒼頡始視鳥迹之文，造書有契，則詐僞萌生。詐僞萌生，則去本趨末，棄耕作之業而務錐刀之利。天知其將餓，故爲南粟。鬼恐爲書又所効，故夜哭也。鬼或仡免，免恐見取毫作筆，害及其軀，故夜哭。"
                },
                {
                    "paragraph": "伯益作井，而龍登𤣥雲，神棲崑崙；",
                    "zhushu": "伯益佐舜，初作井，鑿地而未水。龍知將決川谷，漉陂池，恐見害，故登雲而去，樓其神於崑崙之山也。"
                },
                {
                    "paragraph": "能愈多而徳愈薄矣。",
                    "zhushu": "愈，益也。"
                },
                {
                    "paragraph": "故周鼎著倕，使銜其指，以明大巧之不可爲也。",
                    "zhushu": "倕，堯之巧工也。及周鑄鼎，著倕像於鼎，使銜其指。假令倕在見之，𠆸巧不能復踰，但當銜齧其指，故曰以明巧之不可爲也。一說：周人鑄鼎畫像，鏤倕身扵鼎，使自銜其指，以戒後世，明不當大巧為也。"
                },
                {
                    "paragraph": "故至人之治也，心與神處，形與性調，靜而體徳，動而理通，隨自然之性而縁不得已之化，洞然無為而天下自和，憺然無欲而民自樸，無禨祥而民不夭，不忿爭而養足，兼苞海内，澤及後丗，不知為之者誰何。",
                    "zhushu": "道无姓名，自當然也，故曰不知誰何也。"
                },
                {
                    "paragraph": "是故生無號，死無謚，實不聚而名不立，",
                    "zhushu": "實，財也。道不名，故名不立。"
                },
                {
                    "paragraph": "施者不德，受者不讓，",
                    "zhushu": "施者不以為恩德，振不足而已。受者不讓之，則受之，不飾辭讓也。"
                },
                {
                    "paragraph": "德交歸焉而莫之充忍也。",
                    "zhushu": "忍，不忍也。"
                },
                {
                    "paragraph": "故德之所緫，道弗能害也；",
                    "zhushu": "緫，一也。"
                },
                {
                    "paragraph": "智之所不知，辯弗能解也。",
                    "zhushu": "有智謀者尚不能知，但口辯者何能解也？"
                },
                {
                    "paragraph": "不言之辯，不道之道，若或通焉，謂之天府。",
                    "zhushu": "令，有也。有能通不言之群，不道之道者，入天之府藏。"
                },
                {
                    "paragraph": "取焉而不損，",
                    "zhushu": "損，减也。"
                },
                {
                    "paragraph": "酌焉而不竭，",
                    "zhushu": "酌，猶予。竭，盡也。"
                },
                {
                    "paragraph": "莫知其所由出，是謂瑶光。瑶光者，資糧萬物者也。",
                    "zhushu": "瑶光，謂北斗杓第七星七，居中而運，歴指十二辰，擿起隂陽，以殺生萬物也。一說：瑶光，和氣之見者也。"
                },
                {
                    "paragraph": "振困窮，補不足，則名生；",
                    "zhushu": "名，仁名也。"
                },
                {
                    "paragraph": "興利除害，伐亂禁暴，則功成。",
                    "zhushu": "功，武功也。"
                },
                {
                    "paragraph": "丗無災害，雖神无所施其徳；上下和輯，雖賢無所立其功。昔容成氏之時，道路鴈行列處，",
                    "zhushu": "容成，黄帝時造歴術也。鴈行，長幼有差也。"
                },
                {
                    "paragraph": "託嬰兒於巢上，置餘糧扵畮首，虎豹可尾，虺蛇可蹍，而不知其所由然。",
                    "zhushu": "虎豹擾人，无害人之心，故可牵尾。虺蛇不螫毒，故可蹍履也。時人謂自當然耳，故曰不知其所由然。"
                },
                {
                    "paragraph": "逮至尭之時，十日並出，焦禾稼，殺草木，而民无所食。猰貐、鑿齒、九嬰、大風、封豨、修蛇皆爲民害。",
                    "zhushu": "猰，讀車軋履人之乾。㺄，讀疾除瘉之瘉也。"
                },
                {
                    "paragraph": "堯乃使羿誅鑿齒扵疇華之野，",
                    "zhushu": "鑿齒，獸名，齒長三尺，其狀如鑿，下徹頷下，而持戈盾。羿善射，尭展羿射殺之。疇華，南方澤名也。"
                },
                {
                    "paragraph": "殺九嬰於凶水之上，",
                    "zhushu": "九嬰，水火之怪，為人害。北狄之地有凶水。"
                },
                {
                    "paragraph": "繳大風扵靑丘之澤，",
                    "zhushu": "大風，風伯也，能壞人屋舍。羿扵青丘之澤樂遮，使不為害也。一曰：以繳繫矢射殺之。靑丘，東方之澤名也。"
                },
                {
                    "paragraph": "上射十日而下殺猰貐，",
                    "zhushu": "十日並出，羿射去九。猰貐，獸名也，状若龍首。或曰：似貍，善走而食人，在西方也。"
                },
                {
                    "paragraph": "斷脩蛇於洞庭，禽封狶扵桑林。",
                    "zhushu": "脩蛇，大蛇也，吞象三年而出其骨之類。洞庭，南方澤名。封豨，大豕也。楚人頭豕爲豨也。桑林，湯所儔旱桑山之林。"
                },
                {
                    "paragraph": "萬民皆喜，置堯以為天子。於是天下廣陜險易逺近始有道里。舜之時，共工振滔洪水，以薄空桑，",
                    "zhushu": "共工，水官名也，栢有之後。振，動也。滔，蕩也。欲壅防百川，滔高煙庳，以害天下者。薄，迫也。空桑，地名，在魯也。"
                },
                {
                    "paragraph": "龍門未開，吕梁未發，江、淮通流，四海溟涬，民皆上丘陵，赴𣗳木。",
                    "zhushu": "龍門，河之隘也，在左馮翊貢王北，禹所鑿也。吕梁，在彭城吕縣，石生水中，禹決而通之，民所由得度也，故曰吕梁也。未發之時，水道不通，江、淮合流，四海溟涬，无岸畔也。"
                },
                {
                    "paragraph": "舜乃使禹䟽三江五湖，闢伊闕，導𤁄、澗，",
                    "zhushu": "伊闕，山名也。禹所開以通伊水，故曰闢。伊闕在雒陽西南九十里。𤁄、涧，兩水名也。𤁄，讀裏𦆑之𦆑也。"
                },
                {
                    "paragraph": "平通溝陸，流注東海。鴻水漏，九州乾，萬民皆寧其性。是以稱堯、舜以為聖。晚丗之時，帝有桀、紂，為琁室、瑶臺、象廊、玉牀，",
                    "zhushu": "琁、瑶，石之似玉，以飾室臺也。用象牙飾廊殿，以玉爲牀。言淫伇也。琁或作旋，瑶或作揺。言室施機關，可轉琁也；臺可摇動，極士木之巧也。"
                },
                {
                    "paragraph": "紂爲肉圃、酒池，",
                    "zhushu": "紂積肉以為圜圃，積酒以為淵池。今河内朝歌，紂所都也。城西有糟丘酒池處是也。"
                },
                {
                    "paragraph": "燎焚天下之財，罷苦萬民之力，刳諫者，剔孕婦，",
                    "zhushu": "王子比干，纣之諸父也，数諌紂之无道，紂剖其心而觀之，故曰刳諫者。孕婦。姙身將就草之婦也。紂解剔觀其胞裏，故曰剔孕婦也。"
                },
                {
                    "paragraph": "攘天下，虐百姓。於是湯乃以革車三百乗伐桀于南巢，放之夏臺，",
                    "zhushu": "革車，兵車也。南巢，今廬江巢縣是也。夏臺，大臺，故作宫也。"
                },
                {
                    "paragraph": "武王甲卒三千破紂牧野，殺之于宣室，",
                    "zhushu": "武王，周文王之子發也。在車曰士，歩曰卒。牧野，南郊地名，在朝歌城外。宜室，殷宫名。一曰：宣室，獄也。"
                },
                {
                    "paragraph": "天下寧定，百姓和集，是以稱湯、武之賢。由此觀之，有賢聖之名者，必遭亂世之患也。今至人生亂丗之中，含德懷道，拘无窮之智，鉗口寢說，遂不言而死者，衆矣，",
                    "zhushu": "至人，至德之人。"
                },
                {
                    "paragraph": "然天下莫知貴其不言也。",
                    "zhushu": "無有貴維口不言而死也。"
                },
                {
                    "paragraph": "故道可道，非常道；",
                    "zhushu": "至道无名，不可道，故曰可道者非常道也。"
                },
                {
                    "paragraph": "名可名，非常名。",
                    "zhushu": "眞人之名不可得名也。"
                },
                {
                    "paragraph": "著於竹帛，鏤於金石，可傳於人者，其粗也。五帝三王，殊事而同指，異路而同歸。",
                    "zhushu": "五帝，黄帝、顓頊、帝嚳、帝堯、帝舜。三王，夏禹、殷湯、周文王。同歸，同歸修仁義也。"
                },
                {
                    "paragraph": "晚丗學者，不知道之所一體，德之所緫要，",
                    "zhushu": "緫，凡也。要，約也。"
                },
                {
                    "paragraph": "取成之迹，相與危坐而說之，鼔歌而舞之，故博學多聞，而不免於惑。詩云：“不敢暴虎，不敢馮河。人知其一，莫知其他。”此之謂也。",
                    "zhushu": "无兵博虎曰暴虎。无舟揖而渡曰馮河。言小人而為政，不可不敬，則危，猶暴虎馮河之必死。人皆暴虎馮河立至害也，故曰“知其一”；而不知當畏愼小人危亡也，故曰“莫知其他”。北不免扵或，此之謂也。"
                },
                {
                    "paragraph": "帝者體太一，",
                    "zhushu": "體，法也。大一，天之刑神也。"
                },
                {
                    "paragraph": "王者法隂陽，霸者則四時，君者用六律。秉太一者，牢籠天地，彈𡑅山川，",
                    "zhushu": "平，讀屋𩅸，楚人渭牢為𩅸。彈山川，令岀雲雨，復能𡑅止之。"
                },
                {
                    "paragraph": "含吐隂陽，伸曳四時，",
                    "zhushu": "伸曳，猶狎引，和調之。"
                },
                {
                    "paragraph": "紀綱八極，經緯六合，覆露照導，普汜無私，",
                    "zhushu": "普，大也。氾，衆也。無私愛憎，言皆公也。"
                },
                {
                    "paragraph": "蠉飛蠕動，莫不仰德而生。隂陽者，承天地之和，形萬殊之體，含氣化物，以成埒𩔖，",
                    "zhushu": "埒，形也。"
                },
                {
                    "paragraph": "嬴縮卷舒，淪於不測，",
                    "zhushu": "嬴，長也。縮，短也。卷，屈也。舒，散也。淪，入也。測，深也。入於不可測盡之深。"
                },
                {
                    "paragraph": "終始虚满，轉於無原。",
                    "zhushu": "轉化歸扵无窮之原本也。"
                },
                {
                    "paragraph": "四時者，春生夏長，秋收冬藏，取予有節，出入有時，開闔張歙，不失其敘，",
                    "zhushu": "歙，讀曰䝱。敘，次也。"
                },
                {
                    "paragraph": "喜怒剛柔，不離其理。",
                    "zhushu": "理，道也。"
                },
                {
                    "paragraph": "六律者，生之與殺也，實之與罰也，予之與奪也，",
                    "zhushu": "予，布施也。奪，取收也。"
                },
                {
                    "paragraph": "非此無道也。",
                    "zhushu": "則日時用六律之君，非用此上事，其餘无他道也。"
                },
                {
                    "paragraph": "故謹扵權衡凖繩，審乎輕重，足以治其境内矣。",
                    "zhushu": "淮衡，平也。準，法也。䋲，直也。"
                },
                {
                    "paragraph": "是故體太一者，明於天地之情，通扵道德之倫，聦明燿於日月，精神通於萬物，動静調扵隂陽，喜怒和于四時，徳澤施于方外，",
                    "zhushu": "施，延。延於遠方之外。"
                },
                {
                    "paragraph": "名聲傳于後丗。",
                    "zhushu": "後丗傳闻之也。"
                },
                {
                    "paragraph": "法隂陽者，德與天地參，",
                    "zhushu": "參，明。"
                },
                {
                    "paragraph": "明與日月並，",
                    "zhushu": "並，併也。"
                },
                {
                    "paragraph": "精與鬼神緫，",
                    "zhushu": "緫，合也。"
                },
                {
                    "paragraph": "戴貟履方，抱表懷繩，",
                    "zhushu": "貟，天也。方，地也。表，正也。繩，直也。"
                },
                {
                    "paragraph": "内能治身，外能得人，",
                    "zhushu": "能得人之勸心。"
                },
                {
                    "paragraph": "發號施令，天下莫不從風。",
                    "zhushu": "風，化也。"
                },
                {
                    "paragraph": "則四時者，柔而不脆，剛而不鞼，",
                    "zhushu": "鞼，折也。"
                },
                {
                    "paragraph": "寛而不肆，",
                    "zhushu": "肆，緩。雖寛不緩，過齊非也。"
                },
                {
                    "paragraph": "肅而不悖，",
                    "zhushu": "肅，急也。雖急不促悖。"
                },
                {
                    "paragraph": "優柔委從，以養羣𩔖，",
                    "zhushu": "𩔖，物𩔖也。"
                },
                {
                    "paragraph": "其徳舍愚而容不肖，無所私受。",
                    "zhushu": "私，邪也。"
                },
                {
                    "paragraph": "用六律者，伐亂禁暴，進賢而廢不肖，扶撥以爲正，",
                    "zhushu": "撥，任也。扶，治也。"
                },
                {
                    "paragraph": "壞險以爲平，矯枉以為直，",
                    "zhushu": "矯，正也。枉，曲也。"
                },
                {
                    "paragraph": "明於禁舍開閉之道，乗時因勢以服伇人心也。",
                    "zhushu": "伇，使也。"
                },
                {
                    "paragraph": "帝者體隂陽則侵，",
                    "zhushu": "爲諸夏所侵陵。"
                },
                {
                    "paragraph": "王者法四時則削，",
                    "zhushu": "為渚夏所侵削。傳日“渚侯侵犯王略”也。"
                },
                {
                    "paragraph": "霸者節六律則辱，",
                    "zhushu": "為鄰國所侮辱。"
                },
                {
                    "paragraph": "君者失準繩則廢。",
                    "zhushu": "爲臣所廢絀，更立賢。"
                },
                {
                    "paragraph": "故小而行大，則滔窕而不親，",
                    "zhushu": "滔窕，不滿密也。不爲臣下所親附也。"
                },
                {
                    "paragraph": "大而行小，則陿隘而不容。",
                    "zhushu": "行小則正陿隘，而不容包臣下。"
                },
                {
                    "paragraph": "貴賤不失其體，而天下治矣。",
                    "zhushu": "不失其體，大行大，小行小也。"
                },
                {
                    "paragraph": "天愛其精，墬愛其平，",
                    "zhushu": "精，光明也。平，正也。"
                },
                {
                    "paragraph": "人愛其情。",
                    "zhushu": "情，性也。"
                },
                {
                    "paragraph": "天之精，日月星辰雷電風雨也；地之平，水火金木土也；人之情，思慮聦明喜怒也。故閉四𨵿，止五遁，則與道淪。",
                    "zhushu": "四關，耳、目、心、口。遁，𨓜也。淪，入也。"
                },
                {
                    "paragraph": "是故神明藏於無形，精神反於至真，",
                    "zhushu": "眞，身也。"
                },
                {
                    "paragraph": "則目明而不以視，耳聦而不以聽，心條逹而不以思慮，委而弗爲，和而弗矜，",
                    "zhushu": "矜，自大也。"
                },
                {
                    "paragraph": "眞性命之情，而智故不得雜焉。",
                    "zhushu": "雜，糅也。"
                },
                {
                    "paragraph": "精泄於目則其視明，",
                    "zhushu": "泄，猶通也。"
                },
                {
                    "paragraph": "在於耳則其聽聦，留於口則其言當，",
                    "zhushu": "當，合也。"
                },
                {
                    "paragraph": "集於心則其慮通。",
                    "zhushu": "集，止也。"
                },
                {
                    "paragraph": "故閉四𨵿則身無患，百節莫苑，",
                    "zhushu": "苑，病也。苑，讀南陽之宛也。"
                },
                {
                    "paragraph": "莫死莫生，莫虚莫盈，是謂眞人。",
                    "zhushu": "言守其常。"
                },
                {
                    "paragraph": "凡亂之所由生者，皆在流遁。流遁之所生者五：",
                    "zhushu": "流，放也。遁，逸也。"
                },
                {
                    "paragraph": "大構駕，興宮室，",
                    "zhushu": "構，連也。駕，材木相乗駕也。"
                },
                {
                    "paragraph": "延樓棧道，雞棲井榦，",
                    "zhushu": "延樓，髙樓也。棧道，飛閣複道相通。雞棲井𠏉，複屋熒井也，刻花置其中也。"
                },
                {
                    "paragraph": "檦抹欂攎，以相支持，木巧之飾，",
                    "zhushu": "飾巧。"
                },
                {
                    "paragraph": "盤紆刻儼，",
                    "zhushu": "盤，盤龍也。紆，曲屈。刻儼，浮首虎頭之屬，皆屋飾也。儼，讀儼然之儼也。"
                },
                {
                    "paragraph": "嬴鏤雕琢，詭文回波，",
                    "zhushu": "嬴鏤，文章鏤。雕，畫也。王曰𤥨。皆飾巧也。詭文，竒異之文也。回波，若水波也。"
                },
                {
                    "paragraph": "淌游瀷淢，菱杼紾抱，",
                    "zhushu": "淌湘瀷淢，皆文盡，擬像水勢之貌也。菱，芰。杼，采實。紾，戾也。抱，轉也。皆壯采相銜持貌也。淌，讀平敞之敞。瀷，燕人強春言敕之欶。淢，讀郁乎文哉之郁。菱，讀楚言杼。紾，讀紾結之給。抱，讀歧嶷之嶷。"
                },
                {
                    "paragraph": "芒繁亂澤，巧僞紛挐，以相摧錯，此遁於木也。",
                    "zhushu": "皆采色形像文章貌。挐，讀人性紛挐不解之挐。"
                },
                {
                    "paragraph": "鑿汙池之深，肆畛崖之逺，",
                    "zhushu": "肆，極也。崖，垠也。"
                },
                {
                    "paragraph": "來谿谷之流，飾曲岸之際，積牒旋石，以純脩碕，",
                    "zhushu": "飾，治也。牃，累。純，緣也。以玉石致之水邉，爲脩碕。或作旋石，旋石切以牒累流水邊，爲脩碕。脩碕，曲中水所棠處也。"
                },
                {
                    "paragraph": "抑淢怒瀬，以揚激波，",
                    "zhushu": "抑，止也。淢，怒水也。瀬，急流也，而抑止之，故激揚之波起也。"
                },
                {
                    "paragraph": "曲拂邅迴，以像湡、浯，",
                    "zhushu": "拂，戾也。邅迴，轉流也。湡，畨隅；浯，蒼梧。之二囯多水，江湖環之，故多象渠池以自邅𢌞，法而像之也。湡，讀愚戅之愚也。"
                },
                {
                    "paragraph": "益樹蓮菱，以食鼈魚，",
                    "zhushu": "樹，種也。蓮，藕實也；菱，芰也；皆可以養魚鼈。蓮，讀蓮羊魚之蓮也。"
                },
                {
                    "paragraph": "鴻鵠鷫鷞，稻梁饒餘，",
                    "zhushu": "鷫鷞，鴈𩔖也。一曰：鳳之别𩔖也。"
                },
                {
                    "paragraph": "龍舟鷁首，浮吹以娱，此遁於水也。",
                    "zhushu": "龍舟，大舟也，刻爲龍文以爲飾也。鷁，大鳥也，𦘕其象著舩頭，故曰鷁首也。於舟中吹籟與竽以爲楽，故曰浮吹以娯。"
                },
                {
                    "paragraph": "高築城郭，設樹險阻，崇臺榭之隆，",
                    "zhushu": "設，施也。樹，立也。一說：種樹木以爲險阻，令難攻易守也。積土高丈曰臺，加木曰榭也。"
                },
                {
                    "paragraph": "侈苑囿之大，以窮要妙之望，",
                    "zhushu": "侈，廣也。有牆曰苑，無牆曰囿，所以畜禽獸也。盡極要之觀望也。"
                },
                {
                    "paragraph": "魏闕之髙，上際青雲，大厦曾加，擬於崑崙，",
                    "zhushu": "門闕髙崇巍巍然，故曰魏闕也。際，接也，上接青雲，周礼所謂象魏也。大厦，大屋也。曽，重。架，材木相乗架也。其髙與崑崙山相擬像也。"
                },
                {
                    "paragraph": "脩爲牆垣，甬道相連，",
                    "zhushu": "甬道，飛閣複道也。甬，讀踊躍之踊。道，讀道布之道也。"
                },
                {
                    "paragraph": "殘髙増下，積土爲山，",
                    "zhushu": "殘，墮也。増，益也。"
                },
                {
                    "paragraph": "接徑歷逺，直道夷險，",
                    "zhushu": "接，疾也。道，行也。道之阨者正直之。夷，平也。"
                },
                {
                    "paragraph": "終日馳鶩，而無蹟蹈之患，此遁於土也。大鍾鼎，美重器，",
                    "zhushu": "鍾，音之君也。重器，大器，蓋鍾鼎也。"
                },
                {
                    "paragraph": "華蟲疏鏤，以相繆紾，",
                    "zhushu": "書曰：“山龍華蟲藻火粉米。”繆紾。相纒結也。"
                },
                {
                    "paragraph": "寢兕伏虎，蟠龍連組，",
                    "zhushu": "兕，獸名。寢伏各有形也。蟠龍詰屈相連，文錯如織組文也。"
                },
                {
                    "paragraph": "焜昱錯眩，照耀煇煌，",
                    "zhushu": "錯，襍也。眩，惑也。照耀煇煌，焜光澤色貌也。"
                },
                {
                    "paragraph": "偃蹇蓼紏，曲成文章，雕琢之飾，鍛錫文鏡，乍晦乍明，",
                    "zhushu": "雕，畫也。縁錯錫文，如脂膩不可刷，如連珠不可掇，故曰乍晦乍明也。"
                },
                {
                    "paragraph": "抑微滅瑕，霜文沈居，若簞籧篨，",
                    "zhushu": "言劍理之美，没滅其瑕，文鏡如霜，皆没身中，故曰沈居。簟，竹席。籧篨，葦席。取其邪文次序，劍鐃若此也。"
                },
                {
                    "paragraph": "纒錦經宂，似數而疏，",
                    "zhushu": "劍文相句，連𦆑如綺，經宂如錦，似數如疏,文鐃美眩人目。"
                },
                {
                    "paragraph": "此遁於金也。煎熬焚炙，調齊和之適，以窮荆、吴甘酸之變，",
                    "zhushu": "荆，椘。言二國善酸鹹之和，而窮盡之。"
                },
                {
                    "paragraph": "焚林而獵，燒燎大木，鼔橐吹埵，以銷銅鐡，",
                    "zhushu": "鼓，擊也。橐，冶鑪排橐也。埵，銅橐鐵鐡筒，埵入火中吹火也，故曰吹埵。銷，鑠。"
                },
                {
                    "paragraph": "靡流堅鍛，無厭足日，山無峻幹，水無柘梓，",
                    "zhushu": "峻幹，長枝也。柘，桑。梓，滋生也。"
                },
                {
                    "paragraph": "燎木以爲炭，燔草而爲灰，野莽白素，不得其時，",
                    "zhushu": "莽，稿草。白，素也。"
                },
                {
                    "paragraph": "上掩天光，下殄地財，此遁於火也。",
                    "zhushu": "殄，盡也。殄，讀曰典也。"
                },
                {
                    "paragraph": "此五者一，足以亡天下矣。",
                    "zhushu": "五者之中有一，則足以滅亡也。"
                },
                {
                    "paragraph": "是故古者明堂之制，下之潤溼弗能及，上之霧露弗能入，四方之風弗能襲。",
                    "zhushu": "明堂，王者布政之堂。上圎下方，四出，各有左右房，謂之个，凡十二門。王者月居其房，告朔朝歴，頒宣其令，謂之明堂。其中可以序昭穆，謂之太廟。其上可以望氛祥，書雲物，謂之靈臺。其外圓，似辟雍。諸侯之制半天子，謂之泮宮，詩云“矯矯虎臣，在泮獻馘”是也。"
                },
                {
                    "paragraph": "土事不文，",
                    "zhushu": "質也。"
                },
                {
                    "paragraph": "木工不斵，",
                    "zhushu": "樸而己。斵或作琢，不雕畫也。"
                },
                {
                    "paragraph": "金器不鏤，",
                    "zhushu": "不錯鏤設文飾也。鏤，讀婁之婁。"
                },
                {
                    "paragraph": "衣無隅差之削，",
                    "zhushu": "隅，角也。差，邪也。古者質，皆全幅為衣裳，無有邪角。邪角，削殺也。"
                },
                {
                    "paragraph": "冠無觚嬴之理，",
                    "zhushu": "觚蠃之理，謂若馬目籠相連干也。言“無”者，冠文取平直而已也。嬴，讀指端臝文之蠃也。"
                },
                {
                    "paragraph": "堂大足以周旋理文",
                    "zhushu": "，堂，明堂。所以升降揖讓脩禮容，故曰周旋。理文，理政事文書也。"
                },
                {
                    "paragraph": "静潔足以饗上帝，禮鬼神，以示民知儉節。",
                    "zhushu": "孝經曰“宗祀文王於明堂，以配上帝”也。"
                },
                {
                    "paragraph": "夫聲色五味，遠國珍怪，瓌異奇物，足以變易心志，揺蕩精神，感動血氣者，不可勝計也。夫天地之生財也，本不過五。",
                    "zhushu": "不過五行之數。"
                },
                {
                    "paragraph": "聖人節五行，則治不荒。",
                    "zhushu": "五行，金、木、水、火、土也。水屬隂行，火爲陽行，木爲燠行，金爲寒行，土爲風行。五氣常行，故曰五行。"
                },
                {
                    "paragraph": "凡人之性，心和欲得則樂，",
                    "zhushu": "心和，不喜不怒。欲得，无違耳。"
                },
                {
                    "paragraph": "樂斯動，動斯蹈，蹈斯蕩，蕩斯歌，歌斯舞，歌舞節則禽獸跳矣。人之性，心有憂喪則悲，悲則哀，",
                    "zhushu": "有憂，艱難也。喪，亡也。亡失所離，愛則悲，悲則傷。"
                },
                {
                    "paragraph": "哀斯憤，憤斯怒，怒斯動，動則手足不静。",
                    "zhushu": "静，寧也。辟踊哭泣，哀以送之也。"
                },
                {
                    "paragraph": "人之性，有浸犯則怒，怒則血充，",
                    "zhushu": "人欲有侵犯則怒盛，血氣充盈，以成其勢。"
                },
                {
                    "paragraph": "血充則氣激，氣激則發怒，發怒則有所釋憾矣。",
                    "zhushu": "釋，解也。憾，恨也。"
                },
                {
                    "paragraph": "故鐘鼓管簫，干鏚羽旄，所以飾喜也。衰絰苴杖，",
                    "zhushu": "苴，麻之有實者。衰，讀曰崔杼之崔也。"
                },
                {
                    "paragraph": "哭踊有節，所以飾哀也。",
                    "zhushu": "爲哀所容，故曰飾也。"
                },
                {
                    "paragraph": "兵革羽旄、金鼔斧鉞，所以飾怒也。必有其質，乃爲之文。古者聖王在上，政敎平，仁爱治，上下同心，君臣輯睦，衣食有餘，家給人足，父慈",
                    "zhushu": "慈，哀也。"
                },
                {
                    "paragraph": "子孝，兄良弟順，生者不怨，死者不恨，",
                    "zhushu": "有道之世，人得其志，故生者不怨也。皆终其天命，故死者不恨。"
                },
                {
                    "paragraph": "天下和治，人得其願。夫人相樂，無所發貺，故聖人爲之作樂以和節之。",
                    "zhushu": "夫人，衆人也。相中心相樂，所以發其恩賜也，故聖人為之作楽以莭之，猶逋制也。"
                },
                {
                    "paragraph": "未丗之政，田漁重稅，𨵿市急征，澤梁畢禁，網𦊙無所布，耒耨無所設，民力竭於徭役，財殫於會賦，",
                    "zhushu": "會，計。計人口数，責其稅斂也。"
                },
                {
                    "paragraph": "居者無食，行者無糧，老者不餋，死者不葬，贅妻鬻子，以給上求，猶弗能贍，",
                    "zhushu": "贅，従嫁也。或作賃妻。"
                },
                {
                    "paragraph": "愚夫惷婦皆有流連之心，悽愴之志，",
                    "zhushu": "流連，猶爛漫，失其職業也。悽愴，傷悼之貌。惷，讀近貯益之胜戇，籠口言之也。"
                },
                {
                    "paragraph": "乃使始爲之撞大鍾，擊鳴鼔，吹竽笙，弹琴瑟，失樂之本矣。古者上求薄而民用給，",
                    "zhushu": "給，足。"
                },
                {
                    "paragraph": "君施其德，臣盡其忠，父行其慈，子竭其孝，",
                    "zhushu": "竭，盡也。善事父母曰孝也。"
                },
                {
                    "paragraph": "各致其愛而無憾恨其間。",
                    "zhushu": "无憾恨，各得其願也。"
                },
                {
                    "paragraph": "夫三年之喪，非強而致之，",
                    "zhushu": "非強行致孝子之情也，情自發扵中。"
                },
                {
                    "paragraph": "聽樂不樂，食旨不甘，思慕之心未能絕也。",
                    "zhushu": "三年之思，思慕之心未能自絶扵哀戚也。"
                },
                {
                    "paragraph": "晚丗風流俗敗，嗜慾多，禮義廢，君臣相欺，父子疑，怨左充胷，思心盡亡，",
                    "zhushu": "盡䘮其忠孝恩慕之心也。"
                },
                {
                    "paragraph": "被衰戴絰，戲𥬇其中，雖致之三年，失喪之本也。",
                    "zhushu": "本在哀戚。"
                },
                {
                    "paragraph": "古者天子一畿，諸侯一同，",
                    "zhushu": "方千里爲畿，方百里爲同。"
                },
                {
                    "paragraph": "各守其分，不得相侵。",
                    "zhushu": "分，猶界也。"
                },
                {
                    "paragraph": "有不行王道者，暴虐萬民，爭地侵壤，亂政犯禁，召之不至，今之不行，",
                    "zhushu": "言不行上令者。行，讀行馬之行。"
                },
                {
                    "paragraph": "禁之不止，誨之不変，",
                    "zhushu": "誨，教也。変，更也。"
                },
                {
                    "paragraph": "乃舉兵而伐之，戮其君，易其黨，封其墓，𩔖其社，",
                    "zhushu": "有賢者受惡君之誅，則封殖其墓。若武王伐紂，封比干之墓是也。𥙊社曰𩔖。以事𩔖𥙊之也。詩云“是𩔖是禡”也。"
                },
                {
                    "paragraph": "卜其子孫以代之。",
                    "zhushu": "卜，擇立其子孫之䝨也。天子不滅囯，諸侯不滅姓，古之政也。"
                },
                {
                    "paragraph": "晚丗務廣地侵壤，并兼無已，舉不義之兵，伐無罪之國，殺不辜之民，絶先聖之後，",
                    "zhushu": "辜，罪也。民皆帝王之後，故曰絶先聖之後。"
                },
                {
                    "paragraph": "大國出攻，小國城守，驅人之牛馬，傒人之子女，",
                    "zhushu": "傒，繋囚之繋，讀曰雞。"
                },
                {
                    "paragraph": "毁人之宗廟，遷人之重宝，血流千里，暴骸滿野，以贍貪主之欲，非兵之所爲生也。",
                    "zhushu": "言兵爲禁暴整乱設，不爲作乱生也。"
                },
                {
                    "paragraph": "故兵者，所以討暴，非所以爲暴也。",
                    "zhushu": "言兵討人之暴乱，非所以自爲暴乱也。"
                },
                {
                    "paragraph": "樂者，所以致和，非所以爲淫也。",
                    "zhushu": "楽蕩人之邪志，存人之正性，致其中和而已，非所爲自淫遇也。"
                },
                {
                    "paragraph": "䘮者，所以盡哀，非所以爲偽也。",
                    "zhushu": "䘮踊哭泣，所以盡孝子之哀情也，非所以為詐偽、佯哀戚而已也。"
                },
                {
                    "paragraph": "故事親有道矣，而愛爲務；",
                    "zhushu": "道，孝道。務在愛敬其親。"
                },
                {
                    "paragraph": "朝廷有容矣，而敬為上；",
                    "zhushu": "朝廷之容濟濟也。父子主愛，君臣主敬，故以敬為上也。"
                },
                {
                    "paragraph": "處喪有禮矣，而哀爲主；",
                    "zhushu": "処，居也。䘮礼，三年之礼也。論語曰“䘮与其易也，寧戚”，故曰以哀為主也。"
                },
                {
                    "paragraph": "用兵冇術矣，而義為夲。",
                    "zhushu": "術，数也，隂陽天生虛實之数也。傳曰：“天生五材，民並用之，廢一不可，誰能去兵。兵之所由來乆矣，聖人以興，乱人以亡。廢與存亡，昬明之術也。”故曰以義為本。"
                },
                {
                    "paragraph": "夲立而道行，夲傷而道廢。",
                    "zhushu": "本立，義立也。本傷，義䘮也。故曰道廢。"
                }
            ]
        },
        {
            "name": "主術訓第九",
            "paragraphs": [
                {
                    "paragraph": "主術訓第九",
                    "zhushu": "主，君也。術，道也。君之宰囯統御臣下，五帝三王以來，无不用道而㒷，故曰“主術”也，因以題篇。",
                    "type": 1
                },
                {
                    "paragraph": "人主之術，処无爲之事，而行不言之敎，",
                    "zhushu": "教，令也。渭不言而事辦也。"
                },
                {
                    "paragraph": "清静而不動，一度而不揺，因循而任下，責成而不勞。",
                    "zhushu": "成辦而不自勞。"
                },
                {
                    "paragraph": "是故心知規而師傳諭導，",
                    "zhushu": "規，謀也。師者，所從取法則也。傳，相也。諭導以正道也。"
                },
                {
                    "paragraph": "口能言而行人稱辭，足能行而相者先導，",
                    "zhushu": "規，義。"
                },
                {
                    "paragraph": "耳能聽而執正進諌。",
                    "zhushu": "諌，或作謀也。其丗子時也。"
                },
                {
                    "paragraph": "是故慮无失䇿，謀无過事，",
                    "zhushu": "過，猶設也。"
                },
                {
                    "paragraph": "言爲文章，行爲儀表於天下，",
                    "zhushu": "爲天下人所法則也。"
                },
                {
                    "paragraph": "進退應時，動静循理，不爲醜美好憎，不爲賞罰喜怒，名各自名，𩔖各自𩔖，事猶自然，莫出於己。故古之王者，冕而前旅所以蔽明也，",
                    "zhushu": "冕，王者冠也。前旒，前後垂珠飾遂筵也。下自目，故曰蔽明也。天子玉縣十二，公侯桂珠九，𡖖㸃珠六，伯子各應隨其命数也。"
                },
                {
                    "paragraph": "續塞耳所以掩聦，",
                    "zhushu": "不欲其妄聞也。黈，讀而買黈益之黈也。"
                },
                {
                    "paragraph": "天子外屏所以自障。",
                    "zhushu": "屏，樹恒也。尔雅曰：“門内之垣謂之樹。”論語曰：“囯君樹塞門。”諸侯在内，天子在外，故曰所以自障也。"
                },
                {
                    "paragraph": "故所理者逺則所在者邇，所治者大則所守者少。夫目安視則滛，耳安聽則惑，口安言則亂。夫三𨵿者，不可不愼守也。若欲規之，乃是離之；",
                    "zhushu": "言嗜欲有所規合，乃是離散也。"
                },
                {
                    "paragraph": "若欲飾之，乃是賊之。",
                    "zhushu": "飾，好也。賊，敗也。"
                },
                {
                    "paragraph": "天氣爲魂，地氣爲魄，反之𤣥房，各処其宅。守而勿失，上通太一。太一之精，通於天道。天道𤣥黙，无容无則，天不可極，深不可測，",
                    "zhushu": "測，尽。"
                },
                {
                    "paragraph": "尚與人化，知不能得。",
                    "zhushu": "天道至大，非人智慮所能得也。"
                },
                {
                    "paragraph": "昔者神農之治天下也，神不馳於胷中，",
                    "zhushu": "言釋神安静，不躁動也。"
                },
                {
                    "paragraph": "智不出於四域，",
                    "zhushu": "信身在中。"
                },
                {
                    "paragraph": "懐其仁成之心，",
                    "zhushu": "懐，思。"
                },
                {
                    "paragraph": "甘雨時降，五榖蕃植，",
                    "zhushu": "蕃，茂。植，長。"
                },
                {
                    "paragraph": "春生夏長，秋收冬藏。月省時考，",
                    "zhushu": "茂，成。"
                },
                {
                    "paragraph": "歳終獻功，以時甞榖，",
                    "zhushu": "甞之新榖，薦之明堂。"
                },
                {
                    "paragraph": "祀于明堂。明堂之制，有蓋而無四方，風雨不能襲，寒暑不能傷。遷延而入之，養民以公。",
                    "zhushu": "迁延，猶倘佯也。已說在夲經也。"
                },
                {
                    "paragraph": "其民樸重端愨，",
                    "zhushu": "端，直也。愨，誠也。"
                },
                {
                    "paragraph": "不忿爭而財足，不勞形而功成。因天地之資，而与之和同，是故威厲而不殺，刑錯而不用，法省而不煩，",
                    "zhushu": "省，約也。煩，多也。"
                },
                {
                    "paragraph": "故其化如神。其地南至交阯，北至幽都，",
                    "zhushu": "幽冥之都。"
                },
                {
                    "paragraph": "東至湯谷，",
                    "zhushu": "日所出也。"
                },
                {
                    "paragraph": "西至三危，",
                    "zhushu": "三危，西極之山。"
                },
                {
                    "paragraph": "莫不聽從。當此之時，法寛刑緩，囹圄空虚，而天下一俗，",
                    "zhushu": "一同其俗。"
                },
                {
                    "paragraph": "莫懐姦心。末丗之政則不然，上好取而无量，下貪狼而无讓，民貧苦而忿事，事力勞而无功，智詐萌興，盗賊滋彰，上下相怨，號令不行。執政有司，不務反道矯拂其夲，而事修其未，",
                    "zhushu": "事，治。"
                },
                {
                    "paragraph": "削薄其徳，曽累其刑，而欲以爲治，无以異於執彈而來鳥，𢮅梲而狎大也，乱乃逾甚。",
                    "zhushu": "逾，益。"
                },
                {
                    "paragraph": "夫水濁則魚噞，",
                    "zhushu": "魚短氣，出口扵水，端息之谕也。"
                },
                {
                    "paragraph": "政苛則民乱。",
                    "zhushu": "言无聊也。"
                },
                {
                    "paragraph": "故夫養虎豹犀象者，爲之圈檻，供其嗜欲，適其飢飽，違其怒恚，然而不能終其天年者，刑有所劫也。是以上多故則下多詐，",
                    "zhushu": "故，巧。"
                },
                {
                    "paragraph": "上多事則下多能，上煩擾則下不定，",
                    "zhushu": "不定，不知所從。"
                },
                {
                    "paragraph": "上多求則下交爭。不直之於本，而亊之於未，譬猶揚捰而弭塵，抱薪以救火也。",
                    "zhushu": "捰，塵磨也，楚人謂之堁。堁，動塵之皃。弭，止也。"
                },
                {
                    "paragraph": "故聖人事省而易治，求寡而易贍，",
                    "zhushu": "贍，給。"
                },
                {
                    "paragraph": "不施而仁，不言而信，不求而得，不爲而成，塊然保眞，抱德推誠，",
                    "zhushu": "誠，實。"
                },
                {
                    "paragraph": "天下從之，如響之應聲，景之像形，其所修者本也。",
                    "zhushu": "詹何曰：“未聞身治而囯乱。”故曰其所修者夲也。"
                },
                {
                    "paragraph": "刑罰不足以移風，殺戮不足以禁姦，唯神化爲貴。至精爲神。夫疾呼不過聞百歩，志之所在，踰于千里。",
                    "zhushu": "踰，猶通也。"
                },
                {
                    "paragraph": "冬日之陽，夏日之隂，万物帰之，而莫使之然。",
                    "zhushu": "冬日仁物歸陽，夏日猛物歸隂，莫使之，自然如是也。"
                },
                {
                    "paragraph": "故至精之像，弗招而自來，不麾而自往，窈窈冥冥，不知爲之者誰，而功自成。智者弗能誦，辯者弗能形。昔孫叔敖恬卧，而郢人无所害其鋒；",
                    "zhushu": "郢，楚國都也。孫叔敖，楚大夫也。蓋乗馬三年，不知其牝牡，言其賢也。但恬卧養德，折衝千里之外，敵囯不敢犯害，故郢人不㪯兵出伐，无所害其鋒於四方也。"
                },
                {
                    "paragraph": "市南冝遼弄丸，而兩家之難無所𨵿其辝。",
                    "zhushu": "冝遼，姓也，名熊，勇士，居楚市南。楚平王太子建爲費无極所逐，奔鄭，鄭人殺之。其子勝在吴，令尹子西召之，以爲白公。請伐鄭以報讎，子西許之，而未出師。晉人伐鄭以報讎，子西救之。勝怒曰：“鄭人在此，讎不遠矣。”欲殺子西。其臣石乞曰：“市南熊宜遼，得之可以當五百人。”乃生視之，吿其故，不从。㪯之以劒不動，而弄丸不輟，心志不懼，曰：“不能从子爲乱，亦不泄子之事。”曰公遂殺子西。兩雖有難，不怨冝遼。故曰无所関其辝也。"
                },
                {
                    "paragraph": "鞅鞈鐵鎧，瞋目扼掔，其於以御兵刃，縣矣！",
                    "zhushu": "縣，遠也。比於德，不及之遠。"
                },
                {
                    "paragraph": "劵契束帛，刑罰斧銊，其於以解難，薄矣！",
                    "zhushu": "薄於德也。"
                },
                {
                    "paragraph": "待目而照見，待言而使令，其於爲治，難矣！蘧伯玉爲相，子貢往觀之，曰：“何以治國？”曰：“以弗治治之。”",
                    "zhushu": "蘧伯玉，衛大夫蘧瑗也。子貢，衛人也，姓端木，名賜，孔子弟子也。"
                },
                {
                    "paragraph": "簡子欲伐衛，使是史黯往覿焉。",
                    "zhushu": "簡子，晉𡖖趙鞅也。史黯，史墨也。覿，觀之也。"
                },
                {
                    "paragraph": "還反報曰：“蘧伯玊爲相，未可以加兵。”",
                    "zhushu": "以其賢也。"
                },
                {
                    "paragraph": "固塞險阻，何足以致之！",
                    "zhushu": "致，猶勝也。"
                },
                {
                    "paragraph": "故臯陶瘖而爲大理，天下無虐刑，有貴于言者也。",
                    "zhushu": "雖瘖，平獄理訟能得人之情，故貴於多言者也。"
                },
                {
                    "paragraph": "師曠瞽而爲大宰，晉无乱政，有貴于見者。",
                    "zhushu": "也雖盲，而大治晉囯，使无有乱政，故貴於有所見。"
                },
                {
                    "paragraph": "故不言之令，不視之見，",
                    "zhushu": "不言之令，臯陶瘖也。不視之見，師曠瞽也。"
                },
                {
                    "paragraph": "此伏犠、神農之所以爲師也。",
                    "zhushu": "以用師法。"
                },
                {
                    "paragraph": "故民之化也，不從其所言，而從其所行。",
                    "zhushu": "从其志意之所行。"
                },
                {
                    "paragraph": "故齊荘公好勇，不使𨷖爭，而國家多難，其漸至于崔杼之亂。",
                    "zhushu": "莊公，斉靈公之子光。崔杼，斉大夫也。乱，殺荘公也。"
                },
                {
                    "paragraph": "傾襄好色，不使風議，而民多昬亂，其積至昭奇之難。",
                    "zhushu": "楚傾襄王。昭奇，楚大夫也。"
                },
                {
                    "paragraph": "故至精之所動，若春氣之生，秋氣之殺也，雖馳傳騖置，不若此其亟。",
                    "zhushu": "亟，疾。"
                },
                {
                    "paragraph": "故君人者，其猶射者乎！於此豪末，於彼尋常矣。故愼所以感之也。夫榮啓期一彈，而孔子三日樂，感于和。邹忌一徽，而威王終夕悲，感于憂。",
                    "zhushu": "徽，鶩彈也。威王，齊宣王之父也，在春秋後。徽，讀紛麻縗車之緯也。"
                },
                {
                    "paragraph": "動諸琴瑟，形諸音聲，而能使人爲之哀樂。",
                    "zhushu": "哀，威王也。樂，孔子也。"
                },
                {
                    "paragraph": "縣法設賞，而不能移風易俗者，其誠心弗施也。𡩋戚商歌車下，植公喟然而窹矣，至精入人深矣！故曰：樂聽其音則知其俗，見其俗則知其化。孔子學鼔琴於師襄，",
                    "zhushu": "師襄，魯樂太師。"
                },
                {
                    "paragraph": "而諭文王之志，見微以知明矣。",
                    "zhushu": "諭，教。教之鼓文正操也。"
                },
                {
                    "paragraph": "延陵季子聽魯樂而知殷、夏之風，論近以識遠也。作之上古，施及千歳而文不滅，況於並丗化民乎！湯之時，七年旱，以身禱於桑林之際，而四海之雲湊，",
                    "zhushu": "湊，會也。或作蒸。蒸，升也。"
                },
                {
                    "paragraph": "千里之雨至。抱質放誠，感動天地，神諭方外，令行禁止，豈足爲哉！古聖王至精形於内，而好憎忘於外，",
                    "zhushu": "形，見。好憎，情欲已充。"
                },
                {
                    "paragraph": "出言以嗣情，發號以明旨，陳之以禮樂，風之以歌謡，業貫萬丗而不壅，",
                    "zhushu": "貫，通。壅，塞。"
                },
                {
                    "paragraph": "橫局四方而不窮，禽獸昆蟲與之陶化，",
                    "zhushu": "化，從。昆虫，或作鬼神。"
                },
                {
                    "paragraph": "又況於執法施令乎！故太上神化，其次使不得爲非，其次賞賢而罰暴。",
                    "zhushu": "暴，虐乱也。",
                    "type": 2
                },
                {
                    "paragraph": "衡之於左右，無私輕重，故可以爲平。",
                    "zhushu": "衡，銓衡也。"
                },
                {
                    "paragraph": "繩之於内外，無私曲直，故可以爲正。人主之於用法，無私好憎，故可以爲命。夫權輕重不差蟁首，",
                    "zhushu": "蟁首，猶微細也。"
                },
                {
                    "paragraph": "扶撥抂橈不失箴鋒，直施矯邪不私辟險，姦不能枉，讒不能亂，德無所立，",
                    "zhushu": "立，見。"
                },
                {
                    "paragraph": "怨無所藏，是任術而釋人心者也，故爲治者不與焉。",
                    "zhushu": "治在道，不在智，故曰不与焉。"
                },
                {
                    "paragraph": "夫舟浮於水，車轉於陸，此勢之自然也。木擊折轊，水戾破舟，不怨木石而罪巧拙者，",
                    "zhushu": "罪御者、刺舟者之巧拙也。"
                },
                {
                    "paragraph": "知故不載焉。",
                    "zhushu": "言木石无巧詐，故不怨也。"
                },
                {
                    "paragraph": "是故道有智則惑，",
                    "zhushu": "言道智則惑也。"
                },
                {
                    "paragraph": "徳有心則險，心有目則眩。",
                    "zhushu": "眩於物也。"
                },
                {
                    "paragraph": "兵莫憯於志而莫邪爲下，宼莫大於隂陽而枹鼔爲小。",
                    "zhushu": "小，細。憯，猶利也。以志意精誠伐人爲利。老子曰：“重積徳則无不剋。”故以莫邪爲下也。宼亦兵也。推隂陽虚實之道爲大，故以枹鼓爲小也。"
                },
                {
                    "paragraph": "今夫權衡規矩，一定而不易，不爲秦、楚變節，不爲胡、越改容，常一而不邪，方行而不流，一日刑之，萬丗傳之，而以無爲爲之。",
                    "zhushu": "言无所爲爲之，爲自爲之。"
                },
                {
                    "paragraph": "故國有亡主，而丗無廢道；",
                    "zhushu": "亡主，桀、紂是也。湯、武以其民主，故曰无廢道也。"
                },
                {
                    "paragraph": "人有困窮，而理無不通。",
                    "zhushu": "理，道。"
                },
                {
                    "paragraph": "由此觀之，無爲者，道之宗。",
                    "zhushu": "宗，本。"
                },
                {
                    "paragraph": "故得道之宗，應物無窮；任人之才，難以至治。",
                    "zhushu": "才，智。"
                },
                {
                    "paragraph": "湯、武，聖主也，而不能與越人乗幹舟而浮於江湖；",
                    "zhushu": "幹舟，小船也，危險，越人習水，自能乗之，故湯、武不能也。一曰：大舟也。"
                },
                {
                    "paragraph": "伊尹，賢相也，而不能與胡人騎騵而服騊駼；",
                    "zhushu": "黄馬白腹曰騵。詩曰：“四騵彭彭。”騊駼，野馬也，胡人所習。伊尹雖䝨，不能与服也。"
                },
                {
                    "paragraph": "孔、墨博通，而不能與山居者入榛薄險阻也。",
                    "zhushu": "孔，孔子也。墨，墨翟也。聚木為榛，深草爲薄，山居者所習，故孔、墨不能也。阻或作塗也。"
                },
                {
                    "paragraph": "由此觀之，則人知之於物也，淺矣。而欲以偏照海内，存萬方，不因道之数，而專己之能，則其窮不逹矣。故智不足以治天下也。桀之力，别觡仲鈎，索鐡歙金，椎移大犠，水殺黿鼍，陸捕熊羆，",
                    "zhushu": "觡，角也。索，鈎也。歙，讀掠也。"
                },
                {
                    "paragraph": "然湯革車三百乗，因之鳴條，擒之焦門。",
                    "zhushu": "焦或作巢。"
                },
                {
                    "paragraph": "由此觀之，勇力不足以持天下矣。智不足以爲治，勇不足以爲強，則人材不足任，明也。而君人者不下廟堂之上，而知四海之外者，因物以識物，因人以知人也。故積力之所舉，則無不勝也；衆智之所爲，則無不成也。塪井之無黿鼉，隘也；園中之無脩木，小也。夫舉重鼎者，少力而不能勝也，及至其移徙之，不待其多力者。故千人之群無絶梁，萬人之聚無廢功。夫華騮、緑耳，一日而至千里，然其使之搏免，不如豺狼，𠆸能殊也。",
                    "zhushu": "殊，異。"
                },
                {
                    "paragraph": "鴟夜撮𧎮蚊，察分秋豪，晝日顛越，不能見丘山，形性詭也。",
                    "zhushu": "鴟，鴟鵂也，謂之老莬，夜鳴人屋上也。夜則目明，合聚人爪以著易巢中，故曰察分秋豪。晝則无所見，故曰形性詭也。"
                },
                {
                    "paragraph": "夫螣蛇游霧而動，應龍乗雲而舉，猨得木而捷，魚得水而鶩。",
                    "zhushu": "騖，疾。"
                },
                {
                    "paragraph": "故古之爲車也，漆者不畫，鑿者不斵，工無二𠆸，士不兼官，各守其職，不得相姦。",
                    "zhushu": "姦，亂。"
                },
                {
                    "paragraph": "人得其冝，物得其安，是以器械不苦，而職事不嫚。",
                    "zhushu": "苦，讀監。嫚，捕器。嫚，讀慢緩之慢。"
                },
                {
                    "paragraph": "夫責少者易償，職寡者易守，",
                    "zhushu": "寡，少。"
                },
                {
                    "paragraph": "任輕者易權。",
                    "zhushu": "權，謀。"
                },
                {
                    "paragraph": "上操約省之分，下效易爲之功，是以君臣彌乆而不相猒。",
                    "zhushu": "猒，欺。"
                },
                {
                    "paragraph": "君人之道，其猶零星之尸也，",
                    "zhushu": "尸，𥙊主也。尸食飽，以知神之食亦飽。詩曰：“公尸宴飲，在宗載考。”"
                },
                {
                    "paragraph": "𠑊然𤣥黙，而吉祥受福。",
                    "zhushu": "尸不言語，故曰𤣥默。"
                },
                {
                    "paragraph": "是故得道者不爲醜飾，不爲僞善，",
                    "zhushu": "不飾爲羙，非不極爲善也。"
                },
                {
                    "paragraph": "一人被之而不襃，",
                    "zhushu": "襃，大。"
                },
                {
                    "paragraph": "萬人䝉之而不褊。",
                    "zhushu": "䝉，冐也。褊，小也。"
                },
                {
                    "paragraph": "是故重爲惠，若重爲暴，則治道通矣。",
                    "zhushu": "通，猶順也。"
                },
                {
                    "paragraph": "為惠者，尚布施也。無功而厚賞，無勞而髙爵，則守職者懈於官，而游居者亟於進矣。爲暴者，妄誅也。無罪者而死亡，行直而被刑，則修身者不勸善，而為邪者輕犯上矣。",
                    "zhushu": "言不可不愼也。"
                },
                {
                    "paragraph": "故爲惠者生姦，而為暴者生亂。姦亂之俗，亡囯之風。",
                    "zhushu": "風，化。"
                },
                {
                    "paragraph": "是故明主之治，囯有誅者而主無怒焉，",
                    "zhushu": "因法而行，故不怒也。"
                },
                {
                    "paragraph": "朝有賞者而君無與焉。",
                    "zhushu": "因功而行，故不与也。"
                },
                {
                    "paragraph": "誅者不怨君，罪之所當也；賞者不德上，功之所致也。民知誅賞之来，皆在於身也，故務功修業，不受贛於君。",
                    "zhushu": "贛，物。"
                },
                {
                    "paragraph": "是故朝延無而無迹，田野辟而無草，故太上下知有之。",
                    "zhushu": "言太上之世，下知之人皆能有此制。"
                },
                {
                    "paragraph": "今夫橋直植立而不動，俛仰取制焉；",
                    "zhushu": "橋，桔臯上衡也。植，桂權衡者。行之俛仰，取制於往也。以諭君。"
                },
                {
                    "paragraph": "人主靜漠而不躁，",
                    "zhushu": "躁，動。"
                },
                {
                    "paragraph": "百官得修焉。譬而軍之持麾者，妄指則亂矣。慧不足以大寕，智不足以安危，與其譽堯而毁桀也，不如掩聦明而反修其道也。",
                    "zhushu": "不足以大寕者，小惠也。不足以安危者，小智也。如此人者，欲譽堯而毁桀，以成善惡善惡之名，人猶有強知之之耳，不如掩聦明而夲修大道，成名之遠也。人君之道亦如此也。"
                },
                {
                    "paragraph": "清静無爲，則天與之時；廉儉守節，則地生之財；",
                    "zhushu": "人君德行如此，故天与之時，即生之財。天子之時，湯、武是也。地生之財，神農、后稷也。"
                },
                {
                    "paragraph": "處愚稱德，則聖人之爲謀。",
                    "zhushu": "若伊戸爲湯謀，傳說爲高宗謀是。孟子曰：伊尹之任。囯語曰“武丁以像旁求聖人，得傳說於傅巖”也。"
                },
                {
                    "paragraph": "是故下者萬物歸之，虚者天下遺之。",
                    "zhushu": "遺，與。"
                },
                {
                    "paragraph": "夫人主之聽治也，淸明而不闇，虚心而弱志，是故群臣輻湊並進無，愚智賢不肖，莫不盡其能。於是乃始陳其禮，建以爲基。",
                    "zhushu": "建，立也。基，業也。"
                },
                {
                    "paragraph": "是乗衆勢以爲車，御衆智以爲馬，雖幽野險塗，則无由惑矣。",
                    "zhushu": "幽，深也。險。猶遠也。"
                },
                {
                    "paragraph": "人主深居隱処以避燥濕，閏門重襲以避姦賊，内不知閭里之情，外不知山澤之形，惟幕之外，目不能見十里之前，耳不能聞百歩之外，天下之物无不通者，",
                    "zhushu": "通，知。"
                },
                {
                    "paragraph": "其灌輸之者大，而斟酌之者衆也。是故不出户而知天下，不窺牖而知天道。乗衆人之智，則天下之不足有也。專用其心，則獨身不能保也。",
                    "zhushu": "保，猶守也。"
                },
                {
                    "paragraph": "是故人主覆之以德，不行其智，而因萬人之所利。夫舉踵天下而得所利，故百姓之上，弗重也；錯之前，而弗害也；舉之而弗髙也，推之而弗猒。",
                    "zhushu": "尊重，㪯之不自斍高也。推，求也，奉也。"
                },
                {
                    "paragraph": "主道貟者，運轉而无端，",
                    "zhushu": "端，涯。"
                },
                {
                    "paragraph": "化育如神，虚无因循，常後而不先也。臣道貟者運轉而无方者，論是而処當，爲事先倡，守職分明，以立成功也。是故君臣異道則治，",
                    "zhushu": "不易奪，言相和。"
                },
                {
                    "paragraph": "同道則亂。",
                    "zhushu": "君所謂可，臣亦曰可，君所謂否，臣亦曰否，是同也。莫相臣異，故曰乱也。"
                },
                {
                    "paragraph": "各得其冝，処其當，則上下有以相使也。",
                    "zhushu": "君得君道，臣得臣道，故曰得其冝也。"
                },
                {
                    "paragraph": "夫人主之聽治也，虛心而弱意，清明而不闇，是故群臣輻湊並進，无愚智賢不肖莫不盡其能者，則君得所以制臣，臣得所以事君，治囯之道明矣。文王智而好問，故聖。",
                    "zhushu": "好問，欲与人同其功。"
                },
                {
                    "paragraph": "武王勇而好問，故勝。",
                    "zhushu": "勝殷。"
                },
                {
                    "paragraph": "夫乗衆人之智，則无不仕也；用衆人之力，則无不勝也。千鈞之重，烏獲不能㪯也；",
                    "zhushu": "千鈞，三万斤也。烏獲，秦武王之力土也。武王試其力，使斈大鼎，服脫而不任，故曰不能㪯也。"
                },
                {
                    "paragraph": "衆人相一，則百人有餘力矣。是故任一人之力者，則烏獲不足恃；",
                    "zhushu": "不能勝，故不恃也。"
                },
                {
                    "paragraph": "乗衆人之制者，則天下不足有也。",
                    "zhushu": "人衆力強，以天下爲小，故曰不足有也。"
                },
                {
                    "paragraph": "禹決江䟽河，以爲天下興利，而不能使水西流。稷辟土墾草，以爲百姓力農，然不能使禾冬生。豈其人事不至哉？其勢不可也。夫推而不可爲之勢，而不修道理之數，",
                    "zhushu": "推，行"
                },
                {
                    "paragraph": "。雖神聖人不能以成其功，而況當丗之主乎！夫載重而馬嬴，雖造父不能以致遠。",
                    "zhushu": "造父，周穆王之善御臣也。"
                },
                {
                    "paragraph": "車輕馬良，雖中工可使追速。是故聖人㪯亊也，豈能拂道理之數，詭自然之性，",
                    "zhushu": "拂，戻也。詭，違也。"
                },
                {
                    "paragraph": "以曲爲直，以屈爲伸哉？未甞不因其資而用之也。",
                    "zhushu": "資，才。"
                },
                {
                    "paragraph": "是以積力之所舉，无不勝也；而衆智之所爲，无不成也。聾者可令嗺筋，而不可使有聞也；瘖者可使守圉，而不可使言也。形有所不周，而能有所不容也。是故有一形者処一位，有一能者服一事。力勝其任，則舉之者不重也；能稱其事，則爲之者不難也。毋小大脩短，各得其冝，則天下一齊，无以相過也。聖人兼而用之，故无棄才。人主貴正而尚忠，忠正在上位，執正營事，",
                    "zhushu": "營，典。"
                },
                {
                    "paragraph": "則讒佞姦邪无由進矣。譬猶方貟之不相蓋，而曲直之不相入。",
                    "zhushu": "入，中。"
                },
                {
                    "paragraph": "夫鳥獸之不可同詳者，其𩔖異也；虎鹿之不同游者，力不敵也。是故聖人得志而在上位，䜛佞姦邪而欲犯主者，譬猶雀之見鸇而䑕之遇狸也，亦必无餘命矣。是故人主之一舉也，不可不愼也。所任者得其人，則囯家治，上下和，群臣親，百姓附。",
                    "zhushu": "附，從"
                },
                {
                    "paragraph": "。所任非其人，則國家危，上下乖，群臣怨，百姓亂。故一舉而不當，終身傷。",
                    "zhushu": "傷，病也，亦敗也。"
                },
                {
                    "paragraph": "得失之道，權要在主。是故繩正於上，木直於下，非有事焉，",
                    "zhushu": "爭，治也。非治之使冝。"
                },
                {
                    "paragraph": "所縁以修者然也。故人主誠正，則直士任事，而姦人伏匿矣。人主不正，則邪人得志，忠者隱蔽矣。夫人之所以莫抓玉石而抓𤓰瓠者，何也？",
                    "zhushu": "玉石坚，抓不能入，故不抓。"
                },
                {
                    "paragraph": "无得於玉石，弗犯也。使人主執正持平，如從繩凖髙下，則群臣以邪來者，猶以夘投石，以火投水也。故靈王好細𦝫，而民有殺食自飢也；",
                    "zhushu": "靈王，蓋楚靈王。殺食，省食。"
                },
                {
                    "paragraph": "越王好勇，而民皆処危爭死。",
                    "zhushu": "越王，勾踐。"
                },
                {
                    "paragraph": "由此觀之，權勢之柄，其以移風易俗矣。堯爲匹夫，不能仁化一里；桀在上位，令行禁止。由此觀之，賢不足以爲治，而勢可以易俗，明矣。書曰：“一人有慶，万民頼之。”此之謂也。",
                    "zhushu": "",
                    "type": 2
                },
                {
                    "paragraph": "天下多眩於名聲，而寡察其實，",
                    "zhushu": "寡，少也。察，明也。實，眞偽之實。"
                },
                {
                    "paragraph": "是故處人以譽尊，",
                    "zhushu": "処人，隱居也。以名譽見尊也。"
                },
                {
                    "paragraph": "而游者以辯顯。",
                    "zhushu": "游行之人，以辯辭自顯逹"
                },
                {
                    "paragraph": "。察其所尊顯，無他故焉，人主不明分數利害之地，而賢衆口之辯也。治囯則不然，",
                    "zhushu": "然，如是也。"
                },
                {
                    "paragraph": "言事者必究於法，而為行者必治於官。上操其名以責其實，臣守其業",
                    "zhushu": "業，事。"
                },
                {
                    "paragraph": "以效其功，",
                    "zhushu": "效，致。"
                },
                {
                    "paragraph": "言不得過其實，行不得踰其法，群臣輻湊，莫敢專君。",
                    "zhushu": "專，制。"
                },
                {
                    "paragraph": "事不在法律中，而可以便囯佐治，必參五行之。隂考以觀其歸，並用周聽以察其化，不偏一曲，不黨一事，是以中立而偏，運照海内。",
                    "zhushu": "中，正。"
                },
                {
                    "paragraph": "群臣公正，莫敢爲邪，",
                    "zhushu": "公，方。正，直。"
                },
                {
                    "paragraph": "百官述職，務致其公迹也。主精明於上，官勸力於下，姦邪滅迹，庶功日進，",
                    "zhushu": "庶，衆。"
                },
                {
                    "paragraph": "是以勇者盡於軍。",
                    "zhushu": "尽力於軍功也。"
                },
                {
                    "paragraph": "乱囯則不然，有衆咸譽者無功而賞，守職者無罪而誅。主上闇而不明，群臣黨而不忠，說談者游於辯，脩行者競於往。",
                    "zhushu": "往，自益也。"
                },
                {
                    "paragraph": "主上出令，則非之以與；法令所禁，則犯之邪。",
                    "zhushu": "以黨与非謗上令也。邪，姦也。"
                },
                {
                    "paragraph": "爲智者務爲巧詐，爲勇者務於𨷖爭，大臣專權，下吏持勢，朋黨周比，以弄其上，囯雖若存，古人之曰亡矣。且夫不治官職，而被甲兵，不隨南𠭇，而有䝨聖之聲者，非所以都於囯也。騏𩦸騄駬，天下之疾馬也，驅之不前，引之不止，雖愚者不加體焉。",
                    "zhushu": "加，猶止也。"
                },
                {
                    "paragraph": "今治乱之機，轍迹可見也，而丗主莫之能察，此治道之所以塞。",
                    "zhushu": "塞，猶閉也。"
                },
                {
                    "paragraph": "權勢者，人主之車輿；爵禄者，人臣之轡衘也。是故人主処權勢之要，而持爵禄之柄，審緩急之度，而適取予之節，是以天下盡力而不倦。夫臣主之相與也，非有父子之厚，骨肉之親也，而竭力殊死，不辭其軀者，何也？勢有使之然也。昔者豫讓，中行文子之臣。",
                    "zhushu": "文子，晉大夫中行穆子之子荀寅也。"
                },
                {
                    "paragraph": "智伯伐中行氏，并吞其地，豫讓背其主而臣智伯。智伯与趙襄子戰於晉陽之下，身死爲戮，囯分爲三。",
                    "zhushu": "韓、魏、趙三分有之，此之謂也。"
                },
                {
                    "paragraph": "豫讓欲報趙襄子，",
                    "zhushu": "欲為智伯報辯，殺趙襄子。"
                },
                {
                    "paragraph": "漆身爲厲，吞炭變音，擿齒易貌。夫以一人之心而事兩主，或背而去，或欲身徇之，豈其趨捨厚薄之勢異哉？人之恩澤使之然也。紂兼天下，朝諸侯，人迹所及，舟檝所通，莫不賔服。然而武王甲卒三千人，擒之於牧野。豈周氏死節，而殷民背叛哉？其主之徳義厚而號令行也。夫疾風而波興，木茂而鳥集，相生之氣也。是故臣不得其所欲於君者，君亦不能得其所求於臣也。君臣之施者，相報之勢也。是故臣盡力死節以與君，計君垂爵以與臣。市故君不能賞無功之臣，臣亦不能死無德之君。君德不下流於民，而欲用之，如鞭𨂜馬矣。是猶不待雨而求熟稼，必不可之數也。",
                    "zhushu": "数，術。"
                },
                {
                    "paragraph": "君人之道，処静以修身，儉約以率下。靜則下不擾矣，儉則民不怨矣。下擾則政亂，民怨則德薄。政亂則䝨者不為謀，德薄則勇者不爲死。是故人主好騺鳥猛獸，珍怪竒物，",
                    "zhushu": "全玉為珍，詭異為怪，非常為竒。"
                },
                {
                    "paragraph": "狡躁康荒，",
                    "zhushu": "康，安。荒，乱。"
                },
                {
                    "paragraph": "不愛民力，馳騁田獵，岀入不時，如此則百官務亂，事勤財匱，",
                    "zhushu": "勤，勞。匱，乏。"
                },
                {
                    "paragraph": "万民愁苦，生業不修矣。人主好髙臺深池，雕𤥨刻鏤，黼黻文章，絺綌綺繡，寳玩珠玉，",
                    "zhushu": "白与黒為黼，青与赤為黻。絺綌，葛也。精曰絺，麁曰綌，五彩具曰繡也。"
                },
                {
                    "paragraph": "則賦歛無度，而万民力竭矣。堯之有天下也，非貪万民之冨而安人主之位也，以爲百姓力征，強凌弱，衆暴寡，於是堯乃身服節儉之行，而明相愛之仁，以和輯之。是故茅茨不翦，采椽不斵，大路不畫，",
                    "zhushu": "大路，上路，四馬車也。天子駕六馬。不畫，不文節也。"
                },
                {
                    "paragraph": "越席不縁，",
                    "zhushu": "越，結蒲為席也。"
                },
                {
                    "paragraph": "大羮不和，",
                    "zhushu": "不致五味。"
                },
                {
                    "paragraph": "粢食不毇，",
                    "zhushu": "毇，細。"
                },
                {
                    "paragraph": "廵狩行教，勤勞天下，周流五嶽。豈其奉餋不足楽哉？舉天下而以為社稷，非有利焉。年衰志憫，",
                    "zhushu": "衰，者也。悯，憂也。"
                },
                {
                    "paragraph": "舉天下而傳之舜，猶却行而脫蹤也。",
                    "zhushu": "言甚易也。"
                },
                {
                    "paragraph": "衰丗則不然，一日而有天下之當，処人主之勢，則竭百姓之力，以奉耳目之欲，志專在于宫室臺榭，陂池苑囿，猛獸熊羆、玩好珍恠。是故貧民糟糠不接於口，而虎狼熊羆猒芻豢；百姓短褐不完，而宮室衣錦繡。人主急茲无用之功，百姓黎民顦顇於天下，",
                    "zhushu": "黎，斉。"
                },
                {
                    "paragraph": "是故使天下不安其性。",
                    "zhushu": "不雇安其正性，為詐生也。",
                    "type": 2
                },
                {
                    "paragraph": "人主之居也，如日月之明也，天下之所同側目而視，側耳而聽，延頸舉踵而望也。是故非澹漠無以明德，非寕靜無以致逺，非寛大無以兼覆，非慈厚無以懷衆，非平正無以制斷。是故䝨主之用人也，猶巧工之制木也，",
                    "zhushu": "制，裁。"
                },
                {
                    "paragraph": "大者以為舟航柱梁，",
                    "zhushu": "舟，航也。方雨小船並与共済為航也。"
                },
                {
                    "paragraph": "小者以為揖楔，脩者以為櫩榱，",
                    "zhushu": "櫩，屋垂。榬，穩也。"
                },
                {
                    "paragraph": "短者以為朱儒枅櫨。",
                    "zhushu": "朱儒，梁上戴蹲跪人也。枅，瀆如雞也。"
                },
                {
                    "paragraph": "无大小修短，皆得其所冝；規矩方貟，各有所施。天下之物，莫凶於雞毒，",
                    "zhushu": "雞毒，烏頭。"
                },
                {
                    "paragraph": "然而良醫橐而臧之，有所用也。是故林莽之材，猶无可棄者，而況人乎！今夫朝延之所不舉，鄉曲之所不譽，非其人不肖也，其所以官之者非其職也。鹿之上山，獐不能跂也，及其下，牧竪能追之，才有所脩短也。是故有大略者不可責以捷巧，",
                    "zhushu": "略，行道也。"
                },
                {
                    "paragraph": "有小智者不可任以大功。人有其才，物有其形，有任一而太重，或任百而尚輕。是故審毫釐之計者，必遺天下之大數；",
                    "zhushu": "遺，失。"
                },
                {
                    "paragraph": "不失小物之選者，或於大事之舉。譬猶狸之不可使搏牛，虎之不可使搏䑕也。今人之才，或欲平九州，并方外，存危囯，繼絶丗，志在直道正邪，決煩理挐，而乃責之以閨閤之礼，隩窔之閒；或佞巧小具，謟進愉說，隨郷曲之俗，卑下衆人之耳目，而乃任之以天下之權，治乱之機；",
                    "zhushu": "機，理。"
                },
                {
                    "paragraph": "是猶以斧劗毛，以刀抵木也，",
                    "zhushu": "劗，翦也。劗，讀驚攢之櫕也。"
                },
                {
                    "paragraph": "皆失其冝矣。",
                    "zhushu": "冝，適。",
                    "type": 2
                },
                {
                    "paragraph": "人主者，以天下之目視，以天下之耳聽，以天下之智慮，以天下之力爭，是故号令能下究，而臣情得上聞，",
                    "zhushu": "聞，猶達也。"
                },
                {
                    "paragraph": "百官修通，群臣輻湊，",
                    "zhushu": "臣㱕君，若輻之湊轂，故曰輻湊。"
                },
                {
                    "paragraph": "喜不以賞賜，怒不以罪誅。",
                    "zhushu": "懼失當也。"
                },
                {
                    "paragraph": "是故威立而不廢，聦明先而不弊，",
                    "zhushu": "弊，闇。"
                },
                {
                    "paragraph": "法令察而不苛，",
                    "zhushu": "察，明也。苛，煩也。"
                },
                {
                    "paragraph": "耳目逹而不闇，善否之情，日陳於前而无所逆。是故䝨者盡其智，不肖者竭其力，德澤兼覆而不偏，羣臣勸務而不怠，",
                    "zhushu": "怠，澥。"
                },
                {
                    "paragraph": "近者安其性，逺者懷其德。",
                    "zhushu": "性，生也。懷，㱕也。"
                },
                {
                    "paragraph": "所以然者，何也？得用人之道，而不任己之才者也。故假輿馬者，足不勞而致千里；",
                    "zhushu": "假或作駕。"
                },
                {
                    "paragraph": "乗舟檝，不能游而絶江海。",
                    "zhushu": "絶，猶過也。"
                },
                {
                    "paragraph": "夫人主之情，莫不欲緫海内之智，尽衆人之力，然而羣臣志逹效忠者，希不困其身。",
                    "zhushu": "困，猶危也。"
                },
                {
                    "paragraph": "使言之而是也，雖在褐夫芻蕘，猶不可棄也。",
                    "zhushu": "言雖賤，當也，故曰“不可棄”也。"
                },
                {
                    "paragraph": "使言之而非也，雖在𡖖相人君，榆䇿于廟堂之上，未必可用。",
                    "zhushu": "人君，謂囯君也。擒，出，䇿，謀也。言之而非，雖貴，罰也。"
                },
                {
                    "paragraph": "是非之所在，不可以貴賤尊卑論也。是明主之聽於羣臣，其計乃可用，不羞其位；",
                    "zhushu": "不羞其位卑而不用。"
                },
                {
                    "paragraph": "其主言可行，不責其辯。",
                    "zhushu": "不責其辯口美辭也。"
                },
                {
                    "paragraph": "闇主則不然，所愛習親近者，雖邪枉不正，不能見也；䟽逺則卑賤者，竭力尽忠，不能知也。有言者窮之以辭，有諌者誅之以罪，如此而欲照海内，存万方，是猶塞耳而聽清濁，",
                    "zhushu": "商音清，宫音濁。"
                },
                {
                    "paragraph": "掩目而視青黄也，其離聦明則亦逺矣。",
                    "zhushu": "離，去。",
                    "type": 2
                },
                {
                    "paragraph": "法者，天下之度量，而人主之準繩也。縣法者，法不法也；設賞者，賞當賞也。法定之後，中程者賞，鈌繩者誅，尊貴者不輕其罰，而卑賤者不重其刑，",
                    "zhushu": "言平"
                },
                {
                    "paragraph": "。犯法者雖䝨必誅，中度者雖不肖必無罪，是故公道通而私道塞矣。",
                    "zhushu": "公，正也。私，邪也。塞，閉也。"
                },
                {
                    "paragraph": "古之置有司也，",
                    "zhushu": "有司，蓋有理宫土也。"
                },
                {
                    "paragraph": "所以禁民，使不得自恣也。",
                    "zhushu": "恣，放恣也。"
                },
                {
                    "paragraph": "其立君也，所以剬有司，使无專行。",
                    "zhushu": "專，擅。"
                },
                {
                    "paragraph": "法籍礼義者，所以禁君，使無擅斷也。人莫得自恣，則道勝，道勝而理逹矣，故反於無為。無為者，非謂其凝滯而不動也，以其言莫從己出也。夫寸生於𥢕，𥢕生於日，日生於形，形生於景，此度之本也。",
                    "zhushu": "𥢕，禾穗𥢕孚榆頭芒也。十𥢕為一分，十分為一寸，十寸為一尺，十尺為一丈。政謂之本也。"
                },
                {
                    "paragraph": "樂生於音，音生於律，律生於風，此聲之宗也。",
                    "zhushu": "宗亦本也。"
                },
                {
                    "paragraph": "法生於義，義生於衆適，衆適合於人心，此治之要也。",
                    "zhushu": "要，約衆也。"
                },
                {
                    "paragraph": "故通於夲者不乱於未，覩於要者不惑於詳。",
                    "zhushu": "惑，眩。"
                },
                {
                    "paragraph": "法者，非天墮，非地生，發於人間而反以自正。",
                    "zhushu": "反，還。"
                },
                {
                    "paragraph": "是故有諸己不非諸人，",
                    "zhushu": "有諸己，己有聦明也。不非諸人，恕人行也。"
                },
                {
                    "paragraph": "無諸己不求諸人，",
                    "zhushu": "言己雖无獨見之明，不求知罪於人也。"
                },
                {
                    "paragraph": "所立於下者不廢於上，",
                    "zhushu": "人主所立法禁於民，亦自脩之。不廢於上，言以法也。"
                },
                {
                    "paragraph": "所禁於民者不行於身。",
                    "zhushu": "不正之事，不獨行之於身。言其正己以正人也。"
                },
                {
                    "paragraph": "所謂亡囯，非無君也，無法也；変法者，非無法也，有法者而不與用，無法等。",
                    "zhushu": "等，同。"
                },
                {
                    "paragraph": "是故人主之立法，先自為檢式儀表，",
                    "zhushu": "表，正。"
                },
                {
                    "paragraph": "故令行於天下。孔子曰：“其身正，不令而行。其身不正，雖令不從。”故禁勝於身，則令行於民矣。",
                    "zhushu": "禁勝於身，身不敢自犯禁也。故能令行於民也。",
                    "type": 2
                },
                {
                    "paragraph": "聖主之治也，其猶造父之御，齊輯之于轡銜之際，而急緩之于脣吻之和，正度于胷臆之中，而執節于掌握之閒，",
                    "zhushu": "節，䇿。"
                },
                {
                    "paragraph": "内得於心中，外合於馬志，是故能進退履繩，",
                    "zhushu": "繩，直正也。"
                },
                {
                    "paragraph": "而旋曲中規，",
                    "zhushu": "曲，屈。規，貟。"
                },
                {
                    "paragraph": "取道致逺，而氣力有餘，誠得其術也。是故權勢者，人主之車輿也；大臣者，人主之駟馬也。體離車輿之安，而手失駟馬之心，而能不危者，古今未有也。是故輿馬不調，土良不能以取道；君臣不和，唐、虞不能以為治。執術而御之，則管、晏之智盡矣；明分以示之，則跖、蕎之姦止矣。",
                    "zhushu": "盗跖，孔子時人。蕎，莊蕎，楚威王之將軍，能大為盗也。"
                },
                {
                    "paragraph": "夫據榦而窺并底，雖逹視猶不能見其睛；",
                    "zhushu": "睛，目童子也。"
                },
                {
                    "paragraph": "借明於鑑以照之，則寸之分可得而察也。",
                    "zhushu": "鑑，鏡也。分，毛也，一曰疵。"
                },
                {
                    "paragraph": "是故明主之耳目不勞，精神不竭，物至而觀其象，事來而應其化，近者不乱，逺者治也。是故不用適然之數，而行必然之道，故万㪯而無遺䇿矣。今夫御者，馬體調于車，御心和于馬，則歴險致逺，進退周游，莫不如志。雖有騏驥騄駬之良，而臧獲御之，則馬反自恣，而人弗能制矣。",
                    "zhushu": "臧獲，古之不能御者，魯人也。"
                },
                {
                    "paragraph": "故治者不貴其自是，而貴其不得為非也。故曰：“勿使可欲，母曰弗求。勿使可奪，母曰不爭。”如此，則人材釋而公道行矣。美者正於度，而不足者逮於用，故海内可一也。夫釋職事而聽非譽，棄公勞而用朋黨，",
                    "zhushu": "公，正。"
                },
                {
                    "paragraph": "則竒材佻長而于次，",
                    "zhushu": "竒材，非常之材，能長，卒非純賢也，故曰于次也。"
                },
                {
                    "paragraph": "守官者雍遏而不進。如此，則民俗乱於囯，而功臣爭於朝。",
                    "zhushu": "竒材佻長之人于超其次，功勞之臣反不顯列，故爭於朝也。"
                },
                {
                    "paragraph": "故法律度量者，人主之所以執下，",
                    "zhushu": "執，制。"
                },
                {
                    "paragraph": "釋之而不用，",
                    "zhushu": "不用法律度量也。"
                },
                {
                    "paragraph": "是猶無轡銜而馳也，羣臣百姓反弄其上。是故有術則制人，無術則制於人。",
                    "zhushu": "為人所擒制也。"
                },
                {
                    "paragraph": "吞舟之魚，蕩而失水，則制於螻蟻，離其居也。",
                    "zhushu": "魚能合舟，言其大也。其居，水也。"
                },
                {
                    "paragraph": "猨貁失木，而擒於狐貍，非其處也。",
                    "zhushu": "其処，茂木。"
                },
                {
                    "paragraph": "君人者釋所守而與臣下爭，則有司以無為持位，",
                    "zhushu": "无所為以持其位也。"
                },
                {
                    "paragraph": "守職者以從君取容，",
                    "zhushu": "隨君之欲，以取容媚。"
                },
                {
                    "paragraph": "是以人臣藏智而弗用，",
                    "zhushu": "不用智謀賛佐其上也。"
                },
                {
                    "paragraph": "反以事轉任其上矣。",
                    "zhushu": "䝨臣見其不肯為謀，故轉任其上，令自制之。詩云：仲山甫“旣明且哲，以保其身”。"
                },
                {
                    "paragraph": "夫貴冨者之於勞也，逹事者之於察也，驕恣者之於恭也，勢不及君。君人者不任能，",
                    "zhushu": "不任用臣智能也。"
                },
                {
                    "paragraph": "而好自爲之，則智日困而自負其責也。数窮於下則不能伸理，行墮於囯則不能專制，智不足以爲治，威不足以行誅，則無以与天下交也。喜怒形於心者欲見於外，則守職者離正而阿上，",
                    "zhushu": "阿，曲從也。"
                },
                {
                    "paragraph": "有司枉法而從風，",
                    "zhushu": "風，令。"
                },
                {
                    "paragraph": "賞不當功，誅不應罪，上下離心，而君臣相怨也。是以執政阿主，而有過則無以貴之。有罪而不誅，則百官煩乱，智弗能解也；毀譽萌生，而明不能照也。不正夲而反自脩，則人主逾勞，人臣逾逸。是猶代庖宰剥牲，而爲大匠斵也。與馬競走，筋絶而弗能及；上車執轡，則馬死于衡下。故伯樂相之，王良御之，明主乗之，無御相之勞而致千里者，乗於人資以爲羽翼也。",
                    "zhushu": "資，才。"
                },
                {
                    "paragraph": "是故君人者，無為而有守也，有為而無好也。",
                    "zhushu": "无所私好。"
                },
                {
                    "paragraph": "有爲則䜛生，有好則䛕起。",
                    "zhushu": "謟䛕之人乘志而起。"
                },
                {
                    "paragraph": "昔者齊桓公好味而易牙烹其首子而餌之，",
                    "zhushu": "桓公，㐮公諸兒之子小白。"
                },
                {
                    "paragraph": "虞君好寳而晋獻以璧馬釣之，",
                    "zhushu": "釣，取。"
                },
                {
                    "paragraph": "胡王好音而𥘿穆公以女樂誘之，",
                    "zhushu": "誘，惑。"
                },
                {
                    "paragraph": "是皆以利見制於人也。",
                    "zhushu": "制，猶擒也。"
                },
                {
                    "paragraph": "故善建者不拔。",
                    "zhushu": "言建之无形也。"
                },
                {
                    "paragraph": "夫火𤍠而水滅之，金剛而火銷之，木強而斧伐之，水流而土遏之，唯造化者，物莫能勝也。故中欲不出謂之扄，外邪不入謂之塞。中扄外閉，何事之不節！外閉中扄，何事之不成！弗用而後能用之，弗爲而後能爲之。精神勞則越，",
                    "zhushu": "越，散。"
                },
                {
                    "paragraph": "耳目滛則竭，",
                    "zhushu": "竭，滅。"
                },
                {
                    "paragraph": "故有道之主，滅想去意，清虚以待，不伐之言，不奪之事，循名責實，使自司，任而弗詔，責而弗敎，以不知爲道，",
                    "zhushu": "道常未知。"
                },
                {
                    "paragraph": "以奈何為寳。",
                    "zhushu": "道貴无形，无形不可奈何，道之所以為貴也。"
                },
                {
                    "paragraph": "如此，則百官之事各有所守矣。",
                    "zhushu": "有所守，言不離扄也。"
                },
                {
                    "paragraph": "攝權勢之柄，其於化民易矣。衛君伇子路，權重也；",
                    "zhushu": "衛君，出公輕也。"
                },
                {
                    "paragraph": "景、桓公臣管、晏，位尊也。",
                    "zhushu": "管仲輔相桓公，晏髪相景公，二君匹尊故也。"
                },
                {
                    "paragraph": "怯服勇而愚制智，其所託勢者勝也。故枝不得大於榦，末不得強於本，則輕重小大有以相制也。若五指之屬於臂也，搏援攫捷，莫不如志，言以小屬於大也。是故得勢之利者，所持甚小，其存甚大；所守甚約，",
                    "zhushu": "約，要也，少也。"
                },
                {
                    "paragraph": "所制甚廣。是故十圍之木，持千鈞之屋；五寸之鍵，制開闔。豈其材之巨小足哉？所居要也。孔丘、墨翟脩先聖之術，通六藝之論，口道其言，身行其志，慕義從風",
                    "zhushu": "風，化。"
                },
                {
                    "paragraph": "而為之服伇者不過数十人。",
                    "zhushu": "伇，事。"
                },
                {
                    "paragraph": "使居天子之位，則天下徧為儒墨矣。",
                    "zhushu": "徧，猶尽也。"
                },
                {
                    "paragraph": "楚莊王傷文無畏之死於宋也，奮袂而越，衣冠相連於道，遂成軍宋城之下，權柄重也。",
                    "zhushu": "荘王，楚穆王啇臣之子旅也。使申舟問聘於斉，不假道於宋。无畏曰：“未必襲殺我。”王曰：“殺汝，伐宋。”見犀而行，不假道於宋。華元曰：“過我而不假道，鄙我也。鄙我，亡也；以兵殺其使者，亦亡也。”遂殺之。莊王聞之怒，故投袂而起，成軍于宋域。故曰權柄重也。"
                },
                {
                    "paragraph": "楚文王好服解冠，楚國效之；",
                    "zhushu": "文王，楚武王熊逹之子熊疪。解豸之冠，如今御史冠。"
                },
                {
                    "paragraph": "趙武霊王貝帯鵕翿而朝，趙國化之。",
                    "zhushu": "武靈王出春秋後，以大貝飾帶，故服。鵕翿，讀曰私鈚頭。曰郭洛帶、粒銚鏑也。"
                },
                {
                    "paragraph": "使在匹夫布衣，雖冠解冠，帶貝帯，鵕翿而朝，則不免為人𥬇也。",
                    "zhushu": "鵕翿，讀曰私鈚頭，二字三音也。"
                },
                {
                    "paragraph": "夫民之好善樂正，不待禁誅而自中法度者，萬無一也。下必行之令，從之者利，逆之者凶，日隂未移，而海内莫不被繩矣。",
                    "zhushu": "繩，正。"
                },
                {
                    "paragraph": "故握劒鋒，以離北宮子、司馬蒯蕢不使應敵；",
                    "zhushu": "北宫子，斉人也，孟子所謂北宮勇也。司馬蒯蕢，其先程伯休甫，宣王命以為司馬，因為司馬氏，蒯蕢其後也。周衰，適他囯。蒯蕢在趙，以善擊劒闻。應，猶擊也。"
                },
                {
                    "paragraph": "操其觚，招其末，則庸人能以制勝。",
                    "zhushu": "觚，劒拊。招，㪯也。"
                },
                {
                    "paragraph": "今使烏獲、藉蕃從後牽牛尾，尾絶而不從者，逆也；",
                    "zhushu": "烏獲、藉蕃，皆多力人。"
                },
                {
                    "paragraph": "若指之桑條以貫其𤾁，則五尺童子牽而周四海者，順也。夫七尺之橈而制船之左右者，以水爲資；",
                    "zhushu": "橈，刺船橰也。資，用也。橈，讀煩橈之橈也。"
                },
                {
                    "paragraph": "天子發號，令行禁止，以衆爲勢也。夫防民之所害，開民之所利，威行也，若發堿決塘。",
                    "zhushu": "堿，水堿也。塘，堤也。皆所以畜水。"
                },
                {
                    "paragraph": "故循流而下易以至，背風而馳易以逺。",
                    "zhushu": "因其勢也。"
                },
                {
                    "paragraph": "桓公立政，去食肉之獸，食粟之鳥，係𦊨之罔，三舉百姓說。",
                    "zhushu": "桓，齊桓公。"
                },
                {
                    "paragraph": "紂殺王子比干而骨肉怨，斮朝涉者之脛而萬民叛，再舉而天下失矣。故義者，非能徧利天下之民，利一人而天下從風；暴者，非盡害海内之衆也，害一人而天下離叛。故桓公三舉而九合諸侯，紂再舉而不得爲匹夫。故舉錯不可不審。",
                    "zhushu": "三舉，去食肉之獸、食粟之鳥、係𦊨之罔。再舉，殺比干、斮朝渉之脛也。"
                },
                {
                    "paragraph": "人主租斂於民也，必先計歳收，量民積聚，知饒饉有餘不足之數，然後取車輿衣食供養其欲。髙臺層榭，接屋連閣，非不麗也，然民無掘穴狹廬所以託身者，明主弗樂。",
                    "zhushu": "不樂其大麗也。"
                },
                {
                    "paragraph": "肥醲甘脆，非不美也，然民有糟糠菽粟不接於口者，則明主弗甘也。",
                    "zhushu": "不甘其肥醲也。"
                },
                {
                    "paragraph": "匡牀蒻席，非不寧，",
                    "zhushu": "匡，安也。蒻，細也。"
                },
                {
                    "paragraph": "然民有處邊城，犯危難，澤死暴骸者，明主弗安也。",
                    "zhushu": "不安其匡牀蒻席也。"
                },
                {
                    "paragraph": "故古之君人者，其慘怛於民也，國有飢者，食不重味；民有寒者，而冬不被裘。",
                    "zhushu": "與同寒飢。"
                },
                {
                    "paragraph": "歲登民豐，乃始縣鍾鼔，陳干戚，",
                    "zhushu": "登，成也，年榖豐熟也。"
                },
                {
                    "paragraph": "君臣上下同心而樂之，國無哀人。",
                    "zhushu": "言皆樂也。"
                },
                {
                    "paragraph": "故古之爲金石管絃者，所以宣樂也；",
                    "zhushu": "金，錘。石，磬。管，簫也。絃，琴瑟。"
                },
                {
                    "paragraph": "兵革斧鉞者，所以飾怒也；觴酌俎豆，酬酢之禮，所以效善也；",
                    "zhushu": "效，致。"
                },
                {
                    "paragraph": "衰經管屨，辟踊哭泣，所以諭哀也。",
                    "zhushu": "諭，明"
                },
                {
                    "paragraph": "。此皆有充於内，而成像於外。",
                    "zhushu": "充，實。"
                },
                {
                    "paragraph": "及至亂主，取民則不裁其力，",
                    "zhushu": "裁，度。"
                },
                {
                    "paragraph": "求於下則不量其積，男女不得事耕織之業以供上之求，",
                    "zhushu": "事，治。業，事。"
                },
                {
                    "paragraph": "力勤財匱，君臣相疾也。故民至於焦脣沸肝，有今無儲，",
                    "zhushu": "有今日之食，而無明日之儲也。"
                },
                {
                    "paragraph": "而乃始撞大鍾，擊鳴鼓，吹竽笙，彈琴瑟，是猶貫甲胃而入宗廟，被羅紈而從軍旅，失樂之所由生矣。夫民之爲生也，一人跖耒，而耕不過十畒，",
                    "zhushu": "跖，蹈。"
                },
                {
                    "paragraph": "中田之獲，卒歲之收，不過𠭇四石，妻子老弱仰而食之。時有涔旱災害之患，",
                    "zhushu": "涔，乆而水潦也。"
                },
                {
                    "paragraph": "有以給上之徴賦車馬兵革之費。由此觀之，則人之生，閔矣！",
                    "zhushu": "閔，憂無樂。"
                },
                {
                    "paragraph": "夫天地之大，計三年耕而餘一年之食，率九年而有三年之畜，十八年而有六年之積，",
                    "zhushu": "積，委也。"
                },
                {
                    "paragraph": "二十七年而有九年之儲，雖涔旱災害之殃，民莫困窮流亡也。故國無九年之畜，謂之不足；無六年之積，謂之閔急；",
                    "zhushu": "閔，憂。急，病。"
                },
                {
                    "paragraph": "無三年之畜，謂之窮乏。故有仁君明主，其取下有節，自養有度，則得承受於天地，而不離𩚑寒之患矣。若得貪主暴君，橈於其下，侵漁其民，以適無窮之欲，則百姓無以被天和而履地德矣。",
                    "zhushu": "天和，氣也。地徳，所生殖也。"
                },
                {
                    "paragraph": "食者，民之本也。民者，國之本也。國者，君之夲也。是故人君者，上因天時，下盡地財，中用人力，是以群生遂長，五榖蕃植。敎民養育六畜，以時種樹，務脩田疇滋植桑麻，肥墝髙下，各因其冝。丘陵阪險不生五榖者，以樹竹木，春伐枯槁，夏取果蓏，",
                    "zhushu": "有核曰果，無核曰蓏。"
                },
                {
                    "paragraph": "秋畜䟽食，",
                    "zhushu": "菜食曰䟽，榖食曰食。"
                },
                {
                    "paragraph": "冬伐薪蒸，",
                    "zhushu": "大者曰薪，小者曰蒸。"
                },
                {
                    "paragraph": "以爲民資。",
                    "zhushu": "資，用。"
                },
                {
                    "paragraph": "是故生無乏用，死無轉尸。",
                    "zhushu": "轉，棄。"
                },
                {
                    "paragraph": "故先王之法，畋不掩群，",
                    "zhushu": "掩，猶盡也。"
                },
                {
                    "paragraph": "不取麛夭，",
                    "zhushu": "鹿子曰麛，麋子曰夭。"
                },
                {
                    "paragraph": "不涸澤而漁，",
                    "zhushu": "涸澤，漉池。"
                },
                {
                    "paragraph": "不焚林而獵。",
                    "zhushu": "爲盡物也。"
                },
                {
                    "paragraph": "豺未祭獸，罝罦不得布於野；",
                    "zhushu": "十月之時，豺殺獸，四面陳之，丗謂之𥙊獸也。未𥙊獸，𦊨罦不得施也。"
                },
                {
                    "paragraph": "獺未祭魚，罔𦊙不得入於水；",
                    "zhushu": "獺，獱也。明堂月令：“孟春之月，獺𥙊魚。”獺取鯉四面陳之水邊，世謂之𥙊魚。未𥙊，不得捕也。"
                },
                {
                    "paragraph": "鷹隼未摯，羅網不得張於谿谷；",
                    "zhushu": "立秋鷹摯矣。未立秋，不得施下。鷹或作隽。"
                },
                {
                    "paragraph": "草木未落，斤斧不得入山林；",
                    "zhushu": "九月草木節解。未解，不得伐山林也。"
                },
                {
                    "paragraph": "昆蟲未蟄，不得以火燒田。",
                    "zhushu": "十月蟄蟲備藏。未蟄，不得用燒田也。"
                },
                {
                    "paragraph": "孕育不得殺，鷇𡖉不得探，魚不長尺不得取，彘不㫷年不得食。",
                    "zhushu": "皆爲盡物。"
                },
                {
                    "paragraph": "是故草木之發若烝氣，",
                    "zhushu": "𤼵，生。"
                },
                {
                    "paragraph": "禽獸歸之若流原，飛鳥歸之若煙雲，有所以𦤺之也。故先王之政，四海之雲至而脩封疆，",
                    "zhushu": "立春之後，四海出雲。"
                },
                {
                    "paragraph": "蝦蟇鳴、燕降而達路除道，",
                    "zhushu": "三月之時。"
                },
                {
                    "paragraph": "隂降百泉則脩橋梁，",
                    "zhushu": "十月之時。"
                },
                {
                    "paragraph": "昬張中則務種榖，",
                    "zhushu": "三月昬，張星中於南方。張，南方朱鳥之宿也。"
                },
                {
                    "paragraph": "大火中則種黍菽，",
                    "zhushu": "大火，東方倉龍之宿，四月建巳中在南方。菽，豆也。"
                },
                {
                    "paragraph": "虚中則種宿麥，",
                    "zhushu": "虚，北方𤣥武之宿，八月建酉中於南方也。"
                },
                {
                    "paragraph": "昴中則牧斂畜積，伐薪木。",
                    "zhushu": "昴星，西方白虎也。季秋之月，收歛畜積也。"
                },
                {
                    "paragraph": "上告于天，下布之民，先王之所以應時脩備，冨國利民，實曠來逺者，其道備矣。",
                    "zhushu": "實，满也。曠，空也。"
                },
                {
                    "paragraph": "非能目見而足行之也，欲利之也。欲利之也不忘於心，則官自備矣。心之於九竅四肢也，不能一事焉，然而動静聽視皆以爲主者，不忘于欲利之也。故堯爲善而衆善至矣，桀爲非而衆非來也。善積即功成，非積則禍極。",
                    "zhushu": "極，至。"
                },
                {
                    "paragraph": "凡人之論，心欲小而志欲大，智欲貟而行欲方，能欲多而事欲鮮。所謂心欲小者，慮患未生，備禍未發，戒過愼微，不敢縱其欲也。",
                    "zhushu": "詩云：“惟此文王，小心翼翼，昭事上帝，聿懐多福。”此之謂也。"
                },
                {
                    "paragraph": "志欲大者，兼包萬國，壹齊殊俗，并覆百姓，若合一族，是非輻湊而爲之轂。",
                    "zhushu": "轂，以諭王。"
                },
                {
                    "paragraph": "智欲貟者，環復轉運，終始無端，",
                    "zhushu": "若順連環，故曰無端。"
                },
                {
                    "paragraph": "旁流四逹，淵泉而不竭，萬物並㒷，莫不嚮應也。",
                    "zhushu": "應，和。"
                },
                {
                    "paragraph": "行欲方者，直立而不橈，",
                    "zhushu": "橈，弱曲也。"
                },
                {
                    "paragraph": "素白而不汚，窮不易操，通不肆志。",
                    "zhushu": "肆，放。"
                },
                {
                    "paragraph": "能欲多者，文武備具，動静中儀，舉動廢置，曲得其冝，無所擊戾，莫不畢宜也。",
                    "zhushu": "擊，掌也。戾，破也。"
                },
                {
                    "paragraph": "事欲鮮者，執柄持術，得要以應衆，執約以治廣，處靜持中，運於琁樞，以一合萬，若合符者也。",
                    "zhushu": "符，約。"
                },
                {
                    "paragraph": "故心小者禁於微也，志大者無不懷也，",
                    "zhushu": "多所容也。"
                },
                {
                    "paragraph": "知貟者無不知也，行方者有不爲也，",
                    "zhushu": "非正道不爲也。"
                },
                {
                    "paragraph": "能多者無不治也，",
                    "zhushu": "治，猶作也。"
                },
                {
                    "paragraph": "事鮮者約所持也。",
                    "zhushu": "約，要。"
                },
                {
                    "paragraph": "古者天子聽朝，公卿正諫，博士誦詩，瞽箴師誦，庶人傳語，史書其過，宰徹其膳，猶以為未足也，故尭置敢諌之鼔也，",
                    "zhushu": "欲諫者，擊其鼓。"
                },
                {
                    "paragraph": "舜立誹謗之木，",
                    "zhushu": "書其善否於表木也。"
                },
                {
                    "paragraph": "湯有司直之人，",
                    "zhushu": "司直，官名，不曲也。"
                },
                {
                    "paragraph": "武王立戒愼之鞀",
                    "zhushu": "，欲戒君令愼疑者，摇鞀鼓。"
                },
                {
                    "paragraph": "過若豪釐，而旣已備之也。",
                    "zhushu": "備，具也。"
                },
                {
                    "paragraph": "夫聖人之於善也，無小而不舉；",
                    "zhushu": "舉，用。"
                },
                {
                    "paragraph": "其於過也，無微而不改。",
                    "zhushu": "改，更。"
                },
                {
                    "paragraph": "堯、舜、禹、湯、武王，皆坦然天下而南面焉。",
                    "zhushu": "背屏而朝諸侯。"
                },
                {
                    "paragraph": "當此之時，鼛鼓而食，",
                    "zhushu": "鼛鼓，王者之食樂也。詩云：“鼓鍾伐鼛。”"
                },
                {
                    "paragraph": "奏雍而徹，",
                    "zhushu": "雍，已食之樂也。"
                },
                {
                    "paragraph": "已飯而𥙊竈，行不用巫祝，",
                    "zhushu": "言其率徳蹈正，無求於神。"
                },
                {
                    "paragraph": "鬼神弗敢崇，山川弗敢禍，可謂至貴矣，",
                    "zhushu": "至德之可貴也。"
                },
                {
                    "paragraph": "然而戰戰慄慄，日愼一日。由此觀之，則聖人之心小矣。詩云：“惟此文王，小心翼翼，昭事上帝，聿懷多福。”其斯之謂歟！武王伐紂，發鉅橋之粟，散鹿臺之錢，",
                    "zhushu": "鉅橋，纣倉名也。一說：鉅鹿漕運之橋粟。鹿臺，紂錢藏府所積也。武王發散以賑疲民。"
                },
                {
                    "paragraph": "封比干之墓，",
                    "zhushu": "比干，紂諸父也。諫紂之非，紂殺之。故武王封崇其墓，以旌仁也。"
                },
                {
                    "paragraph": "表商容之閭，",
                    "zhushu": "商容，殷之䝨人，老子師，故表顯其里。穆稱篇又云“老子業於商容，見舌而知守柔矣”是也。"
                },
                {
                    "paragraph": "朝成湯之廟，",
                    "zhushu": "成湯，殷受命之王。言聖人以𩔖相宗。"
                },
                {
                    "paragraph": "解箕子之囚，",
                    "zhushu": "箕子，纣之庶兄。論語云“箕子爲之奴”。武王伐紂，赦其囚執，問以洪範，封之於朝鮮也。"
                },
                {
                    "paragraph": "使各處其宅，田其田，無故無新，唯賢是親，用非其有，使非其人，晏然若故有之。由此觀之，則聖人之志大也。文王周觀得夫，徧覽是非，堯、舜所以昌，桀、紂所以亡者，皆著於明堂，",
                    "zhushu": "著，猶圖也。"
                },
                {
                    "paragraph": "於是略智博聞，以應無方。由此觀之，則聖人之智貟矣。成、康繼文、武之業，守明堂之制，觀存亡之迹，見成敗之變，非道不言，",
                    "zhushu": "非聖人之意不敢言。"
                },
                {
                    "paragraph": "非義不行，",
                    "zhushu": "非仁義不敢履行也。"
                },
                {
                    "paragraph": "言不苟出，行不苟爲，擇善而後從事焉。由此觀之，則聖人之行方矣。孔子之通，智過於萇弘，勇服於孟賁，足躡郊莬，力招城𨵿，能亦多矣。",
                    "zhushu": "萇弘，周大夫，敬王臣也，號知天道。孟賁，勇士也。孔子皆能。招，㪯也。以一手招城門𨵿端能舉之。故曰亦能多也。"
                },
                {
                    "paragraph": "然而勇力不聞，",
                    "zhushu": "人不聞其為勇力也。"
                },
                {
                    "paragraph": "𠆸巧不知，",
                    "zhushu": "人不知其有𠆸巧者。"
                },
                {
                    "paragraph": "專行孝道，以成素王，事亦鮮矣。春秋二百四十二年，亡國五十二，弑君三十六，采善鉏醜，以成王道，論亦博矣。然而圍於匡，顔色不變，絃歌不輟，",
                    "zhushu": "匡，宋邑也。今陳襄邑西匡亭是也。孔子曰：“天生德於予，匡人其如予何！”故顔色不變，絃歌不止也。"
                },
                {
                    "paragraph": "臨死亡之地，犯患難之危，據義行理而志不懾，分亦明矣。",
                    "zhushu": "犯，猶遭。懾，猶懼。"
                },
                {
                    "paragraph": "然爲魯司㓂，聽獄必爲斷，",
                    "zhushu": "爲魯定公司冦。"
                },
                {
                    "paragraph": "作爲春秋，不道鬼神，不敢專己。夫聖人之智，固已多矣，其所守者有約，故舉而必榮。愚人之智，固已少矣，其所事者多，故動而必窮矣。吴起、張儀，智不若孔、墨，而爭萬乗之君，此其所以車裂支解也。夫以正敎化者，易而必成；以邪巧丗者，難而必敗。凡將設行立趣於天下，捨其易成者，而從亊難而必敗者，愚惑之所致也。凡此六反者，不可不察也。",
                    "zhushu": "六反，謂孔、墨、萇弘、孟賁、吴起、張儀也。其行相反，故曰六反也。"
                },
                {
                    "paragraph": "偏知萬物而不知人道，不可謂智。偏愛群生而不愛人𩔖，不可謂仁。仁者，愛其𩔖也；智者，不可或也。仁者，雖在斷割之中，其所不忍之色可見也。",
                    "zhushu": "不忍智斷割之色見於顔色也。"
                },
                {
                    "paragraph": "智者，雖煩難之事，其不闇之效可見也。内恕反情，心之所欲，其不加諸人，由近知逺，由己知人，此人智之所合而行也。小有敎而大有存也，小有誅而大有寧也，",
                    "zhushu": "小教之以正，故大有存也；少責之以義，故大有寧也。非正則不存，非義則不寧也。"
                },
                {
                    "paragraph": "唯惻隱推而行之，此智者之所獨斷也。故仁智錯，有時合，合者爲正，錯者為權，其義一也。府吏守法，君子制義。法而無義，亦府吏也，不足以爲政。耕之為亊也勞，織之為亊也擾。擾勞之事，而民不舍者，知其可以衣食也。人之情不能無衣食，衣食之道必始於耕織，萬民之所容見也。物之若耕織者，始𥘉甚勞，終必利也衆，愚人之所見者寡；亊可權者多，愚之所權者少；此愚者之所多患也。物之可備者，智者盡備之；可權者，盡權之；此智者所以寡患也。故智者先忤而後合，",
                    "zhushu": "忤，逆。"
                },
                {
                    "paragraph": "愚者始於樂而終於哀。今日何為而榮乎，且日何爲而義乎，此易言也。今日何爲而義，且日何爲而榮，此知難也。問瞽師曰：“白素何如？”曰：“縞然。”曰：“黒何若？”曰：“黮然。”援白黒而示之，則不処焉。人之視白黒以目，言白黒以口，瞽師有以言白黒，無以知白黒，故言白黒與人同，其别白黒與人異。入孝於親，出忠於君，無愚智賢不肖皆知其為義也，使陳忠孝行而知所出者鮮矣。凡人思慮，莫不先以爲可而後行之，其是或非，此愚知之所以異。凡人之性，莫貴於仁，莫急於智。仁以為質，知以行之。兩者爲夲，而加之以勇力辯慧，捷疾劬録，巧敏遟利，聦明審察，盡衆益也。身材未脩，𠆸藝曲備，而無仁智以爲表𠏉，而加之以衆美，則益其損。故不仁而有勇力果敢，則狂而操利剱；",
                    "zhushu": "狂，猶亂也。"
                },
                {
                    "paragraph": "不智而辯慧懷給，則棄𩦸而不式。",
                    "zhushu": "不知之人，辯慧懷給，不知所裁之，猶棄而或，不知所詣也。懷，佞也。"
                },
                {
                    "paragraph": "雖有材能，其施之不當，其處之不宜，適足以輔僞飾非。𠆸藝之衆，不如其寡也。故有野心者不可借便勢，",
                    "zhushu": "野，外。"
                },
                {
                    "paragraph": "有愚質者不可與利器。",
                    "zhushu": "老子曰：“國之利器，不可以假人”也。"
                },
                {
                    "paragraph": "魚得水而游焉則樂，塘決水涸，則爲螻蟻所食。有掌脩其隄防，補其缺漏，則魚得而利之。",
                    "zhushu": "掌，主。"
                },
                {
                    "paragraph": "國有以存，人有以生。",
                    "zhushu": "囯有以存，若魚得水也。國存，故人遂生也。"
                },
                {
                    "paragraph": "國之所以存者，仁義是也；人之所以生者，行善是也。國無義，雖大必亡；",
                    "zhushu": "桀、紂是也。"
                },
                {
                    "paragraph": "人無善志，雖勇必傷。",
                    "zhushu": "論語曰：“勇而無礼則亂。”亂則傷也。"
                },
                {
                    "paragraph": "治國上使不得與焉；",
                    "zhushu": "使不得與亡傷之危，是上術也。"
                },
                {
                    "paragraph": "孝於父母，弟於兄㛮，信於朋友，不得上令而可得為也。釋己之所得爲，而責于其所不得制，悖矣！士處卑隱，欲上達，必先反諸己。上達有道：名譽不起，而不能上達矣。取譽有道：不信於友，不能得譽。於友有道：亊親不說，不信於友。",
                    "zhushu": "不能說親，明友不信之也。"
                },
                {
                    "paragraph": "說親有道：脩身不誠，不能亊親矣。誠身有道：心不專一，不能專誠。道在易而求之難，",
                    "zhushu": "易，謂反己，先修其本也。不修其本，而欲得說親誠身之名，皆難也，故曰道在易而求之難也。"
                },
                {
                    "paragraph": "驗在近而求之逺，故弗得也。",
                    "zhushu": "驗，効包。近謂夲，逺謂末也。故不能得之也。"
                }
            ]
        },
        {
            "name": "繆稱訓第十",
            "paragraphs": [
                {
                    "paragraph": "繆稱訓第十",
                    "zhushu": "繆異之論，稱物假𩔖，同之神明，以知所貴。",
                    "type": 1
                },
                {
                    "paragraph": "道至高無上，至深無下，平乎凖，直乎䋲，貟乎規，方乎矩，句裹宇宙而無表裏，洞同覆載而無所礙。",
                    "zhushu": "礙，挂。"
                },
                {
                    "paragraph": "是故體道者，不哀不楽，不怒不喜，其坐無慮，其寢無㝱，物來而名，亊來而應。主者，國之心。心治則百節皆安，心擾則百節皆亂。故其心治者，攴體相遺也；其國治者，君臣相忘也。",
                    "zhushu": "",
                    "type": 2
                },
                {
                    "paragraph": "黄帝曰：“芒芒昧昧，從天之道，與元同氣。”故至徳者，言同略，事同指，上下壹心，無歧道旁見者，遏障之於邪，𨵿道之於善，而民郷方矣。故易曰：“同人于野，利涉大川。”",
                    "zhushu": "言能同人道至于野，則可以濟大川。大川，大難也。"
                },
                {
                    "paragraph": "道者，物之所導也；徳者，性之所扶也；仁者，積恩之見證也；義者，比於人心而含於衆適者也。故道滅而德用，徳衰而仁義生。故尚丗體道而不德，中丗守德而弗壞也，未丗繩繩乎准恐失仁義。君子非仁義無以生，失仁義，則失其所以生；小人非嗜欲無以活，失嗜欲，則失其所以活；故君子懼失義，小人懼失利。觀其所懼，知各殊矣。易曰：“即鹿無虞，惟入于林中，君子幾不如舍，往吝。”",
                    "zhushu": "即，入也。鹿以諭民。虞，斯也。幾，終也。就民欺之，即入林中，幾終不如舍之，使之不終如其吝也。"
                },
                {
                    "paragraph": "其施厚者其報美，其怨大者其禍深。薄施而厚望，畜怨而無患者，古今未之有也。是故聖人察其所以往，則知其所以來者。",
                    "zhushu": "",
                    "type": 2
                },
                {
                    "paragraph": "聖人之道，猶中衢而致尊邪？",
                    "zhushu": "道六通謂之衢。尊。酒器也。"
                },
                {
                    "paragraph": "過者斟酌，多少不同，各得其所冝。是故得一人，所以得百人也。",
                    "zhushu": "一人來得其心，百人來亦得其心。"
                },
                {
                    "paragraph": "人以其所願於上以與其下交，誰弗載？以其所欲於下以事其上，誰弗喜？詩云：“媚兹一人，應侯愼德。”愼德大矣，一人小矣，能善小，斯能善大矣。",
                    "zhushu": "",
                    "type": 2
                },
                {
                    "paragraph": "君子見過忘罰，故能諌；見賢忘賤，故能讓；見不足忘貧，故能施。情繋於中，行形於外。凡行戴情，雖過無怨；不戴其情，雖忠來惡。",
                    "zhushu": "戴，心所感也。情，誠也。",
                    "type": 2
                },
                {
                    "paragraph": "后稷廣利天下，猶不自矜。禹無廢功，無蔽財，自視猶觖如也。",
                    "zhushu": "觖，不满也。"
                },
                {
                    "paragraph": "滿如䧟，",
                    "zhushu": "䧟，少。"
                },
                {
                    "paragraph": "實如虚，尽之者也。凡人各賢其所說，而說其所快。丗莫不㪯賢，或以治，或以乱。非自遁，",
                    "zhushu": "遁，欺。"
                },
                {
                    "paragraph": "求同乎己者也。己未必得賢，而求与己同者，而欲得賢，亦不幾矣！使尭度舜，則可；使桀度尭，是猶以升量石也。今謂狐貍，則必不知狐，又不知貍。",
                    "zhushu": "俱不知此二獸。"
                },
                {
                    "paragraph": "非未甞見狐者，必未甞見貍也，狐、貍非異，同𩔖也，而謂狐貍，則不知狐、貍。是故謂不肖者賢，則必不知賢；謂賢者不肖，則必不知不肖者矣。",
                    "zhushu": "",
                    "type": 2
                },
                {
                    "paragraph": "聖人在上，則民樂其治；在下，則民慕其意。小人在上位，如寢閞、曝纊，",
                    "zhushu": "寢，謂卧閞上之不安。纊，繭也。曝繭，踴動摇不休，死乃止也。"
                },
                {
                    "paragraph": "不得須臾寕。故易曰：“乗馬班如，泣血連如。”",
                    "zhushu": "論乗馬班如，難也，故有泣血之憂。"
                },
                {
                    "paragraph": "言小人處非其位，不可長也。物莫無所不用。天雄烏啄，藥之凶毒也，良醫以活人。侏儒瞽師，人之困慰者也，",
                    "zhushu": "慰，可蹶也。一曰：慰，拯。"
                },
                {
                    "paragraph": "人主以備樂。是故聖人制其剟材，无所不用矣。",
                    "zhushu": "剟、䟽殺也。",
                    "type": 2
                },
                {
                    "paragraph": "勇士一呼，三軍皆辟，其出之也誠。故倡而不和，意而不戴，",
                    "zhushu": "意，恚声也。戴，嗟。"
                },
                {
                    "paragraph": "中心必有不合者也。故舜不降席而王天下者，求諸己也。故上多故，則民多詐矣。身曲而景直者，未之聞也。說之所不至者，容貌至焉。",
                    "zhushu": "說之粗，不如容貌精微入人深也。"
                },
                {
                    "paragraph": "容貌之所不至者，感忽至焉。感乎心，明乎智，發而成形，精之至者。可以形勢接，而不可以照誌。",
                    "zhushu": "",
                    "type": 2
                },
                {
                    "paragraph": "戎、翟之馬，皆可以馳驅，或近或逺，唯造父能盡其力；三苗之民，皆可使忠信，或賢或不肖，唯唐、虞能齊其美，必有不傳者。",
                    "zhushu": "心教之微眇，不可傳。"
                },
                {
                    "paragraph": "中行繆伯手搏虎，",
                    "zhushu": "中行繆伯，晋臣也，力能搏生虎也。"
                },
                {
                    "paragraph": "而不能生也，",
                    "zhushu": "力能殺虎，而德不能服之。"
                },
                {
                    "paragraph": "蓋力優而克不能及也。",
                    "zhushu": "克，猶能也。",
                    "type": 2
                },
                {
                    "paragraph": "用百人之所能，則得百人之力；舉千人之所愛，則得千人之心；辟若伐樹而引其夲，千枝萬葉則莫得弗從也。慈父之愛子，非為報也，不可内解於心；聖王之養民，非求用也，性不能已；若火之自熱，冰之自寒，夫有何脩焉！及恃其力，賴其功者，若失火舟中。",
                    "zhushu": "言舟中之人同心救火，不相為賜。"
                },
                {
                    "paragraph": "故君子見始，斯知終矣。媒妁譽人，而莫之徳也；取庸而強飯之，莫之愛也。雖親父慈母，不加於此，有以爲，則恩不接矣。故送往者，非所以迎來也；施死者，非專為生也。誠出於已，則所動者遠矣。錦繡登庿，貴文也；",
                    "zhushu": "登，猶入也。"
                },
                {
                    "paragraph": "圭璋在前，尚質也。",
                    "zhushu": "以玉𥙊之者，質也。"
                },
                {
                    "paragraph": "文不勝質，之謂君子。故終年為車，無三寸之鎋，不可以驅馳；匠人斵戸，無一尺之楗，不可以閉藏。故君子行斯乎其所結。",
                    "zhushu": "結，要終也。"
                },
                {
                    "paragraph": "心之精者，可以神化，而不可以導人；",
                    "zhushu": "導，教。"
                },
                {
                    "paragraph": "目之精者，可以消澤，而不可以昭誋。",
                    "zhushu": "照，道。誋，誠也。不可以教導戒人。"
                },
                {
                    "paragraph": "在混𡨋之中，不可諭於人。",
                    "zhushu": "混𡨋，人心中也。"
                },
                {
                    "paragraph": "故舜不降席而天下治，桀不下陛而天下乱，蓋情甚乎叫呼也。",
                    "zhushu": "言虽叫呼大語，不如心行眞直也。"
                },
                {
                    "paragraph": "無諸己，求諸人，古今未之聞也。同言而民信，信在言前也。同令而民化，誠在令外也。聖人在上，民遷而化，情以先之也。動於上，不應於下者，情與令殊也。故易曰：“亢龍有悔。”",
                    "zhushu": "仁君動極在上，故有悔也。"
                },
                {
                    "paragraph": "三月嬰兒，未知利害也，而慈母之愛諭焉者，情也。故言之用者，昭昭乎小哉！不言之用者，曠曠乎大哉！",
                    "zhushu": "",
                    "type": 2
                },
                {
                    "paragraph": "身君子之言，信也；",
                    "zhushu": "身君子之言，體行君子之言也。"
                },
                {
                    "paragraph": "中君子之意，忠也。忠信形於内，感動應於外。故禹執于戚，舞於兩階之間，而三苗服。",
                    "zhushu": "三苗畔禹，禹風以禮楽而服之也。"
                },
                {
                    "paragraph": "鷹翔川，魚鼈沈，",
                    "zhushu": "禹以德服三苗，猶鷹翔川上，魚鼈恐，皆濳。"
                },
                {
                    "paragraph": "飛鳥揚，",
                    "zhushu": "鳥見鷹而揚去。"
                },
                {
                    "paragraph": "必逺害也。",
                    "zhushu": "鷹懐欲害之心，故鳥魚知其情實，故遠之。"
                },
                {
                    "paragraph": "子之死父也，臣之死君也，丗有行之者矣，非出死以要名也，恩心之藏於中，而不能違其難也。故人之甘甘，非正爲蹠也，",
                    "zhushu": "人之甘甘，猶楽楽而為之。臣之死君，子之死乆，非以求蹠蹠也。"
                },
                {
                    "paragraph": "而蹠焉往。",
                    "zhushu": "言蹠乃往至也。"
                },
                {
                    "paragraph": "君子之惨怛，非正爲僞形也，諭乎人心。非從外入，自中出者也。",
                    "zhushu": "",
                    "type": 2
                },
                {
                    "paragraph": "義尊乎君，仁親乎父，故君之於臣也，能死生之，不能使爲苟簡易；",
                    "zhushu": "君不能使臣為苟舍易行之義。"
                },
                {
                    "paragraph": "父之於子也，能發起之，不能使無憂尋。",
                    "zhushu": "憂尋，憂長也，仁念也。仁念，父母不楽子之如此，然不能止。"
                },
                {
                    "paragraph": "故義勝君，仁勝父，則君尊而臣忠，父慈而子孝。",
                    "zhushu": "",
                    "type": 2
                },
                {
                    "paragraph": "聖人在上，化育如神。太上曰：“我其性與！”",
                    "zhushu": "太上，皇德之君也。我性自然也。"
                },
                {
                    "paragraph": "其次曰：“㣲彼，其如此乎！”",
                    "zhushu": "其次，五帝時也。其民如此，故我治之如彼。"
                },
                {
                    "paragraph": "故詩曰“執轡如組”，易曰“含章可貞”，動於近，成文於逺。夫察所夜行，周公慙乎景，故君子愼其獨也。釋近斯逺，塞矣。聞善易，以正身難。夫子見禾之三變也，",
                    "zhushu": "夫子，孔子也。三變，始於粟，粟生於苗，苗成於穗也。"
                },
                {
                    "paragraph": "滔滔然曰：“狐郷丘而死，我其首禾乎！”",
                    "zhushu": "禾穗垂而向根，君子不忘夲也。"
                },
                {
                    "paragraph": "故君子見善則痛其身焉。",
                    "zhushu": "痛己身善惡自在也。"
                },
                {
                    "paragraph": "身苟正，懷逺易矣。",
                    "zhushu": "懷，來。"
                },
                {
                    "paragraph": "故詩曰：“弗躬弗親，庶民弗信。”小人之從事也，曰苟得；君子曰苟義。所求者同，所期者異乎！擊舟水中，魚沈而鳥揚，同間而殊事，其情一也。僖負羈以壺飱表其閭，",
                    "zhushu": "釐負羈，曹臣。晋重耳出過曹，負羈遺以壼飱。重耳反晉，伐曹，令兵不入其閭。"
                },
                {
                    "paragraph": "趙宣孟以束脯免其軀，",
                    "zhushu": "趙宣孟，晋𡖖，以束脯活靈輙，後免其難也。"
                },
                {
                    "paragraph": "禮不隆",
                    "zhushu": "隆，多也。"
                },
                {
                    "paragraph": "而德有餘，仁心之感恩接而㦧怛生，故其入人深。俱之叫呼也，在家老則爲恩厚，其在債人則生爭𨷖。故曰：“兵莫㦧於意志，莫邪爲下；㓂莫大於隂陽，抱鼓爲小。”",
                    "zhushu": "",
                    "type": 2
                },
                {
                    "paragraph": "聖人爲善，非以求名而名從之，名不與利期而利歸之。故人之憂喜，非爲蹗，蹗焉往生也。",
                    "zhushu": "言非為兾幸往生利意也。"
                },
                {
                    "paragraph": "故至至不容。",
                    "zhushu": "至道之人不飾容也。"
                },
                {
                    "paragraph": "故若眯而撫，",
                    "zhushu": "眯，芥入目也。撫，捫之。從中發，非為觀容之也。"
                },
                {
                    "paragraph": "若跌而據，",
                    "zhushu": "跌，仆。",
                    "type": 2
                },
                {
                    "paragraph": "聖人之爲治，漠然不見賢焉，終而後知其可大也。若日之行，",
                    "zhushu": "日行，人不見也。"
                },
                {
                    "paragraph": "騏𩦸不能與之爭逺。今夫夜有求，與瞽師併；東方開，斯照矣。",
                    "zhushu": "言人見照用，瞽者猶闇而无為，人而治治事用思也。"
                },
                {
                    "paragraph": "動而有益，則損隨之，",
                    "zhushu": "益所以為損也。"
                },
                {
                    "paragraph": "故易曰：“剥之不可遂盡也，故受之以復。”",
                    "zhushu": "言物剥落而復生也。",
                    "type": 2
                },
                {
                    "paragraph": "積薄爲厚，積卑爲髙，故君子曰孳孳以成煇，小人曰快快以至辱。其消息也，離珠弗能見也。文王聞善如不及，宿不善如不祥，非為日不足也，其憂尋推之也，",
                    "zhushu": "憂㝷，憂深。"
                },
                {
                    "paragraph": "故詩曰：“周雖舊邦，其命惟新。”",
                    "zhushu": "新國者也。",
                    "type": 2
                },
                {
                    "paragraph": "懐情抱質，天弗能殺，地弗能薶也，聲揚天地之閒，配日月之光，甘楽之者也。苟郷善，雖過無怨；苟不郷善，雖忠來患。故怨人不如自怨，求諸人不如求諸己得也。",
                    "zhushu": "",
                    "type": 2
                },
                {
                    "paragraph": "聲自召也，貌自示也，名自命也，文自官也，無非己者。操𨦣以刺，操刃以擊，自召也貌，何自怨乎人？故筦子文錦也，雖醜登廟；",
                    "zhushu": "筦仲相齊，明法度，審國刑，不能及聖，猶文錦雖惡，宜以升廟也。"
                },
                {
                    "paragraph": "子産練染也，美而不尊。",
                    "zhushu": "子産相鄭，先恩而後法，猶練染爲衣，温厚而非宗廟服也。"
                },
                {
                    "paragraph": "虚而能滿，淡而有味，被褐懐王者。故兩心不可以得一人，一心可以得百人。男子樹蘭，芙而不芳，",
                    "zhushu": "蘭，芳草，女之美芳也。男子樹之，蓋不芳。"
                },
                {
                    "paragraph": "継子得食，𦘺而不澤，",
                    "zhushu": "継子有假母也。"
                },
                {
                    "paragraph": "情不相與往來也。",
                    "zhushu": "",
                    "type": 2
                },
                {
                    "paragraph": "生所假也，无所歸也，故弘演直仁而立死，",
                    "zhushu": "弘演，衛懿公臣。狄人攻衛，食懿公。其肝在，弘演剖腹以盛之也。"
                },
                {
                    "paragraph": "王子閭張掖而受刃，",
                    "zhushu": "楚白公欲立王子閭爲王，不可，一刺之以兵，子閭不受。"
                },
                {
                    "paragraph": "不以所託害所歸也。故丗治則以義衛身，丗亂則以身衛義。死之日，行之終也，故君子愼一用之。",
                    "zhushu": "",
                    "type": 2
                },
                {
                    "paragraph": "無勇者，非先懾也，難至而失其守也；貪婪者，非先欲也，見利而忘其害也。虞公見垂𣗥之璧，而不知虢禍之及己也。故至至之人，不可遏奪也。",
                    "zhushu": "言至道之人，其心先定，不可臨以利，奪其志。"
                },
                {
                    "paragraph": "人之欲榮也，以爲己也，於彼何益！聖人之行義也，其憂尋出乎中也，於己何以利！故帝王者多矣，而三王獨稱；貧賤者多矣，而伯夷獨舉。以責爲聖乎，則聖者衆矣；以賤爲仁乎，則賎者多矣，何聖仁之寡也！獨專之意楽哉，忽乎日滔滔以自新，忘老之及己也。始乎叔李，歸乎伯孟，必此積也。",
                    "zhushu": "言自少而至長。"
                },
                {
                    "paragraph": "不身遁，斯亦不遁人，",
                    "zhushu": "遁，隱也。己不自隱身之行，亦不隱之於人故也。"
                },
                {
                    "paragraph": "故若行獨梁，不爲無人不兢其容。",
                    "zhushu": "獨梁，一木之水權也。行其上，常兢兢，恐陷也。"
                },
                {
                    "paragraph": "故使人信己者易，而蒙衣自信者難。",
                    "zhushu": "及身不信，故難。"
                },
                {
                    "paragraph": "情先動，",
                    "zhushu": "言人君以精動導民也。"
                },
                {
                    "paragraph": "動無不得；",
                    "zhushu": "動静得人心也。"
                },
                {
                    "paragraph": "无不得，則無莙；發",
                    "zhushu": "無莙結。發，動也。"
                },
                {
                    "paragraph": "莙而後快。",
                    "zhushu": "雖莙結，快民心。"
                },
                {
                    "paragraph": "故唐、虞之舉錯也，非以偕情也，快己而天下治；桀、紂非正賦之也，快己而百事廢；喜憎議而治亂分矣。",
                    "zhushu": "下有喜議而國治，有憎議而國亂也。"
                },
                {
                    "paragraph": "聖人之行，無所合，無所離。譬若鼓，無所與調，無所不比。絲筦金石，小大脩短有敘，異聲而和。君臣上下，官職有差，殊事而調。夫織者日以進，",
                    "zhushu": "織帛者進。"
                },
                {
                    "paragraph": "耕者日以𨚫，",
                    "zhushu": "耕，渭耕者𨚫行。"
                },
                {
                    "paragraph": "事相反，成功一也。申喜聞乞人之歌而悲，出而視之，其母也。",
                    "zhushu": "申喜三其母，母乞食於道。"
                },
                {
                    "paragraph": "艾陵之戰也，夫差曰：“夷聲陽，句吴其庶乎！”",
                    "zhushu": "艾陵之戰，吴王夫差與齊戰於艾陵也。夷渭吴。陽，告也。句吴，夷語，不正言吴，加以“句”也。庶，幾也。"
                },
                {
                    "paragraph": "同是聲，而取信焉異，有諸情也。故心哀而歌不楽，心楽而哭不哀。夫子曰：“絃則是也，其聲非也。”",
                    "zhushu": "閔子騫三年之喪畢，援琴而弹，其經是也，其聲切切而哀。"
                },
                {
                    "paragraph": "文者，所以接物也；惟，繫於中而欲發外者也。以文滅情則失情，以情滅文則失文。文情理通，則鳳麟極矣，言至徳之懷逺也。輸子陽謂其子曰：“良工漸乎矩鑿之中。”",
                    "zhushu": "漸，習。"
                },
                {
                    "paragraph": "矩鑿之中，固無物而不周，聖王以治民，造父以治馬，醫駱以治病，",
                    "zhushu": "醫駱，越醫。"
                },
                {
                    "paragraph": "同材自取焉。",
                    "zhushu": "自，從也。矩鑿之中，各取洁度，或以治民，或以治馬，或以治病，同材而各往從取治法之也。",
                    "type": 2
                },
                {
                    "paragraph": "上意而民載，誠中者也。",
                    "zhushu": "上有意而未言，則民皆載而行之。志或發中，之於大。"
                },
                {
                    "paragraph": "未言而信，弗召而至，或先之也。忣於不己知者，不自知也。",
                    "zhushu": "忣，急。"
                },
                {
                    "paragraph": "矜怛生於不足，",
                    "zhushu": "怛，驕也。不足，知不足也。"
                },
                {
                    "paragraph": "華誣生於矜。",
                    "zhushu": "矝，貪功也。"
                },
                {
                    "paragraph": "誠中之人，楽而不忣，如鴞好聲，",
                    "zhushu": "忠信之人，自楽爲之，非忣忣也，如鴞自好爲聲耳。"
                },
                {
                    "paragraph": "熊之好經，",
                    "zhushu": "経，動，導引。"
                },
                {
                    "paragraph": "夫有誰爲矜！",
                    "zhushu": "各任自性，非徒矜也。",
                    "type": 2
                },
                {
                    "paragraph": "春女思，秋士悲，",
                    "zhushu": "春乆感陽則思，秋士見隂而悲。"
                },
                {
                    "paragraph": "而知物化矣。號而哭，嘰而哀，知聲動矣。容貌顔色，理詘 倨佝，知情偽矣。故聖人栗栗乎其内，而至乎至極矣。功名遂成，天也；循理受順，人也。太公望、周公旦，天非為武王造之也；崇侯、惡來，天非為紂生之也；",
                    "zhushu": "崇侯，紂時諸侯也。惡來，紂之臣，秦之先也。"
                },
                {
                    "paragraph": "有其丗，有其人也。",
                    "zhushu": "",
                    "type": 2
                },
                {
                    "paragraph": "教本乎君子，小人被其澤；利本乎小人，君子享其功。昔東戸季子之丗，",
                    "zhushu": "東戸季子，古之人君。"
                },
                {
                    "paragraph": "道路不拾遺，耒耜餘糧宿諸畮首，使君子小人各得其冝也。故一人有慶，兆民賴之。",
                    "zhushu": "",
                    "type": 2
                },
                {
                    "paragraph": "凡髙者貴其左，",
                    "zhushu": "天道左旋。"
                },
                {
                    "paragraph": "故下之於上曰左之，臣辭也。",
                    "zhushu": "臣道左君。"
                },
                {
                    "paragraph": "下者貴其右，故上之於下曰右之，君譲也。",
                    "zhushu": "君䛺攘，活𦔳臣。"
                },
                {
                    "paragraph": "故上左遷則失其所尊也，",
                    "zhushu": "左，臣辭也。君以再還，故失其尊也。"
                },
                {
                    "paragraph": "臣右還則失其所貴矣。",
                    "zhushu": "右，君辭也。而臣以再還，故失其貴也。"
                },
                {
                    "paragraph": "小快害道，斯顔害儀。",
                    "zhushu": "斯𧩬，近也。"
                },
                {
                    "paragraph": "子產騰辭，",
                    "zhushu": "騰，傳也。産作刑書，人有傳辝詰之。"
                },
                {
                    "paragraph": "獄繫而無邪，",
                    "zhushu": "煩，多也。雖獄益多，而下无邪也。"
                },
                {
                    "paragraph": "失諸情者，則塞於辭矣。",
                    "zhushu": "失事之情，則為丗人辝所窮塞也。"
                },
                {
                    "paragraph": "成國之道，工無僞事，農無遺力，土無隱行，官無失法。譬若設網者，引其網而萬目開矣。舜、禹不再受命，",
                    "zhushu": "受命於人，不受於天。"
                },
                {
                    "paragraph": "堯、舜傳大焉，先形乎小也。",
                    "zhushu": "形，見也。先見微小，以知大。"
                },
                {
                    "paragraph": "刑於寡妻，至于兄弟，禪於家國，而天下從風。",
                    "zhushu": "禪，傳也。言堯、舜、禹相傳，天下服之也。"
                },
                {
                    "paragraph": "故戒兵以大知小，",
                    "zhushu": "若湯、武以義伐不義，從大伐小。"
                },
                {
                    "paragraph": "人以小知大。",
                    "zhushu": "人，謂天下從風者也。堯、舜之民以小知堯大也。"
                },
                {
                    "paragraph": "君子之道，近而不可以至，卑而不可以登，無載焉而不勝，",
                    "zhushu": "万物載之，皆勝其任。"
                },
                {
                    "paragraph": "大而章，逺而隆。知此之道，不可求於人，斯得諸己也。釋己而求諸人，去之逺矣。君子者樂有餘而名不足，小人樂不足而名有餘。觀於有餘不足之相去，昭然逺矣。含而弗吐，在情而不萌者，未之聞也。",
                    "zhushu": "言懷其情而必萌見也。"
                },
                {
                    "paragraph": "君子思義而不慮利，小人貪利而不顧義。子曰：“鈞之哭也，",
                    "zhushu": "子，孔子。鈞，等也。"
                },
                {
                    "paragraph": "曰：‘子予奈何𠔃乗我何！’其哀則同，其所以哀則異。”故哀樂之襲人淸也深矣。",
                    "zhushu": "",
                    "type": 2
                },
                {
                    "paragraph": "鑿地漂池，",
                    "zhushu": "人或有鑿穿，成有塡也。言用心異也。"
                },
                {
                    "paragraph": "非止以勞苦民也，各從其蹠",
                    "zhushu": "蹠，願也。"
                },
                {
                    "paragraph": "而亂生焉。其載情一也，施人則異矣。",
                    "zhushu": "施於人有善惡，"
                },
                {
                    "paragraph": "故唐、虞日孳孳以致於王，桀、紂日快快以致於死，不知後丗之譏己也。凡人情，說其所苦即樂，失其所樂則哀，故知生之樂，必知死之哀。有義者不可欺以利，有勇者不可劫以懼，如飢渴者不可欺以虚噐也。人多欲虧義，",
                    "zhushu": "欲則貪，貪損義。"
                },
                {
                    "paragraph": "多憂害智，",
                    "zhushu": "貪憂閉塞，故害智也。"
                },
                {
                    "paragraph": "多懼害勇。嫚生乎小人，",
                    "zhushu": "嫚，倨，小人行也。"
                },
                {
                    "paragraph": "蠻夷皆能之；",
                    "zhushu": "嫚。蛮夷之行也。"
                },
                {
                    "paragraph": "善生乎君子，誘然與日月爭光，",
                    "zhushu": "誘，美稱也。"
                },
                {
                    "paragraph": "天下弗能遏奪。故治國樂其所以存，亡國亦樂其所以亡也。",
                    "zhushu": "",
                    "type": 2
                },
                {
                    "paragraph": "金錫不消釋則不流刑，",
                    "zhushu": "刑，法"
                },
                {
                    "paragraph": "。上憂尋不誠則不法民。憂尋不在民，則是絶民之繫也；",
                    "zhushu": "繫，所以拘維民。"
                },
                {
                    "paragraph": "君反夲而民繫固也。",
                    "zhushu": "",
                    "type": 2
                },
                {
                    "paragraph": "至德小節備，大節舉。齊桓舉而不密，",
                    "zhushu": "齊桓有大莭、小莭䟽也。"
                },
                {
                    "paragraph": "晉文密而不舉。",
                    "zhushu": "晉文有小莭，大莭廢也。"
                },
                {
                    "paragraph": "晉文得之乎閨内，失之乎境外；",
                    "zhushu": "閨内脩而境外乱也。"
                },
                {
                    "paragraph": "齊桓失之乎閨内，而得之夲朝。",
                    "zhushu": "閨内乱而朝廷治也。",
                    "type": 2
                },
                {
                    "paragraph": "水下流而廣大，君下臣而聦明。君不與臣爭功，而治道通矣。筦夷吾、百里奚經而成之，",
                    "zhushu": "百里奚，虞人，秦相也。"
                },
                {
                    "paragraph": "齊桓、秦穆受而聽之。",
                    "zhushu": "聽用二臣之謀。"
                },
                {
                    "paragraph": "照惑者以東爲西，惑也，",
                    "zhushu": "照，曉。"
                },
                {
                    "paragraph": "見日而寤矣。衞武侯謂其臣曰：“小子無謂我老",
                    "zhushu": "武侯蓋年九十五矣。"
                },
                {
                    "paragraph": "而羸我，",
                    "zhushu": "羸，劣。"
                },
                {
                    "paragraph": "有過必謁之。”是武侯如弗羸之必得羸，故老而弗舍，通乎存亡之論者也。人無能作也，有能爲也；有能爲也，而無能成也。人之爲，天成之。終身爲善，非天不行；終身爲不善，非天不亡。故善否，我也；禍福，非我也。",
                    "zhushu": "非我也，天所爲。"
                },
                {
                    "paragraph": "故君子順其在己者而已矣。性者，所受於天也；命者，所遭於時也。有其材，不遇其丗，天也。太公何力，比干何罪，循性而行指，或害或利。求之有道，得之在命，故君子能爲善，而不能必其得福；不忍爲非，而未能必免其禍。",
                    "zhushu": "",
                    "type": 2
                },
                {
                    "paragraph": "君，根夲也；臣，枝葉也。根夲不美，枝葉茂者，未之聞也。有道之丗，以人與國；",
                    "zhushu": "若堯以天下与舜也。"
                },
                {
                    "paragraph": "無道之丗，以國與人。堯王天下而憂不解，授舜而憂釋。憂而守之，而樂與賢終，不私其利矣。凡萬物有所施之，無小不可；爲無所用之，",
                    "zhushu": "不知其所用也。"
                },
                {
                    "paragraph": "碧瑜糞土也。",
                    "zhushu": "瑜，王。不知用之，則爲糞土也。"
                },
                {
                    "paragraph": "人之情，於害之中爭取小焉，於利之中爭取大焉。故同味而嗜厚膊者，",
                    "zhushu": "厚膊，厚切肉也。"
                },
                {
                    "paragraph": "必其甘之者也；同師而超羣者，必其樂之者也。弗甘弗樂，而能爲表者，未之聞也。",
                    "zhushu": "表，立見也。",
                    "type": 2
                },
                {
                    "paragraph": "君子時則進，得之以義，何幸之有！不時則退，讓之以義，何不幸之有！故伯夷餓死首山之下，",
                    "zhushu": "伯夷，孤竹君之子，譲國與弟，不食周粟，故餓也。"
                },
                {
                    "paragraph": "猶不自悔，棄其所賤，得其所貴也。",
                    "zhushu": "善求仁而得也。",
                    "type": 2
                },
                {
                    "paragraph": "福之萌也緜緜，禍之生也分分。福禍之始萌微，故民嫚之，唯聖人見其始而知其終，故傳曰：“魯酒薄而邯鄲圍，",
                    "zhushu": "魯与趙俱朝楚，獻酒於楚，魯酒薄而趙酒厚。楚之主酒吏求酒於趙，不与，楚吏怒，以趙所獻酒於楚王，易魯薄酒，楚王以為趙酒薄而圍邯鄲。一曰：趙、魯獻酒於周也。事見荘子。"
                },
                {
                    "paragraph": "羊羮不𠝻而宋國危。”",
                    "zhushu": "宋將華元与鄭戰，殺羊食士，不及其御。及戰，御馳馬入鄭軍，華元以獲也。"
                },
                {
                    "paragraph": "明主之賞罰，非以爲己也，以爲國也。通於己而無功於國者，不施賞焉；逆於己便於國者，不加罰焉。故楚莊謂共雍",
                    "zhushu": "共雍，楚臣。"
                },
                {
                    "paragraph": "曰：“有德者受吾爵禄，有功者受吾田宅。是二者，女無一焉，吾無以與女。”可謂不踰於理乎！",
                    "zhushu": "踰，越。"
                },
                {
                    "paragraph": "其謝之也，猶未之莫與。",
                    "zhushu": "謝，謂遣共雍也。莫，勉之也。",
                    "type": 2
                },
                {
                    "paragraph": "周政至，",
                    "zhushu": "至於道也。"
                },
                {
                    "paragraph": "殷政善，",
                    "zhushu": "善施教，未至於道也。"
                },
                {
                    "paragraph": "夏政行。",
                    "zhushu": "行尚粗也。"
                },
                {
                    "paragraph": "行政善，善未必至也。至至之人，不慕乎行，不慙乎善，含德履道，而上下相樂也，不知其所由然。有國者多矣，而齊桓、晉文獨名；泰山之上有七十壇焉，",
                    "zhushu": "封乎太山，蓋七十二君也。"
                },
                {
                    "paragraph": "而三王獨道。君不求諸臣，臣不假之君，脩近彌遠，而後丗稱其大。不越鄰而成章，而莫能至焉。故孝己之禮可爲也，",
                    "zhushu": "孝己，殷王高宗之子也，蓋放逐而不失礼。"
                },
                {
                    "paragraph": "而莫能奪之名也，必不得其所懷也。",
                    "zhushu": "不能與孝己爭名者，不得孝己之所懷也。"
                },
                {
                    "paragraph": "義載乎冝之謂君子，冝遺乎義之謂小人。通智得勞而不勞，",
                    "zhushu": "通智，達道之人。"
                },
                {
                    "paragraph": "其次勞而不病，其下病而不勞。古人味而弗貪也，",
                    "zhushu": "古人知其味而不貪其食。"
                },
                {
                    "paragraph": "今人貪而弗味。",
                    "zhushu": "孔子魯人之斈也，飲之而已，莫之能味者。"
                },
                {
                    "paragraph": "歌之脩其音也，",
                    "zhushu": "此言樂所以移風易俗，歌長其音。"
                },
                {
                    "paragraph": "音之不足於其美者也。",
                    "zhushu": "此音不足以致美化也。"
                },
                {
                    "paragraph": "金石絲竹，助而奏之，猶未足以至於極也。",
                    "zhushu": "極，治化之至也。"
                },
                {
                    "paragraph": "人能尊道行義，喜怒取予，",
                    "zhushu": "如此，即其化民逾於樂也。"
                },
                {
                    "paragraph": "欲如草之從風。",
                    "zhushu": "草上之風，必偃。"
                },
                {
                    "paragraph": "召公以桑蠶耕種之時㢮獄出拘，",
                    "zhushu": "召公，周太保也。"
                },
                {
                    "paragraph": "使百姓皆得反業脩職；文王辭千里之地，而請去炮烙之刑。",
                    "zhushu": "紂拘文王，文王獻寶於紂。紂賞以千里之地，文王不受，願去炮烙之刑。"
                },
                {
                    "paragraph": "故聖人之舉事也，進退不失時，若夏就絺紘，上車授緌之謂也。",
                    "zhushu": "",
                    "type": 2
                },
                {
                    "paragraph": "老子學商容，見舌而知守柔矣；",
                    "zhushu": "商容，神人也。商容吐舌示老子，老子知舌柔齒剛。"
                },
                {
                    "paragraph": "列子學壶子，觀景柱而知持後矣。",
                    "zhushu": "先有形而後有影，形可亡而影不可傷。"
                },
                {
                    "paragraph": "故聖人不爲物先，而常制之，其𩔖若積薪樵，後者在上。人以義愛，以黨羣，以羣強。是故德之所施者博，則威之所行者遠；義之所加者淺，則武之所制者小矣。鐸以聲自毁，",
                    "zhushu": "繹，大鈴，出於吴也。"
                },
                {
                    "paragraph": "膏燭以明自鑠，虎豹之文來射，猨狖之捷來措，",
                    "zhushu": "措，刺也。"
                },
                {
                    "paragraph": "故子路以勇死，",
                    "zhushu": "死衛侯輒之難。"
                },
                {
                    "paragraph": "萇𢎞以智困。",
                    "zhushu": "欲以術䡝周，周人殺之。"
                },
                {
                    "paragraph": "能以智智，而未能以智不智也。故行險者不得履繩，出林者不得直道，夜行瞑目而前其手，事有所至，而明有不害。人能貫冥冥入於昭昭，可與言至矣。鵲巢知風之所起，",
                    "zhushu": "歳多風，則鵲作巢卑。"
                },
                {
                    "paragraph": "獺穴知水之髙下，",
                    "zhushu": "水之所及，則獺避而爲穴也。"
                },
                {
                    "paragraph": "暉日知晏，",
                    "zhushu": "暉日，鴆鳥也。晏，无雲也。天将晏靜，暉□先鳴也。"
                },
                {
                    "paragraph": "隂諧知雨。",
                    "zhushu": "隂諧，暉日雌也。天将隂雨則鳴。"
                },
                {
                    "paragraph": "爲是謂人智不如鳥獸，則不然。故通於一𠆸，察於一辭，可與曲說，未可與廣應也。𡩋戚擊牛角而歌，桓公舉以大政；雍門子以哭見孟甞君，涕流沾纓。歌哭，衆人之所能爲也；一發聲，入人耳，感人心，精之至者也。故唐、虞之法可効也，其諭人心不可及也。簡公以濡殺，",
                    "zhushu": "簡公，齊君也。以柔濡，田成子殺之也。"
                },
                {
                    "paragraph": "子陽以猛劫，",
                    "zhushu": "子陽，鄭相也。尚刑而劫死。"
                },
                {
                    "paragraph": "皆不得其道者也。故歌而不比於律者，其淸濁一也；",
                    "zhushu": "雖淸濁失和，故不中律全。"
                },
                {
                    "paragraph": "繩之外與繩之内，皆失直者也。",
                    "zhushu": "",
                    "type": 2
                },
                {
                    "paragraph": "紂爲象箸而箕子嘰，",
                    "zhushu": "嘰，唬也。知象箸必者玉桮，爲桮必極滋味。"
                },
                {
                    "paragraph": "魯以偶人葬而孔子歎，",
                    "zhushu": "偶人，桐人也。嘆其𧰼人而用之也。"
                },
                {
                    "paragraph": "見所始則知所終。故水出於山，入於海；稼生乎野，而藏乎倉；聖人見其所生，則知其所歸矣。水濁者魚噞，令苛者民亂，城峭者必崩，岸崝者必陁，",
                    "zhushu": "崝，峭也。陁，落也。"
                },
                {
                    "paragraph": "故商鞅立法而支解，",
                    "zhushu": "商鞅爲秦孝公立治法，百姓怨之，以罪支解。"
                },
                {
                    "paragraph": "呉起刻削而車裂。",
                    "zhushu": "吴起相楚，設貴臣相坐之法，卒車裂也。"
                },
                {
                    "paragraph": "治國辟若張瑟，大絃組，",
                    "zhushu": "組，急也。"
                },
                {
                    "paragraph": "則小絃絶矣。故急轡數䇿者，非千里之御也。有聲之聲，不過百里；無聲之聲，施於四海。是故禄過其功者損，名過其實者蔽。情行合而名副之，禍福不虚至矣。身有醜夢，不勝正行；國有妖祥，不勝善政。是故前有軒冕之賞，不可以無功取也；後有斧鉞之禁，不可以無罪蒙也。素脩正者，弗離道也。君子不謂小善不足爲也而舍之，小善積而爲大善；不爲小不善爲無傷也而爲之，小不善積而爲大不善。是故積羽沉舟，羣輕折軸，故君子禁於微。壹快不足以成善，積快而爲徳；壹恨不足以成非，積恨而成怨。故三代之善，千歳之積譽也；桀、紂之謗，千歳之積毁也。天有四時，人有四用。何謂四用？視而形之莫明於目，聽而精之莫聦於耳，重而閉之莫固於口，含而藏之莫深於心。目見其形，耳聽其聲，口言其誠，而心致之精，則萬物之化咸有極矣。地以德廣，",
                    "zhushu": "人君以德廣益其土地也。"
                },
                {
                    "paragraph": "君以徳尊，上也；地以義廣，君以義尊，次也；地以強廣，君以強尊，之下也。故粹者王，駿者霸，無一焉者亡。昔二鳳皇至於庭，三代至乎門，室至乎澤。德彌麤，所至彌遠；德彌精，所至彌近。君子誠仁，於施亦仁，不施亦仁。",
                    "zhushu": "道无爲而民蒙純，此所謂不施而仁。"
                },
                {
                    "paragraph": "小人誠不仁，施亦不仁，不施亦不仁。善之由我，與其由人若，仁德之盛者也。故情勝欲者昌，欲勝情者亡。欲知天道，察其數；",
                    "zhushu": "謂侓歷之数之。"
                },
                {
                    "paragraph": "欲知地道，物其樹；",
                    "zhushu": "五土之冝，各有所種生之。"
                },
                {
                    "paragraph": "欲知人道，從其欲。",
                    "zhushu": "君子欲於道，小人欲於利。"
                },
                {
                    "paragraph": "勿驚勿駭，萬物將自理；勿撓勿櫻，",
                    "zhushu": "櫻，纓。"
                },
                {
                    "paragraph": "万物將自清。",
                    "zhushu": "言治天下各順其情。"
                },
                {
                    "paragraph": "察一曲者，不可與言化；",
                    "zhushu": "一曲，一事也。"
                },
                {
                    "paragraph": "審一時者，不可與言大。",
                    "zhushu": "猶蝉不知寒也。"
                },
                {
                    "paragraph": "日不知夜，月不知晝，日月爲明而弗能兼也，唯天地能函之。能包天地，曰唯無形者也。驕溢之君无忠臣，口慧之人無必信。交拱之木無把之枝，",
                    "zhushu": "拱，抱也。把，握也。"
                },
                {
                    "paragraph": "尋常之溝無吞舟之魚。根淺則末短，夲傷則枝枯。福生於无爲，患生於多欲。害生於弗備，穢生於弗耨。聖人為善若恐不及，備禍若恐不免。",
                    "zhushu": "",
                    "type": 2
                },
                {
                    "paragraph": "䝉塵而欲母眯，渉水而欲母濡，不可得也。是故知己者不怨人，知命者不怨天。福由己發，禍由己生。",
                    "zhushu": "",
                    "type": 2
                },
                {
                    "paragraph": "聖人不求譽，不辟誹，正身而直行，衆邪自息。今釋正而追曲，倍是而從衆，是與俗儷走，而内行無繩，",
                    "zhushu": "繩，所以弹曲也。"
                },
                {
                    "paragraph": "故聖人反己而弗由也。道之有篇章形埒者，",
                    "zhushu": "形埓，兆朕。"
                },
                {
                    "paragraph": "非至者也；甞之而無味，視之而無形，不可傳於人。大戟去水，亭歷愈脹，用之不節，乃反為病。物多𩔖之而非，唯聖人知其微。",
                    "zhushu": "",
                    "type": 2
                },
                {
                    "paragraph": "善御者不忘其馬，善射者不忘其弩，善爲人上者不忘其下。誠能愛而利之，天下可從也。弗愛弗利，親子叛父。",
                    "zhushu": "",
                    "type": 2
                },
                {
                    "paragraph": "天下有至貴而非勢位也，有至冨而非金玉也，有至壽而非千歳也，原心反性則貴矣，適情知足則冨矣，明死生之分則壽矣。言無常是，行無常冝者，小人也。察於一事，通於一𠆸者，中人也。兼覆蓋而并有之，度𠆸能而裁使之者，聖人也。",
                    "zhushu": "裁，制也。度其𠆸能而裁制使之。"
                }
            ]
        },
        {
            "name": "齊俗訓第十一",
            "paragraphs": [
                {
                    "paragraph": "齊俗訓第十一",
                    "zhushu": "齊，壹也。四宇之風，丗之衆理，皆混其俗，令爲一道也。",
                    "type": 1
                },
                {
                    "paragraph": "率性而，行謂之道，得其天性謂之徳。性失然後貴仁，道失然後貴義。是故仁義立而道德遷矣，礼樂飾則純樸散矣，是非形則百姓眩矣，珠玉尊則天下爭矣。凡此四者，衰丗之造也，末丗之用也。夫禮者，所以别尊卑，異貴賤。義者，所以合君臣、父子、兄弟、夫妻、友朋之際也。今丗之爲禮者，㳟敬而忮，",
                    "zhushu": "忮，害也。音寘。"
                },
                {
                    "paragraph": "爲義者，布施而徳，君臣以相非，骨以生怨，則失禮義之夲也，故構而多責。",
                    "zhushu": "構，謂以構相交，權尽而交䟽，構構然也。"
                },
                {
                    "paragraph": "夫水積則生相食之魚，土積則生自穴之獸，禮義飾則生僞匿之夲。夫吹灰而欲無眯，涉水而欲無濡，不可得也。古者民童䝉不知東西，貌不羡乎情，而言不溢乎行，其衣致煖而無文，其兵戈銖而無刃，",
                    "zhushu": "楚人謂刃頓為銖。"
                },
                {
                    "paragraph": "其歌樂而无轉，其哭哀而無聲，鑿井而飲，耕田而食，無所施其美，亦不求得。親戚不相毁譽，朋友不相怨德。及至禮義之生，貨財之貴，而詐僞萌興，非譽相紛，怨德並行，於是乃有曽參、孝巳之美，而生盗跖、莊蹻之邪。故有大路、龍旂、羽蓋、垂緌、",
                    "zhushu": "大路，天子車也。龍旂，龍旗。"
                },
                {
                    "paragraph": "結駟連騎，則必有穿窬拊揵、抽箕踰備之姦；",
                    "zhushu": "抽，掘也。備，後垣。"
                },
                {
                    "paragraph": "有詭文繁繡，弱緆羅紈，",
                    "zhushu": "弱緆，細布也。羅，縠，紈，素也。"
                },
                {
                    "paragraph": "必有菅屩跐",
                    "zhushu": "音此。"
                },
                {
                    "paragraph": "踦、短褐不完者。",
                    "zhushu": "菅，茅也。跐，偶也。蹢，適也。楚人謂袍為短。褐，大布。"
                },
                {
                    "paragraph": "故髙下之相傾也，短脩之相形也，亦明矣。夫蝦蟇爲鶉，",
                    "zhushu": "鶉，鵨也。"
                },
                {
                    "paragraph": "水蠆爲𧐟，莣",
                    "zhushu": "，青，怜也。音矛。音務。"
                },
                {
                    "paragraph": "皆生非其𩔖，唯聖人知其化。",
                    "zhushu": "其化視隂入陽，從陽入隂。"
                },
                {
                    "paragraph": "夫胡人見黂，",
                    "zhushu": "黂，麻子也。"
                },
                {
                    "paragraph": "不知其可以爲布也；越人見毳，不知其可以爲㫋也。故不通於物者，難與言化。昔太公望、周公旦受封而相見，太公望問周公曰：何以治魯？周公曰：尊尊親親。太公曰：魯從此弱矣。",
                    "zhushu": "尊尊親親，仁者弱也。"
                },
                {
                    "paragraph": "周公問太公曰：何以治齊？太公曰：舉賢而上功。周公曰：後丗必有劫殺之君。",
                    "zhushu": "㪯賢上功，則民競，故劫殺。"
                },
                {
                    "paragraph": "其後齊日以大，至於霸，二十四丗而田氏代之。",
                    "zhushu": "齊臣田氏奪其君位而代之。"
                },
                {
                    "paragraph": "魯日以削，至三十二丗而云。",
                    "zhushu": "魯禄去公室，至楚考烈王滅之。"
                },
                {
                    "paragraph": "故易曰：履霜，堅冰至。聖人之見，終始微言。故糟丘生乎象𣛰，",
                    "zhushu": "紂為表夜之飲，積糟成丘者，起於象𣛰。"
                },
                {
                    "paragraph": "炮烙生乎熱升。",
                    "zhushu": "庖人進羮於紂，𤍠以為惡，以熱升殺之。趙囯升可以殺人，故起炮烙。"
                },
                {
                    "paragraph": "子路撜溺而受牛謝，",
                    "zhushu": "撜，㪯也。升出溺，人主謝以牛也。"
                },
                {
                    "paragraph": "孔子曰：魯國必好救人於患。子贛贖人而不受金於府，",
                    "zhushu": "魯國之法，贖人於他囯者，爰金于府。"
                },
                {
                    "paragraph": "孔子曰：魯國不復贖人矣。子路受而勸德，子贛讓而止善。孔子之明，以小知大，以近知逺，通於論者也。由此觀之，亷有所在，而不可公行也。故行齊於俗，可隨也；事周於能，易爲也。矜僞以惑丗，伉行以違衆，聖人不以爲民俗。廣厦闊屋，連闥通房，人之所安也，鳥入之而憂。髙山險阻，深林叢薄，虎豹之所樂也，人入之而畏。川谷通原，積水重泉，黿鼉之所便也，人入之而死。咸池、承雲，",
                    "zhushu": "皆黄帝樂。"
                },
                {
                    "paragraph": "九韶",
                    "zhushu": "、舜樂。"
                },
                {
                    "paragraph": "六英，",
                    "zhushu": "帝顓頊樂。"
                },
                {
                    "paragraph": "人之所樂也，鳥獸聞之而驚。深谿峭岸，峻木尋枝，蝯狖之所樂也，人上之而慄。形殊性詭，所以爲樂者，乃所以爲哀，所以爲安者，乃所以爲危也。乃至天地之所覆載，日月之照誋，",
                    "zhushu": "音告。"
                },
                {
                    "paragraph": "使各梗其性，安其居，處其冝，爲其能。故愚者有所脩，智者有所不足。柱不可以樀齒，筐不可以持屋，",
                    "zhushu": "筐，小簮也。"
                },
                {
                    "paragraph": "馬不可以服重，牛不可以追速，鈆不可以爲刀，銅不可以爲弩，鐵不可以爲舟，木不可以爲釡，各用之於其所適，施之於其所冝，即萬物一齊，而無由相過。夫明鏡便於照形，其於以函食，不如簞。犧牛粹毛，宜於廟牲，其於以致兩，不若黑蜧。",
                    "zhushu": "黒蜧，神蛇也，潛於神淵，蓋能興雲雨。"
                },
                {
                    "paragraph": "由此觀之，物無貴賤。因其所貴而貴之，物無不貴也；因其所賤而賤之，物無不賤也。夫玊璞不猒厚，角䚩",
                    "zhushu": "魚沼反。"
                },
                {
                    "paragraph": "不猒薄，",
                    "zhushu": "角䚩，刀劒羽問之覆角也。"
                },
                {
                    "paragraph": "漆不猒黒，粉不猒白，此四者相反也。所急則均，其用一也。今之裘與蓑孰急？見雨則裘不用，升堂則蓑不御，此代爲常者也。譬若舟、車、楯、肆、窮廬，固有所宜也。",
                    "zhushu": "木固冝舟，陸地冝車，沙地冝四，泥地冝楯，草野冝窮廬。"
                },
                {
                    "paragraph": "故老子曰：不上賢者，言不致魚於水，沉鳥於淵。",
                    "zhushu": "物各因其冝，故不須用賢也。"
                },
                {
                    "paragraph": "故堯之治夫下也，舜爲司徒，契爲司馬，禹爲司空，后稷爲大田師，奚仲爲工。其導萬民也，水處者漁，山處者木，谷處者牧，陸處者農。地冝其事，事冝其械，械冝其用，用冝其人。澤臯織岡，陵阪耕田，得以所有易所無，以所工易所拙。是故離叛者寡，而聽從者衆。譬若播棊丸於地，員者走澤，方者處髙，各從其所安，夫有何上下焉？若風之過簫也，",
                    "zhushu": "簫籟。"
                },
                {
                    "paragraph": "忽然感之，各以清濁應矣。夫猨狖得木，不舍而穴；狟狢得埵防，弗去而縁。",
                    "zhushu": "狟，狟豚也。埵，水埒也。防是。"
                },
                {
                    "paragraph": "物莫避其所利，而就其所害。是故鄰國相望，鷄狗之音相聞，而足迹不接諸侯之境，車軌不結千里之外者，皆各得其所安。故乱國若盛，治國若虚，亡國若不足，存國若有餘。虚者，非無人也，皆守其職也；盛者，非多人也，皆徼於未也。有餘者，非多財也，欲節事寡也；不足者，非無貨也，民躁而費多也。故先王之法籍，非所作也，其所因也；其禁誅，非所為也，其所守也。凡以物治物者不以物，以睦，治睦者不以睦，以人，治人者不以人，以君。治君者不於君，以欲，治欲者不於欲，以性，治性者不於性，以徳，治德者不以德，以道。原人之性，蕪濊而不得淸明者，物或堁之也。",
                    "zhushu": "堁，坋，塵也。"
                },
                {
                    "paragraph": "羌、氐、僰、翟，嬰兒生皆同聲，",
                    "zhushu": "羌，西戎。氐，南夷。僰，西夷也。翟，北胡也。"
                },
                {
                    "paragraph": "及其長也，雖重象狄騠，",
                    "zhushu": "象、狄、騠，驛也。象傳狄騠之語也。"
                },
                {
                    "paragraph": "不能通其言，敎俗殊也。今令三月嬰兒生而徙國，則不能知其故俗。由此觀之，衣服禮俗者，非人之性也，所受於外也。夫竹之性浮，殘以爲牒，束而投之水則沉，失其體也。金之性沉，託之於舟上則浮，勢有所枝也。夫素之質白，染之以涅則黒；縑之性黄，染之以丹則赤。人之性無邪，久湛於俗則易，易而忘其本，合於若性。",
                    "zhushu": "若性合於他，性，自若本性，"
                },
                {
                    "paragraph": "故日月欲明，浮雲蓋之；河水欲清，沙石濊之。人性欲平，嗜欲害之。唯聖人能遺物而反已。夫乗舟而惑者，不知東西，見斗極則寤矣。夫性，亦人之斗極也，以有自見也，則不失物之情，無以自見，則動而惑營。譬若隴西之遊，愈躁愈沉。孔子謂顔回曰：吾服汝也忘，",
                    "zhushu": "孔子謙，自謂无知而服回，此忘行也。"
                },
                {
                    "paragraph": "而汝服於我也亦忘，雖然，汝雖忘乎，吾猶有不忘者存。孔子知其本也。夫縱欲而失性，動未甞正物，以治身則危，以治國則亂，以入軍則破。是故不聞道者，無以反性。故古之聖王，能得諸已，故令行禁止，名傳後丗，德施四海。是故凡將舉事，必先平意。神清意平，物乃可正。若璽之抑埴，",
                    "zhushu": "璽，印也。埴，泥也。"
                },
                {
                    "paragraph": "正與之正，",
                    "zhushu": "印正而封正也。"
                },
                {
                    "paragraph": "傾與之傾。故堯之舉舜也，決之於目；桓公之取𡩋戚也，斷之於耳而已矣。爲是釋術數而任耳目，其亂必甚矣。夫耳目之可以斷也，反情性也。聽失於誹譽，而目淫於采色，而欲得事正，則難矣。夫載哀者聞歌聲而泣，載樂者見哭者而笑。哀可樂者，笑可哀者，載使然也，是故貴虚。",
                    "zhushu": "虚者，心无所載於哀樂也。"
                },
                {
                    "paragraph": "故水擊則波興，氣亂則智智，昬昬不可以為政，波水不可以為平。故聖王執一而勿失，萬物之情旣矣，四夷九州服矣。夫一者至貴，無適於天下。聖人記於無適，故民命繫矣。為仁者必以哀樂論之，為義者必以取子明之。人目所見不過十里，而欲徧照海内之民，哀楽弗能給也。無天下之委財，而欲徧贍萬民，利不能足也。且喜怒哀楽，有感而自然者也。故哭之發於口，涕之出於目，此皆憤於中而形於外者也。譬若水之下流，煙之上尋也，夫有熟推之者。故強哭者雖病不哀，強親者雖𥬇不和。情發於中，而聲應於外。故釐負羈之壷餐，愈於晉獻公之垂𣗥；",
                    "zhushu": "獻公以垂𣗥滅虞號。"
                },
                {
                    "paragraph": "趙宣孟之束脯，賢於智伯之大鍾。",
                    "zhushu": "智伯以大鍾滅仇由。"
                },
                {
                    "paragraph": "故禮豐不足以效愛，而誠心可以懷遠。故公西華之餋親也，若與朋友處；",
                    "zhushu": "公西華，孔子弟子也。與朋友處，睦而少敬。"
                },
                {
                    "paragraph": "曽參之餋親也，若事嚴主烈君。",
                    "zhushu": "烈，酷也。曽子事親，其敬多。"
                },
                {
                    "paragraph": "其於餋一也。故胡人彈骨，",
                    "zhushu": "胡人之盟約，置酒人頭中，飲以相詛。"
                },
                {
                    "paragraph": "越人𢍆臂，",
                    "zhushu": "刻臂岀血。"
                },
                {
                    "paragraph": "中國歃血也，",
                    "zhushu": "殺牲敌血，相與為信。"
                },
                {
                    "paragraph": "所由各異，其於信一也。三苗髽首，",
                    "zhushu": "三苗之國在彭蠡、洞庭之野。髪，以枲束髪也。"
                },
                {
                    "paragraph": "羌人括領，",
                    "zhushu": "括，絬。"
                },
                {
                    "paragraph": "中國冠笄，",
                    "zhushu": "笄，簪。"
                },
                {
                    "paragraph": "越人　髪，",
                    "zhushu": "鬋，断。"
                },
                {
                    "paragraph": "其於服一也。帝顓頊之法，婦人不辟，男子於路者，拂之於四達之衢。",
                    "zhushu": "拂，㧍。"
                },
                {
                    "paragraph": "今之國都，男女切踦，",
                    "zhushu": "踦，足。"
                },
                {
                    "paragraph": "肩摩於道，其於俗一也。故四夷之禮不同，皆尊其主而愛其親，敬其兄。獫狁之俗相反，",
                    "zhushu": "獫狁，北胡也。其俗物與中國相反也。"
                },
                {
                    "paragraph": "皆慈其子而嚴其上。夫鳥飛成行，獸處成羣，有孰敎之？故魯國服儒者之禮，行孔子之術，地削名卑，不能親近來逺。越王句踐　髪文身，無皮弁搢笏之服，",
                    "zhushu": "皮弁，以為爵冠也。搢，佩紟。笏，佩玉也，長三尺，杼上，終葵首。"
                },
                {
                    "paragraph": "拘罷拒折之容，",
                    "zhushu": "拘罷，圜也。拒折，方也。"
                },
                {
                    "paragraph": "然而勝夫差於五湖，南面而霸天下，泗上十二諸侯皆率九夷以朝，胡、貉、匈奴之國，縱體施髮，",
                    "zhushu": "施，縱也。"
                },
                {
                    "paragraph": "箕倨反言，而國不亡者，未必无禮也。楚莊王裾衣博袍，",
                    "zhushu": "裾，裒也。衣裾。"
                },
                {
                    "paragraph": "令行乎天下，遂霸諸侯。晋文君大布之衣，",
                    "zhushu": "大布，粗布。"
                },
                {
                    "paragraph": "䍧羊之裘，韋以帶劒，威立于海内，豈必鄒、魯之禮之謂禮乎？",
                    "zhushu": "鄒，孟軻邑。魯，孔子邑。"
                },
                {
                    "paragraph": "是故入其國者從其俗，入其家者避其諱。不犯禁而入，不迕逆而進，雖之夷狄徒保之國，",
                    "zhushu": "徒倮不衣。"
                },
                {
                    "paragraph": "結軌乎逺方之外，而無所困矣。禮者，實之文也；仁者，恩之效也。故禮因人情而爲之節文，而仁發恲以見容。",
                    "zhushu": "恲，色也。"
                },
                {
                    "paragraph": "禮不過實，仁不溢恩也，治丗之道也。夫三年之喪，是強人所不及也，而以僞輔情也。三月之服，是絶哀而迫切之性也。",
                    "zhushu": "三月之服，夏后氏禮。"
                },
                {
                    "paragraph": "夫儒、墨不原人情之終始，而務以行相反之制，五縗之服。",
                    "zhushu": "五縗，謂三年、朞，九月、五月、三月服也。"
                },
                {
                    "paragraph": "悲哀抱於情，葬薶稱於養，不強人之所不能爲，不絶人之所能已。度量不失於適，誹譽無所由生。古者，非不知繁升降、槃還之禮也，蹀采齊、肆夏之容也，",
                    "zhushu": "采齊、肆夏，皆楽名也。"
                },
                {
                    "paragraph": "以爲曠日煩民而無所用，故制禮足以佐實喻意而已矣。古者，非不能陳鍾鼓，盛筦簫，揚干戚，奮羽旄，以爲費財亂政，制樂足以合歡宣意而己，喜不羡於音。非不能竭國麋民，虚府殫財，含珠鱗，施，綸組，節束",
                    "zhushu": "，鱗施，玉田也。綸，絮也。束，縳也。"
                },
                {
                    "paragraph": "追送死也，以爲窮民絶業，而無益於槁骨腐肉也，故葬薶足以收斂蓋藏而已。昔舜葬蒼梧，市不変其肆；",
                    "zhushu": "舜南巡符，死蒼梧，葬冷道九疑山，不煩於市，有所廢。"
                },
                {
                    "paragraph": "禹葬會稽之山，農不易其𠭇。",
                    "zhushu": "禹會羣臣於會稽，葬山隂之陽，不煩農人之田𠭇。"
                },
                {
                    "paragraph": "明乎死生之分，通乎侈儉之適者也。亂國則不然，言與行相悖，情與貌相反，禮節以煩，樂優以淫，崇死以害生，久喪以招行，是以風俗濁於丗，而誹譽萌於朝，是故聖人廢而弗用也。義者，循理而行冝也；禮者，體情制文者也。義者，冝也；禮者，體也。昔有扈氏為義而亡，",
                    "zhushu": "有扈，夏啓之庶兄也。以堯、舜舉賢，禹獨与子，故伐啓，啓亡之。"
                },
                {
                    "paragraph": "知義而不知冝也。魯治礼而削，知禮而不知體也。有虞氏之祀，其社用土，",
                    "zhushu": "封土為社。"
                },
                {
                    "paragraph": "祀中𩅸，葬成𠭇，",
                    "zhushu": "田𠭇而葬。"
                },
                {
                    "paragraph": "其楽咸池、承雲、九韶，",
                    "zhushu": "舜兼用黄帝楽。九韶，舜所作也。"
                },
                {
                    "paragraph": "其服尚黄。",
                    "zhushu": "舜，土德也，故尚黄。"
                },
                {
                    "paragraph": "夏后氏，其社用松，",
                    "zhushu": "所樹之木，皆所生，地之所冝也。"
                },
                {
                    "paragraph": "祝户，",
                    "zhushu": "春祭先户，夏，木徳也。"
                },
                {
                    "paragraph": "葬牆置翣，",
                    "zhushu": "翣，棺衣飾也。"
                },
                {
                    "paragraph": "其樂夏籥、九成、六佾、六列、六英，",
                    "zhushu": "九成，変也。六列，六六為行列也。六英，禹兼用顓頊之楽也。"
                },
                {
                    "paragraph": "其服尚青。",
                    "zhushu": "木德，故尚青也。"
                },
                {
                    "paragraph": "殷人之禮，其社用石，",
                    "zhushu": "以石為社主也。"
                },
                {
                    "paragraph": "祀門，",
                    "zhushu": "秋，𥙊先門，殷金德也。"
                },
                {
                    "paragraph": "葬樹松，其楽大護、晨露，",
                    "zhushu": "大護、晨露，湯所作楽。"
                },
                {
                    "paragraph": "其服尚白。",
                    "zhushu": "金德，故尚白也。"
                },
                {
                    "paragraph": "周人之禮，其社用粟，祀竈，",
                    "zhushu": "夏祭先竈，周火徳也。鄒子曰：吾德之次，從所不勝，故虞土，夏木，殷金。周火。"
                },
                {
                    "paragraph": "葬樹栢，其楽太武、三象、𣗥下，",
                    "zhushu": "三象、𣗥下，武、象楽也。"
                },
                {
                    "paragraph": "其服尚赤。",
                    "zhushu": "火德赤，尚赤也。"
                },
                {
                    "paragraph": "禮楽相詭，服制相反，然而皆不失親踈之恩，上下之倫。今握一君之法籍，以非傳代之俗，譬由膠柱而調琴也。故明主制禮義而爲衣，分節行而爲帶，衣足覆形，從典墳，虚循撓，便身體，適行歩，不務於竒麗之容，隅㫮之削。帶足以結細收祍，束牢連固，不亟於爲文句䟽短之鞵。故制禮義，行至徳，而不拘於儒墨。所謂明者，非謂其見彼也，自見而巳。所謂聦者，非謂聞彼也，自聞而巳。所謂逹者，非謂知彼也，自知而巳。是故身者，道之所託，身德則道得矣。道之得也，以視則明，以聽則聦，以言則公，以行則從。故聖人財制物也，猶工匠之斵削鑿芮也，宰庖之切割分别也，曲得其冝而不折傷。拙工則不然，大則塞而不入，小則窕而不周，動扵心，枝於手，而愈醜。夫聖人之斵削物也，剖之判之，離之，㪚之，巳淫已失，復揆以一。旣出其根，復歸其門，已雕巳𤥨，遂反於樸。合而爲道德，離而爲儀表，其轉入𤣥冝，其散應无形。禮義節行，又何以窮至治之夲哉。丗之明事者，多離道德之本，曰禮義足以治天下，此未可與言術也。所謂禮義者，五帝三王之法藉風俗，一丗之迹也。譬若芻狗土龍之始成，",
                    "zhushu": "芻狗，束芻為狗，以謝過。求福。土龍，以請雨。"
                },
                {
                    "paragraph": "文以青黄，綃以綺繡，𦆑以朱絲，尸祝袀𥙆，",
                    "zhushu": "袀，純服。𥙆，黒齊衣也。"
                },
                {
                    "paragraph": "大夫端冕",
                    "zhushu": "端冕，冠也。"
                },
                {
                    "paragraph": "以送迎之。及其已用之後，則壌土草",
                    "zhushu": "音茁。"
                },
                {
                    "paragraph": "而已，夫有孰貴之？",
                    "zhushu": "言弃之不貴也。"
                },
                {
                    "paragraph": "故當舜之時，有苗不服，於是舜脩政偃兵，執干戚而舞之。禹之時，天下大雨，禹令民聚土積薪，擇丘陵而處之。武王伐紂，載尸而行，",
                    "zhushu": "武王伐紂，伯夷曰：父死未葬，爰及干戈，河謂孝乎？"
                },
                {
                    "paragraph": "海内未定，故不為三年之喪。",
                    "zhushu": "三年之喪，始於武王。"
                },
                {
                    "paragraph": "禹遭鴻水之患，陂塘之事，故朝死而暮葬。此皆聖人之所以應時耦変，見形而施冝者也。今知脩干戚而𥬇钁挿，",
                    "zhushu": "钁所屬："
                },
                {
                    "paragraph": "知三年而非一日，是從牛非馬，以徴𥬇羽也。以此應化，無以異於彈一絃而㑹𣗥下。",
                    "zhushu": "𣗥下，楽名，一絃會之，不可成也。"
                },
                {
                    "paragraph": "夫以。一丗之変，欲以耦化應時，譬猶冬被葛而夏被裘。夫一儀不可以百發，",
                    "zhushu": "儀，弩招頭也。射百發，遠近不可皆以一儀也。"
                },
                {
                    "paragraph": "一衣不可以出歲。儀必應乎髙下，衣必適乎寒暑。是故丗異即事变，時移即俗易。故聖人論丗而立法，隨時而舉事。尚古之王，封於泰山，禪於梁父，七十餘聖，法度不同，非務相反也，時丗異也。是故不法其以成之法，而法其所以為法。所以為法者，與化推移者也。夫能與化推移為人者，至貴在焉爾。故狐梁之歌可隨也，其所以歌者不可為也。聖人之法可觀也，其所以作法不可原也。辯士言可聽也，其所以言不可形也。淳均之劔不可愛也，而歐冶之巧可貴也。今夫王喬",
                    "zhushu": "、三喬，蜀武陽人也，為伯人，令，得道而仙也。"
                },
                {
                    "paragraph": "赤誦子",
                    "zhushu": "，赤誦子，上谷人也。病癘入山，導引輕舉。"
                },
                {
                    "paragraph": "吹嘔呼吸，吐故納新，遺形去智，抱素反眞，以遊𤣥眇，上通雲天。今欲學其道，不得其餋氣處神，而放其一吐一吸，時詘時伸，其不能乗雲升假亦明矣。",
                    "zhushu": "假，上也。"
                },
                {
                    "paragraph": "五帝三王，輕天下，細萬物，齊死生，同變化，抱大聖之心，以鎮萬物之情，上與神明爲友，下與造化爲人。今欲學其道，不得其清明𤣥聖，而守其法籍憲令，不能爲治，亦明矣。故曰：得十利劒，不若得歐冶之巧；得百走馬，不若得伯樂之數。樸至大者無形狀，道至眇者無度量。故天之貟也不中規，地之方也不中矩。往古來今謂之宙，四方上下謂之宇，道在其閒，而莫知其所。故其見不逺者，不可與語大；其智不閎者，不可與論至。昔者馮夷得道，以濳大川，",
                    "zhushu": "馮夷，河伯也。華隂潼郷隄首里人，服八石，得水僊。"
                },
                {
                    "paragraph": "鉗且得道，以處崑崙，",
                    "zhushu": "鉗且得仙道，升居崑菕山。"
                },
                {
                    "paragraph": "扁鵲以治病，",
                    "zhushu": "扁鵲，盧人，姓秦，名越人，趙簡子，時人，也。"
                },
                {
                    "paragraph": "造父以御馬，羿以之射，倕以之斵，",
                    "zhushu": "倕，堯巧工。"
                },
                {
                    "paragraph": "所爲者各異，而所道者一也。夫稟道以通物者，無以相非也，譬若同陂而漑田，其受水鈞也。今屠牛而烹其肉，或以爲酸，或以爲甘，煎熬燎炙，齊味萬方，其夲一牛之躰。伐楩柟豫樟而剖梨之，",
                    "zhushu": "剖，判。梨，分。"
                },
                {
                    "paragraph": "或爲棺槨，或爲柱梁，披斷撥檖，",
                    "zhushu": "披，解也。撥，㭊。理遂順。"
                },
                {
                    "paragraph": "所用萬方，然一木之樸也。故百家之言，指奏相反，其合道一體也。譬若絲竹金石之會，樂同也，其曲家異而不失於體。伯樂、韓風、秦牙、筦青，",
                    "zhushu": "四子皆古善相馬者。"
                },
                {
                    "paragraph": "所相各異，其知馬一也。故三皇五帝，法籍殊方，其得民心鈞也。故湯入夏而用其法，武王入殷而行其禮，桀、紂之所以亡，而湯武之所以為治。故剞劂銷",
                    "zhushu": "音削。"
                },
                {
                    "paragraph": "鋸陳，非良工不能以制木；鑪槖埵坊設，",
                    "zhushu": "鑪、橐、埵，皆治具也。坊，土刑也。"
                },
                {
                    "paragraph": "非巧冶不能以治金。屠牛吐",
                    "zhushu": "齊之大屠。"
                },
                {
                    "paragraph": "一朝解九牛，而刀以剃毛；",
                    "zhushu": "剃，截髮也。"
                },
                {
                    "paragraph": "庖丁用刀十九年，",
                    "zhushu": "庖丁，齊屠伯也。"
                },
                {
                    "paragraph": "而刀如新剖硎。",
                    "zhushu": "剖，始也。硎，磨刀也。"
                },
                {
                    "paragraph": "何則？游乎衆虚之閒。",
                    "zhushu": "衆虚之閒，剖中理也。"
                },
                {
                    "paragraph": "若夫規矩鉤繩者，此巧之具也，而非所以巧也。故瑟無絃，雖師文不能以成曲，",
                    "zhushu": "師文，樂師。"
                },
                {
                    "paragraph": "徒絃則不能悲。故絃，悲之具也，而非所以爲悲也。若夫工匠之爲連鐖運開，隂閉眩錯，",
                    "zhushu": "逹鐖，鐖，發也。運，開，相通也。隂，閉，獨閉也。眩，因而相錯也。"
                },
                {
                    "paragraph": "入於𡨋𡨋之眇，神調之極，游乎心手衆虚之閒，而莫與物爲際者，父不能以教子。瞽師之放意相物，寫神愈舞，而形乎絃者，兄不能以喻弟。今夫爲平者，準也；爲直者，繩也。若夫不在於繩準之中，可以平直者，此不共之術也。故叩宮而宮應，彈角而角動，此同音之相應者也。其於五音無所比，而二十五絃皆應，此不傳之道也。故蕭條者，形之君，",
                    "zhushu": "蕭條，深静。"
                },
                {
                    "paragraph": "而寂漠者，音之主也。",
                    "zhushu": "微者生於寂漠。"
                },
                {
                    "paragraph": "天下是非無所定，丗各是其所是，而非其所非。所謂是與非各異，皆自是而非人。由此觀之，事有合於已者，而未始有是也；有忤於心者，而未始有非也。故求是者，非求道理也，求合於已者也。去非者，非批邪施，",
                    "zhushu": "施，微曲也。"
                },
                {
                    "paragraph": "去忤於心者也。忤於我，未必不合於人也，合於我，未必不非於俗也。至是之是，無非，之非，至非無是，此眞是非也。若夫是於此而非於彼，非於此而是於彼者，此之謂一是一非也。此一是非，隅曲也。夫一是非，宇宙也。今吾欲擇是而居之，擇非而去之，不知丗之所謂是非者，不知孰是孰非。老子曰：治大國若烹小鮮。爲寛裕者曰勿數橈，",
                    "zhushu": "裕，饒也。"
                },
                {
                    "paragraph": "爲刻削者，日致其醎酸而已矣。晉平公出言而不當，師曠舉琴而撞之，跌祍宮壁，",
                    "zhushu": "跌祍，至平公，衣祍中。宫壁。"
                },
                {
                    "paragraph": "左右欲塗之，",
                    "zhushu": "欲塗師曠所敗壁也。"
                },
                {
                    "paragraph": "平公曰：舍之，以此爲寡人失。孔子聞之曰：平公非不痛其體也，欲來諫者也。韓子聞之",
                    "zhushu": "韓子。韓公子非。"
                },
                {
                    "paragraph": "曰：群臣失禮而弗誅，是縱過也，有以也夫，平公之不霸也！故賔有見人於密子者，",
                    "zhushu": "密子，子賤者也。"
                },
                {
                    "paragraph": "賔出，密子曰：子之賔猶有三過：望我而笑，是攓也；",
                    "zhushu": "攓，慢也。"
                },
                {
                    "paragraph": "談語而不稱師，是返也；交淺而言深，是亂也。賔曰：望君而笑，是公也；談語而不稱師，是通也；交淺而言深，是忠也。故賔之容一體也，或以爲君子，或以爲小人，所自視之異也。故趣舍合，即言忠而益親；身䟽，即謀當而見疑。親母爲其子治扢秃，而血流至耳，見者以爲其愛之至也。使在於繼母，則過者以爲嫉也。事之情一也，所從觀者異也。從城上視牛如羊，視羊如豕，所居高也。闚面於盤水則貟，於杯則隨，面形不變其故，有所員、有所隨者，所自闚之異也。今吾雖欲正身而待物，庸遽知丗之所自窺我者乎？若轉化而與丗競走，譬猶逃雨也，無之而不濡。常欲在於虚，則有不能爲虚矣。",
                    "zhushu": "爲者失之，執者敗之。"
                },
                {
                    "paragraph": "若夫不爲虚而自虚者，",
                    "zhushu": "性自然也。"
                },
                {
                    "paragraph": "此所慕而不能致也。故通於道者如車軸，不運於已，而與轂致千里，轉無窮之原也。不通於道者，若迷惑，告以東西南北，所居聆聆，",
                    "zhushu": "聆聆，意曉解也。"
                },
                {
                    "paragraph": "壹曲而辟，",
                    "zhushu": "小邪辟也。"
                },
                {
                    "paragraph": "然忽不得，復迷惑也，故終身隷於人，辟若俔之見風也，",
                    "zhushu": "俔，候風雨也，世所謂五雨者也。"
                },
                {
                    "paragraph": "無須臾之間定矣。故聖人體道反性，不化以待化，",
                    "zhushu": "无爲以待有爲。"
                },
                {
                    "paragraph": "則幾於免矣。",
                    "zhushu": "近於免丗難也。"
                },
                {
                    "paragraph": "治丗之體易守也，其事易爲也，其禮易行也，其責易償也。是以人不兼官，官不兼事。士農工商，郷别州異。是故農與農言力，士與士言行，工與工言巧，商與商言數。是以士無遺行，農無廢功，工無苦事，商無折貨，各安其性，不得相干。故伊尹之興土功也，修脛者使之跖钁，",
                    "zhushu": "長脛以蹋挿者，使而入深。"
                },
                {
                    "paragraph": "強脊老，使之負，土",
                    "zhushu": "，脊強者，在負重。"
                },
                {
                    "paragraph": "眇者使之凖，",
                    "zhushu": "目不正，因令睎。"
                },
                {
                    "paragraph": "傴者使之塗，",
                    "zhushu": "傴人塗地，因其俛也。"
                },
                {
                    "paragraph": "各有所冝，而人性齊矣。胡人便於馬，越人便於舟，異形殊𩔖，易事而悖，失處而賤，得勢而貴。聖人揔而用之，其數一也。夫先知遠見，達視千里，人才之隆也，而治丗不以責於民。",
                    "zhushu": "言民不以巳求備於下也。"
                },
                {
                    "paragraph": "博聞強志，口辯辭給，人智之美也，而明主不以求於下。敖丗輕物，不汚於俗，士之伉行也，而治丗不以爲民化。神機隂閉，剞劂無迹，人巧之妙也，而治丗不以爲民業。故萇𢎞、師曠，先知禍福，言無遺策，而不可與衆同職也。公孫龍折辯抗辭，別同異，離堅白，",
                    "zhushu": "公孫龍，趙人，好分折詭異之言。以白馬不得合為一物，離而為二也。"
                },
                {
                    "paragraph": "不可以衆同道也。北人无擇非舜而自投淸泠之淵，",
                    "zhushu": "北人无擇，古隱士也。非舜，非其德之袞也。"
                },
                {
                    "paragraph": "不可以為丗儀。魯般、墨子以木為鳶而飛之，三日不集，而不可使為工也。故高不可及者，不可以為，人量；行不可逮；者，不可以爲囯俗。夫𢍆輕重不失銖雨，聖人弗用，而縣之乎銓衡；視髙下不差尺寸，明主弗任，而求之乎浣凖。",
                    "zhushu": "浣凖，水望之平。"
                },
                {
                    "paragraph": "何則？人才不可專用，而度量可丗傳也。故囯治可與愚守也，而軍制可與權用也。夫待騕褭飛兔而駕之，",
                    "zhushu": "騕褭，良馬。飛兔，其子。褭、兔走，蓋皆一日萬里也。"
                },
                {
                    "paragraph": "則世莫乗車；待西施、毛嬙而爲配，",
                    "zhushu": "西施、毛嬙，古好女也。"
                },
                {
                    "paragraph": "則終身不家矣。然非待古之英俊而人自足者，因所有而並用之。夫騏𩦸千里，一日而通；駑馬十舍，旬亦至之。",
                    "zhushu": "旬，十日也。"
                },
                {
                    "paragraph": "由是觀之，人材不足專恃，而道術可公行也。乱丗之法，髙為量而罪不及，重為任而罰不勝，危為禁而誅不敢。民困於三責，則飾智而詐上，犯邪而干免，",
                    "zhushu": "干，求也。"
                },
                {
                    "paragraph": "故雖峭法嚴刑，不能禁其姦，何？力不足也？故諺曰：鳥窮則噣，獸窮則𧢻，人窮則詐。此之謂也。道徳之論，譬猶日月也，江南、河北不能易其指，馳騖千里不能易其處。趨舍禮俗，猶室宅之居也，東家謂之西家，西家謂之東家，雖皐陶為之理，不能定其處。故趨舍同，誹譽在俗，意行鈞，窮逹在時。湯武之累行積善，可及也，其遭桀、紂之丗，天授也。今有湯武之意，而無桀纣之時，而欲成霸王之業，亦不幾矣。昔武王執戈秉　以伐紂勝殷，搢笏杖殳以臨朝。",
                    "zhushu": "殳，木杖也。"
                },
                {
                    "paragraph": "武王旣殁，殷民叛之。周公踐東宮，",
                    "zhushu": "東宫，太子宫也。"
                },
                {
                    "paragraph": "履乗石，",
                    "zhushu": "人君升車，有乗石也。"
                },
                {
                    "paragraph": "攝天子之位，負扆而朝諸侯，",
                    "zhushu": "戸牖之間謂之扆。"
                },
                {
                    "paragraph": "放蔡叔，誅管叔，",
                    "zhushu": "周公兄也。"
                },
                {
                    "paragraph": "克殷殘商，",
                    "zhushu": "殘商誅纣，纣子禄父。"
                },
                {
                    "paragraph": "祀文王于明堂，七年而致政成王。夫武王先武而後文，非意變也，以應時也。周公放兄誅弟，非不仁也，以匡乱也。故事周於丗則功成，務合於時則名立。昔齊桓公合諸侯以乗車，退誅於國以斧鋮；晉文公合諸侯以革車，退行於囯以禮義。桓公前柔而後剛，文公前剛而後柔。然而令行乎天下，權制諸侯，鈞者，審於勢之變也。顔闔，魯君欲相之",
                    "zhushu": "顔闔，魯隱士也。"
                },
                {
                    "paragraph": "而不肯，使人以幣先焉，鑿培而遁之，",
                    "zhushu": "培，屋後牆。"
                },
                {
                    "paragraph": "為天下顯武。",
                    "zhushu": "楚人謂士為武。"
                },
                {
                    "paragraph": "使遇商鞅、申不害，刑及三族，又況身乎？丗多稱古之人而髙其行，並丗有與同者，而弗知貴也，非才下也，時弗冝也。故六騏𩦸，駟駃騠，",
                    "zhushu": "駃騠，北翟之良馬也。"
                },
                {
                    "paragraph": "以濟江河，不若窾木便者，",
                    "zhushu": "窾，空。"
                },
                {
                    "paragraph": "處勢然也。是故立功之人，簡於行而謹於時。今丗俗之人，以功成為賢，以勝患為智，以遭難為愚，以死節為戇，吾以爲各致其所極而己。王子比干非不智箕子被髮佯狂以免其身也，然而樂直行盡忠以死節，故不為也。伯夷、叔齊非不能受禄任官以致其功也，然而楽離丗伉行以絶衆，故不務也。許由、善卷非不能撫天下寧海内以德民也，然而羞以物滑和，故弗受也。䂊讓、要離",
                    "zhushu": "豫譲，智伯臣。𦝫離，呉王闔閭臣。"
                },
                {
                    "paragraph": "非不知楽家室安妻子以偷生也，然而楽推誠行必以死主，故不留也。今從箕子視比干則愚矣，從比干視箕子則卑矣，從管、晏視伯夷則戇矣，從伯夷視管、晏則貪矣。趨舎相非，嗜欲相反，而各楽其務，將誰使正之？曾子曰：擊舟水中，鳥聞之而高翔，魚聞之而淵藏。故所趨各異，而皆得所便。故惠子從車百乗以過孟諸，",
                    "zhushu": "惠子，名施，仕爲梁相。視車百乗，志尚未足。孟諸，宋澤，"
                },
                {
                    "paragraph": "莊子見之，弃其餘魚。",
                    "zhushu": "荘子，名周，蒙人，隱而不仕，見惠施之不足，故弃餘魚也。"
                },
                {
                    "paragraph": "鵜胡飲水，數斗而不足，",
                    "zhushu": "鵜，胡，汚，澤鳥。"
                },
                {
                    "paragraph": "鱓鮪入口，若露而死。",
                    "zhushu": "鱓鮪。魚名。"
                },
                {
                    "paragraph": "智伯有三晉而欲不贍；",
                    "zhushu": "三晉，智伯有范、中行之地。贍，足。"
                },
                {
                    "paragraph": "林𩔖、榮啓期衣若縣，衰",
                    "zhushu": "林𩔖、榮啓期，皆隱賢。"
                },
                {
                    "paragraph": "意不慊。",
                    "zhushu": "慊，恨。"
                },
                {
                    "paragraph": "由此觀之，則趣行各異，何以相非也？夫重生者不以利害，已立節者見難不茍免，貪禄者見利不顧身，而好名者非義不苟得。此相為論，譬猶冰炭鈎䋲也，何時而合？若以聖人爲之中，則䈴覆而并之，未有可是非者也。夫飛鳥主巢，狐狸主穴。巢者，巢成而得捿焉；穴者，穴成而得宿焉。趣舍行義，亦人之所捿宿也。各楽其所安，致其所蹠，",
                    "zhushu": "蹠，至。"
                },
                {
                    "paragraph": "謂之成人。故以道論者，揔而齊之。治國之道，上無苛令，官無煩治，士無偽行，工無淫巧，其事經而不擾，其器完而不飾。亂丗則不然，為行者相揭以高，",
                    "zhushu": "揭，舉："
                },
                {
                    "paragraph": "爲禮者相矜以偽，車與極於雕𤥨，器用遽於刻鏤，求貨者爭難得以爲寳，詆文者處煩撓以爲慧。爭為佹辯，久積而不決，無益於治。工爲竒器，歷歳而後成，不周於用。故神農之法曰：文夫丁壯而不耕，天下有受其飢者；婦人當年而不織，天下有受其寒者。故身自耕，妻親織，以爲天下先。其導民也，不貴難得之貨，不器無用之物。是故其耕不強者，無以養生；其織不力者，無以揜形。有餘不足，各歸其身，衣食饒溢，姦邪不生，安樂無事，而天下均平。故孔丘、曽參無所施其善，孟賁、成荆無所行其威。",
                    "zhushu": "成荆，古勇士也。"
                },
                {
                    "paragraph": "衰丗之俗，以其知巧詐偽，飾衆無用，貴逺方之貨，珍難得之財，不積於養生之具。澆天下之淳，",
                    "zhushu": "澆，薄也。淳，厚也。"
                },
                {
                    "paragraph": "析天下之樸，牿服馬牛以為牢。滑。万民，以清為濁，性命飛楊，皆乱以營，貞信漫瀾，人失其情性。於是乃有翡翠犀象、黼黻文章以乱其目，芻豢黍梁、荆吴芬馨以嚂",
                    "zhushu": "音蓝。"
                },
                {
                    "paragraph": "其口，",
                    "zhushu": "荆，吴，囯也。芬，珍求也。嚂，貪求也。"
                },
                {
                    "paragraph": "鍾鼔筦簫、絲竹金石以淫其耳，趨舍行義，禮節謗議以營其心。於是百姓縻沸豪乱，暮行逐利，煩挐澆淺，",
                    "zhushu": "淺，薄也。既薄尚澆也。"
                },
                {
                    "paragraph": "法與義相非，行與利相反，雖十管仲弗能治也。且富人則車輿衣纂錦，",
                    "zhushu": "纂，繪："
                },
                {
                    "paragraph": "馬飾傅旄象，帷幕茵席，綺繡絛組，青黄相錯，不可爲象。貧人則夏被褐帶索，唅菽飲水以充腸，以支暑𤍠。冬則羊裘解札，",
                    "zhushu": "解札，裘敗解也。"
                },
                {
                    "paragraph": "短褐不揜形，而焬竈口。",
                    "zhushu": "焬，炙。"
                },
                {
                    "paragraph": "故其爲編戸齊民無以異，然貧冨之相去也，猶人君與僕虜，不足以論之。夫乗竒技偽邪施者，自足乎一丗之閒，守正脩理，不苟得者，不免乎飢寒之患，而欲民之去未反夲，是由發其原而壅其流也。夫雕𤥨刻𨩐，傷農亊者也；錦繡纂俎，害女工者也。農事廢，女工傷，則飢之夲而寒之原也。夫飢寒並至，能不犯法干誅者，古今未之聞也。故仕鄙在時不在行，利害在命不在智。夫敗軍之卒，勇武遁逃，將不能止也。勝軍之陳，怯者死行，懼不能走也。故江河決，沉一郷，父子兄弟相遺而走，亊，升陵阪，上髙丘，輕足先升，不能相顧也。丗楽志乎，見鄰囯之人溺，尚猶哀之，又况親戚乎？故身安則恩及隣囯，志為之滅；身危則忠其親戚，而仁不能解也。游者不能拯溺，手足有所急也。灼者不能救火，身躰有所痛也。夫民有餘即讓，不足則爭。讓則礼義生，爭則暴乱起。扣門求水，莫弗與者，所饒足也。林中不賣薪，湖上不鬻魚，所有餘也。故物豐則欲省，求瞻則爭止。秦王之時，或人葅子，",
                    "zhushu": "生子，殺葅之。"
                },
                {
                    "paragraph": "利不足也；劉氏持政，",
                    "zhushu": "劉氏，謂漢也。"
                },
                {
                    "paragraph": "獨夫收孤，財有餘也。故丗治則小人守正，而利不能誘也；丗乱則君子為姦，而法弗能禁也。",
                    "zhushu": ""
                }
            ]
        },
        {
            "name": "道應訓第十二",
            "paragraphs": [
                {
                    "paragraph": "道應訓第十二",
                    "zhushu": "道之所行，物動而應，考之禍福，以知驗符也。",
                    "type": 1
                },
                {
                    "paragraph": "太清問於無窮",
                    "zhushu": "太清，元氣之清者也。無窮，無形也。"
                },
                {
                    "paragraph": "曰：“子知道乎？”无窮曰：“吾弗知也。”又問於無爲",
                    "zhushu": "無為，有形而不為也。"
                },
                {
                    "paragraph": "曰：“子知道乎？”无爲曰：“吾知道。”",
                    "zhushu": "無為有形，故知道也。"
                },
                {
                    "paragraph": "“子之知道，亦有數乎？”無爲曰：“吾知道有數。”曰：“其數奈何？”無爲曰：“吾知道之可以弱，可以強；可以柔，可以剛；可以隂，可以陽；可以窈，可以明；可以包裹天地，可以應待無方。此吾所以知道之數也。”太清又問於無始",
                    "zhushu": "無始，未始有之氣也。"
                },
                {
                    "paragraph": "曰：“鄉者，吾問道於無窮，無窮曰：‘吾弗知之。’又問於無爲，無爲曰：‘吾知道。’曰：‘子之知道亦有數乎？’無爲曰：‘吾知道有數。’曰：‘其數奈何？’無爲曰：‘吾知道之可以弱，可以強；可以柔，可以剛；可以隂，可以陽；可以窈，可以明；可以包裏天地，可以應待無方。吾所以知道之數也。’若是，則無爲知與無窮之弗知，孰是孰非？”無始曰：“弗知之深，而知之淺；弗知內，而知之外；弗知精，而知之粗。”太淸仰而歎曰：“然則不知乃知邪？知乃不知邪？孰知知之爲弗知，弗知之爲知邪？”無始曰：“道不可聞，聞而非也；道不可見，見而非也；道不可言，言而非也。孰知形之不形者乎？”故老子曰：“天下皆知善之爲善，斯不善也。”故“知者不言，言者不知”也。",
                    "zhushu": "",
                    "type": 2
                },
                {
                    "paragraph": "白公問於孔子曰：“人可以微言？”",
                    "zhushu": "白公，楚平正孫太子建勝也。建見殺，白公怨而欲復讎，故問微言也。"
                },
                {
                    "paragraph": "孔子不應。",
                    "zhushu": "知白公有隂謀，故不應也。"
                },
                {
                    "paragraph": "白公曰：“若以石投水中，何如？”曰：“吴、越之善没者能取之矣。”曰：“若以水投水，何如？”孔子曰：“菑、澠之水合，易牙甞而知之。”",
                    "zhushu": "菑、澠，齊二水也。"
                },
                {
                    "paragraph": "白公曰：“然則入固不可與㣲言乎？”孔子曰：“何謂不可？誰知言之謂者乎？夫知言之謂者，不以言言也。",
                    "zhushu": "不以言，心知之。"
                },
                {
                    "paragraph": "爭魚者濡，逐獸者趨，非樂之也。故至言去言，至爲無爲。夫淺知之所爭者，未矣。”白公不得也，故死於洛室。",
                    "zhushu": "楚殺白公於洛室之地也。"
                },
                {
                    "paragraph": "故老子曰：“言有宗，事有君。夫唯無知，是以不吾知也。”白公之謂也。",
                    "zhushu": "",
                    "type": 2
                },
                {
                    "paragraph": "惠子爲惠王爲國法，",
                    "zhushu": "惠王，梁惠王。惠子，惠施也。"
                },
                {
                    "paragraph": "已成而示諸先生，先生皆善之。奏之惠王，惠王甚說之，以示翟煎，曰：“善。”惠王曰：“善，可行乎？”翟煎曰：“不可。”惠王曰：“善而不可行，何也？”翟煎對曰：“今夫舉大木者，前呼邪許，後亦應之，此舉重勸力之歌也，豈無鄭、衛激楚之音哉？然而不用者，不若此其冝也。治國有禮，不在文辯。”故老子曰：“法令滋彰，盜賊多有。”此之謂也。田駢以道術說齊王，",
                    "zhushu": "田駢，齊人，諸臣。"
                },
                {
                    "paragraph": "王應之曰：“寡人所有，齊國也。道術難以除患，願聞國之政。”田駢對曰：“臣之言無政，而可以爲政。譬之若林木無材，而可以爲材。願王察其所謂，而自取齊國之政焉已。雖無除其患，天地之間，六合之内，可陶冶而變化也。齊國之政，何足問哉？此老聃之所謂‘無狀之狀，無物之象’者也。若王之所問者，齊也；田駢所稱者，材也。材不及林，林不及雨，",
                    "zhushu": "雨然後材乃得生也。"
                },
                {
                    "paragraph": "雨不及隂陽，隂陽不及和，和不及道。”",
                    "zhushu": "道者，求之由，生之本也。"
                },
                {
                    "paragraph": "白公勝得荆國，不能以府庫分人。",
                    "zhushu": "白公篡得楚國，貪其財而不分人也。得積七日也。"
                },
                {
                    "paragraph": "七日，石乞入曰：“",
                    "zhushu": "石乞，白公之黨也。"
                },
                {
                    "paragraph": "不義得之，又不能布施，患必至矣。不能予人，不若焚之，母令人害我。”白公弗聽也。九日，葉公入，",
                    "zhushu": "葉公，楚大夫子髙，自方城之外入，殺白公也。"
                },
                {
                    "paragraph": "乃發太府之貨以予衆，出髙庫之兵以賦民，因而致之。十有九日而擒白公。",
                    "zhushu": "葉公殺白公也。"
                },
                {
                    "paragraph": "夫國非其有也，而欲有之，可謂至貪也。不能爲人，又無以自爲，可謂至愚矣。譬白公之嗇也，何以異於梟之愛其子也？",
                    "zhushu": "梟子長，食其母。"
                },
                {
                    "paragraph": "故老子曰：“持而盈之，不知其已；揣而𨦣之，不可長保也。”",
                    "zhushu": "",
                    "type": 2
                },
                {
                    "paragraph": "趙簡子以襄子爲後，董閼于曰：“無䘏賤，",
                    "zhushu": "董閼于，趙氏臣也。無䘏，襄子之名，簡子之庻子也。"
                },
                {
                    "paragraph": "今以爲後，何也？”簡子曰：“是爲人也，能爲社稷忍羞。”",
                    "zhushu": "襄子能柔，能忍耻也。"
                },
                {
                    "paragraph": "異日，知伯與襄子飲，而批襄子之首，大夫請殺之，襄子曰：“先君之立我也，曰能爲社稷忍羞，豈曰能刺人哉？”處十月，知伯圍襄子於晉陽，襄子䟽隊而擊之，",
                    "zhushu": "䟽，分也。隊，軍二百人為一隊。分斯隊卒擊之。"
                },
                {
                    "paragraph": "大敗知伯，破其首以爲飲器。故老子曰：“知其雄，守其雌，其爲天下谿。”",
                    "zhushu": "",
                    "type": 2
                },
                {
                    "paragraph": "齧缺問道於被衣，",
                    "zhushu": "齧缺、被衣，皆堯時老人也。"
                },
                {
                    "paragraph": "被衣曰：“正女形，壹女視，天和將至。攝女知，正女度，神將來舍。德將來附若美，而道將爲女居。惷乎若新生之犢，而無求其故。”言未卒，齧缺繼以讎夷。",
                    "zhushu": "讎夷熟視不言。"
                },
                {
                    "paragraph": "被衣行歌而去，曰：“形若槁骸，心如死灰。直實知不，以故自持。墨墨恢恢，無心可與謀。彼何人哉？”故老子曰：“明白四達，能無以知乎？”",
                    "zhushu": "",
                    "type": 2
                },
                {
                    "paragraph": "趙襄子攻翟而勝之，尤人、終人。",
                    "zhushu": "尤人、終人，翟之二邑。"
                },
                {
                    "paragraph": "使者來謁之，襄子方將食，而有憂色。左右曰：“一朝而兩城下，此人之所喜也。今君有憂色，何也？”襄子曰：“江河之大也，不過三日，",
                    "zhushu": "三日而減。"
                },
                {
                    "paragraph": "飄風暴雨，日中不須臾。",
                    "zhushu": "言其不終日。"
                },
                {
                    "paragraph": "今趙氏之德行無所積，今一朝兩城下，亡其及我乎？”孔子聞之，曰：“趙氏其昌乎！”夫憂，所以爲昌也，而喜所以爲亡也。勝非其難者也，賢主以此持勝，故其福及後丗。齊、楚、吳、越皆甞勝矣，然而卒取亡焉，不通乎持勝也。唯有道之主能持勝。孔子勁杓國門之關，",
                    "zhushu": "杓，引也。古者縣門下，從上杓引之者，難也。"
                },
                {
                    "paragraph": "而不肯以力聞。墨子爲守攻，公輸般服，而不肯以兵知。",
                    "zhushu": "子雖善為兵，而不肯以知兵聞也。"
                },
                {
                    "paragraph": "善持勝者，以強爲弱。故老子曰：“道沖，而用之又弗盈也。”",
                    "zhushu": "",
                    "type": 2
                },
                {
                    "paragraph": "惠孟見宋康王，蹀足謦欬，疾言曰：“寡人所說者，勇有功也，不說爲仁義者也。客將何以敎寡人？”惠孟對曰：“臣有道於此，人雖勇，刺之不入；雖巧有力，擊之不中。大王獨無意邪？”宋王曰：“善。此寡人之所欲聞也。”惠孟曰：“夫刺之而不入，撃之而不中，此猶辱也。臣有道於此，使人雖有勇弗敢刺，雖有力不敢擊。夫不敢刺，不敢擊，非無其意也。臣有道於此，使人夲無其意也。夫無其意，未有愛利之心也。臣有道於此，使天下丈夫女子莫不歡然皆欲愛利之心。此其賢於勇有力也，四累之上也。",
                    "zhushu": "此上凡四事，皆累於世，而男女莫不歡然爲上也。"
                },
                {
                    "paragraph": "大王獨無意邪？”宋王曰：“此寡人所欲得也。”惠孟對曰：“孔、墨是已。孔丘、墨翟無地而爲君，無官而爲長，",
                    "zhushu": "無地爲君，以道冨也。無官為長，以徳尊也。"
                },
                {
                    "paragraph": "天下丈夫女子莫不延頸舉踵而願安利之者。今大王，萬乗之主也。誠有其志，則四境之内皆得其利矣。此賢於孔、墨也逺矣。”宋王無以應。惠孟出，宋王謂左右曰：“辯矣，客之以說勝寡人也。”故老子曰：“勇於不敢則活。”由此觀之，大勇反爲不勇耳。",
                    "zhushu": "",
                    "type": 2
                },
                {
                    "paragraph": "昔尭之佐九人，",
                    "zhushu": "謂禹、臯陶、稷、契、伯夷、倕、益、蔓、龍也。"
                },
                {
                    "paragraph": "舜之佐七人，",
                    "zhushu": "皆與尭同，臣其七人也。"
                },
                {
                    "paragraph": "武王之佐五人。",
                    "zhushu": "謂周公、郡公、太公、畢公、毛公也。"
                },
                {
                    "paragraph": "堯、舜、武王於九、七、五者，不能一事焉，然而垂拱受成功焉，善乗人之資也。故人與𩦸逐走則不勝𩦸，託於車上則𩦸不能勝人。北方有獸，其名曰蹷，䑕前而菟後，",
                    "zhushu": "䑕前足短，菟後足長，故謂之蹷。"
                },
                {
                    "paragraph": "趨則頓，走則顚，常爲蛩蛩駏驉取甘草以與之。",
                    "zhushu": "蛩蛩駏驉，前足長，後足短，故能乗虚而走，不能上也。"
                },
                {
                    "paragraph": "蹷有患害，蛩蛩駏驉必負而走。此以其能，託其所不能。故老子曰：“夫代大匠斲者，希不傷其手。”",
                    "zhushu": "",
                    "type": 2
                },
                {
                    "paragraph": "薄疑說衛嗣君以王術，",
                    "zhushu": "嗣君，衛國君也。"
                },
                {
                    "paragraph": "嗣君應之曰：“予所有者，千乗也，願以愛敎。”薄疑對曰：“烏獲舉千鈞，又況一斤乎？”杜赫以安天下說周昭文君，",
                    "zhushu": "昭文君，周襄。分爲西東，各自立其君也。"
                },
                {
                    "paragraph": "文君謂杜赫曰：“願學所以安周。”赫對曰：“臣之所言不可，則不能安周。臣之所言可，則周自安矣。此所謂弗安而安者也。”故老子曰：“大制無割，故致數輿無輿也。”",
                    "zhushu": "",
                    "type": 2
                },
                {
                    "paragraph": "魯國之法，魯人爲人妾於諸侯，有能贖之者，取金於府。子贛贖魯人於諸侯，來而辭不受金。孔子曰：“賜失之矣。夫聖人之舉事也，可以移風易俗，而受教順可施後世，非獨以適身之行也。今國之富者寡而貧者衆，贖而受金，則爲不廉；不受金，則不復贖人。自今以來，魯人不復贖人於諸侯矣。”孔子亦可謂知禮矣。故老子曰：“見小曰明。”",
                    "zhushu": "",
                    "type": 2
                },
                {
                    "paragraph": "魏武侯問於李克",
                    "zhushu": "李克，武侯之相。"
                },
                {
                    "paragraph": "曰：“吳之所以亡者，何也？”李克對曰：“數戰而數勝。”武侯曰：“數戰數勝，國家之福。其獨以亡，何故也？”對曰：“數戰則民罷，數勝則主憍。以憍主使罷民，而國不亡者，天下鮮矣。憍則恣，恣則極慮，上下俱極，吴之亡猶晚。此夫差之所以自剄於千遂也。”",
                    "zhushu": "越伐吴，夫差所自殺也。"
                },
                {
                    "paragraph": "故老子曰：“功成名遂，身退，天之道也。”",
                    "zhushu": "",
                    "type": 2
                },
                {
                    "paragraph": "𡩋越欲干齊桓公，困窮無以自達，於是爲商旅，將任車，",
                    "zhushu": "任，載也。詩曰：我任我輦。"
                },
                {
                    "paragraph": "以商於齊，暮宿於郭門之外。桓公郊迎客，夜問門，辟任車，爝火甚盛，",
                    "zhushu": "爝，炬火也。"
                },
                {
                    "paragraph": "從者甚衆。𡩋越飯牛車下，望見桓公而悲，擊牛角而疾商歌。桓公聞之，撫其僕之手曰：“異哉！歌者非常人也。”命後車載之。桓公及至，從者以請，桓公贛之衣冠而見，說以爲天下。桓公大說，將任之。群臣爭之曰：“客，衞人也。衞之去齊不逺，君不若使人問之。問之而故賢者也，用之未晚。”桓公曰：“不然。問之，患其有小惡也。以人之小惡而忘人之大美，此人主之所以失天下之士也。”凡聽必有驗，一聽而弗復問，合其所以也。",
                    "zhushu": "合已聽知之意，所以用之。"
                },
                {
                    "paragraph": "且人固難合也，權而用其長者而已矣。當是舉也，桓公得之矣。故老子曰：“天大，地大，道大，王亦大。域中有四大，而王處其一焉。”以言其能包裹之也。",
                    "zhushu": "",
                    "type": 2
                },
                {
                    "paragraph": "大王亶父居邠，翟人攻之。事之以皮帛珠玉而弗受，曰：“翟人之所求者地，無以財物爲也。”大王亶父曰：“與人之兄居而殺其弟，與人之父處而殺其予，弗爲。皆勉處矣。爲吾臣，與翟人奚以異？且吾聞之也，不以其所養害其養。”杖䇿而去，民相連而從之，遂成國於歧山之下。",
                    "zhushu": "𡵨山，今之美陽北也。其下有周地，因是以為天下号也。"
                },
                {
                    "paragraph": "大王亶父可謂能保生矣。雖冨貴，不以養傷身；雖貧賤，不以利累形。今受其先人之爵禄，則必重失之。所自來者久矣，而輕失之，豈不惑哉？故老子曰：“貴以身爲天下，焉可以託天下。愛以身爲天下，焉可以寄天下矣。”",
                    "zhushu": "",
                    "type": 2
                },
                {
                    "paragraph": "中山公子牟",
                    "zhushu": "中山，鮮虞之國。"
                },
                {
                    "paragraph": "謂詹子曰：“身處江海之上，心在魏闕之下，爲之奈何？”",
                    "zhushu": "江海之上，言志在於己身。心之魏闕也，言內守。"
                },
                {
                    "paragraph": "詹子曰：“重生。重生則輕利。”",
                    "zhushu": "重生，己之性也。"
                },
                {
                    "paragraph": "中山公子牟曰：“雖知之，猶不能自勝。”“則從之。從之，神無怨乎？",
                    "zhushu": "言不勝已之情欲，則當縱心意，則己神無怨也。"
                },
                {
                    "paragraph": "不能自勝而強弗從者，此之謂重傷之人，無壽類矣。”故老子曰：“知和曰常，知常曰明，益生曰祥，心使氣曰強。”是故“用其光，復歸其明”也。",
                    "zhushu": "",
                    "type": 2
                },
                {
                    "paragraph": "楚莊王問詹何曰：“治國奈何？”對曰：“何明於治身，而不明於治國？”楚王曰：“寡人得立宗廟社稷，願學所以守之。”詹何對曰：“臣未甞聞身治而國亂者也，未甞聞身亂而國治者也。故夲任於身，不敢對以未。”楚王曰：“善。”故老子曰：“修之身，其德乃眞也。”",
                    "zhushu": "",
                    "type": 2
                },
                {
                    "paragraph": "桓公讀書於堂，",
                    "zhushu": "桓公，齊君。"
                },
                {
                    "paragraph": "輪人斵輪於堂下，釋其椎鑿而問桓公曰：“君之所讀書者，何書也？”桓公曰：“聖人之書。”輪扁曰：“其人在焉？”",
                    "zhushu": "扁，輪之名。問作書之人何在也。"
                },
                {
                    "paragraph": "桓公曰：“已死矣。”輪扁曰：“是直聖人之糟粕耳。”",
                    "zhushu": "糟，酒滓也。粕，已漉之精也。"
                },
                {
                    "paragraph": "桓公悖然作色而怒曰：“寡人讀書，工人焉得而譏之哉？有說則可，無說則死。”輪扁曰：“然，有說。臣誠以臣之斲輪語之，大疾則苦而不入，",
                    "zhushu": "苦，急意也。"
                },
                {
                    "paragraph": "大徐則甘而不固，",
                    "zhushu": "甘，緩意也。"
                },
                {
                    "paragraph": "不甘不苦，應於手，猒于心，而可以至妙者，臣不能以敎臣之子，而臣之子亦不能得之於臣。是以行年六十，老而為輪。今聖人之所言者，亦以懷其實，窮而死，獨其糟粕在耳。”故老子曰：“道可道，非常道。名可名，非常名。”",
                    "zhushu": "",
                    "type": 2
                },
                {
                    "paragraph": "昔者，司城子罕相宋，謂宋君曰：“夫國家之危安，百姓之治亂，在君行賞罰。夫爵賞賜予，民之所好也，君自行之。殺戮刑罰，民之所怨也，臣請當之。”宋君曰：“善。寡人當其美，子受其怨，寡人自知不爲諸侯𥬇矣。”國人皆知殺戮之制專在子罕也，大臣親之，百姓畏之。居不至朞年，子罕遂𨚫宋君而專其政。故老子曰：“魚不可脫于淵，國之利器不可以示人。”王壽負書而行，見徐馮於周。",
                    "zhushu": "王壽，古好書之人。徐馮，周之隱者也。"
                },
                {
                    "paragraph": "徐馮曰：“事者，應變而動，變生於時，故知時者無常行。書者，言之所出也。言出於知者，知者藏書。”於是王壽乃焚書而舞之。",
                    "zhushu": "自喜林其書，故舞之也。"
                },
                {
                    "paragraph": "故老子曰：“多言數窮，不如守中。”",
                    "zhushu": "",
                    "type": 2
                },
                {
                    "paragraph": "令尹子佩請飲莊王，",
                    "zhushu": "子佩，楚莊王之相。請飲，請置酒也。"
                },
                {
                    "paragraph": "莊王許諾。子佩䟽揖，北面立於殿下，",
                    "zhushu": "䟽，徒跣也。揖，舉手也。"
                },
                {
                    "paragraph": "曰：“昔者君王許之，今不果往，",
                    "zhushu": "果，誠也。"
                },
                {
                    "paragraph": "意者臣有罪乎？”莊王曰：“吾聞子具於強臺。強臺者，南望料山，以臨方皇，",
                    "zhushu": "料，山名。方皇，水名也。一曰山名。"
                },
                {
                    "paragraph": "左江而右淮，其樂忘死。若吾薄德之人，不可以當此樂也。恐留而不能反。”故老子曰：“不見可欲，使心不亂。”",
                    "zhushu": "",
                    "type": 2
                },
                {
                    "paragraph": "晉公子重耳出亡，過曹，無禮焉。",
                    "zhushu": "曹共公聞重耳駢脅，使𥘵而捕魚，設薄以觀之。"
                },
                {
                    "paragraph": "𨤲負羇之妻謂𨤲負羇曰：“君無禮於晉公子。吾觀其從者，皆賢人也。",
                    "zhushu": "從者，狐偃、趙衰之屬也。"
                },
                {
                    "paragraph": "若以相夫子反晉國，必伐曹。子何不先加德焉？”𨤲負羇遺之壺餕而加璧焉。重耳受其餕而反其璧。及其反國，起師伐曹，剋之，令三軍無入𨤲負羇之里。故老子曰：“曲則全，枉則正。”",
                    "zhushu": "",
                    "type": 2
                },
                {
                    "paragraph": "越王勾踐與吳戰而不勝，國破身亡，困於㑹稽。忿心張膽，氣如涌泉，選練甲卒，赴火若滅。然而請身爲臣，妻爲妾，親執戈，為吴兵先馬走，",
                    "zhushu": "先馬走，走馬前，"
                },
                {
                    "paragraph": "果擒之於千遂。故老子曰：“柔之勝剛也，弱之勝強也，天下莫不知，而莫之能行。”越王親之，故霸中國。",
                    "zhushu": "",
                    "type": 2
                },
                {
                    "paragraph": "趙簡子死，未葬，中牟入齊。",
                    "zhushu": "中牟自入臣於齊也。"
                },
                {
                    "paragraph": "已葬五日，襄子起兵攻圍之，未合而城自壤者十丈，襄子擊金而退之。",
                    "zhushu": "軍法，鼓以進衆，征以退之。"
                },
                {
                    "paragraph": "軍吏諫曰：“君誅中牟之罪，而城自壞，是天助我，何故去之？”襄子曰：“吾聞之叔向曰：‘君子不乗人於利，不迫人於險。’使之治城，城治而後攻之。”中牟聞其義，乃請降。故老子曰：“夫唯不爭，故莫能與之爭。”",
                    "zhushu": "",
                    "type": 2
                },
                {
                    "paragraph": "秦穆公請伯樂曰：“子之年長矣。子姓有可使求馬者乎？”",
                    "zhushu": "子姓，謂伯樂子。"
                },
                {
                    "paragraph": "對曰：“良馬者，可以形容筋骨相也。相天下之馬者，若滅若失，若亡",
                    "zhushu": "若滅，其相不可見也。若失，乍入乍出也。若亡，髣髴不及也。"
                },
                {
                    "paragraph": "其一。若此馬者，絕塵弭徹。",
                    "zhushu": "絶塵，不及也。弭徹，引跡疾也。"
                },
                {
                    "paragraph": "臣之子皆下材也，可告以良馬，而不可告以天下之馬。臣有所與供儋纒采薪者九方堙，",
                    "zhushu": "𦆑，索也。九方堙，人姓名也。"
                },
                {
                    "paragraph": "此其於馬，非臣之下也。請見之。”穆公見之，使之求馬。三月而反報曰：“已得馬矣，在於沙丘。”穆公曰：“何馬也？”對曰：“牡而黃。”使人往取之，牡而驪。穆公不說，召伯樂而問之曰：“敗矣！子之所使求者，毛物、牡牡弗能知，又何馬之能知？”伯樂喟然木息曰：“一至此乎！是乃其所以千萬臣而无数者也。若堙之所觀者，天機也。得其精而忘其粗，在其內而忘其外，見其所見而不見其所不見，視其所視而遺其所不視。若彼之所相者，乃有貴乎馬者。”馬至，而果千里之馬。故老子曰：“大直若屈，大巧若拙。”",
                    "zhushu": "",
                    "type": 2
                },
                {
                    "paragraph": "吴起爲楚令尹，適魏，問屈冝若",
                    "zhushu": "屈冝若，楚大夫，亡在魏者也。"
                },
                {
                    "paragraph": "曰：“王不知起之不肖，而以爲令尹。先生試觀起之爲人也。”屈子曰：“將奈何？”吴起曰：“將衰楚國之爵，而平其制禄，損其有餘，而綏其不足，砥礪甲兵，時爭利於天下。”屈子曰：“冝若聞之，昔善治國家者，不變其故，不易其常。令子將衰楚國之爵，而平其制禄，損其有餘，而綏其不足，是變其故，易其常也。行之者不利。冝若聞之曰：‘怒者，逆德也；兵者，凶器也；爭者，人之所本也。’今子隂謀逆德，好用凶器，始人之所本，",
                    "zhushu": "本者，謂兵爭也。"
                },
                {
                    "paragraph": "逆之至也。且子用魯兵，不冝得志於齊，而得志焉。",
                    "zhushu": "吴起爲將，伐齊，敗之。"
                },
                {
                    "paragraph": "子用魏兵，不宜得志於秦，而得志焉。",
                    "zhushu": "吴起為魏西河守，秦兵不敢東下也。"
                },
                {
                    "paragraph": "宜若聞之，非禍人不能成禍。吾固惑吾王之数逆天道，戾人理，至今无禍，差須夫子也。”",
                    "zhushu": "差須，猶意須也。"
                },
                {
                    "paragraph": "吴起惕然曰：“尚可更乎？”屈子曰：“成刑之徒，不可更也。",
                    "zhushu": "成刑之徒，刑禍已戎於衆。"
                },
                {
                    "paragraph": "子不若敦愛而篤行之。”老子曰：“挫其𨦣，解其紛，和其光，同其塵。”",
                    "zhushu": "",
                    "type": 2
                },
                {
                    "paragraph": "晉伐楚，三舍不止，大夫請擊之。莊王曰：“先君之時，晉不伐楚，及孤之身，而晉伐楚，是孤之過也。若何其辱群大夫？”曰：“先臣之時，晉不伐楚。今臣之身，而晉伐楚，此臣之罪也。請王擊之。”王俛而泣涕沾襟，起而拜君大夫。晉人聞之曰：“君臣爭以過爲在己，且輕下其臣，不可伐也。”夜還師而歸。老子曰：“能受國之垢，是謂社稷主。”",
                    "zhushu": "",
                    "type": 2
                },
                {
                    "paragraph": "宋景公之時，熒惑在心。公懼，召子韋而問焉，",
                    "zhushu": "子韋，司星者也。"
                },
                {
                    "paragraph": "曰：“熒惑在心，何也？”子韋曰：“熒惑，天罰也。心，宋分野，",
                    "zhushu": "宋之分野，上屬房、心之星。"
                },
                {
                    "paragraph": "禍且當君。雖然，可移於宰相。”公曰：“宰相，所使治國家也，而移死焉，不祥。”子韋曰：“可移於民。”公曰：“臣死，寡人誰爲君乎？寧獨死耳。”子韋曰：“可移於歳。”公曰：“歳，民之命。歳饑，民必死矣。爲人君而欲殺其民以自活也，其誰以我爲君者乎？是寡人之命固已盡矣。子韋无復言矣。”子韋還走，北面再拜曰：“敢賀君。天之処髙而聽卑，君有君人之言三，天必有三賞君。今夕星必徙三舍，君延年二十一歳。”公曰：“子奚以知之？”對曰：“君有君人之言三，故有三賞。星必三徙舍，舍行七里，三七二十一，故君移年二十一歳。臣請伏於陛下以司之。星不徙，臣請死之。”公曰：“可。”是夕也，星果三徙舍救。老子曰：“能受國之不祥，是謂天下之王。”",
                    "zhushu": "",
                    "type": 2
                },
                {
                    "paragraph": "昔者，公孫龍在趙之時，謂弟子曰：“人而無能者，龍不能與逰。”有客衣褐帶索而見曰：“臣能呼。”公孫龍顧謂弟子曰：“門下故有能呼者乎？”對曰：“無有。”公孫龍曰：“與之弟子之籍。”後数日，往說燕王，至於河上，而航在一汜，",
                    "zhushu": "汜，水涯也。"
                },
                {
                    "paragraph": "使善呼之，一呼而航來。故曰：聖人之處丗，不逆有𠆸能之士。故老子曰：“人無弃人，物無弃物，是謂襲明。”",
                    "zhushu": "",
                    "type": 2
                },
                {
                    "paragraph": "子發攻蔡，踰之。",
                    "zhushu": "子發，楚宣王之將軍。踰，越勝之也。"
                },
                {
                    "paragraph": "宣王郊迎，列田百頃，而封之執圭。",
                    "zhushu": "楚爵功臣，賜以圭，謂之執圭，比附庸之君也。"
                },
                {
                    "paragraph": "子發辭不受，曰：“治國立政，諸侯入賔，此君之德也。發号施令，師未合而敵遁，此將軍之威也。兵陳戰而勝敵者，此庶民之力也。夫乗民之功勞而取其爵禄，非仁義之道也。”故辭而弗受。故老子曰：“功成而不居。夫唯不居，是以不去。”",
                    "zhushu": "",
                    "type": 2
                },
                {
                    "paragraph": "晉文公伐原，",
                    "zhushu": "原，周邑。周襄王以原賜文公，原叛伐也。"
                },
                {
                    "paragraph": "與大夫期三日，三日而原不降，文公令去之。軍吏曰：“原不過一二日將降矣。”君曰：“吾不知原三日而不可得下也，以與大夫期，盡而不罷，失信得原，吾弗爲也。”原人閒之曰：“有君若此，可弗降也？”遂降。温人聞，亦請降。",
                    "zhushu": "時周人亦以温予文公，温相連俱叛。"
                },
                {
                    "paragraph": "故老子曰：“窈兮冥𠔃，其中有精。其精甚眞，其中有信。”故“美言可以市尊，美行可以加人”。公儀休相魯，",
                    "zhushu": "公儀休，故魯愽士也。"
                },
                {
                    "paragraph": "而嗜魚。一國獻魚，公儀子不受。其弟子諌曰：“夫子嗜魚，弗受，何也？”荅曰：“夫唯嗜魚，故弗受。夫受魚而免於相，雖嗜魚，不能自給魚。母受魚而不免於相，則能長自給魚。”此明扵爲人爲己者也。故老子曰：“後其身而身先，外其身而身存。非以無私？故能成其私。”一曰：“知足不辱。”",
                    "zhushu": "",
                    "type": 2
                },
                {
                    "paragraph": "狐丘丈人謂孫叔敖",
                    "zhushu": "丈人，老而杖於人者。"
                },
                {
                    "paragraph": "曰：“人有三怨，子知之乎？”孫叔敖曰：“何謂也？”對曰：“爵髙者，士妬之；官大者，主惡之；禄厚者，怨處之。”孫叔敖曰：“吾爵益髙，吾志益下；吾官益六，吾心益小；吾禄益厚，吾施益博。是以免三怨，可乎？”故老子曰：“故貴必以賤爲夲，髙必以下爲基。”",
                    "zhushu": "",
                    "type": 2
                },
                {
                    "paragraph": "大司馬捶",
                    "zhushu": "覩果反。"
                },
                {
                    "paragraph": "鈎者年八十矣，",
                    "zhushu": "捶，鍜擊也。鈎，鈎鈎也。"
                },
                {
                    "paragraph": "而不失鈎芒。大司馬曰：“子巧邪？有道邪？”曰：“臣有守也。臣年二十好捶鈎，於物無視也，非鈎無察也。”是以用之者，必假扵弗用也，而以長得其用。而況持不用者乎？物孰不濟焉？故老子曰：“從事於道者，同於道。”",
                    "zhushu": "",
                    "type": 2
                },
                {
                    "paragraph": "文王砥德脩政，三年而天下二垂歸之。",
                    "zhushu": "砥，礪也。文王三分天下有其二也。"
                },
                {
                    "paragraph": "紂聞而患之，曰：“余夙興夜寐，與之競行，則苦心勞形。縱而置之，恐伐余一人。”崇侯虎曰：“周伯昌行仁義而善謀，夫子發勇敢而不疑，中子旦恭儉而知時。若與之從，則不堪其殃。縱而赦之，身必危亡。冠雖弊，必加於頭。及未成，請圖之。”屈商乃拘文王於羑里。",
                    "zhushu": "屈商，紂臣也。羑里，地名也，在河内湯隂。"
                },
                {
                    "paragraph": "於是散宜生乃以千金求天下之珍怪，得騶虞、雞斯之乗，",
                    "zhushu": "騶虞，白虎，黒文而仁，食自死之獸，日行千里。雞斯，神馬也。"
                },
                {
                    "paragraph": "𤣥王百工，",
                    "zhushu": "二玉為一工也。"
                },
                {
                    "paragraph": "大貝百朋，",
                    "zhushu": "五貝為一朋也。"
                },
                {
                    "paragraph": "𤣥豹、黄羆、青犴、",
                    "zhushu": "音岸。犴，胡地野犬也。"
                },
                {
                    "paragraph": "白虎文皮千合，以獻於紂，因費仲而通。",
                    "zhushu": "費仲，紂侫臣也。"
                },
                {
                    "paragraph": "紂見而說之，乃免其身，殺牛而賜之。文王歸，乃爲玉門，築霊臺，相女童，擊鍾鼓，",
                    "zhushu": "王門，以玉飾門，為柱樞也。相女童，相視之。一曰：相匠也。"
                },
                {
                    "paragraph": "以待紂之失也。紂聞之，曰：“周伯昌改道易行，吾無憂矣。”乃爲炮烙，剖比干，剔孕婦，殺諌者。文王乃遂其謀。故老子曰：“知其榮，守其辱，為天下谷。”",
                    "zhushu": "",
                    "type": 2
                },
                {
                    "paragraph": "成王問政於尹佚曰：“吾何德之行，",
                    "zhushu": "尹佚，史佚。"
                },
                {
                    "paragraph": "而民親其上？”對曰：“使之時而敬順之。”王曰：“其度安至？”曰：“如臨深淵，如履薄冰。”王曰：“懼哉！王人乎。”尹佚曰：“天地之間，四海之内，善之則吾畜也，不善則吾讎也。昔夏、商之臣反讎桀、紂而臣湯、武，宿沙之民皆自攻其君而歸神農，",
                    "zhushu": "伏羲、神農之閭，有共工、宿沙，霸天下者也。"
                },
                {
                    "paragraph": "此丗之所明知也。如何其無懼也？”故老子曰：“人之所畏，不可不畏也。”",
                    "zhushu": "",
                    "type": 2
                },
                {
                    "paragraph": "跖之徒問跖曰：“盜亦有道乎？”跖曰：“奚適其無道也！夫意而中藏者，聖也；入先者，勇也；出後者，義也；分均者，仁也；知可否者，智也。五者不備而能成大盗者，天下無之。”由此觀之，盜賊之心，必託聖人之道而後可行。故老子曰：“絶聖弃智，民利百倍。”",
                    "zhushu": "",
                    "type": 2
                },
                {
                    "paragraph": "楚將子發好求技道之士，楚有善爲偷者往見曰：“聞君求技道之士。臣，偷也，願以技齎一卒。”",
                    "zhushu": "齎，備。卒，足。"
                },
                {
                    "paragraph": "子發聞之，衣不給帶，冠不暇正，出見而禮之。左右諌曰：“偷者，天下之盜也。何爲之禮？”君曰：“此非左右之所得與。”後無幾何，齊興兵伐楚，子發將師以當之，兵三却。楚賢良大夫皆盡其計而悉其誠，齊師愈強。於是市偷進請曰：“臣有薄技，願爲君行之。”子發曰：“諾。”不問其辭而遣之。偷則夜解齊將軍之幬帳而獻之。子發因使人歸之，曰：“卒有出薪者，得將軍之帷，使歸之於執事。”明又復往取其枕，子發又使人歸之。明日又復往取其簪，子發又使歸之。齊師聞之，大駭，將軍與軍吏謀曰：“今日不去，楚軍恐取吾頭。”則還師而去。故曰：無細而能薄，在人君用之耳。故老子曰：“不善人，善人之資也。”",
                    "zhushu": "",
                    "type": 2
                },
                {
                    "paragraph": "顔回謂仲尼曰：“回益矣。”仲尼曰：“何謂也？”曰：“回忘禮樂矣。”",
                    "zhushu": "回忘禮樂，絶聖弃知，入於无為也。"
                },
                {
                    "paragraph": "仲尼曰：“可矣，猶未也。”異日復見，曰：“回益矣。”仲尼曰：“何謂也？”曰：“回忘仁義矣。”仲尼曰：“可矣，猶未也。”異日復見，曰：“回坐忘矣。”",
                    "zhushu": "言坐自忘其身以至道也。"
                },
                {
                    "paragraph": "仲尼造然曰：“何謂坐忘？”顔回曰：“隳支體，黜聦明，離形去知，洞於化通，是謂坐忘。”仲尼曰：“洞則無善也，化則無常矣。而夫子薦賢，",
                    "zhushu": "薦，先也。回人賢。"
                },
                {
                    "paragraph": "丘請從之後。”故老子曰：“載營魄抱一，能毋離乎？專氣至柔，能如嬰皃乎？”秦穆公興師，將以襲鄭。蹇叔曰：“不可。臣聞襲國者，以車不過百里，以人不過三十里，爲其謀未及發泄也，甲兵未及𨦣弊也，糧食未及乏絶也，人民未及罷病也，皆以其氣之髙與其力之盛至，是以犯敵能威。今行數千里，又數絶諸侯之地，以襲國，臣不知其可也。君重圖之。”穆公不聽。蹇叔送師，衰絰而哭之。師遂行，過周而東。鄭賈人弦髙矯鄭伯之命，以十二牛勞秦師而賔之。三帥乃懼而謀曰：“吾行數千里以襲人，未至而人已知之，其備必先成，不可襲也。”還師而去。當此之時，晉文公適薨，未葬，先軫言於襄公",
                    "zhushu": "先軫，晉大夫也。襄公，晉文公子。"
                },
                {
                    "paragraph": "曰：“昔吾先君與穆公交，天下莫不聞，諸侯莫不知。今吾君薨未葬，而不弔吾喪，而不假道，是死吾君而弱吾孤也。請擊之。”襄公許諾。先軫舉兵而與秦師遇於殽，大破之，擒其三軍以歸。穆公聞之，素服廟臨，以說於衆。",
                    "zhushu": "說，解。"
                },
                {
                    "paragraph": "故老子曰：“知而不知，尚矣。不知而知，病也。”",
                    "zhushu": "",
                    "type": 2
                },
                {
                    "paragraph": "齊王后死，王欲置后而未定，使群臣議。薛公欲中王之意，",
                    "zhushu": "薛公，田嬰也。"
                },
                {
                    "paragraph": "因獻十珥而美其一。旦日，因問美珥之所在，因勸立以爲王后。齊王大說，遂尊重薛公。故人主之意欲見於外，則爲人臣之所制。故老子曰：“塞其兊，閉其門，終身不勤。”盧敖游乎北海，",
                    "zhushu": "盧敖，燕人，𥘿始皇召以為博士，使求神仙，亡而不返也。"
                },
                {
                    "paragraph": "經乎太隂，入乎𤣥闕，",
                    "zhushu": "太隂，北方也。𤣥闕，北方之山也。"
                },
                {
                    "paragraph": "至於蒙榖之上。",
                    "zhushu": "蒙穀，山名。"
                },
                {
                    "paragraph": "見一士焉，深目而𤣥鬢，涙注",
                    "zhushu": "淚，水。"
                },
                {
                    "paragraph": "而鳶肩，豐上而殺下，軒軒然方迎風而舞。顧見盧敖，慢然下其臂，",
                    "zhushu": "慢然，止舞也。"
                },
                {
                    "paragraph": "遯逃乎碑。",
                    "zhushu": "匿於碑隂。"
                },
                {
                    "paragraph": "盧敖就而視之，方倦龜殻",
                    "zhushu": "楚人謂倨為倦。龜殼，龜甲也。"
                },
                {
                    "paragraph": "而食蛤梨。",
                    "zhushu": "蛤梨，海蚌。"
                },
                {
                    "paragraph": "盧敖與之語曰：“唯敖爲背群離黨，窮觀於六合之外者，非敖而己乎？敖幼而好遊，至長不渝。周行四極，唯北隂之未闢。今卒睹天子於是，子殆可與敖爲友乎？”若士者，齤",
                    "zhushu": "音拳。"
                },
                {
                    "paragraph": "然而𥬇曰：“嘻！子中州之民，寜肯而逺至此。此猶光乎日月",
                    "zhushu": "言太隂之地，尚見日月也。"
                },
                {
                    "paragraph": "而載列星，隂陽之所行，四時之所生，其比夫不名之地，猶突奥也。",
                    "zhushu": "言我所游不可字名之地，以盧敖而所行比之，則如突奥。奥，室中也。"
                },
                {
                    "paragraph": "若我南游乎岡㝗之野，北息乎沉墨之郷，西窮冥冥之黨，東開鴻濛之光。此其下無地而上無天，聽焉無聞，視焉無眴，此其外猶有汰沃之汜。",
                    "zhushu": "汰沃，四海予天之際水流聲也。汜，涯也。"
                },
                {
                    "paragraph": "其餘一舉而千萬里，",
                    "zhushu": "千万里，沃氾之外也。"
                },
                {
                    "paragraph": "吾猶夫能之在。",
                    "zhushu": "吾尚未至此也。"
                },
                {
                    "paragraph": "今子游始於此，乃語窮觀，豈不亦逺哉！然子處矣。吾與汗漫期于九垓之外，",
                    "zhushu": "汗漫，不可知之也。九垓，九天之外。"
                },
                {
                    "paragraph": "吾不可以久駐。”若士舉臂而竦身，遂入雲中。盧敖仰而視之，弗見，乃止駕，",
                    "zhushu": "止其所駕之車。"
                },
                {
                    "paragraph": "止柸治，",
                    "zhushu": "楚人謂恨不得為柸治也。"
                },
                {
                    "paragraph": "悖若有喪也。曰：“吾比夫子，猶黃鵠與蠰蟲也。",
                    "zhushu": "蠰蟲，蟲之幼也。"
                },
                {
                    "paragraph": "終日行，不離咫尺，",
                    "zhushu": "入寸爲咫，十寸為尺。"
                },
                {
                    "paragraph": "而自以爲逺，豈不悲哉！”故莊子曰：“小人不及大人，小知不及大知。朝菌不知晦朔，",
                    "zhushu": "朝菌，朝生暮死之蟲也。生水上，狀似蚕蛾，一名孳母，海南謂之蟲邪。"
                },
                {
                    "paragraph": "蟪蛄不知春秋。”",
                    "zhushu": "蟪蛄，貂蟟。"
                },
                {
                    "paragraph": "此言明之有所不見也。",
                    "zhushu": "",
                    "type": 2
                },
                {
                    "paragraph": "季子治亶父三年，",
                    "zhushu": "季子，子賤。"
                },
                {
                    "paragraph": "而巫馬期絻衣短褐，",
                    "zhushu": "巫馬期，孔子弟子也。"
                },
                {
                    "paragraph": "易容貌，往觀化焉。",
                    "zhushu": "易服而往，微以視之。"
                },
                {
                    "paragraph": "見夜魚釋之。巫馬期問焉，曰：“凡子所爲魚者，欲得也。今得而釋之，何也？”漁者對曰：“季子不欲人取小魚也。",
                    "zhushu": "古者魚不盈尺，不上爼也。"
                },
                {
                    "paragraph": "所得者小魚，是以釋之。”巫馬期歸，以報孔子曰：“季子之德至矣！使人闇行，若有嚴刑在其側者。季子何以至於此？”孔子曰：“丘甞問之以治，言曰：‘誡於此者刑於彼。’季子必行此術也。”故老子曰：“去彼取此。”",
                    "zhushu": "",
                    "type": 2
                },
                {
                    "paragraph": "罔兩問於景",
                    "zhushu": "罔兩，水之精物也。景，日月水光晷也。"
                },
                {
                    "paragraph": "曰：“照照者，神明也？”",
                    "zhushu": "罔兩恍揔之物，見景光明，以爲神也。"
                },
                {
                    "paragraph": "景曰：“非也。”罔兩曰：“子何以知之？”景曰：“扶桑受謝，日炤宇宙，",
                    "zhushu": "扶桑，日所出之木也。受謝，扶桑受日，且澤出之也。"
                },
                {
                    "paragraph": "炤炤之光，輝燭四海，闔戸塞牖，刖無由入矣。若神明，四通並流，無所不極，上際於天，下蟠於地，化育萬物而不可爲象，俛仰之間而撫四海之外，照照何足以名之？”故老子曰：“天下之至柔，馳騁於天下之至堅。”",
                    "zhushu": "",
                    "type": 2
                },
                {
                    "paragraph": "光耀問於無有",
                    "zhushu": "光耀可見，而無有至虛者。"
                },
                {
                    "paragraph": "曰：“子果有乎？其果無有子？”",
                    "zhushu": "有形生於無形，何以能生物？故問果有乎。其无有也。"
                },
                {
                    "paragraph": "無有弗應也。光耀不得問，而就視其狀貌，冥然忽然，視之不見其形，聽之不聞其聲，搏之不可得，望之不可極也。光耀曰：“貴矣哉！孰能至于此乎？予能有無矣，未能無無也。",
                    "zhushu": "言我能使形不可得，未能殊無形也。"
                },
                {
                    "paragraph": "及其爲無無，又何從至於此哉？”故老子曰：“無有入于無間，吾是以知無爲之有益也。”",
                    "zhushu": "",
                    "type": 2
                },
                {
                    "paragraph": "白公勝慮亂，",
                    "zhushu": "白公將爲父復讎，起兵乱，因思慮之也。"
                },
                {
                    "paragraph": "罷朝而立，到杖䇿，錣",
                    "zhushu": "音針。"
                },
                {
                    "paragraph": "上貫頥，",
                    "zhushu": "䇿，馬捶。端有針以刺馬，謂之錣。到救䇿，故錣貫頥也。"
                },
                {
                    "paragraph": "血流至地而弗知也。鄭人聞之曰：“頥之忘，將何不忘哉？”",
                    "zhushu": "白公之父死，鄭人預之，故懼之也。"
                },
                {
                    "paragraph": "此言精神之越於外，智慮之蕩於内，則不能漏理其形也。",
                    "zhushu": "漏，補空也。"
                },
                {
                    "paragraph": "是故神之所用者逺，則所遺者近也。",
                    "zhushu": "近，謂身也。"
                },
                {
                    "paragraph": "故老子曰：“不出户以知天下，不窺牖以見天道。其出彌逺，其知彌少。”此之謂也。",
                    "zhushu": "",
                    "type": 2
                },
                {
                    "paragraph": "秦皇帝得天下，恐不能守，發邊戍，築長城，脩關梁，設障塞，具傳車，置邊吏。然劉氏奪之，若轉閉錘",
                    "zhushu": "閉錘，格也。上之錘，所以編薄席，反後之易。"
                },
                {
                    "paragraph": "昔武王伐紂，破之牧野，乃封比干之墓，表商容之閭，柴箕子之門，",
                    "zhushu": "紂死，箕子亡之朝鮮，舊居空，故柴護之。"
                },
                {
                    "paragraph": "朝成湯之廟，發鉅橋之粟，散鹿臺之錢，破鼓折抱，㢮弓絶絃，去舍露宿以示平易，解剱帶笏以示无仇。於此天下歌謡而樂之，諸侯執幣相朝，三十四丗不奪。故老子曰：“善閉者，无関鍵而不可開也；善結者，無繩約而不可解也。”",
                    "zhushu": "",
                    "type": 2
                },
                {
                    "paragraph": "尹需斈御，三年而無得焉，私自苦痛，常寢想之。",
                    "zhushu": "寢堅思之。"
                },
                {
                    "paragraph": "中夜，夢受秋駕於師。",
                    "zhushu": "秋駕，善御之術。"
                },
                {
                    "paragraph": "明日往朝，師望之，謂之曰：吾非受道於子也，恐子不可子也。今日將敎子以秋駕。尹需反走，北面再拜曰：臣有夭幸，今夕固夢受之。故老子曰：致虛極，守静篤，萬物並作，吾以觀其復也。",
                    "zhushu": "",
                    "type": 2
                },
                {
                    "paragraph": "昔孫叔敖三得令尹，無喜志；三去令尹，无憂色；延陵季子，吳人願一以爲王而不肯；許由，讓天下而弗受；晏子與崔杼盟，臨死地不変其儀；此皆有所逺通也。精神通於死生，則物孰能惑之。荆有佽非，得寶劒於干隊。",
                    "zhushu": "干，音寒。干囯，在今臨淮，出寳劒，盖為莫邪、洞鄂之形也。"
                },
                {
                    "paragraph": "還反度江，至於中流，陽侯之波，兩蛟挾繞其舩。",
                    "zhushu": "蛟，龍属也。魚滿二千五百斤，蛟未爲之主也。"
                },
                {
                    "paragraph": "佽非謂枻舡者",
                    "zhushu": "枻，櫂。"
                },
                {
                    "paragraph": "曰：“嘗有如此而得活者乎？”對曰：“未甞見也。”於是佽非瞋目㪍然，攘臂㧞劒曰：“武王可以仁義之禮說也，不可劫而奪也。此江中之腐肉朽骨，弃劒而已，余有奚愛焉！”赴江刺蛟，遂斷其頭，舩中人盡活，風波畢除，荆爵爲執圭。孔子聞之曰：“夫善載！腐朽骨弃劒者，佽非之謂乎！”故老子曰：“夫唯無以生爲者，是賢於貴生焉。”齊人淳于髠以從說魏王，魏王辯之。約車十乗，將使荆，辭而行。人以爲從未足也，復以衡說，其辭若然。",
                    "zhushu": "从說，說諸侯之計當相從也。衡說，从之非是，當横，更計也。"
                },
                {
                    "paragraph": "魏王乃止其行而䟽其身。失從心志，而有不能成衡之事，是其所以固也。夫言有宗，事有夲。失其宗夲，技能雖多，不若其寡也。故周鼎著倕，而使齕其指，先王以見大巧之不可也。故愼子曰：“匠人知爲門，能以門，",
                    "zhushu": "愼子，名到，齊人。"
                },
                {
                    "paragraph": "所以不知門也，",
                    "zhushu": "不知門之要也。"
                },
                {
                    "paragraph": "故必杜然後能門。”",
                    "zhushu": "門之要在門外。",
                    "type": 2
                },
                {
                    "paragraph": "墨者有田鳩者，",
                    "zhushu": "田鳩，斈子之術也。"
                },
                {
                    "paragraph": "欲見秦惠王，約者申轅，",
                    "zhushu": "申，束。"
                },
                {
                    "paragraph": "留於秦，周年不得見。客有言之楚王者，往見楚王，楚王甚恱之，予以節，使於秦。至，因見予之將軍之節惠王而說之。出舍，喟然而歎，告從者曰：“吾留秦三年不得見，不識道之可以從楚也。”物固有近之而逺，逺之而近者。故大人之行，不掩以繩，",
                    "zhushu": "掩，猶揮也。"
                },
                {
                    "paragraph": "至所極而已矣。此所謂筦子“梟飛而維繩”者。",
                    "zhushu": "言為士者上下无常，進退无𢘆，下可繩也。以喻飛梟从下繩維之，而欲翺翔，則不可也。",
                    "type": 2
                },
                {
                    "paragraph": "豐水之深千仞，而不受塵垢，扵金鐡鍼焉，則形見於外，非不深且清也，魚鼈龍蛇莫肯之㱕也。是故石上不生五榖，秃山不㳺麋鹿，無所隂蔽隱也。",
                    "zhushu": "",
                    "type": 2
                },
                {
                    "paragraph": "昔趙文子問於叔向曰：“晉六將軍，其孰先亡乎？”",
                    "zhushu": "六將軍，韓、魏、趙、范、中行、知伯也。"
                },
                {
                    "paragraph": "對曰：“中行、知氏。”文子曰：“何乎？”對曰：“其爲政也，以苛爲察，以切爲明，以刻下爲忠，以計多爲功。譬之猶廓革者也，廓之，大則大矣，裂之道也。”故老子曰：“其政惽惽，其民純純，其政察察，其民缺缺。”",
                    "zhushu": "",
                    "type": 2
                },
                {
                    "paragraph": "景公謂太卜曰：“子之道何能？”對曰：“能動地。”",
                    "zhushu": "動，震。"
                },
                {
                    "paragraph": "晏子往見公，公曰：“寡人問太卜曰：‘子之道何能？’對曰：‘能動地。’地可動乎？”晏子黙然不封。出，見太卜曰：“昔吾見句星在房心之閒，地其動乎？”",
                    "zhushu": "句星，客星也。駟，房。句星守房、心，則地動也。"
                },
                {
                    "paragraph": "太卜曰：“然。”晏子出，太卜走往見公曰：“臣非能動地，地固將動也。”田子陽聞之，",
                    "zhushu": "田子陽，齊臣也。"
                },
                {
                    "paragraph": "曰：“晏子黙而不對者，不欲太卜之死。往見太卜者，恐公之欺也。晏子可謂忠於上而惠於下矣。”故老子曰：“方而不割，廉而不劌。”魏文侯觴諸大夫於曲陽。飲酒酣，文侯喟然歎曰：“吾獨無豫讓以爲臣子。”",
                    "zhushu": "豫讓事知伯而死其難，故文侯思以爲臣。"
                },
                {
                    "paragraph": "蹇重舉白而進之，",
                    "zhushu": "蹇重，文侯臣也。舉白，進酒。"
                },
                {
                    "paragraph": "曰：“請浮君。”",
                    "zhushu": "浮，猶罰也。以酒罰君也。"
                },
                {
                    "paragraph": "君曰：“何也？”對曰：“臣聞之，有命之父母不知孝于，有道之君不知忠臣。夫豫讓之君，亦何如哉？”",
                    "zhushu": "豫讓相其君而君見殺，亦何如？不足貴也。"
                },
                {
                    "paragraph": "文侯受觴而飲，釂而不獻，",
                    "zhushu": "釂，盡。"
                },
                {
                    "paragraph": "曰：“無管仲、鮑叔以爲臣，故有豫讓之功。”故老子曰：“國家昬亂有忠臣。”孔子觀桓公之廟，",
                    "zhushu": "桓公，魯君也。"
                },
                {
                    "paragraph": "有器焉，謂之宥巵。",
                    "zhushu": "宥在坐右。"
                },
                {
                    "paragraph": "孔子曰：“善哉！乎得見此器。”頗顧曰：“弟子取水。”水至，灌之，其中則正，",
                    "zhushu": "中，水牢巵中也。"
                },
                {
                    "paragraph": "其盈則覆。孔子造然革容曰：“善哉，持盈者乎！”子貢在側，曰：“請問持盈。”曰：“揖而損之。”曰：“何謂揖而損之？”曰：“夫物盛而衰，樂極則悲，日中而移，月盈而虧。是故聦明叡知，守之以愚；多聞博辯，守之以儉；武力毅勇，守之以畏；富貴廣大，守之以陋；德施天下，守之以讓。此五者，先王所以守天下而弗失也。反此五者，未甞不危也。”故老子曰：“服此道者不欲盈。夫唯不盈，是以能弊而不新成。”",
                    "zhushu": "",
                    "type": 2
                },
                {
                    "paragraph": "武王問太公曰：“寡人伐紂天下，是臣殺其主而下伐其上也。吾恐後丗之用兵不休，𨷖爭無已，爲之奈何？”太公曰：“甚善，王之問也！夫未得獸者，唯恐其創之小也；",
                    "zhushu": "獵禽恐不能殺，故恐其創小也。"
                },
                {
                    "paragraph": "已得之，惟恐傷肉之多也。王若欲久持之，則塞民於兊，",
                    "zhushu": "兊，耳目𤾁口也。老子曰：塞其兊也。"
                },
                {
                    "paragraph": "道全爲無用之事，煩擾之敎，彼皆樂其業，供其情，昭昭而道冥冥。於是乃去其瞀而載之木，",
                    "zhushu": "瞀，被髪也。水鶩，鳥冠也。知文者冠鶩。"
                },
                {
                    "paragraph": "解其劒而帶之笏。爲三年之喪，令𩔖不蕃。髙辭卑讓，使民不爭。酒肉以通之，竽瑟以娱之，鬼神以畏之。繁文滋禮以弇其質，厚葬乆喪以亶",
                    "zhushu": "晉丹。"
                },
                {
                    "paragraph": "其家，含珠鱗、施綸組以貧其財，深鑿髙壟以盡其力。家貧族少，慮患者寡，以此移風，可以持天下弗失。”故老子曰：“化而欲作，吾將鎭之以無名之樸也。”",
                    "zhushu": ""
                }
            ]
        },
        {
            "name": "氾論訓第十三",
            "paragraphs": [
                {
                    "paragraph": "氾論訓第十三",
                    "zhushu": "博說丗間古今得生，以道為化，大歸於一。故臣氾譏，因以題篇。",
                    "type": 1
                },
                {
                    "paragraph": "古者。有鍪而綣，領以王天。下者，矣，",
                    "zhushu": "古者，盖三皇以前也。鍪，頭，着兠鍪帽，言未知制冠也。綣領，皮衣，屈而紩之，如今胡家韋襲反褶以為領也。一說，鍪，放髪也。綣，繞頸而已，皆无飾。"
                },
                {
                    "paragraph": "其德生而不辱，",
                    "zhushu": "刑楷不用也。"
                },
                {
                    "paragraph": "予而不奪，",
                    "zhushu": "予，予无財也。不奪，无所徵求於民也。"
                },
                {
                    "paragraph": "天下不非其服，同懐其德。",
                    "zhushu": "非，猶譏呵也。懷，歸也。"
                },
                {
                    "paragraph": "當此之時，隂陽和平，風雨時莭，萬物蕃息，",
                    "zhushu": "政不虐，生无天折。"
                },
                {
                    "paragraph": "烏鵲之巢可俯而探也，禽獸可羈而從也，",
                    "zhushu": "從，猶牽也。"
                },
                {
                    "paragraph": "豈必襃衣愽帶，句襟委章甫哉？",
                    "zhushu": "襃衣，謂方与之衣，如今吏人之左衣也。博帶，大帶。詩云：垂帶若厲。句襟，今之曲領。曲領，褒衣也。委，委貌。冠。章甫，亦冠之名也。"
                },
                {
                    "paragraph": "古者民。澤處，復穴，",
                    "zhushu": "處，居也。復穴，重窟。一說穴，毁隄㕫崖岸之中，以為窟堂也。"
                },
                {
                    "paragraph": "冬日則不勝霜雪霧露，夏日則不勝暑熱𧊈䖟。",
                    "zhushu": "䖟，讀詩云：言采其蔄之蔄也。"
                },
                {
                    "paragraph": "聖人乃作，",
                    "zhushu": "作，起也。"
                },
                {
                    "paragraph": "爲之築土構木，以爲宫室，",
                    "zhushu": "講，架也。謂材未相乗架也。"
                },
                {
                    "paragraph": "上棟下宇，以蔽風雨，",
                    "zhushu": "楝，屋檼也。宇，屋之垂，"
                },
                {
                    "paragraph": "以避寒暑，而百姓安之。",
                    "zhushu": "安，樂也。"
                },
                {
                    "paragraph": "伯余之初作衣也，",
                    "zhushu": "伯余，黄帝臣也。世本曰：伯余製衣裳。一曰：伯余，黄帝。"
                },
                {
                    "paragraph": "緂㝝索縷，手經指挂，其成猶網羅。",
                    "zhushu": "緂，𨦣，索，功也。緂，讀恬然不動之恬。"
                },
                {
                    "paragraph": "後丗爲之機杼，勝複，以便其用，而民得以掩形衘寒。",
                    "zhushu": "掩，蔽。御，止。"
                },
                {
                    "paragraph": "古者剡耜而耕，摩蜃而耨，",
                    "zhushu": "剡，利也。耜，臿屬也。蜃，大蛤。摩，今利用之。耨，耨，除苗穢也。"
                },
                {
                    "paragraph": "木鉤而樵，抱甀而汲，",
                    "zhushu": "鉤，鐮也。鉤，讀濟隂句陽之句。樵，薪蒸甀武。今充州日小武爲甄。幽州曰瓦也。"
                },
                {
                    "paragraph": "民勞而利薄。後丗爲之耒耜耰鋤，斧柯而樵，桔臯而汲，",
                    "zhushu": "耰，謂曰優。㭬，　椎也。三輔謂之儓，所以覆種也。"
                },
                {
                    "paragraph": "民逸而利多焉。古者，大川名谷，衝絶道路，不通往來也，乃為窬木方板，以爲舟航，",
                    "zhushu": "窬，空也。方，並也。舟相連為航也。"
                },
                {
                    "paragraph": "故也，勢有无得相委輸，",
                    "zhushu": "運所有，輸所无。"
                },
                {
                    "paragraph": "乃爲靻蹻而超千里。肩負儋之勤也，",
                    "zhushu": "靻蹻、靻靸也。勤，勞也。"
                },
                {
                    "paragraph": "而作爲之楺輪建輿，駕馬服牛，民以致逺而不勞。",
                    "zhushu": "代負儋，故不勞也。"
                },
                {
                    "paragraph": "爲鷙禽猛獸之害傷人，而无以禁御也，而作爲之鑄金鍜鐡，以為兵刃，猛獸不能為害。",
                    "zhushu": "以兵刃備之，故不得為人害也。"
                },
                {
                    "paragraph": "故居迫其難，則求其便，困其患，則造其備。人各以其所知，去其所害，就其所利，常故不可循，噐械不可因也，",
                    "zhushu": "循，隨也。當時之可攷則攷之，故曰不可也。"
                },
                {
                    "paragraph": "則先王之法度有移易者矣。古之制，㛰礼不稱主人。",
                    "zhushu": "當婚者之身，不稱其名也。稱諸父兄師友。"
                },
                {
                    "paragraph": "舜不告而娶，非礼也。",
                    "zhushu": "堯知舜賢，以二女妻舜，不告父。父頑，常欲殺舜，舜知告則不得娶也。不孝莫大扵无後，故孟子曰：舜不告，猶告耳。"
                },
                {
                    "paragraph": "立子以長，文王舍伯邑考而用武王，非制也。礼，三十而娶，",
                    "zhushu": "三十而娶者，隂陽未分時，俱生於予。男從子数，左行三十年立於已。女從子数，右行二十年亦立於已，合夫婦。故聖人因是制礼，使男三十而娶，女二十而嫁。共男子自已数，左行十得寅，故人十月而生於寅，故男子数從寅起。女自已数，右行得申，亦十月而生於申，故女子数从申起。生伯邑考，武王兄，廢長立聖，以庶代嫡。聖人之權耳。"
                },
                {
                    "paragraph": "文王十五而生武王，非法也。",
                    "zhushu": "歳星十二歳而周天，天道十二而備，故國君十二歳而冠，冠而娶，十五生子，重國嗣也。不從故制也。上句言之，冝伯邑考娶也。"
                },
                {
                    "paragraph": "夏后氏𣩵於阼階之上，",
                    "zhushu": "礼：飯於牖下，小斂於户内，大斂於阼階。在牀曰尸，在棺曰柩。𣩵於賔位，祖於庭，葬於墓也。於阼階，猶在主位，未忍以賔道逺之。"
                },
                {
                    "paragraph": "殷人𣩵於兩楹之間，",
                    "zhushu": "楹，柱也。記曰：殷𣩵之於堂上兩柱之間。賔主共。"
                },
                {
                    "paragraph": "周人𣩵於西階之上，",
                    "zhushu": "蓋以賔道遣之。"
                },
                {
                    "paragraph": "此礼之不同者也。有虞氏用瓦。棺，",
                    "zhushu": "有虞氏，舜丗也。瓦棺，陶瓦也。"
                },
                {
                    "paragraph": "夏后氏堲周，",
                    "zhushu": "夏后氏，禹丗。无棺槨，以瓦，廣二尺，長四尺，側身累之以蔽土，曰堲周也。"
                },
                {
                    "paragraph": "殷人用槨，",
                    "zhushu": "用栢爲槨，厚之。冝，以棺爲制也。"
                },
                {
                    "paragraph": "周人牆置翣，此葬之不同者也。",
                    "zhushu": "周人兼用棺槨，故牆設翣，狀如今要扇，𦘕文挿置棺車葙以為飾。多少之差，各從其爵命之数也。"
                },
                {
                    "paragraph": "夏后氏𥙊於闇，",
                    "zhushu": "於室中，中夜𥙊之也。"
                },
                {
                    "paragraph": "殷人祭於陽，",
                    "zhushu": "於堂上日平旦𥙊也。"
                },
                {
                    "paragraph": "周人𥙊於日出以朝，",
                    "zhushu": "於日出時𥙊於庭中。朝者，庭也。"
                },
                {
                    "paragraph": "此祭之不同者也。堯大章，",
                    "zhushu": "堯樂也。"
                },
                {
                    "paragraph": "舜九韶，",
                    "zhushu": "舜樂也。書曰：簫韶九成是也。"
                },
                {
                    "paragraph": "禹大夏，",
                    "zhushu": "禹樂也。"
                },
                {
                    "paragraph": "湯大護，",
                    "zhushu": "湯，樂也。"
                },
                {
                    "paragraph": "周武象，",
                    "zhushu": "武王樂也。"
                },
                {
                    "paragraph": "此樂之不同者也。故五帝異道，而德覆天下，三王殊事，而名施後丗，此皆因時變而制礼樂者。譬猶師曠之施瑟柱也，所推移上下者，无寸尺之度，而靡不中音。故通於礼樂之情者能作，音有本主於中，而以知榘彠之所周者也。",
                    "zhushu": "榘，方也。彠，度法也。"
                },
                {
                    "paragraph": "魯昭公有慈母而愛之，死爲之練冠，故有慈母之服。",
                    "zhushu": "慈母者，父所命養己者。此大夫之妾，士之妻，謂之女母。礼爲之緦麻三月。昭公獨練，言其記礼之所由興也。"
                },
                {
                    "paragraph": "陽侯殺蓼侯，而竊其夫人，故大饗廢夫人之禮。",
                    "zhushu": "陽侯，陽陵囯侯也。蓼侯，臯陶之後，偃姓之囯侯也，今在廬江。古者大饗飲酒，君執爵，夫人執豆。陽侯見蓼侯夫人羙豔，因殺蓼侯而娶夫人，由是廢。致夫人之礼，記所由廢也。"
                },
                {
                    "paragraph": "先王之制，不宜則廢之；末丗之事，善則著之。是故礼樂未始有常也。故聖人制礼樂，而不制於礼樂，",
                    "zhushu": "聖人能作礼樂，不爲礼樂所制。"
                },
                {
                    "paragraph": "治囯有常，而利民爲夲。",
                    "zhushu": "本；要。"
                },
                {
                    "paragraph": "政敎有經，而令行為上。",
                    "zhushu": "經，常也。上，最也。"
                },
                {
                    "paragraph": "苟利於民，不必法古；苟周於事，不必循舊。",
                    "zhushu": "舊，常也。傳曰：舊不必良。舊，或作咎也。"
                },
                {
                    "paragraph": "夫夏商之衰也，不変法而亡。",
                    "zhushu": "亡，謂桀、紂。"
                },
                {
                    "paragraph": "三代之起也，不相襲而王。",
                    "zhushu": "三代，禹、湯、武也。襲，因也。"
                },
                {
                    "paragraph": "故聖人法與時変，礼与俗化。",
                    "zhushu": "化，易。"
                },
                {
                    "paragraph": "衣服噐械，各便其用，法度制令，各因其宜。故変古未可非，而循俗未足多也。",
                    "zhushu": "循，隨也。俗，常也。"
                },
                {
                    "paragraph": "百川異源，而皆㱕於海，",
                    "zhushu": "以海為宗。"
                },
                {
                    "paragraph": "百家殊業，而皆務治於。",
                    "zhushu": "業，事也，以治為要也。"
                },
                {
                    "paragraph": "王道缺，而詩作，",
                    "zhushu": "詩所以刺王道。"
                },
                {
                    "paragraph": "周室廢、礼義壊，而春秋作。",
                    "zhushu": "春秋所以貶絶不由礼義也，"
                },
                {
                    "paragraph": "詩、春秋，斈之美者也，皆衰丗之造也。儒者循之，以敎導於丗，豈若三代之盛哉。以詩春秋為古之道而貴之，又有未作詩春秋之時，失道之缺也，不若道其全也。誦先王之詩、書，不若聞得其言；聞得其言，不若得其所以言。",
                    "zhushu": "聞聖人之言，不如得其未言時本意。"
                },
                {
                    "paragraph": "得其所以言者，言弗能言也。",
                    "zhushu": "聖人所言微妙，凡人雖得之，口，不能以言。"
                },
                {
                    "paragraph": "故道可道者，非常道也。",
                    "zhushu": "常道深隱幽𡨋，不可道也，猶聖人之言，微妙不可言。"
                },
                {
                    "paragraph": "周公事文王也，行无專制，",
                    "zhushu": "專，獨。制，断。"
                },
                {
                    "paragraph": "事无由已，",
                    "zhushu": "請而後行。"
                },
                {
                    "paragraph": "身若不勝衣，言若不出口，有奉持於文王，洞洞屬屬，如將不能，恐失之，",
                    "zhushu": "洞洞屬屬，婉順貌也。而將不能勝之，恐失之，愼至也。洞，讀䘰桐之桐，屬，讀犁𢺡之𢺡也。"
                },
                {
                    "paragraph": "可謂能子矣。武王崩，成王㓜少，周公継文王之業，履天子之籍，聽天下之政，",
                    "zhushu": "藉，圖藉也。政，治也。籍，或作阼也。"
                },
                {
                    "paragraph": "平夷狄之乱，",
                    "zhushu": "夷狄，滑、夏。平，除之也。"
                },
                {
                    "paragraph": "誅管蔡之罪，",
                    "zhushu": "蔡叔，周公无也。管叔，周公弟也。二叔监殷，而導紂子禄父為流言，欲以乱周，周公誅之，為国故也。傳曰：大義滅親也。"
                },
                {
                    "paragraph": "負。扆而朝諸，侯，",
                    "zhushu": "負，背也。扆，户牖之間也，言南面也。"
                },
                {
                    "paragraph": "誅賞制断，無所顧間，",
                    "zhushu": "决之於心。"
                },
                {
                    "paragraph": "威動天地，声懾海内，",
                    "zhushu": "懾，服也。服四海之内。"
                },
                {
                    "paragraph": "可謂能武矣。成王旣壯，周公屬籍致政，北面委質而臣事之，",
                    "zhushu": "以圗籍什屬成王。致，猶㱕。北面，委玉帛之質，執臣之礼也。"
                },
                {
                    "paragraph": "請而後為，復而後行，",
                    "zhushu": "每事必請復白。"
                },
                {
                    "paragraph": "一无擅恣之志，无伐矝之色，",
                    "zhushu": "不自伐其功勞也，不自矝大其善也。"
                },
                {
                    "paragraph": "可謂能臣矣。故一人之身而三変者，所以應時矣。何況乎君数易丗，囯数易君？人以其位，逹其好憎，",
                    "zhushu": "人人以其寵位，行其所好，憎其所憎也。"
                },
                {
                    "paragraph": "以其威勢供嗜欲，而欲以一行之礼，一定之法，應時偶変，其不能中權亦明矣。",
                    "zhushu": "一行之礼，非隨時礼也。一定之法，非隨時法也。故曰不能中權。權則因事制冝，不失中道也。"
                },
                {
                    "paragraph": "故聖人所由曰道，所為曰事。道猶金石，一調不更；事猶琴瑟，每終改調。",
                    "zhushu": "金石，鍾声也，故曰調而不更。琴瑟絃有數𢚩，往有前𨚫，故調。事亦如之也。"
                },
                {
                    "paragraph": "故法制礼義者，治人之具也，而非所以為治也。",
                    "zhushu": "言法制礼義可以為治之基耳，非以爲治。治在其人之德，猶曰矣，躰之具也，非能必中也，中在其人之功也。"
                },
                {
                    "paragraph": "故仁以為經，義以為紀，此万丗不更者也。若乃人考其身才，而時省其用，雖日変可也。",
                    "zhushu": "言人能考度其才，時省其行，擇其善者而崇用之，不必循常，故曰雖日変可也。唯仁義不可改耳，故万丗不更矣。"
                },
                {
                    "paragraph": "天下豈有常法哉？",
                    "zhushu": "隨其時，於其冝，"
                },
                {
                    "paragraph": "當於丗事，得於人理，順於天地，祥於鬼神，則可以正治矣。",
                    "zhushu": "當，合也。祥，順也。"
                },
                {
                    "paragraph": "古者民醇、工厖，商撲、女重，",
                    "zhushu": "醇，厚，不虚華也。工厖，氣坚緻也。商撲，不為詐也。女重，貞正无邪也。"
                },
                {
                    "paragraph": "是以政敎易化，風俗易移也。今丗德益衰，民俗益薄，欲以撲重之法，治旣弊之民，是猶无鏑銜橜䇿錣而御馯馬也。",
                    "zhushu": "鏑，銜，口，中央鐵，大如雞子，中黄，所制馬口也。錣，揣頭箴也。馯，馬，　馬也。"
                },
                {
                    "paragraph": "昔者神農无制，今而民従，",
                    "zhushu": "无制，令，結䋲以治之。"
                },
                {
                    "paragraph": "唐虞有制令而无刑罰。",
                    "zhushu": "有制令，煥乎其方，文章也。其政常仁義，民无犯法干誅，故曰无刑也。"
                },
                {
                    "paragraph": "夏后氏不貟言，",
                    "zhushu": "言而信也。"
                },
                {
                    "paragraph": "殷人誓，",
                    "zhushu": "以言語要，誓，亦不逮。"
                },
                {
                    "paragraph": "周人盟。",
                    "zhushu": "有事而會，不恊而盟。盟者，殺牲歃血以為信也。"
                },
                {
                    "paragraph": "逮至當今之丗，",
                    "zhushu": "謂淮南王作此書時。"
                },
                {
                    "paragraph": "忍訽而輕辱，貪得而寡羞，欲以神農之道治之，則其乱必矣。伯成子高辝為諸侯而耕，天下髙而。",
                    "zhushu": "伯成子髙，蓋堯時人也。詢，讀，夏后之后也。"
                },
                {
                    "paragraph": "今時之人，辝官而隱処，為郷邑之下，豈可同哉？古之兵，弓劒而已矣，槽柔无擊，脩㦸无别。",
                    "zhushu": "槽，柔，木矛也。无擊，无心刃也。刺，鋒也。桓讀領，如蠐螬之螬也。"
                },
                {
                    "paragraph": "晚丗之兵，隆衝以攻，渠幨以守，",
                    "zhushu": "隆，髙也。衝，所以臨敵，城，衝突壞之。渠，壍也。一曰：渠，甲名也。囯語曰奉文渠之甲是也。憺㦥所以禦矢矣。"
                },
                {
                    "paragraph": "連弩以䠶，銷車以𨷖。",
                    "zhushu": "連車弩，通一絃，以牛挽之，以刃著左右，為機關，發之日銷車。銷，讀絙綃之綃也。"
                },
                {
                    "paragraph": "古之伐囯，不殺黃口，不獲二毛，",
                    "zhushu": "黄口，糿也。二毛，有白髪。"
                },
                {
                    "paragraph": "於古為義，於今為笑。古之所以為榮者，",
                    "zhushu": "伯成子髙。"
                },
                {
                    "paragraph": "今之所以為辱也；",
                    "zhushu": "爲郷邑之下也。"
                },
                {
                    "paragraph": "古之所以為治者，今之所以爲乱也。夫神農、伏犧不施賞罰而民不為非，然而立政者不能廢法而治民。",
                    "zhushu": "不能及神農、伏　義。"
                },
                {
                    "paragraph": "舜執干戚而服有苗，",
                    "zhushu": "舜之𥘉有而叛，舜執干戚而舞於雨階之間，有苗服従之，以德化懷來也。"
                },
                {
                    "paragraph": "然而征伐者不能釋甲兵而制疆暴。",
                    "zhushu": "不能及舜。"
                },
                {
                    "paragraph": "由此觀之，法度者，所以論民俗而節緩急也；器械者，因時変而制冝適。夫聖人作法，而万物制焉。",
                    "zhushu": "制，猶従也。"
                },
                {
                    "paragraph": "䝨者立礼，而不肖者拘焉。",
                    "zhushu": "拘，猶檢也。"
                },
                {
                    "paragraph": "制法之民，不可与逹辱。拘礼之人，不可使應変。耳。不知清濁之分者，不可今調意。不知治乱之源者，不可令制法。必有獨聞之耳，獨見之明，然後能擅道而行矣。夫殷変夏，周変殷，春秋変周，",
                    "zhushu": "変，改。"
                },
                {
                    "paragraph": "三代之礼不同，何古之従？大人作而弟子循，",
                    "zhushu": "循道。"
                },
                {
                    "paragraph": "知法治所由生，則應時而変。不知法治之源，雖循古终乱。今丗之法藉与時変，礼義与俗易。為斈者循先襲業，據籍守舊敎，以爲非此不治，是猶持方柄而周貟鑿也，欲得冝適致固焉，則難矣。今儒墨者稱三代、文、武而弗行，是言其所不行也。",
                    "zhushu": "不能行，徂言之而已。"
                },
                {
                    "paragraph": "非今時之丗而弗改，是行其所非也。稱其所是，行其所非，是以尽日極慮而无益於治，勞形竭智而无補於主也。今夫圖工好𦘕鬼魅而憎圖狗馬者，何也？鬼魅不丗岀，而狗馬可日見也。夫存危治乱，非智不能。道而先稱古，雖愚有餘。故不用之法，聖王弗行；不驗之言，聖王不聽。",
                    "zhushu": "聽，受。"
                },
                {
                    "paragraph": "天地之氣，莫大於和。",
                    "zhushu": "和，故能生万物。"
                },
                {
                    "paragraph": "和者，隂陽調，日夜分，而生物。春分而生，秋分而成。生之与成，必得和之精。",
                    "zhushu": "精，氣。"
                },
                {
                    "paragraph": "故聖人之道，寛而栗，嚴而温，柔而直，猛而仁。",
                    "zhushu": "言剛柔寛猛相済也。"
                },
                {
                    "paragraph": "太剛則折，太柔則卷。聖人正在剛柔之閒，乃得道之本。",
                    "zhushu": "本，原也。"
                },
                {
                    "paragraph": "積隂則沉，積陽則飛，隂陽相接，乃能成和。夫繩之為度也，可卷而伸也。引而伸之，可直而晞，",
                    "zhushu": "晞，望。"
                },
                {
                    "paragraph": "故聖人以身躰之。",
                    "zhushu": "躰，行。"
                },
                {
                    "paragraph": "夫脩而不横，短而不窮，直而不剛，乆而不志者，其唯繩乎！故恩推則懦，懦則不威；",
                    "zhushu": "推，猶移也。"
                },
                {
                    "paragraph": "嚴推則猛，猛則不和。愛推則縦，縦則不令；",
                    "zhushu": "縦，放。"
                },
                {
                    "paragraph": "刑推則虐，虐則无親。",
                    "zhushu": "虐，害也。喜害人，人无親之。"
                },
                {
                    "paragraph": "昔者斉簡公釋其囯家之柄，而專任其大臣",
                    "zhushu": "簡公，悼公陽生之子任也。一德不解曰簡。大臣，陳成子也。"
                },
                {
                    "paragraph": "將相，攝威檀勢，私門成黨，而公道不行。",
                    "zhushu": "黨，羣："
                },
                {
                    "paragraph": "故使陳成田常、䲭夷子皮得成其難，",
                    "zhushu": "難，殺。簡公之難。"
                },
                {
                    "paragraph": "使吕氏绝祀，",
                    "zhushu": "太公姓吕，簡公其後也。绝祀，陳氏代之。"
                },
                {
                    "paragraph": "而陳氏有囯者，此柔懦所生也。鄭子陽剛𣪣而好罰，",
                    "zhushu": "子陽，鄭君也。一曰鄭相。"
                },
                {
                    "paragraph": "其於罰也，執而无赦，舍人有折弓者，畏罪而恐誅，則因猘狗之驚以殺子陽，",
                    "zhushu": "舍人，家臣也。囯人遂猘狗以乱擾，舍人因之以殺子陽，畏其嚴也。"
                },
                {
                    "paragraph": "此剛猛之所致也。今不知道者，見柔懦者侵，則矜於為剛𣪣；見剛𣪣者亡，則矜於為柔懦。此本无主於中，而聞見舛馳於外者也，",
                    "zhushu": "舛，乖。"
                },
                {
                    "paragraph": "故終身而无所定趨。",
                    "zhushu": "足，安也。趣，㱕也。"
                },
                {
                    "paragraph": "譬猶不知音者之歌也，濁一則欎而无轉，",
                    "zhushu": "欎，湮也。轉，讀傳謁之傳也。"
                },
                {
                    "paragraph": "清之則燋而不謳。",
                    "zhushu": "燋，悴也。謳，和也。"
                },
                {
                    "paragraph": "及至韓娥、秦青、薛談之謳，",
                    "zhushu": "三人皆善謳。"
                },
                {
                    "paragraph": "侯同、曼聲之歌，",
                    "zhushu": "二人善歌，一曰：曼，長。"
                },
                {
                    "paragraph": "憤於志，積於内，盈而發音，則莫不比於律而和於人心。何則？中有夲主以定清濁，不受於外，而自為儀表也。今夫盲者行於道，人謂之左則左，謂之右則右。遇君子則易道，遇小人則䧟溝𡐍。何則？目無以接物也。",
                    "zhushu": "接，見。"
                },
                {
                    "paragraph": "故魏兩用楼翟、吴起而亡西河，",
                    "zhushu": "魏文侯任楼、翟，吴起，不用他䝨，秦伐，䘮其西河之地。"
                },
                {
                    "paragraph": "湣王專用淖齒而死于東廟，",
                    "zhushu": "湣，讀没水之汶。涽王，田常之後，代吕氏為齊侯也。春秋之後，僭號稱王。淖齒，楚將，奔齊為臣。湣王无道，淖齒殺之，擢其筋，懸廟門之梁，三日死，見戰囯䇿也。"
                },
                {
                    "paragraph": "無術以御之也。文王兩用吕望、召公奭而王，",
                    "zhushu": "吕望，太公吕尚也。善用兵謀，奭，召康公，善理民物，有甘堂之歌也。"
                },
                {
                    "paragraph": "楚莊王專任孫叔敖而霸，有術以御之也。",
                    "zhushu": "孫叔敖，楚大夫薳賈伯盈子。或曰：童子也。任其賢，故致於霸也。",
                    "type": 2
                },
                {
                    "paragraph": "夫弦歌鼓舞以爲樂，盤旋揖譲以脩禮，厚葬乆喪以送死，孔子之所立也，而墨子非之。",
                    "zhushu": "非，猶譏也。"
                },
                {
                    "paragraph": "兼爱、上䝨，右鬼、非命，墨子之所立也，而楊子非之。",
                    "zhushu": "兼三老五更，是以兼爱；選士大射，是以上賢；宗祀嚴父，是以右鬼。右，猶尊也。順四時而行，是以非命。皆揚子所不貴，故非也。"
                },
                {
                    "paragraph": "全性保眞，不以物累形，楊子之所立也，而孟子非之。",
                    "zhushu": "全性保眞，謂不拔骭毛以利天下，弗為，不以物累已身形也。孟子受業於子思之門，成唐、虞、三代之徳，敘詩、書孔子之意，塞楊、墨淫辭，故非之也。"
                },
                {
                    "paragraph": "趨捨人異，各有曉心。故是非有処，得其處則無非，失其處則無是。丹穴、太蒙，反踵、空同，大夏、北戸，竒肱、脩股之民，是非各異，習俗相反，",
                    "zhushu": "丹穴，南方，當日下之也。太蒙，西方，日所入処也。反踵，囯名，其人南行，武迹，北向。空同，戴勝極下之地。大夏，在西方，北戸，在南方，奇肱脩股之民，在西南方。凡此八者，皆九州之外，入寅之域者也。"
                },
                {
                    "paragraph": "君臣上下、夫婦父子，自以相使也。此之是，非彼之是也，此之非，非彼之非也，",
                    "zhushu": "此，近諭諸華也，彼，達諭八寅也。於諸華之所是、八寅之所非而廢也，於諸華所非、八寅所是而行也。"
                },
                {
                    "paragraph": "譬若斤斧椎鑿之各有所施也。",
                    "zhushu": "施，冝。",
                    "type": 2
                },
                {
                    "paragraph": "禹之時，以五音聽治，",
                    "zhushu": "禹，顓頊後，五丗，鮌之子也，名文命，受禅成功曰禹。五音，宫、商、角、徴、羽也。"
                },
                {
                    "paragraph": "懸鍾、鼓、磬、鐸，置鞀，以待四方之士，爲號曰：敎寡人以道者，擊鼓；",
                    "zhushu": "道和隂陽，鼓一声以調五音，故擊之。"
                },
                {
                    "paragraph": "諭寡人以義者，擊鍾；",
                    "zhushu": "鍾，金也。义者断割，故擊鍾也。"
                },
                {
                    "paragraph": "告寡人以亊者，振鐸；",
                    "zhushu": "鐸，鈴，金口木舌，台為音声，亊者非一品，故振之。"
                },
                {
                    "paragraph": "語寡人以憂者，擊磬；",
                    "zhushu": "磬，石也。声急，憂亦急務，故擊磬。"
                },
                {
                    "paragraph": "有獄訟者，揺鞀。",
                    "zhushu": "獄亦訟，訟一辨於亊，故取小鞀摇。"
                },
                {
                    "paragraph": "當此之時，一饋而十起，一沐而三捉髪，",
                    "zhushu": "饙者，食也。"
                },
                {
                    "paragraph": "以勞天下之民。",
                    "zhushu": "勞，猶憂也。勞，讀勞來之勞也。"
                },
                {
                    "paragraph": "此而不能逹善効忠者，則才不足也。",
                    "zhushu": "當此之時，不能達其善，効致其忠，自為无有其才也。"
                },
                {
                    "paragraph": "秦之時，髙爲臺榭，大爲苑囿，逺為馳道，鑄金人，",
                    "zhushu": "秦皇帝二。小云，年𥘉兼天下。有長人見於臨洮，其髙五丈，足逹云：只放冩，其形，鑄金人以象之，翁仲、君何是也。"
                },
                {
                    "paragraph": "發適戍，入芻槀，",
                    "zhushu": "戍，守其城也。入芻槀之税，以洪囯用也。"
                },
                {
                    "paragraph": "頭㑹箕賦，輸於少府。",
                    "zhushu": "頭會，隨民口数，人責其秘。箕賦，似箕然，斂人財多取意也。少府，官名，如今司農。"
                },
                {
                    "paragraph": "丁壯丈夫，西至臨洮、狄道，",
                    "zhushu": "臨洮，壟西之縣。洮水出北，狄道，漢陽之縣是也。"
                },
                {
                    "paragraph": "東至㑹稽、浮石，",
                    "zhushu": "㑹稽，山名也。浮石，隨水髙下，言不没，自在遼西界。一說㑹稽山在太山下，封于太山，禅於㑹稽，是也。㑹稽，或作滄海。"
                },
                {
                    "paragraph": "南至豫章、桂林，",
                    "zhushu": "豫章，豫章郡。桂林，欎林郡也。"
                },
                {
                    "paragraph": "北至飛狐、陽原，",
                    "zhushu": "飛狐，蓋在代郡南飛狐山也。陽原，蓋在太原，或曰伐郡，廣昌東五阮門是也。"
                },
                {
                    "paragraph": "道路死，人以溝量。",
                    "zhushu": "言滿溝也。"
                },
                {
                    "paragraph": "當此之時，忠諌者謂之不祥，而道仁義者謂之狂。逮至髙皇帝，存亡繼絕，",
                    "zhushu": "漢髙祖。劉季也。"
                },
                {
                    "paragraph": "舉天下之大義，身自𡚒袂執𨦣，以爲百姓請命于室天。",
                    "zhushu": "執利兵，伐無道，以求百姓之命，所之於皇天也。"
                },
                {
                    "paragraph": "當此之時，天下雄㑺豪英，暴露于野澤，",
                    "zhushu": "才過于入為擕，百人為豪，萬人為其也。"
                },
                {
                    "paragraph": "前䝉矢石，而後墮谿壑，出百死而紿一生，以爭天下之權，",
                    "zhushu": "墮，入也。紿，至也。紿碩仍代之代也。"
                },
                {
                    "paragraph": "𡚒武厲誠，以決一旦之命。當此之時，豐衣博帶，而道儒墨者，以爲不肖。",
                    "zhushu": "言尚武也。"
                },
                {
                    "paragraph": "逮至暴亂已勝，",
                    "zhushu": "勝暴亂也。"
                },
                {
                    "paragraph": "海内大定，繼文之業，立武之功，",
                    "zhushu": "繼文王受命之業，武王誅无道之功。"
                },
                {
                    "paragraph": "履天子之圖籍，造劉氏之貌冠，",
                    "zhushu": "髙祖於新豐，所作竹皮冠也。一日委貌冠。"
                },
                {
                    "paragraph": "揔鄒、鲁之儒墨，通先聖之遺敎，戴天子之旗，乗大路，建九斿，撞大鍾，擊鳴鼓，奏咸池，揚干戚。",
                    "zhushu": "周禮：天子五路，大路、上路也。王者功成作樂，故撞鍾擊鼓。成池，黄帝楽也。十楯也。戚，斧也，春夏舞者所執。"
                },
                {
                    "paragraph": "當此之時，有立武者見疑。",
                    "zhushu": "疑，恠也。"
                },
                {
                    "paragraph": "一丗之間，而文武代爲雌雄，有時而用也。今丗之為武者則非文也，爲文者則非武也，文武更相非，而不知時丗之用也。此見隅曲之一指，而不知八極之廣大也。",
                    "zhushu": "隅曲，室中之區隅，言狹小。八極，八方之極，言廣大也。"
                },
                {
                    "paragraph": "故東面而望，不見西牆；南面而視，不覩北方。唯無所嚮者，則無所不通。",
                    "zhushu": "無所向，則可以見四方，故曰无所不通。",
                    "type": 2
                },
                {
                    "paragraph": "囯之所以存者，道德也；",
                    "zhushu": "道德施行，民說其化，故囯存也。"
                },
                {
                    "paragraph": "家之所以亡者，理塞也。",
                    "zhushu": "理，道。"
                },
                {
                    "paragraph": "堯無百户之郭，舜無植錐之地，以有天下。禹無十人之衆，湯無七里之分，以王諸侯。文王處𡵨、周之間也，地方不過百里，而立爲天子者，有王道也。",
                    "zhushu": "堯、舜、禹、湯、文王背王有天下，孟子曰：以德行仁者，身王不待，亦是也。"
                },
                {
                    "paragraph": "夏桀、殷紂之盛也，人跡所至，舟車所通，莫不爲郡縣，然而身死人手，爲天下𥬇者，有亡形也。",
                    "zhushu": "孟子曰：惡死亡，楽，不仁，不口，必死亡，故曰有亡形也。"
                },
                {
                    "paragraph": "故聖人見化以觀其徴，",
                    "zhushu": "徵，成。"
                },
                {
                    "paragraph": "德有昌衰，風先萌焉。",
                    "zhushu": "風，氣也。萌，見也。言有盛德者，謂文王也，伯夷、太公先見之。有衰德者，謂桀，太史令終在及向艾先去之也。"
                },
                {
                    "paragraph": "故得王道者，雖小必大；",
                    "zhushu": "湯、武是也。"
                },
                {
                    "paragraph": "有亡形者，雖成必敗。",
                    "zhushu": "桀、紂是也。"
                },
                {
                    "paragraph": "夫夏之將亡，太史令終古先奔於商，三年而桀乃亡。",
                    "zhushu": "湯滅之也。"
                },
                {
                    "paragraph": "殷之將敗也，太史令向藝先㱕文王，朞年而紂乃亡。",
                    "zhushu": "武王滅之。"
                },
                {
                    "paragraph": "故聖人之見存亡之迹，成敗之際也，非乃鳴條之野，甲子之日也。",
                    "zhushu": "湯伐桀，禽於鳴條。武王誅紂，以早子，剋之。"
                },
                {
                    "paragraph": "今謂疆者勝，則度地計衆，冨者利，則量粟稱金，若此，則千乗之君無不覇王者，而萬乗之囯無不破亡者矣。存亡之迹，若此其易知也，愚夬惷婦，皆能論之。",
                    "zhushu": "惷，亦愚，无智之貌也。"
                },
                {
                    "paragraph": "趙襄子以晉陽之城覇，智伯以三晉之地擒，",
                    "zhushu": "智伯、智繇、襄子无恤也。三晉，智氏，兼者韓、魏。智伯帥韓、魏之君圍趙㐮子於晉陽，趙㐮子使張孟談与韓、魏通謀，韓、魏反而擊之，大破智伯之軍，獲其首以為飲器。故曰：以三晉之地擒也。"
                },
                {
                    "paragraph": "湣王以大齊亡，",
                    "zhushu": "為淖齒所敎也。"
                },
                {
                    "paragraph": "田單以即墨有功。",
                    "zhushu": "燕伐齊而滅之，得七十城，唯即墨未下。田单以市吏率即　市民以擊燕師，破之，故能有功也。"
                },
                {
                    "paragraph": "故囯之亡也，雖大不足恃；",
                    "zhushu": "大猶亡，智伯是。"
                },
                {
                    "paragraph": "道之行也，雖小不可輕。",
                    "zhushu": "湯以七十里，文王以百里，皆有天下，故雖小不可輕也。"
                },
                {
                    "paragraph": "由此觀之，有在得道，而不在於大也，",
                    "zhushu": "得道之君，雖小，為善而能王天下，故曰不在於大也。"
                },
                {
                    "paragraph": "亡在失道，而不在於小也。",
                    "zhushu": "無道之君，雖小，以爲惡，无傷而弗革，積必亡。故曰不在於小也。"
                },
                {
                    "paragraph": "詩云：乃眷西顧，此惟與宅。言去殷而迁于周也。",
                    "zhushu": "紂治朝歌，在東，文王囯於𡵨周，在西。天乃眷然顧西土，此惟居周，言我宅也。故曰去殷而迁于周也。"
                },
                {
                    "paragraph": "故亂囯之君，務廣其地，而不務仁義，務髙其位，而不務道德，是釋其所以存，而造其所以亡也。故桀囚於焦門，而不能自非其所行，",
                    "zhushu": "不自非行之惡。"
                },
                {
                    "paragraph": "而悔不殺湯於夏臺；",
                    "zhushu": "臺，或作宫。"
                },
                {
                    "paragraph": "紂拘於宣室，而不反其過，",
                    "zhushu": "反，悔。"
                },
                {
                    "paragraph": "而悔不誅文王於羑里。",
                    "zhushu": "於，恨也。羑里，今河内湯隂是也。羑，古揙字。"
                },
                {
                    "paragraph": "二君處疆大勢位，脩仁義之道，湯、武救罪之不給，何謀之敢當？",
                    "zhushu": "二君，桀、紂也。當其君也，彊大之勢，不能自知所行之非也。假令能脩仁義之道，則湯、武不敢生誅之謀也。"
                },
                {
                    "paragraph": "若上亂三光之明，下失萬民之心，",
                    "zhushu": "三光，日、月、星辰也。失萬民心，施民所惡也。"
                },
                {
                    "paragraph": "誰微湯、武，孰弗能奪也？",
                    "zhushu": "言遭人能奪之，不必湯、武也。"
                },
                {
                    "paragraph": "今不審其在已者，而反備之于人，",
                    "zhushu": "言不愼行巳之德，而乃反偈天下之人來誅也。"
                },
                {
                    "paragraph": "天下非一湯、武也，殺一人則必有繼之者也。且湯、武之所以處小弱而能以王者，以其有道也；桀、紂之所以處疆大而見奪者，以其无道也。今不行人之所以王者，而反益已之所以奪，是趨亡之道也。武王剋殷，欲築宫於五行之山。",
                    "zhushu": "五行山，今太行山也，在河内野王縣北，上黨開也。"
                },
                {
                    "paragraph": "周公曰：不可。夫五行之山，固塞險阻之地也。使我德能覆之，則天下納其貢職者迴也。",
                    "zhushu": "迴，迂，難也。廻，或作固。固，必也。"
                },
                {
                    "paragraph": "使我有暴亂之行，則天下之伐我難矣。",
                    "zhushu": "周公言我有暴乱之行，則天下當來伐我，無爲於五行之山，使天下來我。我者，難也，言其依徳不恃險也。"
                },
                {
                    "paragraph": "此所以三十六丗而不奪也。周公可謂能持滿矣。",
                    "zhushu": "滿，滿而不溢也，故曰能持滿也。",
                    "type": 2
                },
                {
                    "paragraph": "昔者周書有，言曰：",
                    "zhushu": "周史之書。"
                },
                {
                    "paragraph": "上言者，下用也，下言者，上用也。",
                    "zhushu": "可否相濟。"
                },
                {
                    "paragraph": "上言者，常也，",
                    "zhushu": "爲君，常也。"
                },
                {
                    "paragraph": "下言者，權也。此存亡之術也，",
                    "zhushu": "權，謀也。謀度事冝，不失其道也。"
                },
                {
                    "paragraph": "唯聖人爲能知權。言而必信，期而必當，天下之髙行也。直躬，其父攘羊而子證之，",
                    "zhushu": "直躬，楚葉縣人也。葉公子髙謂孔子曰：吾黨存直躬者，其父攘羊，而子證之。孔子曰：吾黨之直者異。於是，父爲子隱，子爲乆隱，直在其中矣。凡六畜自來而取之，曰：攘也。"
                },
                {
                    "paragraph": "尾生與婦人期而死之。",
                    "zhushu": "尾生，魯人，与婦人期於梁下，水至弱，死也。"
                },
                {
                    "paragraph": "直而證父，信而溺死。雖有。直信，孰能貴，之？夫三軍，矯命，過之？大者也。秦穆公興兵襲鄭，過周而東。",
                    "zhushu": "以兵伐國，不擊鼔宻声曰襲。周者，王城也。公羊傳曰：王城者，河西周也。今河南縣也。"
                },
                {
                    "paragraph": "鄭賈人弦髙將西敗牛，道遇秦師於周鄭之閒，乃矯鄭伯之命，犒以十二牛，賔秦師而𨚫之，",
                    "zhushu": "非君命也，而稱君命曰矯，酒　曰嚮，牛羊曰犒，芬其指犒也。秦師曰：行千里而襲之。逺主有備而師无継，不如還逐。還師而去也。故曰𨚫之。"
                },
                {
                    "paragraph": "以存鄭國。故事有所至，信反爲過，誕反爲功。",
                    "zhushu": "信爲過者，尾生是，誕爲功者，弦爲是也。"
                },
                {
                    "paragraph": "何謂失礼而有大功？昔楚恭王戰於隂陵，",
                    "zhushu": "恭王与晋厲戰於隂陵，吕錡射於㳟王，中厥，因而擒之。過而能改，故曰暴也。"
                },
                {
                    "paragraph": "潘尫、養由基、黄衰微、公孫丙相與簒之，",
                    "zhushu": "四子，楚大夫。篡晋，取㳟。王。衰瀆，䋲之維微，讀枚滅之枚也。"
                },
                {
                    "paragraph": "恭王懼而失體。",
                    "zhushu": "威儀不如常，坐不能起也。"
                },
                {
                    "paragraph": "黄衰微舉足蹵其體，恭王乃覺，怒其失礼，奮體而起，四大夫載而行。",
                    "zhushu": "失礼，謂㪯足蹵君也。"
                },
                {
                    "paragraph": "昔蒼吾繞娶妻而美，以讓兄，此所謂忠愛而不可行者也。",
                    "zhushu": "蒼吾繞，孔子時人，以妻美好，推与其兄，於兄則爱矣，而達親近曲顧之義，故曰不可行也。"
                },
                {
                    "paragraph": "是故聖人論事之局，曲直，與之屈伸偃仰，無常儀表，時屈時伸，卑弱柔如蒲韋，非攝奪也；剛彊猛𣪣，志厲青雲，非夲矜也，以乗時應變也。夫君臣之接，屈膝卑拜，以相尊，礼也。至其迫於患也，則舉足蹵其體，天下莫能非也。是故忠之所在，礼不足以難之也。孝子之事親，和顔卑體，奉帶運履，",
                    "zhushu": "運，正廻也。"
                },
                {
                    "paragraph": "至其溺也，則捽其髮而拯，",
                    "zhushu": "拯，升也。岀溺曰拯也。"
                },
                {
                    "paragraph": "非敢驕侮，以救其死也。故溺則捽父，祝則名君，",
                    "zhushu": "孟子曰：嫂溺而不拯，是豺狼也，而况父兄乎？故溺則捽之，祝則名君。周人以諱事神，敬至也。"
                },
                {
                    "paragraph": "勢不得不然也。此權之所設也。故孔子曰：可以共學矣，而未可與適道也。",
                    "zhushu": "適之道，仁義之善道。"
                },
                {
                    "paragraph": "可與適道，未可以立也。",
                    "zhushu": "立德、立功、立言。"
                },
                {
                    "paragraph": "可以立，未可與權。權者，聖人之所獨見也。故忤。而後合，者，謂之知。權；",
                    "zhushu": "忤，逆不合也。權，因事制冝，權量輕重，无常形勢，能令醜反善，合於冝適，故聖人獨見之也。"
                },
                {
                    "paragraph": "合而後舛者，謂之不知權。不知權者，善反醜矣。故禮者，實之華而僞之文也。方於卒迫窮遽之中也，則无所用矣。",
                    "zhushu": "无所用於礼也。"
                },
                {
                    "paragraph": "是故聖人以文交於丗，而以實從事於冝，不结於一迹之塗，凝滯而不化。是故敗亊少而成亊多，號令行于天下，而莫之能非矣。",
                    "zhushu": "結，猶衆也。"
                },
                {
                    "paragraph": "猩猩知徃而。不，知來，",
                    "zhushu": "猩猩，北方獸名，人面獸身，黄色。礼記曰：猩猩能言，不离走獸，見人往走，則知人姓字。此知徃也。又嗜酒，人以酒搏之，飲而不能息，不知當醉以擒其身，故曰不能知來也。"
                },
                {
                    "paragraph": "乾鵠知來而不知往，",
                    "zhushu": "乾，鵠，鵲也。人將有來事憂喜之徴，則鳴，且知來也。知歳多風，多巢扵木枝，人皆探其卯，故曰不知往也。乾，讀乾燥之乾，鵠，讀告退之告。"
                },
                {
                    "paragraph": "此脩短之分也。昔者萇弘，周室之執数者也。",
                    "zhushu": "萇弘，周景王之人夫也。数，暦術。"
                },
                {
                    "paragraph": "天地之氣，日月之行，風雨之変，律曆之数，无所不通，然而不能自知，車裂而死。",
                    "zhushu": "晉范、中行氏之難，以畔其君也，周劉氏与晉范氏丗爲婚姻，萇弘事劉文公，故周人助范氏。至敬王二十八年，晉人譲周，周為殺萇弘以釋之。故曰而不能自知，車裂而死也。"
                },
                {
                    "paragraph": "蘇秦，匹夫徒歩之人也。靻蹻嬴蓋，經營萬乗之主，服諾諸侯，然不能自免於車裂之患。",
                    "zhushu": "蘇秦，洛陽人也。嬴，籝囊也。蓋，步蓋也。蘇秦相趙，趙封之為武安君。初帶籝囊，擔歩蓋，歷說万乗之君，合東山之從，利病之勢，无所不下，使諸侯服從，无有不服諾者，故曰服諾。諸侯，不自免扵車裂之患。說在詮言之篇。"
                },
                {
                    "paragraph": "徐偃王被服慈惠，身行仁義，陸地之朝者三十二國，然而身死國亡，子孫無𩔖。",
                    "zhushu": "偃王於衰亂之丗，脩行仁義，不設武備，楚文王滅之，故身死。囯，亡也。七諫篇曰荆文悮而徐亡是也。"
                },
                {
                    "paragraph": "大夫種輔翼越王句踐，而爲之報怨雪恥；禽夫差之身，開地数千里，然而身伏属𨩐而死。",
                    "zhushu": "句踐𡚒計報怨於呉王夫差，獲千里之地，而越王終已疑之，賜其属𨩐以死也。属𨩐，利劒也，一曰長劒。檦施鹿盧，鋒曳地，属錄而行之也。"
                },
                {
                    "paragraph": "此皆達於治亂之機，",
                    "zhushu": "機，要也。"
                },
                {
                    "paragraph": "而未知全性之具者。故萇𢎞知天道，而不知人亊，蘇秦知權謀，而不知禍福，徐偃王知仁義，而不知時，大夫種知忠而不知謀。",
                    "zhushu": "不知自為身謀。"
                },
                {
                    "paragraph": "聖人則不然，論丗而為之事，權亊而為之謀。是故舒之，天下而不窕，内之尋常而不塞，",
                    "zhushu": "不窕，在大能大也。八尺曰尋，倍尋曰常。在小能小，不塞急也。"
                },
                {
                    "paragraph": "使天下荒亂，礼義绝，綱紀廢，姜弱相乗，力征相攘，臣主无差，貴賤无序，甲胄生蟣虱，",
                    "zhushu": "乗，加也。攘，平除。生蟣虱，不離躰也。"
                },
                {
                    "paragraph": "燕雀處帷幄，",
                    "zhushu": "幄，幕也。処，猶巢也。"
                },
                {
                    "paragraph": "而兵不休息，而乃始服属臾之貌，",
                    "zhushu": "謹也。"
                },
                {
                    "paragraph": "恭儉之禮，則必滅抑而不能興矣。天下安寜，政教和平，百姓肅睦，上下相親，而乃始立氣矜，",
                    "zhushu": "矜，自大也。"
                },
                {
                    "paragraph": "奮勇力，則必不免於有司之法矣。是故聖人者，能隂能陽，能弱能姜，隨時而動靜，因資而立功。物動而知其反，亊萌而察其変，化則爲之象，運則爲之應，是以終身行而无所困。故亊有可行而不可言者，有可言而不可行者，有易爲而難成者，有難成而易敗者。所謂可行而不可言者，趨舍也；可言而不可行者，僞詐也。易爲而難成者，亊也；難成而易敗者，名也。此四䇿者，聖人之所獨見而留意也。誳寸而伸尺，聖人為之；",
                    "zhushu": "寸小尺大。"
                },
                {
                    "paragraph": "小枉而大直，君子行之。",
                    "zhushu": "枉，曲也。直，直其道也。"
                },
                {
                    "paragraph": "周公有殺弟之累，",
                    "zhushu": "誅管、蔡也。"
                },
                {
                    "paragraph": "齊植有爭囯之名，",
                    "zhushu": "自莒先入，殺子糺也。"
                },
                {
                    "paragraph": "然而周公以義補缺，",
                    "zhushu": "謂翼成王以致太平，七年㱕政，北面為臣，故曰以義補缺也。"
                },
                {
                    "paragraph": "桓公以功滅醜，",
                    "zhushu": "立九合囯之功，以滅爭囯之惡。"
                },
                {
                    "paragraph": "而皆為賢。今以人之小過揜其大美，則天下无聖王賢相矣。故目中有疵，不害於視，不可灼也；",
                    "zhushu": "疵，贅。灼，燃。"
                },
                {
                    "paragraph": "喉中有病，无害於息，不可鑿也。",
                    "zhushu": "鑿，穿。"
                },
                {
                    "paragraph": "河上之丘冢，不可勝数，猶之為易也；",
                    "zhushu": "言河上㪯非丘壟之処，有易之地，猶多，以大言之也。以諭万亊多覆於少。"
                },
                {
                    "paragraph": "水激興波，髙下相臨，差以尋常，猶之為平。",
                    "zhushu": "雖有激波，猶以為平。平者多也。猶橘柚冬生，人曰冬死者衆也；薺麥夏死，人曰夏生者多也。"
                },
                {
                    "paragraph": "昔者曹子為魯將兵，三戰不勝，亡地千里。使曹子計不顧後，尺不旋踵，刎頸於陳中，則終身為破軍擒將矣。然而曹子不羞其敗，恥死而无功。柯之盟，榆三尺之刃，造桓公之胷，三戰所亡，一朝而反之，，勇聞于天下，功立於鲁囯。",
                    "zhushu": "復攻陽之田也。"
                },
                {
                    "paragraph": "管仲輔公子糺而不能遂，",
                    "zhushu": "遂，成。"
                },
                {
                    "paragraph": "不可謂智；遁逃奔走，不死其難，",
                    "zhushu": "不死子糺之難也。"
                },
                {
                    "paragraph": "不可謂勇；束縛桎梏，不諱其恥，不可謂貞。當此三行者，布衣弗友，人君弗臣。",
                    "zhushu": "布衣之士不以為益友也，人君不以為義臣也。"
                },
                {
                    "paragraph": "然而管仲免於束縛之中，立齊囯之政，九合諸侯，一匡天下。使管仲岀死捐軀，不顧後圖，豈有此霸功哉？今人君論其臣也，不計其大功，揔其略行，而求小善，則失賢之数也。",
                    "zhushu": "略，大也。小善，忠也。數，術也。"
                },
                {
                    "paragraph": "故人有厚德，無問其小節；而有大譽，无疵其小故。夫牛蹏之涔，不能生鱣鮪，",
                    "zhushu": "涔，雨水也。滿牛蹏跡中，言其小也，故不能生鱣鮪也。鱣，大鱼，長大，餘細鱗，黄首白身，知頭，口在腹下。鮪，大魚，亦長丈餘。仲春二月，從河西上，得過龍門，便為龍。先師說云也。"
                },
                {
                    "paragraph": "而蜂房不容鵠卵，",
                    "zhushu": "房巢。"
                },
                {
                    "paragraph": "小形不足以包大躰也。夫人之情，莫不有所短，誠其大略是也，雖有小過，不足以為累。",
                    "zhushu": "訣其實，略其行。"
                },
                {
                    "paragraph": "若其大略非也，雖有閭里之行，未足大㪯。",
                    "zhushu": "㪯，用。"
                },
                {
                    "paragraph": "夫顔喙聚，梁父之大盗也，",
                    "zhushu": "梁父，齊邑，今属太山。"
                },
                {
                    "paragraph": "而為齊忠臣。段干木，晉囯之大駔也，而為文侯師。",
                    "zhushu": "駔，驕怛。一曰：駔，市儈也。言魏国之大會也。"
                },
                {
                    "paragraph": "孟卯妻其㛐，有五子焉，然而相魏，寧其危，解其患。",
                    "zhushu": "孟卯，齊人也。及爲魏臣，能安其危囯，𩔖其勲也。戰囯䇿曰：芒，卯也。"
                },
                {
                    "paragraph": "景陽滛酒，被髪而御於婦人，威服諸侯。",
                    "zhushu": "景陽，楚將。"
                },
                {
                    "paragraph": "此四人者，皆有所短，然而功名不滅者，其略得也。",
                    "zhushu": "略，猶道也。"
                },
                {
                    "paragraph": "季襄、陣仲子，立節抗行，不入洿君之朝，不食亂丗之食，遂餓而死。",
                    "zhushu": "季襄，魯人，孔子弟子。陳仲子，齊人，孟子弟子。居於陵也。"
                },
                {
                    "paragraph": "不能存亡接絶者何？小節伸而大略屈。",
                    "zhushu": "仲用屈廢。"
                },
                {
                    "paragraph": "故小謹者无成功，訾行者不容於衆，",
                    "zhushu": "好揜人之善，楊人之短，訾毀人行，自獨卑藏，衆人所疾而不容之也。一說，訾，毁也。行有毁缺者，不為衆人所容。"
                },
                {
                    "paragraph": "躰大者節䟽，蹠距者㪯逺，",
                    "zhushu": "䟽，長也。蹠，足也。距，大也。"
                },
                {
                    "paragraph": "自古及今，五帝三王，未有能全其行者也。故易曰：小過，亨，利貞。言人莫不有過，而不欲其大也。夫堯、舜、湯、武，丗主之隆也；",
                    "zhushu": "隆，盛。"
                },
                {
                    "paragraph": "齊桓、晉文，五霸之豪，英。也。然堯有，不慈之名，",
                    "zhushu": "謂天下不以予子丹朱也。"
                },
                {
                    "paragraph": "舜有卑父之謗，",
                    "zhushu": "謂鼓叟降在庶人也。"
                },
                {
                    "paragraph": "湯、武有放弑之亊，",
                    "zhushu": "殷湯放桀南巢，周武弒紂宣室也。"
                },
                {
                    "paragraph": "伍伯有暴亂之謀。",
                    "zhushu": "齊桓、晉文、宋㐮、楚莊、秦穆，德末能純，皆有爭奪之險，故曰有暴亂之謀也。"
                },
                {
                    "paragraph": "是故君子不責備於一人，方正而不以割，廉直而不以切，博通而不以訾，文武而不以責。",
                    "zhushu": "文、武以備具，而不責備於人。"
                },
                {
                    "paragraph": "求於一人，則任以人力，",
                    "zhushu": "在其力所能任也。"
                },
                {
                    "paragraph": "自脩則以道德。責人以人力，易償也；自脩以道德，難為也。難為則行髙矣，易償則求贍矣。夫夏后氏之璜，不能无考；",
                    "zhushu": "半圭曰章。夏后氏之珍王也。考，瑕釁也。"
                },
                {
                    "paragraph": "明月之珠，不能无纇。",
                    "zhushu": "夜光之味，有似月光，故曰明月。纇，磐，若𢇁之結纇也。"
                },
                {
                    "paragraph": "然而天下寳之者，何也？其小惡不足妨大美也。今志人之所短，而忘人之所脩，而求得其賢乎天下，則難矣。夫百里奚之飯牛，",
                    "zhushu": "百里奚，虞人也。自鬻為秦養，飯牛，得五羖羊皮，號為五羖大大也。"
                },
                {
                    "paragraph": "伊尹之負鼎，",
                    "zhushu": "伊尹負鼎爼，調五味以干湯，卒為賢相。"
                },
                {
                    "paragraph": "太公之鼓刀，",
                    "zhushu": "太公，河内汲人。有屠釣之困，卒為文王佐，翼武王伐紂也。"
                },
                {
                    "paragraph": "𡩋戚之商，歌，",
                    "zhushu": "𡩋戚，衛人也。商旅於齊，宿郭門，外，疾世，商歌以干桓公，夜出迎客。聞之，本以爲大田，其歌曲在道應說也。"
                },
                {
                    "paragraph": "其美有存焉者矣。衆人見其位之卑賤，事之洿辱，而不知其大略，以爲不肖。及其爲天子三公，而立爲諸侯賢相，乃始信於異衆也。",
                    "zhushu": "信知。"
                },
                {
                    "paragraph": "夫發于鼎爼之閒，",
                    "zhushu": "伊尹。"
                },
                {
                    "paragraph": "出于屠酤之肆，",
                    "zhushu": "肆，列也。謂太公、吕尚也。"
                },
                {
                    "paragraph": "解于累紲之中，",
                    "zhushu": "累紲，所以束縳人，謂管仲。"
                },
                {
                    "paragraph": "興于牛頷之下，",
                    "zhushu": "㒷，起也。謂百里奚也。頷，讀合集之合。"
                },
                {
                    "paragraph": "洗之以湯沐，祓之以爟火，立之于夲朝之上，倚之于三公之位，",
                    "zhushu": "爟火，取火於日之宫也。周礼：司爟掌行火之正令。火所以祓除不祥也。立，置也。夲朝，囯朝也。"
                },
                {
                    "paragraph": "内不慙於囯家，外不愧於諸侯，符勢有以内合。",
                    "zhushu": "内合於君。"
                },
                {
                    "paragraph": "故未有功而知其賢者，堯之知舜；功成亊立而知其賢者，市人之知舜也。爲是釋度数而求之於朝肆草莽之中，其失人也必多矣。",
                    "zhushu": "爲上自住耳。曰聦。明以得賢人之故，不復用度量之術取人，而亟求䝨於朝四之列，草莽之中，失䝨人必多矣，何言求䝨？"
                },
                {
                    "paragraph": "何則？能効其求，而不知其所以取人也。夫物之相𩔖者，丗主之所亂惑也。嫌疑肖象者，衆人之所眩耀。",
                    "zhushu": "牀，似象也。嫌疑，謂白骨之肖象牙也。碧盧似玉，虵牀似慶蕪也。"
                },
                {
                    "paragraph": "故很者𩔖知而非知，",
                    "zhushu": "很者自用，像，有知，非真知。"
                },
                {
                    "paragraph": "愚者𩔖仁而非仁，",
                    "zhushu": "愚者不能斷割，有似於仁，非眞仁也。"
                },
                {
                    "paragraph": "戇者𩔖勇而非勇也。",
                    "zhushu": "戇者不知畏危難，有似扵勇，非眞勇。"
                },
                {
                    "paragraph": "使人之相去也，若玉之與石，美之與惡，則論人易矣。夫亂人者，芎藭之与藁夲也，虵牀之与麋蕪也，此皆相似者。",
                    "zhushu": "言其相類，但其芳臭不同，猶小人類君子，但其仁与不仁異也。"
                },
                {
                    "paragraph": "故劔工或劒之似莫邪者，唯歐冶能名其種。",
                    "zhushu": "歐冶，良工。"
                },
                {
                    "paragraph": "玉工眩王之似碧盧者，唯猗頓不失其情。",
                    "zhushu": "碧盧，或云碔砆。猗頓，魯之冨人，能知玉理，不失其情也。"
                },
                {
                    "paragraph": "闇主亂于姦臣，小人之疑君子者，唯聖人能見微以知明。故虵㪯首尺，而脩短可知也。象見其牙，而大小可論也。薛燭庸子，見若狐甲於劒，而利鈍識矣。",
                    "zhushu": "薛，齊邑也，燭庸，氏子，通利劒。"
                },
                {
                    "paragraph": "臾兒、易牙，淄澠之水合者，甞一哈水，如甘苦知矣。",
                    "zhushu": "臾兒、易牙，皆齊之知味者也。哈，口也。"
                },
                {
                    "paragraph": "故聖人之論䝨也，見，其一。行而䝨不肖分也。孔子辭廩丘，終不盗刀鉤；",
                    "zhushu": "廩丘，齊邑，今属濟隂。齊景公養孔子，以言未見從，道未得行，不欲虚禄，辭而不受，故不復利人刀鉤也。"
                },
                {
                    "paragraph": "許由讓天子，終不利封侯。",
                    "zhushu": "許由，隱者，陽成人。堯欲以天下与之，洗耳而不就，故曰不利於封侯也。"
                },
                {
                    "paragraph": "故未甞灼而不敢握火者，見其有所燒也；未甞傷而不敢握刀者，見其有所害也。由此觀之，見者可以論未發也，而觀小節足以知大躰矣。故論人之道，貴則觀其所㪯，富則觀其所施，窮則觀其所不受，賤則觀其所不為，貧則觀其所不取。視其更難，以知其勇，動以喜樂，以觀其守；委以貨財，以論其人；振以恐懼，以知其節：則人情備矣。古之善賞者，費少而勸衆；",
                    "zhushu": "趙襄子行之是。"
                },
                {
                    "paragraph": "善罰者，刑省而姦禁；",
                    "zhushu": "齊成王行之是也。"
                },
                {
                    "paragraph": "善予者，用約而為德；",
                    "zhushu": "秦穆公行之，是。"
                },
                {
                    "paragraph": "善取者，入多而无怨。",
                    "zhushu": "齊桓公行之也。"
                },
                {
                    "paragraph": "趙㐮子圍於晉陽，罷圍而賞有功者五人。髙赫爲賞首。左右曰：晉陽之難，赫无大功，今爲賞首，何也？",
                    "zhushu": "智伯求地扵，趙，㐮子不与。智伯率韓、魏以圍之，三月不克。趙氏之臣張孟談潜与韓、魏通謀，反智伯而殺之，張孟談之力也。故曰：髙赫无大功也。"
                },
                {
                    "paragraph": "㐮子曰：晉陽之圍，寡人社稷危，囯家殆，羣臣无不有驕侮之心，唯赫不失君臣之礼。故賞一人，而天下爲忠之臣者，莫不終忠扵其君，此賞少而勸善者衆也。齊威王設大鼎於庭中，而数瓦塩，今曰：子之譽，曰：聞吾耳，察子之亊，田野蕪，倉廩虚，囹圄實，子以姦亊我者也。乃烹之。齊以此三十二歳，道路不拾遺，此刑省姦禁者也。秦穆公出遊而車敗，右服失馬，",
                    "zhushu": "服中失馬。"
                },
                {
                    "paragraph": "野人得之。穆公追而及之𡵨山之陽，野人方屠而食之。穆公曰：夫食駿馬之　而不還飲酒者傷人，吾恐其傷汝等。徧飲而去之。処一年，与晉惠公爲韓之戰，",
                    "zhushu": "処一年者，謂飲食　人酒之明年也。晉惠公夷吾倍秦，納巳之賂，秦興兵伐晉，戰於晉也。韓原也。"
                },
                {
                    "paragraph": "晉師圍穆公之車，梁由靡扣穆公之驂，獲之，",
                    "zhushu": "梁由靡，晉大夫。扣，猶牽也。將獲穆公。"
                },
                {
                    "paragraph": "食馬肉者三百餘人，皆出死爲穆公戰於車下，遂克晉，虜惠公以歸。此用約而爲得者也。齊桓公將欲征伐，甲兵不足，令有重罪者，出犀甲一㦸，",
                    "zhushu": "犀甲，取其堅也。㦸，車㦸也，長丈六尺。犀或作三，直出三甲也。"
                },
                {
                    "paragraph": "有輕罪者，贖以金，分",
                    "zhushu": "；輕小。以金分，出金，隨罪，輕重有分兩。"
                },
                {
                    "paragraph": "訟而不勝者，出一束箭。",
                    "zhushu": "不勝，猶不直也。箭十二爲束也。"
                },
                {
                    "paragraph": "百姓皆說，乃矯箭爲矢，",
                    "zhushu": "治箭之笄好者也。"
                },
                {
                    "paragraph": "鑄金而爲刃，",
                    "zhushu": "刃，五刃也。刀、劒、矛、㦸、矢也。"
                },
                {
                    "paragraph": "以伐不義，而征无道，遂霸天下。此入多而无怨者也。故聖人因民之所喜而勸善，因民之所惡以禁姦。故賞一人而天下譽之，罰一人而天下畏之。故至賞不費，",
                    "zhushu": "賞當賞，不虚費。"
                },
                {
                    "paragraph": "至刑不濫。",
                    "zhushu": "刑當刑，不傷善。濫讀取歛之歛也。"
                },
                {
                    "paragraph": "孔子誅少正卯，而魯囯之邪塞，",
                    "zhushu": "少正，官，卯，其名也，魯之謟人。孔子相魯七日，誅之於東觀之下，刑不盡也。"
                },
                {
                    "paragraph": "子産誅鄧析而鄭囯之姦禁",
                    "zhushu": "鄧析詭辯，姦人之雄也。子産誅之，故姦止也。傳曰：鄭駟遄殺鄧析而用其竹刑。鄧析制刑，書之於竹。鄭囯用，不以人廢言。"
                },
                {
                    "paragraph": "也。以近論逺，以小知大也。故聖人守約而治廣者，此之謂。天下莫易於為善，而莫難於為不善也。",
                    "zhushu": "為言淨身无欲，信仁而已，愼其天性，故易。為不善。貪欲无厭，殺人自成，戾其天性，欲難也。"
                },
                {
                    "paragraph": "所謂為善者，静而无為也。所謂為不善者，蹂而多欲也。適情辭，无所誘，或，循性保眞，无変於已，故曰為善易。越城郭，踰險塞，姦符節，盜管金，簒弑矯誣，非人之性也，",
                    "zhushu": "姦，私，亦盗也。符節，成信也，而盗取之。管，壯，籥也。金，印封，亦所以為信也。固，閉藏也。篡弑，下謀上也。矯，擅作君命，誣，以惡覆人也。皆非人夲所受，天之善性也。"
                },
                {
                    "paragraph": "故曰為不善難。今人所以犯囹圄之罪，而䧟於刑戮之患者，由嗜慾无厭，不循度量之故也。何以知其然？天下縣官法曰：發墓者誅，竊盗者刑。此執政之所司也。夫法令者，罔其姦邪，勤率隨其蹤跡，",
                    "zhushu": "勤者，問吏，率，大任也。"
                },
                {
                    "paragraph": "无愚夫惷婦，皆知為姦之无脫也，犯禁之不得免也。然而不材子不勝其欲，蒙死亡之罪，而被刑戮之羞。",
                    "zhushu": "蒙，冒。"
                },
                {
                    "paragraph": "然而立秋之後，司㓂之徒継踵於門，不死市之人血流於路。何則？惑於財利之得，而蔽於死亡之患也。夫今陳卒設兵，兩軍相當，將施令曰：斬首拜爵，而屈撓者要斬。然而隊階之卒，皆不能前，遂斬首之功，",
                    "zhushu": "遂成。"
                },
                {
                    "paragraph": "而後被要斬之罪，是去恐死而就必死也。故利害之反，禍福之接，不可不審也。事。或欲之，適足，以失之；或避之，適足以就之。楚人有乗船而遇大風者，波至而自投於水，非不貪生而畏死也，或於恐死而反忘生也。故人之嗜慾，亦猶此也。齊人有盗金者，當市繁之時，至掇而走。勒問其故，曰：而盗金於市中，何也？",
                    "zhushu": "繁，衆也。勒，主問吏。故，猶意也。而，汝也。"
                },
                {
                    "paragraph": "對曰：吾不見人，徒見金耳。志所欲，則忘其為矣。是故聖人審動靜之変，而適受與之度，理好憎之情，和喜怒之節。夫動靜得，則患弗過也，受與適，則罪弗累也。好憎理，則憂弗近也，喜怒莭，則怨弗犯也。故達道之人，不茍得，不譲福，其有弗棄，非其有弗索，常滿而不溢，恒虚而易足。",
                    "zhushu": "虚，无欲也。"
                },
                {
                    "paragraph": "今夫霤水足。以溢壺榼，而江河不能實漏巵，故人心猶是也。自當以道術度量，食充虚，衣御寒，則足以養七尺之形矣。若无道術度量，而以自儉約，則万乗之勢不足以為尊，天下之富不足以為樂矣。",
                    "zhushu": "諭：若桀與纣无道術度量，不得為匹夫，何尊衆之有乎？"
                },
                {
                    "paragraph": "孫叔敖三去令尹而无憂色，爵禄不能累也。",
                    "zhushu": "不以爵禄累其身也。"
                },
                {
                    "paragraph": "荆佽非兩蛟夾繞其船而志不動，怪物不能驚也。",
                    "zhushu": "勇而不惑。"
                },
                {
                    "paragraph": "聖人心平志易，精神內守，物莫足以惑之。夫酔者，俛入城門，以爲七尺之閨也；超江、淮，以為尋常之溝也，酒濁其神也。法者，夜見立表，以為鬼也，見寢石，以為虎也，懼揜其氣也。",
                    "zhushu": "揜奞。"
                },
                {
                    "paragraph": "又況无天地之怪物乎？夫雌雄相接，隂陽相薄，羽者為雛𪅏，毛者為駒犢，柔者為皮，　堅者為齒角，人弗怪也。水生蛖蜄，山生金王，人弗怪也。老槐生火，乆血為燐，人弗怪也。",
                    "zhushu": "血精在地，暴踏百日則為燐，遥望烱烱，若燃火也。"
                },
                {
                    "paragraph": "山出嘄陽，",
                    "zhushu": "嘄陽，山精也。人形，長大，面黑色，身有毛，若反踵，見人而笑。"
                },
                {
                    "paragraph": "水生罔象，",
                    "zhushu": "水之精也。囯語曰：龍岡，象也。"
                },
                {
                    "paragraph": "木生畢方，",
                    "zhushu": "木之精也。狀如鳥，青色，赤脚，一足，不食五榖也。"
                },
                {
                    "paragraph": "井生墳羊，",
                    "zhushu": "土之精也。魯季子穿井，獲土缶，其中有羊也。"
                },
                {
                    "paragraph": "人怪之，聞見鮮而識物淺也。天下之怪物，聖人之所獨見；利害之反覆，知者之所獨明逹也。同異嫌疑者，丗俗之所眩惑也。夫見不可布於海内，聞不可明於百姓，是故因鬼神禨祥而為之立禁，",
                    "zhushu": "禨祥，吉凶禁戒。"
                },
                {
                    "paragraph": "㧾形推𩔖而為之変象。何以知其然也？世俗言曰：饗大髙者，而彘為上牲。",
                    "zhushu": "大髙祖，一曰上帝。"
                },
                {
                    "paragraph": "葬死人者，裘不可以藏。相戲以刃者，太祖軵其肘；",
                    "zhushu": "軵，擠也。讀近茸，急察言之。"
                },
                {
                    "paragraph": "枕户橉而卧者，鬼神蹠其首。此皆不著於法令，而聖人之所不口傳也。夫饗大髙而　為上性者，非　能賢於野獸麋鹿也，而神明獨饗之，何也？以為　者家人所當畜而易得之物也，故因其便以尊之。裘不可以藏者，非能具綈綿曼帛、温煖扵身也，丗以為裘者，難得貴賈之物也，",
                    "zhushu": "曼帛，細帛也。裘，狐之屬也，故曰貴。貴之物。"
                },
                {
                    "paragraph": "而可傳於後丗，无益於死者，而足以養生，故因其資以讋之。",
                    "zhushu": "資，用也。讋，忌，恐。"
                },
                {
                    "paragraph": "相戲以刃，太祖軵其肘者，夫以刃相戲，必為過失；過失相傷，其患必大。无涉血之仇，爭忿𨷖，而以小事自内於刑戮，愚者所不知忌也，故因太祖以累其心。",
                    "zhushu": "累，恐。"
                },
                {
                    "paragraph": "枕户橉而卧，鬼神履其首者，使鬼神能𤣥化，則不待户牖之行；若循虚而出入，則亦无能履也。",
                    "zhushu": "虚，孔竅也。"
                },
                {
                    "paragraph": "夫户牖者，風氣之所從徃來，而風氣者，隂陽粗捔者也。離者必病，",
                    "zhushu": "離，遭。"
                },
                {
                    "paragraph": "故託鬼神以申誡之也。凡此之屬，皆不可勝著於書䇿竹帛，而藏扵宫府者也，故以禨祥明之。為愚者之不知其害，乃借鬼神之威以聲其教，所由來者逺矣，而愚者以為禨祥，而很者以為非，唯有道者能通其志。今丗之𥙊井竈門户、箕箒曰杵者，非以其神為能饗之也，恃頼其德，煩若之无已也。是故以時見其德，所以不忘其功也。觸右而出，膚寸而合，不崇朝而雨天下者，唯太山；",
                    "zhushu": "崇，終也。曰且至食時，為終朝也。"
                },
                {
                    "paragraph": "赤地三年而不絶流，澤及百里而潤草木者，唯江河也。是以天子祑而𥙊之。故馬免人扵難者，其死也葬之，牛其死也，葬，以大車為薦。牛馬有功，猶不可忘，又況人乎？此聖人所以重仁襲恩。",
                    "zhushu": "襲亦重累。"
                },
                {
                    "paragraph": "故炎帝扵火，死而為竈；",
                    "zhushu": "炎帝神農，以火德王天下。死託祀於竈神。"
                },
                {
                    "paragraph": "禹勞天下，死為社；",
                    "zhushu": "勞力，謂天下治水之功也。託祀於后土之神。"
                },
                {
                    "paragraph": "后稷作稼穡，而死為稷；",
                    "zhushu": "稷，周弃也。"
                },
                {
                    "paragraph": "羿除天下之害，死而為宗布。此鬼神之所以立。",
                    "zhushu": "羿，古之，諸侯。河伯溺殺人，羿，射其左目。風伯壞人屋室，羿射中其膝。又誅九嬰、窫窳之屬，有功於天下，故死。託杞於宋，布。祭田為宗。布，謂岀也。一曰今人室中所禍之宋布是也。或曰司命傍布也。堂堯曰羿，非有窮后羿。"
                },
                {
                    "paragraph": "北楚有任俠者，其子孫数諌而止之，不聽也。縣有賊，大搜其廬，亊果發斍，夜驚而走，追道及之。其所施德者，皆為之戰，得免。而遂反，語其子曰：汝数止吾為俠，今有難，果頼而免身，而諌我，不可用也。知所以免扵難，而知所以无難，論事如此，豈不或哉！宋人有嫁子者，告其子曰：嫁未必成也，有如出，不可不私藏。私藏而富，其於以復嫁易。其子聽父之計，竊而藏之。君公知其盗也，逐而去之。其父不自非也，而反得其計。知為出藏財，而不知藏財所以出也。為論如此，豈不勃哉！今夫僦載者，救一車之任，極一牛之力。為軸之折也，有如轅軸其上以為造，不知軸轅之趣軸折也。楚王之佩玦而逐，莬，為走而破其玦也，因珮兩玦以為之豫。兩玦相觸，破乃逾疾。乱囯之治，有似於此。夫鴟目大而睡不若䑕，蚈足衆而走不若虵。物固有大不若小，衆不若少者。及至夫彊之弱，弱之彊，危之安，在之亡也，非聖人孰能觀之？大小尊卑，未足以論也，唯道之在者為貴。何以明之？天子處於郊亭，則九𡖖趨，大夫走，坐者伏，𠋣者斉。當此之時，明堂太廟，懸冠解劎，緩帶而寝，非郊亭大而廟堂狹小也，至尊居之也。天道之貴也，非特天子之為尊也，所在而衆仰之。夫蟄蟲鵲巢皆嚮天一者，至和在焉爾。帝者誠能包稟道，合至和，則禽獸草木莫不被其澤矣，而況兆民乎？",
                    "zhushu": ""
                }
            ]
        },
        {
            "name": "詮言訓第十四",
            "paragraphs": [
                {
                    "paragraph": "詮言訓第十四",
                    "zhushu": "詮，就也。就萬物之指以言其徴，事之所謂，道之所依也。",
                    "type": 1
                },
                {
                    "paragraph": "洞同天地，渾沌爲樸，未造而成物，謂之太一。",
                    "zhushu": "太一，元神，揔萬物者。"
                },
                {
                    "paragraph": "同出於一，所為各異，有鳥、有魚、有獸，謂之分物。方以𩔖别，物以羣分。性命不同，皆形於有；隔而不通，分而爲萬物，莫能及宗。",
                    "zhushu": "謂及巳之性，宗，同於洞同。"
                },
                {
                    "paragraph": "故動而爲之生，死而爲之窮，皆為物矣，非不物而物物者也。",
                    "zhushu": "不物之物，恍惚虚无。"
                },
                {
                    "paragraph": "物物者，亡乎萬物之中。",
                    "zhushu": "物物者，造万物者也，此不在万物之中也。"
                },
                {
                    "paragraph": "稽古太初，人生於无，形於有，有形而制於物。能反其所生，若未有形，謂之真人。真人者，未始分於太一者也。聖人不以名尸，",
                    "zhushu": "尸主。"
                },
                {
                    "paragraph": "不爲謀府，不爲事任，不為智主；藏無形，行無迹，逰无朕；",
                    "zhushu": "朕，兆。"
                },
                {
                    "paragraph": "不爲福先，不爲禍始。保於虚無，動於不得已。欲福，者。或爲禍，欲利者或離害。故无爲而寧者，失其所以寜，則危；无事而治者，失其所以治，則乱。星列於天而明，故人指之；義列於德而見，故人視之。人之所指，動則有章；人之所視，行則有迹。動有章則詞，行有迹則議。故聖人掩明於不形，藏迹於無爲。",
                    "zhushu": "",
                    "type": 2
                },
                {
                    "paragraph": "王子慶忌死於劒，",
                    "zhushu": "王子慶忌者，吴王僚之弟子。闔閭弑僚，慶忌勇健，亡在鄭，闔閭畏之，使要離刺慶忌也。"
                },
                {
                    "paragraph": "羿死於桃棓，",
                    "zhushu": "棓，大杖，以桃木爲之，以擊殺羿，猶是已來，鬼畏桃也。"
                },
                {
                    "paragraph": "子路𦵔於衞，蘇奉死於日。",
                    "zhushu": "蘇秦好說，爲斉所殺。"
                },
                {
                    "paragraph": "人莫不，貴其所有，而賎其所短，然而皆溺其所貴，而極其所賤。所貴者有形，所賎者无朕也。故虎豹之彊來射，蝯貁之捷來措。人能貴其所賎，賎其所貴，可與言至論矣。",
                    "zhushu": "",
                    "type": 2
                },
                {
                    "paragraph": "自信者，不可以誹譽迁也；知足者，不可以勢利誘也。故通性之情者，不務性之所無以爲；",
                    "zhushu": "人性之無以爲者，不務也。"
                },
                {
                    "paragraph": "通命之情者，不憂命之所無奈何；通於道者，物莫不足滑其調。詹何曰：未甞聞身治而囯亂者也，未甞聞身乱而囯治者也。矩不正，不可以爲方；規不正，不可以爲貟。身者，事之規矩也，未聞枉已而能正人者也。原天命，治心術，理好憎，適情性，則治道通矣。原天命，則不惑禍福；治心術，則不忘喜怒；理好憎，則不貪無用；適情性，則欲不過節。不惑禍福，則動静循理；不妄喜怒，則賞罰不阿；不貪无用，則不以欲用害性；欲不過節，則養性知足。凡此四者，弗求於外，弗假於人，反已而淂矣。天下不可以智爲也，不可以慧識也，不可以事治也，不可以仁附也，不可以強勝也。五者皆人才也，德不盛，不能成一焉。德立則五无殆，五見則德无位矣。",
                    "zhushu": "五事皆見，而徳无所立位。"
                },
                {
                    "paragraph": "故得道則愚者有餘，失道則智者不足。度水而无游数，雖強必沉；有游数，雖羸必遂。又況託於舟航之上乎？爲治之本，務在於安民；安民之夲，在於足用；足用之本，在於勿奪時；勿奪時之本，在於省事；省事之夲，在於節欲；節欲之夲，在於反性；反性之夲，在於去載。",
                    "zhushu": "去浮華，載於亡者也。"
                },
                {
                    "paragraph": "去載則虚，虚則平。平者道之素也；虚者道之舍也。",
                    "zhushu": "",
                    "type": 2
                },
                {
                    "paragraph": "能有天下；者，必不失其囯；能有其囯者，必不喪其家；能治其家者，必不遺其身；能脩其身者，必不忘其心；能原其心者，必不虧其性；能全其性者，必不惑於道。故廣成子曰：愼守而内，周閉而外；",
                    "zhushu": "廣成子，黄帝時人也。"
                },
                {
                    "paragraph": "多知為敗，毋視毋聽；抱神以静，形將自正。不得之已，而能知彼者，未之有也。故易曰：括囊，无咎无譽。能成霸王者，必得勝者也；能勝敵者，必強者也；能強者，必用人力者也；能用人力者，必得人心也；能得人心者，必自得者也；能自得者，必柔弱也。強勝不若已者，至於與同則格；",
                    "zhushu": "言人力能與己力同也。己以強加之，則戰格也。"
                },
                {
                    "paragraph": "柔勝出於已者，其力不可度。故能以衆不勝成大勝者，唯聖人能之。善游者，不學刺舟而便用之；勁筋者，不學騎馬而便居之；䡖天下者，身不累於物，故能處之。泰王亶父處邠，狄人攻之；事之以皮幣珠玉而不聽，乃謝耆老而徒岐周，百姓𢹂幼扶老而從之，遂成囯焉。推此意，四丗而有天下，不亦冝乎？",
                    "zhushu": "四丗：太王、王季、文王、武王。"
                },
                {
                    "paragraph": "無以天下爲者，必能治天下者。霜雪雨露，生殺萬物，天無爲焉，猶之貴天也；厭文搔法，",
                    "zhushu": "厭，持也。搔，勞也。"
                },
                {
                    "paragraph": "治官理民者，有司也，君無事焉，猶尊君也。辟地墾草者，后稷也；決河濱江者，禹也；聽獄制中者，臯陶也；有聖名者，堯也。故得道以御者，身雖無能，必使能者爲巳用；不得其道，伎藝雖多，未有益也。方船，濟乎江，有虚船從一。方來，觸而覆之，雖有忮心，必無怨色。有一人在其中，一謂張之，一謂歙之，",
                    "zhushu": "持舟擑者，為近岸為歙，逺岸為張也。"
                },
                {
                    "paragraph": "再三呼而不應，必以醜聲隨其後。嚮不怒而今怒，嚮虚而今實也。人能虛已以遊於丗，孰能訾之？",
                    "zhushu": "",
                    "type": 2
                },
                {
                    "paragraph": "釋道而任智者，必危；棄數而用才者，必困。有以欲多而亡者，未有以無欲而危者也；有以欲治而亂者，未有以守常而失者也。故智不足免患，愚不足以至於失寧。守其分，循其理，失之不憂，得之不喜。故成者非所爲也，得者非所求也。入者有受而無取，出者有授而無予。因春而生，因秋而殺；所生者弗徳，所殺者非怨，則幾於道也。聖人不爲可非之行，不憎人之非已也；脩足譽之徳，不求人之譽己也。不能使禍不，至，信已之不迎也；不能使福必來，信已之不攘也。",
                    "zhushu": "攘𨚫。"
                },
                {
                    "paragraph": "禍之至也，，非其求所生，故窮而不憂；福之至，非其求所成，故通而弗矜。",
                    "zhushu": "矜，自我其功也。"
                },
                {
                    "paragraph": "知禍福之制，不在於巳也，故閑居而樂，無為而治。聖人守其所以有，不求其所未得；求其所無，則所有者亡矣；脩其所有，則所欲者至。故用兵者，先爲不可勝，以待敵之可勝也；治國者，先爲不可奪，以待敵之可奪也。舜脩之歷山，而海内從化；文王脩之𡵨周，而天下移風。使舜趨天下之利，而忘脩已之道，身猶弗能保，何尺地之有？故治未固於不亂，",
                    "zhushu": "治不亂之道，尚未牢面也。"
                },
                {
                    "paragraph": "而事為治者，必危；行未固於無非，而急求名者，必剉也。福莫大無禍，利莫美不喪。動之爲物，不損則益，",
                    "zhushu": "動，有為也。"
                },
                {
                    "paragraph": "不成則毀，不利則病，皆險也，",
                    "zhushu": "險，言危難，險不可行。"
                },
                {
                    "paragraph": "道之者危。故秦勝乎戎，而敗乎殽；",
                    "zhushu": "秦穆公勝西戎，為晉所敗於殽。"
                },
                {
                    "paragraph": "楚勝乎諸，夏，而敗乎栢莒。",
                    "zhushu": "楚昭王服諸夏，而吴敗之栢、莒。"
                },
                {
                    "paragraph": "故道不可以勸而就利者，而可以寧避害者。故常無禍，不常有福；常無罪，不常有功。",
                    "zhushu": "",
                    "type": 2
                },
                {
                    "paragraph": "聖人無思慮，無設儲；來者弗迎，去者弗將；",
                    "zhushu": "將，送。"
                },
                {
                    "paragraph": "人雖東西南北，獨立中央。故處衆枉之中，不失其直；天下皆流，獨不離其壇城。故不爲善，不避醜，遵天之道；不爲始，不專已，循天之理；不豫謀，不棄特，與天爲期；不求得，不辭福，從天之則。不求所無，不失所得；内無旁禍，外無旁福；禍福不生，安有人賊？爲善則觀，",
                    "zhushu": "衆人之所觀也。"
                },
                {
                    "paragraph": "爲不善則議。覩則生貴，議則生患。故道術不可以進而求名，而可以退而脩身；不可以得利，而可以離害。故聖人不以行求名，不以智見譽。法脩自然，已無所與。慮不勝数，行不勝德，事不勝道。爲者有不成，求者有不得。人有窮，而道。無不通，與道爭則凶。故詩曰：弗識弗知，順帝之則。",
                    "zhushu": "",
                    "type": 2
                },
                {
                    "paragraph": "有智而無爲，與無智者同道；有能而無事，與無能者同徳。其智也，告之者至，然後覺其動也；使之者至，然後覺其爲也。有智若無智，有能若無能，道理為正也。故功蓋天下，不施其美；澤及後丗，不有其名。道理通而人爲滅也。名與道不兩明，人受名則道不用，道勝人則名息矣。道與人競長。章人者，則道者也。",
                    "zhushu": "章，明也。息，止也。"
                },
                {
                    "paragraph": "人章道息，則危不逺矣。故丗有聖名，則道如日至矣。欲尸名者，必爲善；欲爲善者，必生事。事生則釋公而就私，貨數而任已。欲見譽於爲善，而立名於爲質，則治不脩故，而事不須時。治不脩故，則多責；事不須時，則無功。責多功鮮，無以塞之，則妄發而邀當，妄爲而要中。功之成也，不足更責；",
                    "zhushu": "更償。"
                },
                {
                    "paragraph": "亊之敗也，不足以𡚁身。故重爲善若重為非，而幾於道矣。天下非無信士也，臨貨分財，必探籌而定分，",
                    "zhushu": "捉薵。"
                },
                {
                    "paragraph": "以爲有心者之於平，不若無心者；天下非無廉士也，然而守重寳者，必關戸而全封，以爲有欲者之於廉，不若無欲者也。人舉其疵則怨人，",
                    "zhushu": "舉說已之疵，則怨之。"
                },
                {
                    "paragraph": "鑑見其醜則善鑑。",
                    "zhushu": "鑑，鏡也。鏡見人之好醜，以為善鏡也。"
                },
                {
                    "paragraph": "人能接物而不與已焉，則免於累矣。",
                    "zhushu": "而不與已，若鏡人形而不有好謂也。"
                },
                {
                    "paragraph": "公孫龍粲於辭而貿名，",
                    "zhushu": "公孫龍以白馬非馬，冰不寒，炭不𤍠，故曰𧵍也。"
                },
                {
                    "paragraph": "鄧析巧辯而亂法，",
                    "zhushu": "鄧折敎鄭人以訟，訟不俱回，子産誅之也。"
                },
                {
                    "paragraph": "蘇秦善說而亡。",
                    "zhushu": "蘇秦死於齊也。"
                },
                {
                    "paragraph": "國。由其道，則善無章；脩其理，則功無名。故以巧𨷖力者，始於陽，常卒於隂；",
                    "zhushu": "言知巧之所施，始之於陽善，終於隂惡也。"
                },
                {
                    "paragraph": "以慧治國者，始於治，常卒於亂。使水流下，孰弗能治？激而上之，非巧不能。故文勝則質掩，邪巧則正塞之也。",
                    "zhushu": "",
                    "type": 2
                },
                {
                    "paragraph": "德可以自脩，而不可以使人暴；道可以自治，而不可以使人亂。雖有賢聖之寳，不遇暴亂之丗，可以全身，而未可以霸王也。湯、武之王也，遇桀、紂之暴也；桀、紂非以湯、武之賢暴也，湯、武遭桀、紂之暴而王也。故雖賢王必待遇，遇者，能遭於時而得之也，非知能所求而成也。",
                    "zhushu": "",
                    "type": 2
                },
                {
                    "paragraph": "君子脩行而使善无名，布施而使仁無章。故士行善而不知善之所由來，民贍利而不知利之所由出，故無爲而自治。善有章，則士爭名，利有夲則民爭功，二爭者生，雖有賢者弗能治。故聖人揜跡於爲善，而息名於爲仁也。外交，而爲援，事大而爲安，不若内治而待時。凡事人者，非以寳幣，必以卑辭。事以玉帛，則貨殫而欲不饜；卑躰婉辭，則諭說而交不結；約束誓盟，則約定而反。無曰。",
                    "zhushu": "反，皆叛也。"
                },
                {
                    "paragraph": "雖割囯之錙錘以事人，",
                    "zhushu": "六兩曰錙，倍錙曰錘。"
                },
                {
                    "paragraph": "而無自恃之道，不足以爲全。若誠外釋交之䇿，而愼脩其境内之事；盡其地力，以多其積；厲其民死，以牢其城；上下一心，君臣同志，與之守社稷，歟死而民弗離，則爲名者不伐無罪，而爲利者不攻難勝，此必全之道也。民有道所同道，有法所同守，",
                    "zhushu": "民凡所道行者，同道，而法度有所共守也。"
                },
                {
                    "paragraph": "爲義之不能相固，威之不能相必也，故立君以壹民。君執一則治，无常則乱。君道者，非所以爲也，所以無爲也。何謂無爲？智者不以位爲事，勇者不以位爲暴，仁者不以位爲患，可謂無爲矣。夫無爲則得於一也。一也者，万物之夲也，无敵之道也。凡人之性，少則昌狂，壯則暴強，老則好利。一身之身，旣数既変矣，又況君数易法，囯数易君？人以其位通其好憎，下之徑衢，不可勝理。故君失一，則亂，甚於無君之時。故詩曰：不愆不忘，率由舊章。此之謂也。君好智，則倍時而住已，棄数而用慮。天下之物博而智淺，以淺贍博，未有能者也。獨任其智，失必多矣。故好智，窮術也。好勇，則輕敵而簡備，自偩而辭助。",
                    "zhushu": "自偩，自恃。辭助，不受傍人之助。"
                },
                {
                    "paragraph": "一人之力，以圍強敵，不杖衆多而專用身才，必不堪也。故好勇，危術也。好與則無定分，上之分不定，則下之望无止。若多賦斂，實府庫，則与民為讎。少取多與，数未之有也。故好與，來怨之道也。仁智勇力，人之美才也，而莫足以治天下。由此觀之，賢能之不足任也，而道術之可脩，明矣。",
                    "zhushu": "",
                    "type": 2
                },
                {
                    "paragraph": "聖人勝心，",
                    "zhushu": "心者，欲之所生也。聖人止欲，故勝其心，而以百姓為心也。"
                },
                {
                    "paragraph": "衆人勝欲；",
                    "zhushu": "心欲之而能勝之也。"
                },
                {
                    "paragraph": "君子行正氣，小人行邪氣。内便於性，外合於義，循理而動，不繫於物者，正氣也。推於滋味，淫於聲色，發於喜怒，不顧後患者，邪氣也。邪與正相傷，欲與性相害，不可兩立，一植一廢，故聖人損欲而從事於性。目好色，耳好聲，口好味，接而說之，不知利害，嗜慾也。食之不寧於躰，聽之不合於道，視之不便於性，三宫交爭，",
                    "zhushu": "三宫、三關，謂食、視、聽。"
                },
                {
                    "paragraph": "以義爲制者，心也。割痤疽，非不痛也；飲毒藥，非不苦也；然而爲之者，便於身也。渴而飲水，非不快也；飢而大飱，非不贍也，然而弗爲者，害於性也。此四者，耳目鼻口不知所取去，心爲之制，各得其所。由是觀之，欲之不可勝，明矣。",
                    "zhushu": "",
                    "type": 2
                },
                {
                    "paragraph": "凡治身養性，節寢処，適飲食，和喜怒，便動静，使在已者得，而邪氣因而不生。豈若憂瘕疵之與痤疽之發，而豫備之哉？夫凾，牛也，鼎沸，而蠅蚋弗敢入。",
                    "zhushu": "函牛，受一半之鼎也。"
                },
                {
                    "paragraph": "崑山之玉瑱，",
                    "zhushu": "崑山，崑，崙也。瑱，式也。"
                },
                {
                    "paragraph": "而塵垢弗能汚也。聖人無去之心，而心無醜；無取之美，而美不失。故祭祀思親，不求福；饗賓修敬，不思徳。唯弗求者能有之。",
                    "zhushu": "言不求而所求至也。"
                },
                {
                    "paragraph": "處尊位者，以有公道而無私說，故稱尊焉，不稱賢也；有大地者，以有常術而無鈐謀，故稱平焉，不稱也。内無暴事以離怨於百姓，外無賢行以見忌於諸侯，上下之禮，襲而不離，而爲論者莫然不見所觀焉，此所謂藏無形者。非藏無形，孰能形？",
                    "zhushu": "形？形而言之，筮見也。"
                },
                {
                    "paragraph": "三代之所道者，因也。故禹決江河，因水也；后稷播種樹榖，因地也；湯、武平暴亂，因時也。故天下可得而不可取也，",
                    "zhushu": "不可强取。"
                },
                {
                    "paragraph": "霸王可受而不可求也。在智，則人與之訟；在力，則人與之爭。未有使人無智者，",
                    "zhushu": "言己不能使敵國遇而無智也。"
                },
                {
                    "paragraph": "有使人不能用其智於已者也；",
                    "zhushu": "使人之智，不能于已。"
                },
                {
                    "paragraph": "未有使人無力者，有使人不能施其力於已者也。",
                    "zhushu": "言己不能使人無智力，但能使人不以智力加於已。"
                },
                {
                    "paragraph": "此兩者，常在久見。故君賢不見，諸侯不備；不肖不見，則百姓不怨；百姓不怨，則民用可得。諸侯弗備，則天下之時可承。",
                    "zhushu": "若湯、武承桀、紂而起。"
                },
                {
                    "paragraph": "事，所與衆同也，功，所與時成也，聖人無焉。故老子曰：虎無所措其爪，兕無所措其角。葢謂此也。鼓不滅於聲，故能有聲；鏡不没於形，故能有形。金石有聲，弗叩弗鳴；管簫有音，弗吹無聲。聖人内藏，不爲物先倡；事來而制，物至而應。飾其外者傷其内，扶其情者害其神，見其文者蔽其質。無須臾忘爲質者，必困於性；",
                    "zhushu": "常思爲質，不修自然，則性困也。"
                },
                {
                    "paragraph": "百步之中，不忘其容者，必累其形。故羽翼美者傷骨骸，",
                    "zhushu": "鵠鷹一舉千里，則形如塵芳，以其翩美也。"
                },
                {
                    "paragraph": "枝葉美者害根莖，能兩美者，天下無之也。天有明，不憂民之晦也，百姓穿戶鑿牖，自取照焉；地有財，不憂民之貧也，百姓伐木芟草，自取富焉。至徳道者，若邱山，嵬然不動，行者以爲期也。",
                    "zhushu": "行道之人，指以爲期。"
                },
                {
                    "paragraph": "直巳而足物，",
                    "zhushu": "己，已，山也。言山特自生萬物，以足百姓，不爲百姓故生之也。"
                },
                {
                    "paragraph": "不爲人贛，用之者亦不受其徳，故寧而能久。天地無予也，故無奪也；日月無徳也，故無怨也。喜得者必多怨，喜予者必善奪，唯滅迹於無爲，而隨天地自然者，唯能勝理，",
                    "zhushu": "理，事理，情欲也，勝理去之。"
                },
                {
                    "paragraph": "而爲受名。名興則道行，道行則人無位矣。故譽生則毁隨之，善見則怨從之。利則爲害，始，福則爲禍先。唯不求利者為無害，，唯不求福者爲無禍。侯而求霸者，必失其。侯；霸而求王，者，必喪其；霸。故國以全為常，霸王其寄也；身以生爲常，富貴其寄也。能不以天下傷其國，而不以國害其身者，爲可以託天下也。",
                    "zhushu": "言不貪天下之利，故可以天下托也。"
                },
                {
                    "paragraph": "不知道者，釋其所已有，而求其所未得也。苦心愁慮，以行曲，故，福至則喜，禍至則怖；神勞於謀，智遽於事。禍福萌生，終身不悔。已之所生，乃反愁人。",
                    "zhushu": "禍福皆生於已，非旁人也。"
                },
                {
                    "paragraph": "不喜則憂，中未嘗平。持無所監，謂之狂生。",
                    "zhushu": "時無所監，所監者非元徳，故謂狂生。"
                },
                {
                    "paragraph": "人主好仁，則無功者賞，有罪者釋；好刑，則有功者廢，無罪者誅。及無好者，誅而無怨，施而不徳。放凖循繩，身無與事，若天若地，何不覆載？故合而舍之者，君也；制而誅之者，法也。民已受誅，怨無所滅，謂之道。道勝則人無事矣。聖人無屈奇之服，",
                    "zhushu": "屈，短。奇，長也。服之不衷，身之災也。"
                },
                {
                    "paragraph": "無瑰異之行。服不視，",
                    "zhushu": "其所服。衆，不觀治也。"
                },
                {
                    "paragraph": "行不觀，言不議，通而不華，窮而不懾，榮而不顯，隱而不窮，異而不見怪，容而與衆同，無以名之，此之謂大通。升降揖讓，趨翔周遊，不得已而爲也，非性所有於身。情無符檢，",
                    "zhushu": "情無符檢，非所樂也。"
                },
                {
                    "paragraph": "行所不得巳之事，",
                    "zhushu": "揖讓者，不得已而爲。"
                },
                {
                    "paragraph": "而不解構耳，豈加故爲哉？",
                    "zhushu": "豈故者，遭時宜而制禮，非故爲也。"
                },
                {
                    "paragraph": "故不得已而歌者，不事爲悲；不得已而舞者，不矜爲麗。歌舞而不事爲悲麗者，皆無有根心者。",
                    "zhushu": "中無根心，强爲悲震。"
                },
                {
                    "paragraph": "善博者不欲牟，",
                    "zhushu": "博，其棊，不傷，為之也。"
                },
                {
                    "paragraph": "不恐不勝。平心定意，捉得其齊。",
                    "zhushu": "齊得其適，"
                },
                {
                    "paragraph": "行由其理，雖不必勝，得籌必多。何則？勝在於數，不在於欲。",
                    "zhushu": "欲勝也。"
                },
                {
                    "paragraph": "駎者不貪最先，",
                    "zhushu": "駟，競，驅也。"
                },
                {
                    "paragraph": "不恐獨後。緩急調乎手，御心調乎馬，雖不能必先哉，馬力必盡矣。何則？先在於數，而不在於欲也。是故滅欲則數勝，棄智則道立矣。賈多端則貧，工多技則窮，心不一也。故木之大者害其條，水之大者害其深。有智而無術，雖鑚之不通；",
                    "zhushu": "雖有智慧，鑚之彌牢，無術不能達也。"
                },
                {
                    "paragraph": "有百技而無一道，雖得之弗能守。故詩曰：淑人君子，其儀一也；其儀一也，心如結也。君子其結於一乎？舜彈五絃之琴，",
                    "zhushu": "古琴五絃，至周有七律，增爲七絃也。"
                },
                {
                    "paragraph": "而歌南風之詩，",
                    "zhushu": "南風，愷楽之風。"
                },
                {
                    "paragraph": "以治天下；周公散臑不收於前，",
                    "zhushu": "臑，前肩之美也。"
                },
                {
                    "paragraph": "鍾鼔不解於縣，以輔成王，而海内平；匹夫百畮一守，",
                    "zhushu": "百畮之田，一夫子婦中也；"
                },
                {
                    "paragraph": "不遑啓處，",
                    "zhushu": "遑，眼。啓，開。"
                },
                {
                    "paragraph": "無所移之也。以一人兼聽天下，日有餘而治不足，使人爲之也。",
                    "zhushu": "",
                    "type": 2
                },
                {
                    "paragraph": "處尊位者如尸，守官者如祝。宰。尸雖能剥，狗燒，彘，弗爲也，弗能無虧。",
                    "zhushu": "尸不能治，狗，事不虧也。"
                },
                {
                    "paragraph": "爼豆之列次，黍稷之先後，雖知，弗敎也；弗能，无害也。不能祝者，不可以爲祝，无害於爲尸。",
                    "zhushu": "無害者，可以爲尸也。"
                },
                {
                    "paragraph": "不能御者，不以爲僕，無害於爲佐。",
                    "zhushu": "佐，君位也。"
                },
                {
                    "paragraph": "故位愈尊而身愈佚，宫愈大而事愈少。譬如張琴，小絃雖急，大絃必緩。無爲者，道之體也；執後者，道之容也。無爲制有爲，術也；執後之制先，數也。放於術則強，審於數則寜。今與人弁民之譬，未受者，先也；求而致之，雖怨不逆者，後也。三人同舍，二人相爭，爭者各自以爲直，不能相聽。一人雖愚，必從旁而決之。非以智，不爭也。兩人相𨷖，一羸在側，",
                    "zhushu": "羸，劣人也。"
                },
                {
                    "paragraph": "助一人則勝，救一人則免。𨷖者雖彊，必制一羸。非以勇也，以不𨷖也。内是觀之，後之制先，静之勝躁，數也。",
                    "zhushu": "",
                    "type": 2
                },
                {
                    "paragraph": "倍道棄數，以求苟遇；變常易故，以知要庶；遇則自非，中則以爲𠋫；闇行繆改，終身不寤，此之謂狂。有滑則詘，有福則羸；有過則悔，有功則矜，遂不知反，此謂狂。人。",
                    "zhushu": "",
                    "type": 2
                },
                {
                    "paragraph": "貟之中規，方之中矩，行成獸，",
                    "zhushu": "有謂：古禮執羔、麋鹿，取其晚乳，羣而不黨。"
                },
                {
                    "paragraph": "止成文，",
                    "zhushu": "文，謂成儀、文采。"
                },
                {
                    "paragraph": "可以將少，而不可以將衆。蓼菜成行，",
                    "zhushu": "蓼菜小，皆有行列也。"
                },
                {
                    "paragraph": "瓶甌有堤，",
                    "zhushu": "是瓶甌下安也。"
                },
                {
                    "paragraph": "量栗而春，數米而炊，可以治家，而不可以治國。滌杯而食，洗爵而飲，浣而後饋，",
                    "zhushu": "饋，進食也。"
                },
                {
                    "paragraph": "可以養家老，而不可以饗三軍。非，易不可以治大，非簡不可以合衆；大樂必易，大禮必簡；易故能天，簡故能地；大樂无怨，大禮不責；四海之内，莫不繋統，故能帝也。心有憂者，筐牀在席弗能安也，",
                    "zhushu": "在柔弱也。"
                },
                {
                    "paragraph": "菰飯犓牛弗能甘也，",
                    "zhushu": "菰，凋，胡也。"
                },
                {
                    "paragraph": "琴瑟鳴竽，弗，能楽也。患解憂除，然後食甘寢寜，居安遊楽。由是觀之，性有以楽也，死有以哀也。今務益性之所不能樂，而以害性之所以樂，故雖富有天下，貴爲天子，而不免爲哀之人。凡人之性，楽恬而憎憫，",
                    "zhushu": "憫，憂有所在也。"
                },
                {
                    "paragraph": "樂佚而憎勞。心常无欲，可謂恬矣；形常無事，可謂佚矣。遊心於恬，舍形放佚，以俟天命。自楽於内，無急於外。雖天下之大，不足以易其一槩；日月廋而無漑於志。",
                    "zhushu": "廋，隱也。漑，灌也。已自隱藏，不以他欲灌其志也。"
                },
                {
                    "paragraph": "故雖賎如貴，雖貧如富。大道無形，大仁無親，大辯無聲，大廉不嗛，大勇不矜。五者無棄，而幾郷方矣。",
                    "zhushu": "方，道也。庶幾郷於道。"
                },
                {
                    "paragraph": "軍多令則亂，酒多約則辯。亂則降北，辯則相賊。故始於都者，常大於鄙；始於樂者，常大於悲；其作始簡者，其終本必調。今有美酒嘉肴以相饗，卑體婉辭以接之，欲以合懽。爭盈爵之間，",
                    "zhushu": "爵所以飲，爭滿不滿之間。"
                },
                {
                    "paragraph": "反生𨷖，𨷖而相傷，三族結怨，反其所憎，此酒之敗也。詩之失僻，",
                    "zhushu": "詩者，衰世之風也，故邪而以之正。小人失其正，則入於邪。"
                },
                {
                    "paragraph": "樂之失刺，",
                    "zhushu": "郷飲酒之樂，歌鹿鳴。鹿鳴之作，君有酒肴，不召其臣，臣怨而刺上者，非也。"
                },
                {
                    "paragraph": "禮之失責。",
                    "zhushu": "禮，無往不復，有施於人則貴之。"
                },
                {
                    "paragraph": "徴音非无羽聲也，羽音非无徵聲也。五音莫不有聲，而以徴羽定名者，以勝者也。",
                    "zhushu": "徵音之中有羽聲，而以徵音名之者，羽音，徴以著言者也。"
                },
                {
                    "paragraph": "故仁義智勇，聖人之所備有也，然而皆立一名者，",
                    "zhushu": "立一名，謂仁、義、智、勇，兼以聖人之言。"
                },
                {
                    "paragraph": "言其大者也。陽氣起於東北，尽於西南；隂氣起於西南，盡於東北。隂陽之始，皆調適相似，日長其𩔖，以侵相逺。",
                    "zhushu": "言暢氣自大寒，日月長温，以致大𤍠，与大寒相逮也。"
                },
                {
                    "paragraph": "或𤍠焦沙，或寒凝水。故聖人謹愼其所積。氷出於山，而入於海；稼生於野，而藏於廩，見所始則知終矣。席之先雚蕈，",
                    "zhushu": "席之先所従生，出於雚与蕈葦也。"
                },
                {
                    "paragraph": "樽之上𤣥樽，",
                    "zhushu": "樽，酒器。所尊者，𤣥水。"
                },
                {
                    "paragraph": "爼之先生魚，",
                    "zhushu": "𥙊爼止肴，以生魚也。"
                },
                {
                    "paragraph": "豆之先泰羹。",
                    "zhushu": "木豆謂之豆。所盈。木羮，不調五味，"
                },
                {
                    "paragraph": "此皆不快於耳目，不適於口腹，而先王貴之：",
                    "zhushu": "貴之。所𥙊，宗廟。"
                },
                {
                    "paragraph": "先本而後未。聖人之接物，干変萬軫，必有不化而應化者。夫寒之與煖相反，大寒地坼水凝，火弗爲㐮其暑；大𤍠鑠石流金，火弗爲益其烈。寒暑之変，无損益於己，質有之也。",
                    "zhushu": "言人質不可変於火。"
                },
                {
                    "paragraph": "聖常後而不先，常應而不唱；不進而求，不退而讓；隨時三年，時去我走；去時三年，時在我後；无去无就，中立其所。天道无親，唯德是与。有道者不失時與人，",
                    "zhushu": "失時，失其時，非失其時以与人。"
                },
                {
                    "paragraph": "無道者失於時而取人。直已而待命之去，不可迎而反也；要遮而求合，時之去，不可追而援也。故不曰我無以爲而天下逺，不曰我不欲而天下不至。",
                    "zhushu": "",
                    "type": 2
                },
                {
                    "paragraph": "古之存巳者，樂德而忘賎，故名不動志；",
                    "zhushu": "不以名移志也。"
                },
                {
                    "paragraph": "樂道而忘貧，故利不動心。名利充天下，足以槪志。故兼而能樂，静而能澹。故其身治者，可與言道矣。自身以上，至於荒芒爾逺矣；",
                    "zhushu": "身以上，從已生以前至於荒芒。荒芒，上古時也，故逺矣。"
                },
                {
                    "paragraph": "自死而天地无窮爾滔矣。",
                    "zhushu": "從已身死之後至天地无窮。滔，曼長也。"
                },
                {
                    "paragraph": "以數雜之壽，",
                    "zhushu": "雜，匝也。人生子。從子至亥爲一匝。"
                },
                {
                    "paragraph": "憂天下之乱，猶憂河水之少，泣而益之也。龜三千歳，",
                    "zhushu": "龜吐故内新，故壽三千歳。"
                },
                {
                    "paragraph": "浮游不過三日。",
                    "zhushu": "浮游，渠略也。生三日，死也。"
                },
                {
                    "paragraph": "以浮游而爲龜憂養生之具，人必𥬇之矣。故不憂天下之乱，而樂其身之治也，可与言道矣。君子爲善，不能使富必來；不爲非，而不能使禍无至。福之至也，非其所求，故不伐其功；禍之來也，非其所生，故不悔其行。内脩極",
                    "zhushu": "極，中。"
                },
                {
                    "paragraph": "而横禍至者，皆天也，非人也。故中心常恬漠，累積其德。狗吠而不驚，自信其情。故知道者不惑，知命者不憂。萬乗之主，卒，葬其骸於曠野之中，祀其鬼神於明堂之上，",
                    "zhushu": "廟之中，謂之明堂也。"
                },
                {
                    "paragraph": "神貴於形也。",
                    "zhushu": "以人神在堂，而形骸在野。"
                },
                {
                    "paragraph": "故神制則形從，",
                    "zhushu": "神制，謂情也。情欲使不作也。而形躰從心以合。"
                },
                {
                    "paragraph": "形勝則神窮。",
                    "zhushu": "形勝，謂人躰躁動，勝其精神，神窮而去也。"
                },
                {
                    "paragraph": "聦明雖用，必反諸神，",
                    "zhushu": "聦明雖用，於内，以守明，神安而身全。"
                },
                {
                    "paragraph": "謂之太沖。",
                    "zhushu": "沖，調也。"
                }
            ]
        },
        {
            "name": "兵略訓第十五",
            "paragraphs": [
                {
                    "paragraph": "兵略訓第十五",
                    "zhushu": "兵，防也。防乱之萌，皆在略謀。解喻至論用師之意也。",
                    "type": 1
                },
                {
                    "paragraph": "古之用兵，非利土。壌之廣，而貪金玉之略，",
                    "zhushu": "略，獲得也。"
                },
                {
                    "paragraph": "將以存亡継絶，平天下之亂，而除万民之害也。凡有血氣之蟲，含牙帶角，前𤓰後距，有角者觸，有齒者噬，有毒者螫，有蹏者趹。喜而相戲，怒而相害，天之性也。人有衣食之情，而物弗能足也。故羣居雜處，分不均，求不贍，則爭，爭則強脅弱而勇侵怯。人無筋骨之強，𤓰牙之利，故割革而為甲，鑠鐡而為刃。貪昧饕餮之人，殘賊天下，万人慅動，莫寜其所。有。聖人敕然而起，乃討強暴，平亂丗，夷險除穢，以濁為清，以危爲寧，故不得不中絶。",
                    "zhushu": "中絶，謂若般上中相絶滅。"
                },
                {
                    "paragraph": "兵之所由來者逺矣，黄帝甞與炎帝戰矣，",
                    "zhushu": "黄帝，神農之末丗也，与黄帝戰於阪泉，黄帝滅之。"
                },
                {
                    "paragraph": "顓頊甞與共工爭矣。",
                    "zhushu": "共工与顓頊爭爲帝，觸不周山。"
                },
                {
                    "paragraph": "故黄帝戰於𣵠鹿之野，",
                    "zhushu": "黄帝与蚩尤戰於𣵠鹿。𣵠鹿在上谷。"
                },
                {
                    "paragraph": "尭戰於丹水之浦。",
                    "zhushu": "堯以楚伯受命，滅不義於丹水。丹水在南陽。"
                },
                {
                    "paragraph": "舜伐有苗，",
                    "zhushu": "有苗，三苗。"
                },
                {
                    "paragraph": "啓攻有扈，",
                    "zhushu": "禹之子啓伐有扈於甘。甘在右扶風郡。"
                },
                {
                    "paragraph": "自五帝而弗能偃也，又況衰丗乎？夫兵者，所以禁暴討亂也。炎帝爲火災，故黃帝擒之；共工爲水害，故顓頊誅之。敎之以道，導之以德而不聽，則臨之以威武；臨之威武而不從，則制之以兵革。故聖人之用兵也，若櫛髪耨苗，所去者少，而所利者多。殺無罪之民，而養無義之君，害莫大焉。殫天下之財，而贍一人之欲，禍莫深焉。使夏桀、殷紂，有害於民，而立被其患，不至於爲炮烙；晉厲、宋康，行一不義而身死國亡，不至於侵奪爲暴。此四君者，皆有小過而莫之討也，故至於攘天下，",
                    "zhushu": "攘，亂。"
                },
                {
                    "paragraph": "害百姓，肆一人之邪，而長海内之禍，此大論之所不取也。所爲立君者，以禁暴討亂也。今乗万民之力，而反為殘賊，是爲虎傅翼，曷為弗除？夫畜池魚者，必去猵獺；",
                    "zhushu": "猵，獺之𩔖。"
                },
                {
                    "paragraph": "飬禽獸者也，必去犲狼，又況治人乎？故覇王之兵，以論慮之，以䇿圖之，以義扶之，非以亡存也，將以存亡也。故聞敵國之君有加虐於民者，則舉兵而臨其境，責之以不義，刺之以過行。兵至其郊，乃令軍師曰：無伐樹木，毋扣墳墓，毋𤑔五榖，",
                    "zhushu": "𤑔，燒。"
                },
                {
                    "paragraph": "母焚積聚，母捕民虜，母收六畜。乃發號施令，其國之君，傲天海鬼，決獄不辜，殺戮無罪，此天之所以誅也，民之所以仇也。兵之來也，以廢不義而復有徳也。有逆天之道，帥民之賊者，身死族滅。以家聽者禄以家，以里聽者賞以里，以郷聽者封以郷，以縣聽者侯以縣。剋國不及其民，廢其君而。易其政，尊其秀士，而顯其賢良，振其孤寡，恤其貧竅，出其囹圄，賞其有功，百姓開門而待之，淅米而儲之，",
                    "zhushu": "淅，漬。"
                },
                {
                    "paragraph": "唯恐其不來也。此湯、武之所以致王，而齊桓、晉文之所以成霸也。故君為無道，民之思兵也，若旱而望雨，渴而求飲，夫有誰與交兵接刃乎？故義兵之至也，至於不戰而止。晚丗之兵，君雖无道，莫不設渠壍，傅堞而守",
                    "zhushu": "，傅，守也。堞，城上女牆。"
                },
                {
                    "paragraph": "攻者，非以禁暴除害也，欲以侵地廣壌也。是故至於伏尸流血，相支以日，而霸王之功不丗出者，自爲之故也。夫爲地戰者，不能成其王；爲身戰者，不能立其功。舉事以爲人者，衆助之；舉事以自爲者，衆去之。衆之所助，雖弱必強；衆之所去，雖大必亡。兵失道而弱，得道而強；將失道而拙，得道而工；國得道而存，失道而亡。所謂道者，體貟而法方，背隂而抱陽，左柔而右剛，履幽而戴明，變化无常，得一之原，以應無方，是謂神明。夫貟者，天也；方者，地也。天貟而無端，故不可得而觀；地方而無垠，故莫能窺其門。天化育而無形象，地出長而無計量，渾渾沉沉，孰知其藏？凡物有朕，唯道無朕。",
                    "zhushu": "言萬物可朕也，而道不可朕也。"
                },
                {
                    "paragraph": "所以無朕者，以其無常形勢也。輪轉而無窮，象日月之行。若春秋有代謝，若日月有晝夜，終而復始，明而復晦，莫能得其紀。制，刑而無刑，故功可成；物物而不物，故勝而不屈。刑，兵之極也，至於無刑，可謂極之矣。是故大兵無創，與鬼神通；五兵不厲，天下莫之敢當；建鼓不出庫，諸侯莫不慴㥄沮膽其處。故廟戰者帝，神化者王。所謂廟戰者，法天道也；神化者，法四時也。脩政於境内，而逺方慕其德；制勝於未戰，而諸侯服其威，内政治也。古得道者，静而法天地，動而順日月，喜怒而合四時，叫呼而比雷霆，音氣不戾八風，詘伸不獲五度，",
                    "zhushu": "獲，誤也。五度，五行也。"
                },
                {
                    "paragraph": "下至介鱗，上及毛羽，條脩葉貫，萬物百族，由夲至未，莫不有序。是故入小而不偪，",
                    "zhushu": "偪，迫。"
                },
                {
                    "paragraph": "處大而不窕，浸乎金石，潤乎草木，宇中六合，振豪之末，",
                    "zhushu": "或曰：宇中，四宇也。六合，六合内。"
                },
                {
                    "paragraph": "莫不順比。道之浸洽，滒淖纎微，無所不在，是以勝權多也。夫射，儀度不得，則格的不中；",
                    "zhushu": "格，射之椹質也。的，的，淮也。"
                },
                {
                    "paragraph": "𩦸，一節不用，而千里不至。夫戰而不勝者，非鼓之日也，",
                    "zhushu": "鼔之日，謂陳兵擊鼓𨷖之日。"
                },
                {
                    "paragraph": "素行無刑乆矣。故得道之兵，車不發軔，",
                    "zhushu": "軔，車不支。"
                },
                {
                    "paragraph": "騎不被鞍，鼓不振塵，旗不解卷，",
                    "zhushu": "卷，束也。"
                },
                {
                    "paragraph": "甲不離矢，刃不甞血，朝不易位，賈不去肆，農不離野。招義而責之，大國必朝，小城必下。因民之欲，乗民之力，而爲之去残除賊也。故同利相死，同情相成，同欲相助。順道而動，天下爲嚮；因民而慮，天下爲𨷖。獵者逐禽，車馳人趨，各盡其力，無刑罰之威，而相爲斥闉要遮者，",
                    "zhushu": "斥，候也。闉，塞也。"
                },
                {
                    "paragraph": "同所利也。同舟而濟於江，卒而遇風波，百族之子，捷捽招杼舡，",
                    "zhushu": "㨗、疾，取也。"
                },
                {
                    "paragraph": "若左右手，不以相得，其憂同也。故明王之用兵也，爲天下除害，而與萬民共享其利。民之爲用，猶子之爲父，弟之爲兄，威之所加，若崩山決塘，敵孰敢當？故善用兵者，用其自爲用也；不能用兵者，用其爲已用也。用其自爲用，則天下莫不可用也。用其爲已用，所得者鮮矣。兵有三詆：",
                    "zhushu": "爲大詆，要事也。"
                },
                {
                    "paragraph": "治國家，理境内，行仁義，布德蕙，立正法，塞邪隧，羣臣親附，百姓和輯，上下一心，君臣同力，諸侯服其威，而四方懷其德，脩政廟堂之上，而折衝千里之外，拱揖指撝，而天下響應，此用兵之上也。地廣民衆，主賢將忠，國富兵強，約束信，號令明，兩軍相當，鼓錞相望，",
                    "zhushu": "錞，錞于，大鍾也。"
                },
                {
                    "paragraph": "未至兵交接刃，而敵人奔亡，此用兵之次也。知土地之冝，習險隘之利，明竒政之變，察行陳解贖之數，維抱綰而鼓之，",
                    "zhushu": "綰，貫。抱，係於臂以擊鼓也。"
                },
                {
                    "paragraph": "白刃合，流矢接，涉血屬腸，輿死扶傷，流血千里，暴骸盈場，乃以決勝，此用兵之下也。今夫天下皆知事治其未，而莫知務脩其本，釋其根而樹其枝也。夫兵之所以佐，勝者衆，而所以必勝者寡。甲堅兵利，車固馬良，畜積給足，士卒殷軫，",
                    "zhushu": "殷，衆。軫，乗，輪。多盛㒵。"
                },
                {
                    "paragraph": "此軍之大資也，而勝亡焉。明於星辰日月之運，刑德竒賌之數，",
                    "zhushu": "竒賌，隂陽，竒祕之要，非常術。"
                },
                {
                    "paragraph": "背郷左右之便，此戰之助也，而全亡焉。良將之所以必勝者，𢘆有不原之智，不遒之道，難以衆同也。夫論除謹，",
                    "zhushu": "論除，爲賢，除吏。謹，愼也。"
                },
                {
                    "paragraph": "動静時，吏卒辨，兵甲治，正行五，連行伯，明鼓旗，此尉之官。",
                    "zhushu": "軍尉，所以尉鎭衆也。"
                },
                {
                    "paragraph": "前後知險易，見敵知難易，發斥不忘遺，",
                    "zhushu": "發，有所見，斥，斥，度、候，視也。"
                },
                {
                    "paragraph": "此候之官也。",
                    "zhushu": "軍朕候望者也。"
                },
                {
                    "paragraph": "隧路亟，",
                    "zhushu": "隧，道也。亟，言治軍。遂道疾。"
                },
                {
                    "paragraph": "行輜治，",
                    "zhushu": "行輜，道路輜重。"
                },
                {
                    "paragraph": "賦丈均，",
                    "zhushu": "賦治單壘，尺丈均平。"
                },
                {
                    "paragraph": "處軍輯，井竈通，此司空之官也。",
                    "zhushu": "軍司空，補空脩繕者。"
                },
                {
                    "paragraph": "收藏於後，遷舎不離，無淫輿，無遺輜，此輿之官也。",
                    "zhushu": "輿，衆也。候領輿衆，在軍之後者。"
                },
                {
                    "paragraph": "凡此五官之於將也，猶身之有股肱手足也，必擇其人，技能其才，使官勝其任，人能其事，告之以政，申之以令，使之若虎豹之有爪牙，飛鳥之有六翮，莫不爲用。然皆佐勝之具也，非所以必勝也。兵之勝敗，本在於政。政勝其民，下附其上，則兵強矣；民勝其政，下畔其上，則兵弱矣。故德義足以懷天下之民，事業足以當天下之急，選舉足以得賢士之心，謀慮足以知強弱之勢，此必勝之本也。地廣人衆，不足以爲強，堅甲利兵，不足以爲勝，髙城深地，不足以爲固，嚴令繁刑，不足以爲威。爲存政者，雖小必存；爲亡政者，雖大必亡。昔者楚人地，南卷沅、湘，",
                    "zhushu": "卷，屈，取也。沅、湘，二水名。"
                },
                {
                    "paragraph": "北繞潁、泗，",
                    "zhushu": "潁、泗，二水名也。"
                },
                {
                    "paragraph": "西包巴、蜀，東裹郯、淮，",
                    "zhushu": "巴、蜀、郯、淮，地名。"
                },
                {
                    "paragraph": "潁、汝以爲洫，",
                    "zhushu": "洫，溝。"
                },
                {
                    "paragraph": "江、漢以爲池，垣之以鄧林，",
                    "zhushu": "鄧林，沔水，上險。"
                },
                {
                    "paragraph": "緜之以方城，",
                    "zhushu": "綿，落也。方城，楚北塞也。在南陽葉也。"
                },
                {
                    "paragraph": "山髙尋雲，谿肆無景，",
                    "zhushu": "四，極也。極溪之深不見景。"
                },
                {
                    "paragraph": "地利形便，卒民勇敢。蛟革犀兕，以爲甲冑，脩鎩短鏦，",
                    "zhushu": "鎩，小矛也。"
                },
                {
                    "paragraph": "齊爲前行，積弩陪後，",
                    "zhushu": "積弩、連弩。"
                },
                {
                    "paragraph": "錯車衞旁，疾如錐矢，",
                    "zhushu": "錐，金蔟，箭羽之矢也。"
                },
                {
                    "paragraph": "合如雷電，解如風雨。然而兵殆於垂沙，",
                    "zhushu": "垂沙，地谷。"
                },
                {
                    "paragraph": "衆破於栢舉。楚國之強，大地計衆，中分天下。然懷王北畏孟甞君，",
                    "zhushu": "脅於斉也。"
                },
                {
                    "paragraph": "背社稷之守，而委身強秦，",
                    "zhushu": "懷王入秦，秦留之藍田也。"
                },
                {
                    "paragraph": "兵挫地削，身死不還。二丗皇帝",
                    "zhushu": "，二世，秦始皇，少年胡亥也。"
                },
                {
                    "paragraph": "勢爲天子，富有天下，人迹所至，舟檝所通，莫不爲郡縣。然縱耳目之欲，窮侈靡之変，不顧百姓之飢寒窮匱也。興萬乗之駕，而作阿房之官，",
                    "zhushu": "阿房，地名，秦所築也。"
                },
                {
                    "paragraph": "發閭左之戌，",
                    "zhushu": "秦皆發閭左，民，未及發而秦亡也。"
                },
                {
                    "paragraph": "收太半之賦。",
                    "zhushu": "賈民之三而稅二，"
                },
                {
                    "paragraph": "百姓之隨逮肆刑，挽輅首路死者，",
                    "zhushu": "隨、逮、應，召也。肆刑、極刑。輅，輓輦，横木也。"
                },
                {
                    "paragraph": "一旦不知千萬之數。天下敖然若焦熱，傾然若苦烈，上下不相寧，吏民不相憀。",
                    "zhushu": "憀，頼。"
                },
                {
                    "paragraph": "戌卒陳勝，興於大澤，壌臂𥘵右，",
                    "zhushu": "陳勝，字涉，汝隂人也。大澤，沛蘄縣。袒右，脫右臂衣也。"
                },
                {
                    "paragraph": "稱爲大楚，而天下響應。當此之時，非有牢甲利兵，勁弩強衝也，伐𣗥棗而爲矝，",
                    "zhushu": "𣗥棗，酸棗也。矝，矛柄同。"
                },
                {
                    "paragraph": "周錐鑿而爲刃，",
                    "zhushu": "周，内也。然矝以内鑚鑿也。"
                },
                {
                    "paragraph": "剡摲筡，奮儋钁，",
                    "zhushu": "摲，剡，𨦣也。钁，斫也。"
                },
                {
                    "paragraph": "以當脩㦸強弩，攻城略地，莫不降下。天下爲之糜沸螘動，雲徹席卷，方数千里，勢位至賤，而器械甚不利。然一人唱而天下應之者，積怨在於民也。武王伐紂，東面而迎歲，",
                    "zhushu": "太𡻕在寅。"
                },
                {
                    "paragraph": "至汜而水，",
                    "zhushu": "汜之名也。水，有大雨水也。"
                },
                {
                    "paragraph": "至共頭而墜，",
                    "zhushu": "共頭，山名，在河曲。共山，墜，隕也。"
                },
                {
                    "paragraph": "彗星出而授殷人其柄。",
                    "zhushu": "時有彗星，柄在東方，可以掃西人也。"
                },
                {
                    "paragraph": "當戰之時，十日亂於上，風雨擊於中，然而前無蹈難之賞，而後無遁北之刑，白刃不畢拔，而天下傳矣。是故善守者無與御，而善戰者無與𨷖。明於禁舍開塞之道，乗時勢，因民欲，而取天下。故善爲政者積其德，善用兵者畜其怒。德積而民可用，怒畜而威可立也。故文之所以加者淺，則勢之所勝者小；德之所施者博，則威之所制者廣。威之所制者廣，則我強而敵弱矣。故善用兵者，先弱敵而後戰者也，故費不半而功自倍也。湯之地方七十里而王者，脩德也；智伯有千里之以而亡者，窮武也。故千乗之國，行文徳者王，萬乗之國，好用兵者亡。故全兵先勝而後戰，",
                    "zhushu": "德先勝之而後乃戰，湯、武是也。"
                },
                {
                    "paragraph": "敗兵先戰而後求勝。德均，則衆者寡，力敵，則智者勝；愚，者侔，則有數者禽無數。",
                    "zhushu": "侔，等。"
                },
                {
                    "paragraph": "凡用兵者，必先自廟戰。主孰賢，將孰能，民孰附，國孰治，蓄積孰多，士卒孰精，甲兵孰利，器備孰便。故運籌於廟堂之上，而決勝乎千里之外矣。夫有形，埒者，天下訟見之；有篇籍者，世人傳學之，丗此皆以形相勝者也，善形者弗法也。所貴道者，貴其无形也。無形則不可制迫，不可度量也，不可巧計也，不可規慮也。智見者，人爲之謀；形見者，人爲之功。衆見者，人爲之伏；器見者，人爲之備。動作周還，倨句詘伸，可巧詐者，皆非善者也。善者之動也，神出而鬼行，星耀而𤣥遂，進退詘伸，不見朕整，鸞舉麟振，鳳飛龍騰，發如秋風，疾如駭龍。",
                    "zhushu": "龍，魚也，飛之疾者也。"
                },
                {
                    "paragraph": "當以生繫死，以盛乗衰，以疾掩遟，以飽制飢。若以水滅火，若以湯沃雪。何徃而不遂，何之而不用達？在中虚神，在外漠志，運於無形，出於不意。與飄飄徃，與忽忽來，莫知其所之。與條出，與間入，莫知其所集。卒如雷霆，疾如風雨。若從地出，若從天下。獨出獨入，莫能應圉。疾如鏃矢，何可勝偶？一晦一明，孰知其端緒？未見其發，固已至矣。故善用兵者，見敵之虛，乗而勿假也，追而勿舍也，迫而勿去也。擊其猶猶，陵其與與，疾雷不及塞耳，",
                    "zhushu": "用疾雷之聲，不暇復塞耳。"
                },
                {
                    "paragraph": "疾霆不暇揜目。善用兵，若聲之與響，若鏜之與鞈，",
                    "zhushu": "鞈𩊯，鞞聲。"
                },
                {
                    "paragraph": "眯不給撫，呼不給吸。當此之時，仰不見天，俯不見地，手不麾戈，兵不盡拔。擊之若雷，薄之若風，炎之若火，陵之若波。敵之静不知其所守，動不知其所爲，故鼓鳴旗麾，當者莫不廢滯崩阤，天下孰敢厲威抗節而當其前者？故淩人者勝，待人者敗，爲人杓者死。",
                    "zhushu": "杓，所撃也。"
                },
                {
                    "paragraph": "兵靜則固，專一則威，分决則勇，心疑則北，力分則弱，故能分人之兵，疑人之心，則錙銖有餘；不能分人之兵，疑人之心，則數倍不足。故紂；之卒百萬之心，武王之卒，三千人，皆專而一。故千人同心，則得千人力，萬人異心，則無一人之用。將卒吏民，動靜如身，乃可以應敵合戰。故計定而發，分決而動，將無疑謀，卒無二心，動無堕容，已無虚言，事無甞試，應敵必敵，發動必亟。故將以民爲體，而民以將爲心。心誠則肢體親刃，心疑則肢體撓北，心不專一，則體不節動。將不誠必，則卒不勇敢。故良將之卒，若虎之牙，若兕之角，若鳥之羽，若蚈之足，",
                    "zhushu": "蚈，馬蠸也。"
                },
                {
                    "paragraph": "可以行，可以舉，可以噬，可以觸。強而不相敗，衆而不相害，一心以使之也。故民誠從其令，雖少無畏；民不從令，雖衆爲寡。故下不親上，其心不用；卒不畏將，其刑不戰。守有必固，而攻有必勝，不待交兵接刃，而存亡之機固以形矣。兵有三勢，有二權。有氣勢，有地勢，有因勢。將充勇而輕敵，卒果敢而樂戰，三軍之衆，百萬之師，志厲青雲，氣如飄風，聲加雷霆，誠積踰而威加敵人，此謂氣勢。硤路津關，大山名塞，龍虵蟠，",
                    "zhushu": "蟠、冕，屈也。"
                },
                {
                    "paragraph": "𨚫笠居，",
                    "zhushu": "𨚫，偃，覆也。笠，登。"
                },
                {
                    "paragraph": "羊腸道，",
                    "zhushu": "羊腸，一屈一伸。"
                },
                {
                    "paragraph": "發笱門，",
                    "zhushu": "發笱，竹笱，所以捕鱼，其門可入而不得出。"
                },
                {
                    "paragraph": "一人守隘，而千人弗敢過也，此謂地勢。因其勞倦、怠亂，飢渇、凍暍，推其摿摿，擠其掲揭，",
                    "zhushu": "擠，排也。摿摿，欲卧也。揭揭，欲拔也。"
                },
                {
                    "paragraph": "此謂因勢。善用間諜，",
                    "zhushu": "人渾之反間也。"
                },
                {
                    "paragraph": "審錯規慮，設蔚施伏，",
                    "zhushu": "草木盛日蔚。"
                },
                {
                    "paragraph": "隱匿其形，出於不意，敵人之兵無所適備，此謂知權。陳卒正，前行選，進退俱，什伍摶，前後不相撚，",
                    "zhushu": "撚、揉，蹈也。"
                },
                {
                    "paragraph": "左右不相干，受刃者少，傷敵者衆，此謂事權。權勢必形，吏卒專精，選良用才，官得其人，計定謀決，明於死生，舉錯得失，莫不振驚。故攻不待衝隆雲梯而城㧞；",
                    "zhushu": "雲梯，可依雲而立，所以瞰敵之城中。"
                },
                {
                    "paragraph": "戰不至交兵接刃而敵破，明於必勝之攻也。故兵不必勝，不苟接。刃；攻不必取，不爲苟發。故勝定而後戰，鈐縣而後動，故衆聚而不虛散，兵出而不徒歸。唯無一動，",
                    "zhushu": "无且。"
                },
                {
                    "paragraph": "動則淩天振地，扤泰山，蕩四海，鬼神移徙，鳥獸驚駭。如此則野无校兵，",
                    "zhushu": "敵家之兵不來，相交復也。"
                },
                {
                    "paragraph": "國無守城矣。静以合躁，治以持亂，無形而制有形，無爲而應變，雖未能得勝於敵，敵不可得，勝之道也。敵先我動，則是見其形也。彼躁我静，則是罷其力也。形見則勝可制也，力罷則威可立也。視其所爲，因與之化。觀其邪正，以制其命，餌之以所欲，以罷其足。彼若有間，急塡其𨻶，極其變而束之，盡其節而朴之。敵若反靜，爲之出竒，彼不吾應，獨盡其調。",
                    "zhushu": "言我盡之，調以待敵也。"
                },
                {
                    "paragraph": "若動而應，有見所爲，彼持後節，",
                    "zhushu": "彼謂敵。持後節，敵在後，使失已。"
                },
                {
                    "paragraph": "與之推移。彼有所積，必有所虧。精若轉左，䧟其右陂，",
                    "zhushu": "右陂，西也。"
                },
                {
                    "paragraph": "敵潰而走，後必可移。敵迫而不動，名之曰奄遟。擊之如雷霆，斬之若草木，燿之若火電。欲疾以遫，人不及歩鋗，車不及轉轂。兵如植木，弩如羊角。人雖衆多，勢莫敢格。諸有象者，莫不可勝也；諸有形者，莫不可應也。是以聖人藏形於无，而逰心於虚。風雨可障蔽，而寒暑不可開閉，以其无形故也。夫能滑淖精微，貫金石，窮至逺，放乎九天之上，",
                    "zhushu": "放，寄。"
                },
                {
                    "paragraph": "蟠乎黃盧之下，唯无形者也。善用兵者，當擊其亂，不攻其治，不襲堂堂之㓂，下擊塡塡之旗，",
                    "zhushu": "塡塡旗，立牢端。"
                },
                {
                    "paragraph": "容未可見，以數相持。彼有死形，因而制之。敵人執數，動則就隂，以虚應實，必爲之禽。虎豹之動，不入䧟阱；麋鹿不動，不離𦊨罘；飛鳥不動，不絓罔羅；魚鼈不動，不擐脣啄，物未有不以動而制者也。是故聖人貴静，靜則能應躁，後則能應先，數則能勝䟽，博則能禽缺。故良將之用卒也，同其心，一其力，勇者不得獨進，怯者不得獨退。止如丘山，發如風雨，所淩必破，靡不毀沮，動如一體，莫之應圉。是故傷敵者衆，而手戰者寡矣。夫五指之更彈，不若捲手之一挃；",
                    "zhushu": "挃，擣也。"
                },
                {
                    "paragraph": "萬人之更進，",
                    "zhushu": "更，代也。"
                },
                {
                    "paragraph": "不如百人之俱至也。今夫虎豹便㨗，熊羆多力，然而人食其　而席其革者，不能通其知而壹其力也。夫水勢勝火，章華之臺燒，",
                    "zhushu": "章華，楚之髙臺。"
                },
                {
                    "paragraph": "以升勺沃而救之，雖涸井而竭池，無奈之何也。舉壺㯼盆盎而以灌之，其滅可立而待也。今人之與人，非有水火之勝也，而欲以少耦衆，不能成其功，亦明矣。兵家或言曰：少可以耦衆。此言之所將，非言所戰也。或將衆而用寡者，勢不齊也；",
                    "zhushu": "勢不齊，土。不同力也。"
                },
                {
                    "paragraph": "將寡而用衆者，用力諧也。若乃人盡其才，悉用其力，以少勝衆者，自古及今，未甞聞也。神莫貴於天，勢莫便於地，動莫急於時，用莫利於人。凡此四者，兵之幹植也。然必待道而後行，可一用也。夫地利勝天時，巧舉勝地利，勢勝人。故任天者可迷也，任地者可束也，任時者可迫也，任人者可惑也。夫仁、勇、信、廉，人之美才也。然勇者可誘也，仁者可奪也，信者易欺也，廉者易謀也，將衆者，有一見焉，則爲人禽矣。由此觀之，則兵以道理制勝，而不以人才之賢，亦自明矣。是故爲麋鹿者，則可以𦊨罘設也；",
                    "zhushu": "麋鹿有兵，而不能以間，无術之軍也。"
                },
                {
                    "paragraph": "爲魚鼈者，則可以罔𦊙取也；",
                    "zhushu": "魚鼈之兵，散而不集。"
                },
                {
                    "paragraph": "爲鴻鵠者，則可以矰繳加也。",
                    "zhushu": "鴻鵠之兵，髙而无被。"
                },
                {
                    "paragraph": "唯無形者，無可佘也。是故聖人藏於無原，故其情不可得而觀；運於無形，故其陳不可得而經。无法無儀，來而爲之冝；無名無狀，變而爲之象。深哉睭睭，逺哉悠悠，且冬且夏，且春且秋。上窮至髙之未，下測至深之底，變化消息，无所疑滯。建心乎窈𠖇之野，而藏志乎九旋之淵，",
                    "zhushu": "九旋，九廻之淵，至深者也。"
                },
                {
                    "paragraph": "雖有明目，孰能窺其情？兵之所隠議者，天道也；所圖𦘕者，地形也；所明言者，人事也；所以決勝者，鈐勢也。故上將之用兵也，上得天道，下得地利，中得人心，乃行之以機，發之以勢，是以無破軍敗兵。及至中將，上不知天道，下不知地利，專用人與勢，雖未必能萬全，勝鈐必多矣。下將之用兵也，博聞而自亂，多知而自疑，居則恐懼，發則猶豫，是以動爲人禽矣。今使兩人接刃，巧拙不異，而勇士必勝者，何也？其行之誠也。夫以巨斧擊桐薪，不待利時良日而後破之。加巨斧於桐薪之上，而无人刃之奉，雖順招滛，挾刑德，",
                    "zhushu": "招，揺，斗杓也。刑，十二辰也。德，十日也。"
                },
                {
                    "paragraph": "而弗能破者，以其无勢也。故水激則𣵡，矢激則逺。夫栝淇衞箘簵，",
                    "zhushu": "栝，翦，若也。淇衛箘簵，箭之所出也。"
                },
                {
                    "paragraph": "載以銀錫，",
                    "zhushu": "載，飾也。飾箭以銀。"
                },
                {
                    "paragraph": "雖有薄縞之幨，",
                    "zhushu": "縞，網繒也。"
                },
                {
                    "paragraph": "腐荷之矰，",
                    "zhushu": "荷，蓮華也。矰，猶矢也。"
                },
                {
                    "paragraph": "然猶不能獨䠶也。假之筋角之力，弓弩之勢，則貫兕甲而徑於革盾矣。夫風之疾，至於飛屋折木，虚舉之下，大逹，自上髙丘",
                    "zhushu": "，虚舉，不駕也。風疾飛之，下大遲，復上髙丘也。"
                },
                {
                    "paragraph": "人之有所推也。是故善用兵者，勢如決積水於千仞之隄，若轉貟石於萬丈之谿。天下見吾兵之必用也，則孰敢與我戰者？故百人之必死也，䝨於万人之必北也，況以三軍之衆，赴水火而不還踵乎？雖誂合刃於天下，誰敢在於上者？",
                    "zhushu": "誂，卒也。雖卒然合，與天下爭，人誰敢在其上者。"
                },
                {
                    "paragraph": "所謂天數者，左青龍，右白虎，前朱鳥，後𤣥武。",
                    "zhushu": "角、亢爲青龍，參、伐爲日，虎，星、張爲朱鳥，斗、牛爲𤣥武。用兵者，右參、伐，左魯、亢，背斗、牛，郷星、張，此順北斗之銓衡也。"
                },
                {
                    "paragraph": "所謂地利者，後生而前死，左牡而右牝。",
                    "zhushu": "髙者爲生，下者爲死。丘陵爲牡，谿谷爲牝。"
                },
                {
                    "paragraph": "所謂人事者，慶賞信而刑罰必，動静時，舉錯疾。此丗傳之所以爲儀表者，因也。然而非所以生儀表者，因時而變化者也。是故處於堂上之隂，而知日月之次序；見瓶中之冰，而知天下之寒暑。夫物之所以相形者微，唯聖人達其至。故鼔不與於五音，而爲五音主；水不與於五味，而爲五味調；將軍不與於五官之事，而爲五官督。故能調五音者，不與五音者也；能調五味者，不與五味者也；能治五官之事者，不可揆度者也。是故將軍之心，滔滔如春，曠曠如夏，湫漻如秋，典凝如冬。",
                    "zhushu": "典，常。凝，正也。常正於冬也。"
                },
                {
                    "paragraph": "因形而與之化，隨時而與之移。夫景不爲曲物直，響不爲清音濁，觀彼之所以來，名以其勝應之。是故扶義而動，推理而行，掩節而斷割，",
                    "zhushu": "掩，覆也。復其節制斷割也。"
                },
                {
                    "paragraph": "因資而成功。使彼知吾所出，而不知吾所入，知吾所舉，而不知吾所集。始如狐狸，彼故輕來；合如兕虎，敵故奔走。夫飛鳥之摰也，俛其首；猛獸之攫也，匿其爪。虎豹不水其爪，而噬不見齒。故用兵之道，示之以柔，而迎之以剛，示之以弱，而乗之以強，爲之以歙，而應之以張，將欲西，而示之以東，先忤而後合，前𡨋而後明，若鬼之無迹，若水之無創。故所郷非所之也，所見非所謀也，舉措動靜，莫能識也，若雷之擊，不可為備，所用不復，故勝可百全。與𤣥明通，莫知其門，是謂至神。兵之所以強者，民也。民之所以必死者，義也。義之所以能行者，威也。是故合之以文，齊之以武，是謂必取。威儀並行，是謂至強。夫人之所樂者，生也，而所憎者，死也。然而髙城深池，矢石若雨，平原廣澤，白刃交接，而卒爭先合者，彼非輕死而楽傷也，爲其賞信而罰明也。是故上視下如子，則下視上如父；土視下如弟，則下視上如兄。上視下如子，則必王四海；下視上如父，則必正天下。上親下如弟，則不難爲之死；下事上如兄，則不難爲之亡。是故父子兄弟之㓂，不可與𨷖者，積恩先施也。故四馬不調，造父不能以致逺；弓矢不調，羿不能以必中。君臣乖心，則孫子不能以應敵。",
                    "zhushu": "孫子，名武，吴三闔閭之將軍也。"
                },
                {
                    "paragraph": "是故内脩其政，以積其德；外塞其醜，以服其威；察其勞佚，以知其飽飢。故戰日有期，視死若歸，故將必與卒同甘苦，俟飢寒，故其死可得而盡也。故古之善將者，必以其身先之。暑不張蓋，寒不被裘，所以程寒暑也；險隘不乗，士陵必下，所以齊勞佚也。軍食熟然後敢食，軍井通而後敢飲，所以司飢渴也。合戰必立矢射之所及，以共安危也。故良將之用兵也，常以積德擊積怨，以積愛擊積憎，何故而不勝？主之所求於民者二：求民爲之勞也，欲民爲之死也。民之所望於主者三：飢者能食之，勞者能息之，有功者能德之。民以償其二積，而上失其三望，國雖大，人雖衆，兵猶且弱也。若若者必得其樂，勞者必得其利，斬首之功必全，死事之後必賞，",
                    "zhushu": "死事，以軍事賞其後子孫。"
                },
                {
                    "paragraph": "死。四者旣信於民矣，主雖射雲中之鳥，而釣深淵之魚，彈琴瑟，聲鍾竽，敦六博，",
                    "zhushu": "敦者，致也。"
                },
                {
                    "paragraph": "投髙壺，兵猶且強，令猶且行也。是故上足仰，則下可用也，德足慕，則威可立也。",
                    "zhushu": "",
                    "type": 2
                },
                {
                    "paragraph": "將者必有三隧、四義、五行、十守。所謂三隧者，上知天道，下習地形，中察人情。",
                    "zhushu": "凡此三事者，人所從蹊隧。"
                },
                {
                    "paragraph": "所謂四義者，便囯不負兵，",
                    "zhushu": "負程。"
                },
                {
                    "paragraph": "爲主不顧身，見難不畏死，決疑不辟罪。所謂五行者，柔而不可卷也，剛而不可折也，仁而不可犯也，信而不可欺也，勇而不可陵也。所謂十守者，神清而不可濁也，謀逺而不可慕也，操固而不可遷也，知明而不可蔽也。不食於貨，不滛於物，不嚂於辯，不推於方，不可喜也，不可怒也。是謂至於窈窈㝠㝠，孰知其情。發必中詮，言必合數，動必順時，解必中揍。",
                    "zhushu": "揍理。"
                },
                {
                    "paragraph": "通動静之機，明開塞之節，審舉措之利害，若合符節，疾如瀇弩，勢如發矢，一龍一地，動无常體，莫見其所中，莫知其所窮。攻則不可守，守則不可攻。蓋間善用兵者，必先脩諸已，而後求諸人，先爲不可勝，而後求勝。脩已於人，求勝於敵，已未能治也，而攻人之亂，是猶以火救火，以水應水也，何所能制？今使陶人化而爲埴，則不能成盆盎；",
                    "zhushu": "陶人化爲埴，陶人復変為埴，土，不能作埴土也。"
                },
                {
                    "paragraph": "工女化而爲絲，則不能織文錦。同莫足以相治也，故以異爲竒。兩爵相與𨷖，未有死者也。鸇鷹至則爲之解，以其異𩔖也。故静爲躁竒，",
                    "zhushu": "有出於人。"
                },
                {
                    "paragraph": "治爲亂竒，飽爲飢竒，佚爲勞竒。竒，正之相應，若水火金木之代爲雌雄也。善用兵者，持五殺以應，",
                    "zhushu": "五殺。五行。"
                },
                {
                    "paragraph": "故能全其勝；拙者處五死以貪，故動而爲人擒。兵貴謀之不測也，形之隱匿也，出於不意，不可以設備也。謀見則窮，形見則制。故善用兵者，上隱之天，下隱之地，中隱之人，隱之天者，无不制也。何謂隱之天？大寒甚暑，疾風暴雨，大霧𠖇晦，因此而爲變者也。何謂隱之地？山陵丘阜，林叢險怛，可以伏匿而不見形者也。何謂隱之人？蔽之於前，望之於後，出竒行陳之間，發如雷霆，疾如風雨，𢷘巨旗，",
                    "zhushu": "𢷘、卷，取也。"
                },
                {
                    "paragraph": "止鳴鼔，而出入无形，莫知其端緒者也。故前後正齊，四方如繩，出入解贖，不相越淩，翼輕邊利，",
                    "zhushu": "翼，軍之翼，在边而利。"
                },
                {
                    "paragraph": "或前或後，離合散聚，不失行伍，此善脩行陳者也。明於音正賌、隂陽、刑德、五行、望氣、候星、龜䇿、機祥，此善爲天道者也。設規慮，施蔚伏，見用水火，出珍怪，鼓譟軍，所以營其耳也。曵梢肆柴，揚塵起堨，",
                    "zhushu": "梢，小柴也。堨，埃。"
                },
                {
                    "paragraph": "所以營其目者，此善爲詐祥者也。錞鉞牢重，固植而難恐，勢利不能誘，死亡不能動，此善爲充榦者也。",
                    "zhushu": "充盈榦強。"
                },
                {
                    "paragraph": "剽疾輕悍，勇敢輕敵，疾若滅没，此善用輕出竒者也。相地形，處次舍，治壁壘，審煙斥，居髙陵，舍出處，此善爲地形者也。因其飢渇、凁暍，勞倦、怠亂，恐懼、窘歩，乗之以選卒，擊之以宵夜，此善因時應變者也。易則用車，",
                    "zhushu": "易，平地也。"
                },
                {
                    "paragraph": "險則用騎，涉水多弓，",
                    "zhushu": "水中不可引弩，故以弓便。"
                },
                {
                    "paragraph": "隘則用弩，",
                    "zhushu": "隘，可以手弩以為距。"
                },
                {
                    "paragraph": "晝則多旌，夜則多火，晦㝠多鼓，此善爲設施者也。凡此八者，不可一无也，然而非兵之貴者也。夫將者，必獨見獨知。獨見者，見人所不見也；獨知者，知人所不知也。見人所不見謂之明，知人所不知謂之神。明者，先勝者也。先勝者，守不可攻，戰不可。勝者，攻，不可守，虛實是也。上下有𨻶，將吏不相得，所持不直，卒心積不服，",
                    "zhushu": "積怨不服之也。"
                },
                {
                    "paragraph": "所謂虛也。主明將良，上下同心，氣意俱起，所謂實也。若以水投火，所當者䧟，所薄者移，牢柔不相通，而勝相竒者，虛實之謂也。故善戰者不在少，善守者不在小，勝在得威，敗在失氣。夫實則𨷖，虛則走，盛則強，衰則北。",
                    "zhushu": "",
                    "type": 2
                },
                {
                    "paragraph": "吴王夫差地方二千里，帶甲士十萬，南與越戰，棲之㑹稽；北與齊戰，破之艾陵；西遇晉公，擒之黄池。",
                    "zhushu": "智公謂平俟也。擒晉，服晉。"
                },
                {
                    "paragraph": "此用民氣之實也。其後驕溢縱欲，距諌，喜訷，憢悍遂過，",
                    "zhushu": "憢、勇，急也。"
                },
                {
                    "paragraph": "不可正喻，大臣怨懟，百姓不附。越王選卒三千人，擒之于隧，因制其虛也。夫氣之有虚實也，若明之必晦也。故勝兵者非常實也，敢兵者非常虛也。善者能實其民氣以待人之虛也，不能者虚其民氣以待人之實也。故虛實之氣，兵之䝿者也。凡囯有難，君自宮召將，詔之日：社稷之命，在將軍耳，今囯有難，願請子將而應之。將軍受命，乃令祝、史、太卜齊宿三日，之太廟，鑚靈龜，卜吉日，以受鼔旗。君入廟門，西面而立。將入廟門，趨至堂下，北面而立。主親操鉞，持頭，授將軍其柄，曰：從此上至天者，將軍制之。復操斧持頭，授將軍其柄，曰：從此下至淵者，將軍制之。將已受斧，　荅，曰：囯不可從外治也，軍不可從中御也。二心不可以事君，疑志不可以應敵，臣旣以受制於前矣，鼓旗斧　之威，臣无還請，願君亦以垂一言之命於臣也。君若不許，臣不敢將；君若許之，臣辭而行。乃爪鬋",
                    "zhushu": "，鬋爪，送終之礼，去手足爪。"
                },
                {
                    "paragraph": "設明衣也，",
                    "zhushu": "明衣，喪衣也。在於闇㝠，故言明。"
                },
                {
                    "paragraph": "鑿凶門而出，",
                    "zhushu": "凶門，北出門也。將軍之出，以喪礼處之，以其必死也。"
                },
                {
                    "paragraph": "乗將軍車，載旌旗斧，　累君不。勝。其臨敵決，戰，不顧必死，无有二心。是故无天於上，无地於下，无敵於前，无主於後，進不求名，退不避罪，唯民是保，利合於主，囯之實也，上將之道也。如此，則智者爲之慮，勇者爲之𨷖，氣厲青雲，疾如馳騖。是故兵未交接，而敵人恐懼，若戰勝敵奔，畢受功賞，吏遷官，益爵禄，割地而爲調，決於封外，卒論斷於軍中，",
                    "zhushu": "言有罪而誅。"
                },
                {
                    "paragraph": "顧反於囯，放旗以入，斧，　報畢於君曰：軍无後治。乃縞素辟舍，請罪於君。君曰：赦之。退齊服。大勝三年反舍，",
                    "zhushu": "大勝敵者，還，三年乃反，故舍也。"
                },
                {
                    "paragraph": "中勝二年，下勝期年。兵之所加者，必无道之囯也。故能戰勝而不報，取地而不反，民不疾疫，將不天死，五榖豐昌，風雨時節。戰勝於外，福生於内，是故名必成而後无餘害矣。",
                    "zhushu": ""
                }
            ]
        },
        {
            "name": "說山訓第十六",
            "paragraphs": [
                {
                    "paragraph": "說山訓第十六",
                    "zhushu": "山爲道夲，仁者所処。說道之旨，委積若山，故曰說山，因以題篇。",
                    "type": 1
                },
                {
                    "paragraph": "魄問，於魂曰：道何以爲體？",
                    "zhushu": "魄，人隂神也。魂，人陽神也。隂道祖於陽，故魄問魂道以何等形體也。"
                },
                {
                    "paragraph": "曰：以無有爲體。",
                    "zhushu": "道无形，以无有爲體也。"
                },
                {
                    "paragraph": "魄曰：無有有形乎？魂曰：無有。何得而聞也？",
                    "zhushu": "言无有形狀，何以可得而知也。"
                },
                {
                    "paragraph": "魂曰：吾直有所遇之耳。",
                    "zhushu": "言遇，遭遇知之耳。"
                },
                {
                    "paragraph": "視之無形，聽之無聲，謂之幽冥。幽冥者，所以喻道，而非道也。",
                    "zhushu": "似道而非道也。"
                },
                {
                    "paragraph": "魄曰：吾聞得之矣。",
                    "zhushu": "得，猶知也。"
                },
                {
                    "paragraph": "乃内視而自反也。魂曰：凡得道者，形不可得而見，名不可得而揚。",
                    "zhushu": "揚，猶稱也。揚，或作象也。"
                },
                {
                    "paragraph": "今汝巳有形名矣，何道之所能乎？魄曰：言者，獨何爲者？",
                    "zhushu": "魄謂魂曰：子尚无形，何故有言？"
                },
                {
                    "paragraph": "吾將反吾宗矣。",
                    "zhushu": "宗，夲也。魄，言將反於无有。"
                },
                {
                    "paragraph": "魄反顧，魂忽然不見，",
                    "zhushu": "不見魂也。"
                },
                {
                    "paragraph": "反而自存，亦以淪於無形矣。",
                    "zhushu": "魂反而自存，亦以入於无形之中矣。形或作有也。"
                },
                {
                    "paragraph": "人不小學，不大迷；",
                    "zhushu": "小斈不博，不能通道，故大迷也。"
                },
                {
                    "paragraph": "不小慧，不大愚。",
                    "zhushu": "小慧不能通物，故大愚也。"
                },
                {
                    "paragraph": "人莫鑑於沬雨，而鑑於澄水者，以其休止不蕩也。",
                    "zhushu": "沫雨，雨潦。上覆瓮也。澄，止水也。蕩，動也。沬雨或作流潦。"
                },
                {
                    "paragraph": "詹公之釣，千歳之鯉不能避；",
                    "zhushu": "詹公，詹何也。古得道善釣者，有精之術，故得千歳之鯉也。"
                },
                {
                    "paragraph": "曽子攀柩車，引輴者爲之止也；",
                    "zhushu": "曾子至孝，送親喪，悲哀，攀援柩車，而輓者感之，爲之止。輴，棺下輪者。輴，讀若牛行輴輴之輴也。"
                },
                {
                    "paragraph": "老母行歌而動申喜，精之至也。",
                    "zhushu": "中喜，楚人也。少亡其母，聞乞人行歌声，感而出視之，則其母。故曰精之至。"
                },
                {
                    "paragraph": "瓠巴鼓瑟，而淫魚出聽；",
                    "zhushu": "瓠巴，楚人也，善鼓瑟。淫魚喜音，出頭於水而聽之。淫魚長頭，身相半，長丈餘。𤾁正白，身正黒，口在頷下，似鬲獄魚，而魚无鱗，出江中也。"
                },
                {
                    "paragraph": "百牙鼓琴，而駟馬仰秣；",
                    "zhushu": "仰秣，仰頭久吐，謂馬笑也。"
                },
                {
                    "paragraph": "介子歌龍蛇，而文君垂泣。",
                    "zhushu": "介子，介推也。从晉文公重耳出奔翟，遭難絶粮，介子推割肌㗖之。公子復国，賞從亡者，子推獨不位，故歌曰：有龍矯矯，而失其所，有蛇從之，而啖其口。龍旣升雲，蛇獨泥処。龍以喻文公也，蛇以自喻也。於是文公斍悟，求介子推不得，而号泣之。"
                },
                {
                    "paragraph": "故玉在山而草木潤，",
                    "zhushu": "五，陽中之隂也，故能潤澤草木。"
                },
                {
                    "paragraph": "淵生珠而岸不枯。",
                    "zhushu": "珠，隂中之陽也。有光明，故岸不枯也。"
                },
                {
                    "paragraph": "螾無筋骨之強，爪牙之利，",
                    "zhushu": "螾，一名蜷。𧍒也。"
                },
                {
                    "paragraph": "上食晞堁，下飲黄泉，用一也。",
                    "zhushu": "晞，乾也。堁，土塵也。楚人謂之堁也。一，精專也。"
                },
                {
                    "paragraph": "清，之爲。明，杯水見，牟子；濁之爲闇，河水不見太山。視日者眩，聽雷者聲。人無爲則治，有爲則傷。",
                    "zhushu": "道貴无爲，故治也，有爲則傷。道不貴有爲也，故治。有爲者傷。傷，猶病也。"
                },
                {
                    "paragraph": "無爲而治者，載無也。",
                    "zhushu": "言无爲而能致治者，常載行其无爲。"
                },
                {
                    "paragraph": "爲者，不能有也；",
                    "zhushu": "爲者，有爲也。有，謂好憎情欲，不能恬憺靜漢，故曰不能无。"
                },
                {
                    "paragraph": "爲不能無爲者，不能有爲也。",
                    "zhushu": "不能行清靜無爲者，不能大有所致其治，立其功也，故曰不能有爲也。"
                },
                {
                    "paragraph": "人無言而神，",
                    "zhushu": "无言者，道不言也。道能化，故神也。"
                },
                {
                    "paragraph": "有言者則傷。",
                    "zhushu": "道不貴言，故言有傷。"
                },
                {
                    "paragraph": "無言而神者載無，",
                    "zhushu": "道貴无言，能致於神。載，行也，常行其无言也。"
                },
                {
                    "paragraph": "有言則傷其神。之神者，",
                    "zhushu": "道賤有言，而多反，有言，故自傷其神。",
                    "type": 2
                },
                {
                    "paragraph": "𤾁之所以息，耳之所以聽，終以其無用者爲用矣。",
                    "zhushu": "无用者，謂𤾁耳中空処也。"
                },
                {
                    "paragraph": "物莫不因其所有，而用其所無。",
                    "zhushu": "以其所无用爲用也。"
                },
                {
                    "paragraph": "以爲不信，視籟與竽。",
                    "zhushu": "籟，三孔籥也。以其官孔空処以成音也，故曰視籟與竽也。"
                },
                {
                    "paragraph": "念慮者不得卧，",
                    "zhushu": "詩曰：耿耿不寐，如有殷憂。又：日辰轉伏，枕，寤寤永歎。"
                },
                {
                    "paragraph": "止念慮，則有爲其所止矣。",
                    "zhushu": "止，猶去也。強自抑去念慮，非眞。眞无念慮，則與物所止矣。"
                },
                {
                    "paragraph": "兩者俱亡，則至德約矣。",
                    "zhushu": "兩者，念慮與強不念慮也。忘二者則神内守，故至德純一也。"
                },
                {
                    "paragraph": "聖人終身言治，所用者非其言也，用所以言也。",
                    "zhushu": "非其言，非其所常言也。用所以言者，用當所治之言。"
                },
                {
                    "paragraph": "歌者有詩，然使人善之者，非其詩也。",
                    "zhushu": "善之者，善其音之清和也。不善其詩，故曰非其詩也。"
                },
                {
                    "paragraph": "鸚鵡能言，而不可使長。",
                    "zhushu": "鸚鵡，鳥名，出扵蜀郡，赤喙者是。其色縹緑，能効人言。長，主也。"
                },
                {
                    "paragraph": "是何則？得其所言，而不得其所以言。",
                    "zhushu": "得其言者，知効人言也，不知所以長言敎令之言，故曰不得其所以言也。"
                },
                {
                    "paragraph": "故循迹者，非能生迹者也。",
                    "zhushu": "循，隨也。隨人故迹，不能創基造制，自爲新迹，如鸎䳇知効人言，不能自爲長主之言也。"
                },
                {
                    "paragraph": "神蛇能断而復續，而不能使人勿断也；神龜能見夢元王，而不能自出漁者之籠。",
                    "zhushu": "宋元王夜夢見得神龜而未獲也。漁者豫且捕魚得龜，以獻元王，元王剥以卜。故曰：能見夢元王，而不能自出漁者之籠也。"
                },
                {
                    "paragraph": "四方皆道之門戸牖嚮也，在所從闚之。故釣可以敎騎，騎可以敎御，御可以教刺舟。",
                    "zhushu": "此四術者，皆謹敬加順其道，故可以相敎。"
                },
                {
                    "paragraph": "越人學逺射，𠫵天而發，適在五歩之内，",
                    "zhushu": "越人習水便舟而不知射，射逺，反直仰向天而發，矢，勢尽而還，故近在五歩之内。叅，猶望也。"
                },
                {
                    "paragraph": "不易儀。",
                    "zhushu": "儀，射先也。言不曉射，故不知易去𠫵天之法也。"
                },
                {
                    "paragraph": "丗已変矣，而守其故，譬猶越人之䠶也。",
                    "zhushu": "言其守，故不知变也。"
                },
                {
                    "paragraph": "月望，日奪其光，隂不可以乗陽也。",
                    "zhushu": "月十五日与日相望，東西中繩則月食，故奪月光也。羗則虧，至晦則尽，故曰：隂不可以乘陽也。"
                },
                {
                    "paragraph": "日出，星不見，不能與之爭光也。",
                    "zhushu": "星，隂也，不能奪日之光也。"
                },
                {
                    "paragraph": "故末不可以強於本，指不可以大於臂。下輕上重，其覆必易。一淵不兩鮫。",
                    "zhushu": "鮫，魚之長，其皮有珠，今世以爲刀劒之口是也。一說：魚二千斤爲鮫。"
                },
                {
                    "paragraph": "水定則清正，動則失平，故惟不動，則所以無不動也。江、河所以能長百谷者，能下之也。夫惟能下之，是以能上之。",
                    "zhushu": "上，大也。",
                    "type": 2
                },
                {
                    "paragraph": "天下莫相憎於膠漆，",
                    "zhushu": "膠漆相持不解，故曰相憎。一說：膠入漆中則敗，漆入膠亦敗，以多少推之，故曰相憎也。"
                },
                {
                    "paragraph": "而莫相愛於冰炭，",
                    "zhushu": "氷得炭則解，歸，小，復其性，炭得氷則保其炭，故曰相愛。"
                },
                {
                    "paragraph": "膠漆相賊，氷炭相息也。牆之壊，愈其立也；",
                    "zhushu": "壞，反夲，還為土，故曰愈其立也。"
                },
                {
                    "paragraph": "氷之泮，愈其凝也，以其反宗。",
                    "zhushu": "泮，釋，反，水也。宗，夲也。"
                },
                {
                    "paragraph": "泰山之容，巍巍然髙，",
                    "zhushu": "容，刑。"
                },
                {
                    "paragraph": "去之千里，不見埵堁，逺之故也。",
                    "zhushu": "埵堁猶席翳也。埵讀似望，作江淮，聞人言能得耳。"
                },
                {
                    "paragraph": "秋毫之末，淪於不測。是故小不可以為内者，大不可爲外矣。",
                    "zhushu": "小不可為内，復小於秋豪之末，謂无有也。无有无形者，至大不可為外也。",
                    "type": 2
                },
                {
                    "paragraph": "蘭生幽宫，不爲莫服而不芳；",
                    "zhushu": "性香。"
                },
                {
                    "paragraph": "舟在江海，不爲莫乗而不浮；",
                    "zhushu": "性淨。"
                },
                {
                    "paragraph": "君子行義，不爲莫知而止休。",
                    "zhushu": "性，仁義也。",
                    "type": 2
                },
                {
                    "paragraph": "夫王潤澤而有光，其聲舒揚，",
                    "zhushu": "舒，緩也。揚，和也。"
                },
                {
                    "paragraph": "涣乎其有似也；",
                    "zhushu": "以君子也。渙，讀人，謂冨貴家為𦝫主之𦝫也。"
                },
                {
                    "paragraph": "無内無外，不匿瑕穢；",
                    "zhushu": "无内无外，表裏通也。匿，藏也。"
                },
                {
                    "paragraph": "近之而濡，望之而隧。夫照鏡見眸子，微察秋毫，明照晦𡨋。故和氏之璧、隨侯之珠，出於山淵之精。君子服之，順祥以安寧；",
                    "zhushu": "服，佩也。君子佩而象之，无有情欲，能順善以安其身也。"
                },
                {
                    "paragraph": "侯王寳之，爲天下正。",
                    "zhushu": "寳，重也。侯王重其天性，若凡民之重珠玉，故可以為天下正，无所阿私也。",
                    "type": 2
                },
                {
                    "paragraph": "陳成子𢘆之劫子淵捷也；",
                    "zhushu": "陳成子將殺齊簡公，使勇士十六人脅其大夫子淵，㨗，欲與分囯，㨗不从，故曰劫之也。"
                },
                {
                    "paragraph": "子罕之辭其所不欲，",
                    "zhushu": "不欲玉之宝也。"
                },
                {
                    "paragraph": "而得其所欲；",
                    "zhushu": "所欲不貪爲宝。"
                },
                {
                    "paragraph": "孔子之見黏蝉者；白公勝之倒杖䇿也；",
                    "zhushu": "倒杖䇿，傷其頥，血流及屦而不斍，言精有所在也。"
                },
                {
                    "paragraph": "衞姫之請罪於桓公；",
                    "zhushu": "衛姬，衛女，齊桓公夫人也。桓公有伐衛之志，衛姫望見桓公色而知之，故請公殺，贖衛之罪也。"
                },
                {
                    "paragraph": "子見子夏曰：何肥也？",
                    "zhushu": "道勝无情欲，故肥也。"
                },
                {
                    "paragraph": "魏文侯見之反披裘而負芻也；",
                    "zhushu": "知其皮尽，則毛无所傅也。"
                },
                {
                    "paragraph": "皃說之為宋王解閉結也，",
                    "zhushu": "結不可解者而能解之，解之以不解。"
                },
                {
                    "paragraph": "此皆微眇可以觀論者。",
                    "zhushu": "微眇，謂見始知終也。"
                },
                {
                    "paragraph": "人有嫁其子而敎之曰：爾行矣，愼無為善。曰：不為善，將為不善邪？應之曰：善且由弗為，况不善乎？此全其天器者。",
                    "zhushu": "器。猶性也。孟子曰：人性善。故曰全其天性。",
                    "type": 2
                },
                {
                    "paragraph": "拘囹圄者，以日爲脩；當死市者，以日爲短。日之脩短有度也，有所在而短，有所在而脩也，則中不平也。",
                    "zhushu": "中，心。"
                },
                {
                    "paragraph": "故以不平爲平者，其平不平也。嫁女於病消者，夫死則後難復処也。",
                    "zhushu": "以女為妨夫，後人不敢娶，故難復嫁処也。一說：女以天下人皆消，不肯復嫁之也。"
                },
                {
                    "paragraph": "故沮舎之下，不可以坐；",
                    "zhushu": "沮、舍，壊也。"
                },
                {
                    "paragraph": "𠋣墻之傍，不可以立。",
                    "zhushu": "爲踣，𡑅也。",
                    "type": 2
                },
                {
                    "paragraph": "執獄牢者無病，",
                    "zhushu": "執，主也。厲鬼畏之，故不病。"
                },
                {
                    "paragraph": "罪當死者𦘺澤，",
                    "zhushu": "計決心之无外思。一說：治當死者。罪已定，无憂，故肥澤也。"
                },
                {
                    "paragraph": "刑者多壽，心無累也。",
                    "zhushu": "刑者，宫人也。心无情欲之累，精神不耗，故多壽。"
                },
                {
                    "paragraph": "良醫者，常治無病之病，故無病；",
                    "zhushu": "治正性，神内守，故无病也。"
                },
                {
                    "paragraph": "聖人者，常治無患之患，故無患也。",
                    "zhushu": "治也。",
                    "type": 2
                },
                {
                    "paragraph": "夫至巧不用劒，",
                    "zhushu": "巧在心手，故不用劒。"
                },
                {
                    "paragraph": "善閉者不用關楗；",
                    "zhushu": "善閉其心，閉其心，故不關揵也。"
                },
                {
                    "paragraph": "淳于髠之告失火者，此其𩔖。",
                    "zhushu": "淳于髠，齊人也。告其鄰突將失火，使曲突徙薪，鄰人不從，後竟失火。言者不為功。救火者焦頭爛額為上客，溂不備豫。喻凡人不知䂊閉其情欲，而恩得人，救其禍。"
                },
                {
                    "paragraph": "以清入濁，必困辱；以濁入清，必覆傾。君子之於善也，猶采薪者，見一介掇之，見青葱則拔之。",
                    "zhushu": "言无所舍也。君子行善亦如之。"
                },
                {
                    "paragraph": "天二氣則成虹，地二氣則泄藏，",
                    "zhushu": "隂陽相于二氣也。"
                },
                {
                    "paragraph": "人二氣則成病，",
                    "zhushu": "邪氣千正義，故成病。"
                },
                {
                    "paragraph": "隂陽不能且冬且夏。",
                    "zhushu": "隂不能陽，陽不能隂，冬自為冬，夏自為夏也。"
                },
                {
                    "paragraph": "月不知晝，日不知夜。",
                    "zhushu": "言不能相兼也。",
                    "type": 2
                },
                {
                    "paragraph": "善䠶者發不失的，善於䠶矣，而不善所䠶。",
                    "zhushu": "所䠶者死，故曰不善。"
                },
                {
                    "paragraph": "善釣者無所失，善於釣矣，而不善所釣。",
                    "zhushu": "所釣者魚也，於魚不善也。"
                },
                {
                    "paragraph": "故有所善，則有不善矣。鍾之與磬也，近之則鍾音充，",
                    "zhushu": "充，大。"
                },
                {
                    "paragraph": "逺之則磬音章。",
                    "zhushu": "磬，石也。音清明逺聞而章著。"
                },
                {
                    "paragraph": "物固有近不若逺，逮不如近者。今曰稻生於水，而不能生於湍瀬之流；",
                    "zhushu": "湍，急水也。"
                },
                {
                    "paragraph": "紫芝生於山，而不能生於盤石之上；",
                    "zhushu": "根无所植。"
                },
                {
                    "paragraph": "慈石能引鐡，及其於銅，則不行也。",
                    "zhushu": "行，猶使也，不能使隨也。",
                    "type": 2
                },
                {
                    "paragraph": "水廣者魚大，山髙者木脩；廣其地而薄其德，譬猶陶人爲器也，揲挺其土而不益厚，破乃愈疾。",
                    "zhushu": "愈，益也。疾，速也。揲讀揲脉之揲。"
                },
                {
                    "paragraph": "聖人不先風吹，不先雷毀，不得已而動，故無累。月盛衰於上，則蠃蛖應於下，同氣相動，",
                    "zhushu": "動，感。"
                },
                {
                    "paragraph": "不可以爲逺。",
                    "zhushu": "月盛則嬴蛖内减，故曰蠃蛖應於下，月，隂精也，蠃蛖亦隂也，故曰同氣也。雖能相感，故曰不可為逺。",
                    "type": 2
                },
                {
                    "paragraph": "執彈而招鳥，揮挩而呼狗，欲致之，顧反走。故魚不可以無餌釣也，獸不可以虛器召也。",
                    "zhushu": "召，猶致也。",
                    "type": 2
                },
                {
                    "paragraph": "剥牛皮鞹以爲鼓，正三軍之衆，然爲牛計者，不若服於軛也。狐白之裘，天子被之而坐廟堂，然爲狐計者，不若走於澤。",
                    "zhushu": "言物貴於生也。",
                    "type": 2
                },
                {
                    "paragraph": "亡羊而得牛，則莫不利也；断指而免頭，則莫不利爲也。故人之情，於利之中則爭取大焉，於害之中則爭取小焉。將軍不敢騎白馬，",
                    "zhushu": "爲見識者。一說曰：凶服，故不敢騎也。傳曰：晉㐮公与姜戎子　衰敗素師於郩，言其变凶服也，故不敢騎白馬也。"
                },
                {
                    "paragraph": "亡者不敢夜揭炬，",
                    "zhushu": "爲人見之。"
                },
                {
                    "paragraph": "保者不敢畜噬㺃。",
                    "zhushu": "保城郭居也。保饒人也。不敢畜噬人㺃也。"
                },
                {
                    "paragraph": "雞知將旦，鶴知夜半，而不免於鼎爼。",
                    "zhushu": "鸛，夜半而鳴也。以无知謀，不能免於鼎爼，以喻將軍當兼五材，不可以无權譎。"
                },
                {
                    "paragraph": "山有猛獸，林木爲之不斬；園有螫蟲，藜藿爲之不采。",
                    "zhushu": "言人畏也。"
                },
                {
                    "paragraph": "爲儒而踞里閭，",
                    "zhushu": "儒尚礼義，踞里閭，非也。"
                },
                {
                    "paragraph": "爲墨而朝吹竽，",
                    "zhushu": "道尚儉，不好楽。縣名朝歌，　子，不入吹竽，非也。"
                },
                {
                    "paragraph": "欲滅迹而走雪中，拯溺者而欲無濡，是非所行，而行所非。今夫闇飲者，非甞不遺飲也，使之自以平，則雖愚無失矣。是故不同于和，而可以成事者，天下無之矣。",
                    "zhushu": "和，猶適也。"
                },
                {
                    "paragraph": "求美則不得，不求美則美矣。",
                    "zhushu": "已自求美名，則不得美名也，而自損，則有美名矣。故老子曰：𦤺数輿，无輿也。"
                },
                {
                    "paragraph": "求醜則不得醜，求不醜則有醜矣。不求美又不求醜，則無美無醜矣，是謂𤣥同。",
                    "zhushu": "𤣥，天也。天无所求也，人能尢所求，故以之同也。",
                    "type": 2
                },
                {
                    "paragraph": "申徒狄負石自沉於淵，而溺者不可以爲抗。",
                    "zhushu": "中徒狄，殷末人也。不忍見紂乱，故有沉於淵。抗，髙也。"
                },
                {
                    "paragraph": "弦髙誕而存鄭，誕者不可以爲常。事有一應，而不可循行。",
                    "zhushu": "弦髙矯鄭伯之命，以十二牛犒秦師而𨚫之。故曰：誕而存鄭。誕非正也。故曰：不可以爲常也。"
                },
                {
                    "paragraph": "人有多言者，猶百舌之聲；",
                    "zhushu": "百舌，鳥名也。能易其舌，効百鳥之声，故曰百舌也。以喻人雖事多言，无益於事。"
                },
                {
                    "paragraph": "人有少言者，猶不脂之戸也。",
                    "zhushu": "言其不鳴，故不脂之，喻无声也。一說不脂之戸難開閉，亦喻人少言語也。"
                },
                {
                    "paragraph": "六畜生多耳目者不詳，䜟書著之。",
                    "zhushu": "祥，善也。多耳目，人以為妖，哭也。喻人有多言而少誠實，此之於不祥也。",
                    "type": 2
                },
                {
                    "paragraph": "百人抗浮，不若一人挈而趨，",
                    "zhushu": "抗，㪯也。浮，瓠也。百人共㪯，不如一人持之走便也。"
                },
                {
                    "paragraph": "物固有衆而不若少者。引車者二六而後之，",
                    "zhushu": "轅三人，兩轅六人，故謂二六。一說十二人。"
                },
                {
                    "paragraph": "事固有相待而成者。兩人俱溺，不能相拯，一人處陸，則可矣。故同不可相治，必待異而後成。",
                    "zhushu": "同，謂君所謂可，臣亦曰可；君所謂否，臣亦曰否。猶以水済水，誰能食之，是謂同，故不以相治。異，謂齊君之可，替君之否，引之當道，是謂異也，故可以成事也。"
                },
                {
                    "paragraph": "千年之松，下有茯苓，上有兎絲；",
                    "zhushu": "茯苓，千歳松脂也。兎絲生其上而无根，一名女蘿也。"
                },
                {
                    "paragraph": "上有叢蓍，下有伏龜。聖人從外知內，以見知隱也。喜武，非俠也；",
                    "zhushu": "俠，輕。"
                },
                {
                    "paragraph": "喜文，非儒也；好方，非醫也；好馬，非騶也；知音，非瞽也；知味，非庖也。此有一槩而未得主名也。",
                    "zhushu": "此六術者，皆善之而未純，无所適名，故曰一槩而未得主名。",
                    "type": 2
                },
                {
                    "paragraph": "被甲者，非爲十歩之内也，百步之外，則爭深淺，深則逹五藏，淺則至膚而止矣。死生相去，不可爲道里。",
                    "zhushu": "言相遠矣。"
                },
                {
                    "paragraph": "楚王亡其猨，而林木爲之残；",
                    "zhushu": "楚王、莊王旅也。猨捷躁，依木而処，故殘林以求之。"
                },
                {
                    "paragraph": "宋君亡其珠，池中魚爲之殫。",
                    "zhushu": "殫，尽。"
                },
                {
                    "paragraph": "故澤失火而林憂。",
                    "zhushu": "憂見及也。"
                },
                {
                    "paragraph": "上求材，臣殘木；上求魚，臣乾谷；上求揖，而下致舩；上言若絲，下言若綸；",
                    "zhushu": "綸，大繳也。"
                },
                {
                    "paragraph": "上有一善，下有二譽；上有三衰，下有九殺。",
                    "zhushu": "衰、殺，皆喻踰也。傳曰：上之所好，下尤甚焉，故有九殺也。"
                },
                {
                    "paragraph": "大夫種知所以強越，而不知所以存身；",
                    "zhushu": "自為越所殺也。"
                },
                {
                    "paragraph": "萇弘知周之所存，而不知身所以亡。",
                    "zhushu": "亡，為周所殺也。"
                },
                {
                    "paragraph": "知逺，而不知近。",
                    "zhushu": "逺，謂強越存周也。近，謂其身也。",
                    "type": 2
                },
                {
                    "paragraph": "畏馬之辟也，不敢騎；",
                    "zhushu": "辟，旁。"
                },
                {
                    "paragraph": "懼車之覆也，，不敢乗，是以虛禍距公利也。",
                    "zhushu": "虚，空。"
                },
                {
                    "paragraph": "不孝弟者，或詈父母；生子者，所不能任其必孝也，然猶養而長之。",
                    "zhushu": "任，保。",
                    "type": 2
                },
                {
                    "paragraph": "范氏之敗，有竊其鍾負而走者，",
                    "zhushu": "范氏，范吉射、范㑹之𤣥孫，范鞅献子之子，昭子也。敗者，趙簡子伐之，故人切其鍾也。一曰：知伯滅范氏也。"
                },
                {
                    "paragraph": "鎗然有聲，懼人聞之，遽掩其耳。憎人聞之，可也，自掩其耳，悖矣。",
                    "zhushu": "悖，惑。"
                },
                {
                    "paragraph": "升之不能大於石也，升在石之中。夜之不能脩於歲也，夜在歲之中。仁義之不能大於道德也，仁義在道德之包。",
                    "zhushu": "仁義小，道德大也。在道徳包裹，猶升在斛之中，夜在歳之內也。"
                },
                {
                    "paragraph": "先針而，後縷，可以成帷；先縷而後針，不可以成衣。針成幕，蔂成城，事之成敗，必由小生，言有漸也。",
                    "zhushu": "幕，惟也。上曰幕，旁曰惟。縷非針无以通，故冝先也。蔂，土蘢也。始一䕚以上於城，故曰：亊之成敗，必由小生。",
                    "type": 2
                },
                {
                    "paragraph": "染者先靑而後黒則可，先黒而後青則不可。工人下𣾰而上丹則可，下丹而上漆則不可。万事猶此，所先後上下，不可不審。",
                    "zhushu": "審，知。"
                },
                {
                    "paragraph": "水濁而魚噞，",
                    "zhushu": "魚短氣，黄。噞，出口於水上。"
                },
                {
                    "paragraph": "形勞則神乱。",
                    "zhushu": "形乱，神不治也。"
                },
                {
                    "paragraph": "故國有賢君，折衝万里。",
                    "zhushu": "衝，兵車，所以衝突敵城也。言䝨君徳不可伐，故能折於逺敵之衡，車於千里之外，使敵不敢至也。魏文侯礼下段干木，而秦兵不敢至，此之謂也。",
                    "type": 2
                },
                {
                    "paragraph": "因媒而嫁，而不因媒而成。",
                    "zhushu": "媒人以礼成為室家也。"
                },
                {
                    "paragraph": "因人而交，不因人而親。",
                    "zhushu": "以德親也。"
                },
                {
                    "paragraph": "行合趨同，千里相從；",
                    "zhushu": "雖逺必至。"
                },
                {
                    "paragraph": "趣不合，行不同，對門不通。",
                    "zhushu": "詩所謂室迹人逺，故曰對門不通也。",
                    "type": 2
                },
                {
                    "paragraph": "海水雖大，不受胔芥。日月不應，非其氣。",
                    "zhushu": "陽燧取火，方諸取水，氣相應也，非此不得，故曰不應非其氣也。"
                },
                {
                    "paragraph": "君子不容非其𩔖也。人不愛倕之手，而愛已之指；",
                    "zhushu": "倕，讀詩惴惴其栗之惴也。倕，堯之巧工也。雖倕巧，人不能以倕巧，故愛其手也。謂倕手无益於已，故自愛其指也。"
                },
                {
                    "paragraph": "不愛江、漢之珠，而愛已之鉤。",
                    "zhushu": "江、漢雖有美珠，不爲已用，故不愛也。鈎，釣也。可以得魚，故愛之也。",
                    "type": 2
                },
                {
                    "paragraph": "以束薪爲鬼，以火煙爲氣。以束薪爲鬼，朅而走；",
                    "zhushu": "夜行見束薪，以爲鬼，故去而走。"
                },
                {
                    "paragraph": "以火煙爲氣，殺豚烹㺃。",
                    "zhushu": "以火煙爲吉凶之氣，殺牲以攘之，惑也。"
                },
                {
                    "paragraph": "先事如此，不如其後。",
                    "zhushu": "此先事之人也。如此，不如徐徐出其後也。"
                },
                {
                    "paragraph": "巧者善度，知者善豫。",
                    "zhushu": "豫，備也。"
                },
                {
                    "paragraph": "羿死桃部，不給䠶；慶忌死劎鋒，不給搏。",
                    "zhushu": "桃部，地名。羿，夏之諸侯有窮君也。爲弟子逢蒙所殺，不及攝已而䠶也。搏，㨗也。慶忌，吴王僚之子也。要離爲闔閭刺之，故死。劒，不及設其㨗疾之力。"
                },
                {
                    "paragraph": "滅非者戸告之曰：我實不與我謏亂。謗乃愈起。止言以言，止事以事，譬猶揚堁而弭塵，抱薪而救火。",
                    "zhushu": "止言當以嘿，上亊當以卜。今以言止言，以事止事，猶揚堁止塵，康愈起，抱薪救火，火愈熾也。"
                },
                {
                    "paragraph": "流言雪汙，譬猶以涅拭素也。",
                    "zhushu": "流，放也。雪，除也。涅，黒也。素，白也。",
                    "type": 2
                },
                {
                    "paragraph": "矢之於十歩貫兕甲，於三百歩不能入魯縞。騏𩦸一日千里，其出致釋駕而僵。",
                    "zhushu": "釋，稅，僵，仆也。猶矢於三百歩不能穿魯縞。言力竭勢尽也。"
                },
                {
                    "paragraph": "大家攻小家則爲暴，大國并小國則爲賢。",
                    "zhushu": "夏世不能尚德，苟任勞力，而以辟上折境，并兼人，囯爲賢也？"
                },
                {
                    "paragraph": "小馬，非大馬之𩔖也；小知，非大知之𩔖也。",
                    "zhushu": "小馬不可以進道致千里，故得与大馬同𩔖。小知不可以治丗長民，故不得与大知同𩔖也。",
                    "type": 2
                },
                {
                    "paragraph": "被羊裘而賃，固其事也；貂裘而負籠，甚可怪也。",
                    "zhushu": "籠，土籠也。"
                },
                {
                    "paragraph": "以絜白爲汚辱，譬猶沐浴而抒溷，薰燧而負。彘。",
                    "zhushu": "燒。薰自香，楚人謂之薰燧也。"
                },
                {
                    "paragraph": "治疽不擇善惡醜　而并割之，農夫不察苗莠而并耘之，豈不虛哉？壞塘以取龜，發屋而求狸，掘室而求䑕，割脣而治齲，桀、跖之徒，君子不與。",
                    "zhushu": "㪯亊所施如是者，則桀跖之徒也，君子不与也。"
                },
                {
                    "paragraph": "殺戎馬而求弧理，援兩鼈而失霊龜，断右臂而爭一毛，折鏌邪而爭錐力，用智如此，豈足髙乎？",
                    "zhushu": "髙，猶貴也。",
                    "type": 2
                },
                {
                    "paragraph": "寧百刺以針，无一刺以刀。寧一引重，无乆持輕。寜一月飢，无一旬餓。",
                    "zhushu": "飢，食不足，餓，困乏也。"
                },
                {
                    "paragraph": "萬人之蹪，愈於一人之隧。",
                    "zhushu": "楚人謂躓為蹟。愈，勝也。隧，䧟也。"
                },
                {
                    "paragraph": "有譽人之力儉者，春至旦，不中貟呈，猶讁之，察之，乃其母也。",
                    "zhushu": "讁，責怒也。稱譽人力，儉，呈作不中科貟而責怒也。君子視之，乃自呈作其母，以爲力快。以此譽人，孰如毁之。故諺曰：問誰毁之，小人譽之。此之謂也。"
                },
                {
                    "paragraph": "故小人之譽人，反爲損。",
                    "zhushu": "損，毁。",
                    "type": 2
                },
                {
                    "paragraph": "東家母死，其子哭之不哀。西家子見之，歸謂其母曰：社何愛速死，吾必悲哭社。",
                    "zhushu": "江淮謂母爲社，社讀雖家，謂公爲阿社之社也。"
                },
                {
                    "paragraph": "夫欲其母之死者，雖死亦不能悲哭矣。謂學不暇者，雖暇亦不能學矣。",
                    "zhushu": "言有事務不暇學，如此曹人，雖閑服无務，亦不能學也。",
                    "type": 2
                },
                {
                    "paragraph": "見窽木浮而知爲舟，見飛蓬轉而知爲車，見鳥迹而知著書，以𩔖取之。",
                    "zhushu": "窽，穴。讀曰科也。",
                    "type": 2
                },
                {
                    "paragraph": "以非義爲義，以非禮爲禮，譬猶倮走而追狂人，盗財而予乞者，竊簡而寫法律，蹲踞而誦詩、書。割而，舍之，鏌邪不断，肉。執而不釋，馬𣯛截玉。",
                    "zhushu": "𣯛，馬尾也。"
                },
                {
                    "paragraph": "聖人無止，無以歳䝨昔、曰愈昨也。",
                    "zhushu": "賢俞，猶勝，互文。言今歳勝於昔歳，今日勝於昨日，喻聖人自脩進也。"
                },
                {
                    "paragraph": "馬之似鹿者千金，天下無千金之鹿。玉待礛諸而成器，",
                    "zhushu": "礛諸，攻玉之石，言物有待賤而貴者也。礛，廉，或直，言蓝也。"
                },
                {
                    "paragraph": "有千金之璧，而無錙錘之礛諸。",
                    "zhushu": "六銖曰錙，八銖曰錘。言其賤也。"
                },
                {
                    "paragraph": "受光於𨻶，照一隅；受光於牗，照北壁；受光於戸，照室中無遺物，況受光於宇宙乎？天下莫不藉明於其前矣。由此觀之，所受者小，則所見者淺；所受者大，則所照者博。",
                    "zhushu": "四方上下曰宇。往古來今曰宙。謂四極之内，天地之間。故天下莫不借明於日月之前。",
                    "type": 2
                },
                {
                    "paragraph": "江出岷山，河出崐崘，濟出王屋，潁出少室，漢出嶓冢，",
                    "zhushu": "已說在地形也。"
                },
                {
                    "paragraph": "分流舛馳，注於東海。所行則異，所歸者一。",
                    "zhushu": "一，同也。"
                },
                {
                    "paragraph": "通於學者若車軸，轉轂之中，不運於已，與之致千里，終而復始，轉无窮之源。不通於學者若迷惑，告之以東西南北，所居聆聆，",
                    "zhushu": "聆聆，猶了了，言迷解也。"
                },
                {
                    "paragraph": "背而不得，不知凡要。",
                    "zhushu": "背而不得更復，或，故曰不知凡要也。"
                },
                {
                    "paragraph": "寒不能生寒，熱不能生熱；不寒不熱，能生寒熱。故有形出於無形，未有天地能生天地者也，至深微廣大矣。",
                    "zhushu": "𥘉未有天地生天地，故无形生有形也。"
                },
                {
                    "paragraph": "雨之集無能霑，待其止而能有濡；",
                    "zhushu": "集，下，比其至，未能有所霑。止者，所至，故能有濡時。"
                },
                {
                    "paragraph": "矢之發無能貫，待其止而能有穿，唯止能止衆止。",
                    "zhushu": "止，喻矢止乃能穿物。一曰：止已情欲，乃能止婦衆物，令不得已呼。",
                    "type": 2
                },
                {
                    "paragraph": "因髙而爲臺，就下而爲池，各就其勢，不敢更爲。聖人用物，若用朱絲約芻狗，若爲土龍以求雨。芻狗，待之而求福；",
                    "zhushu": "求，猶得侍芻狗之靈而待福也。"
                },
                {
                    "paragraph": "土龍，待之而得食。",
                    "zhushu": "土龍致雨，雨而成榖，故得待土龍之神而得榖食。一說：土龍待請雨之所，得食酒　者也。",
                    "type": 2
                },
                {
                    "paragraph": "魯人身善制冠，妻善織履，徃徙於越而大困窮。以其所脩而遊不用之郷，譬若樹荷山上，",
                    "zhushu": "荷，水菜，芙蕖。其莖曰茄，其夲曰密，其根曰耦，其華曰芙蓉，其秀者曰菡蓞，其寳曰蓮。蓮之茂者花，花之中心曰薏。幽州揔謂之光荷，讀如燕人強秦言胡同也。"
                },
                {
                    "paragraph": "而畜火井中。橾鈎上山，掲斧入淵，欲得所求，難也。方車而蹠越，乘桴而入胡，",
                    "zhushu": "方，出。蹠，至。桴。筏。一曰瓠，言非其所冝也。"
                },
                {
                    "paragraph": "欲无窮，不可得也。",
                    "zhushu": "无求之處也。",
                    "type": 2
                },
                {
                    "paragraph": "楚王有白蝯，王自射之，則搏矢而熈；",
                    "zhushu": "熈。戲。"
                },
                {
                    "paragraph": "使養由其射之，始調弓矯矢，未發而蝯擁柱號矣，",
                    "zhushu": "由其，楚王之臣，養姓，調張矯直，擁抱號呼。幽通賦曰：養流睇而蝯號是也。"
                },
                {
                    "paragraph": "有先中中者也。",
                    "zhushu": "有先未中，必中之徵，精相動也。",
                    "type": 2
                },
                {
                    "paragraph": "咼氏之壁，夏后之璜，揖譲而進之，以合歡；夜以投人，則爲怨，時與不時。",
                    "zhushu": "不時謂夜。咼，古和字。",
                    "type": 2
                },
                {
                    "paragraph": "畫西施之面，美而不可說；規孟賁之目，大而不可畏，君形者亡焉。",
                    "zhushu": "生氣者，人形之君。規畫人形，无有生氣，故曰君形亡。",
                    "type": 2
                },
                {
                    "paragraph": "人有昆弟相分者，无量，",
                    "zhushu": "多不可計。"
                },
                {
                    "paragraph": "而衆稱義焉。夫唯無量，故不可得而量也。登髙使人欲望，臨深使人欲闚，處使然也。射者使端，釣者使人恭，事使然也。",
                    "zhushu": "立然後中，恭然後得，故曰事使然也。"
                },
                {
                    "paragraph": "曰：殺罷牛可以贖良馬之死。莫之爲也。殺牛，必亡之数。",
                    "zhushu": "牛者，所以殖穀者，民之命，是以王法禁殺牛。民犯禁，殺之者誅，故曰必亡之数。"
                },
                {
                    "paragraph": "以必亡贖不必死，未能行之者矣。季孫氏劫公家，",
                    "zhushu": "魯大夫季桓子斯，一曰康子肥。䝱定公而專其政。傳曰：禄之去公室。"
                },
                {
                    "paragraph": "孔子說之，先順其所爲，而後與之入政。曰：與枉與直，如何而不得？與直與枉，勿與遂往。",
                    "zhushu": "直順其謀而從，勿遂，大，與同小。"
                },
                {
                    "paragraph": "此所謂同汚而異塗者。",
                    "zhushu": "",
                    "type": 2
                },
                {
                    "paragraph": "衆曲不容直，衆枉不容正。故人衆則食狼，狼衆則食人。欲爲邪者，必相明正；欲爲曲者，必達直。公道不立，私欲得容者，自古及今，未甞聞也。此以善託其醜。",
                    "zhushu": "託，寄。若麗姫欲殺太子申生，先稱之於獻公，然後得行其害，此其𩔖也。"
                },
                {
                    "paragraph": "衆議成林，無翼而飛；",
                    "zhushu": "衆人皆議平地生林，无翼之爲能飛，凡人信之，以為實然也。"
                },
                {
                    "paragraph": "三人成市虎，",
                    "zhushu": "三人從市中來，皆言市中有虎。市非虎處，而人信以爲有虎，故曰言人成市虎。"
                },
                {
                    "paragraph": "一里撓推。",
                    "zhushu": "撓，弱。一人之人，皆有能屈推者，人則信之也。"
                },
                {
                    "paragraph": "夫游没者，不求沐浴，已自足其中矣。故食草之獸，不疾易藪；",
                    "zhushu": "疾，患。"
                },
                {
                    "paragraph": "水居之蟲，不疾易水，行小變而不失常。",
                    "zhushu": "小變，易，水易草，草食故食草，水君故水中。故曰不疾，失其常也。"
                },
                {
                    "paragraph": "信有非禮而失禮。尾生死其梁拄之下，此信之非者；",
                    "zhushu": "尾生，魯人，与婦人私期橋梁之下，故尊其誓。水至不去，没溺而死。故曰信之非也。"
                },
                {
                    "paragraph": "孔氏不喪出母，此禮之失者。",
                    "zhushu": "礼，庻子喪出母，𦚴，孔氏，子上名白，仲尼曽孫，孔汲之子。後出子白之母卒於外，配曰：子上之母死，不喪。門人問諸子思曰：子先君其喪出母乎？曰：然。子不使白，何也？曰：昔吾先君无所失，道隆從而降，道汚從而汚，伋則安能及乎？是不爲伋妻，是不爲白也。母。孔氏之不喪出母，自子思始，故曰孔氏之失也。"
                },
                {
                    "paragraph": "曽子立孝，不過勝母之閭。墨子非樂，不入朝歌之邑。曽子立廉，不飲盜泉。所謂養志者也。紂爲象箸而箕子唏，",
                    "zhushu": "見象箸，知當復作。王，枉有王柸，必有熊蹯豹胎，以極庶侈，故箕子爲之驚號啼也。"
                },
                {
                    "paragraph": "魯以偶人葬而孔子歎，",
                    "zhushu": "惡其象人而用之，知後世必用殉，故孔子爲之長歎也。"
                },
                {
                    "paragraph": "故聖人見霜而知冰。",
                    "zhushu": "見微霜降，大寒至，必堅氷也。"
                },
                {
                    "paragraph": "有鳥將來，張羅而待之。得鳥者，羅之一目也。今為一目之羅，則無時得鳥矣。今被甲者，以備矢之至，若使人必知所集，則懸一札而已矣。事或不可前規，物或不可慮，卒，然不戒而至，故聖人畜道以待時。",
                    "zhushu": "道能均化，無不禀受，故聖人畜養以待時，時至而應，若武王伐紂矣。"
                },
                {
                    "paragraph": "屯犂牛，旣　以㹋，泱鼻而羈，",
                    "zhushu": "屯，醜牛貌。犂，牛，不純色。　無角。㹋，無尾。泱鼻。羈頭而牽。"
                },
                {
                    "paragraph": "生子而犠，尸祝齋戒，以沈諸河，",
                    "zhushu": "犠者，牲。尸，祭神之主。祝，祈福祥之辭。祀河曰沈。"
                },
                {
                    "paragraph": "河伯豈羞其所從出，辭而不享哉？",
                    "zhushu": "詩曰：采葑采菲，無以下體。是。論語曰：犁牛之子騂且角，雖欲勿用，山川其舍諸？",
                    "type": 2
                },
                {
                    "paragraph": "得萬人之兵，不如聞一言之當。",
                    "zhushu": "當，謂明天時地利，知人之言，可以不戰，屈人之兵。"
                },
                {
                    "paragraph": "得隋侯之珠，不若得事之所由。得咼氏之璧，不若得事之所適。",
                    "zhushu": "由，用。適。宜，適也。"
                },
                {
                    "paragraph": "撰良馬者，非以遂狐狸，將以射麋鹿；砥利劒者，非以斬縞衣，將以斷兕犀。故高山仰止，景行行止，鄉者，其人。",
                    "zhushu": "言者髙山，我仰而止之；人有大行，我則而行之。故曰鄉者其人。",
                    "type": 2
                },
                {
                    "paragraph": "見彈而求鴞炙，",
                    "zhushu": "彈可以彈鴞鳥，而我因望其求炙也。"
                },
                {
                    "paragraph": "見卵而求晨夜，",
                    "zhushu": "雞知將旦，鶴知夜半，見其卵，因望其夜鳴，故曰求晨夜。"
                },
                {
                    "paragraph": "見黂而求成布，雖其理哉，亦不病暮。",
                    "zhushu": "黂，麻之有實者，可以爲布，因求其成，故曰雖其理哉，亦不病暮，言其早也。黂，謂傳曰有𧍃不爲災之𧍃。",
                    "type": 2
                },
                {
                    "paragraph": "象解其牙，不憎人之利之也；",
                    "zhushu": "利，猶取也。"
                },
                {
                    "paragraph": "死而棄其招簀，不怨人取之。",
                    "zhushu": "招簀，死者，浴床上称栭，怨亦憎，互文耳。簀讀功績之績也。"
                },
                {
                    "paragraph": "人能以所不利利人，則可。",
                    "zhushu": "所不利，若子罕不利玉人之寳。利，若玉人自得玉以爲寳，故曰可。",
                    "type": 2
                },
                {
                    "paragraph": "狂者東走，逐者亦東走，東走則同，所以東走則異。溺者入水，拯之者亦入水，入水則同，所以入水者則異。",
                    "zhushu": "異其不溺。"
                },
                {
                    "paragraph": "故聖人同死生，愚人亦同死生。聖人之同死生，通於分理；愚人之同死生，不知利害所在。",
                    "zhushu": "",
                    "type": 2
                },
                {
                    "paragraph": "徐偃王以仁義亡國，國亡者非必仁義。",
                    "zhushu": "徐國，今下邳、徐、僮是。偃，謚。居衰亂之世，脩行仁義，爲楚文王所滅。滅者多以不義，故曰：亡囯不必仁義。"
                },
                {
                    "paragraph": "比干以忠靡其體，被誅者非必忠也。",
                    "zhushu": "比干以忠諫紂而誅之，岀見諌者多以不忠，故曰：被誅者非必忠。"
                },
                {
                    "paragraph": "故寒者顫，懼者亦顫，此同名而異實。",
                    "zhushu": "同名於顫，異者，寒與懼。顫，讀天寒凍顫之顫字，亦自如此。",
                    "type": 2
                },
                {
                    "paragraph": "明月之珠，出於蛖蜄；周之簡圭，生於垢石；",
                    "zhushu": "珠有夜光、明月，生於蛖中。簡圭、大圭、美玉出於石中，故曰生垢石。"
                },
                {
                    "paragraph": "大蔡神龜，出於溝壑。",
                    "zhushu": "大蔡，元龜之所出地名，因名其龜爲大蔡，臧文仲所居。蔡是。"
                },
                {
                    "paragraph": "萬乘之主，冠錙錘之冠，履百金之車。",
                    "zhushu": "六銖曰錙，八兩曰錘。言賈直少。物，有賤而在上，有貴而在下。車，或作履也。"
                },
                {
                    "paragraph": "牛皮爲鼓，正三軍之衆。",
                    "zhushu": "鼔，声氣，故可以齊三軍之衆也。",
                    "type": 2
                },
                {
                    "paragraph": "欲學歌謳者，必先徴羽樂風；",
                    "zhushu": "徵，南方火。羽，北方水。五音正，樂，正得失，理情性，動天地，感鬼神，莫近於詩。樂風者，上以風化下，下以風刺上，故謂之風也。"
                },
                {
                    "paragraph": "欲美和者，必先始於陽阿、采菱。",
                    "zhushu": "陽阿、采菱，楽曲之和声。百。陽阿，古之名徘，善和也。"
                },
                {
                    "paragraph": "此皆斈其所不斈，而欲至其所欲學者。",
                    "zhushu": "",
                    "type": 2
                },
                {
                    "paragraph": "燿蟬者，務在明其火；釣魚者，務在芳其餌。明其火者，所以燿而致之也；芳其餌者，所以誘而利之也。",
                    "zhushu": "燿，明。芳，香，明火香餌，則蝉魚至。以言治囯，明其德，美其政，天下之人如蝉魚歸明火香餌也。",
                    "type": 2
                },
                {
                    "paragraph": "欲致魚者先通水，欲𦤺鳥者先樹木。水積而魚聚，木而鳥集。好弋者先具繳與矰，",
                    "zhushu": "繳，大綸。矰，短矢。繳，所以繫者。繳，射，射。注飛鳥。詩云弋鳬與鴈也。"
                },
                {
                    "paragraph": "好魚者先具罟與罘，",
                    "zhushu": "罘，細網。傳曰：数罟不入於汗池。罘，大網。詩云：施罟濊濊，鱣鮪潑潑是也。"
                },
                {
                    "paragraph": "未有无其具而得其利。",
                    "zhushu": "言未見君，无道而能得民心也。",
                    "type": 2
                },
                {
                    "paragraph": "遺人馬而解其羈，遺人車而稅其轙。",
                    "zhushu": "轙，所以縛衡也。"
                },
                {
                    "paragraph": "所愛者少，而所亡者多。故里人諺曰：烹牛而不鹽，敗所爲也。",
                    "zhushu": "亨羹不与監。不成羹，故曰敗所為。礼記曰：客絮羮，主人辝不能烹。知烹為羮也。"
                },
                {
                    "paragraph": "桀有得事，",
                    "zhushu": "謂知作瓦以蓋屋，遺後丗也。"
                },
                {
                    "paragraph": "堯有遺道，",
                    "zhushu": "遺，失，謂不能放四凶，用十六相，是其一說。不傳丹朱而禅舜，天下，有不慈之名，故曰有遺道也。"
                },
                {
                    "paragraph": "嫫母有所美，",
                    "zhushu": "嫫母，古之醜女，而行貞正，故曰有所美。嫫讀摸範之摸。"
                },
                {
                    "paragraph": "西施有所醜。",
                    "zhushu": "西施，古之好女也，雖容儀光艷，未必貞正，故曰有所醜也。"
                },
                {
                    "paragraph": "故亡國之法，有可隨者；治囯之俗，有可非者。",
                    "zhushu": "有可隨，猶嫫母有所美；有可非，猶西施有所醜。"
                },
                {
                    "paragraph": "琬琰之玉，在洿泥之中，雖廉者弗釋；",
                    "zhushu": "琬琰，美玉。釋，舍。"
                },
                {
                    "paragraph": "弊箄甑瓾，在袇茵之上，雖貪者不搏。",
                    "zhushu": "瓾，甑帶。搏，取。瓾，讀鼃黽之黽也。"
                },
                {
                    "paragraph": "美之所在，雖汚辱，丗不能賎；惡之所在，雖髙隆，丗不能貴。",
                    "zhushu": "世不能賤者，喻䝨者在下位卑汚之處；丗不能貴者，喻小人在上位髙顯之處。",
                    "type": 2
                },
                {
                    "paragraph": "春貸秋賦，民皆欣；",
                    "zhushu": "春𩚑而子，秋豊而收，故民欣也。"
                },
                {
                    "paragraph": "春賦秋貸，衆皆怨。得失同，喜怒爲别，其時異也。爲魚德者，非挈而入淵；爲蝯賜者，非負而縁木，縦之其所而已。",
                    "zhushu": "喻爲政官方定物。能文者居文官。能武者居武官。故曰縱之其利而巳也。"
                },
                {
                    "paragraph": "貂裘而雜，不若狐裘而粹，",
                    "zhushu": "雜，猶駭。粹，純也。"
                },
                {
                    "paragraph": "故人莫惡於無常行。",
                    "zhushu": "无常行，猶論語人而无恒，不可作為巫醫，故曰惡矣。"
                },
                {
                    "paragraph": "有相馬而失馬者，",
                    "zhushu": "失猶不知。"
                },
                {
                    "paragraph": "猶良馬猶在相之中。",
                    "zhushu": "良馬有夭壽骨法。非能相不知。故曰在相之中。"
                },
                {
                    "paragraph": "今人放燒，或操火徃益之，或接水往救之，兩者皆未有功，而怨德相去亦逺矣。郢人有買屋棟者，求大三圍之木，",
                    "zhushu": "郢，楚都，在今江陵北郢是也。楝，穩太材。"
                },
                {
                    "paragraph": "而人予車轂，跪而度之，巨雖可，而長不足。",
                    "zhushu": "巨，大也。長，不足，言其短。",
                    "type": 2
                },
                {
                    "paragraph": "蘧伯玉以德化，",
                    "zhushu": "伯玉，衛大夫蘧瑗。趙簡子將伐衛，使史默往視之，曰：蘧伯王爲政，未可以加兵。故曰：德化也。"
                },
                {
                    "paragraph": "公孫鞅以刑罪，所極一也。",
                    "zhushu": "公孫鞅，衛公子叔痤之子，自魏奔秦，相孝公，制相坐法。故曰：以形罪。秦封爲商君，因曰：商鞅。商在京兆東南。瑗以德化，鞅以刑。故曰：所極一也。"
                },
                {
                    "paragraph": "病者寢席，",
                    "zhushu": "寢，卧。席，蓐。"
                },
                {
                    "paragraph": "醫之用針石，巫之用糈藉，所救鈞也。",
                    "zhushu": "醫師在男曰覡，在女曰巫。石針所砥，彈人，雍痤，出其惡血。糈，米，所以享神。籍，管、茅。皆所以療病，求福祚，故曰救鈞。"
                },
                {
                    "paragraph": "狸頭愈䑕，雞頭已瘻，",
                    "zhushu": "䑕齧人創，狸愈之。瘻頭，腫疾。雞頭，水中茭，幽州謂之鴈頭，亦愈之也。"
                },
                {
                    "paragraph": "䖟散積血，斵木愈齲，此𩔖之推者也。",
                    "zhushu": "推，行也。"
                },
                {
                    "paragraph": "膏之殺鼈，鵲矢中蝟，",
                    "zhushu": "中亦殺矣。"
                },
                {
                    "paragraph": "爛灰生繩，",
                    "zhushu": "爛，腐。"
                },
                {
                    "paragraph": "漆見蟹而不乾，此𩔖之不推者也。",
                    "zhushu": "乾，燥。"
                },
                {
                    "paragraph": "推與不推，若非而是，若是而非，孰能通其微？",
                    "zhushu": "",
                    "type": 2
                },
                {
                    "paragraph": "天下無粹白狐，而有粹白之裘，掇之衆白也。善斈者，若齊王之食雞，必食其蹠數十而後足。",
                    "zhushu": "跖，雞足，踵，喻斈，取道衆多然後優。",
                    "type": 2
                },
                {
                    "paragraph": "刀便剃毛，至伐大木，非斧不剋。",
                    "zhushu": "剋，截："
                },
                {
                    "paragraph": "物固有以㓂適成不逮者。視方寸於牛，不知其大於羊。揔視其體，乃知其大，相去之逺。",
                    "zhushu": "逺，猶多也。"
                },
                {
                    "paragraph": "孕婦見兎而子缺脣，見麋而不四目。小馬大目，不可謂大馬；大馬之目眇，所謂之眇馬，物固有似然而似不然者。故決指而身死，",
                    "zhushu": "決，傷。"
                },
                {
                    "paragraph": "或斷臂而顧活，",
                    "zhushu": "顧，反。"
                },
                {
                    "paragraph": "𩔖不可必推。厲利劒者必以柔砥，",
                    "zhushu": "柔，濡。"
                },
                {
                    "paragraph": "擊鍾磬者必以濡木，轂強必以弱輻，兩堅不能相和，兩強不能相服。故梧桐断角，馬釐截玉。",
                    "zhushu": "言柔勝剛。",
                    "type": 2
                },
                {
                    "paragraph": "媒但者，非斈謾他，但成而生不信；",
                    "zhushu": "但，猶詐也。"
                },
                {
                    "paragraph": "立慬者，非斈𨷖争，慬立而生不譲。故君子不入獄，爲其傷恩也；不入市，爲其侳亷。",
                    "zhushu": "侳，辱。"
                },
                {
                    "paragraph": "積不可不慎者也。",
                    "zhushu": "",
                    "type": 2
                },
                {
                    "paragraph": "走不以手，縛手，走不能疾；飛不以尾，屈尾，飛不能逺。物之用者，必待不用者。故使止見者，乃不見者也；使鼓鳴者，不鳴也。",
                    "zhushu": "不鳴乃无聲也。",
                    "type": 2
                },
                {
                    "paragraph": "甞一臠肉，知一鑊之味；",
                    "zhushu": "有足曰鼎，无足曰鑊。"
                },
                {
                    "paragraph": "懸羽與炭，而知燥溼之氣，",
                    "zhushu": "燥，故炭輕，溼故炭重。"
                },
                {
                    "paragraph": "以小朋大。見一葉落，而知歳之將暮；睹瓶中之冰，而知天下之寒，以近論逺。",
                    "zhushu": "論。知也。"
                },
                {
                    "paragraph": "三人比肩，不能外出戸；",
                    "zhushu": "户不容，故。"
                },
                {
                    "paragraph": "一人相隨，可以通天下。",
                    "zhushu": "言不竝也。"
                },
                {
                    "paragraph": "足𨃨地而爲迹，暴行而為影，此易而難。",
                    "zhushu": "𨃨，履。履地，迹自成，行。日中影自生，是其易；使迹正影直，是其難也。",
                    "type": 2
                },
                {
                    "paragraph": "莊王誅里史，孫叔敖制冠浣衣；",
                    "zhushu": "里史，倿臣，惡人死，叔敖自知當見用，故制冠浣衣。"
                },
                {
                    "paragraph": "文公棄荏席，後黴黒，咎犯辭歸。",
                    "zhushu": "晋文棄其臥席之下黴黒者，咎犯感其捐舊物，因日：臣從君周旋，臣之罪多矣。臣猶自知之，沉君乎？請從此亡。故曰辭歸。"
                },
                {
                    "paragraph": "故桑葉洛而長年悲也。",
                    "zhushu": "桑葉時旣，茹落，長年，懼命尽，故感而悲也。"
                },
                {
                    "paragraph": "鼎錯曰：用而不足貴，",
                    "zhushu": "錯，小鼎，雖日見用，不能和五味，故不足貴。"
                },
                {
                    "paragraph": "周鼎不爨而不可賤，",
                    "zhushu": "周家大鼎，不日炊火以休朱，而能和味，故曰不可賎。"
                },
                {
                    "paragraph": "物固有以不用而爲有用者。",
                    "zhushu": "不用，謂鼎不爨。爲用，謂調五味。"
                },
                {
                    "paragraph": "地平則水不流，重鈞則衡不傾，",
                    "zhushu": "流，行。傾，邪也。"
                },
                {
                    "paragraph": "物之尤必有所感。",
                    "zhushu": "尤，過。䡖重，則衡低昂，故日必有所感。感，動也。"
                },
                {
                    "paragraph": "物固有以不用爲大用者。",
                    "zhushu": "衡行物，物所不用，然後用之，乃知物之輕重，故曰以不用爲大用也。"
                },
                {
                    "paragraph": "先倮而浴則可，以浴而倮則不可。先𥙊而後饗則可，",
                    "zhushu": "禮：食必祭，示有所先。饗，猶食也。"
                },
                {
                    "paragraph": "先饗而後祭則不可。",
                    "zhushu": "爲不敬，故日不可也。"
                },
                {
                    "paragraph": "物之先後，各有所宜也。祭之日而言狗生，取婦夕而言衰麻，置酒之日而言上冡，",
                    "zhushu": "皆所不宜。"
                },
                {
                    "paragraph": "渡江、河而言陽侯之波。",
                    "zhushu": "陽陵國侯溺死，其神能爲大波，爲人作害，因號陽侯之波，舟人所不欲言。"
                },
                {
                    "paragraph": "或曰知其且赦也，而多殺人。",
                    "zhushu": "不仁。"
                },
                {
                    "paragraph": "或曰知其且赦也，而多活人。",
                    "zhushu": "乃仁人也。"
                },
                {
                    "paragraph": "其望赦同，所利害異。故或吹火而滅，所以吹者異也。",
                    "zhushu": "",
                    "type": 2
                },
                {
                    "paragraph": "烹牛以饗其里，而罵其東家母，德不報而見殆。",
                    "zhushu": "殆，危，害也。"
                },
                {
                    "paragraph": "文王汙膺，鮑申傴背，以成楚國之治；",
                    "zhushu": "文王，楚武王子。熊疵。汙膺，䧟胷，鮑申，楚相。慪背，僂。成治，言賢也。"
                },
                {
                    "paragraph": "禆諶出郭而知，以成子產之事。",
                    "zhushu": "禆諶，鄭大夫，謀于野則獲，謀于國則否。鄭國有難，子產載如野，與議四國之事。故曰：成子產之事。論語曰：禆諶草創之，世叔討論之，東里子產潤色之。",
                    "type": 2
                },
                {
                    "paragraph": "侏儒問徑天高于脩人，脩人曰：不知。曰：子雖不知，猶近之於我。故凡問字，必於近者。",
                    "zhushu": "脩人，長人也。"
                },
                {
                    "paragraph": "冦難至，躄者告盲者，盲者負而走，兩人得活，得其所能也。故使盲者語，使躄者走，失其所也。邢人有鬻其母，爲請于買者曰：此母老矣，幸善食之而勿苦。",
                    "zhushu": "郢，楚都。鬻，賣也。食，養也。"
                },
                {
                    "paragraph": "此行大不義而欲爲小義者，",
                    "zhushu": "",
                    "type": 2
                },
                {
                    "paragraph": "介蟲之動以固，",
                    "zhushu": "介，甲，龜鼈之屬，動，行。"
                },
                {
                    "paragraph": "貞蟲之動以毒螫，",
                    "zhushu": "貞蟲，細腰，蜂。蜾蠃之屬。無牝牡之合曰貞，而有毒，故能。螫。讀解釋之釋也。"
                },
                {
                    "paragraph": "熊羆之動以攫搏，",
                    "zhushu": "攫，撥。熊羆多力，故能撥。攫，有所搏也。"
                },
                {
                    "paragraph": "兕牛之動以觝觸，",
                    "zhushu": "兕，獸名。有角。牛，犂牛。"
                },
                {
                    "paragraph": "物莫措其所脩，而用其所短也。",
                    "zhushu": "指置。"
                },
                {
                    "paragraph": "治國者若鎒田，去害苗者而已。今沐者墮髮，而猶爲之不止，以所去者少，所利者多。砥石不利，而可以利金。",
                    "zhushu": "金，刀劍之屬也。"
                },
                {
                    "paragraph": "擏不正，而可以正弓。",
                    "zhushu": "擏，弓之掩床。讀曰檠。"
                },
                {
                    "paragraph": "物固有不正而可以正，不利而可以利。",
                    "zhushu": "又，正者擏，正者，弓也。不利者，砥；利者，金也。",
                    "type": 2
                },
                {
                    "paragraph": "力貴斉，知貴㨗。得之同，遫為上；",
                    "zhushu": "齊，讀蒜韲之韲，斉捷，背疾。"
                },
                {
                    "paragraph": "勝之同，遟爲下。所以貴鏌邪者，以其應物而断割也。𠟣靡勿釋，牛車绝轔，",
                    "zhushu": "𠟣，切，楚人謂門切之轔，車行其上則断之。孟子曰：城門之軌，非兩馬之力。轔，讀近蘭，急舌言之乃得也。"
                },
                {
                    "paragraph": "爲孔子之窮於陳、蔡而廢六藝，則感；",
                    "zhushu": "六㙯、礼、楽、射、御、書、数。"
                },
                {
                    "paragraph": "爲醫之不能自治其病，病而不就藥，則勃矣。",
                    "zhushu": "不擇於事曰勃也。"
                }
            ]
        },
        {
            "name": "說林訓第十七",
            "paragraphs": [
                {
                    "paragraph": "說林訓第十七",
                    "zhushu": "木叢生曰林。說萬物承阜，若林之聚矣，故曰說林，因以題篇也。",
                    "type": 1
                },
                {
                    "paragraph": "以一出之度，制治天下，譬猶客之乗舟，中流，遺其劒，遽，𢍆其舟㧪，",
                    "zhushu": "𢍆，刻。㧪。舩，弦板。墮劒於中流，刻下舩弦，言其於此下失劒。㧪，讀如左傳襄王出居鄭地氾之氾也。"
                },
                {
                    "paragraph": "暮薄而求之，其不知物𩔖亦甚矣。",
                    "zhushu": "日暮薄岸而止，求，求劒於其所刻㧪下，故曰不不知物類。"
                },
                {
                    "paragraph": "夫隨一隅之迹，而不知因天地以游，惑莫大焉。",
                    "zhushu": "隨一問之迹，刻㧪之𩔖，或無有大於此也。"
                },
                {
                    "paragraph": "雖時有所合，然而不足貴也。譬若旱歳之土龍，疾疫之芻靈，是為帝者也。",
                    "zhushu": "土龍以求雨，芻狗以求福，時見貴也。"
                },
                {
                    "paragraph": "曹氏之裂布，蛷者貴之。然非，夏后氏之，璜。",
                    "zhushu": "楚人名命為曹，今俗間以始織布繋著其旁，謂之曹布。燒以傅蝫，蛷瘡則愈，故蛷者貴之。半璧曰璜，璜以發衆，國家之寳，故曰然非夏后氏之璜也。"
                },
                {
                    "paragraph": "無古無今，無始無終，未有天地而生天地，至深微廣大矣。",
                    "zhushu": "言其深微廣大，故能生天地也。",
                    "type": 2
                },
                {
                    "paragraph": "足以𨃨者淺矣，然待所不𨃨而後行；",
                    "zhushu": "𨃨，履，持所履而行者，則不得行，故曰待所不履而後行。"
                },
                {
                    "paragraph": "智所知者褊矣，然待所不知而後明。",
                    "zhushu": "𥚹，狹。知所知所不知，以成明矣。"
                },
                {
                    "paragraph": "游者以足蹶，以手㧊，不得其數，愈蹶愈敗。",
                    "zhushu": "愈，益。敗，猶没也。"
                },
                {
                    "paragraph": "及其能游者，非手足者矣。",
                    "zhushu": "不用手足而白游也。",
                    "type": 2
                },
                {
                    "paragraph": "鳥飛反郷，免走歸窟，狐死首丘，寒將翔水。各哀其所生。",
                    "zhushu": "寒將，水鳥。哀。猶愛也。",
                    "type": 2
                },
                {
                    "paragraph": "母貽盲者鏡，毋予躄者履，毋賞越人章甫，非其用也。",
                    "zhushu": "賞，遺。章甫，冠，越人斷髪，無用冠。爲。"
                },
                {
                    "paragraph": "椎固百柄，不能自㭬；目見百歩之外，不能自見其眦。",
                    "zhushu": "喻人能有所爲，而不能自爲也。"
                },
                {
                    "paragraph": "狗彘不擇甂甌而食，偷𦘺其體，而顧近其死。",
                    "zhushu": "偷，取也。顧，反。𦘺則享之，故近其死也。"
                },
                {
                    "paragraph": "鳳皇髙翔千仭之上，故莫之能致。",
                    "zhushu": "七尺曰仭，非聖徳君不致，故曰莫之能致也。"
                },
                {
                    "paragraph": "月照天下，蝕於詹諸；騰蛇游霧，而殆於蝍蛆；",
                    "zhushu": "𦧕諸，月中蝦蟇，食月，故曰食於詹諸。殆，猶畏。蝍蛆。蟋蟀，爾雅謂之蜻𧊿之大腹也，上蛇，蛇不敢動，故曰殆於蝍蛆也。"
                },
                {
                    "paragraph": "烏力勝日，而服於鵻禮，能有脩短也。",
                    "zhushu": "烏在日中而見，故曰勝日。服，猶畏。鵻。禮。爾雅謂禆苙，秦人謂之祀祝。間。蠶時，農鳴人舍者，鴻鳥皆畏之，故曰能有脩短也。",
                    "type": 2
                },
                {
                    "paragraph": "莫壽於殤子，而彭祖爲夭矣。",
                    "zhushu": "生寄死歸，殤子去所，寄，歸所卜，故曰以為壽。彭祖蓋楚先，壽四百歳，不早歸，故曰以為夭。論語曰：𥨸比我於老彭。蓋謂是。一說，彭祖蓋黄帝時斈仙者，言不如殤子早歸神明矣。",
                    "type": 2
                },
                {
                    "paragraph": "短綆不可以汲深，器小不可以盛大，非其任也。",
                    "zhushu": "任，讀勘任之任。"
                },
                {
                    "paragraph": "怒出於不怒，爲出於不為。",
                    "zhushu": "不怒乃是怒，下為乃是為也。",
                    "type": 2
                },
                {
                    "paragraph": "視於無形，得其所見矣。聽於無聲，則得其所聞矣。",
                    "zhushu": "言皆易恤，无聲，故得有聞。",
                    "type": 2
                },
                {
                    "paragraph": "至味不慊，至言不文，至樂不𥬇，至音不叫，大匠不斵，大豆不具，大勇不𨷖，",
                    "zhushu": "慊，快。叫，譟呼。不斵，不自斷削。豆，簠簋𥸅。比之器，大勇，人聞自畏之，不復𨷖也。"
                },
                {
                    "paragraph": "得道而德從之矣。譬若黃鍾之比宫，大簇之比商，無更調焉。",
                    "zhushu": "更，改也。",
                    "type": 2
                },
                {
                    "paragraph": "以瓦鉒者全，以金鉒者跋，以玉跓者發。",
                    "zhushu": "鉒，謂象金之銅柱，餘之鉒。鉒者，提馬，雒家謂之投翩。金者，金步除。䟦者，刺䟦走。發者，疾迅。發，讀射百發之發。"
                },
                {
                    "paragraph": "是故所重者在外，則内為之掘。",
                    "zhushu": "所重，謂金与玉，掘，律氣不安翔。"
                },
                {
                    "paragraph": "逐獸者目不見太山，",
                    "zhushu": "見獸而已。"
                },
                {
                    "paragraph": "嗜慾在外，則明所蔽矣。",
                    "zhushu": "蔽者，見利之物，不見其害也。",
                    "type": 2
                },
                {
                    "paragraph": "聽有音之音者聾，聽無音之音者聽。不聾不聽，與神明通。卜者操龜，筮者端䇿，以問於數，安所問之哉？",
                    "zhushu": "策四十九。䇿，可以占吉凶，可以問於數。數，欲卜筮者也。",
                    "type": 2
                },
                {
                    "paragraph": "舞者舉節，坐者不期，而拚皆如一，所極同也。日出湯谷，入干虞𣾺，莫知其動。須臾之閒，俛人之頸。",
                    "zhushu": "俛，猶戾也。",
                    "type": 2
                },
                {
                    "paragraph": "人莫欲學御龍，而皆欲斈御馬；莫欲學治鬼，而皆欲學治人，急所用也。",
                    "zhushu": "御龍、治鬼，不益世用，故以御馬、治人為急務矣。",
                    "type": 2
                },
                {
                    "paragraph": "解門以為薪，塞井以為臼，人之從事，或時相似。",
                    "zhushu": "或有也，相似似於愚。"
                },
                {
                    "paragraph": "水火相憎，䵻在其間，五味以和，",
                    "zhushu": "鏏，小鼎。一曰鼎无耳為鏏。鏏讀曰彗。鏏受水而火炊之，故曰在其間。"
                },
                {
                    "paragraph": "骨肉相愛，讒賊閒之，而父子相危。",
                    "zhushu": "楚平王、晉献公是也。"
                },
                {
                    "paragraph": "夫所以養而害所養，譬猶削足而適履，殺頭而便冠。",
                    "zhushu": "所以養，喻讒賊，害在養，喻骨肉。殺，亦殺之，頭大冠小，不相宜，削殺其頭，以便其冠，愚之至。頭或作頥。"
                },
                {
                    "paragraph": "昌羊去𧎇蝨而來蛉窮",
                    "zhushu": "，昌羊、昌蒲、蛉窮，虽蜒，入耳之虫也。"
                },
                {
                    "paragraph": "除小害而致大賊，故小快害大利。牆之壞也，不若無也，然逾屋之覆。",
                    "zhushu": "不若其无。為牆。屋之覆，為敗屋，牆之壞，更為土，歸於本，故曰逾屋之覆。",
                    "type": 2
                },
                {
                    "paragraph": "璧瑗成噐，礛諸之功，",
                    "zhushu": "礛諸，治玉之石。詩云：他山之石，可以為錯。礛，讀一曰亷氏之亷。"
                },
                {
                    "paragraph": "鏌邪断割，砥厲之力。",
                    "zhushu": "力亦功，互文也。"
                },
                {
                    "paragraph": "狡兔得而獵犬烹，髙鳥尽而強弩藏。",
                    "zhushu": "烹猶殺，藏猶殘，喻不復用也。"
                },
                {
                    "paragraph": "䖟與𩦸致千里而不飛，無糗糧之資而不飢。失火而遇雨，失火則不幸，遇雨則幸也，故禍中有福也。",
                    "zhushu": "",
                    "type": 2
                },
                {
                    "paragraph": "鬻棺者，欲民之疾病也；畜粟者，欲歳之荒飢也。",
                    "zhushu": "荒，大飢，榖不熟。"
                },
                {
                    "paragraph": "水靜則平，平則清，清則見物之形，弗能匿也，故可以為正。",
                    "zhushu": "匿，猶逃也。"
                },
                {
                    "paragraph": "川竭而谷虚，",
                    "zhushu": "虛，无水也。"
                },
                {
                    "paragraph": "丘夷而渊塞，",
                    "zhushu": "夷，平。塞，滿。"
                },
                {
                    "paragraph": "脣竭而齒寒。河水之深，其壌在山。",
                    "zhushu": "言非一朝一夕。"
                },
                {
                    "paragraph": "鈞之縞也，一端以為冠，一端以為𥿉。冠則戴致之，𥿉則𨃨履之。",
                    "zhushu": "",
                    "type": 2
                },
                {
                    "paragraph": "知己者，不可誘以物，",
                    "zhushu": "物不能惑。"
                },
                {
                    "paragraph": "明於死生者，不可却以危。",
                    "zhushu": "危，无能懼之。"
                },
                {
                    "paragraph": "故善游者不可懼以渉。",
                    "zhushu": "涉不能溺。",
                    "type": 2
                },
                {
                    "paragraph": "親莫親於骨肉莭，族之屬連也。",
                    "zhushu": "骨肉謂一人之身，故曰莭族之連也。"
                },
                {
                    "paragraph": "心失其制，乃反自害，",
                    "zhushu": "言心失制度，則自害身也。"
                },
                {
                    "paragraph": "況䟽逺乎。",
                    "zhushu": "䟽逺，喻他人也。"
                },
                {
                    "paragraph": "聖人之於道，猶葵之與日也，雖不能與終始哉，其郷之誠也。",
                    "zhushu": "郷，仰。誠，實。"
                },
                {
                    "paragraph": "官池涔則溢，旱則涸。",
                    "zhushu": "涔，多雨也。"
                },
                {
                    "paragraph": "江水之原，渊泉不能竭。",
                    "zhushu": "竭，尽也。"
                },
                {
                    "paragraph": "蓋非橑，不能蔽，日；輪非輻，不能追疾。然而橑、輻未足恃也。金勝木者，非以一刀殘林也；土勝水者，非以一璞塞江也。",
                    "zhushu": "",
                    "type": 2
                },
                {
                    "paragraph": "躄者見虎而不走，非勇，勢不便也。傾者易覆也，𠋣者易軵也，幾易助也，溼易雨也。",
                    "zhushu": "幾，近。朝，讀軵持之。軵，近也。",
                    "type": 2
                },
                {
                    "paragraph": "設䑕者機動，釣魚者泛杭，任動者車鳴也。",
                    "zhushu": "動，發。發則得䑕。泛，釣浮。杭，動。動則得魚。任者，輦，言云：我任我輦。"
                },
                {
                    "paragraph": "芻狗能立而不能行，蛇牀似麋蕪而不能芳。",
                    "zhushu": "蛇牀臭，麋蕪香。"
                },
                {
                    "paragraph": "謂許由無德，烏獲無力，莫不醜於色，",
                    "zhushu": "醜，猶怒曰愧也。",
                    "type": 2
                },
                {
                    "paragraph": "人莫不奮于其所不足。",
                    "zhushu": "奮，厲也。"
                },
                {
                    "paragraph": "以兔之走，使大如馬，則逮曰歸風；",
                    "zhushu": "言其妄也。"
                },
                {
                    "paragraph": "及其爲馬，則又不能走矣。冬有雷電，夏有霜雪，然而寒暑之勢不易，小變不足以防大節。",
                    "zhushu": "",
                    "type": 2
                },
                {
                    "paragraph": "黃帝生隂陽，",
                    "zhushu": "黄帝，古天神也。始造人之時，化生隂陽。"
                },
                {
                    "paragraph": "上駢生耳目，桑林生臂手，",
                    "zhushu": "上駢、桑林，皆神名。"
                },
                {
                    "paragraph": "此女媧所以七十化也。",
                    "zhushu": "女媧，王天下者也。七十変，弓，化也。此言造化治世，非一人之功。"
                },
                {
                    "paragraph": "終日言，必有聖之事，百發之中，必有羿、逢蒙之巧，然而世不與也，其守節非也。",
                    "zhushu": "非者，非其眞也。"
                },
                {
                    "paragraph": "牛𨂜彘顱亦骨也，而世弗灼，必問吉凶於龜者，以其歷歳乆矣。",
                    "zhushu": "",
                    "type": 2
                },
                {
                    "paragraph": "近敖倉者，不爲之多飯，臨江河者，不爲之多飲，其滿腹而已。",
                    "zhushu": "敖倉，古常滿倉，在滎陽北。",
                    "type": 2
                },
                {
                    "paragraph": "蘭芝以芳，未甞見霜；",
                    "zhushu": "芳，香。"
                },
                {
                    "paragraph": "鼓造辟兵，壽盡五月之望。",
                    "zhushu": "鼓造，蓋謂梟，一曰蝦蟇。今出人五月望作梟羮，亦作蝦蟇羮，言物不當為用。"
                },
                {
                    "paragraph": "舌之與齒，孰先隴也？",
                    "zhushu": "隴，摩，尽也。"
                },
                {
                    "paragraph": "錞之與刃，孰先𡚁也？",
                    "zhushu": "矜下銅鐏也。錞不朽而刃先𡚁。錞，讀頓首之頓。"
                },
                {
                    "paragraph": "䋲之與矢，孰先直也？",
                    "zhushu": "矢，箭。"
                },
                {
                    "paragraph": "今鱓之與蛇，蠶之與蠋，狀相𩔖而爱憎異。",
                    "zhushu": "人爱鱓与蠶，畏蛇与蠋，故曰異也。"
                },
                {
                    "paragraph": "晉以垂𣗥之璧得虞、虢，",
                    "zhushu": "說在斉俗篇也。"
                },
                {
                    "paragraph": "驪戎以美女亡晉國。",
                    "zhushu": "美女，驪姬也。亡猶乱。"
                },
                {
                    "paragraph": "聾者不歌，無以自樂；盲者不觀，無以接物。",
                    "zhushu": "接，猶見也。",
                    "type": 2
                },
                {
                    "paragraph": "觀射者遺其藝，",
                    "zhushu": "藝，事："
                },
                {
                    "paragraph": "觀書者忘其愛；意有所在，則忘其所守。古之所為不可更，則推車至今無蟬匷。",
                    "zhushu": "蝉匷，車類，讀如孔子射於矍相民之矍。",
                    "type": 2
                },
                {
                    "paragraph": "使但吹竽，使氐厭竅，雖中莭而不可聽，",
                    "zhushu": "但，古不知吹人，但讀燕，言，鈕同也。"
                },
                {
                    "paragraph": "無其君形者也。",
                    "zhushu": "君，官主也。"
                },
                {
                    "paragraph": "與死者同病，難為良醫；與亡囯同道，難與爲謀。",
                    "zhushu": "謀，或作豫也。",
                    "type": 2
                },
                {
                    "paragraph": "爲客治飯而自藜藿，名尊於實。",
                    "zhushu": "尊，重，享仁義之名，重於治飯之實也。",
                    "type": 2
                },
                {
                    "paragraph": "乳狗之噬虎也，伏雞之摶狸，恩之所加，不量其力。使景曲者形也，",
                    "zhushu": "形曲則影曲也。"
                },
                {
                    "paragraph": "使響濁者聲也。",
                    "zhushu": "聲濁則響濁也。",
                    "type": 2
                },
                {
                    "paragraph": "情泄者中易測，",
                    "zhushu": "不閉其情欲，發泄于外，故其中心測度知也。"
                },
                {
                    "paragraph": "華不時者，不可食也。",
                    "zhushu": "華，實，若今八九月食晚𤓰，令人病虐，此之𩔖，故曰不食。喻人多言不時適，不可聼用也。",
                    "type": 2
                },
                {
                    "paragraph": "蹠越者，或以舟，或以車，雖異路，所極一也。",
                    "zhushu": "蹠，至；極，亦至，互文耳，一，同也。",
                    "type": 2
                },
                {
                    "paragraph": "佳人不同體，羙人不同面，而皆說於目；",
                    "zhushu": "佳，美。"
                },
                {
                    "paragraph": "梨橘棗栗不同味，而皆調於己。",
                    "zhushu": "謂適。",
                    "type": 2
                },
                {
                    "paragraph": "人有盜而富者，富者未必盗；有亷而貧者，貧者未必亷。蔐苗𩔖絮，而不可爲絮；",
                    "zhushu": "蔐苗，荻秀，楚人謂之蔐。蔐，讀敵戰之敵。幽兾謂之荻苕也。"
                },
                {
                    "paragraph": "黂不𩔖布，而可以爲布。",
                    "zhushu": "黂，麻之有實者。黂，讀左傳有蜚不爲災之蜚也。",
                    "type": 2
                },
                {
                    "paragraph": "出林者不得直道，行險者不得履䋲。",
                    "zhushu": "黾。道亦直。"
                },
                {
                    "paragraph": "羿之所以射逺中微者，非弓矢也；造父之所以追速致逺者，非轡銜也。海内其所出，故能大；",
                    "zhushu": "雷雨出於海，復隨溝，溝還入，故曰内其所出。"
                },
                {
                    "paragraph": "輪復其所過，故能逺。",
                    "zhushu": "其所過，轉不止。"
                },
                {
                    "paragraph": "羊肉不慕螘，螘慕於羊肉，羊肉羶也。醯酸不慕蚋，蚋慕於醯酸。嘗一臠肉，而知一鑊之味；懸羽與炭，知燥溼之氣，以小見大，以近喻逺。十頃之陂，可以灌四十頃，",
                    "zhushu": "畜水曰陂。"
                },
                {
                    "paragraph": "而一頃之陂，可以灌四頃，大小之衰然。",
                    "zhushu": "衰，差也。",
                    "type": 2
                },
                {
                    "paragraph": "明月之光，可以逺望，而不可以細書；甚霧之朝，可以細書，而不可以逺望尋常之外。畫者謹毛而失貌，",
                    "zhushu": "謹悉微毛，留意於小，則失其大貌。"
                },
                {
                    "paragraph": "射者儀小而遺大。",
                    "zhushu": "儀望小処而射之，故能中，事各有冝。",
                    "type": 2
                },
                {
                    "paragraph": "治䑕穴而壞里閭，潰小皰而發痤疽，",
                    "zhushu": "皰，面氣也。痤，疽，癰也。"
                },
                {
                    "paragraph": "若珠之有䋶，玉之有瑕，置之而全，去之而虧。",
                    "zhushu": "置其纇瑕。"
                },
                {
                    "paragraph": "榛巢者處林荗，安也；窟穴者託埵防者，便也。",
                    "zhushu": "埵、防、髙、処、防，隄也。"
                },
                {
                    "paragraph": "王子慶忌足躡麋鹿，手搏兕虎；置之冥室之中，不能搏龜鼈，勢不便也。",
                    "zhushu": "慶忌，吳王僚之子也。"
                },
                {
                    "paragraph": "湯放其主，而有榮名，",
                    "zhushu": "湯，契後十二丗王癸之子，履。放其主，謂伐桀，爲民除害，故有榮名也。"
                },
                {
                    "paragraph": "崔杼弑其君而被大謗，",
                    "zhushu": "崔杼，齊大夫崔野之子，弑君，齊荘公也。"
                },
                {
                    "paragraph": "所以爲之則同，其所以爲之則異。",
                    "zhushu": "所以為則同。湯弑君以利與民，抒以利与身，故目異。",
                    "type": 2
                },
                {
                    "paragraph": "吕望使老者奮",
                    "zhushu": "，吕望鼓刀釣魚，年七十始斈讀書。九十為文王作師，佐武王伐紂，成王封之於齊。故老者慕之而自奮厲。"
                },
                {
                    "paragraph": "項託使嬰兒矜，以𩔖相慕。",
                    "zhushu": "項記年七歳。窮難孔子而為之作師。故使小兒之疇自矜大也。"
                },
                {
                    "paragraph": "使葉落者風揺之，使水濁者魚撓之。虎豹之文來射，",
                    "zhushu": "虎豹以有文章來，使人射取之。"
                },
                {
                    "paragraph": "蝯狖之捷來乍。",
                    "zhushu": "猨，狖屬，仰鼻而長尾，乍，暫疾，以其操㨗來使疾繋而取之。"
                },
                {
                    "paragraph": "行一棊，不足以見智，弹一弦，不足以見悲。三寸之管而無當，",
                    "zhushu": "當，酒底也。"
                },
                {
                    "paragraph": "天下弗能滿；十石而有塞，百斗而足矣。",
                    "zhushu": "",
                    "type": 2
                },
                {
                    "paragraph": "以篙測江，篙終而以水爲測，惑矣。",
                    "zhushu": "篙摘舩橈，以篙渡江，篙没，因以江水為盡，故曰惑也。"
                },
                {
                    "paragraph": "漁者走淵，",
                    "zhushu": "漁，讀論語之語也。"
                },
                {
                    "paragraph": "木者走山，所急者存也。朝之市則走，遇市則歩，所求者亡也。",
                    "zhushu": "走，讀奏記之奏。"
                },
                {
                    "paragraph": "豹裘而雜，不若狐裘之粹。",
                    "zhushu": "粹，純。"
                },
                {
                    "paragraph": "白璧有考，不得爲寶，",
                    "zhushu": "考、釁，汚也。"
                },
                {
                    "paragraph": "言至純之難也。戰兵死之，鬼憎神巫，",
                    "zhushu": "兵死之鬼，善行病人，巫能祝劾殺之，憎神巫。憎，畏也。"
                },
                {
                    "paragraph": "盜賊之醜吠㺃。",
                    "zhushu": "醜，猶惡也。",
                    "type": 2
                },
                {
                    "paragraph": "無郷之社，易爲黍肉；無國之禝，易為求福。",
                    "zhushu": "无祀，不禋於神，而卒祝之，故易為黍，易從求福。"
                },
                {
                    "paragraph": "鼈無耳而目不可以瞥，精於明也。",
                    "zhushu": "不可以瞥，瞥之則見也。"
                },
                {
                    "paragraph": "瞽無目，",
                    "zhushu": "目无所見。"
                },
                {
                    "paragraph": "而耳不可以察，精於聦也。",
                    "zhushu": "不可以察，察之則聞。"
                },
                {
                    "paragraph": "遺腹子不思其父，無貌於心也；",
                    "zhushu": "不知父貌。"
                },
                {
                    "paragraph": "不夢見像，無形於目也。",
                    "zhushu": "目初不見像，故曰无形於目也。",
                    "type": 2
                },
                {
                    "paragraph": "蝮蛇不可為足，虎豹不可使縁木。",
                    "zhushu": "蝮、蛇皆有毒，螫人。不為足，為足益甚。虎，猛獸，不可使，能縁木也。",
                    "type": 2
                },
                {
                    "paragraph": "馬不食脂，桑扈不啄粟，非云廉也。",
                    "zhushu": "桑扈，青雀，馬不竊脂。"
                },
                {
                    "paragraph": "秦通崤塞，而魏築城也。",
                    "zhushu": "魏徙都於大梁，聞秦通治崤關，知欲來東兼之，故築城設守備也。"
                },
                {
                    "paragraph": "飢馬在廐，寂然無聲，投芻其傍，爭心乃生。引弓而射，非弦不能發矢；",
                    "zhushu": "引，張，引也。發，遣也。"
                },
                {
                    "paragraph": "弦之為射，百分之一也。道德可常，權不可常。故遁𨵿不可復，亡犴不可再。",
                    "zhushu": "遁，逃也。獄甞以權変，故關塞野犴，亡逃，不可復由其入，故曰權不常也。"
                },
                {
                    "paragraph": "環可以喻貟，不必以輪；絛可以爲繶，不必以紃。",
                    "zhushu": "紃亦繶，婉轉数也。",
                    "type": 2
                },
                {
                    "paragraph": "日月不並出，狐不二雄，神龍不匹，猛獸不群，鷙鳥不雙。循繩而斲則不過，懸衡而量則不差，",
                    "zhushu": "衡，稱。"
                },
                {
                    "paragraph": "植表而望則不惑。損年則嫌於弟，益年則疑於兄。不如循其理，若其當。",
                    "zhushu": "理、道。當，猶實也。"
                },
                {
                    "paragraph": "人不見龍之飛舉而能髙者，風雨奉之。",
                    "zhushu": "奉，助。"
                },
                {
                    "paragraph": "蠧衆則木折，𨻶大則牆壞。懸垂之𩔖，有時而隧；",
                    "zhushu": "隧，墮。"
                },
                {
                    "paragraph": "枝格之屬，有時而㢮。",
                    "zhushu": "㢮，落。"
                },
                {
                    "paragraph": "當凍而不死者，不失其適；",
                    "zhushu": "死乃為失適，不死，故曰不失其適也。"
                },
                {
                    "paragraph": "當暑而不暍者，不亡適；",
                    "zhushu": "亡，迹。失之。"
                },
                {
                    "paragraph": "未甞適，亡適。",
                    "zhushu": "巳无言，不凍不暍，何適之有也。"
                },
                {
                    "paragraph": "湯沐具而蟣蝨相弔，大厦成而燕雀相賀，",
                    "zhushu": "夏屋。"
                },
                {
                    "paragraph": "憂樂别也。栁下惠見飴，曰：可以養老。盗跖見飴，曰：可以黏牡。見物同而用之異。",
                    "zhushu": "栁下惠，魯大夫展无駭之子，名獲，字　禽，家有大栁，樹，惠德，因号桞下惠。一曰：桞下，邑。牡，門戶籥牡也。",
                    "type": 2
                },
                {
                    "paragraph": "蠶食而不飲，二十二日而化；蟬飲而不食，三十日而蛻；蜉游不食不飲，三日而死。人食礜石而死，蠶食之而不飢；魚食巴菽而死，䑕食之而𦘺。𩔖不可必推。",
                    "zhushu": "推，猶知也。",
                    "type": 2
                },
                {
                    "paragraph": "瓦以火成，不可以得火；竹以水生，不可以得水。",
                    "zhushu": "瓦得火，則被，竹得水浸則死矣。"
                },
                {
                    "paragraph": "楊堁而欲弭塵，披裘而以翣翼，豈若適衣而已哉？",
                    "zhushu": "堁，土塵，楚人謂之堁。翣肩，楚人謂之翣也。",
                    "type": 2
                },
                {
                    "paragraph": "槁竹有火，弗鑚不㸐；土中有水，弗掘無泉。",
                    "zhushu": "掘，猶窮也。"
                },
                {
                    "paragraph": "蛖象之病，人之寳也。",
                    "zhushu": "蛖，大蛤，中有珠，象牙，還以自疾，故人得以為寳也。"
                },
                {
                    "paragraph": "人之病，將有誰寳之者乎？",
                    "zhushu": "人以利欲爲病，无人寳之，故曰將有誰寳也。",
                    "type": 2
                },
                {
                    "paragraph": "爲酒人之利，而不酤，則竭；爲車人之利，而不僦，則不逹。握火提人，反先之熱。",
                    "zhushu": "皆一介之人物，思自守者，不欲使酒人、車人得利，不酤僦而先自竭。先不逹，猶以火援人，先自𤍠爛也。"
                },
                {
                    "paragraph": "鄰之母死，往哭之，妻死而不泣，有所劫以然也。",
                    "zhushu": "嫌，猶哀。嫌於情色，故曰有所劫迫之。然，如是也。",
                    "type": 2
                },
                {
                    "paragraph": "西方之倮囯，鳥獸弗辟，與爲一也。",
                    "zhushu": "一，同也。倮囯在西南方。"
                },
                {
                    "paragraph": "一膊炭𥼜，",
                    "zhushu": "一膊，一挺也。"
                },
                {
                    "paragraph": "掇之則爛指；萬石俱𥼜，去之十歩而死，",
                    "zhushu": "百二十斤爲石。"
                },
                {
                    "paragraph": "同氣異積。大勇小勇，有似於此。今有六尺之廣，卧而越之，下林弗難；植而踰之，上材弗易，勢施異也。百梅足以爲百人酸，一梅不足以爲一人和。",
                    "zhushu": "喻衆能済少，少不能有所成也。",
                    "type": 2
                },
                {
                    "paragraph": "有以飯死者，而禁天下之食，有以車爲敗者，禁天下之乗，則悖矣。",
                    "zhushu": "申生雉経，晉不絶绳；子胥自沉，吴不斷水也。"
                },
                {
                    "paragraph": "釣者静之，𦋯者扣舟，罩者抑之，罾者，舉之，爲之，異，得魚一也。",
                    "zhushu": "𦋯者，以柴積水中以取魚，扣，撃，魚聞撃舟聲，蔵栗下，壅而取之。𦋯讀沙糝。今兖州人積栗水薄魚為𦋯，幽州名之為涔也。"
                },
                {
                    "paragraph": "見象牙乃知其大於牛，見虎尾而知其大於貍，一節見而百節知也。",
                    "zhushu": "吳伐越，隨會稽，獨獲骨節專車。見一節大，餘節不得小，故曰百節知。",
                    "type": 2
                },
                {
                    "paragraph": "小國不𨷖於大國之間，",
                    "zhushu": "畏見嫌也。"
                },
                {
                    "paragraph": "兩鹿不𨷖於伏兕之旁。",
                    "zhushu": "畏見食也。"
                },
                {
                    "paragraph": "佐祭者得甞，救𨷖者得傷。䕃不祥之木，爲雷電所撲。",
                    "zhushu": "䕃，木影也。撲，撃也。"
                },
                {
                    "paragraph": "或謂家，或謂隴，或謂笠，或謂簦。頭蝨與空木之瑟，名同實異也。",
                    "zhushu": "頭中蝨、空木瑟，其音同，其實别，異也。"
                },
                {
                    "paragraph": "日月欲明，而浮雲蓋之，",
                    "zhushu": "蓋，猶蔽也。"
                },
                {
                    "paragraph": "蘭芝欲脩，而秋風敗之。",
                    "zhushu": "脩，長。",
                    "type": 2
                },
                {
                    "paragraph": "虎有子不能搏攫者，輒殺之，爲墮武也。",
                    "zhushu": "墮，廢也。武，威之也。"
                },
                {
                    "paragraph": "龜紐之璽，賢者以為佩，",
                    "zhushu": "龜紐之璽，衣印也。紐，係。佩，服也。"
                },
                {
                    "paragraph": "土壊布在田，能者以爲冨。",
                    "zhushu": "能動者，播植嘉榖，以為饒冨也。"
                },
                {
                    "paragraph": "予拯溺者金王，不若尋常之纆索。",
                    "zhushu": "金玉雖寶，非拯溺之具，故曰不如尋常之纆索。",
                    "type": 2
                },
                {
                    "paragraph": "視書。上有酒者，下必有肉，上；有年者，下必有月，以𩔖而取之。",
                    "zhushu": "𩔖，猶事也。"
                },
                {
                    "paragraph": "蒙塵而眯，固其理也，爲其不出戸而理之也。",
                    "zhushu": "為不出戸而塵堁眯之，非其道。"
                },
                {
                    "paragraph": "屠者羮藿，爲車者歩行，陶者用缺盆，匠人處狹廬，爲者不得用，用者弗肯爲。",
                    "zhushu": "為者不得用，以利動，用者不肯為，以富寵也。",
                    "type": 2
                },
                {
                    "paragraph": "轂立三十輻，各盡其力，不得相害。使一輻獨入，衆輻皆弃，豈能致千里哉？夜行者掩目而前其手，渉水者解其馬載之舟。事有所冝，而有所不施。橘柚有郷，雚葦有叢，獸同足者相從遊，鳥同翼者相從翔。",
                    "zhushu": "以類聚也。"
                },
                {
                    "paragraph": "田中之潦，流入於海，附耳之言，聞於千里。",
                    "zhushu": "附，近也。近耳之言。謂𥨸語。附於千里，千里知之。語曰：欲人不知，莫如不為。"
                },
                {
                    "paragraph": "蘇𡊮歩，",
                    "zhushu": "歩，餘行也。"
                },
                {
                    "paragraph": "曰：何故？",
                    "zhushu": "人問：何故？"
                },
                {
                    "paragraph": "趨，曰：何趨馳？有爲則議，多事固苛。",
                    "zhushu": "蘇秦為多事之人，故見議見苛也。"
                },
                {
                    "paragraph": "皮將弗覩，毛將何顧？畏首畏尾，身凡有幾？",
                    "zhushu": "畏始神終中，身不畏，凡有幾何，言常畏也。"
                },
                {
                    "paragraph": "欲觀九用之土，足無千里之行，心無政教之原，而欲爲萬民之上也。",
                    "zhushu": "土足無其術，故所子曰難也。"
                },
                {
                    "paragraph": "的的者獲，提提者射。",
                    "zhushu": "的的明為衆所見，故，獲。提提，安。言譬若鳥不飛，成放道，提提安跱，故，為人所射。"
                },
                {
                    "paragraph": "故大白若辱，大德若不足。",
                    "zhushu": "若辱，自同於衆人，若不足者，實若虛也。",
                    "type": 2
                },
                {
                    "paragraph": "未嘗稼穡，粟滿倉，未甞桑蠶，絲滿囊。得之不以道，用之必横。",
                    "zhushu": "横，放。",
                    "type": 2
                },
                {
                    "paragraph": "海不受流胔，太山不上小人。",
                    "zhushu": "骨有皮曰胔。有不義之祥，流入海，海神蕩而出之，故曰不受。太山，東岳也。王者所封禪處，不令𣧑亂，小人得上其上也。"
                },
                {
                    "paragraph": "旁光不升俎，",
                    "zhushu": "旁光，胞也。俎豆之實，唯肩髀，而脅助不得外。"
                },
                {
                    "paragraph": "駠駮不入牲。",
                    "zhushu": "義牲以純色也。"
                },
                {
                    "paragraph": "中夏用箑，快之，至冬而不知去；褰衣渉水，至陵而不知下，未可以應變。有山無林，有谷無風，有石無金，",
                    "zhushu": "林生於山，山未必皆有林；風出於谷，谷未必皆有風；金生於石，石未必皆有金。喻聖人出衆人，衆人未必皆聖賢也。",
                    "type": 2
                },
                {
                    "paragraph": "滿堂之坐，視鉤各異，",
                    "zhushu": "滿堂坐人，視，其鉤各異形。"
                },
                {
                    "paragraph": "於環帶一也。",
                    "zhushu": "鉤与環帶，一法也。𩔖雖異，所用者同。",
                    "type": 2
                },
                {
                    "paragraph": "獻公之賢，欺於孋姬；",
                    "zhushu": "殺申生也。"
                },
                {
                    "paragraph": "叔孫之知，欺於竪牛。",
                    "zhushu": "三日不食而餓死也。"
                },
                {
                    "paragraph": "故鄭詹入魯，春秋曰：佞人來，佞人來。",
                    "zhushu": "鄭，魯，鄭文公大夫，以齊桓公卒，佞使鄭伯朝齊，而使朝於楚。齊人執之，自齊逃至魯，魯謂之佞人，以方孋姫、竪牛。故曰：佞人來，侫人來。",
                    "type": 2
                },
                {
                    "paragraph": "君子有酒，鄙人鼓缶，雖不可好，亦不見醜。",
                    "zhushu": "醜，惡。"
                },
                {
                    "paragraph": "人性便絲衣帛，或射之，則被鎧甲，爲其所不便，以得所便。",
                    "zhushu": "便，利。"
                },
                {
                    "paragraph": "輻之入轂，各值其鑿，不得相通，猶人臣各守其職，不得相干。",
                    "zhushu": "干，亂也。"
                },
                {
                    "paragraph": "甞被甲而免射者，被而入水；甞抱壷而度水者，抱而蒙火，可謂不知𩔖矣。",
                    "zhushu": "",
                    "type": 2
                },
                {
                    "paragraph": "君子之居民上，若以腐索御奔馬；",
                    "zhushu": "雍容恐失民之意。"
                },
                {
                    "paragraph": "若𨃨薄冰，蛟在其下，",
                    "zhushu": "蛟，魚屬，皮有球，能害人，故曰蛟在其下。"
                },
                {
                    "paragraph": "若入林而遇乳虎。",
                    "zhushu": "言常驚懼恐也。化不洛於民，民不附。"
                },
                {
                    "paragraph": "善用人者，若蚈之足，衆而不相害，",
                    "zhushu": "蚈，馬蚈，幽州謂之秦渠。蚈，讀蹊徑之蹊也。"
                },
                {
                    "paragraph": "若脣之與齒，堅柔相摩而不相敗。",
                    "zhushu": "摩，近。敗，毀。"
                },
                {
                    "paragraph": "清𨠗之美，始於耒耜；",
                    "zhushu": "𨠗，清酒。周禮𨠗齊是。𨠗，讀瓮㼜之㼜也。"
                },
                {
                    "paragraph": "黼黻之美，在於杼柚。",
                    "zhushu": "白與黑爲黼，青與赤為黻，皆文衣也。"
                },
                {
                    "paragraph": "布之新不如紵，紵之𡚁不如布。或善爲新，或善爲故。",
                    "zhushu": "善，猶宜也。",
                    "type": 2
                },
                {
                    "paragraph": "𩉇䩉在頰則好，在顙則醜。",
                    "zhushu": "𩉇䩉，著頰上。窐，窐者在顙，以槃，故醜。"
                },
                {
                    "paragraph": "繍以爲裳則宜，以爲冠則譏。",
                    "zhushu": "詩云：衮衣繍裳，故曰冝。譏，人，譏非之也。",
                    "type": 2
                },
                {
                    "paragraph": "馬齒非牛蹏，檀根非椅枝。故見其一本而萬物知。",
                    "zhushu": "知，猶别也。",
                    "type": 2
                },
                {
                    "paragraph": "石生而堅，蘭生而芳，少自其質，長而愈明。",
                    "zhushu": "質，性也。明，猶盛也。",
                    "type": 2
                },
                {
                    "paragraph": "扶之與提，謝之與譲，故之與先，諾之與己，也，之與矣，相去千里。",
                    "zhushu": "",
                    "type": 2
                },
                {
                    "paragraph": "汗準而粉其顙；腐䑕在壇，",
                    "zhushu": "楚人謂中庭為壇。"
                },
                {
                    "paragraph": "燒薫於宫；入水而憎濡，懷臭而求芳，雖善者弗能爲工。",
                    "zhushu": "善，或作巧。"
                },
                {
                    "paragraph": "再生者不穫，華，大旱者，不胥時落。",
                    "zhushu": "胥時，不得秋時而零落也。",
                    "type": 2
                },
                {
                    "paragraph": "母曰：不幸，甑終不墮井；抽簪招燐，有何為驚？",
                    "zhushu": "燐，血精，似野火，招之，應聲而至，血灑汙人，以簪招則不至，故曰何驚也。"
                },
                {
                    "paragraph": "使人無度河，可；中河使無度，不可。",
                    "zhushu": "不可，言不能也。"
                },
                {
                    "paragraph": "見虎一文，不知其武；見𩦸一毛，不知善走。水蠆為䗓，子子爲𧊈，",
                    "zhushu": "水蠆化為䗓。䗓。青蜓子。子結。蠆，水上。到跂蟲，讀亷。"
                },
                {
                    "paragraph": "兔齧爲螚。",
                    "zhushu": "兔所齧，草，靈在其心中，化為螚，人，讀能。而心之惡。一說兔齧，蟲名。"
                },
                {
                    "paragraph": "物之所為，出於不意，弗知者驚，知者不怪。",
                    "zhushu": "怪，惑也。"
                },
                {
                    "paragraph": "銅英青，金英黃，玉英白。黂燭捔，膏燭澤也。",
                    "zhushu": "燭光捔澤，喻光明有明昧也。"
                },
                {
                    "paragraph": "以微知明，以外知内。象肉之味，不知於口；鬼神之貌，不著於目；捕景之說，不形於心。",
                    "zhushu": "皆所不甞見之。"
                },
                {
                    "paragraph": "冬冰可折，夏木可結，時難得而易失。木方荗盛，終日采而不知；秋風下霜，一夕而殫。",
                    "zhushu": "殫，盡。"
                },
                {
                    "paragraph": "病熱而強之餐，救㬈而飲之寒，救經而引其索，拯溺而授之石，欲救之，反為惡。",
                    "zhushu": "惡，猶害也。"
                },
                {
                    "paragraph": "雖欲謹亡馬，不發戸轔；",
                    "zhushu": "言馬亡不可發戸限而求。"
                },
                {
                    "paragraph": "雖欲豫就酒，不懷蓐。",
                    "zhushu": "轔，戸限，楚人謂之轔。轔，讀似鄰，急氣，言乃得之也。"
                },
                {
                    "paragraph": "孟賁探䑕穴，䑕無時死，必噬其指，失其勢。",
                    "zhushu": "孟賁，勇士，為探䑕於穴，故曰失其勢。"
                },
                {
                    "paragraph": "山雲蒸，柱礎潤；",
                    "zhushu": "礎，柱下石礩也。"
                },
                {
                    "paragraph": "伏苓掘，兔絲死。",
                    "zhushu": "所生者亡，故死。"
                },
                {
                    "paragraph": "一家失熛，百家皆燒。讒夫隂謀，百姓暴骸。",
                    "zhushu": "論語曰：惡利口之覆邦家，故曰百姓暴骸也。",
                    "type": 2
                },
                {
                    "paragraph": "粟得水溼而熱，甑得火而液；水中有火，火中有水。疾雷破石，隂陽相薄。",
                    "zhushu": "自然之勢。",
                    "type": 2
                },
                {
                    "paragraph": "湯沐之於河，有益不多；流潦注海，雖不能益，猶愈於已。一目之羅，不可以得鳥。無餌之釣，不可以得魚。遇士無禮，不可以得賢。",
                    "zhushu": "",
                    "type": 2
                },
                {
                    "paragraph": "兔絲無根而生，蛇無足而行，魚無耳而聽，蟬無口而鳴，有然之者也。",
                    "zhushu": "然，如是也。",
                    "type": 2
                },
                {
                    "paragraph": "鶴壽千歳，以極其游；蜉䖻朝生而暮死，盡其楽。",
                    "zhushu": "修短各得其志。"
                },
                {
                    "paragraph": "紂醢梅伯，文王與諸侯傋之；",
                    "zhushu": "傋，謀。"
                },
                {
                    "paragraph": "桀辜諫者，湯使人哭之。",
                    "zhushu": "哭，猶弔也。"
                },
                {
                    "paragraph": "任馬不觸木，猘狗不自投於河，雖聾蟲而不自䧟，又況人乎？",
                    "zhushu": "聾，无知也。"
                },
                {
                    "paragraph": "愛熊而食之鹽，愛獺而飲之酒，雖欲養之，非其道。",
                    "zhushu": "熊食鹽而死，獺飲酒而敗，故曰非其道也。"
                },
                {
                    "paragraph": "心所說，毀舟爲枤；心所欲，毀鍾爲鐸。",
                    "zhushu": "鐸，大鈴，金口木舌為木鐸，金舌為金鐸。枤，舟尾，讀詩㫖枤之杜也。"
                },
                {
                    "paragraph": "管子以小辱成大榮，",
                    "zhushu": "管仲相子纠，不能死，為魯所囚，是其辱；卒相桓公以至霸，是其大榮也。",
                    "type": 2
                },
                {
                    "paragraph": "蘇秦以百誕成一誠。",
                    "zhushu": "誠言。"
                },
                {
                    "paragraph": "質的張而弓矢集，林木荗而斧斤大，非或召之，形勢所致者也。待利而後拯溺人，亦必以利溺人矣。",
                    "zhushu": "利溺人者，利人之溺，得其利也。",
                    "type": 2
                },
                {
                    "paragraph": "舟能沉能浮，愚者不加足。",
                    "zhushu": "舟舩能載浮物，愚者不取，加足，畏其沉。詩云：汎汎揚舟，載沉載浮是也。"
                },
                {
                    "paragraph": "騏𩦸驅之不進，引之不止，人君不以取道里。刺我行者，欲與我交，訾我貨者，欲與我市。",
                    "zhushu": "刺，猶非。訾，毁也。"
                },
                {
                    "paragraph": "以水和水不可食，一絃之瑟不可聽。",
                    "zhushu": "以其失和，故不可聽。刺專用也。",
                    "type": 2
                },
                {
                    "paragraph": "駿馬以抑死，直士以正窮。",
                    "zhushu": "",
                    "type": 2
                },
                {
                    "paragraph": "賢者擯於朝，美女擯於宫，",
                    "zhushu": "擯，棄也。"
                },
                {
                    "paragraph": "行者思於道，而居者夢於牀，慈母吟於巷，適子懷於荆。",
                    "zhushu": "精相往來。",
                    "type": 2
                },
                {
                    "paragraph": "赤肉縣則烏鵲集，鷹集　則衆鳥散。物之散聚，交感以然。食其食者不毀其器，食其實者不折其枝。塞其源者竭，背其木者枯。",
                    "zhushu": "",
                    "type": 2
                },
                {
                    "paragraph": "交畫不暢，連環不解，其解之不以解。",
                    "zhushu": "暢，逹。不得逹，至交止，解連環。言此不可解，則說德解去也。"
                },
                {
                    "paragraph": "臨河而羡魚，不若歸家織網。",
                    "zhushu": "羡，願。"
                },
                {
                    "paragraph": "明月之珠，蛖之病而我之利。虎爪象牙，禽獸之利而我之害。",
                    "zhushu": "我猶人也。",
                    "type": 2
                },
                {
                    "paragraph": "易道良馬，使人欲馳；飲酒而楽，使人欲歌。是而行之，固謂之斷；非而行之，必謂之亂。",
                    "zhushu": "斷，猶治也。"
                },
                {
                    "paragraph": "矢疾，不過二里也，歩之遟，百舍不休，千里可致。",
                    "zhushu": "步，行。"
                },
                {
                    "paragraph": "聖人處於隂，衆人處於陽；聖人行於水，衆人行於霜。",
                    "zhushu": "水有形而不可毁，故聖人行之，行之无迹。霜雪履有迹，故衆人行之也。",
                    "type": 2
                },
                {
                    "paragraph": "異音者不可聽以一律，異形者不可合於一體。",
                    "zhushu": "合，同。"
                },
                {
                    "paragraph": "農夫勞而君子養焉，",
                    "zhushu": "君子，囯君。養焉，以化澤懊休之。"
                },
                {
                    "paragraph": "愚者言而知者擇焉。",
                    "zhushu": "擇可用者而用之也。"
                },
                {
                    "paragraph": "捨茂木而集于枯，不弋鵠而弋烏，難與有圖。",
                    "zhushu": "圖，謀也。者，其愚也。"
                },
                {
                    "paragraph": "夤丘無壑，泉源不溥；",
                    "zhushu": "言汚，小。潦，水名。夤。夤之丘，无大壑，故泉流不得溥。"
                },
                {
                    "paragraph": "尋常之谿，灌十頃之澤。",
                    "zhushu": "言有源也。",
                    "type": 2
                },
                {
                    "paragraph": "見之明白，處之如玉石；見之闇晦，必留其謀。",
                    "zhushu": "王之与石，言可别也。闇晦，不明。留，猶思謀也。",
                    "type": 2
                },
                {
                    "paragraph": "以天下之大，託於一人之才，譬若懸千鈞之重於木之一枝，",
                    "zhushu": "言不能任。",
                    "type": 2
                },
                {
                    "paragraph": "負子而登牆，謂之不祥，爲其一人隕而兩人殤。",
                    "zhushu": "貟，抱也。隕，墜也。",
                    "type": 2
                },
                {
                    "paragraph": "善舉事者，若乗舟而悲歌，一人唱而千人和。",
                    "zhushu": "言能得衆人之心也。",
                    "type": 2
                },
                {
                    "paragraph": "不能耕而欲黍粱，不能織而喜采裳。無事而求其功，難矣。有榮華者，必有憔悴，有羅紈者，必有麻蒯。",
                    "zhushu": "言有盛必有衰。"
                },
                {
                    "paragraph": "鳥有沸波者，河伯爲之不潮，畏其誠也。",
                    "zhushu": "鳥，大鵰也。翺翔水上，扇魚令出，沸波，攫布食之。故河伯深藏於渊，畏其精誠為不見。"
                },
                {
                    "paragraph": "故一夫出死，千乘不輕。",
                    "zhushu": "主術篇曰：兵筴僣，故志莫邪為下。言匹夫志意出死必戰，故雖大国，兵車千乗，不輕之也。",
                    "type": 2
                },
                {
                    "paragraph": "蝮蛇螫人，傳以和堇則愈。",
                    "zhushu": "和堇，野葛，毒藥。"
                },
                {
                    "paragraph": "物固有重而害反爲利者。聖人之處亂丗，若夏暴而待暮，",
                    "zhushu": "夏，日中甚𤍠，暮，涼時。言聖人居乱世，忍以待涼。"
                },
                {
                    "paragraph": "桑榆之間，逾易忍也。",
                    "zhushu": "言乱丗將尽，如日在西方桑榆間，将夕，故曰易忍。",
                    "type": 2
                },
                {
                    "paragraph": "水雖平，必有波，衡雖正，必有差，尺寸雖齊，必有詭。",
                    "zhushu": "詭，不同。"
                },
                {
                    "paragraph": "非規。矩，不能定方圎，非準繩不能正曲直。用規矩準绳者，亦有規矩準䋲焉。",
                    "zhushu": "準平绳直之人，能平直耳，故曰亦有規矩準繩焉。",
                    "type": 2
                },
                {
                    "paragraph": "舟覆乃見善游，馬奔乃見良御。",
                    "zhushu": "善㳺，故覆舟不溺，良御馬奔車不敗，故見之。",
                    "type": 2
                },
                {
                    "paragraph": "嚼而無味者，弗能内於喉；視而无形者，不能思於心。",
                    "zhushu": "形，象。无形於目，不能思之於心。",
                    "type": 2
                },
                {
                    "paragraph": "兕虎在於後，隨侯之珠在於前，弗及掇者，先避患而後就利。",
                    "zhushu": "隨国在漢東，姬姓之侯。出遊於野，見大蛇斷在地，隨侯令醫以續傅断蛇，蛇得愈。去。後𠼫大珠報，蓋明月之珠，因号隨侯之珠，丗以為宝也。",
                    "type": 2
                },
                {
                    "paragraph": "逐鹿者不顧兔，決千金之貨者，不爭銖兩之價。",
                    "zhushu": "言在大不顧小。"
                },
                {
                    "paragraph": "弓先調而後求勁，馬先馴而後求良，",
                    "zhushu": "勁，強。馴，擾。"
                },
                {
                    "paragraph": "人先信而後求能。",
                    "zhushu": "又非信不立也。",
                    "type": 2
                },
                {
                    "paragraph": "陶人棄索，車人掇之，屠者棄銷，而鍜者拾之，所緩急異也。百星之明，不如一月之光，十牖畢開，不若一戸之明。",
                    "zhushu": "",
                    "type": 2
                },
                {
                    "paragraph": "矢之於十歩，貫兕甲，及其極，不能入魯縞。",
                    "zhushu": "言勢有極。"
                },
                {
                    "paragraph": "太山之髙，背而弗見，秋毫之未，視之可察。",
                    "zhushu": "察則言用明矣。"
                },
                {
                    "paragraph": "山生金，反自刻；木生蠧，反自食；人生事，反自賊。",
                    "zhushu": "則敗也，害也，物目然也。",
                    "type": 2
                },
                {
                    "paragraph": "巧治不能鑄木，工匠不能斵金者，形性然也。白玉不雕，羙珠不文，質有餘也。",
                    "zhushu": "性自然，不復飾。"
                },
                {
                    "paragraph": "故跬歩不休，跛鼈千里，",
                    "zhushu": "跬，猶咫尺。"
                },
                {
                    "paragraph": "累積不輟，可成丘阜。",
                    "zhushu": "輟，也。",
                    "type": 2
                },
                {
                    "paragraph": "城成於土，木直於下，非有事焉，所縁使然。凡用人之道，若以燧取火，䟽之則弗得，",
                    "zhushu": "䟽，猶遲也。"
                },
                {
                    "paragraph": "數之則弗中，",
                    "zhushu": "數，猶疾也。"
                },
                {
                    "paragraph": "正在䟽數之間。",
                    "zhushu": "得其節，火乃生。"
                },
                {
                    "paragraph": "從朝視夕者移，從枉準直者虧。",
                    "zhushu": "枉，邪。"
                },
                {
                    "paragraph": "聖人之偶物也，若以鏡視形，曲得其情。",
                    "zhushu": "偶，猶周也。",
                    "type": 2
                },
                {
                    "paragraph": "楊子見逵路而哭之，爲其可以南，可以北；",
                    "zhushu": "道九逹曰逵。憫其别也。"
                },
                {
                    "paragraph": "墨子見練絲而泣之，爲其可以黃，可以黑。",
                    "zhushu": "練白，憫其化也。",
                    "type": 2
                },
                {
                    "paragraph": "趍舍之相合，猶金石之一調，相去千歳，合一音也。",
                    "zhushu": "金曰鍾，石曰磬，雖乆不変。故曰相去千歳，合一音也。",
                    "type": 2
                },
                {
                    "paragraph": "鳥不干防者，雖近弗射；",
                    "zhushu": "鳥，燕之屬是也。"
                },
                {
                    "paragraph": "其當道，雖逺弗釋。",
                    "zhushu": "當道，為作防害者，故曰不釋也。"
                },
                {
                    "paragraph": "酤酒而酸，買　而臭，然酤酒買　，不離屠沽之家。故求物必於近之者。",
                    "zhushu": "",
                    "type": 2
                },
                {
                    "paragraph": "以詐應詐，以譎應譎，若被蓑而救火，毀瀆而止水，乃愈益多。西施、毛嬙，狀貌不可同，丗稱其好，美鈞也。堯、舜、禹、湯，法籍殊𩔖，得民心一也。",
                    "zhushu": "俱一於人。"
                },
                {
                    "paragraph": "聖人者，隨時而舉事，因資而立功，涔則具擢對，旱則修土龍。",
                    "zhushu": "擢對，貯水器，土龍，致雨物。"
                },
                {
                    "paragraph": "臨菑之女，織紈而思行者，爲之悖戾；",
                    "zhushu": "臨菑，齊都。悖，麤惡。"
                },
                {
                    "paragraph": "室有羙容，繒爲之纂繹。",
                    "zhushu": "不密緻，志有感，故。纂，讀曰凌繹纂之纂。"
                },
                {
                    "paragraph": "徵羽之操，不入鄙人之耳；",
                    "zhushu": "徵羽，正音，小人不知，不入其耳。"
                },
                {
                    "paragraph": "於和切。適，舉坐而善。",
                    "zhushu": "於轉，轉其和，更作急歌激楚之音，非正樂，故㪯坐而善之。",
                    "type": 2
                },
                {
                    "paragraph": "過府而負手者，希不有盗心。",
                    "zhushu": "府，藏貨所生也。"
                },
                {
                    "paragraph": "故侮人之鬼者，過社而揺其枝。",
                    "zhushu": "侮，猶病也。"
                },
                {
                    "paragraph": "晉陽處父伐楚以救江，故解椊者不在於㭭格，在於批伔。",
                    "zhushu": "批，擊。伔，推。撃其要矣。",
                    "type": 2
                },
                {
                    "paragraph": "木大者根欋，山髙者基扶，",
                    "zhushu": "其下趾也。"
                },
                {
                    "paragraph": "蹠巨者志逺，體大者節䟽。狂者傷人，莫之怨也；嬰皃詈老，莫之疾也，賊心亡止。",
                    "zhushu": "賊，害。"
                },
                {
                    "paragraph": "尾生之信，不如隨牛之誕，",
                    "zhushu": "尾坐効信於婦人，信之失。隨牛，弦髙，矯君命為誕。雖然，以存囯故，不如隨牛之誕。"
                },
                {
                    "paragraph": "而又況一不信者乎？",
                    "zhushu": "一，猶常，況常不為信，不為誕乎？一，或作一。一猶待也。",
                    "type": 2
                },
                {
                    "paragraph": "憂父之疾者子，治之者醫，",
                    "zhushu": "論語曰：父母唯其疾之憂，故曰憂之者子。"
                },
                {
                    "paragraph": "進獻者柷，治祭者庖。",
                    "zhushu": "庖，宰也。"
                }
            ]
        },
        {
            "name": "人間訓第十八",
            "paragraphs": [
                {
                    "paragraph": "人間訓第十八",
                    "zhushu": "人間之事，吉凶之中，徵得失之端，反存亡之幾也。",
                    "type": 1
                },
                {
                    "paragraph": "清淨恬愉，人之性也；儀表規矩，事之制也。知人之性，其自養不勃；知事之制，其㪯錯不或。發一端，散无竟；周八極，緫一筦，謂之心。見本而知末，觀指而睹歸，執一而應万，握要而治詳，謂之術。居智所為，行智所之，事智所秉，動智所由，謂之道。道者，置之前而不𨎌，錯之後而不軒，内之尋常而不塞，布之天下而不窕，是故使人髙賢稱譽己者，心之力也；使人卑下誹謗己者，心之罪也。夫言出於口者，不可止於人；行發於邇者，不可禁於逺。事者，難成而易敗也，名者，難立而易廢也。千里之隄，以螻螘之穴漏；百尋之屋，以突𨻶之煙焚。",
                    "zhushu": "突，竈突也。"
                },
                {
                    "paragraph": "堯戒曰：戰戰慄慄，日愼一日。人莫蹪於山，而蹪於垤。",
                    "zhushu": "蹪，躓也。垤，蟻也。"
                },
                {
                    "paragraph": "是故人者輕小害，易微事，以多悔。患至而後憂之，是由病者已惓，",
                    "zhushu": "惓。"
                },
                {
                    "paragraph": "而索良醫也。雖有扁鵲、俞跗之巧，猶不能生也。",
                    "zhushu": "制夫，黃帝時醫。"
                },
                {
                    "paragraph": "夫禍之來也，人自生之；福之來也，人自成之。禍與福同門，利與害為鄰，非神聖人，莫之能分。凡人之舉事，莫不先以其知規慮揣度，",
                    "zhushu": "揣，商、量、髙，下也。"
                },
                {
                    "paragraph": "而後敢以定謀。其或利或害，比愚智之所以異也。曉自然以為智，知存亡之樞機，禍福之門戸，舉而用之，䧟溺於難者，不可勝計也。使知所以為是者，事必可行，則天下无不達之塗矣。是故知慮者，禍福之門戸也；動靜者，利害之樞機也。百事之変化，囯家之治乱，待而後成。是故不溺於難者成，是故不可不愼也。天下有三危：少德而多寵，一危也；才下而位髙，二危也；身无大功而有厚禄，三危也。故物或損之而益，或益之而損，何以知其然也？昔者楚荘王旣勝晉於河雍之間，",
                    "zhushu": "莊王敗晉荀林父之師，扵。邲。邲何？雍地也。"
                },
                {
                    "paragraph": "㱕而封孫叔敖，而辭不受。病疽將死，謂其子曰：吾則死矣，王必封女，女必讓肥饒之地，而受沙石之閒。有寢丘者，其地硧石之名醜，",
                    "zhushu": "寝丘，今汝南固始也。前有垢谷，後有㽵五，名醜。"
                },
                {
                    "paragraph": "荆人鬼，",
                    "zhushu": "人事鬼也。"
                },
                {
                    "paragraph": "越人禨，",
                    "zhushu": "禨祥："
                },
                {
                    "paragraph": "人莫之利也。孫叔敖死，王果封其子以𦘺饒之地，其子辭而不受，謂有寢之丘。楚囯之俗，功臣二丗而爵禄，唯孫叔敖獨存。此所謂損之而益也。何謂。益之而損？昔晉厲公南伐楚，東伐斉，西伐秦，北伐燕，兵横行天下而无所綣，",
                    "zhushu": "綣屈。"
                },
                {
                    "paragraph": "威服四方而无所詘，遂合諸侯於嘉陵。氣充志驕，淫侈无度，暴虐万民。内无輔拂之臣，外无諸侯之助，戮殺大臣，親近導䛕。明年出遊匠驪氏，欒書、中行偃劫而幽之。",
                    "zhushu": "欒書、中行偃皆大夫。"
                },
                {
                    "paragraph": "諸侯莫之救，百姓莫之哀，三月而死。夫戰勝攻取，地廣而名尊，此天下之所願也。然而终於身死囯亡，此所謂益之而損者也。夫孫叔敖之請有寢之丘、沙石之地，所以累丗不奪也。晉厲公之合諸侯於嘉陵，所以身死於匠驪氏也。衆人皆知利利而病病也，唯聖人知病之為利，知利之為病也。夫再實之木根必傷，掘藏之家必有殃，",
                    "zhushu": "掘藏，謂發家得伏藏，无功受財。"
                },
                {
                    "paragraph": "以言大利而反為害也。張武敎智伯奪韓魏之地而擒於晉陽；",
                    "zhushu": "張武，智伯臣也。擒扵晉陽，為趙襄子所殺。"
                },
                {
                    "paragraph": "申叔時教荘王封陳氏之後而霸天下。",
                    "zhushu": "申叔時，楚大夫也。荘王滅陳已乃復之也。"
                },
                {
                    "paragraph": "孔子讀易至損益，未甞不憤然而歎，曰：益損者，其王者之事与。事或欲以利之，適足以害之；或欲害之，乃反以利之。利害之反，禍福之門戸，不可不察也。陽虎為乱於魯，",
                    "zhushu": "陽虎，季氏之臣也。陽虎，季氏，專魯国也。"
                },
                {
                    "paragraph": "魯君令人閉城門而捕之，得者有重賞，失者有重罪。圍二市，而陽虎将舉劒而伯頥，",
                    "zhushu": "伯追。"
                },
                {
                    "paragraph": "門者止之曰：天下探之不窮，",
                    "zhushu": "不窮，言深逺。"
                },
                {
                    "paragraph": "我將出子。陽虎因赴圍而逐，揚劒提戈而走。門者出之，顧反取其出之者，以戈椎之，攘祛薄腋。",
                    "zhushu": "祛，袂。"
                },
                {
                    "paragraph": "出之者怨之曰：我非故與子反也，為之蒙死被罪，而乃反傷我，宜矣其有此難也！魯君聞陽虎失，大怒，問所出之門，使有司拘之，以為傷者受重賞，而不傷者被重罪，此所謂害之而反利者也。何謂欲利之而反害之？楚恭王与晉人戰於鄢陵，戰酣，",
                    "zhushu": "晉人，晉厲公。"
                },
                {
                    "paragraph": "恭王傷",
                    "zhushu": "晉人射恭王，中目也。"
                },
                {
                    "paragraph": "而休。司馬子反渴而求飲，竪陽榖奉酒而進之。",
                    "zhushu": "竪，小使也，陽穀其名。"
                },
                {
                    "paragraph": "子反之為人也，嗜酒而甘之，不能绝於口，遂醉而卧。恭王欲復戰，使人召司馬子反，子反辭以心痛。王駕而往視之，入幄中而聞酒臭。㳟王大怒，曰：今日之戰，不榖親傷，",
                    "zhushu": "不榖，不禄也。人君謙以自稱也。"
                },
                {
                    "paragraph": "所恃者司馬也。而司馬又若此，是亡楚國之社稷，而不率吾衆也。不榖无与復戰矣。於是罷師而去之，斬司馬子反為僇。故竪陽榖之進酒也，非欲禍子反也，誠爱而欲快之也，而適足以殺之。此所謂欲利之而反害之者也。夫病温而强之。食，病暍而飲之寒，此衆人之所以為養也，而良醫之所以為病也。恱於目，恱扵心，愚者之所利也，然而有論者之所辟也。故聖人先忤而後合，衆人先合而後忤。有功者，又臣之所務也；有罪者，人臣之所辟也。或有功而見疑，或有罪而益信，何也？則有功者離恩義，有罪者不敢失仁心也。魏將楽羊攻中山，",
                    "zhushu": "楽羊，文侯之将。"
                },
                {
                    "paragraph": "其子執在城中，城中縣其子以示楽羊。楽羊曰：君臣之義，不得以子為私。攻之愈急。中山因烹其子，而遺之鼎羮与其首。楽羊循而泣之曰：是吾子。已爲使者跪而啜三杯。使者㱕報中山曰：是伏約死節者也，不可忍也。遂降之，爲魏文侯。夫開地有功，自此之後，日以不信，此所謂有功而見疑者也。何謂有罪而益信？孟孫獵",
                    "zhushu": "孟孫，魯大夫也。"
                },
                {
                    "paragraph": "而得麑，使秦西巴持㱕烹之，麑母隨之而嗁。秦西巴弗忍，縦而予之。孟孫㱕，求麑安在，秦西巴對曰：其母隨而嗁，臣誠弗忍，竊縱而子之。孟孫怒，逐秦西巴。居一年，取以爲子傅。左右曰：秦西巴有罪於君，今以爲子傅，何也？孟孫曰：夫一麑而弗忍，又何況於人乎？此謂有罪而益信者也。故趨舍不可不審也，此公孫鞅之所以抵罪於秦，而不得入魏也。",
                    "zhushu": "公孫鞅，商君也。爲秦代魏，欺魏公子卭而殺之。後有罪走魏，魏人不入也。"
                },
                {
                    "paragraph": "功非不大也，然而累足无所踐者，不義之故也。事或奪之而反与之，或與之而反取之。智伯求地於魏宣子，宣子弗欲与之。任登曰：智伯之強，威行於天下，求地而弗与，是為諸侯先受禍也，不若与之。宣子曰：求地不已，為之奈何？任登曰：与之使喜，必將復求地於諸侯，諸侯必植耳。",
                    "zhushu": "植耳，竦耳而聽也。"
                },
                {
                    "paragraph": "与天下同心而圖之，一心所得者，非直吾所亡也。魏宣子裂地而授之。又求地於韓康子，韓康子不敢不予，諸侯皆𢙢。又求地於趙襄子，襄子弗与。於是智伯乃従韓、魏圍襄子扵晉陽，三囯通謀，擒智伯，而三分其囯。此所謂奪人而反為人所奪者。何謂与之而反取之？晉獻公欲假道扵虞以伐虢，遺虞垂𣗥之壁与屈産之乗。虞公或扵壁与馬，而欲与之道。宫之竒諫",
                    "zhushu": "宫之竒，虞臣也。"
                },
                {
                    "paragraph": "曰：不可。夫虞之与虢，若車之有輪，輪依於車，車亦依輪。虞之与虢，相恃而勢也。若假之道，虢朝亡而虞夕從之矣。虞公弗聽，遂假之道。荀息伐虢，遂克之。",
                    "zhushu": "荀息，晉大夫。"
                },
                {
                    "paragraph": "還反伐虞，又拔之。此所謂與之而反取者也。聖王布德施惠，非求其報於百姓也；郊望禘甞，",
                    "zhushu": "郊，祭、大。望，祭日月星辰山川也。禘甞。𥙊宗廟也。"
                },
                {
                    "paragraph": "非求福於鬼神也。山致其髙，而雲起焉；水致其深，而蛟龍生焉；君子致其道，而福祿歸焉。夫有隂德者，必有陽報；有隂行者，必有昭名。古有溝防不脩，水爲民害。禹鑿龍門，辟伊闕，平治水土，使民得陸處。百姓不親，五品不愼，契教以君臣之義，父子之親，夫妻之辯，長幼之序。田野不脩，民食不足，后稷乃敎之辟地墾草，糞土種榖，令百姓家給人足。故三后之後，無不王者，",
                    "zhushu": "謂夏、殷、周。"
                },
                {
                    "paragraph": "有隂德也。周室衰，禮義廢，孔子以三代之道敎導於丗，其後繼嗣至今不絶者，有隱行也。秦王趙政兼吞天下而已，",
                    "zhushu": "趙政，始皇生於趙，故名趙政。"
                },
                {
                    "paragraph": "智伯侵地而滅，商鞅支解，季斯車裂。",
                    "zhushu": "李斯，上蔡人也。為秦相，趙髙謂之二世，車裂之於雲陽。"
                },
                {
                    "paragraph": "三代種德而王，齊桓継絶而霸。故樹黍者不穫稷，樹怨者無報德。昔者宋人好善者，三丗不解。家無故而黒牛生白犢，以問先生。先生曰：此吉祥，以饗鬼神。",
                    "zhushu": "先生，凡先人生者也，以享鬼神。白犢純色，可以為犧牲也。"
                },
                {
                    "paragraph": "居一年，其父無故而盲，牛又復生白犢，其父又復使其子以問先生，其子曰：前聼先生言而失明，今又復問之，奈何？其父曰：聖人之言，先忤而後合，其事未究，固試往復問之。其子又復問先生，先生曰：此吉祥也，復以饗鬼神。歸致命其父。其父曰：行先生之言也。居一年，其子又無故而盲。其後楚攻宋，圍其城。",
                    "zhushu": "楚莊王時，圍宋。九月。"
                },
                {
                    "paragraph": "當此之時，易子而食，析骸而炊之，丁壯者死，老病童皃，皆上城，牢守而不下。楚王大怒，城已破，諸城守者皆屠之。此獨以父子盲之故，得無乗城。軍罷圍解，則父子俱視。夫禍福之轉而相生，其變難見也。近塞上之人，有善術者，馬無故亡而入胡，人皆弔之。其父曰：此何遽不爲福乎？居數月，其馬將胡駿馬而歸，人皆賀之。其父曰：此何遽不能爲禍乎？家富良馬，其子好騎，墮而折其髀，人皆弔之。其父曰：此何遽不爲福乎？居一年，胡人大入塞，丁壯者引絃而戰，近塞之人死者十九。此獨以跛之故，父子相保。故福之爲禍，禍之爲福，化不可極，深不可測也。或，直於辭而，不害於事者，或虧於耳以忤於心而合於實者。髙陽魋",
                    "zhushu": "或曰：髙陽魋，宋大夫。"
                },
                {
                    "paragraph": "將爲室，問匠人。匠人對曰：未可也。木尚生，加塗其上，必將橈。以生材任重塗，今雖成，後必敗。髙陽魋曰：不然。夫木枯則益勁，塗乾則益輕。以勁材任輕塗，今雖惡，後必善。匠人窮於辭，無以對。受令而為室，其始成，竘然善也，",
                    "zhushu": "竘，髙壯𩔖。"
                },
                {
                    "paragraph": "而後果敗。此所謂直於辭而不可用者也。何謂虧於耳忤於心而合於實？靖郭君將城薛，",
                    "zhushu": "靖郭君，齊威王之子也，封於薛。"
                },
                {
                    "paragraph": "賔客多止之，弗聽。靖郭君謂謁者曰：無爲賔通言。齊人有請見者，曰：臣請道三言而已，過三言，請烹。郭君聞而見之，賔趨而進，再拜而興，因稱曰：海、大、魚。則反走。靖郭君止之曰：願聞其說。賔曰：臣不敢以死爲熈。",
                    "zhushu": "熈戯。"
                },
                {
                    "paragraph": "靖郭君曰：先生不逺道而至此，爲寡人稱之。賔曰：海大魚，網弗能止也，釣弗能牽也；蕩而失水，則螻螘皆得志焉。今夫齊，君之淵也。君失齊，則薛能自存乎？靖郭君曰：善。乃止不城薛。此所謂虧於耳，忤於心而得事實者也。夫以無城薛止城薛，其於以行說，乃不若海大魚。故物或逺之而近，或近之而逺。或說聼計當而身䟽，或言不用、計不行而益親。何以明之？三囯伐齊，圍平陸。",
                    "zhushu": "三囯，韓、魏、趙也。"
                },
                {
                    "paragraph": "括子以報於牛子，",
                    "zhushu": "括子、牛子、斉臣。"
                },
                {
                    "paragraph": "曰：三囯之地，不接於我，踰鄰囯而圍平陸，利不足貪也，然則求名於我也，請以齊侯往。牛子以為善。括子出，無害子入。",
                    "zhushu": "無害子，亦斉臣。"
                },
                {
                    "paragraph": "牛子以括子言告無害子，無害子曰：異乎臣之所聞。牛子曰：囯危而不安，患結而不解，何謂貴智？無害子曰：臣聞之，有裂壤土以安社稷者，聞殺身破家以存其囯者，不聞出其君以為封疆者。牛子不聽無害子之言，而用括子之計，三國之兵罷，而平陸之地存。自此之後，括子曰以䟽，無害子日以進。故謀患而患解，圖國而國存，括子之智得矣。無害子之慮，無中於策，謀無益於國，然而心調於君，有義行也。今人待冠而飾首，待履而行地。冠履之於人也，寒不能煖，",
                    "zhushu": "煖，温。"
                },
                {
                    "paragraph": "風不能障，暴不能蔽也。然而戴冠履履者，其所自託者然也。夫咎犯戰勝城濮，而雍季無尺寸之功，然而雍季先賞而咎犯後存者，其言有貴者也。故義者，天下之所賞也，百言百當，不若擇趨而審行也。或無功而先舉，或有功而後賞。何以明之？昔晉文公將與楚戰城濮，問於咎犯曰：為奈何？咎犯曰：仁義之事，君子不猒忠信；戰陳之事，不猒詐偽。君其許之而已矣。辭咎犯，問雍季，雍季對曰：焚林而獵，愈多得獸，後必無獸。以詐偽遇人，雖愈利，後亦無復。君其正之而已矣。於是不聽雍季之計，而用咎犯之謀。與楚人戰，大破之。還歸，賞有功者，先維季而後咎犯。左右曰：城濮之戰也，君行賞先雍季，何也？文公曰：咎犯之言，一時之權也；雍季之言，萬丗之利也。吾豈可以先一時之權，而後萬丗之利也哉？智伯率韓、魏二國伐趙，圍晉陽，決晉水而灌之，城下縁木而處，懸釡而炊。襄子謂於張孟談曰：城中力已盡，糧食匱乏，大夫病，為之奈何？張孟談曰：亡不能存，危弗能安，無爲貴智。臣請試潜行，",
                    "zhushu": "潜行。伏出也。"
                },
                {
                    "paragraph": "見韓、魏之君而約之。乃見韓之君，說之曰：臣聞之，脣亡而齒寒。今智伯率二君而伐趙，趙將亡矣。趙亡，則君為之次矣。不及今而圖之，禍將及二君。二君曰：智伯人為人也，粗中而少親。我謀而泄，事必敗，為之奈何？張孟談曰：言出君之口，入臣之耳，人孰知之者乎？且同情相成，同利相死，君其圖之！二君乃與張孟談隂謀，與之期。張孟談乃報襄子。至其日之夜，趙氏殺其守隄之吏，決水灌智伯。智伯軍救水而亂，韓、魏翼而擊之，襄子將卒犯其前，大敗智伯軍，敗殺其身而三分其國。襄子乃賞有功者，而髙赫為賞首。群臣請曰：晉陽之存，張孟談之功也，而赫為賞首，何也？襄子曰：晉陽之圍也，寡人國家危，社稷殆，群臣無不有驕侮之心者，唯赫不失君臣之禮，吾是以先之。由此觀之，義者，人之大本也，雖有戰勝存亡之功，不如行義之陸。故君子曰：美言可以市尊，美行可以加人。或有罪而可賞也，或有功而可罪也。西豹治鄴，",
                    "zhushu": "西門豹，文侯臣。"
                },
                {
                    "paragraph": "廩無積粟，府無儲錢，庫無甲兵，官無計㑹，人數言其過於文侯，文侯身行其縣，果若人言。文侯曰：翟璜任子治鄴而大亂，子能道則可，不能，將加誅於子。西門豹曰：臣聞王主富民，霸主冨武，亡國富庫。今君欲爲霸王者也，臣故稸積於民。君以為不然，臣請𦫵城鼓之，一鼓，甲兵粟米可立具也。於是乃𦫵城而鼓之。一鼓，民被甲括矢，",
                    "zhushu": "甲，鎧也。括，箭矢。"
                },
                {
                    "paragraph": "操兵弩而出。再鼓，負輦粟而至。",
                    "zhushu": "鼓，駕斗也。輦，檐也。"
                },
                {
                    "paragraph": "文侯曰：罷之。西門豹曰：與民约信，非一日之積，也。一舉而欺之，後不可復用也。燕常侵魏八城，臣請北撃之，以復侵地。遂舉兵撃燕，復地而後皮，此有罪而可賞者。解扁為東封，",
                    "zhushu": "解扁，魏臣，治東封者。"
                },
                {
                    "paragraph": "上計而入三倍，有司請賞之。文侯曰：吾土地非益廣也，人民非益衆也，入何以三倍？對曰：以冬伐木而積之，於春浮之河而鬻之。文侯曰：民春以力耕，暑以強耘，秋以收斂，冬間無事。以伐林而積之，負軛而浮之河，是用民不得休息也。民以弊矣，雖有三倍之入，將焉用之？此有功可罪者。賢主不茍得，忠臣不茍利，何以明之？中行穆伯攻鼓，弗能下。",
                    "zhushu": "中行穆伯，晉大夫。鼓，北翟。"
                },
                {
                    "paragraph": "餽聞論曰：鼓之嗇夫，聞倫知之，",
                    "zhushu": "餽聞倫，晉人也。"
                },
                {
                    "paragraph": "請無罷武大夫，而鼓可得也。穆伯弗應。左右曰：不折一㦸，不傷一卒，而鼔可得也。君奚爲弗使？穆伯曰：聞倫爲人，佞而不仁。若使聞倫下之，吾可以勿賞乎？若賞之，是賞佞人。佞人得志，是使晉國之武，舍仁而為佞。雖得鼔，將何所用之？攻城者，欲以廣地也。得地而不取者，見其本而知其末也。秦穆公使孟盟舉兵襲鄭，",
                    "zhushu": "孟盟，伯里奚之子也。"
                },
                {
                    "paragraph": "過周以東。鄭之賈人弦髙、蹇他",
                    "zhushu": "蹇他，弦髙之黨。"
                },
                {
                    "paragraph": "相與謀曰：日師行數千里，數绝諸侯之地，其勢必襲鄭。凡襲國者，以爲無備也。今示以知其情，必不敢進。乃矯鄭伯之命，以十二牛勞之，三率相與謀",
                    "zhushu": "三率：秦將白乙、孟明、西乙。"
                },
                {
                    "paragraph": "曰：凡襲人者，以為弗知，今已知之矣，守備必固，進必無功。乃還師而反。𣈆先軫舉兵撃之，",
                    "zhushu": "先軫，𣈆大夫也。"
                },
                {
                    "paragraph": "大破之。殽。鄭伯乃以存國之功賞弦髙，弦髙辭之曰：誕而得賞，則鄭國之信廢矣。為囯而無信，是俗敗也。賞一人敗國，俗者弗為也；以不信得厚賞，義者弗為也。遂以其屬徙東夷，终身不反。故仁者不以欲傷生，知者不以利害義。聖人之思脩，愚人之思叕。",
                    "zhushu": "叕矩。",
                    "type": 2
                },
                {
                    "paragraph": "忠臣者務崇君之德，謟臣者務廣君之地。何以明之？陳夏徵舒弑其君，楚莊王伐之，陳人聽令。莊王已討有罪，遣卒戍陳，",
                    "zhushu": "戍，守也。守欲有陳也。"
                },
                {
                    "paragraph": "大夫畢賀。申叔時使於斉，反還而不賀。莊王曰：陳為無道，寡人起九軍以討之，征暴亂，誅罪人，群臣皆賀，而子獨不賀，何也？申叔時曰：牽牛蹊人之田，田主殺其人而奪之牛，罪則有之，罰亦重矣。今君王以陳為無道，㒷兵而攻，因以誅罪人，遣人戍陳。諸侯聞之，以王為非誅罪人也，貪陳國也。蓋聞君子不弃義以取利。王曰：善。乃罷陳之戍，立陳之後，諸侯聞之，皆朝於楚。此務崇君之徳者也。張武為智伯謀曰：",
                    "zhushu": "張武，晉人。"
                },
                {
                    "paragraph": "晉六將軍，中行文子最弱，而上下離心，可伐以廣地。於是伐范、中行，滅之矣。又敎智伯求地於韓、魏、趙，韓、魏裂地而授之，趙氏不與，乃率韓、魏而伐趙，圍之晉陽。二年，三國隂謀同計，以擊智氏，遂滅之。此務為君廣地者。夫為君崇德者霸，為君廣地者滅。故千乗之國，行文德者王，湯、武是也；萬乗之國，好廣地者亡，智伯是也。非其事；者勿仭也，非其名者勿，就也，無故。有顯名者，勿處也，無功而冨貴者，勿居也。夫就人之名者廢，仭人之事者敗，無功而大利者後將為害。譬猶縁髙木而望四方也，雖偷樂哉，然而疾風至，未甞不恐也。患及身，然後憂之，六𩦸追之，弗能及也。是故忠臣事君也，計功而受賞，不為苟得；積力而受官，不貪爵禄。其所能者，受之勿辭也；其所不能者，與之勿喜也。辭而能則匿，欲所不能則惑；辭所不能而受所能，則得無損墮之勢，而无不勝之任矣。昔者智伯驕，伐范、中行而克之，又劫韓、魏之君而割其地，尚以為未足，遂㒷兵伐趙，韓、魏反之，軍敗晉陽之下，身死髙梁之東，頭為飲器，國分為三，為天下笑，此不知足之禍也。老子曰：知足不辱，知止不殆，可以修久。此之謂也。",
                    "zhushu": "",
                    "type": 2
                },
                {
                    "paragraph": "或譽人，而適足以。敗之，或毁人而乃反以成之，何以知其然也？費無忌從於荆平王",
                    "zhushu": "，費無忌，楚臣。復白也。"
                },
                {
                    "paragraph": "曰：晉之所以霸者，近諸夏也。",
                    "zhushu": "近諸夏，囯在諸夏也。"
                },
                {
                    "paragraph": "而荆之所以不能與之爭者，以其僻逺也。楚王若欲從諸侯，不若大城城父，而令太子建守焉，以來北方。王自收其南，是得天下也。楚王恱之，因命太子建守城父，命伍子奢傅之。居一年，伍子奢遊人於王側，",
                    "zhushu": "伍子奢遣說於王之左側。"
                },
                {
                    "paragraph": "言太子甚仁且勇，能得民心。王以告費無忌。無忌曰：臣固聞之，太子内撫百姓，外約諸侯，斉、晉又輔之，將以害楚，其事已構矣。王曰：為我太子，又尚何求？曰：以秦女之事怨王。王因殺太子建而誅伍子奢。此所謂見譽而為禍者也。何謂毀人而反利之？唐子短陳駢子於斉威王，",
                    "zhushu": "唐子，斉大夫也。"
                },
                {
                    "paragraph": "威王欲殺之。陳駢子與其屬出亡奔薛。孟甞君聞之，",
                    "zhushu": "孟甞君封於薛。"
                },
                {
                    "paragraph": "使人以車迎之。至而豢以芻豢、黍梁，五味之膳，日三至。冬日被裘𦋺，夏日服絺紵，出則乗牢車，駕良馬。孟甞君問之曰：天子生於斉，長於斉，夫子亦何思於斉？對曰：臣思夫唐子者。孟甞君曰：唐子者，非短子者耶？曰：是也。孟甞君曰：子何為思之？對曰：臣之處於斉也，糲粢之飯，藜藿之羮，冬日則寒凍，夏日則暑傷。自唐子之短臣也，以身歸君，食芻豢，飯黍粢，服輕煖，乗牢良，臣故思之。此謂毀人而反利之者也。是故毁譽之言，不可不審也。或貪生而反死，或輕死而得生，或徐行而反疾，何以知其然也？魯人有為父報讎於斉者，刳其腹而見其心。坐而正冠，起而更衣，徐行而出門，上車而歩馬，顔色不變。其御欲驅，撫而止之曰：今日為父報讎以出死，非為生也。今事已成矣，又何去之？追者曰：此有節行之人，不可殺也。解圍而去之。使被衣不暇帶，冠不及正，蒲伏而走，上車而馳，必不能自免於千歩之中矣。今坐而正冠，起而更衣，徐徐而出門，上車而歩馬，顔色不變，此衆人所以為死也，而乃反以得活，此所謂徐而馳，遟於歩也。夫走者，人之所以為疾也；歩者，人之所以為遟也。今反乃以人之所為遟者反為疾，明於分也。有知徐之為疾，遟之為速者，則幾於道矣。故黄帝亡其𤣥珠，使離珠、剟索之，",
                    "zhushu": "离珠明目，剟，捷疾利搏，善拾於物。二人皆黃帝臣也。"
                },
                {
                    "paragraph": "而弗能得之也。於是使忽怳，而後能得之。",
                    "zhushu": "忽怳，黃帝臣也。怱怳，善亡之人。",
                    "type": 2
                },
                {
                    "paragraph": "聖人敬小慎微，動不失時；百射重戒，",
                    "zhushu": "射象："
                },
                {
                    "paragraph": "禍乃不滋；計福勿及，慮禍過之。同日被霜，蔽者不傷；愚者有備，與知者同功。夫爝火在缥烟之中也，一指之所能息也；塘漏若鼷穴，一撲之所能塞也。及至火之燔孟諸而炎雲臺，",
                    "zhushu": "孟諸，宋大澤。云臺。髙至云也。"
                },
                {
                    "paragraph": "而水決九江而漸荆州，雖起三軍之衆，弗能救也。夫積愛成福，積怨成禍，若癕疽之必潰也，所浼者多矣。",
                    "zhushu": "浼，汚。"
                },
                {
                    "paragraph": "諸御鞅復於簡公",
                    "zhushu": "諸御鞅，斉臣，簡公，斉君。"
                },
                {
                    "paragraph": "曰：陳成常、宰予二子者，甚相憎也。",
                    "zhushu": "宰予，孔子弟子，仕於斉。"
                },
                {
                    "paragraph": "臣恐其構難而危國也，君不如去一人。簡公不聽。居無幾何，陳成常果攻宰予於庭中，而弑簡公於朝。此不知敬小之所生也。魯季氏與郈氏𨷖雞，",
                    "zhushu": "季氏、郈氏，皆魯大夫。"
                },
                {
                    "paragraph": "郈氏介其雞，",
                    "zhushu": "介，以芥菜，塗其雞翅。"
                },
                {
                    "paragraph": "而季氏為之金距。",
                    "zhushu": "金距，施今芒於距也。"
                },
                {
                    "paragraph": "季氏之雞不勝，季平子怒，因侵郈氏之宫而築之。郈昭伯怒，傷之魯昭公",
                    "zhushu": "復毁譜也。"
                },
                {
                    "paragraph": "曰：禱於襄公之廟，舞者二人而已，",
                    "zhushu": "時魯禱先君襄公，六佾之舞庭者，凡二人也。"
                },
                {
                    "paragraph": "其餘盡舞於季氏。季氏之無道無上乆矣，弗誅，必危社稷。公以告子家駒，",
                    "zhushu": "子家駒，魯大夫。"
                },
                {
                    "paragraph": "子家駒曰：季氏之得衆，三家為一，",
                    "zhushu": "三家：孟氏、叔氏、季氏。"
                },
                {
                    "paragraph": "其徳厚，其威强，君胡得之？昭公弗聽，使郈昭伯將卒以攻之。仲孫氏、叔孫氏相與謀曰：無季氏，死亡無日矣。遂興兵以救之。郈昭伯不勝而死，魯昭公出奔斉。故禍之所從生者，始於雞定，及其太也，至於亡社稷。故蔡女蕩舟，斉師大侵楚；",
                    "zhushu": "齊桓公與蔡姬乗舟，姬蕩舟，公懼，止之。公怒，歸之蔡，蔡人嫁之。公伐楚，至召陵而勝之也。"
                },
                {
                    "paragraph": "兩人構怨，廷殺宰予，簡公遇殺，身死無後，陳氏伐之，斉乃無吕；兩家𨷖雞，季氏金距，郈氏作難，魯昭公出走。故師之所處，生以𣗥楚。",
                    "zhushu": "楚，大荆也。"
                },
                {
                    "paragraph": "禍生而不蚤滅，若火之得燥，水之得濕，浸而益大。癕疽發於指，其痛徧於體，故蠧啄剖梁柱，蟁䖟走牛羊，此之謂也。人皆務於救患之備，而莫能知使患無生。夫得患無生，易於救患，而莫能加務焉，則未可與言術也。晉公子重耳過曹，曹君欲見其骿脇，使之祖而補魚。𨤲負羈止之曰：公子非常也，從者三人，皆霸王之佐也，",
                    "zhushu": "三人，謂孤偃、趙衰、胥臣。"
                },
                {
                    "paragraph": "遇之無禮，必為國憂。君弗聽。重耳反國，起師而伐曹，遂滅之。身死人手，社稷為墟。禍生於𥘵而捕魚。斉、楚欲救曹，不能存也。聽釐負羈之言，則無亡患矣。今不務使患無生，患生而救之，雖有聖知，弗能為謀。且患禍之所由來者，萬端無方。是故聖人深居以避辱，靜安以待時。小人不知禍福之門户，妄動而絓羅網，雖曲為之備，何足以全其身？譬猶失火而鑿池，被裘而用箑也。且塘有萬穴，",
                    "zhushu": "此設隨隄之有万穴。"
                },
                {
                    "paragraph": "塞有十，魚何遽無由出？室有百戸，閉其一，盜何遽無從人？夫牆之壊也於𨻶，劒之折必有齧。",
                    "zhushu": "齧缺。"
                },
                {
                    "paragraph": "聖人見之蚤，故萬物莫能傷也。大宰予朱侍飯於令尹子國。",
                    "zhushu": "子朱、子囯，皆楚大夫。"
                },
                {
                    "paragraph": "令尹子國啜羮而熱，投巵漿而沃之。明日，太宰子朱辭官而歸。其僕曰：楚太宰未易得也，辭官去之，何也？子朱曰：令尹輕行而簡禮，其辱人不難。明年，伏郎尹而笞之三百。",
                    "zhushu": "郎尹，王即官之尹也。"
                },
                {
                    "paragraph": "夫仕者先避之，見終始微矣。夫鴻鵠之未孚於𡖉也，一指篾之，則靡而無形矣。及至其筋骨之已就，而羽翮之所成也，則奮翼揮䎚，",
                    "zhushu": "䎚，六翮之末也。"
                },
                {
                    "paragraph": "凌乎浮雲，㫮負青天，膺摩赤霄，",
                    "zhushu": "赤霄飛亡。"
                },
                {
                    "paragraph": "翶翔乎忽荒之上，析惕乎虹蜺之間，雖有勁弩、利矰、微繳，蒲沮之子巧，亦弗能加也。江水之始出於岷山也，可攓衣而越也，及至其下洞庭，騖石城，",
                    "zhushu": "洞庭在長沙，石城在丹陽。"
                },
                {
                    "paragraph": "經丹徒，",
                    "zhushu": "丹徒，在㑹稽。"
                },
                {
                    "paragraph": "起波濤，",
                    "zhushu": "潮者涌起，運者為濤。"
                },
                {
                    "paragraph": "舟杭一日不能済也。是故聖人者，常從事於無形之外，而不留思盡慮於成事之内，是故患禍弗能傷也。",
                    "zhushu": "",
                    "type": 2
                },
                {
                    "paragraph": "人或，問孔子曰：顔回何如。人也？曰：仁人也，丘弗如也。子貢何如人也？曰：辨人也，丘弗如也。子路何如人也？曰：勇人也，丘弗如也。賔曰：三人皆賢夫子，而為夫子役，何也？孔子曰：丘能仁且忍，辨且訥，勇且怯。以三子之能，易丘一道，丘弗為也。孔子知所施之也。秦牛缺徑於山中",
                    "zhushu": "牛缺，隱士也。"
                },
                {
                    "paragraph": "而遇盜，奪之車馬，解其槖笥，施其衣被。",
                    "zhushu": "施，奪。"
                },
                {
                    "paragraph": "盜還反顧之，無懼色憂志，驩然有以自得也。盗遂問之曰：吾奪子財貨，劫子以刀，而志不動，何也？秦牛缺曰：車馬所以載身也，衣被所以揜形也，聖人不以所養害其養。盜相視而笑曰：夫不以欲傷生，不以利累形者，丗之聖人也。以此而見王者，必且以我為事也。還反殺之。此能以知知矣，而未能以知不知也；能勇於敢，而未能勇扵不敢也。凡有道者，應卒而乏，遭難而能免，故天下貴之。今知所以自行也，而未知所以為人行也，其所論未之究者也。人能由昭昭於冥𡨋，則幾扵道矣。詩曰：人亦有言，无哲不愚。此之謂也。事或為，之，適足以。敗之；或備之，適足以致之。何以知其然也？秦皇挾録圖",
                    "zhushu": "，挾，鋪也。秦博士盧生使入海，還，秦，錄圖書於始皇帝。"
                },
                {
                    "paragraph": "見其傳曰：亡秦者，胡也。因發卒五十万，使蒙公、楊翁子",
                    "zhushu": "蒙公，蒙恬也。楊翁子，秦将。"
                },
                {
                    "paragraph": "將，築脩城。西屬流沙，",
                    "zhushu": "起隴西臨洮縣。"
                },
                {
                    "paragraph": "北擊遼水，",
                    "zhushu": "遼水、遼東。"
                },
                {
                    "paragraph": "東結朝鮮，",
                    "zhushu": "朝鮮，楽痕。"
                },
                {
                    "paragraph": "中囯内郡輓車而餉之。又利越之犀角、象齒、翡翠、",
                    "zhushu": "翡，赤雀、翠，青雀。"
                },
                {
                    "paragraph": "珠璣，",
                    "zhushu": "貟者為珠，類者為㡬。"
                },
                {
                    "paragraph": "乃使尉屠雎",
                    "zhushu": "尉屠雎，秦將。"
                },
                {
                    "paragraph": "發卒五十万，為五軍：一軍塞鐔城之嶺，",
                    "zhushu": "鐔城在武陵西，南，接鬰林。"
                },
                {
                    "paragraph": "一軍守九嶷之塞，",
                    "zhushu": "九嶷，在零陵也。"
                },
                {
                    "paragraph": "一軍處畨禺之都，",
                    "zhushu": "畨禺，南海。"
                },
                {
                    "paragraph": "一軍守南野之界，",
                    "zhushu": "南野在豫，章。"
                },
                {
                    "paragraph": "一軍結餘。干之水，",
                    "zhushu": "餘干召𤩪，竟。"
                },
                {
                    "paragraph": "三年不解甲㢮弩。使監禄無以轉餉，又以卒鑿渠",
                    "zhushu": "監禄，秦將也。鑿通、歌水、离水之渠也。"
                },
                {
                    "paragraph": "而通糧道，以與越人戰，殺西嘔君譯吁宋。",
                    "zhushu": "西嘔，趙人。譯吁宋，臣。嘔君，名也。"
                },
                {
                    "paragraph": "而越人皆入叢薄中，與禽獸處，莫肯爲秦虜。相置桀駿以爲将，而夜攻秦人，大破之，殺尉屠睢，伏尸流血數十万，乃發適戍以備之。當此之時，男子不得脩農𠭇，婦人不得剡麻考縷，",
                    "zhushu": "考，成："
                },
                {
                    "paragraph": "羸弱服格於道，大夫箕㑹於衢。",
                    "zhushu": "箕會，以箕於衢。㑹斂。"
                },
                {
                    "paragraph": "病者不得養，死者不得葬。於是陳勝起於大澤，奮臂大呼，天下席卷，而至於戲。",
                    "zhushu": "戲，地名，在新豐。"
                },
                {
                    "paragraph": "劉、項㒷義兵，隨，而定，若折槁振落，遂失天下。禍在備胡而利越也。欲知築脩城以備亡，而不知築脩城之所以亡也。發適戌以備越，而不知難之從中發也。夫鵲先識歳之多風也，去髙木而巢扶枝，",
                    "zhushu": "扶，旁。"
                },
                {
                    "paragraph": "大人過之則探鷇，嬰兒過之則恌其𡖉，知備逺難而忘近患。故秦之設備也，烏鵲之智也。或爭利而。反強之，或𦗟從而反止之，何以知其然也？鲁哀公欲西益宅，史爭之，以爲西益宅不祥。",
                    "zhushu": "西，益宅，築舊居之西，更以爲田宅，不止益。"
                },
                {
                    "paragraph": "哀公作色而怒，左右数諫，不𦗟，乃以問其傅宰折睢",
                    "zhushu": "宰折睢，傅名姓。"
                },
                {
                    "paragraph": "曰：吾欲益宅，而史以爲不祥，子以爲何如？宰折睢曰：天下有三不祥：西益宅不与焉。哀公大恱而喜。頃復問曰：何謂三不祥？對曰：不行礼義，一不祥也；嗜慾无止，二不祥也；不𦗟強諫，三不祥也。哀公黙然深念，憤然自反，遂不西益宅。夫史以爭爲可以止之，而不知不爭而反取之也。知者離路而得道，愚者守道而失路。夫兒說之巧，於閉结无不解，",
                    "zhushu": "兒說，宋大夫也。"
                },
                {
                    "paragraph": "非能閉结而盡解之也，不解不可解也。至乎以弗解之者，可与及言論矣。或明礼義，推道礼而不行，或解構妄言而反當，何以明之？孔子行遊，馬失，食農夫之稼，野人怒，取馬而繋之。子貢往說之，卑辭而不能得也。孔子曰：夫以人之所不能𦗟說人，譬猶以大牢享野獸，",
                    "zhushu": "大牢，三牲。"
                },
                {
                    "paragraph": "以九韶楽飛鳥也，予之罪也，非彼人之過也。乃使馬圉往說之。",
                    "zhushu": "圉，養馬者。"
                },
                {
                    "paragraph": "至見野人，曰：子耕於東海，至於西海，吾馬之失，安得不食子之苗？野人大喜，解馬而与之。說若此其无方也，而反行；亊有所至，而巧不若拙。故聖人量鑿而正枘。夫歌采菱，發陽阿，鄙人𦗟之，不若此延路、陽局，",
                    "zhushu": "延路、陽局，鄙歌曲也。"
                },
                {
                    "paragraph": "非歌者拙也，聽者異也。故交畫不暢，",
                    "zhushu": "暢，申。"
                },
                {
                    "paragraph": "連環不解，物之不通者，聖人不爭也。仁者，百姓之所慕也；義者，衆庶之所髙也。爲人之所慕，行人之所髙，此嚴父之所以敎子，而忠臣之所以事君也。然世或用之而身死囯亡者，不同於時也。昔徐偃王好行仁義，陸地之朝者三十二國。王孫厲謂楚荘王",
                    "zhushu": "王孫厲，楚臣也。"
                },
                {
                    "paragraph": "曰：王不伐徐，必反朝徐。王曰：偃王，有道之君也，好行仁義，不可伐。王孫厲曰：臣聞之，大之与小，強之与弱也，猶石之投卯，虎之㗖豚，又何疑焉？且也為文而不能達其德，為武而不能任其力，乱莫大焉。楚王曰：善。乃㪯兵而伐徐，遂滅之。此知仁義而不知丗変者也。申、茮、杜、茝，",
                    "zhushu": "申，茮、杜，茝，皆香申也。"
                },
                {
                    "paragraph": "美，人之所懷服也，及慚之扵滫，",
                    "zhushu": "滫，臭汁也。"
                },
                {
                    "paragraph": "則不能保其芳矣。古者五帝貴德，三五用義，五霸任力。今取帝王之道，而施之五霸之世，是由乗𩦸遂人扵榛薄，而蓑笠盤旋也。今霜降而樹榖，冰泮而求穫，欲其食則難矣。故易曰：濳龍勿用者，言時之不可以行也。故君子終日乾乾，夕惕若厲，无咎。終日乾乾，以陽動也。夕惕若厲，以隂息也。因日以動，因夜以息，唯有道者能行之。夫徐偃王為義而滅，燕子噲行仁而亡，",
                    "zhushu": "子噲，燕王也。蘇代說子噲讓囯，遂専政。斉伐燕，大敗之，噲死也。"
                },
                {
                    "paragraph": "哀公好儒則削，",
                    "zhushu": "哀公，魯君。"
                },
                {
                    "paragraph": "代君為墨而殘。",
                    "zhushu": "代君，趙之别国。"
                },
                {
                    "paragraph": "滅亡削殘，暴乱之所致也。而四君獨以為仁、義、儒、墨而亡者，遭之時務異也，非仁、義、儒、墨不行。非其丗而用之，則為之擒矣。夫㦸者，所以攻城也，鏡者，所以照形也。宫人得㦸，則以刈葵；",
                    "zhushu": "宫人，官侍。"
                },
                {
                    "paragraph": "盲者得鏡，則以蓋巵，不知所施之也。故善鄙不同，誹譽在俗；趨舍不同，逆順在君。狂譎不受禄而誅，",
                    "zhushu": "狂譎，東海之上人也。耕田而食，讓不受祿。大公以為節，虚乱民而誅。"
                },
                {
                    "paragraph": "段干木辭相而顯，所行同也，而利害異者，時使然也。故聖人雖有其志，不遇其丗，僅足以容身，何功名之可致也？知天之所為，知人之所行，則有以任於丗矣。知天而不知人，則无以与俗交；知人而不知天，則无以与道遊。單豹倍丗離俗，",
                    "zhushu": "單豹，隱士。"
                },
                {
                    "paragraph": "巖居谷飲，不衣絲麻，不食五榖，行年七十，猶有童子之色。卒而遇飢虎，殺而食之。張毅好恭，",
                    "zhushu": "張毅，好礼之人。"
                },
                {
                    "paragraph": "過宫室廊廟必趨，見門閭聚衆必下，斯徒馬圉，皆与伉禮，不终其壽，内熱而死。豹養其内，而虎食其外，毅脩其外，而疾攻其内。故直意適情，堅強賊之；以身役物，則隂陽食之。此皆載務而戲乎其調者也。得道之士，外化而内不化。外化，所以入人也，内不化，所以全其身也。故内有一定之操，而外能詘伸，嬴縮、卷舒，与物推移，故万㪯而不䧟。所以貴聖人者，以其能龍変也。今捲捲然守一節，推一行，雖以毁碎滅沉，猶且弗易者，此察扵小好，而塞於大道也。趙宣孟活飢人於委桑之下，而天下稱仁焉。荆佽非犯河中之難，不失其守，而天下稱勇焉。是故見小行，則可以論大體矣。田子方見老馬於通，",
                    "zhushu": "田子方，魏人也。通道。"
                },
                {
                    "paragraph": "喟然有志焉，以問其御曰：比何馬也？其御曰：此故公家畜也，老罷而不為用，出而鬻之。田子方曰：少而貪其力，老而弃其身，仁者弗為也。束帛以贖之。罷武聞之，知所㱕心矣。斉莊公出獵，有一蟲㪯足，将搏其輪，問其御曰：此何蟲也？對曰：此謂螳蜋者也。其為蟲也，知進而不知𨚫，不量力而䡖敵。莊公曰：此為人，必為天下勇武矣。迴車而避之。勇武聞之，知所盡死矣。故田子方隱一老馬，",
                    "zhushu": "隱哀。"
                },
                {
                    "paragraph": "而魏國載之；㪯荘公避一螳蜋，而勇武㱕之。湯敎祝網者，而四十國朝；",
                    "zhushu": "昔湯出。見四面張網者。湯敎去其三面。祝曰。欲上者上，欲下者下。无入吾網。"
                },
                {
                    "paragraph": "文王葬死人之骸，而九夷㱕之。",
                    "zhushu": "文王治靈臺，得死人之骨。夜夢死人呼而請葬扵。且。文王反葬以五大夫之礼。"
                },
                {
                    "paragraph": "武王䕃暍人扵樾下，",
                    "zhushu": "武王哀暍者之𤍠，故䕃之於樾下。樾下，衆樹之虚地。"
                },
                {
                    "paragraph": "左擁而右扇之，而天下懷其德；越王句踐一決獄不辜，援龍淵而切其股，血流至足，以自罰也，而戰武士必其死。故聖人行之扵小，則可以覆大矣；審之於近，則可以懷逺矣。孫叔敖決期思之水，而灌雩婁之野，",
                    "zhushu": "雩婁，今廬江是。"
                },
                {
                    "paragraph": "莊王知其可以為令尹也；子發辨擊劇而勞佚斉，",
                    "zhushu": "辨，次第也。擊劇，次第，罷勞之賞，各有斉等也。或曰：子發辨擊之勞佚斉，子發築設勞佚之莭，是以楚知可為兵。斉，同。"
                },
                {
                    "paragraph": "楚國知其可以為兵主也。此皆形扵小微而通於大理者也。聖人之㪯事，不加憂焉，察其所以而已矣。今万人調鍾，不能比之律，誠得知者，一人而足矣。說者之論，亦猶此也。誠得其數，則无所用多矣。夫車之所以能轉千里者，以其要在三寸之轄。夫勸人而弗能使也，禁人而弗能止也，其所由者非理也。昔者衛君朝於吴，",
                    "zhushu": "衛君、衛侯轉也。"
                },
                {
                    "paragraph": "吴王囚之，",
                    "zhushu": "吴王，夫差。"
                },
                {
                    "paragraph": "欲流之於海者，說者冠蓋相望而弗能止。鲁君聞之，",
                    "zhushu": "魯君，哀公。"
                },
                {
                    "paragraph": "撤鍾鼓之縣，縞素而朝。仲尼入見，曰：君胡為有憂色？鲁君曰：諸侯无親，以諸侯為親；大夫无黨，以大夫為黨。今衛君朝於吴王，吴王囚之，而欲流之於海，孰衛君之仁義而遭此難也？吾欲免之而不能，為，奈何？仲尼曰：若欲免之，則請子貢行。鲁君召子貢，授之将軍之印。子貢辭曰：貴无益於解患，在所由之道。歛躬而行，至於吴，見太宰噽。太宰噽甚恱之，欲薦之於王。子貢曰：子不能行能行說於王，奈何？吾因子也。太宰噽曰：子焉知噽之不能也？子貢曰：衛君之来也，衛囯之半曰：不若朝於晉。其半曰：不若朝於吴。然衛君以為吴可以歸骸骨也，故束身以受命。今子受衛君而囚之，又欲流之於海，是賞言朝於晉者，而罰言朝於吳也。且衛君之來也，諸侯皆以為蓍龜。",
                    "zhushu": "以為蓍龜，以卜朝吴之吉凶也。"
                },
                {
                    "paragraph": "兆。今朝於吴而不利，則皆移心於晉矣。子之欲成霸王之業，不亦難乎？太宰噽入，復之扵王，王報出今於百官曰：比十日，而衛君之禮不具者，死。子貢可謂知所以說矣。",
                    "zhushu": "",
                    "type": 2
                },
                {
                    "paragraph": "鲁哀公為室，而太，公宣子諫：",
                    "zhushu": "公宣子，魯大夫。"
                },
                {
                    "paragraph": "室大，衆与人処則譁，少与人処則悲。願公之適。公曰：寡人聞命矣。築室不輟。公宣子復見，曰：囯小而室大，百姓聞之，必怨吾君。諸侯聞之，必輕吾囯。鲁君曰：聞命矣。築室不輟。公宣子復見，曰：左昭而右穆，",
                    "zhushu": "昭穆：先君宗廟。"
                },
                {
                    "paragraph": "為大室以臨二先君之廟，得无害於子乎？公乃令罷役，除版而去之。鲁君之欲為室，誠矣；公宣子止之，必矣。然三說而一聼者，其二者非其道也。夫臨河而鈞，日入而不能得一儵鱼者，非江河鱼不食也，所以餌之者，非其欲也。及至良工執竿，投而擐脣吻者，能以其所欲而釣者也。夫物无不可奈何，",
                    "zhushu": "言物皆可術而治也。"
                },
                {
                    "paragraph": "有人无奈何。",
                    "zhushu": "事，有人材所不及，无奈之何也。"
                },
                {
                    "paragraph": "鈆之与丹，異𩔖殊色，而可以爲丹者，得其数也。故繁稱文辭，无益於說，審其所由而已矣。物𩔖之相摩近而異門户者，衆而難識也。故或𩔖之而非，或不𩔖之而是；或若然而不然者，或不若然而然者。諺曰：鳶墮腐䑕，而虞氏以亡。何謂也？曰：虞氏，梁之大冨人也。",
                    "zhushu": "梁，今之陳留俊儀也。"
                },
                {
                    "paragraph": "家充盈殷冨，金錢无量，財貨无貲。𦫵髙楼，臨大路，設楽陳酒，積博其上。游俠相隨而行楼下，博上者，射朋張中，反兩",
                    "zhushu": "射朋張上祺中之，以一反兩也。"
                },
                {
                    "paragraph": "而𥬇，飛鳶適墮其腐䑕，而中游俠。游俠相与言曰：虞氏冨楽之日乆矣，而常有䡖易人之志。吾不敢侵犯，而乃辱我以腐䑕。如此不報，无以立務於天下。",
                    "zhushu": "務，勢。"
                },
                {
                    "paragraph": "請与公僇力一志，悉率徒屬，而必以滅其家。此所謂𩔖之而非者也。何謂非𩔖而是？屈建告石乞",
                    "zhushu": "屈建，楚大夫也。石乞，白公之黨也。"
                },
                {
                    "paragraph": "曰：白公勝将爲亂。石乞曰：不然。白公勝卑身下士，不敢驕賢，其家无筦籥之信，関楗之固，大斗斛以出，輕斤兩以内，而乃論之，以不冝也。屈建曰：此乃所以反也。居三年，白公勝果爲乱，殺令尹子椒、司馬子期。",
                    "zhushu": "子椒、子期，皆白公之季父。"
                },
                {
                    "paragraph": "此所謂弗𩔗而是者也。何謂若然而不然？子發爲上蔡令，民有罪當刑，獄断論定，決於令尹前。子發喟然有悽愴之心。罪人巳刑，而不忘其恩。此其後，子發盤罪威王",
                    "zhushu": "盤，辟也。發得罪，辟於威王也。"
                },
                {
                    "paragraph": "而出奔，刑者遂襲恩者，恩者逃之扵城下之廬，踹足而怒",
                    "zhushu": "踹足，蹀足。"
                },
                {
                    "paragraph": "曰：子發視決吾罪而被吾刑，吾怨之㦧於骨髓，",
                    "zhushu": "㦧，痛。"
                },
                {
                    "paragraph": "使我得其肉而食之，其知猒乎！追者皆以爲然，而不索其内，果活子發。此所謂若然而不若然者。何謂不然而若然者？昔越王句踐卑下吴王夫差，請身爲臣，妻爲妾；奉四時之祭祀，而入春秋之貢職；委社禝，効民力；居隱為蔽，而戰為鋒行；礼甚卑，辭甚服，其離叛之心逺矣。然而甲卒三千人，以擒夫差於姑胥。",
                    "zhushu": "姑胥，地名。"
                },
                {
                    "paragraph": "此四䇿者，不可不審也。夫事之所以難知者，以其竄端匿跡，立私於公，𠋣邪於正，而以勝惑人之心者也。若使人之所懐於内者，与所見於外者，若合符節，則天下无亡囯破家矣。夫狐之捕雉也，必先卑躰弭耳，以待其来也。雉見而信之，故可得而擒也。使狐瞋目植睹，",
                    "zhushu": "植睹枉尾。"
                },
                {
                    "paragraph": "見必殺之勢，雉亦知驚惮逺飛，以避其怒矣。夫人偽之相欺也，非直禽獸之詐計也。物𩔖相似若然，而不可従外論者，衆而難識矣。是故不可不察也。",
                    "zhushu": ""
                }
            ]
        },
        {
            "name": "脩務訓第十九",
            "paragraphs": [
                {
                    "paragraph": "脩務訓第十九",
                    "zhushu": "脩，勉。務，趨。聖人趨時，冠鼓弗顧，履遺不取，必用仁義之道，以濟萬民，故曰脩務。用以題篇。",
                    "type": 1
                },
                {
                    "paragraph": "或曰：無爲者，寂然無聲，漠然不動，引之不來，推之不往，如此者，乃得道之像。",
                    "zhushu": "或人以爲先爲術，如此，乃可謂爲得道之法也。"
                },
                {
                    "paragraph": "吾以爲不然，甞試問，之矣。",
                    "zhushu": "以爲不如或人之言，甞，問之於聖人矣。"
                },
                {
                    "paragraph": "若夫神農、堯、舜、禹、湯，可謂聖人乎？有論者必不能廢。",
                    "zhushu": "言五人可謂聖人邪？有論者何能廢其道也？"
                },
                {
                    "paragraph": "以五聖觀之，則莫得無爲明矣。",
                    "zhushu": "言不得无爲也。"
                },
                {
                    "paragraph": "古者，民茹草飲水，采樹木之實，食蠃蛖之　，時多疾病毒傷之。害。",
                    "zhushu": "害，患也。"
                },
                {
                    "paragraph": "於是神農乃如敎民播種五榖，",
                    "zhushu": "菽、麥、黍、稷、稻也。"
                },
                {
                    "paragraph": "相土地冝，燥濕肥墝髙下，",
                    "zhushu": "相，視也。燥，乾也。墝，埆，髙陵也。下濕也。"
                },
                {
                    "paragraph": "甞百草之滋味，水泉之甘苦，令民知所避就。當此之時，一日而遇七十毒。",
                    "zhushu": "此神農之爲也。",
                    "type": 2
                },
                {
                    "paragraph": "堯立孝慈仁愛，使民如子弟。",
                    "zhushu": "言雖伇使其民，必加仁愛，遇之，如己之子弟也。"
                },
                {
                    "paragraph": "西教沃民，東至黒齒，北撫幽都，南道交趾。",
                    "zhushu": "沃民，西方之囯。黒齒，東方之囯。隂氣所聚，故曰幽都。今鴈門以北是。交趾，南方之囯。四者逺裔，不覩聖人之化，故親往行敎導，撫之以仁義也。"
                },
                {
                    "paragraph": "放讙兠於崇山，竄三苗於三危，",
                    "zhushu": "放，棄也。誰兠，堯倿已。崇，南極之山。三苗，蓋謂帝鴻氏之裔子渾敦，少昊氏之裔子窮竒，縉雲氏之裔子饕餮，三族之苗裔，故謂之三苗。三危，西極之山名。一曰放三苗囯民於三危也。"
                },
                {
                    "paragraph": "流共工於幽州，殛鲧於羽山。",
                    "zhushu": "堯時有共工官。鯀，禹父，爲治水，績用不成。堯殛之。羽山，東極之山。是則堯之爲。洪範曰：鲧則殛死。然則渾敦、窮竒、饕餮生至四裔可知也。"
                },
                {
                    "paragraph": "舜作室，築牆茨屋，辟地樹榖，令民皆知去巖穴，各有家室。南征三苗，道死蒼梧。",
                    "zhushu": "三苗之国在彭蠡，舜時不服，故往征之。書曰：舜歩方乃死。時舜死蒼梧，葬於九嶷之山。在蒼梧馮乗縣東北，零陵之南千里也。"
                },
                {
                    "paragraph": "禹沐浴霪雨，櫛扶風，",
                    "zhushu": "禹勞力天下，不避風雨，以乆雨爲沐浴；扶風，疾風，以疾風爲䟽㮰也。"
                },
                {
                    "paragraph": "決江䟽河，鑿龍門，闢伊闕；",
                    "zhushu": "決巫山，令江水得東過，故言決。䟽道東注于海，故言䟽。龍門本有水門，䱵魚游其中，上行得上過者使爲龍，故曰龍門。禹闢而大之，故言鑿。伊闕，山谷，禹開截山躰，令伊水得北過入雒水，故言闕也。"
                },
                {
                    "paragraph": "脩彭蠡之防，乗四載，隨山栞木，平治水土，定千八百國。",
                    "zhushu": "脩，治也。彭蠡，澤名，在豫章彭澤縣西。防，隄。四載，山行用蔂，水行用舟，陸行用車，澤行用蕝。隨，循也。栞，石判識之。四海之内凡萬國，禹定千八百国，是禹之所為也。"
                },
                {
                    "paragraph": "湯夙興夜寐，以致聦明，輕賦薄斂，以寛民氓；",
                    "zhushu": "早起夜寐，以思萬事，能得其精，故曰以致聦明。寛，猶富，野民曰氓也。"
                },
                {
                    "paragraph": "布德施惠，以振困窮；弔死問疾，以養孤孀；",
                    "zhushu": "㓜无父曰孤。孀，寡婦。維家。謂寡婦為孀婦。"
                },
                {
                    "paragraph": "百姓親附，政令流行。乃整兵鳴條，困夏南巢，譙以其過，放之歷山。",
                    "zhushu": "鳴條，地名。南巢，今廬江居巢是。誰。責讓其罪過於歷山。歷山，蓋歷陽之山，是湯為之也。"
                },
                {
                    "paragraph": "此五聖者，天下之盛主，勞形盡慮，爲民興利除害而不懈。",
                    "zhushu": "懈，墮也。"
                },
                {
                    "paragraph": "奉一爵酒，不知於色；",
                    "zhushu": "言其輕也。"
                },
                {
                    "paragraph": "挈一石之尊，則白汗交流。",
                    "zhushu": "言其重也。"
                },
                {
                    "paragraph": "又況贏天下之憂，而海内之事者乎？其重於尊亦逺矣。",
                    "zhushu": "逺，猶多也。"
                },
                {
                    "paragraph": "且夫聖人者，不恥身之賤，而愧道之不行；不憂命之短，而憂百姓之窮。是故禹之為水，以身解於陽眄之河；",
                    "zhushu": "爲，治水。解，禱，以身為質。解，讀解除之解。陽眄河在秦地。"
                },
                {
                    "paragraph": "湯旱，以身禱於桑山之林。",
                    "zhushu": "桑山之林，能興雲致雨，故禱之。"
                },
                {
                    "paragraph": "聖人憂民如此其明也，而稱以無爲，豈不悖哉？",
                    "zhushu": "悖，繆也。"
                },
                {
                    "paragraph": "且古之立帝王者，非以奉養其欲也；聖人踐位者，非以逸樂其身也。",
                    "zhushu": "逸，安也。"
                },
                {
                    "paragraph": "爲天下強掩弱，衆暴寡；詐欺愚，勇侵怯；懐知而不以相教，積財而不以相分，故立天子以齊之。",
                    "zhushu": "齊、䓁。一，同也。"
                },
                {
                    "paragraph": "爲一人聦明而不足以徧燭海内，故立三公九𡖖以輔翼之。",
                    "zhushu": "輔，正也。翼，佐也。"
                },
                {
                    "paragraph": "絶國殊俗，僻逺幽間之處，不能被徳承澤，故立諸侯以敎誨之。",
                    "zhushu": "絶，遠。殊，異，能猶及也。立置以為逺囯君。"
                },
                {
                    "paragraph": "是以地無不任，時無不應，官無隱事，國無遺利，",
                    "zhushu": "言官无隱病失職之事以利民，故无所遺亡也。"
                },
                {
                    "paragraph": "所以衣寒食飢，養老弱而息勞倦也。若以布衣徒歩之人觀之，則伊尹負鼎而干湯，",
                    "zhushu": "伊尹處於有莘之野，執鼎徂，和五味以干湯，欲其諷隂陽，行其道。詩云：實惟阿衡，實左右商王是也。"
                },
                {
                    "paragraph": "吕望鼓刀而入周，",
                    "zhushu": "吕望，姜姓，四嶽之後。四嶽佐禹治水有功，賜姓曰姜氏。有吕望。其後居殷，乃屠於朝歌，故曰鼔刀。入周，息股而往，為文王太師，佐武王伐纣，成王封之於斉也。"
                },
                {
                    "paragraph": "伯里奚轉鬻，",
                    "zhushu": "伯里奚，虞臣，自知虞公不可諫而去，轉行自賣於秦，為穆公相，而秦具也。"
                },
                {
                    "paragraph": "管仲束縛，",
                    "zhushu": "管仲傅相齊公子纠，不死子糾之難而奔魯，束縛以歸，齊，桓公用之而霸也。"
                },
                {
                    "paragraph": "孔子無黙突，墨子無煖席。",
                    "zhushu": "黙，言其突竈不至扵黑，坐席不至扵温，歴行諸囯，汲汲於行道也。"
                },
                {
                    "paragraph": "是以聖人不髙山，不廣河，䝉恥辱以干世主，非以貪禄慕位，欲事起天下利，而除萬民之害。",
                    "zhushu": "聖人蓋謂禹、稷。不以山爲髙，不以河為廣，言必踰渡之事治也。"
                },
                {
                    "paragraph": "蓋聞傳書曰：神農憔悴，堯痩臞，舜黴黒，禹胼胝。由此觀之，則聖人之憂勞百姓甚矣。",
                    "zhushu": "甚，重也。"
                },
                {
                    "paragraph": "故自天子以下至于庶人，四胑不動，思慮不用，事治求贍者，未之聞也。夫地勢水東流，人必事焉，然後水潦得谷行；",
                    "zhushu": "水勢雖東流，人必事而通之，使得循谷而行也。"
                },
                {
                    "paragraph": "禾稼春生，人必加功焉，故五榖得遂長。",
                    "zhushu": "加功謂是，是　耘耔之也。遂，成也。"
                },
                {
                    "paragraph": "聽其自流，待其自生，則鯀禹之功不立，而后稷之智不用。若吾所謂無爲者，私志不得入公道，耆欲不得枉正術；循理而舉事，因資而立；權，自然之勢，而曲故不得容者；",
                    "zhushu": "曲故，巧詐。"
                },
                {
                    "paragraph": "政事而身弗伐，",
                    "zhushu": "伐，自矜大其善。"
                },
                {
                    "paragraph": "功立而名弗有。",
                    "zhushu": "不名，有其功也。"
                },
                {
                    "paragraph": "非謂其感而不應，攻而不動者。若夫以火熯井，以淮灌山，此用已而背自然，故謂之有爲。",
                    "zhushu": "火不可以熯井，淮不可以灌山，而以用之非其道，故謂之有為也。"
                },
                {
                    "paragraph": "若夫水之用舟，沙之用肆，泥之用輴，山之用蔂；夏瀆而冬陂；因髙爲田，因下為池，此非吾所謂為之。",
                    "zhushu": "比。皆因其冝用之，故曰非吾所謂為，言无為。",
                    "type": 2
                },
                {
                    "paragraph": "聖人之從事也，殊體而合于理，",
                    "zhushu": "殊，異。躰，行。理，道也。"
                },
                {
                    "paragraph": "其所由異路而同歸，其存危定傾若一，志不忘于欲利人。何以明之？昔者楚欲攻宋，墨子聞而悼之。",
                    "zhushu": "墨子，名翟，宋大夫。倬，傷也。"
                },
                {
                    "paragraph": "自魯趨而十日十夜，足重繭而不休息，裂衣裳褁足，至於郢，見楚王",
                    "zhushu": "自從趨走。郢，楚都也，今南郡江陵北里郢是也。"
                },
                {
                    "paragraph": "曰：臣聞大王舉兵將攻宋，計必得宋而後攻之乎？忘其苦衆勞民，頓兵剉𨦣，負天下以不義之名，而不得咫尺之地，猶且攻之乎？",
                    "zhushu": "頓，罷。剉，辱，折。𨦣，精。攻无罪之宋，故負天下以不義之名，猶且必攻也。"
                },
                {
                    "paragraph": "王曰：必不得宋，又且爲不義，曷為攻之？墨子曰：臣見大王之必傷義而不得宋。王曰：公輸，天下之巧士，作爲雲梯之械，設以攻宋，曷為弗取？",
                    "zhushu": "公輸，魯班號。時在楚。雲梯，攻城具，髙長上与雲齊。故曰：雲梯。械，器。設，施也。"
                },
                {
                    "paragraph": "墨子曰：今公輸設攻，臣請守之。於是公輸般設攻宋之械，墨子設守宋之備。九攻而墨子九却之，弗能入。",
                    "zhushu": "入，猶下也。"
                },
                {
                    "paragraph": "於是乃偃兵，輟不攻宋。",
                    "zhushu": "輟，止也。"
                },
                {
                    "paragraph": "段干木辭禄而處家，魏文侯過其閭而軾之。",
                    "zhushu": "閭，里。周禮：二十五家爲閭。軾，伏軾，敬有徳。曲禮曰：軾視馬尾。又曰：兵車不軾，尚威武也。"
                },
                {
                    "paragraph": "其僕曰：君何爲軾？文侯曰：叚干木在，是，以軾。其僕曰：叚干木布衣之士，君軾其閭，不已甚乎？文侯曰：段干木不趨勢利，懐君子之道，隱處窮巷，聲施千里，",
                    "zhushu": "聲，名也。施，行也。"
                },
                {
                    "paragraph": "寡人敢勿軾乎？",
                    "zhushu": "勿，无也。"
                },
                {
                    "paragraph": "叚干木光于德，寡人光于勢；段干木冨于義，寡人冨于財；勢不若徳尊，財不若義髙。干木雖以已易寡人，不爲。",
                    "zhushu": "使干木之已賢，易寡人之尊，不肯為之矣。"
                },
                {
                    "paragraph": "吾日悠悠慙于影，",
                    "zhushu": "影，形影也。"
                },
                {
                    "paragraph": "子何以輕之哉？其後秦將起兵伐魏，司馬庾諫曰：叚干木賢者，",
                    "zhushu": "庾，秦大夫也。或作唐。"
                },
                {
                    "paragraph": "其君禮之，天下莫不知，諸侯莫不聞，舉兵伐之，無乃妨於義乎？於是秦乃偃兵，輟不攻魏。夫墨子跌蹏而趨千里，以存楚、宋；",
                    "zhushu": "跌，疾行也。蹏，趨步也。"
                },
                {
                    "paragraph": "叚干木闔門不出，以安秦、魏。夫行與止也，其勢相反，而皆可以存國，此所謂異路而同歸者也。",
                    "zhushu": "異路，謂行与止也。同歸，謂歸扵存囯。"
                },
                {
                    "paragraph": "今夫救火者，汲水而趣之，或以甕瓴，或以盆盂，其方貟𨦣橢不同，盛水各異，其於滅火，鈞也。故秦、楚、燕、魏之歌也，異轉而皆樂；",
                    "zhushu": "轉，音聲也。"
                },
                {
                    "paragraph": "九夷八狄之哭也，殊聲而皆悲，一也。",
                    "zhushu": "東方之夷九種，北方之狄八𩔖。"
                },
                {
                    "paragraph": "夫歌者，樂之徴也，哭者，悲之效也。",
                    "zhushu": "徵，應也。效，騐也。"
                },
                {
                    "paragraph": "憤於中則應於外，",
                    "zhushu": "憤，發也。"
                },
                {
                    "paragraph": "故在所以感。",
                    "zhushu": "感，丨也。"
                },
                {
                    "paragraph": "夫聖人之心，日夜不忘于欲利人，其澤之所及者，効亦大矣。",
                    "zhushu": "効，功也。"
                },
                {
                    "paragraph": "丗俗廢衰，而非學者多，",
                    "zhushu": "非者，不善之辭，故曰非也。"
                },
                {
                    "paragraph": "人性各有所脩短，若魚之躍，若鵲之駮，此自然者，不可損益。",
                    "zhushu": "推此揆之，故不欲斈。"
                },
                {
                    "paragraph": "吾以爲不然。夫魚者躍，鵲者駮也，猶人馬之爲馬，䈥骨形躰，所受於天，不可変。以此論之，則不𩔖矣。",
                    "zhushu": "言人自為人，馬自為馬，不相𩔖也。"
                },
                {
                    "paragraph": "夫，馬之爲草駒之時，跳躍楊蹏，翹尾而走，人不能制；",
                    "zhushu": "馬五尺已下為駒，放在草中，故曰草駒。翹，舉也。制，禁也。"
                },
                {
                    "paragraph": "齕咋足以𠾱肌碎骨，蹶蹏足以破盧陷匈。",
                    "zhushu": "咋，齧也。替，穿也。"
                },
                {
                    "paragraph": "及至圉人擾之，良御敎之，",
                    "zhushu": "圉，飬，馬官。擾，順也。"
                },
                {
                    "paragraph": "掩以衡扼，連以轡銜，則雖歷險超壍，弗敢辭。故其形之爲馬，馬不可化；其可駕御，敎之所爲也。馬，聾蟲也，",
                    "zhushu": "蟲，喻无知也。"
                },
                {
                    "paragraph": "而可以通氣志，猶待教而成，又況人乎？且夫身正性善，發憤而成，㡌憑而為義，",
                    "zhushu": "㡌憑，盈滿積思之貌。"
                },
                {
                    "paragraph": "性命可說，不待學問而合於道者，堯、舜、文王；",
                    "zhushu": "言有善性命可教說者，聖人不斈而知之者，堯、舜、文王。詩云：不識不知，順帝之則是也。"
                },
                {
                    "paragraph": "沉䤄耽荒，不可敎以道，不可喻以徳，嚴父弗能正，賢師不能化，丹朱、商均也。",
                    "zhushu": "丹朱，堯子，商均，舜子。弗能化。詩云：誨尓諄諄，聽我邀邈。是其𩔖也。"
                },
                {
                    "paragraph": "曼頰皓齒，形夸骨佳，不待脂粉芳澤而性可說者，西施、陽文也。",
                    "zhushu": "曼頰者，細理也。肌弱佳，好，性，猶姿也。西施、陽文，古之好女也。"
                },
                {
                    "paragraph": "啳𦝢哆噅，籧蒢戚施，雖粉白黛黒，弗能爲美者，嫫毋、仳倠也。",
                    "zhushu": "啳，讀權衡之權，急氣言之。𦝢，讀䕫。哆，讀大口之哆。噅，讀楚薳氏之薳。籧蒢偃，戚施僂，皆醜。嫫母、仳倠，吉之醜女。嫫，讀如模範之模。仳，讀人得風病之靡。倠，讀近虺。仳倠，一說讀曰莊維也。"
                },
                {
                    "paragraph": "夫上不及堯、舜，下不及商均，美不及西施，惡不若嫫母，此敎訓之所俞，",
                    "zhushu": "俞，導也。"
                },
                {
                    "paragraph": "而芳澤之施。且子有弑父者，然而天下莫䟽其子，何也？愛父者衆也。儒有邪辟者，而先王之道不廢，何也？其行之者多也。今以為學者之有過而非學者，則是以一飽之故，絶榖不食；以一蹪之難，輟足不行，惑也。",
                    "zhushu": "蹪，躓，楚人謂躓也。言以飽而不食，蹪而不行，喻丹朱、商均不可敎化而復斈，故謂之惑也。"
                },
                {
                    "paragraph": "今曰良馬，不待𠕋錣而行，駑馬雖兩錣之不能進。為此不用𠕋錣而御，則愚矣。",
                    "zhushu": "爲良馬能自走，不復用箠，得駑馬無以行之，故曰愚也。"
                },
                {
                    "paragraph": "夫怯夫操利劒，擊則不能断，刺則不能人；及至勇武，攘捲一擣，則摺脅傷幹。",
                    "zhushu": "武，士也。楚人謂士爲武。摺，折也。"
                },
                {
                    "paragraph": "爲此棄干將、鏌邪而以手戰，則悖矣。所為言者，齊於衆而同於俗。今不稱九天之頂，則言黃泉之底，",
                    "zhushu": "九天，八方中央，故曰九。頂，極髙，底，極卑也。"
                },
                {
                    "paragraph": "是兩未之端義，何可以公論乎？",
                    "zhushu": "公，平也。"
                },
                {
                    "paragraph": "夫橘柚冬生，而人曰冬死，死者衆；薺麥夏死，人曰夏生，生者衆多。江、河之回曲，亦時有南北者，而人謂江、河東流；攝提鎭星，日月東行，而人謂星辰日月西移者，以大氐爲本。",
                    "zhushu": "歳星在寅，日攝提。鎭星，中央土星鎭四方，故曰鎭氐。猶更言其餘星辰皆西行，故曰大氐為夲也。"
                },
                {
                    "paragraph": "胡人有知利者，而人謂之駤；",
                    "zhushu": "駤，忿戾惡，理不通，逹。胡人性皆然，亦舉多。駤讀似質，緩氣言之者，在舌頭乃得。"
                },
                {
                    "paragraph": "越人有重遟者，而人謂之訬，",
                    "zhushu": "訬，輕利急，亦以多者言。訬，讀燕人言躁操善趨者謂之訬，同也。"
                },
                {
                    "paragraph": "以多者名之。若夫堯眉八彩，九竅通洞，而公正無私，",
                    "zhushu": "堯母慶都，蓋天帝之女，寄伊長孺家。年二十無夫，出觀於河，有赤龍負圖而至，曰：赤龍受天下之圖。有人赤衣光面，八彩，𩯭𩓿長。赤帝起，成元寳，奄然隂雲：赤龍與慶都合而生堯，視如圖，故眉有八彩之色。洞逹，聖道也。無私，無所愛憎也。"
                },
                {
                    "paragraph": "一言而萬民齊；",
                    "zhushu": "一言，仁，言齊無倦。"
                },
                {
                    "paragraph": "舜二瞳子，是謂重明，",
                    "zhushu": "言能知人，舉十六相。"
                },
                {
                    "paragraph": "作事成法，出言成章。",
                    "zhushu": "作事爲後丗所法。論語：舜有天下，煥乎其有文章。巍巍乎！此之謂也。"
                },
                {
                    "paragraph": "禹耳參漏，是謂大通，",
                    "zhushu": "参，三。漏，穴也。大通天下，摧下滯之物。"
                },
                {
                    "paragraph": "興利除害，䟽河決江；",
                    "zhushu": "傳曰：劉子觀於雒汭，云：微禹，吾其魚乎？故曰：興利除害也。"
                },
                {
                    "paragraph": "文王四乳，是謂大仁，",
                    "zhushu": "乳所以養人，故曰大仁也。"
                },
                {
                    "paragraph": "天下所歸，百姓所親；",
                    "zhushu": "文王爲西伯，遭紂之虐，三分天下而有二，受命而主，故百姓所親。"
                },
                {
                    "paragraph": "臯陶馬喙，是謂至信，",
                    "zhushu": "喙若馬口，出言皆不虛，故曰至信。"
                },
                {
                    "paragraph": "決獄明白，察於人情；",
                    "zhushu": "察，猶知也。"
                },
                {
                    "paragraph": "禹生於石；",
                    "zhushu": "禹母脩紀，感石而生，禹，折胷而出。"
                },
                {
                    "paragraph": "𢍆生於𡖉；",
                    "zhushu": "𢍆母有娀氏之女簡翟，吞燕𡖉而生𢍆，愊背而出。詩云：天命𤣥鳥，降而生商是也。"
                },
                {
                    "paragraph": "史皇産而能書；",
                    "zhushu": "史皇，蒼頡，生而見鳥迹，知著書，號曰：史皇。或曰頡皇。"
                },
                {
                    "paragraph": "羿左臂脩而善射。",
                    "zhushu": "羿，有窮之君也。"
                },
                {
                    "paragraph": "若此九賢者，千歳而一出，猶継踵而生。",
                    "zhushu": "以千歳為近，明聖賢之難。"
                },
                {
                    "paragraph": "今無五聖之天奉，",
                    "zhushu": "堯、舜、禹、湯、周文王也。奉，助也。"
                },
                {
                    "paragraph": "四俊之才難，",
                    "zhushu": "才千人為俊，謂臯陶、稷、𢍆、史皇。"
                },
                {
                    "paragraph": "欲棄學而循性，是謂猶釋船而欲𨃨水也。",
                    "zhushu": "𨃨，履也。"
                },
                {
                    "paragraph": "夫純鈞、魚腸，劒之始下型，擊則不能断，刺則不能入，",
                    "zhushu": "純鈞，利劒名。魚腸，文理屈辟若魚腸者，良劒也。型或作盧也。"
                },
                {
                    "paragraph": "及加之砥礪，摩其鋒㓵，則水断龍舟，",
                    "zhushu": "龍舟：大舟。"
                },
                {
                    "paragraph": "陸剸犀甲。",
                    "zhushu": "言利也。"
                },
                {
                    "paragraph": "明鏡之始下型，矇然未見形容，及其粉以𤣥錫，摩以白旃，𩯭眉微毫，可得而察。",
                    "zhushu": "於摩。微，細。察，見。"
                },
                {
                    "paragraph": "夫學，亦人之砥錫也，而謂學無益者，所以論之過。",
                    "zhushu": "以，用也。過，非也。"
                },
                {
                    "paragraph": "知者之所短，不若愚者之所脩；",
                    "zhushu": "短，謂缺。脩。長，明有所不足，謂愚有所不逺也。"
                },
                {
                    "paragraph": "賢者之所不足，不若衆人之有餘。",
                    "zhushu": "衆，凡也。"
                },
                {
                    "paragraph": "何以知其然？夫宋畫吳冶，刻刑鏤法，亂脩曲出，",
                    "zhushu": "宋人之畫，吴人之治，刻𨩐刑法，乱理之文，脩飾之功，曲出於不意也。"
                },
                {
                    "paragraph": "其爲微妙，堯、舜之聖不能及；",
                    "zhushu": "及，猶如也。"
                },
                {
                    "paragraph": "蔡之㓜女，衞之稚質，",
                    "zhushu": "蔡国，今南陽胡曲。衛故在河内，後徙頓丘。今東陽郡。稚質，亦少女。"
                },
                {
                    "paragraph": "梱纂組，雜竒彩，抑黑質，楊赤文，",
                    "zhushu": "梱，叩核。纂，織。組，邪文，如今之短没黑耳，亦言其巧也。"
                },
                {
                    "paragraph": "禹、湯之智不能逮。",
                    "zhushu": "言不能及二囯之女巧也。"
                },
                {
                    "paragraph": "夫天之所覆，地之所載，包於六合之内，託於宇宙之間，隂陽之所生，血氣之精，含牙戴角，前爪後距，奮翼攫肆，蚑行蟯動之蟲，喜而合，怒而𨷖，",
                    "zhushu": "攫，搏也。肆，極。蚑，瀆，車跂之跂。蟯，讀饒多之饒。"
                },
                {
                    "paragraph": "見利而就，避害而去，其情一也。雖所好惡，其與人無以異。",
                    "zhushu": "一，同。人亦避害就利，有不相如，故言雖也。"
                },
                {
                    "paragraph": "然其爪牙雖利，䈥骨雖彊，不免制於人者，知不能相通，才力不能相一也。各有其自然之勢，",
                    "zhushu": "勢，及也。"
                },
                {
                    "paragraph": "無禀受於外，",
                    "zhushu": "无有斈問，受謀慮於外，以益其思也。"
                },
                {
                    "paragraph": "故力竭功沮。",
                    "zhushu": "竭，盡也。沮，敗也。"
                },
                {
                    "paragraph": "夫鴈順風，以愛氣力；銜蘆而翔，以備矰弋。",
                    "zhushu": "未秀曰蘆，已秀曰葦。矰，矢，弋，繳。衘蘆，所以令繳不得截其翼也。"
                },
                {
                    "paragraph": "螘知為垤，貛貉為曲穴，虎豹有荗草，野彘有艽莦，槎櫛堀虛，連比以像宫室，隂以防雨，",
                    "zhushu": "防，衛也。"
                },
                {
                    "paragraph": "景以蔽日，",
                    "zhushu": "蔽，擁也。"
                },
                {
                    "paragraph": "此亦鳥獸之所以知求合於其所利。今使人生於辟𨹟之國，",
                    "zhushu": "辟、逺、陋、鄙，小也。"
                },
                {
                    "paragraph": "長於窮櫩漏室之下，長無兄弟，少無父母，目未甞見禮節，耳未甞聞先古，",
                    "zhushu": "先古，謂聖賢之道也。"
                },
                {
                    "paragraph": "獨守專室而不出門，",
                    "zhushu": "專室、小室。"
                },
                {
                    "paragraph": "使其性雖不愚，然其知者必寡矣。昔者倉頡作書，容成造曆，",
                    "zhushu": "容成，皇帝臣。造作曆，知日月星辰之行度。"
                },
                {
                    "paragraph": "胡曹爲衣，",
                    "zhushu": "易曰：黄帝垂衣裳。胡曹，亦黄帝臣也。"
                },
                {
                    "paragraph": "后稷耕稼，",
                    "zhushu": "詩曰：播厥百穀。"
                },
                {
                    "paragraph": "儀狄作酒，",
                    "zhushu": "見世本。"
                },
                {
                    "paragraph": "奚仲爲車，",
                    "zhushu": "傳曰：奚仲為夏車正，封於薛也。"
                },
                {
                    "paragraph": "此六人者，皆有神明之道，聖智之迹。故人作一事而遺後丗，非能一人而獨兼有之。各悉其知，貴其所欲逹，",
                    "zhushu": "逹，通也。"
                },
                {
                    "paragraph": "遂爲天下備。",
                    "zhushu": "備，猶用也。"
                },
                {
                    "paragraph": "今使六子者易事，而明弗能見者何？",
                    "zhushu": "見，猶知。言人，各有所不能。"
                },
                {
                    "paragraph": "萬物至衆，而知不足以奄之。",
                    "zhushu": "奄，蓋之也。"
                },
                {
                    "paragraph": "周室以後，無六子之賢，",
                    "zhushu": "賢，才也。"
                },
                {
                    "paragraph": "而皆脩其業；當丗之人，無一人之才，而知其六賢之道者何？敎順施續，而知能流通。",
                    "zhushu": "施，設。續，猶傳也。"
                },
                {
                    "paragraph": "由此觀之，學不可已，明矣。",
                    "zhushu": "已，止也。"
                },
                {
                    "paragraph": "今夫盲者，目不能别晝夜，分白黒，然而搏琴撫弦，𠫵弹復徽，攫援摽拂，手若薎蒙，不失一弦。",
                    "zhushu": "叅弹，無弦，復徽，上下，手。攫援，掇，摽拂，敷，薎。家言其疾斈之習。徽，讀繀車之繀，攫，讀屈直木令句，欲句此木之句，摽，讀刀摽之摽。"
                },
                {
                    "paragraph": "使未甞鼔瑟者，雖有離朱之明，攫掇之捷，猶不能屈伸其指，",
                    "zhushu": "離朱，黄帝時人，明目，能見百歩之外，秋毫之末。攫掇，亦黄帝時捷疾者也。"
                },
                {
                    "paragraph": "何則？服習積貫之所致。",
                    "zhushu": "謂上不失一弦。"
                },
                {
                    "paragraph": "故弓待擏而後能調，劒待砥而後能利。",
                    "zhushu": "擏，矯弓之材。讀曰敬。砥，礪石。"
                },
                {
                    "paragraph": "玉堅無敵，鏤以爲獸；首尾成形，礛諸之功。",
                    "zhushu": "礛諸，治玉之石。詩云：他山之石，可以為錯。是礛讀廉氏之廉，一日濫也。"
                },
                {
                    "paragraph": "木直中繩，楺以為輪；其曲中規，",
                    "zhushu": "規，貟之也。"
                },
                {
                    "paragraph": "隱栝之力。唐碧堅忍之𩔖，猶可刻鏤，揉以成噐用，",
                    "zhushu": "唐碧，石似玉，皆堅鑚之物。"
                },
                {
                    "paragraph": "又況心意乎？且夫精神滑淖纎微，倐忽變化，與物推移，",
                    "zhushu": "推移，猶轉易也。"
                },
                {
                    "paragraph": "雲蒸風行，在所設施。",
                    "zhushu": "施，用。"
                },
                {
                    "paragraph": "君子有能精揺摩監，砥礪其才，自試神明，覽物之博，通物之壅，觀始卒之端，見無外之境，",
                    "zhushu": "所觀以遠。"
                },
                {
                    "paragraph": "以逍遥仿佯於塵埃之外，",
                    "zhushu": "塵埃，猶窈𡨋也。"
                },
                {
                    "paragraph": "超然獨立，卓然離丗，",
                    "zhushu": "不群於俗。"
                },
                {
                    "paragraph": "此聖人之所以詩心。若此而不能，閑居靜思，鼓琴讀書；追觀上古及賢大夫，學問講辯，日以自娱；",
                    "zhushu": "講論辯别，然否，自娱樂。"
                },
                {
                    "paragraph": "蘇援丗事，分白黑利害，",
                    "zhushu": "蘇猶索。援，別，分别白黑，知利害之所在。"
                },
                {
                    "paragraph": "籌䇿得失，以觀禍福；",
                    "zhushu": "籌䇿曰視，非常曰觀。"
                },
                {
                    "paragraph": "設儀立度，可以爲法則；窮道本末，究事之情；",
                    "zhushu": "窮，盡也。究，極也。"
                },
                {
                    "paragraph": "立是廢非，明示後人；",
                    "zhushu": "是，善也，非，𢙣也。"
                },
                {
                    "paragraph": "死有遺業，生有榮名。",
                    "zhushu": "遺，餘功業，榮，寵也。"
                },
                {
                    "paragraph": "如此者，人才之所能逮。",
                    "zhushu": "逮，及也。"
                },
                {
                    "paragraph": "然而莫能至焉者，偷慢懈惰，多不暇日之故。",
                    "zhushu": "偷，薄。慢，易，薄，易，人人懈惰於庶幾，多言而不暇，日，而不斈，推此故也。"
                },
                {
                    "paragraph": "夫瘠地之吴多有心者，勞也；",
                    "zhushu": "心，句。義之心也。"
                },
                {
                    "paragraph": "沃地之民多不才者，饒也。",
                    "zhushu": "饒，逸也。"
                },
                {
                    "paragraph": "由此觀之，知人無務，不若愚而好學。自人君公𡖖至于庶人，不自彊而功成者，天下未之有也。詩云：日就月將，學有緝熈于光明。此之謂也。",
                    "zhushu": "詩頌敬之篇。言為善者日有所成就，月有所奉行，當斈之是明。此勉斈之謂矣。",
                    "type": 2
                },
                {
                    "paragraph": "名可務立，功可彊成。",
                    "zhushu": "務，事也。彊，勉也。"
                },
                {
                    "paragraph": "故君子積志委正，以趣明師；",
                    "zhushu": "師。所以取法則。"
                },
                {
                    "paragraph": "勵節亢髙，以絶丗俗。",
                    "zhushu": "不羣於衆也。"
                },
                {
                    "paragraph": "何以明之？昔於南榮疇恥聖道之獨亡於已，身淬霜露，敕蹻趹，跋涉山川，冒蒙荆𣗥，",
                    "zhushu": "淬，俗欶，猶箸。蹻，復。趹。趣不從蹊。蹊日䟦渉，故觸犯荆棘。南，姓。榮疇，字，蓋魯人也。"
                },
                {
                    "paragraph": "百舍重跰，不敢休息，",
                    "zhushu": "百里一合，跰，足胝生。"
                },
                {
                    "paragraph": "南見老耼，受教一言。",
                    "zhushu": "元明老子，字伯陽，楚苦縣瀬郷曲里人，今陳囯蒙瀬郷存祠存。據在魯南，故曰南見老子。耼，一言，道合也。"
                },
                {
                    "paragraph": "精神曉泠，鈍聞條逹，",
                    "zhushu": "曉，明。泠，猶了，鈍聞，猶鈍賢。"
                },
                {
                    "paragraph": "欣若七日不食，如饗大牢。",
                    "zhushu": "丈夫七日不食則斃，故以七日爲極。三牲具曰大牢也。"
                },
                {
                    "paragraph": "是以明照四海，名施後丗，",
                    "zhushu": "施，延也。"
                },
                {
                    "paragraph": "達略天地，",
                    "zhushu": "逹，通也。略。猶數也。"
                },
                {
                    "paragraph": "察分秋毫，",
                    "zhushu": "察，明。"
                },
                {
                    "paragraph": "稱譽葉語，至今不休。",
                    "zhushu": "葉，丗。言：榮疇見稱文，丗傳相語，至今不止。"
                },
                {
                    "paragraph": "此所謂名可彊立者。吴與楚戰，",
                    "zhushu": "吴王闔閭與楚昭王戰於伯㪯。"
                },
                {
                    "paragraph": "莫囂大心撫其御之手曰：今日距彊敵，犯白刃，䝉矢石，",
                    "zhushu": "莫，大也。囂，衆也。主大衆之官。楚卿大夫。心，楚成得臣子玉之孫。強謂吳蒙冒。五矢，弩也。一曰矢石也。"
                },
                {
                    "paragraph": "戰而身死，卒勝民治，全我社稷，可以庻㡬乎？",
                    "zhushu": "庻幾得安。"
                },
                {
                    "paragraph": "遂入不返，決腹斷頭，不旋踵運軌而死。",
                    "zhushu": "言入吴不旋踵，因軌而死，勇。然不如申包胥之功也。"
                },
                {
                    "paragraph": "申包胥竭筋力以赴嚴敵，伏尸流血，不過一卒之才，",
                    "zhushu": "在車曰士，歩曰卒，而此者，一人之功也。"
                },
                {
                    "paragraph": "不如約身早辭，求救於諸侯。",
                    "zhushu": "申包胥，楚大夫，与伍子胥友者。子胥之亡，謂申包胥曰：我心復楚囯。申包胥曰：子能復之，我必興之。及昭王敗於伯舉，奔隨，申包胥如秦乞師。故曰：不如求救於諸侯。"
                },
                {
                    "paragraph": "於是乃贏粮跣走，跋渉谷行。",
                    "zhushu": "贏，裏，一曰囊。跣。走不及著履，不蹊隧爲跋渉。"
                },
                {
                    "paragraph": "上峭山，赴深谿，游川水，",
                    "zhushu": "峭山，髙山，深谿，大壑，游，渡。自楚至秦所經由也。"
                },
                {
                    "paragraph": "犯津關，獵䝉籠，蹷沙石，蹠逹膝，曽繭重胝，七日七夜，至於秦庭。",
                    "zhushu": "犯，觸。觸津閞，則倦，獵蒙籠之山。一曰葛蔂所蒙籠，言非人所由。蹷，僵，蹠，足。逹，穿。幽通賦曰：申重繭以存荆是也。"
                },
                {
                    "paragraph": "鶴跱而不食，昼吟宵哭，面若死灰，顔色黴黒，",
                    "zhushu": "禅。峙，跱立，言不動不食，黴黑其面色，欲速得秦救也。"
                },
                {
                    "paragraph": "涕液來集，以見秦王，",
                    "zhushu": "秦王，秦哀公也。"
                },
                {
                    "paragraph": "曰：吳爲封豨脩蛇，蠶食上國，虐始於楚。",
                    "zhushu": "封、脩，皆大。豨、蛇，喻貪。蠶食，盡無餘。上囯、中囯，虐，害。始先，言將以次至秦也。"
                },
                {
                    "paragraph": "寡君失社稷，越在草茅。",
                    "zhushu": "寡君，昭王。越，逺在於隨矣。"
                },
                {
                    "paragraph": "百姓離散，夫婦男女，不遑啓處，",
                    "zhushu": "遑，暇也。啓，跪也。處，安。"
                },
                {
                    "paragraph": "使下臣告急。秦王乃發車千乗，歩卒七萬，屬之子虎。",
                    "zhushu": "秦大夫子車鍼虎。傳曰：率車五百乗以救楚，凡三萬七千五百人。此曰千乗，歩卒七萬，不合也。"
                },
                {
                    "paragraph": "踰塞而東，",
                    "zhushu": "塞，函谷，一曰武關塞也。"
                },
                {
                    "paragraph": "擊吳濁水之上，果大破之，以存楚國。",
                    "zhushu": "濁水，蓋江水。傳曰：敗吳于公壻之谿。公壻之溪，楚地。"
                },
                {
                    "paragraph": "烈藏廟堂，著於憲法，此功之可彊成者也。",
                    "zhushu": "烈、功、憲，法也。"
                },
                {
                    "paragraph": "夫七尺之形，心致憂愁勞苦，膚之知痛疾寒暑，人情一也。",
                    "zhushu": "一，同也。"
                },
                {
                    "paragraph": "聖人知時之難得，務之可趣也，苦身勞形，焦心怖肝，不避煩難，不違危殆。",
                    "zhushu": "怖肝，猶戒懼。"
                },
                {
                    "paragraph": "蓋聞子發之戰，",
                    "zhushu": "子發，楚威王之將也。"
                },
                {
                    "paragraph": "進如激矢，合如雷電，解如風雨，貟之中規，方之中矩，破敵䧟陳，莫能壅御，澤戰必克，",
                    "zhushu": "克，勝也。"
                },
                {
                    "paragraph": "攻城必下。彼非輕身而樂死，務在於前，遺利於後。故名立而不墮，",
                    "zhushu": "名，武中寜國之名。墮，廢也。"
                },
                {
                    "paragraph": "此自強而成功者也。",
                    "zhushu": "成，猶立也。"
                },
                {
                    "paragraph": "是故田者不強，囷倉不盈；",
                    "zhushu": "強，力也。"
                },
                {
                    "paragraph": "官御不厲，心意不精；",
                    "zhushu": "精，專。"
                },
                {
                    "paragraph": "將相不強，功烈不成；",
                    "zhushu": "烈，業也。"
                },
                {
                    "paragraph": "侯王懈惰，後出无名。",
                    "zhushu": "丗，猶身也。"
                },
                {
                    "paragraph": "詩云：我馬唯騏，六囯如絲。",
                    "zhushu": "詩云：小雅皇皇者華之篇。六轡四馬。如絲，言調匀也。"
                },
                {
                    "paragraph": "載馳載驅，周爰諮謨。以言人之有所務也。",
                    "zhushu": "諮難曰謨，言當馳驅，以忠信往，謨難。事之不自惠，已愼之至，乃聖人之務也。"
                },
                {
                    "paragraph": "通於物者，不可驚怪，",
                    "zhushu": "通，逹，言怪物不能驚之也。"
                },
                {
                    "paragraph": "喻於道者，不可動以竒，",
                    "zhushu": "喻明非常曰竒。"
                },
                {
                    "paragraph": "察於辝者，不可燿以名，",
                    "zhushu": "燿，眩名，虛實之名也。"
                },
                {
                    "paragraph": "審於形者，不可遯以狀。",
                    "zhushu": "遯，欺也。狀，貌也。"
                },
                {
                    "paragraph": "丗俗之人，多尊古而賤今。故為道者，必託之于神農、黄帝，而後能入說。",
                    "zhushu": "說，言也。言爲二聖所作，乃能入其說扵人，人乃用之。"
                },
                {
                    "paragraph": "乱丗闇主，髙逺其所從來，因而貴之。為斈者，蔽於論而尊其所聞，相与危坐而稱之，正領而誦之，此見是非之分不明。",
                    "zhushu": "誦之，喻若影之隨形，響之應声，功也。之不知其理，故曰不明也。"
                },
                {
                    "paragraph": "夫无規矩，琟奚仲不能以定方圎；无凖绳，雖魯班不能以定曲直。是故鍾子期死，而伯牙绝絃被琴，知丗莫賞也；",
                    "zhushu": "針，宫氏子通稱。期，名，逹於音律。伯牙，楚人，覩丗无有知音，若子期，故绝絃破其琴也。"
                },
                {
                    "paragraph": "惠施死而莊子寑說言，見丗莫可為語者也。",
                    "zhushu": "惠施，宋人，仕於梁，為惠王相。莊子，名周，宋䝉縣人。作者三十三篇，為道家之言也。"
                },
                {
                    "paragraph": "夫項託年七歳為孔子師，孔子有以聽其言也。以年之少，爲闾丈人說，救敲不给，何道之能明也。",
                    "zhushu": "間道敲横。夫人，長者年少，為之說事者，人為其頭，自救不暇，何能明道也。"
                },
                {
                    "paragraph": "昔者謝子見於秦惠王，惠王說之，以问唐姑梁。唐姑梁曰：謝子，山東辨士，固權說以取少主。",
                    "zhushu": "謝，姓也。子，通稱也。唐，姓，名姑梁，秦大夫。言謝子，辨士也，常𤼵其巧說，以取少主之權。少主，謝子之君。一曰謂惠王。惠王，榮孝公之子也。"
                },
                {
                    "paragraph": "惠王因藏怒而待之，後日復見，逆而弗聽。",
                    "zhushu": "聽，猶說是也。"
                },
                {
                    "paragraph": "非其說異也，所以聽者易。",
                    "zhushu": "易，革也。"
                },
                {
                    "paragraph": "夫以徴為羽，非絃之罪；",
                    "zhushu": "罪在聽也。"
                },
                {
                    "paragraph": "以甘為苦，非味之過。",
                    "zhushu": "過在甞也。"
                },
                {
                    "paragraph": "楚人有烹猴而召其隣人，以為㺃羮也而甘之。",
                    "zhushu": "召，猶請也。"
                },
                {
                    "paragraph": "後闻其猴也，據地而吐之，尽冩其食。此未始知味者也。",
                    "zhushu": "喻以惠王初說謝子、唐姑梁間之，因藏怒也。"
                },
                {
                    "paragraph": "邯鄲師有出新曲者，託之李竒，",
                    "zhushu": "師，樂，師古也。出，猶作也。新曲，非雅樂也。李竒，古之名倡也。"
                },
                {
                    "paragraph": "諸人皆爭斈之，",
                    "zhushu": "諸，衆也。"
                },
                {
                    "paragraph": "後知其非也，而皆棄其曲。此未始知音者也。",
                    "zhushu": "知非李竒所作，而皆棄之，故未始知也。"
                },
                {
                    "paragraph": "鄙人有得玉璞者，喜其狀，以為寳而藏之。",
                    "zhushu": "鄙人，小人。"
                },
                {
                    "paragraph": "以示人，人以為石也，因而棄之。此未始知玉者也。故有符於中，則貴是而同今古。",
                    "zhushu": "符，驗，驗者，有明也。是，實也。言中心能明實是者，則貴之，古今一也，故曰同也。"
                },
                {
                    "paragraph": "无以聽其說，則所従來者逺而貴之耳。",
                    "zhushu": "言无中心明驗，无以聽人說之是否，但見其言逺古之事，便珍貴之耳。近丗之事，有可貴者，亦有不貴之也。"
                },
                {
                    "paragraph": "此和氏之所以泣血於荆山之下。",
                    "zhushu": "荆人和氏得美玉之璞於荆山之下，献楚武王。武王以為石，刖其左趾。及文王即位，復献之。如是乃泣血證之為璧。文王曰：先王輕於刖足而重剖石。遂為剖之，畢，如和言，因号為和氏之璧也。"
                },
                {
                    "paragraph": "今劒或绝側羸文，齧缺卷銋，而稱以頃㐮之劒，則貴之；爭帶之；",
                    "zhushu": "绝无側羸，无，文齧，缺卷銋，鈍弊无刃。託之。為楚頃襄王所服劒，故貴人慕而争帶之。一說頃襄王善為劒，人，名銋，鑽犀之稔也。"
                },
                {
                    "paragraph": "琴或撥刺枉橈，阔解漏越，而稱以楚莊之琴，側室爭鼔之。",
                    "zhushu": "撥刺，不止，枉橈，曲弱，濶解，壞。漏，越，音聲散。託之為楚莊王琴，則側室之寵人爭鼓之也。側室或作廟堂也。"
                },
                {
                    "paragraph": "苗山之鋋，羊頭之銷，雖水断龍舟，陸剸兕甲，莫之服帶；",
                    "zhushu": "苗山、楚山，利金所出，羊頭之銷，自羊子刀，雖有利用，无所稱託，故无人服帶也。"
                },
                {
                    "paragraph": "山桐之琴，涧梓之腹，雖鳴廉隅脩營，唐牙。",
                    "zhushu": "伐山桐以為琴，谿涧之梓以為腹，言其鳴音声有廉隅。脩營，音清涼，声和調。唐猶堂。營讀營，正急之營也。"
                },
                {
                    "paragraph": "通人則不然，服劒者期於銛利，而不期於墨陽、莫邪；",
                    "zhushu": "通人，通於事類，不然，不如衆人責逺慕声，不期得銛利而已。墨陽，莫邪，美劒名也。"
                },
                {
                    "paragraph": "乗馬者期於千里，而不期於華騮、绿耳；鼓琴者期於鳴廉、脩營，而不期於濫脅號鍾；",
                    "zhushu": "濫脅，音不和，号鍾，髙声，非耳所及也。"
                },
                {
                    "paragraph": "誦詩書者期於通道略物，而不期於洪範、商頌。",
                    "zhushu": "略，達物事也。頌或作容。"
                },
                {
                    "paragraph": "聖人見是非，若白黒之於目辨，",
                    "zhushu": "辨，別也。"
                },
                {
                    "paragraph": "清濁之於耳聽。",
                    "zhushu": "清，商也。濁，宫也。"
                },
                {
                    "paragraph": "衆人則不然。",
                    "zhushu": "然，如是也。"
                },
                {
                    "paragraph": "中无主以受之，譬若遺腹子之上隴，以礼哭泣之，而无所㱕心。",
                    "zhushu": "自不識父之顔，心不哀也。"
                },
                {
                    "paragraph": "故夫㝈子之相似者，唯其毋能知之；",
                    "zhushu": "知獨别也。"
                },
                {
                    "paragraph": "玉石之相𩔖者，唯良工能識之；",
                    "zhushu": "卞和是也。"
                },
                {
                    "paragraph": "書傳之微者，唯聖人能論之。",
                    "zhushu": "微，妙。論，叙也。"
                },
                {
                    "paragraph": "今取新聖人書，名之孔、墨，則弟子句指而受者必衆矣。",
                    "zhushu": "眩於孔、墨之名，而或不知其實非孔、墨所作也。"
                },
                {
                    "paragraph": "故羙人者，非必西施之種；通士者，不必孔、墨之𩔖。曉然意有所通於物，故作書以喻意，以爲知者也。",
                    "zhushu": "喻，明也。作書者以明古今傳代之事，以為知者施也。"
                },
                {
                    "paragraph": "誠得清明之士，執𤣥鑑於心，照物明白，不爲古今易意，",
                    "zhushu": "𤣥，水也。鑑，鏡也。皆以自見。能自易，故能見物，言反易也。"
                },
                {
                    "paragraph": "櫖書明指以示之，",
                    "zhushu": "櫖，書也。指書。"
                },
                {
                    "paragraph": "雖闔棺亦不恨矣。",
                    "zhushu": "朝聞道，夕死可矣，何恨之有乎？"
                },
                {
                    "paragraph": "昔晉平公今官為鐘，",
                    "zhushu": "鐘。"
                },
                {
                    "paragraph": "成而示師曠，師曠曰：鐘音不調。",
                    "zhushu": "平公，晉悼公之子彪。師曠識音，故知其不調也。"
                },
                {
                    "paragraph": "平公曰：寡人以示工，工皆以爲調，而以爲不調，何也？",
                    "zhushu": "而，汝言也。"
                },
                {
                    "paragraph": "師曠曰：使後丗無知音者則己，若有知音者，必知鐘之不調。故師曠之欲善調鍾也，以爲後之有知音者也。",
                    "zhushu": "喻上句作書為知音施也。",
                    "type": 2
                },
                {
                    "paragraph": "三代與我同行，五伯與我齊智，",
                    "zhushu": "我，謂作書。"
                },
                {
                    "paragraph": "彼獨有聖知之實，我曾无有閭里氣聞、窮巷之知者何？",
                    "zhushu": "曾，則也。我則无聲名宣闻於闾里，窮巷之人无有知我之賢，何故也？"
                },
                {
                    "paragraph": "彼并身而立節，我誕謾而悠忽。",
                    "zhushu": "彼謂三代、五伯并身同行，而五伯也立節。我謂誕謾倨敖，悠悠忽，遊蕩輕物。"
                },
                {
                    "paragraph": "今夫毛牆、西施，天下之美人，若使人銜腐䑕，蒙蝟皮，衣豹裘，帶死蛇，則布衣韋帶之人，過者，莫不左右睥睨而掩鼻。",
                    "zhushu": "言虱有美姿，人恐闻其𦤀，故睥睨掩其鼻。孟子曰：西子之蒙不潔，則人皆掩鼻而過之。是也。"
                },
                {
                    "paragraph": "甞試使之施芳澤，正娥眉，設笄珥，衣阿錫，曵齊紈，",
                    "zhushu": "笄，婦人首飾。珥、瑱。阿、細縠、錫、細布、紈、素。斉所出。"
                },
                {
                    "paragraph": "粉白黛黒，佩玉環，榆歩，",
                    "zhushu": "躰揺，動，撓足行。"
                },
                {
                    "paragraph": "雜芝若，籠蒙目視，",
                    "zhushu": "雜佩芝，若，香草。籠蒙，由妙睧目視也。"
                },
                {
                    "paragraph": "冶由笑，目流眺，",
                    "zhushu": "冶，猶笑。巧笑，詩云巧笑倩𠔃是也。流眺，不精眄，詩云美目盻𠔃是也。"
                },
                {
                    "paragraph": "口曾撓，竒牙出，𩉇䩉揺，",
                    "zhushu": "曾，則也。撓，弱也。口則弱撓，冐若將笑，故好齒出。詩云齒如瓠犀是也。𩉇䩉，頰邉丈，婦人之媚也。"
                },
                {
                    "paragraph": "則雖王公大人，有嚴志頡頏之行者，无不憛悇癢心而恱其色矣。",
                    "zhushu": "憛悇，貪欲。癢。心，煩悶也。憛悇，探讀，傣尊之探也。"
                },
                {
                    "paragraph": "今以中人之才，䝉愚惑之智，被汚辱之行，无本業所修，方術所務，焉得无有睥面掩鼻之容哉？今鼓舞者，",
                    "zhushu": "鼓舞，或作，鄭舞。鄭者，鄭神，楚懷王之幸姬，善哥攻舞，因名攻舞。一說鄭重攻舞也。"
                },
                {
                    "paragraph": "繞身若環，",
                    "zhushu": "車輪倒也。"
                },
                {
                    "paragraph": "曾撓摩地，扶於猗那，動容轉曲，",
                    "zhushu": "曾撓摩地，鼓車平解，故轉周還更曲，意更為之。"
                },
                {
                    "paragraph": "便媚擬神，",
                    "zhushu": "擬，象也。"
                },
                {
                    "paragraph": "身若秋葯被風，",
                    "zhushu": "葯，白芷，香草，被風，言其弱。"
                },
                {
                    "paragraph": "髮若結旌，",
                    "zhushu": "屈而復舒。"
                },
                {
                    "paragraph": "騁馳若騖。",
                    "zhushu": "騁馳，言其疾也。"
                },
                {
                    "paragraph": "木熙者，舉梧檟，據句枉，",
                    "zhushu": "熈，戲，斈，援也。梧，桐、檟、梓，皆大木也。句枉，曲枝也。枉或作掘也。"
                },
                {
                    "paragraph": "蝯自縱，好　葉，",
                    "zhushu": "言舞者若蝯，不復踐地，好上　木之枝葉。"
                },
                {
                    "paragraph": "龍夭矯，燕枝拘，",
                    "zhushu": "言纉藴若蟠龍。燕枝拘，言其著樹如燕附枝也。"
                },
                {
                    "paragraph": "援豐條，舞扶䟽，",
                    "zhushu": "援，持。持大條，以木舞。扶䟽，槃跚。"
                },
                {
                    "paragraph": "龍從鳥集，搏援攫肆，薎䝉踊躍。",
                    "zhushu": "言其舞躰如龍附雲，如鳥集山，持捷大，極其巧，薎蒙踊躍，明其疾也。"
                },
                {
                    "paragraph": "且夫觀者莫不爲之損心酸足。",
                    "zhushu": "觀者見其微妙，危險，皆為之損動，中心，酸酢其足也。"
                },
                {
                    "paragraph": "彼乃始徐行㣲笑，被衣修擢。",
                    "zhushu": "彼，彼舞者，更復徐行小𥬇，被倡衣，修擢舞為後曲也。"
                },
                {
                    "paragraph": "夫鼔者非柔縱，",
                    "zhushu": "言非其人，生自柔弱，屈句委縦也。"
                },
                {
                    "paragraph": "而木熈者非眇勁，",
                    "zhushu": "眇絶，言其非能也，自有絶眇之強力也。"
                },
                {
                    "paragraph": "淹浸漬漸靡使然也。",
                    "zhushu": "淹，乆。浸漬，漸於敎乆，使之柔；縦眇勁靡，教化使之然也。"
                },
                {
                    "paragraph": "是故生木之長，莫見其益，有時而修；",
                    "zhushu": "長者，令長之長。"
                },
                {
                    "paragraph": "砥礪䃺監，莫見其損，有時而薄。",
                    "zhushu": "有時，積時，言非一日，敎化亦然也。"
                },
                {
                    "paragraph": "藜藿之生，蝡蝡然日加数寸，不可以爲櫨棟；",
                    "zhushu": "加，猶益也。櫨，屋也。"
                },
                {
                    "paragraph": "楩柵。豫章之生也，七年而後知，故可以爲棺舟。",
                    "zhushu": "知，猶斍，斍其大也。"
                },
                {
                    "paragraph": "夫事有易成者名小，難成者功大。君子修美，雖未有利，福將在後至。",
                    "zhushu": "美，善也。"
                },
                {
                    "paragraph": "故詩云：日就月將，斈有緝熈于光明。此之謂也。",
                    "zhushu": "巳。說在上章也。"
                }
            ]
        },
        {
            "name": "泰族訓第二十",
            "paragraphs": [
                {
                    "paragraph": "泰族訓第二十",
                    "zhushu": "秦言古今之道，万物之指，族於一理，明其所謂也。",
                    "type": 1
                },
                {
                    "paragraph": "天設日月，列星辰，調隂陽，張四時。日以暴之，夜以息之，風以乾之，雨露以濡之。其生物也，莫見其所養而物長；其殺物也，莫見其所䘮而物亡。此之謂神明。聖人象之，故其起福也，不見其所由而福起；其除禍也，不見其所以而禍除。逺之則邇，延之則踈，稽之弗得，察之不虛，日計无筭，歳計有餘。夫濕之至也，莫見其形，而炭已重矣。風之至也，莫見其象，而木已動矣。日之行也，不見其移，騏𩦸倍日而馳，草木為之靡，縣熢未轉，",
                    "zhushu": "縣熢，邊候，見虜㪯熢，轉相受。行道里最疾者。"
                },
                {
                    "paragraph": "而日在其前。故天之且風，草木未動，而鳥已翔矣；",
                    "zhushu": "鳥巢居，知風也。"
                },
                {
                    "paragraph": "其且雨也，隂曀未集，而鱼已噞矣。",
                    "zhushu": "魚潜居，知雨也。"
                },
                {
                    "paragraph": "以隂陽之氣相動也，故寒暑燥濕，以𩔖相從，声響疾徐，以音相應也。故易曰：鳴鶴在隂，其子和之。髙宗諒闇，三年不言，四海之内，寂然无声，一言声然，大動天下。是以天心呿唫者也。故一動其本，而百枝皆應，若春雨之　万物也，渾然而流，沛然而施，无地而不澍，无物而不生。故聖人者，懷天心，声然能動化天下者也。故精誠感於内，形氣動於天，則景星見，黄龍下，祥鳯至，醴泉出，嘉榖生，河不滿溢，海不溶波。故詩云：懷柔百神，及河嶠岳。逆天暴物，則日月薄蝕，五星失行，四時千乗，晝㝠宵光，山崩川涸，冬雷夏霜。詩曰：正月繁霜，我心憂傷。天之与人，有以相通也。故囯危亡而天文変，丗惑乱而虹蜺見。万物有以相連，精祲有以相蕩也。",
                    "zhushu": "精祲，氣之侵入者也。"
                },
                {
                    "paragraph": "故神明之事，不可以智巧為也，不可以䈥力致也。天地所包，隂陽所嘔，雨露所濡，以生万物。瑶碧玉珠，翡翠玳𤦛，文彩明朗，润澤若濡，摩而不玩，乆而不渝。奚仲不能旅，",
                    "zhushu": "旅，部旅也。"
                },
                {
                    "paragraph": "魯般不能造，此之謂大巧。宋人有以象為其君，為楮葉者，",
                    "zhushu": "象，象牙也。"
                },
                {
                    "paragraph": "三年而成，莖柯豪芒，鋒殺顔澤，乱之楮華之中而不可知也。列子曰：使天地三年而成一葉，則万物之有葉者寡矣。夫天地之施化也，嘔之而生，吹之而落，豈此𢍆𢍆哉。故凡可度者小也，可数者少也。至大，非度之所能及也，至衆，非数之所能領也。故九州不可頃畒也，八極不可道里也，太山不可丈尺也，江海不可斗斛也。故大人者，与天地合德，日月合明，与鬼神合靈，与四時合信。故聖人懷天氣，抱天心，執中含和，不下廟堂而衍四海，変習易俗，民化而迁善，若性諸己，能以神化也。詩云：神之聽之，終和且平。夫鬼神視之无形，聽之无声，然而郊天，望山川，禱祠而求福，雩兊而請雨，",
                    "zhushu": "兊，說也。"
                },
                {
                    "paragraph": "卜筮而決事。詩曰：神之格思，不可度思，矧可射思。此之謂也。天致其髙，地致其厚，月照其夜，日照其晝。隂陽化，列星期，非有道而物自然。故隂陽四時，非生万物也；雨露時降，非養草木也；神明接，隂陽和，而万物生矣。故髙山深林，非爲虎豹也；大木　枝，非爲飛鳥也；流源千里，渊深百仞，非爲蛟龍也。致其髙崇，成其廣大。山居木棲，巢枝穴藏，冰潜陸行，各得其所寕焉。夫大生小，多生少，天之道也。故丘阜不能生雲雨，滎水不能生魚鼈者，小也。牛馬之氣，蒸生蟣虱，蟣虱之　蒸，不能生牛馬。故化生於外，非生於内也。夫蛟龍伏寢於渊，而卵剖於陵；",
                    "zhushu": "蛟龍，鼈屬也。乳扵陵而伏於渊，其卵自孕也。"
                },
                {
                    "paragraph": "螣蛇雄鳴於上風，雌鳴於下風，而化成形，精之至也。故聖人養心，莫善於誠，至誠而能動化矣。今夫道者，藏精於内，棲神扵心，靜漠活淡，訟繆匈中，",
                    "zhushu": "訟，容也。繆，靜也。"
                },
                {
                    "paragraph": "邪氣无所留滯。四枝莭族，毛蒸理泄，則機樞調利，百脉九竅，莫不順比，其所居神者，得其位也，豈莭柎而毛脩之哉？聖主在上位，廓然无形，寂然无声，官府若无事，朝廷若无人，无隱士，无軼民，无勞役，无𡨚刑，四海之内，莫不仰上之德，象主之指。夷狄之囯，重譯而至，非戸辨而家說之也，推其誠心，施之天下而已矣。詩曰：惠此中囯，以綏四方。内順而外寕矣。大王亶父処邠，狄人攻之，杖䇿而去。百姓攜㓜扶老，負釡甑，踰梁山，而囯乎歧周，非令之所能召也。秦穆公為野人，食駿馬　之傷也，飲之美酒，韓之戰，以其死力報，非劵之所責也。",
                    "zhushu": "劵，契也。"
                },
                {
                    "paragraph": "密子治亶父，巫馬期往觀化焉，見夜漁者，得小即釋之，非刑之所能禁也。孔子為鲁司寇，道不拾遺，市買不豫賈，田漁皆瀼長，",
                    "zhushu": "長，分别。長者得多。"
                },
                {
                    "paragraph": "而班白不戴負，",
                    "zhushu": "班白，頭有白髮。"
                },
                {
                    "paragraph": "非法之所能致也。夫矢之所以射逺貫牢者，弩力也；其所以中的剖微者，正心也；賞善罰暴者，政令也；其所以能行者，精誠也。故弩虽強，不能獨中；令虽明，不能獨行，必自精氣，所以与之施道。故攄道以被民，而民弗従者，誠心弗施也。",
                    "zhushu": "",
                    "type": 2
                },
                {
                    "paragraph": "天地四時，非生万物也，神明接，隂陽和，而万物生之。聖人之治天下，非易民性也，柎循其所有而滌蕩之，故因則大，化則細矣。",
                    "zhushu": "能循則必大也，化而欲作則小矣。"
                },
                {
                    "paragraph": "禹鑿龍門，闢伊阙，決江濬河，東注之海，因水之流也。后稷墾草發菑，糞土樹榖，使五種各得其冝，因地之勢也。湯、武革車三百乗，甲卒三千人，討暴亂，制夏，商，因民之欲也。故能因，則无敵於天下矣。夫物有以自然，而後人亊有治也。故良匠不能斵金，巧冶不能鑠木。金之勢不可斵，而木之性不可鑠也。埏埴而為噐，窬木而為舟，鑠鐵而為刀，鑄金而為鍾，因其可也。駕馬服牛，令雞司夜，令狗守門，因其然也。民有好色之性，故有大㛰之礼；有飲食之性，故有大饗之𧨏；有喜楽之性，故有鍾鼓筦絃之音；有悲哀之性，故有衰絰哭踊之莭。故先王之制法也，因民之所好，而為之莭文者也。因其好色而制㛰姻之礼，故男女有别；因其喜音而正雅、頌之声，故風俗不流；因其寕家室，楽妻子，敎之以順，故父子有親；因其喜朋友而敎之以悌，故長㓜有序。然後脩朝聘以明貴賎，饗飲習射以明長㓜，時捜振旅以習用兵也，",
                    "zhushu": "搜，簡車馬也。出曰治兵，入日振旅也。"
                },
                {
                    "paragraph": "入斈庠序以脩人倫。此皆人之所有於性，而聖人之所匠成也。故无其。性不可敎訓，有其性，无其養，不能遵道。繭之性，為絲，然非得工女煑以熱湯而抽其统紀，則不能成絲。卵之化為雛，非慈雌嘔煖覆伏，累日積乆，則不能為雛。人之性有仁乂之資，非聖王為之法度而教導之，則不可使郷方。故先王之敎也，因其所喜以勸善，因其所𢙣以禁奸。故刑罰不用而威行如流，政令約省而化燿如神。故因其性，則天下聽从，拂其性，則法縣而不用。昔者五帝三王之莅政施教，必用叅五。何謂叅五？仰取象於天，俯取度於地，中取法於人。乃立明堂之朝，行明堂之令，",
                    "zhushu": "明堂布政之宫，有十二月之政令也。"
                },
                {
                    "paragraph": "以調隂陽之，　而，和四時之莭，以辟疾病之菑。俯視地理，以制度量，察陵陸水澤肥墽髙下之冝；立亊生財，以除飢寒之患。中考乎人德，以制礼楽，行仁義之道，以治人倫，而除暴乱之禍。乃澄列金、木、水火土之性，",
                    "zhushu": "澄，淸也。"
                },
                {
                    "paragraph": "故立父子之親而成家；别清濁五音六律相生之数，以立君臣之乂而成囯；察四時季孟之序，以立長㓜之礼而成官，此之謂叅。制君臣之義，父子之親，夫婦之辨，長㓜之序，朋友之際，此之謂五。乃裂地而州之，分職而治之，築城而居之，割宅而異之，分財而衣食之，立大斈而敎誨之，夙㒷夜寐而勞力之，此治之紀綱已。然得其人則㪯，失其人則廢。堯治天下，政教平，德润洽，在位七十載，乃求所属天下之統，令四岳揚側𨹟。四岳㪯舜而薦之堯，堯乃妻以二女，以觀其内，",
                    "zhushu": "二女：娥皇、女英。"
                },
                {
                    "paragraph": "任以百官，以觀其外。旣入大麓，烈風雷雨而不迷。",
                    "zhushu": "林属於山曰麓。堯使舜入林麓之中，遭大風雨不迷也。"
                },
                {
                    "paragraph": "乃属以九子，",
                    "zhushu": "堯有九男。"
                },
                {
                    "paragraph": "贈以昭華之玉，",
                    "zhushu": "昭華，玉名。"
                },
                {
                    "paragraph": "而傳天下焉，以爲虽有法度，而朱弗能统也。",
                    "zhushu": "朱，堯子也。"
                },
                {
                    "paragraph": "夫物未甞有張而不弛，成而不毀者也，唯聖人能盛而不衰，盈而不虧。神農之初作琴也，以㱕神，及其滛也，反其天心。夔之𥘉作楽也，",
                    "zhushu": "夔，堯典楽臣也。"
                },
                {
                    "paragraph": "皆合六律而調五音，以通八風。及其衰也，以沉湎淫康，不顧政治，至於滅亡。蒼頡之𥘉作書，以辯治百官，領聖万事，愚者得以不忘，智者得以志逺。至其衰也，爲奸刻偽書，以解有罪，以殺不辜。湯之𥘉作囿也，以奉宗廟鲜犞之具，",
                    "zhushu": "生肉爲鮮，乾肉爲犞。"
                },
                {
                    "paragraph": "𥳑士卒，習射御，以戒不虞。及至其衰也，馳騁獵射，以奪民時，罷民之力。堯之㪯，禹、𢍆、后稷、臯陶，政敎平，奸宄息，獄訟止而衣食足，䝨者勸善，而不肖者懷其德。及至其末，朋黨比周，各推其与，廢公趨私，外内相推㪯，奸人在朝，而䝨者隱処。故易之失也，卦，書之失也，敷，楽之失也，淫，詩之失也，辟，礼之失也，責，春秋之失也，刺。天地之道，極則反，盈則損。五色虽㓪，有時而渝，茂木豊草，有時而落。物有降殺，不得自若。故聖人亊窮而更為，法弊而改制，非楽変古易常也，將以救敗扶衰，黜淫済非，以調天地之氣，順万物之冝也。聖人天覆地載，日月照，隂陽調，四時化，万物不同，无故无新，无疏无親，故能法天。天不一時，地不一利，人不一亊，是以緒業不得不多端，趨行不得不殊方。五行異氣，而皆適調，六藝異科，而皆同道。温惠柔良者，詩之風也。淳厖敦厚者，書之教也。淸明條達者，易之乂也。恭儉尊讓者，礼之為也。寛裕簡易者，楽之化也。刺幾辯義者，春秋之靡也。故易之失，鬼，",
                    "zhushu": "易以　定吉凶，故鬼也。"
                },
                {
                    "paragraph": "楽之失，淫，",
                    "zhushu": "楽変之於鄭，声，淫也。"
                },
                {
                    "paragraph": "詩之失，愚，",
                    "zhushu": "詩人怒，怒近愚也。"
                },
                {
                    "paragraph": "書之失，拘，",
                    "zhushu": "書有典漠之制，拘以法也。"
                },
                {
                    "paragraph": "礼之失，忮，",
                    "zhushu": "礼，尊尊，卑；卑，尊不下卑，故忮也。"
                },
                {
                    "paragraph": "春秋之失，訾？",
                    "zhushu": "春秋貶絶，不避王人，書人之過，相訾也。"
                },
                {
                    "paragraph": "六者，聖人兼用而財制之。失本則乱，得本則治，其美在調，其失在權。水、火、金、木、土、榖，異物而皆任；規、矩、權、衡、準、绳，異形而皆施。丹、靑、膠、漆，不同而皆用。各有所適，物各有冝。輪貟輿方，轅从衡横，勢施便也。驂欲馳，服欲歩，",
                    "zhushu": "驂，騑。服，車中馬也。"
                },
                {
                    "paragraph": "帶不猒新，鉤不猒故，処地冝也。関睢㒷於鳥，而君子羙之，為其雌雄之不乖居也。鹿鳴㒷扵獸，君子大之，取其見食而相呼也。泓之戰，軍敗君獲，",
                    "zhushu": "宋襄公与楚戰於泓，楚人敗之，襄公獲也。"
                },
                {
                    "paragraph": "而春秋大之，取其不鼔不成列也。宋伯姫坐燒而死，",
                    "zhushu": "伯姫，宋共公夫人。夜失火，待傅母不至，不下堂而及，大死之也。"
                },
                {
                    "paragraph": "春秋大之，取其不踰礼而行也。成功立亊，豈足多哉。方指所言，而取一槩焉爾。王喬、赤松去塵埃之閒，離群慝之紛，",
                    "zhushu": "慝，惡也。"
                },
                {
                    "paragraph": "及隂陽之和，食天地之精，呼而出故，吸而入新，喋虚輕㪯，乗雲遊霧，可謂養性矣，而未可謂孝子也。周公誅管叔、蔡叔，以平囯弭乱，可謂忠臣也，而未可謂弟也。湯放桀，武王誅紂，以爲天下去殘除賊，可謂惠君，而未可謂忠臣矣。楽羊攻中山未能下，中山烹其子，而食之以示威，可謂良将，而未可謂慈父也。故可乎可，而不可乎不可，不可乎不可，而可乎可。舜、許由異行而皆聖，伊尹、伯夷異道而皆仁，箕子、比干異趨而皆䝨。故用兵者，或輕或重，或貪或廉，此四者相反，而不可一无也。輕者欲發，重者欲止，貪者欲取，廉者不利非其有。故勇者可貪進闘，而不可令持牢。重者可令埴固，而不可令凌敵。貪者可令進取，而不可令守職。廉者可令守分，而不可令進取。信者可令持約，而不可令應変。五者相反，聖人兼用而財使之。夫天地不包一物，隂陽不生一𩔖，海不讓水潦以成其大，山不讓土石以成其髙。夫守一隅而遺万方，取一物而弃其餘，則其所得者鲜，而所治者淺矣。治大者道不可以小；地廣者制不可以狹；位髙者事不可以煩；民衆者，教不可以苟。夫事碎難治也，法煩難行也，求多難贍也。寸而度之，至丈必差；銖而稱之，至石必過；石秤丈量，徑而寡失；简絲数米，煩而不察。",
                    "zhushu": "言事當因大法，如𥳑阅絲数米，則煩而无功也。"
                },
                {
                    "paragraph": "故大較易為智，曲辯難為惠。故无益於治，而有益於煩者，聖人不為；无益扵用，而有益於費者，智者弗行也。故功不猒约，事不猒省，求不猒寡。功約，易成也，亊省，易治也，求寡，易贍也。衆易之，扵以任人，易矣。孔子曰：小辯破言，小利破義，小義破道，小見不逹，必𥳑。河以逶蛇，故能逺；山以陵遟，故能髙；隂陽无為，故能和；道以優游，故能化。夫徹於一亊，察於一辭，審扵一投，可以曲說，而未可廣應也。蓼菜成行，甂甌有，　，稱薪而爨，数米而炊，可以治小，而未可以治大也。貟中規，方中矩，動成獸，止成文，可以愉舞，而不可以陳軍。滌盃而食，洗爵而飲，盥而後饋，可以養少，而不可以饗衆。今夫祭者，屠割烹殺，剥狗燒豕，調平五味者，庖也；陳簠簋，",
                    "zhushu": "噐方中者為簠，圎中者為簋也。"
                },
                {
                    "paragraph": "列樽俎，設籩豆者，祝也；斉明盛服，渊默而不言，神之所依者，尸也。宰祝虽不能，尸不越樽俎而代之。故張瑟者，小絃急而大絃緩，立事者，賤者勞而貴者逸。舜為天子，彈五絃之琴，歌南風之詩，而天下治。周公肴臑不收於前，鍾鼓不解於懸，而四夷服。趙政晝決獄，夜理書，",
                    "zhushu": "趙政，秦始皇帝。"
                },
                {
                    "paragraph": "御史冠蓋接於郡縣，覆稽趨留，戍五嶺以備越，築脩城以守胡，然奸邪萌生，盗賊群居，事愈煩而乱愈生。故法者，治之具也，而非所以為治也，而猶弓矢，中之具，而非所以中也。黄帝曰：芒芒昧昧，因天之威，与元同氣。故同氣者帝，同乂者王，同力者霸，无一焉者亡。故人主有伐囯之志，邑犬群嘷，",
                    "zhushu": "伐囯逆天之行，則時必有大禍。"
                },
                {
                    "paragraph": "雄雞夜鳴，庫兵動而戎馬驚。",
                    "zhushu": "戎馬，兵馬也。雞夜鳴而兵馬起，氣之感動也。"
                },
                {
                    "paragraph": "今日解怨偃兵，家老甘卧，巷无聚人，妖菑不生，非法之應也，精氣之動也。故不言而信，不施而仁，不怒而威，是以天心動化者也。施而仁，言而信，怒而威，具以精誠感之者也。施而不仁，言而不信，怒而不威，是以外皃為之者也。故有道以統之，法虽少，足以化矣。无道以行之，法虽衆，足以乱矣。",
                    "zhushu": "",
                    "type": 2
                },
                {
                    "paragraph": "治身，太上養神，其次養形；治囯，太上養化，其次正法。神清志平，百莭皆寕，養性之本也。𦘺肌膚，充腸腹，供嗜欲，養生之末也。民交讓爭処卑，委利爭受寡，力事爭就勞，曰化上迁善，而不知其所以然，此治之上也。利賞而勸善，畏刑而不為非，法令正扵上，而百姓服於下，此治之未也。上丗養本，而下丗亊末，此太平之所以不起也。夫欲治之主不丗出，而可与㒷治之臣不万一，以万一求不丗出，此所以千歳不一會也。水之性淖以清，窮谷之汚，生以青苔，",
                    "zhushu": "青苔，水垢也。"
                },
                {
                    "paragraph": "不治其性也。掘其所流而深之，茨其所決而髙之，",
                    "zhushu": "茨，積土填滿也。"
                },
                {
                    "paragraph": "使得循勢而行，乗衰而流，",
                    "zhushu": "衰，下也。"
                },
                {
                    "paragraph": "虽有腐髊流漸，弗能汚也。",
                    "zhushu": "腐，髊，骨也。漸，水也。"
                },
                {
                    "paragraph": "其性非異也，通之与不通也，風俗猶此也。誠決其善志，防其邪心，啓其善道，塞其奸路，与同出一道，則民性可善，而風俗可美也。所以貴扁鵲者，非貴其隨病而調藥，貴其擪息脉血，知疾之所従生也。",
                    "zhushu": "言人之喘息，脉之病可知。"
                },
                {
                    "paragraph": "所以貴聖人者，非貴隨罪而鑒刑也，貴其知乱之所由起也。若不脩其風俗，而縦之淫辟，乃隨之以刑，繩之法，法，虽殘賊，天下，弗能禁也。禹以夏王，桀以夏止；湯以殷王，紂以殷亡。非法度不存也，紀綱不張，風俗壞也。三代，之法不亡，而丗不治者，无三代之智也。六律具存，而莫能聽者，无師曠之耳也。故法虽在，必待聖而後治；律虽具，必待耳而後聽。故囯之所以存者，非以有法也，以有䝨人也。其所亡者，非以无法也，以无聖人也。晉獻公欲伐虞，宫之竒存焉，為之寢不安席，食不甘味，而不敢加兵焉。賂以宝玉駿馬，宫之竒諫而不𦗟，言而不用，越疆而去。荀息伐之，兵不血刃，抱宝牽馬而去。故守不待渠壍而固，攻不待衝降而抜，得䝨之与失賢也。故臧武仲以其智存鲁，而天下莫能亡也。璩伯玉以其仁寕衞，而天下莫能危也。易曰：豐其屋，蔀其家，窺其戸，𨵙其无人。无人者，非无衆庶也，言无聖人以統理之也。民无廉恥，不可治也。非修礼乂，廉恥不立，民不知礼乂，法弗能正也。非崇善廢醜，而向礼乂，无法不可以為治也，不知礼乂，不可以行法。法能殺不孝者，而不能使人為孔、曾之行；法能刑窃盗者，而不能使人為伯夷之廉。孔子弟子七十，養徒三千人，皆入孝出悌，言為文章，行為儀表，教之所以成也。墨子服役百八十人，皆可使赴火蹈刃，死不還踵，化之所致也。夫刻肌膚，鑱皮革，被創流血，至難也，然越為之，以求榮也。",
                    "zhushu": "越人以箴刺皮為龍文，所以為尊榮之也。"
                },
                {
                    "paragraph": "聖王在上，明好𢙣以示之，經誹譽以尊之，親䝨而進之，賎不肖而退之，无被創流血之苦，而有髙丗尊𩔰之名，民孰不从？古者法設而不犯，刑錯而不用，非可，刑而不刑也，百工维時，庶績咸熈，礼乂脩而任䝨得也。故㪯天下之髙以爲三公，一囯之髙以爲九𡖖，一縣之髙以爲二十七大夫，一郷之髙以爲八十一元士。故知過万人者謂之英，千人者謂之俊，百人者謂之豪，十人者謂之傑。明於天道，察於地理，通於人情，大足以容衆，德足以懷逺，信足以一異，知足以知変者，人之英也。德足以敎化，行足以隱乂，仁足以得衆，明足以照下者，人之俊也。行足以爲儀表，知足以決嫌疑，廉可以分財，信可使守約，作事可法，出言可道者，人之豪也。守職而不廢，処乂而不比，見難不苟免，見利不苟得者，人之傑也。英俊豪傑，各以小大之材，処其位，得其宜，由本流，未，以重制輕，上唱而民和，上動而下隨，四海之内，一心同㱕，背貪鄙而向乂理，其扵化民也，若風之揺草木，无之而不靡。今使愚敎知，便，不肖臨䝨，虽嚴刑罰，民弗従也，小不能制大，弱不能使強也。故聖主者㪯䝨以立功，不肖主㪯其所与同。文王㪯大公望、召公奭而王，桓公任管仲、隰朋而霸，此㪯䝨以立功也。夫差用太宰噽而滅，秦任李斯、趙髙而亡，此㪯所与同。故觀其所㪯，而治乱可見也；察其黨与，而䝨不肖可論也。夫聖人，之屈者，以求伸也；枉者，以求直也。故虽出邪辟之道，行幽昧之塗，将欲以直大道，成大功，猶出林之中，不得直道，極溺之人，不得不濡足也。伊尹憂天下之不治，調和五味，負鼎俎而行，",
                    "zhushu": "伊尹七十說湯而不用，於是負鼎俎，調五未僅，然後得用。"
                },
                {
                    "paragraph": "五就桀，五就湯，将欲以濁為清，以危為寕也。周公股肱周室，輔翼成王，管叔、蔡叔奉公子禄父而欲為乱，周公誅之，以定天下，縁不得已也。管子憂周室之卑，諸侯之力征，夷狄伐中囯，民不得寕処，故蒙耻辱而不死，将欲以憂夷狄之患，平夷狄之乱也。孔子欲行王道，東西南北，七十說而无所偶，故因衛夫人、彌子瑕而欲通其道。",
                    "zhushu": "衞夫人，衞靈公夫人南子也。彌子瑕，衛之嬖臣。"
                },
                {
                    "paragraph": "此皆欲平險除穢，由𡨋𡨋至炤炤，動扵權而統於善者也。夫觀逐者於，其反也，而觀行者於其终也。故舜放弟，周公殺兄，猶之為仁也；文公樹米，",
                    "zhushu": "文公，晋文公也。樹米而欲生之。"
                },
                {
                    "paragraph": "曾子架羊，",
                    "zhushu": "架，連架，所以備知也。"
                },
                {
                    "paragraph": "猶之為知也。當今之丗，醜必託善以自為解，邪必蒙正以自為辟。游不論囯，仕不擇官，行不辟汚，曰伊尹之道也。分别爭財，親戚兄弟搆怨，骨　相賊，曰周公之乂也。行无亷耻，辱而不死，曰管子之趨也。行貨賂，趣勢門，立私廢公，比周而取容，曰孔子之術也。此使君子小人紛然殽乱，莫知其是非者也。故百川並流，不注海者，不爲川谷；趨行踳馳，不㱕善者，不爲君子。故善言㱕乎可行，善行㱕乎仁乂。田子方、段干木輕爵禄而重其身，不以欲傷生，不以利累形。李克竭股肱之力，領理百官，輯穆万民，使其君生无廢事，死无遺憂。此異行而㱕於善者。",
                    "zhushu": "田子方、段干木、李克，皆魏文侯臣，故皆㱕於善。"
                },
                {
                    "paragraph": "張儀、蘇秦家无常居，身无定君，約从衡之亊，爲傾覆之謀，濁乱天下，撓滑諸侯，使百姓不遑啓居，或从㦯横，或合衆弱，㦯輔冨強。此異行而㱕於醜者也。故君子之過也，猶日月之蝕，何害於明？小人之可也，猶狗之晝吠，鴟之夜見，何益於善？夫知者不妄發，擇善而爲之，計乂而行之，故事成而功足賴也，身死而名足稱也。虽有知能，必以仁乂爲之本，然后可立也。知能踳馳，百亊並行，聖人一以仁乂爲之凖繩，中之者謂之君子，弗中者謂之小人。君子，虽死亡，其名不滅；小人虽得勢，其罪不除。使人左據天下之圗而右刎喉，愚者不為也，身貴扵天下也，死君親之難，視死若㱕，乂重於身也。天下，大利也，比之身則小，身，所重也，比之乂則輕，乂，所全也。詩曰：愷悌君子，求福不回。言以信乂為凖绳也。欲成霸王之業者，必得勝者也。能得勝，必強者也。能強者，必用人力者也。能用人力者，必得人心者也。能得人心者，必自得者也。故心者，身之本也；身者，囯之本也。未有得已而失人者也，未有失已而得人者也。故為治之本，務在寕民；寕民之本，在於足用；足用之本，在於勿奪時；勿奪時之本，在於省亊；省亊之本，在於莭用；莭用之本，在於反性。未有能揺其本而靜其末，濁其源而清其流者也。故知性之情者，不務性之所无以爲；知命之情者，不憂命之所无奈何。故不髙宮室者，非爱木也；不大鍾鼎者，非爱金也。直行性命之情，而制度可以爲万民儀。令自恱五色，口嚼滋味，耳淫五声，七竅交爭，以害其性，日引邪欲，而澆其身，夫調身弗能治，奈天下何？故自養得其莭，則養民得其心矣。所謂有天下者，非謂其履勢位，受傳藉，稱尊號也，言運天下之力，而得天下之心。紂之地，左東海，右流沙，前交阯，後幽都，師起容阅，至浦水，士億有餘万，然皆倒矢而射，傍㦸而戰。武左左操黄，　右執白旄以麾之，則瓦解而走，遂土崩而下。紂有南面之名，而无一人之德，此失天下也。故桀、紂不爲王，湯、武不爲放。周処鄷、鎬之地，方不過百里，而誓纣牧之野，入據殷囯，朝成湯之廟，表商容之閭，封比干之墓，解箕子之囚，乃折抱毁鼔，偃五兵，縦牛馬，挺曶而朝天下，百姓歌謳而樂之，諸侯執禽而朝之，得民心也。闔閭伐楚，五戰入郢，燒髙府之粟，破九龍之鍾，",
                    "zhushu": "楚為大能之𥵂，以縣鍾也。"
                },
                {
                    "paragraph": "鞭荆平王之墓，",
                    "zhushu": "荆平王殺子胥之父，故鞭其墓以復讎。"
                },
                {
                    "paragraph": "舍昭王之宮；",
                    "zhushu": "吴之人楚君舍乎君室，大夫舍大夫室也。"
                },
                {
                    "paragraph": "昭王奔隨，百姓父兄攜㓜扶老而隨之，乃相率而為致勇之寇，皆方面奮臂而為之闘。當此之時，无将卒以行列之，各致其死，𨚫吳兵，復楚地。靈王作章華之臺，",
                    "zhushu": "靈王，楚君。"
                },
                {
                    "paragraph": "發乾谿之役，",
                    "zhushu": "靈王伐徐以恐吳，次於乾谿。"
                },
                {
                    "paragraph": "外内搔動，百姓罷弊，弃疾乗民之怨，而立公子比，",
                    "zhushu": "弃疾，皆靈，五之兄弟。"
                },
                {
                    "paragraph": "百姓放臂而去之，餓於乾谿，食莽飲水，",
                    "zhushu": "莽，草。"
                },
                {
                    "paragraph": "枕塊而死。楚囯山川不変，土地不易，民性不殊，昭王則相率而殉之，靈王則倍畔而去之，得民之与失民也。故天子得道，守在四夷；天子失道，守在諸侯。諸侯得道，守在四鄰；諸侯失道，守在四境。故湯処亳七十里，文王処礼百里，皆令行禁止於天下。周之衰也，戎伐凡伯于楚丘以㱕。",
                    "zhushu": "凡伯，周大夫。使於魯，而戎伐之楚丘。"
                },
                {
                    "paragraph": "故得道，則以百里之地，令於諸侯；失道，則以天下之大，畏於兾州。故曰：无恃其不吾奪也，恃吾不可奪。行可奪之道，而非篡弑之行，无益於恃天下矣。",
                    "zhushu": "",
                    "type": 2
                },
                {
                    "paragraph": "凡人之所以生者，衣与食也。今囚之冥室之中，虽養之以芻豢，衣之以綺繍，不能楽也，以目之无見，耳之无闻。穿𨻶穴，見雨零，則快然而嘆之，況開戸發牖，从冥冥見炤炤乎？従冥冥，猶尚肆然而喜，又況出室坐堂，見日月光？見日月光，曠然而楽，又況登太山，履石封，以望八荒，視天都若蓋，江河若帶，又況万物在其閒者乎？其為楽豈不大哉！且聾者耳形具而无能聞也，盲者目形存而无能見也。夫言者所以通己於人也，聞者所以通人於己也。瘖者不言，聾者不聞，旣瘖且聾，人道不通。故有瘖聾之病者，虽破家求醫，不顧其費，豈獨形骸有瘖聾哉，心志亦有之。夫指之拘也，莫不亊申也；心之塞也，莫知務通也，不明扵𩔖也。夫觀六藝之廣崇，窮道德之渊深，達乎无上，至乎无下，運乎无極，翔乎无形，廣於四海，崇於太山，冨於江河，曠然而通，昭然而明，天地之閒，无所繫戾，其於以監觀，豈不大哉。人之所知者淺，而物変无窮，曩不知而今知之，非知益多也，問斈之所加也。夫物常見則識之，甞為則能之。故因其患則造其備，犯其難則得其便。夫以一出之壽，而觀千𡻕之知，今古之論，虽未甞更也，其道理素具，可不謂有術乎。人欲知髙下而不能，敎之用管準則說；欲知輕重而无以，予之權衡則喜；欲知逺近而不能，敎之以金目則射快。",
                    "zhushu": "金目，深目，所以望逺，近射準也。"
                },
                {
                    "paragraph": "又況知應无方而不窮哉。犯大難而不攝，見煩缪而不惑，晏然自得，其爲楽也，豈直一說之快哉！夫道，有形者皆生焉，其爲親亦戚矣；享榖食氣者皆受焉，其爲君亦患矣；諸有智者皆斈焉，其爲師亦博矣。射者数發不中，人敎之以儀則喜矣，又況生儀者乎？人莫不知斈之有益於己也，然而不能者，嬉戲害人也。人皆多以无用害有用，故知不博而日不足。以鑿觀池之力耕，則田野必辟矣；以積土山之髙脩隄防，則水用必足矣；以食狗馬鴻鴈之費養士，則名譽必榮矣；以弋獵博弈之日，誦詩讀書，聞識必博矣。故不斈之与斈也，猶瘖聾之比於人也。",
                    "zhushu": "",
                    "type": 2
                },
                {
                    "paragraph": "凡斈者，能明於天下之分，通於治乱之本，澄心清意以存之，，見其終始，可謂知略矣。天之所爲，禽獸草木，人之所爲，礼節制度，構而爲宫室，制而爲舟輿是也。治之所以爲本者，仁義也；所以爲末者，法度也。凡人之所以事生者，本也；其所以亊死者，末也。本末，一躰也，其兩爱之，一，性也。先本後末，謂之君子；以末害本，謂之小人。君子与小人之性非異也，所在先後而已矣。草木洪者爲本，而殺者爲末；禽獸之性，大者爲首，而小者爲尾。末大扵本則折，尾大扵要則不掉矣。故食其口而百莭𦘺，　其本而枝葉美，天地之性也。天地之生物也有本末，其養物也有先後，人之扵治也，豈得无終始哉？故仁義者，治之本也。令不知事脩其本，而務治其末，是釋其根而　其枝也。且法之生也，以輔仁義，今重法而棄義，是貴其冠履而忘其頭足也。故仁乂者，爲厚基者也，不益其厚而張其廣者毁，不廣其基而增其髙者覆。趙政不增其德而累其髙，故滅；知伯不行仁乂而務廣地，故亡其囯。語曰：不大其棟，不能任重，重莫若囯，棟莫若德。囯主之有民也，猶城之有基，木之有根，根深即本固，基美則上寕。五帝三王之道，天下之綱紀，治之儀表也。今商鞅之啓塞，",
                    "zhushu": "啓之以利，塞之以禁，商鞅之術也。"
                },
                {
                    "paragraph": "申子之三符，",
                    "zhushu": "申不害治韓，有三符驗之術也。"
                },
                {
                    "paragraph": "韓非之孤憤，",
                    "zhushu": "韓非說孤生之憤志。"
                },
                {
                    "paragraph": "張儀、蘇秦之従衡，",
                    "zhushu": "蘇秦合六国為従，張儀說為衡。"
                },
                {
                    "paragraph": "皆掇取之權，一切之術也，非治之大本、亊之𢘆常、可博内而丗傳者也。子囊北而全楚，北，不可以為庸；",
                    "zhushu": "子囊，楚大夫也。北，逐走。庸，常也。"
                },
                {
                    "paragraph": "弦髙誕而存鄭，誕，不可以為常。今夫雅頌之声，皆發於詞，本於情，故君臣以睦，父子以親。故韶夏之楽也，声浸乎金石，润乎草木。今取怨思之声，施之於絃管，聞其音者，不淫則悲。淫則，乱男女之，辯，悲則感怨思之氣，豈所謂楽哉。趙王迁流扵房陵，",
                    "zhushu": "秦㓕趙，王迁之漢中房陵也。"
                },
                {
                    "paragraph": "思故郷，作為山水之嘔，",
                    "zhushu": "山水之嘔，歌曲。"
                },
                {
                    "paragraph": "聞者莫不殞涕。荆軻西刺秦王，",
                    "zhushu": "无朝，燕人，太子丹之客也。丹怨秦王，故遣軻刺之也。"
                },
                {
                    "paragraph": "髙漸離、宋意為擊筑而歌於易水之上，",
                    "zhushu": "髙漸離、宋意，皆太子丹之客也，筑曲二十一弦。易水，燕之南水也。"
                },
                {
                    "paragraph": "聞者莫不瞋目裂眦，髪植穿冠，因以此声為樂而入宗廟，豈古之所謂樂哉？故弁冕輅輿，可服而不可好也；",
                    "zhushu": "弁，冕，冠也。"
                },
                {
                    "paragraph": "大羮之和，可食而不可嗜也；",
                    "zhushu": "大羮不和五味。"
                },
                {
                    "paragraph": "朱絃漏越，",
                    "zhushu": "朱絃，練絲。漏，穿。越，琴瑟兩頭也。"
                },
                {
                    "paragraph": "一唱而三歎，可聽而不可快也。故无声者，正其可聽者也，其无味者，正其足味者也。吠声清於耳，兼味快扵口，非其貴也。故亊不本於道德者，不可以為儀；言不合乎先王者，不可以為道；音不調乎雅頌者，不可以為楽。故五子之言，",
                    "zhushu": "五子，謂商鞅、申子、韓非、蘇秦、張儀也。"
                },
                {
                    "paragraph": "所以便說掇取也，非天下之通義也。聖王之設政施敎也，必察其終始，其縣法立儀，必原其本末，不苟以一亊備一物而已矣。見其造而思其功，觀其源而知其流，故博施而不竭，彌久而不垢。夫水出於山而入於海，稼生於田而藏於倉，聖人見其所生，則知其所㱕矣。故舜深藏黄金於嶄嵒之山，所以塞貪鄙之心也，儀狄為酒，禹飲而甘之，遂䟽儀狄而絶嗜酒，所以遏流湎之行也。師延為平公鼓朝歌北鄙之音，",
                    "zhushu": "衛靈公宿於濮水之上，聞琴音，召師涓而寫之。葢師延所為紂作朝歌北鄙之音也。"
                },
                {
                    "paragraph": "師曠曰：此亡囯之楽也。",
                    "zhushu": "靈公進新声平公，平公以問師曠。師曠曰：纣子師延作靡靡之楽，纣亡，師延東走，自投濮水而死。得此音必於濮上也。"
                },
                {
                    "paragraph": "大息而撫之，所以防淫辟之風也。故民知書而德衰，知数而厚衰，知券契而信衰，知械機而空衰也。",
                    "zhushu": "空，質也。"
                },
                {
                    "paragraph": "巧詐藏於𦙄中，則純白不備，而神德不全矣。琴不鳴，而二十五絃各以其声應，軸不運，而三十輻各以其力疾。絃有缓急小大，然后成曲。車有勞軼動靜，而后能致逺。使有声者，乃无声者也，能致千里者，乃不動者也。故上下異道則治，同道則乱。位髙而道大者従，亊大而道小者凶，故小快害義，小慧害道，小辯害治，苟削傷徳。大政不險，故民易道，至治寛裕，故下不相賊；至中復素，故民无匿情。商鞅爲秦立相坐之法，",
                    "zhushu": "相坐之法，一家有罪，三家坐之。"
                },
                {
                    "paragraph": "而百姓怨矣；吳起爲楚减爵禄之令，",
                    "zhushu": "減爵者，收減群臣之爵禄。"
                },
                {
                    "paragraph": "而功臣畔。商鞅之立法也，吳起之用兵也，天下之善者也。然商鞅以法亡秦，察於刀筆之跡，而不知治乱之本也。吳起以兵弱楚，習於行陳之亊，而不知廟戰之權也。晉獻公之伐驪，得其女，非不善也，然而史蘇嘆之，",
                    "zhushu": "晉獻公得驪姬，使史蘇占之。史蘇曰：俠以銜骨，齒牙爲禍也。"
                },
                {
                    "paragraph": "見其四丗之被禍也。吳王夫差破斉艾陵，勝晉黄地，非不捷也，",
                    "zhushu": "庫之所獲爲捷。"
                },
                {
                    "paragraph": "而子胥憂之，見其必擒於越也。小白奔莒，",
                    "zhushu": "小白，斉桓公也。"
                },
                {
                    "paragraph": "重耳奔曹，非不困也，而鮑叔、咎犯隨而輔之，知其可與至於霸也。句踐捷於㑹稽，脩政不殆，謨慮不休，知禍之為福也。㐮子𠕅勝而有憂色，",
                    "zhushu": "趙襄子𠕅勝，謂伐狄、勝二邑也。"
                },
                {
                    "paragraph": "畏福之為禍也。故斉桓公亡汶陽之田而霸，",
                    "zhushu": "鲁荘公使曹子刦桓公，取汶陽之田。桓公不背信，諸侯朝之也。"
                },
                {
                    "paragraph": "知伯兼三晉之地而亡。聖人見禍福於重閉之内，而慮患於九拂之外者也。",
                    "zhushu": "九拂，九曲是折，投拂不見処也。"
                },
                {
                    "paragraph": "螈蚕一歳𠕅收，",
                    "zhushu": "螈，𠕅也。"
                },
                {
                    "paragraph": "非不利也，然而王法禁之者，為其殘桑也。離先稻熟而農夫耨之，",
                    "zhushu": "稻米隨而生者為離，与稻相似，耨之，為其少寔。"
                },
                {
                    "paragraph": "不以小利傷大獲也。家老異飯而食，殊噐而享，子婦跣而上堂，跪而斟羮，非不費也，然而不可省者，為其害乂也。得媒而结言，聘纳而取婦，𥘉絻而親迎，非不煩也，然而不可易者，所以防淫也。使民居処相司，有罪相斍，於以㪯奸，非不掇也，然而傷和睦之心，而構仇讎之怨。故亊有鑿一孔而生百𨻶，樹一物而生万葉者。所鑿不足以為便，而所開足以為敗；所樹不足以為利，而所生足以為濊。愚者惑於小利，而忘其大害。昌羊去蚤蝨，而人弗庠者，為其來蛉窮也；貍執䑕，而不可脫於庭者，為搏雞也。故事有利於小而害於大，得於此而亡於彼者。故行棊者，或食兩而路窮，",
                    "zhushu": "行棊，謂大博也。"
                },
                {
                    "paragraph": "或子踦而取勝。",
                    "zhushu": "子踦，子對家竒一棊也。"
                },
                {
                    "paragraph": "偷利不可以為行，而知術可以為法。故仁、知，人材之美者也，所謂仁者，爱人也；所謂知者，知人也。爱人則天虐刑矣，知人則无乱政矣。治由文理，則无悖謬之事矣；刑不侵滥，則无暴虐之行矣。上无煩乱之治，下无怨望之心，則百殘除而中和作矣。此三代之所昌。故書曰：能哲且惠，黎民懷之，何憂讙兠，何迁有苗！",
                    "zhushu": "讙兠、有苗，舜所放佞也。"
                },
                {
                    "paragraph": "知伯有五過人之材，",
                    "zhushu": "知伯美鬚長大，一材也；射御足力也。材，二材藝畢給，三材也；功文辯慧，四材也；強毅果敢，五材也。"
                },
                {
                    "paragraph": "而不免於身死人手者，不爱人也；斉王建有三過人之巧，",
                    "zhushu": "力能引強，走先馳馬，超能越高，"
                },
                {
                    "paragraph": "而身虜於秦者，不知賢也。",
                    "zhushu": "王建任用后勝之計，不用淳于越之言也。"
                },
                {
                    "paragraph": "故仁莫大於爱人，知莫大於知人，二者不立，虽察慧捷巧，劬禄疾力，不免於乱也。",
                    "zhushu": ""
                }
            ]
        },
        {
            "name": "要略閒詁第二十一",
            "paragraphs": [
                {
                    "paragraph": "要略閒詁第二十一",
                    "zhushu": "凡鴻列之書二十篇，略數其要，明其所指，字其微妙，論其大躰。",
                    "type": 1
                },
                {
                    "paragraph": "夫作爲書論者，所以紀綱道德，經緯人事，上考之天，下揆之地，中通諸理。雖未能抽引𤣥妙之中才，繁然足以觀終始矣。揔要舉凡，而語不剖判純樸，靡散大宗，",
                    "zhushu": "純樸，太素也。太宗，事本也。"
                },
                {
                    "paragraph": "則爲人之惽惽然弗能知也，故多爲之辭，博爲之說。又恐人之離本就末也，故言道而不言事，則無以與丗浮沉；言事而不言道，則無以與化游息。故著二十篇，有原道，有俶眞，有天文，有地形，有時則，有𡨋覽，有精神，有本經，有主術，有繆稱，有齊俗，有道應，有汜論，有詮言，有兵略，有說山，有說林，有人閒，有脩務，有泰族也。原道者，盧牟六合，",
                    "zhushu": "盧牟，猶規模也。"
                },
                {
                    "paragraph": "混沌萬物，象太一之容，",
                    "zhushu": "太一之容，北極之氣，合爲一躰也。"
                },
                {
                    "paragraph": "測窈冥之深，以翔虚无之軫；",
                    "zhushu": "軫，道畛也。"
                },
                {
                    "paragraph": "託小以苞大，守約以治廣，使人知先後之禍福，動靜之利害。誠通其志，浩然可以大觀矣。欲一言而寤",
                    "zhushu": "寤，斍。"
                },
                {
                    "paragraph": "時，則尊天而保眞；欲再言而通，則賤物而貴身；欲參言而究，則外欲而反情。執其大指，以内洽",
                    "zhushu": "洽，淍。"
                },
                {
                    "paragraph": "五藏，瀐濇肌膚，被服法則，而與之終身。所以應待萬方，覽耦",
                    "zhushu": "耦，通。"
                },
                {
                    "paragraph": "百變也。若轉丸掌中，足以自樂也。",
                    "zhushu": "",
                    "type": 2
                },
                {
                    "paragraph": "俶眞者，窮逐終始之化，嬴垀有無之精，",
                    "zhushu": "嬴，繞帀也。埒，摩煩也。"
                },
                {
                    "paragraph": "離别萬物之變，合同死生之形，使人知遺物反巳。審仁義之閒，通同異之理，觀至德之統，知變化之紀，說符𤣥妙之中，通迴造化之母也。",
                    "zhushu": "造化之母，元氣太一，初也。",
                    "type": 2
                },
                {
                    "paragraph": "天文者，所以和隂陽之氣，理日月之光；節開塞之時，列星辰之行；知逆順之変，避忌諱之殃；順時運之應，法五神之常。使人有以仰天承順，而不亂其常者也。",
                    "zhushu": "",
                    "type": 2
                },
                {
                    "paragraph": "地形者，所以窮南北之脩，極東西之廣，經山陵之形，區川谷之居，明萬物之主，知生𩔖之衆，列山淵之数，規逺近之路，使人通迵周備，不可動以物，不可驚以怪者也。",
                    "zhushu": "",
                    "type": 2
                },
                {
                    "paragraph": "時則者，所以上因天時，下盡地力；據度行當，合諸人則；刑十二節，",
                    "zhushu": "一月為人一節也。"
                },
                {
                    "paragraph": "以為法式；終而復始，",
                    "zhushu": "歳終十二月。從正月始也。"
                },
                {
                    "paragraph": "轉於無極；因循倣依，以知禍福；操舎開塞，各有龍忌；",
                    "zhushu": "中国以鬼神之士曰忌，北胡、南越皆謂之請龍。"
                },
                {
                    "paragraph": "發號施令，以時敎期。使君人者知所以從事。",
                    "zhushu": "",
                    "type": 2
                },
                {
                    "paragraph": "覽𡨋者，所以言至精之通九天也，至微之淪無形也，純粹之入至淸也，昭昭之通𡨋冥也。乃始攬物物引𩔖，覽取撟掇，",
                    "zhushu": "橋，取也。掇，拾也。"
                },
                {
                    "paragraph": "浸想宵𩔖。",
                    "zhushu": "浸，微視也。宵，物似也。類，衆也。"
                },
                {
                    "paragraph": "物之可以喻意象形者，乃以穿通窘𣻉，決瀆壅塞，引人之意，繫之無極，乃以明物𩔖之感，同氣之應。隂陽之合，形埒之朕，所以令人逺觀博見者也。",
                    "zhushu": "",
                    "type": 2
                },
                {
                    "paragraph": "精神者，所以原夲人之所由生，而曉寤：其形骸九竅，取象，於天，合同；其血氣，與雷霆風雨比𩔖；其喜怒，與晝宵",
                    "zhushu": "宵夜。"
                },
                {
                    "paragraph": "寒暑並明。審死生之分，别同異之跡，節動靜之機，以反其性命之宗。所以使人愛養其精神，撫静其魂魄，不以物易已，而堅守虚无之宅者也。",
                    "zhushu": "",
                    "type": 2
                },
                {
                    "paragraph": "夲經者，所以明大聖之德，通維𥘉之道，埒略衰丗古今之變，以襃先聖之隆盛，而貶末丗之曲政也。所以使人黜耳目之聦明，靜精神之感動，樽流遁之觀，",
                    "zhushu": "樽，止也。流遁，披散也。"
                },
                {
                    "paragraph": "節養性之和，分帝王之操，列小大之差者也。",
                    "zhushu": "",
                    "type": 2
                },
                {
                    "paragraph": "主術者，君人之事也，所以因作任督責，使群臣各尽其能也。明攝權操柄，以制群下；提名",
                    "zhushu": "提，挈也。"
                },
                {
                    "paragraph": "責實，考之叅伍，所以使人主秉数持要，不妄喜怒也。其数直施而正邪，外私而立公；使百官條通而輻湊，名務其業，人致其功。此主術之明也。",
                    "zhushu": "",
                    "type": 2
                },
                {
                    "paragraph": "繆稱者，破碎道德之論，差次仁義之分，略雜人間之事，揔同乎神明之德。假象取耦，以相譬喻；断短爲節，以應小具。所以曲說攻論，應感而不匱者也。",
                    "zhushu": "匱，乏。",
                    "type": 2
                },
                {
                    "paragraph": "斉俗者，所以一群生之短脩，同九夷之風氣，通古今之論，貫万物之理，財制礼義之冝，擘畫人事之终始者也。",
                    "zhushu": "擘，分。",
                    "type": 2
                },
                {
                    "paragraph": "道應者，攬掇遂事之蹤，追觀往古之跡，察禍福利害之反，考驗乎老、莊之術，而以合得失之勢者也。",
                    "zhushu": "",
                    "type": 2
                },
                {
                    "paragraph": "氾論者，所以箴縷縩𦃏之間，",
                    "zhushu": "縩、綃，殺也。"
                },
                {
                    "paragraph": "楔唲齵之郄也。",
                    "zhushu": "薛也。揳，塞也。唲齵，錯，梧也。"
                },
                {
                    "paragraph": "接徑直施，",
                    "zhushu": "施邪。"
                },
                {
                    "paragraph": "以推夲樸，而兆見得失之変，利病之文，所以使人不妄没扵勢利，不誘惑扵事態，有符曮晲，兼稽時丗之変，而与化推移者也。",
                    "zhushu": "",
                    "type": 2
                },
                {
                    "paragraph": "詮言者，所以譬𩔖人事之指，解喻治乱之躰也；差擇微言之眇，詮以至理之文，而𥙷缝過失之闕者也。",
                    "zhushu": "",
                    "type": 2
                },
                {
                    "paragraph": "兵略者，所以明戰勝攻取之数，形機之勢，詐譎之変，躰因循之道，操持後之論也。",
                    "zhushu": "持後者，不敢為主而為客也。"
                },
                {
                    "paragraph": "所以知戰陣分爭之非道不行也，知攻取坚守之非德不強也。誠明其意，進退左右，无所撃危，乗勢以為資，淸靜以為常，避實就虚，若驅羣羊，此所以言兵也。",
                    "zhushu": "",
                    "type": 2
                },
                {
                    "paragraph": "說山、說林者，所以竅窕穿鑿百事之壅遏，而通行貫扃万物之窒塞者也。假譬取象，異𩔖殊形，以領理人之意，懈墮结細，說捍摶囷，",
                    "zhushu": "摶，圓也。囷，芼也。"
                },
                {
                    "paragraph": "而以明事埒事者也。",
                    "zhushu": "埒、兆，朕也。",
                    "type": 2
                },
                {
                    "paragraph": "人間者，所以觀禍福之変，察利害之反，鑚脉得失之跡，標㪯終始之壇也。",
                    "zhushu": "標，未也。壇。場也。"
                },
                {
                    "paragraph": "分别百事之微，敷陳存亡之機，使人知禍之為福，亡之為得，成之為敗，利之為害也。誠喻至意，則有以傾側偃仰丗俗之間，而无傷乎讒賊螫毒者也。脩務者，所以為人之扵道未淹，味論未深，見其文辝，反之以淸淨為常，恬惔為本，則懈隨分斈，縦欲適情，欲以偷自佚，而塞扵大道也。今夫狂者无憂，聖人亦无憂。聖人无憂，和以德也；狂者无憂，不知禍福也。故通而无為也，与塞而无為也同，其无為則通，其所以无為則異。故為之浮稱流說，其所以能聽，所以使斈者孳孳以自幾也。",
                    "zhushu": "幾，庶幾也。",
                    "type": 2
                },
                {
                    "paragraph": "泰族者，横八極，致髙崇，上明三光，下和水土，經古今之道，治倫理之序，揔万方之指，而㱕之一本，以經緯治道，纪綱王事。乃原心術，理情性，以館淸平之虚，",
                    "zhushu": "館，舎。"
                },
                {
                    "paragraph": "澄澈神明之精，",
                    "zhushu": "澄，淸也。澈，澄别清濁也。"
                },
                {
                    "paragraph": "以与天和相嬰薄。",
                    "zhushu": "嬰、繞，抱也。"
                },
                {
                    "paragraph": "所以覧五帝三王，懷天氣，抱天心，執中含和；德形於内，以莙凝天地，發起隂陽；序四時之正流，方；綏之斯寕，推之斯行。乃以陶冶万物，游化羣生；唱而和，動而隨；四海之内，一心同㱕。故景星見，",
                    "zhushu": "景星在月之旁，則助月之明也。"
                },
                {
                    "paragraph": "祥風至，",
                    "zhushu": "風不鳴條也。"
                },
                {
                    "paragraph": "黄龍下，鳯巢列樹，麟止郊野。德不内形，而行其法藉，用制度，神祇弗應，福祥不㱕，四海弗賔，兆民弗化。故德形扵内，治之大本。此鴻烈之㤗族也。",
                    "zhushu": "鴻，大也。烈，功也。凡二十篇。揔謂之鴻烈。",
                    "type": 2
                },
                {
                    "paragraph": "凡屬書者，所以窺道開塞，庶後丗使知㪯錯取捨之冝適，外与物接而不眩，内有以処神養氣，宴煬至和，而已，自楽，所受乎天地者也。故言道而不明終始，則不知所倣依；言终始而不明天地四時，則不知所避諱；言天地四時而不引譬援𩔖，則不識精微；言至精而不原人之神，　則不知養生之機；原人情而不言大聖之德，則不知五行之差；言帝道而不言君事，則不知小大之衰；言君事而不為稱喻，則不知動靜之冝；以稱喻而不言俗変，則不知合同大指；已言俗変而不言往事，則不知道德之應；知道德而不知丗曲，則无以耦万方；知氾論而不知詮言，則无以從容；通書文而不知兵指，則无以應卒；已知大略而不知譬諭，則无以推明事；知公道而不知人間，則无以應禍福；知人間而不知脩務，則无以使斈者勸力。欲強省其辝，覧揔其要，弗曲行區入，則不足以窮道德之意。故著書二十篇，則天地之理究矣，人間之事接矣，帝王之道備矣。其言有小有巨，有微有粗，指奏卷異，各有為語。今專言道，則无不在焉。然而能得本知末者，其唯聖人也。今斈者无聖人之才，而不為詳說，則終身顚頓乎混溟之中，而不知斍寤乎昭明之術矣。今易之乾、坤，足以窮道通意也，八卦可以識吉凶、知禍福矣，然而伏戲為之六十四変，",
                    "zhushu": "八八変為六十四卦，伏犧示其象。"
                },
                {
                    "paragraph": "周室増以六爻，",
                    "zhushu": "周室，謂文王也。"
                },
                {
                    "paragraph": "所以原測淑清之道，而𢹲逐万物之祖也。夫五音之数，不過宫、商、角、徴、羽，然而五鉉之琴不可鼔也，必有細大駕和，而後可以成曲。今𦘕龍首，觀者不知其何獸也，具其形，則不疑矣。今謂之道則多，謂之物則少；謂之術則博，謂之事則淺，推之以論，則无可言者。所以為斈者，固欲致之不言而已也。夫道論至深，故多為之辝，以抒其情；万物至衆，故博為之說，以通其意。辭雖壇卷連漫，绞纷逺援，所以洮汰滌蕩至意，",
                    "zhushu": "洮、汰，潤也。"
                },
                {
                    "paragraph": "使之无凝竭厎滯，捲握而不散也。夫江、河之腐胔不可勝数，然祭者汲焉，大也；一杯酒白，蠅漬其中，匹夫弗甞者，小也。誠通乎二十篇之論，睹凡得要，以通九野，",
                    "zhushu": "九野，八方、中央也。"
                },
                {
                    "paragraph": "俓十門，",
                    "zhushu": "八方上下也。"
                },
                {
                    "paragraph": "外天地，捭山川，",
                    "zhushu": "捭、屏，去也。"
                },
                {
                    "paragraph": "其扵逍遥一丗之間，宰匠万物之形，亦優游矣。若然者，挾日月而不烑，",
                    "zhushu": "挾，至也。烑，光也。"
                },
                {
                    "paragraph": "潤万物而不耗。曼兮洮兮，足以覧矣；藐兮浩浩，曠曠兮，可以游矣。",
                    "zhushu": "",
                    "type": 2
                },
                {
                    "paragraph": "文王之時，紂為天子，賦斂无度，戮殺无止，康梁沉湎，宮中成市，",
                    "zhushu": "康梁，耽楽也。沉沔，淫酒也。成市，言集者多。"
                },
                {
                    "paragraph": "作為炮格之刑，刳諫者，剔孕婦，天下同心而苦之；文王四丗纍善，",
                    "zhushu": "大王、王季、文王、武王，凡四世也。"
                },
                {
                    "paragraph": "脩德行義，処歧周之間，地方不過百里，天下二垂㱕之。文王欲以卑弱制強暴，以為天下去殘余賊而成王道，故太公之謀生焉。",
                    "zhushu": "太公為周陳隂符兵謀也。"
                },
                {
                    "paragraph": "文王業之而不卒，武王継文王之業，用太公之謀，悉索薄賦，",
                    "zhushu": "薄，少也。賦，兵也。"
                },
                {
                    "paragraph": "躬擐甲胄，",
                    "zhushu": "擐、貫，著也。"
                },
                {
                    "paragraph": "以伐无道而討不義，誓師牧野，以踐天子之位。天下未定，海内未輯，武王欲昭文王之令德，使夷狄各以其賄來貢。遼逺未能至，故治三年之喪，𣩵文王於兩楹之間，",
                    "zhushu": "𣩵，大歛也。兩楹，堂柱之間，賔主夾之。"
                },
                {
                    "paragraph": "以俟逺方。武王立三年而崩，成王在褓繈之中，未能用事。蔡叔、管叔，輔公子禄父，",
                    "zhushu": "禄父，纣之兄子，周封之以為殷後，使管、蔡監之也。"
                },
                {
                    "paragraph": "而欲為乱。周公继文王之業，持天子之政，以股肱周室，輔翼成王。懼爭道之不塞，臣下之危上也，故縦馬華山，放牛桃林，敗鼓折抱，搢笏而朝，以寕靜王室，鎭撫諸侯。成王旣壯，能從政事，周公受封於魯，以此移風易俗。孔子脩成、康之道，述周公之訓，以教七十子。使服其衣冠，脩其篇藉，故儒者之斈生焉。",
                    "zhushu": "",
                    "type": 2
                },
                {
                    "paragraph": "墨子斈儒者之業，受孔子之術，以為其礼煩擾而不恱，",
                    "zhushu": "恱，易也。"
                },
                {
                    "paragraph": "厚葬靡財而貧民，服，傷生而害亊。故背周道而用夏政。禹之時，天下大水，禹身執虆垂，以為民先，剔河而道九歧，",
                    "zhushu": "剔，洩去也。九歧，河水播歧為九，以入海也。"
                },
                {
                    "paragraph": "鑿江而通九路，",
                    "zhushu": "江水通别為九。"
                },
                {
                    "paragraph": "辟五湖",
                    "zhushu": "使水辟人而相従也。"
                },
                {
                    "paragraph": "而定東海。當此之時，燒不暇撌，",
                    "zhushu": "撌，排去也。"
                },
                {
                    "paragraph": "濡不给扢，",
                    "zhushu": "扢，拭也。"
                },
                {
                    "paragraph": "死陵者葬陵，死澤者葬澤，故節財、薄葬、間服生焉。",
                    "zhushu": "",
                    "type": 2
                },
                {
                    "paragraph": "斉桓公之時，天子卑弱，诸侯力征，南夷北狄，交伐中囯，中囯之不绝如綫。",
                    "zhushu": "綫，细絲也。"
                },
                {
                    "paragraph": "斉囯之地，東負海而北鄣河，地狹田少，而民多智巧。桓公憂中囯之患，苦夷狄之乱，欲以存亡繼绝，崇天子之位，廣文、武之業，故管子之書生焉。",
                    "zhushu": "",
                    "type": 2
                },
                {
                    "paragraph": "斉景公内好聲色，外好狗馬，獵射忘㱕，好色无辨，",
                    "zhushu": "辨，引也。"
                },
                {
                    "paragraph": "作爲路寢之臺，族鑄大鍾，",
                    "zhushu": "族，衆也。"
                },
                {
                    "paragraph": "撞之庭下，郊雉皆呴，",
                    "zhushu": "大鍾，聲似雷震，雉應而呴鳴也。"
                },
                {
                    "paragraph": "一朝用三千鍾贛，",
                    "zhushu": "鍾，十斛也。贛，賜也。一朝賜郡臣之費三万斛也。"
                },
                {
                    "paragraph": "梁丘據、子家噲導於左右，",
                    "zhushu": "二人者，公臣也。導，謙也。"
                },
                {
                    "paragraph": "故晏子之諫生焉。",
                    "zhushu": "",
                    "type": 2
                },
                {
                    "paragraph": "晩丗之時，六囯諸侯，谿異谷别，水绝山隔，各自治其境内，守其分地，握其權柄，擅其政令，下无方伯，上无天子，力征爭權，勝者爲右，恃連与囯，",
                    "zhushu": "恃性連与之囯。"
                },
                {
                    "paragraph": "约重致，剖信符，结逺援，以守其囯家，持其社稷，故縦横脩短生焉。",
                    "zhushu": "",
                    "type": 2
                },
                {
                    "paragraph": "申子者，韓昭𨤲之佐。韓，晉别囯也。地墽民險，而介於大囯之间。晉囯之故礼未滅，韓囯之新法重出；先君之令未収，後君之今又下。新故相反，前後相缪，百官背乱，不知所用，故刑名之書生焉。",
                    "zhushu": "",
                    "type": 2
                },
                {
                    "paragraph": "秦囯之俗，貪狼",
                    "zhushu": "狼，荒也。"
                },
                {
                    "paragraph": "強力，寡義而趨利；可威以刑，而不可化以善；可勸以賞，而不可厲以名。被險而帶河，四塞以為固；地利形便，畜積殷冨。孝公欲以虎狼之勢，而吞諸侯，故商鞅之法生焉。",
                    "zhushu": "",
                    "type": 2
                },
                {
                    "paragraph": "若劉氏之書，",
                    "zhushu": "淮南正自謂也。"
                },
                {
                    "paragraph": "觀天地之象，通古今之論，權事而立制，度形而施冝，原道之心，合三王之風，以儲与扈冶。",
                    "zhushu": "儲与，猶攝業、扈、冶、廣，大也。"
                },
                {
                    "paragraph": "𤣥眇之中，精揺靡覧，",
                    "zhushu": "楚人謂精進為精猺，靡小皆覧之。"
                },
                {
                    "paragraph": "棄其畛挈，",
                    "zhushu": "楚人謂澤濁爲畛挈也。"
                },
                {
                    "paragraph": "斟其淑靜，以统天下，理万物，應変化，通殊𩔖。非循一跡之路，守一隅之指，拘繫牽連於物，而不与丗推移也。故置之尋常而不塞，市之天下而不窕。",
                    "zhushu": "窕，援也。布之天下，雖大不窕也。"
                }
            ]
        }
    ]
}