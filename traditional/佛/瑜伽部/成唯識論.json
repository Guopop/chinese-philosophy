{
    "name": "成唯識論",
    "author": "唐・玄奘",
    "loadChapterCount": 1,
    "hasZhushu": false,
    "chapters": [
        {
            "name": "成唯識論第一",
            "paragraphs": [
                {
                    "paragraph": "成唯識論第一",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "稽首唯識性，滿分淸淨者。",
                    "zhushu": ""
                },
                {
                    "paragraph": "我今釋彼說，利樂諸有情。",
                    "zhushu": "",
                    "type": 2
                },
                {
                    "paragraph": "今造此論，爲於二空有迷謬者生正解故。生解爲斷二重障故，由我、法執二障具生，若證二空，彼障隨斷。斷障爲得二勝果故，由斷續生煩惱障故，證眞解脫；由斷礙解所知障故，得大菩提。",
                    "zhushu": ""
                },
                {
                    "paragraph": "又爲開示謬執我、法迷唯識者，令達二空，於唯識理如實知故。復有迷、謬唯識理者，或執外境如識非無；或執內識如境非有；或執諸識用別體同；或執離心無別心所。爲遮此等種種異執，令於唯識深妙理中得如實解，故作斯論。",
                    "zhushu": ""
                },
                {
                    "paragraph": "“若唯有識，云何世閒及諸聖教說有我、法？”頌曰：",
                    "zhushu": "",
                    "type": 2
                },
                {
                    "paragraph": "“由假說我法，有種種相轉。",
                    "zhushu": ""
                },
                {
                    "paragraph": "彼依識所變。此能變唯三。",
                    "zhushu": ""
                },
                {
                    "paragraph": "謂異熟、思量，及了別境識。”",
                    "zhushu": ""
                },
                {
                    "paragraph": "論曰：“世閒、聖教說有我、法，但由假立，非實有性。我謂主宰，法謂軌持。彼二俱有種種相轉：‘我種種相’，謂有情、命者等，預流、一來等。‘法種種相’謂實、德、業等；蘊、處、界等。‘轉’謂隨緣施設有異。如是諸相若由假說，依何得成？彼相皆依識所轉變而假施設。”",
                    "zhushu": ""
                },
                {
                    "paragraph": "“識”謂了別，此中識言亦攝心所，定相應故。“變”謂識體轉似二分，相、見俱依自證起故，依斯二分施設我、法，彼二離此無所依故。或復內識轉似外境。我、法分別熏習力故，諸識生時變似我、法。此我、法相雖在內識，而由分別似外境現。諸有情類無始時來緣此執爲實我、實法，如患夢者，患夢力故，心似種種外境相現，緣此執爲實有外境。",
                    "zhushu": ""
                },
                {
                    "paragraph": "愚夫所計實我、實法都無所有，但隨妄情而施設故，說之爲假。內識所變似我、似法雖有，而非實我、法性，然似彼現，故說爲假。外境隨情而施設故，非有如識；內識必依因緣生故，非無如境，由此便遮增、減二執。境依內識而假立故，唯世俗有；識是假境所依事故，亦勝義有。",
                    "zhushu": "",
                    "type": 2
                },
                {
                    "paragraph": "云何應知實無外境，唯有內識似外境生？實我、實法不可得故。如何實我不可得耶？諸所執我，略有三種：一者執我體常、周遍，量同虛空，隨處造業受苦、樂故；二者執我，其體雖常，而量不定，隨身大小有卷、舒故；三者執我體常、至細，如一極微，潛轉身中作事業故。",
                    "zhushu": ""
                },
                {
                    "paragraph": "初且非理，所以者何？執我常、遍，量同虛空，應不隨身受苦樂等。又常、遍故，應無動轉，如何隨身能造諸業？又所執我，一切有情爲同爲異？若言同者，一作業時一切應作，一受果時一切應受，一得解脫時一切應解脫，便成大過；若言異者，諸有情我更相遍故，體應相雜，又一作業、一受果時，與一切我處無別故，應名一切所作、所受。若謂作、受各有所屬無斯過者，理亦不然，業、果及身，與諸我合，屬此非彼不應理故；一解脫時一切應解脫，所修證法一切我合故。",
                    "zhushu": ""
                },
                {
                    "paragraph": "中亦非理，所以者何？我體常住，不應隨身而有舒、卷，旣有舒、卷如橐籥風，應非常住，又我隨身應可分析，如何可執我體一耶？故彼所言如童豎戲。後亦非理，所以者何？我量至小如一極微，如何能令大身遍動？若謂雖小而速巡身，如旋火輪，似遍動者，則所執我非一、非常，諸有往來，非常、一故。",
                    "zhushu": ""
                },
                {
                    "paragraph": "又所執我，復有三種：一者卽薀；二者離薀；三者與薀非卽非離。初卽薀我，理且不然，我應如薀非常，一故；又內諸色定非實我，如外諸色有質礙故；心、心所法亦非實我，不恒相續，待衆緣故；餘行、餘色，亦非實我，如虛空等，非覺性故。",
                    "zhushu": ""
                },
                {
                    "paragraph": "中離薀我，理亦不然，應如虛空，無作、受故。後俱非我，理亦不然，許依薀立，非卽、離薀，應如甁等，非實我故。又旣不可說有爲、無爲，亦應不可說是我、非我。故彼所執實我不成。",
                    "zhushu": ""
                },
                {
                    "paragraph": "又諸所執實有我體，爲有思慮，爲無思慮？若有思慮，應是無常。非一切時有思慮故。若無思慮，應如虛空，不能作業，亦不受果。故所執我，理俱不成。又諸所執實有我體，爲有作用？爲無作用？若有作用，如手足等，應是無常。若無作用，如兔角等，應非實我，故所執我，二俱不成。",
                    "zhushu": ""
                },
                {
                    "paragraph": "又諸所執實有我體，爲是我見所緣境不？若非我見所緣境者，汝等云何知實有我？若是我見所緣境者，應有我見非顚倒攝，如實知故。若爾，如何執有我者所信至教皆毀我見，稱讚無我，言無我見能證涅槃；執著我見，沈淪生死。豈有邪見能證涅槃，正見翻令沈淪生死？",
                    "zhushu": ""
                },
                {
                    "paragraph": "又諸我見不緣實我，有所緣故，如緣餘心；我見所緣定非實我，是所緣故，如所餘法。是故我見不緣實我，但緣內識變現諸薀，隨自妄情，種種計度。",
                    "zhushu": ""
                },
                {
                    "paragraph": "然諸我執略有二種：一者俱生；二者分別。俱生我執無始時來虛妄熏習，內因力故，恒與身俱；不待邪教及邪分別，任運而轉，故名俱生。此復二種：一常相續，在第七識，緣第八識，起自心相，執爲實我；二有閒斷，在第六識，緣識所變五取薀相，或摠、或別，起自心相，執爲實我。",
                    "zhushu": ""
                },
                {
                    "paragraph": "此二我執，細故難斷，後修道中，數數修習勝生空觀，方能除滅。分別我執亦由現在外緣力故，非與身俱，要待邪教及邪分別然後方起，故名分別，唯在第六意識中有。此亦二種：一緣邪教所說薀相，起自心相，分別、計度，執爲實我；二緣邪教所說我相，起自心相，分別、計度，執爲實我。",
                    "zhushu": ""
                },
                {
                    "paragraph": "此二我執麤故易斷，初見道時，觀一切法生空眞如，卽能除滅。如是所說一切我執，自心外薀，或有、或無；自心內薀，一切皆有。是故我執皆緣無常五取薀相，妄執爲我。然諸薀相，從緣生故，是如幻有；妄所執我，橫計度故，決定非有。故契經說：苾芻當知，世閒沙門、婆羅門等所有我見，一切皆緣五取薀起。",
                    "zhushu": ""
                },
                {
                    "paragraph": "“實我若無，云何得有憶、識、誦、習、恩、怨等事？所執實我旣常無變，後應如前，是事非有；前應如後，是事非無。以後與前，體無別故。若謂我用，前後變易，非我體者，理亦不然。用不離體，應常有故；體不離用，應非常故。然諸有情，各有本識，一類相續，任持種子，與一切法更互爲因，熏習力故，得有如是憶、識等事，故所設難，於汝有失，非於我宗。”",
                    "zhushu": ""
                },
                {
                    "paragraph": "“若無實我，誰能造業？誰受果耶？所執實我，旣無變易，猶如虛空，如何可能造業、受果？若有變易，應是無常。然諸有情心、心所法因緣力故，相續無斷，造業、受果，於理無違。”",
                    "zhushu": ""
                },
                {
                    "paragraph": "“我若實無，誰於生死輪迴諸趣？誰復厭苦求趣涅槃？所執實我，旣無生滅，如何可說生死輪迴？常如虛空，非苦所惱，何爲厭捨求趣涅槃？故彼所言常爲自害。然有情類身、心相續，煩惱、業力輪迴諸趣，厭患苦故，求趣涅槃。”",
                    "zhushu": ""
                },
                {
                    "paragraph": "由此故知定無實我，但有諸識無始時來前滅後生，因果相續，由妄熏習，似我相現，愚者於中妄執爲我。",
                    "zhushu": "",
                    "type": 2
                },
                {
                    "paragraph": "“如何識外實有諸法不可得耶？”",
                    "zhushu": ""
                },
                {
                    "paragraph": "“外道、餘乘所執外法，理非有故。”",
                    "zhushu": ""
                },
                {
                    "paragraph": "“外道所執云何非有？”",
                    "zhushu": ""
                },
                {
                    "paragraph": "“且數論者執我是思，受用薩埵、剌闍、答摩所成大等二十三法，然大等法三事合成，是實非假，現量所得。”",
                    "zhushu": ""
                },
                {
                    "paragraph": "彼執非理，所以者何？大等諸法，多事成故，如軍、林等，應假非實，如何可說現量得耶？又大等法，若是實有，應如本事，非三合成。",
                    "zhushu": ""
                },
                {
                    "paragraph": "薩埵等三，卽大等故，應如大等，亦三合成。轉變非常，爲例亦爾。又三本事，各多功能，體亦應多，能、體一故。三體旣遍，一處變時，餘亦應爾，體無別故。許此三事體、相各別，如何和合共成一相？不應合時變爲一相，與未合時，體無別故。若謂三事體異相同，便違己宗體、相是一。體應如相，冥然是一，相應如體，顯然有三，故不應言三合成一。",
                    "zhushu": ""
                },
                {
                    "paragraph": "又三是別，大等是摠，摠、別一故，應非一、三。此三變時，若不和合成一相者，應如未變，如何現見是一色等？若三和合成一相者，應失本別相，體亦應隨失。不可說三各有二相：一、摠；二、別。摠卽別故，摠亦應三，如何見一？若謂三體各有三相，和雜難知，故見一者，旣有三相，寧見爲一？",
                    "zhushu": ""
                },
                {
                    "paragraph": "復如何知三事有異？若彼一一皆具三相，應一一事能成色等，何所闕少，待三和合，體亦應各三，以體卽相故，又大等法皆三合成，展轉相望，應無差別，是則因、果、唯量、諸大、諸根差別皆不得成。若爾，一根應得一切境，或應一境一切根所得，世閒現見情與非情、淨穢等物，現、比量等，皆應無異，便爲大失。故彼所執實法不成，但是妄情計度爲有。",
                    "zhushu": ""
                },
                {
                    "paragraph": "勝論所執實等句義，多實有性，現量所得。彼執非理。所以者何？諸句義中且常住者，若能生果，應是無常，有作用故，如所生果；若不生果，應非離識實有自性，如兔角等。諸無常者，若有質礙，便有方分，應可分析，如軍、林等，非實有性。若無質礙，如心、心所，應非離此有實自性。",
                    "zhushu": ""
                },
                {
                    "paragraph": "又彼所執地、水、火、風應非有礙，實句義攝，身根所觸故，如堅、濕、煖、動。卽彼所執堅、濕、煖等，應非無礙，德句義攝，身根所觸故，如地、水、火、風，地、水、火三，對靑色等，俱眼所見，准此應責。故知無實地、水、火、風與堅、濕等各別有性，亦非眼見實地、水、火。",
                    "zhushu": ""
                },
                {
                    "paragraph": "又彼所執實句義中，有礙、常者，皆有礙故，如麤地等，應是無常。諸句義中，色根所取，無質礙法，應皆有礙，許色根取故，如地、水、火、風。又彼所執非實德等，應非離識有別自性，非實攝故，如石女兒。非有實等，應非離識有別自性，非有攝故，如空花等。",
                    "zhushu": ""
                },
                {
                    "paragraph": "彼所執有，應離實等無別自性，許非無故，如實、德等。若離實等，應非有性，許異實等故，如畢竟無等。如有非無，無別有性，如何實等有別有性？若離有法，有別有性，應離無法，有別無性，彼旣不然，此云何爾？故彼有性唯妄計度。",
                    "zhushu": ""
                },
                {
                    "paragraph": "又彼所執實、德、業性、異實、德、業，理定不然，勿此亦非實、德、業性，異實等故，如德、業等。又應實等非實等攝，異實等性故，如德、業、實等。地等諸性對地等體，更相徵詰，准此應知。如實性等，無別實等性，實等亦應無別實性等。若離實等有實等性，應離非實等，有非實等性。彼旣不爾，此云何然？故同異性唯假施設。",
                    "zhushu": ""
                },
                {
                    "paragraph": "又彼所執和合句義定非實有，非有、實等諸法攝故，如畢竟無。彼許實等現量所得，以理推徵尚非實有，況彼自許和合句義非現量得，而可實有？設執和合是現量境，由前理故，亦非實有。",
                    "zhushu": ""
                },
                {
                    "paragraph": "然彼實等，非緣離識實有自體現量所得，許所知故，如龜毛等。又緣實智，非緣離識實句自體現量智攝，假合生故，如德智等。廣說乃至緣和合智，非緣離識和合自體現量智攝，假合生故，如實智等。故勝論者，實等句義，亦是隨情妄所施設。",
                    "zhushu": ""
                },
                {
                    "paragraph": "有執有一大自在天，體實、遍、常，能生諸法。彼執非理，所以者何？若法能生，必非常故；諸非常者，必不遍故；諸不遍者，非眞實故。體旣常、遍，具諸功能，應一切處、時，頓生一切法。待欲或緣方能生者，違一因論。或欲及緣亦應頓起，因常有故。",
                    "zhushu": ""
                },
                {
                    "paragraph": "餘執有一大梵、時、方、本際、自然、虛空、我等，常住、實有，具諸功能，生一切法，皆同此破。有餘偏執，明論聲常，能爲定量，表詮諸法；有執一切聲皆是常，待緣顯發，方有詮表。彼俱非理，所以者何？且明論聲，許能詮故，應非常住，如所餘聲。餘聲亦應非常聲體，如甁、衣等，待衆緣故。",
                    "zhushu": ""
                },
                {
                    "paragraph": "有外道執地、水、火、風、極微實、常，能生麤色，所生麤色不越因量，雖是無常，而體實有。彼亦非理，所以者何？所執極微，若有方分，如蟻行等，體應非實。若無方分，如心、心所應不共聚生麤果色，旣能生果，如彼所生，如何可說極微常住？",
                    "zhushu": ""
                },
                {
                    "paragraph": "又所生果不越因量，應如極微，不名麤色，則此果色應非眼等色根所取，便違自執。若謂果色，量德合故，非麤似麤。色根能取，所執果色旣同因量，應如極微，無麤德合；或應極微亦麤德合；如麤果色，處無別故。",
                    "zhushu": ""
                },
                {
                    "paragraph": "若謂果色遍在自因，因非一故，可名麤者，則此果色體應非一，如所在因處各別故。旣爾，此果還不成麤，由此亦非色根所取。若果多分合故成麤，多因極微合應非細，足成根境，何用果爲？旣多分成，應非實有，則汝所執，前後相違。",
                    "zhushu": ""
                },
                {
                    "paragraph": "又果與因俱有質礙，應不同處，如二極微。若謂果、因體相受入，如沙受水，藥入鎔銅、誰許沙、銅體受水、藥？或應離、變，非一、非常，又麤色果體若是一，得一分時應得一切，彼、此一故，彼應如此，不許違理，許便違事，故彼所執進、退不成，但是隨情虛妄計度。",
                    "zhushu": ""
                },
                {
                    "paragraph": "然諸外道品類雖多，所執有法不過四種：一、執有法與有等性其體定一，如數論等。彼執非理，所以者何？勿一切法卽有性故，皆如有性，體無差別，便違三德、我等體異，亦違世閒諸法差別。又若色等卽色等性，色等應無靑、黃等異。",
                    "zhushu": ""
                },
                {
                    "paragraph": "二、執有法與有等性其體定異，如勝論等。彼執非理，所以者何？勿一切法非有性故，如已滅無，體不可得，便違實等自體非無，亦違世閒現見有物。又若色等非色等性，應如聲等非眼等境。",
                    "zhushu": ""
                },
                {
                    "paragraph": "三、執有法與有等性亦一、亦異，如無慚等，彼執非理，所以者何？一、異同前一、異過故；二相相違、體應別故，一、異體同俱不成故。勿一切法皆同一體，或應一、異是假非實，而執爲實理定不成。",
                    "zhushu": ""
                },
                {
                    "paragraph": "四、執有法與有等性非一、非異，如邪命等。彼執非理，所以者何？非一、異執同異、一故。非一、異言爲遮爲表？若唯是表，應不雙非；若但是遮，應無所執；亦遮、亦表應互相違；非表、非遮應成戲論。又非一、異，違世共知有一、異物，亦違自宗色等有法決定實有。是故彼言唯矯避過，諸有智者勿謬許之。",
                    "zhushu": "",
                    "type": 2
                },
                {
                    "paragraph": "餘乘所執，離識實有色等諸法，如何非有？彼所執色、不相應行及諸無爲，理非有故。且所執色摠有二種：一者有對，極微所成；二者無對，非極微成。彼有對色定非實有，能成極微非實有故。謂諸極微，若有質礙，應如甁等，是假非實。若無質礙，應如非色，如何可集成甁、衣等？",
                    "zhushu": ""
                },
                {
                    "paragraph": "又諸極微，若有方分，必可分析，便非實有。若無方分，則如非色，云何和合承光、發影？日輪纔擧照柱等時，東、西兩邊光影各現，承光、發影處旣不同，所執極微定有方分。",
                    "zhushu": ""
                },
                {
                    "paragraph": "又，若見、觸壁等物時，唯得此邊不得彼分。旣和合物卽諸極微，故此極微必有方分。又諸極微隨所住處，必有上、下、四方差別，不爾便無共和、集義，或相涉入應不成麤，由此極微定有方分。執有對色卽諸極微，若無方分，應無障隔，若爾，便非障礙有對。",
                    "zhushu": ""
                },
                {
                    "paragraph": "是故汝等所執極微必有方分，有方分故，便可分析，定非實有。故有對色實有不成。五識豈無所依、緣色？雖非無色，而是識變。謂識生時。內因緣力變似眼等、色等相現，卽以此相爲所依、緣。然眼等根非現量得，以能發識，比知是有，此但功能，非外所造。外有對色理旣不成，故應但是內識變現，發眼等識，名眼等根，此爲所依，生眼等識。",
                    "zhushu": ""
                },
                {
                    "paragraph": "此眼等識外所緣緣，理非有故，決定應許自識所變爲所緣緣，謂能引生似自識者，汝執彼是此所緣緣。非但能生，勿因緣等亦名此識所緣緣故。眼等五識了色等時，但緣和合，似彼相故。非和合相異諸極微有實自體，分析彼時，似彼相識定不生故。彼和合相旣非實有，故不可說是五識緣，勿第二月等能生五識故。非諸極微共和合位可與五識各作所緣，此識上無極微相故，非諸極微有和合相，不和合時無此相故。非和合位與不合時，此諸極微體相有異。故和合位如不合時，色等極微非五識境。",
                    "zhushu": ""
                },
                {
                    "paragraph": "有執：色等一一極微不和集時，非五識境，共和集位，展轉相資，有麤相生，爲此識境，彼相實有，爲此所緣。彼執不然，共和集位與未集時，體相一故，甁、甌等物極微等者，緣彼相識應無別故；共和集位一一極微，各各應捨微、圓相故；非麤相識緣細相境，勿餘境識緣餘境故；一識應緣一切境故。許有極微，尚致此失，況無識外眞實極微？",
                    "zhushu": ""
                },
                {
                    "paragraph": "由此定知，自識所變似色等相爲所緣緣。見託彼生，帶彼相故。然識變時，隨量大、小，頓現一相，非別變作衆多極微合成一物。爲執麤色有實體者，佛說極微，令其除析，非謂諸色實有極微。諸瑜伽師以假想慧於麤色相漸次除析，至不可析，假說極微，雖此極微猶有方分，而不可析，若更析之，便似空現不名爲色，故說極微是色邊際。由此應知，諸有對色，皆識變現，非極微成。",
                    "zhushu": ""
                },
                {
                    "paragraph": "餘無對色是此類故，亦非實有，或無對故，如心、心所，定非實色。諸有對色現有色相，以理推究，離識尚無，況無對色現無色相，而可說爲眞實色法？表、無表色豈非實有？此非實有，所以者何？且身表色若是實有，以何爲性？若言是形，便非實有，可分析故；長等極微不可得故。",
                    "zhushu": ""
                },
                {
                    "paragraph": "若言是動，亦非實有，纔生卽滅無動義故；有爲法滅不待因故；滅若待因應非滅故。若言有色非顯、非形，心所引生，能動手等，名身表業，理亦不然。此若是動，義如前破；若是動因，應卽風界，風無表示，不應名表；又觸不應通善、惡性，非顯、香、味，類觸應知。故身表業定非實有。",
                    "zhushu": ""
                },
                {
                    "paragraph": "然心爲因，令識所變手等色相，生滅相續，轉趣餘方，似有動作。表示心故，假名身表。語表亦非實有聲性，一剎那聲無詮表故，多念相續便非實故，外有對色，前已破故。然因心故，識變似聲，生滅相續，似有表示，假名語表，於理無違。表旣實無，無表寧實？然依思願善惡分限，假立無表，理亦無違。",
                    "zhushu": ""
                },
                {
                    "paragraph": "謂此或依發勝身，語善惡思種增長位立；或依定中止身、語惡現行思立，故是假有。世尊經中說有三業，撥身、語業豈不違經？不撥爲無，但言非色。能動身思說名身業，能發語思說名語業。審、決二思，意相應故，作動意故，說名意業。",
                    "zhushu": ""
                },
                {
                    "paragraph": "起身、語思，有所造作，說名爲業，是審、決思所遊履故；通生苦、樂異熟果故，亦名爲道。故前七業道，亦思爲自性，或身、語表由思發故，假說爲業，思所履故，說名業道。由此應知實無外色，唯有內識變似色生。不相應行亦非實有，所以者何？得、非得等，非如色、心及諸心所體相可得；非異色、心及諸心所作用可得，由此故知定非實有，但依色等分位假立。",
                    "zhushu": ""
                },
                {
                    "paragraph": "此定非異色、心、心所，有實體用，如色、心等，許薀攝故。或心、心所及色、無爲所不攝故，如畢竟無，定非實有。或餘實法所不攝故，如餘假法，非實有體。",
                    "zhushu": ""
                },
                {
                    "paragraph": "“且彼如何知得、非得，異色、心等，有實體用？”",
                    "zhushu": ""
                },
                {
                    "paragraph": "“契經說故，如說：如是補特伽羅成就善、惡，聖者成就十無學法。又說：異生不成就聖法，諸阿羅漢不成就煩惱，成、不成言顯得、非得。”",
                    "zhushu": ""
                },
                {
                    "paragraph": "“經不說此異色、心等有實體用，爲證不成。”",
                    "zhushu": ""
                },
                {
                    "paragraph": "亦說：“輪王成就七寶，豈卽成就他身、非情？若謂於寶有自在力，假說成就，於善、惡法，何不許然，而執實得？若謂七寶在現在，故可假說成，寧知所成善、惡等法離現在有？離現實法，理非有故，現在必有善種等故。又得於法有何勝用？”",
                    "zhushu": ""
                },
                {
                    "paragraph": "若言能起，應起無爲，一切非情應永不起，未得、已失應永不生。若俱生得爲因起者，所執二生便爲無用。又具善、惡、無記得者，善、惡、無記應頓現前，若待餘因，得便無用。若得於法是不失因，有情由此成就彼故，諸可成法不離有情，若離有情實不可得，故得於法俱爲無用。得實無故，非得亦無。",
                    "zhushu": ""
                },
                {
                    "paragraph": "然依有情可成諸法，分位假立三種成就：一、種子成就；二、自在成就；三、現行成就。翻此假立不成就名，此類雖多，而於三界見所斷種未永害位，假立非得，名異生性，於諸聖法未成就故。復如何知異色、心等有實同分？契經說故。如契經說：此天同分、此人同分，乃至廣說。",
                    "zhushu": ""
                },
                {
                    "paragraph": "此經不說異色、心等有實同分，爲證不成。若同智、言，因斯起故，知實有者，則草、木等應有同分。又，於同分起同智、言，同分復應有別同分，彼旣不爾，此云何然？若謂爲因起同事、欲、知實有者，理亦不然。宿習爲因，起同事、欲，何要別執有實同分？然依有情身、心相似，分位差別，假立同分。",
                    "zhushu": ""
                },
                {
                    "paragraph": "復如何知異色、心等，有實命根？契經說故。如契經說：壽、煖、識三，應知命根說名爲壽。此經不說異色、心等實壽體，爲證不成。又，先已成色不離識，應此離識無別命根。又，若命根異識實有，應如受等，非實命根。",
                    "zhushu": ""
                },
                {
                    "paragraph": "“若爾，如何經說三法？”",
                    "zhushu": ""
                },
                {
                    "paragraph": "“別說三，如四正斷。”",
                    "zhushu": ""
                },
                {
                    "paragraph": "“住無心位，壽、煖應無。”",
                    "zhushu": ""
                },
                {
                    "paragraph": "“豈不經說識不離身？”",
                    "zhushu": ""
                },
                {
                    "paragraph": "“旣爾，如何名無心位？”",
                    "zhushu": ""
                },
                {
                    "paragraph": "“彼滅轉識，非阿賴耶。有此識因，後當廣說。此識足爲界、趣、生體，是遍、恒、續。異熟果，故無勞別執有實命根。”",
                    "zhushu": ""
                },
                {
                    "paragraph": "然依親生此識種子，由業所引功能差別，住時決定，假立命根。復如何知二無心定、無想異熟、異色、心等有實自性？若無實性，應不能遮心、心所法，令不現起。若無心位，有別實法，異色、心等，能遮於心，名無心定，應無色時，有別實法，異色、心等，能礙於色，名無色定。彼旣不爾，此云何然？",
                    "zhushu": ""
                },
                {
                    "paragraph": "又，遮礙心何須實法？如堤塘等，假亦能遮。謂修定時，於定加行，厭患麤動心、心所故，發勝期願遮心、心所。令心、心所漸細漸微，微微心時，熏異熟識，成極增上厭心等種。由此損伏心等種故，麤動心等暫不現行，依此分位，假立二定，此種善故，定亦名善。無想定前，求無想果，故所熏成種，招彼異熟識。依定麤動想等不行，於此分位，假立無想。依異熟立，得異熟名，故此三法亦非實有。",
                    "zhushu": ""
                }
            ]
        },
        {
            "name": "成唯識論第二",
            "paragraphs": [
                {
                    "paragraph": "成唯識論第二",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "“復如何知，諸有爲相異色、心等，有實自性？”",
                    "zhushu": ""
                },
                {
                    "paragraph": "“契經說故。如契經說：‘有三有爲之有爲相，乃至廣說。’”",
                    "zhushu": ""
                },
                {
                    "paragraph": "此經不說異色、心等有實自性，爲證不成。非第六聲便表異體，色、心之體卽色、心故。非能相體定異所相，勿堅相等異地等故。若有爲相異所相體，無爲相體應異所相。",
                    "zhushu": ""
                },
                {
                    "paragraph": "又生等相，若體俱有，應一切時齊興作用；若相違故，用不頓興，體亦相違，如何俱有？又住、異、滅，用不應俱。能相、所相體俱本有，用亦應然，無別性故。若謂彼用更待因緣，所待因緣應非本有。又執生等便爲無用。",
                    "zhushu": ""
                },
                {
                    "paragraph": "所相恒有而生等合，應無爲法亦有生等，彼此異因，不可得故。又去、來世，非現、非常，應似空花，非實有性。生名爲有，寧在未來？滅名爲無，應非現在。滅若非無，生應非有。又滅違住，寧執同時？住不違生，何容異世？故彼所執，進退非理。",
                    "zhushu": ""
                },
                {
                    "paragraph": "然有爲法，因緣力故，本無今有，暫有還無，表異無爲，假立四相。本無今有，有位名生；生位暫停，卽說爲住；住別前後，復立異名；暫有還無，無時名滅。前三有故，同在現在，後一是無，故在過去。",
                    "zhushu": ""
                },
                {
                    "paragraph": "“如何無法與有爲相？”",
                    "zhushu": ""
                },
                {
                    "paragraph": "“表此後無，爲相何失？生表有法先非有，滅表有法後是無，異表此法非凝然，住表此法暫有用。故此四相，於有爲法，雖俱名表，而表有異。”",
                    "zhushu": ""
                },
                {
                    "paragraph": "此依剎那假立四相，一期分位亦得假立。初有名生；後無名滅；生已相似相續名住；卽此相續轉變名異。是故四相皆是假立。",
                    "zhushu": ""
                },
                {
                    "paragraph": "“復如何知異色、心等，有實詮表名、句、文身？”",
                    "zhushu": ""
                },
                {
                    "paragraph": "“契經說故。如契經說，佛得希有名、句、文身。”",
                    "zhushu": ""
                },
                {
                    "paragraph": "“此經不說異色、心等有實名等，爲證不成。”",
                    "zhushu": ""
                },
                {
                    "paragraph": "若名、句、文異聲實有，應如色等，非實能詮。謂聲能生名、句、文者，此聲必有音韻屈曲，此足能詮，何用名等？若謂聲上音韻屈曲卽名、句、文，異聲實有，所見色上形量屈曲，應異色處別有實體。若謂聲上音韻屈曲，如絃管聲非能詮者，此應如彼聲不別生名等。又誰說彼定不能詮？聲若能詮，風鈴聲等應有詮用，此應如彼不別生實名、句、文身。若唯語聲能生名等，如何不許唯語能詮？",
                    "zhushu": ""
                },
                {
                    "paragraph": "“何理定知能詮卽語？‘寧知異語別有能詮？’語不異能詮人天共了，執能詮異語天愛非餘。”",
                    "zhushu": ""
                },
                {
                    "paragraph": "然依語聲分位差別，而假建立名、句、文身。名詮自性；句詮差別；文卽是字，爲二所依。此三離聲雖無別體，而假、實異，亦不卽聲。由此法、詞二無礙解，境有差別；聲與名等，薀、處、界攝亦各有異。且依此土說名、句、文，依聲假立，非謂一切；諸餘佛土亦依光明、妙香、味等假立三故。",
                    "zhushu": ""
                },
                {
                    "paragraph": "有執隨眠異心、心所，是不相應行薀所攝。彼亦非理，名貪等故，如現貪等非不相應。執別有餘不相應行，准前理趣皆應遮止。諸無爲法離色、心等決定實有，理不可得。且定有法，略有三種：一、現所知法，如色、心等；二、現受用法，如甁、衣等，如是二法，世共知有，不待因成。三、有作用法，如眼、耳等，由彼彼用證知是有。無爲非世共知定有，又無作用，如眼、耳等。設許有用，應是無常，故不可執無爲定有。然諸無爲所知性故，或色、心等所顯性故，如色、心等，不應執爲離色、心等，實無爲性。",
                    "zhushu": ""
                },
                {
                    "paragraph": "又虛空等爲一、爲多？若體是一，遍一切處，虛空容受色等法故，隨能合法體應成多，一所合處餘不合故。不爾，諸法應互相遍。若謂虛空不與法合，應非容受，如餘無爲。又色等中有虛空不？有應相雜，無應不遍。一部、一品結法斷時，應得餘部、餘品擇滅；一法緣闕得不生時，應於一切得非擇滅。執彼體一，理應爾故。若體是多，便有品類，應如色等，非實無爲。虛空又應非遍容受。",
                    "zhushu": ""
                },
                {
                    "paragraph": "餘部所執離心、心所實有無爲，准前應破。又諸無爲許無因果故，應如兔角，非異心等有。然契經說，有虛空等諸無爲法，略有二種：一、依識變假施設有。謂曾聞說虛空等名，隨分別有虛空等相，數習力故，心等生時，似虛空等無爲相現。此所現相，前後相似，無有變易，假說爲常。",
                    "zhushu": ""
                },
                {
                    "paragraph": "二、依法性，假施設有。謂空、無我所顯眞如，有、無、俱非、心言路絕，與一切法非一、異等，是法眞理，故名法性。離諸障礙，故名虛空；由簡擇力，滅諸雜染，究竟證會，故名擇滅；不由擇力，本性淸淨，或緣闕所顯，故名非擇滅；苦、樂、受滅，故名不動；想、受不行，名想受滅。",
                    "zhushu": ""
                },
                {
                    "paragraph": "此五皆依眞如假立，眞如亦是假施設名。遮撥爲無，故說爲有；遮執爲有，故說爲空；勿謂虛幻，故說爲實；理非妄倒，故名眞如。不同餘宗離色、心等有實常法名曰眞如。故諸無爲非定實有。",
                    "zhushu": "",
                    "type": 2
                },
                {
                    "paragraph": "外道、餘乘所執諸法異心、心所非實有性，是所取故，如心、心所。能取彼覺亦不緣彼，是能取故，如緣此覺。諸心、心所依他起故，亦如幻事，非眞實有。爲遣妄執心、心所外實有境故，說唯有識。若執唯識眞實有者，如執外境，亦是法執。",
                    "zhushu": ""
                },
                {
                    "paragraph": "然諸法執略有二種：一者俱生；二者分別。俱生法執，無始時來，虛妄熏習，內因力故，恒與身俱，不待邪教及邪分別，任運而轉，故名俱生。此復二種：一、常相續，在第七識，緣第八識，起自心相，執爲實法；二、有閒斷，在第六識，緣識所變薀、處、界相，或摠或別，起自心相，執爲實法。此二法執細故難斷，後十地中數數修習勝法空觀，方能除滅。",
                    "zhushu": ""
                },
                {
                    "paragraph": "分別法執，亦由現在外緣力故，非與身俱，要待邪教及邪分別然後方起，故名分別。唯在第六意識中有。此亦二種：一、緣邪教所說薀、處、界相，起自心相，分別、計度，執爲實法；二、緣邪教所說自性等相，起自心相，分別、計度執爲實法。此二法執麤故易斷，入初地時，觀一切法，法空眞如，卽能除滅。",
                    "zhushu": ""
                },
                {
                    "paragraph": "如是所說一切法執，自心外法或有或無，自心內法一切皆有，是故法執皆緣自心所現似法，執爲實有。然似法相從緣生故，是如幻有，所執實法妄計度故，決定非有。故世尊說：“慈氏當知，諸識所緣，唯識所現，依他起性，如幻事等。”",
                    "zhushu": ""
                },
                {
                    "paragraph": "如是外道、餘乘所執離識我、法皆非實有。故心、心所決定不用外色等法，爲所緣緣，緣用必依實有體故。現在彼聚心、心所法，非此聚識親所緣緣，如非所緣，他聚攝故。同聚心所亦非親所緣，自體異故，如餘非所取。由此應知，實無外境，唯有內識，似外境生。是故契經伽他中說：",
                    "zhushu": "",
                    "type": 2
                },
                {
                    "paragraph": "“如愚所分別，外境實皆無，習氣擾濁心，故似彼而轉。”",
                    "zhushu": "",
                    "type": 2
                },
                {
                    "paragraph": "有作是難：若無離識實我、法者，假亦應無，謂假必依眞事、似事、共法而立，如有眞火、有似火人、有猛赤法，乃可假說此人爲火，假說牛等，應知亦然。我、法若無，依何假說？無假說故，似亦不成。如何說心似外境轉？",
                    "zhushu": ""
                },
                {
                    "paragraph": "彼難非理，離識我、法前已破故。依類、依實假說火等，俱不成故。依類假說理且不成，猛、赤等德非類有故。若無共德而假說彼，應亦於水等假說火等名。若謂猛等雖非類德，而不相離，故可假說，此亦不然，人類猛等現見亦有，互相離故。類旣無德又互相離，然有於人假說火等，故知假說不依類成。",
                    "zhushu": ""
                },
                {
                    "paragraph": "依實假說，理亦不成。猛、赤等德非共有故，謂猛、赤等在火在人其體各別，所依異故，無共假說，有過同前。若謂人、火，德相似故，可假說者，理亦不然。說火在人，非在德故。由此假說不依實成。又假必依眞事立者，亦不應理。眞謂自相，假智及詮俱非境故。謂假智、詮不得自相，唯於諸法共相而轉。",
                    "zhushu": ""
                },
                {
                    "paragraph": "亦非離此有別方便施設自相爲假所依。然假智、詮必依聲起，聲不及處，此便不轉，能詮、所詮俱非自相，故知假說不依眞事。由此但依似事而轉，似謂增益，非實有相，聲依增益，似相而轉，故不可說假必依眞。是故彼難不應正理。然依識變，對遣妄執眞實我、法，說假似言。由此契經伽他中說：",
                    "zhushu": "",
                    "type": 2
                },
                {
                    "paragraph": "“爲對遣愚夫，所執實我、法，故於識所變，假說我、法名。”",
                    "zhushu": "",
                    "type": 2
                },
                {
                    "paragraph": "識所變相雖無量種，而能變識類別唯三：一謂異熟，卽第八識，多異熟性故；二謂思量，卽第七識，恒審思量故；三謂了境，卽前六識，了境相麤故。及言顯六合爲一種。",
                    "zhushu": ""
                },
                {
                    "paragraph": "此三皆名能變識者，能變有二種：",
                    "zhushu": ""
                },
                {
                    "paragraph": "一、因能變，謂第八識中等流、異熟二因習氣。等流習氣，由七識中善、惡、無記熏令生長；異熟習氣由六識中有漏善、惡熏令生長。",
                    "zhushu": ""
                },
                {
                    "paragraph": "二、果能變，謂前三種習氣力故，有八識生現種種相。等流習氣爲因緣故，八識體相差別而生，名等流果，果似因故。異熟習氣爲增上緣，感第八識，酬引業力，恒相續故，立異熟名；感前六識，酬滿業者，從異熟起，名異熟生。不名異熟，有閒斷故。卽前異熟及異熟生，名異熟果，果異因故。此中且說我愛執藏，持雜染種能變果識，名爲異熟，非謂一切。",
                    "zhushu": ""
                },
                {
                    "paragraph": "雖已略說能變三名，而未廣辯能變三相。且初能變其相云何？",
                    "zhushu": ""
                },
                {
                    "paragraph": "頌曰：",
                    "zhushu": "",
                    "type": 2
                },
                {
                    "paragraph": "初阿賴耶識，異熟一切種。",
                    "zhushu": ""
                },
                {
                    "paragraph": "不可知執受，處了常與觸，",
                    "zhushu": ""
                },
                {
                    "paragraph": "作意受想思，相應唯捨受。",
                    "zhushu": ""
                },
                {
                    "paragraph": "是無覆無記，觸等亦如是。",
                    "zhushu": ""
                },
                {
                    "paragraph": "恒轉如瀑流，阿羅漢位捨。",
                    "zhushu": "",
                    "type": 2
                },
                {
                    "paragraph": "論曰：初能變識，大小乘教名阿賴耶。此識具有能藏、所藏、執藏義故。謂與雜染互爲緣故，有情執爲自內我故，此卽顯示初能變識所有自相，攝持因果爲自相故。此識自相，分位雖多，藏識過重，是故偏說。",
                    "zhushu": ""
                },
                {
                    "paragraph": "此是能引諸界、趣、生，善、不善業異熟果故，說名異熟。離此命根、衆同分等恒時相續勝異熟果不可得故。此卽顯示初能變識所有果相。此識果相，雖多位、多種，異熟寬、不共，故偏說之。",
                    "zhushu": ""
                },
                {
                    "paragraph": "此能執持諸法種子令不失故，名一切種。離此餘法，能遍執持諸法種子不可得故，此卽顯示初能變識所有因相。此識因相雖有多種，持種不共，是故偏說。初能變識，體相雖多，略說唯有如是三相。",
                    "zhushu": ""
                },
                {
                    "paragraph": "一切種相應更分別。此中何法名爲種子？謂本識中親生自果，功能差別。此與本識及所生果不一、不異，體用、因果理應爾故。雖非一、異，而是實有，假法如無，非因緣故。此與諸法旣非一、異，應如甁等是假非實。若爾，眞如應是假有，許則便無眞勝義諦。",
                    "zhushu": ""
                },
                {
                    "paragraph": "然諸種子唯依世俗說爲實有，不同眞如。種子雖依第八識體，而是此識相分；非餘，見分恒取此爲境故。諸有漏種與異熟識，體無別故，無記性攝；因果俱有善等性故，亦名善等。",
                    "zhushu": ""
                },
                {
                    "paragraph": "諸無漏種，非異熟識性所攝；故因果俱是善性攝故，唯名爲善。若爾，何故決擇分說二十二根，一切皆有異熟種子，皆異熟生？雖名異熟而非無記，依異熟故名異熟種，異性相依如眼等識。或無漏種，由熏習力轉變成熟，立異熟名，非無記性所攝異熟。",
                    "zhushu": ""
                },
                {
                    "paragraph": "此中有義：一切種子皆本性有，不從熏生。由熏習力但可增長。如契經說：“一切有情無始時來有種種界，如惡叉聚，法爾而有。界卽種子差別名故。”又契經說：“無始時來界，一切法等依。”界是因義。",
                    "zhushu": ""
                },
                {
                    "paragraph": "瑜伽亦說：“諸種子體無始時來性雖本有，而由染淨新所熏發。諸有情類無始時來，若般涅槃法者，一切種子皆悉具足，不般涅槃法者，便闕三種菩提種子。”如是等文，誠證非一。",
                    "zhushu": ""
                },
                {
                    "paragraph": "又諸有情旣說本有五種性別，故應定有法爾種子，不由熏生。又瑜伽說：“地獄成就三無漏根，是種非現。”“又從無始展轉傳來，法爾所得本性住性。”",
                    "zhushu": ""
                },
                {
                    "paragraph": "由此等證，無漏種子法爾本有，不從熏生。有漏亦應法爾有種，由熏增長，不別熏生。如是建立，因果不亂。有義：種子皆熏故生。所熏、能熏俱無始有，故諸種子無始成就。種子旣是習氣異名，習氣必由熏習而有，如麻香氣，花熏故生。",
                    "zhushu": ""
                },
                {
                    "paragraph": "如契經說：“諸有情心，染淨諸法所熏習故，無量種子之所積集。”論說：“內種定有熏習，外種熏習或有或無。又名言等三種熏習，摠攝一切有漏法種。彼三旣由熏習而有，故有漏種必藉熏生。”無漏種生亦由熏習，說聞熏習、聞淨法界等流正法而熏起故，是出世心種子性故。",
                    "zhushu": ""
                },
                {
                    "paragraph": "有情本來種姓差別，不由無漏種子有無，但依有障、無障建立。如瑜伽說：“於眞如境，若有畢竟二障種者，立爲不般涅槃法性。若有畢竟所知障種非煩惱者，一分立爲聲聞種性，一分立爲獨覺種性；若無畢竟二障種者，卽立彼爲如來種性。”故知本來種性差別，依障建立，非無漏種。",
                    "zhushu": ""
                },
                {
                    "paragraph": "所說：“成就無漏種，言依當可生，非己有體。”有義：種子各有二類。一者本有，謂無始來異熟識中法爾而有，生薀、處、界功能差別。世尊依此，說諸有情無始時來有種種界，如惡叉聚，法爾而有，餘所引證廣說如初。此卽名爲本性住種。",
                    "zhushu": ""
                },
                {
                    "paragraph": "二者始起，謂無始來，數數現行熏習而有。世尊依此，說有情心染淨諸法所熏習故，無量種子之所積集。諸論亦說：“染淨種子由染淨法熏習故生，此卽名爲習所成種。”",
                    "zhushu": ""
                },
                {
                    "paragraph": "若唯本有，轉識不應與阿賴耶爲因緣性。如契經說：",
                    "zhushu": "",
                    "type": 2
                },
                {
                    "paragraph": "“諸法於識藏，識於法亦爾，更互爲果性，亦常爲因性。”",
                    "zhushu": "",
                    "type": 2
                },
                {
                    "paragraph": "此頌意言：阿賴耶識與諸轉識，於一切時展轉相生，互爲因果。攝大乘說：“阿賴耶識與雜染法互爲因緣，如炷與焰展轉生燒，又如束蘆互相依住，唯依此二建立因緣，所餘因緣不可得故。”",
                    "zhushu": ""
                },
                {
                    "paragraph": "若諸種子不由熏生，如何轉識與阿賴耶有因緣義？非熏令長可名因緣，勿善、惡業與異熟果爲因緣故。又諸聖教說有種子由熏習生，皆違彼義；故唯本有，理、教相違。若唯始起，有爲無漏無因緣故，應不得生，有漏不應爲無漏種，勿無漏種生有漏故，許應諸佛有漏復生，善等應爲不善等種。",
                    "zhushu": ""
                },
                {
                    "paragraph": "分別論者雖作是說：“心性本淨，客塵煩惱所染污，故名爲雜染，離煩惱時，轉成無漏，故無漏法非無因生。”而心性言，彼說何義？若說空理，空非心因，常法定非諸法種子，以體前後無轉變故。",
                    "zhushu": ""
                },
                {
                    "paragraph": "若卽說心，應同數論，相雖轉變而體常一，惡、無記心又應是善，許則應與信等相應，不許便應非善心體，尚不名善，況是無漏？有漏善心旣稱雜染，如惡心等，性非無漏，故不應與無漏爲因，勿善、惡等互爲因故。若有漏心性是無漏，應無漏心性是有漏，差別因緣不可得故。",
                    "zhushu": ""
                },
                {
                    "paragraph": "又異生心若是無漏，則異生位無漏現行應名聖者。若異生心性雖無漏，而相有染，不名無漏，無斯過者，則心種子亦非無漏，何故汝論說有異生唯得成就無漏種子，種子、現行性、相同故。然契經說：“心性淨者，說心空理所顯眞如，眞如是心眞實性故。或說心體非煩惱故，名性本淨，非有漏心性是無漏，故名本淨。”",
                    "zhushu": ""
                },
                {
                    "paragraph": "由此應信有諸有情無始時來有無漏種，不由熏習，法爾成就，後勝進位熏令增長，無漏法起，以此爲因。無漏起時，復熏成種，有漏法種類此應知。諸聖教中，雖說內種定有熏習，而不定說一切種子皆熏故生，寧全撥無本有種子？然本有種亦由熏習，令其增盛方能得果故，說內種定有熏習。",
                    "zhushu": ""
                },
                {
                    "paragraph": "其聞熏習非唯有漏，聞正法時亦熏本有無漏種子，令漸增盛，展轉乃至生出世心，故亦說此名聞熏習。聞熏習中，有漏性者是修所斷，感勝異熟，爲出世法勝增上緣。無漏性者非所斷攝，與出世法正爲因緣。此正因緣微隱難了，有寄麤顯勝增上緣，方便說爲出世心種。",
                    "zhushu": ""
                },
                {
                    "paragraph": "依障建立種姓別者，意顯無漏種子有無，謂：“若全無無漏種者，彼二障種永不可害，卽立彼爲非涅槃法；若唯有二乘無漏種者，彼所知障種永不可害，一分立爲聲聞種姓，一分立爲獨覺種姓；若亦有佛無漏種者，彼二障種俱可永害，卽立彼爲如來種姓。故由無漏種子有無，障有可斷、不可斷義，然無漏種微隱難知，故約彼障顯性差別。不爾，彼障有何別因而有可害、不可害者？若謂法爾有此障別，無漏法種寧不許然？若本全無無漏法種，則諸聖道永不得生，誰當能害二障種子，而說依障立種姓別？旣彼聖道必無生義，說當可生，亦定非理。”",
                    "zhushu": ""
                },
                {
                    "paragraph": "然諸聖教處處說有本有種子，皆違彼義，故唯始起，理、教相違。由此應知，諸法種子各有本有、始起二類。然種子義，略有六種。",
                    "zhushu": ""
                },
                {
                    "paragraph": "一、剎那滅。謂體纔生無間必滅，有勝功力，方成種子。此遮常法，常無轉變，不可說有能生用故。",
                    "zhushu": ""
                },
                {
                    "paragraph": "二、果俱有。謂與所生現行果法俱現和合，方成種子。此遮前後及定相離，現、種異類互不相違，一身俱時有能生用，非如種子自類相生，前後相違，必不俱有。雖因與果有俱、不俱，而現在時可有因用，未生、已滅無自體故，依生現果立種子名，不依引生自類名種，故但應說與果俱有。",
                    "zhushu": ""
                },
                {
                    "paragraph": "三、恒隨轉。謂要長時一類相續，至究竟位，方成種子。此遮轉識，轉易閒斷，與種子法不相應故。此顯種子自類相生。",
                    "zhushu": ""
                },
                {
                    "paragraph": "四、性決定，謂隨因力生善、惡等，功能決定，方成種子。此遮餘部執異性因生異性果有因緣義。",
                    "zhushu": ""
                },
                {
                    "paragraph": "五、待衆緣。謂此要待自衆緣合，功能殊勝，方成種子。此遮外道執自然因不待衆緣恒頓生果；或遮餘部緣恒非無。顯所待緣非恒有性，故種於果非恒頓生。",
                    "zhushu": ""
                },
                {
                    "paragraph": "六、引自果。謂於別別色、心等果，各各引生方成種子。此遮外道執唯一因生一切果；或遮餘部執色、心等互爲因緣。",
                    "zhushu": ""
                },
                {
                    "paragraph": "唯本識中功能差別具斯六義，成種非餘、外穀麥等，識所變故，假立種名，非實種子。此種勢力生近、正果，名曰生因；引遠、殘果，令不頓絕、卽名引因。",
                    "zhushu": ""
                },
                {
                    "paragraph": "內種必由熏習生長，親能生果，是因緣性。外種熏習或有、或無，爲增上緣，辦所生果。必以內種爲彼因緣，是共相種所生果故。",
                    "zhushu": ""
                },
                {
                    "paragraph": "依何等義立熏習名？所熏、能熏各具四義，令種生長，故名熏習。何等名爲所熏四義？",
                    "zhushu": ""
                },
                {
                    "paragraph": "一、堅住性。若法始終一類相續能持習氣，乃是所熏。此遮轉識及聲、風等，性不堅住，故非所熏。",
                    "zhushu": ""
                },
                {
                    "paragraph": "二、無記性。若法平等，無所違逆，能容習氣，乃是所熏。此遮善染勢力强盛，無所容納，故非所熏。由此如來第八淨識，唯帶舊種，非新受熏。",
                    "zhushu": ""
                },
                {
                    "paragraph": "三、可熏性。若法自在，性非堅密，能受習氣，乃是所熏。此遮心所及無爲法，依他、堅密，故非所熏。",
                    "zhushu": ""
                },
                {
                    "paragraph": "四、與能熏共和合性。若與能熏同時、同處，不卽、不離，乃是所熏。此遮他身、剎那前後，無和合義，故非所熏。唯異熟識具此四義，可是所熏，非心所等。",
                    "zhushu": ""
                },
                {
                    "paragraph": "何等名爲能熏四義？",
                    "zhushu": ""
                },
                {
                    "paragraph": "一、有生滅。若法非常，能有作用，生長習氣，乃是能熏。此遮無爲前後不變，無生長用，故非能熏。",
                    "zhushu": ""
                },
                {
                    "paragraph": "二、有勝用。若有生滅，勢力增盛，能引習氣，乃是能熏。此遮異熟心、心所等，勢力羸劣，故非能熏。",
                    "zhushu": ""
                },
                {
                    "paragraph": "三、有增減。若有勝用，可增可減，攝植習氣，乃是能熏。此遮佛果圓滿善法，無增無減，故非能熏。彼若能熏，便非圓滿，前後佛果應有勝劣。",
                    "zhushu": ""
                },
                {
                    "paragraph": "四、與所熏和合而轉。若與所熏同時、同處，不卽、不離，乃是能熏。此遮他身、剎那前後，無和合義，故非能熏。唯七轉識及彼心所有勝勢用，而增減者，具此四義，可是能熏。",
                    "zhushu": ""
                },
                {
                    "paragraph": "如是能熏與所熏識，俱生俱滅，熏習義成。令所熏中種子生長，如熏苣蕂，故名熏習。能熏識等，從種生時，卽能爲因，復熏成種，三法展轉因果同時，如炷生焰、焰生燋炷。亦如蘆束更互相依，因果俱時，理不傾動。",
                    "zhushu": ""
                },
                {
                    "paragraph": "能熏生種，種起現行，如俱有因得士用果；種子前後自類相生，如同類因引等流果。此二於果是因緣性，除此餘法皆非因緣，設名因緣，應知假說。是謂略說一切種相。",
                    "zhushu": "",
                    "type": 2
                },
                {
                    "paragraph": "此識行相、所緣云何？謂不可知執受、處了。“了”謂了別，卽是行相。識以了別爲行相故。“處”謂處所，卽器世閒，是諸有情所依處故。",
                    "zhushu": ""
                },
                {
                    "paragraph": "“執受”有二：謂諸種子及有根身。諸種子者，謂諸相、名、分別習氣。有根身者，謂諸色根及根依處。此二皆是識所執受，攝爲自體。同安危故。",
                    "zhushu": ""
                },
                {
                    "paragraph": "執受及處俱是所緣，阿賴耶識因緣力故，自體生時，內變爲種及有根身，外變爲器，卽以所變爲自所緣，行相仗之而得起故。此中“了”者，謂異熟識於自所緣有了別用，此了別用，見分所攝。",
                    "zhushu": ""
                },
                {
                    "paragraph": "然有漏識自體生時，皆似所緣、能緣相現。彼相應法應知亦爾。似所緣相說名相分，似能緣相說名見分。若心、心所無所緣相，應不能緣自所緣境，或應一一能緣一切，自境如餘，餘如自故。",
                    "zhushu": ""
                },
                {
                    "paragraph": "若心、心所無能緣相，應不能緣，如虛空等、或虛空等；亦是能緣。故心、心所，必有二相。如契經說：“一切唯有覺，所覺義皆無，能覺所覺分，各自然而轉。”",
                    "zhushu": "",
                    "type": 2
                },
                {
                    "paragraph": "執有離識所緣境者，彼說外境是所緣，相分名行相，見分名事，是心、心所自體相故。心與心所同所依、緣，行相相似，事雖數等，而相各異，識、受、想等相各別故。",
                    "zhushu": ""
                },
                {
                    "paragraph": "達無離識所緣境者，則說相分是所緣，見分名行相，相、見所依自體名事，卽自證分。此若無者，應不自憶心、心所法。如不曾更境必不能憶故，心與心所同所依根，所緣相似，行相各別，了別、領納等作用各異故，事雖數等，而相各異，識、受等體有差別。",
                    "zhushu": ""
                },
                {
                    "paragraph": "故然心、心所一一生時，以理推徵各有三分，所量、能量、量果別故。相、見必有所依體故。如集量論伽他中說：",
                    "zhushu": "",
                    "type": 2
                },
                {
                    "paragraph": "“似境相所量，能取相、自證，卽能量及果，此三體無別。”",
                    "zhushu": "",
                    "type": 2
                },
                {
                    "paragraph": "又心、心所若細分別應有四分，三分如前，復有第四證自證分。此若無者，誰證第三？心分旣同應皆證故。又自證分應無有果，諸能量者必有果故，不應見分是第三果，見分或時非量攝故。由此見分不證第三，證自體者必現量故。",
                    "zhushu": ""
                },
                {
                    "paragraph": "此四分中前二是外，後二是內。初唯所緣，後三通二，謂第二分但緣第一。或量、非量，或現、或比。第三能緣第二，第四證自證分，唯緣第三，非第二者，以無用故，第三、第四皆現量攝，故心、心所四分合成，具所、能緣，無無窮過，非卽、非離，唯識理成。",
                    "zhushu": ""
                },
                {
                    "paragraph": "是故契經伽他中說：",
                    "zhushu": "",
                    "type": 2
                },
                {
                    "paragraph": "“衆生心二性，內外一切分，所取能取纏，見種種差別。”",
                    "zhushu": "",
                    "type": 2
                },
                {
                    "paragraph": "此頌意說：衆生心性二分合成，若內、若外皆有所取、能取纏縛，見有種種，或量、非量，或現、或比，多分差別，此中見者是見分故。",
                    "zhushu": ""
                },
                {
                    "paragraph": "如是四分或攝爲三，第四攝入自證分故，或攝爲二，後三俱是能緣性故。皆見分攝，此言見者是能緣義。或攝爲一，體無別故。如入楞伽伽他中說：",
                    "zhushu": "",
                    "type": 2
                },
                {
                    "paragraph": "“由自心執著，心似外境轉，彼所見非有，是故說唯心。”",
                    "zhushu": "",
                    "type": 2
                },
                {
                    "paragraph": "如是處處說唯一心，此一心言亦攝心所。",
                    "zhushu": ""
                },
                {
                    "paragraph": "故識行相卽是了別，了別卽是識之見分。所言“處”者，謂異熟識由共相種成熟力故，變似色等器世閒相，卽外大種及所造色。雖諸有情所變各別而相相似，處所無異，如衆燈明各遍似一。誰異熟識變爲此相？有義：一切。所以者何？如契經說：“一切有情業，增上力共所起故。”",
                    "zhushu": ""
                },
                {
                    "paragraph": "有義：若爾，諸佛菩薩應實變爲此雜穢土，諸異生等應實變爲他方、此界諸淨妙土。又諸聖者厭離有色，生無色界，必不下生，變爲此土，復何所用？是故現居及當生者，彼異熟識變爲此界。經依少分說“一切”言，諸業同者皆共變故。",
                    "zhushu": ""
                },
                {
                    "paragraph": "有義：若爾，器將壞時，旣無現居及當生者，誰異熟識變爲此界？又諸異生厭離有色，生無色界，現無色身，預變爲土，此復何用？設有色身，與異地器，麤細懸隔，不相依持，此變爲彼，亦何所益？然所變土本爲色身依持、受用。故若於身可有持用便變爲彼。由是設生他方自地，彼識亦得變爲此土。故器世界將壞、初成，雖無有情而亦現有。此說一切共受用者。若別受用准此應知鬼、人、天等所見異故。",
                    "zhushu": ""
                },
                {
                    "paragraph": "諸種子者，謂異熟識所持一切有漏法種，此識性攝，故是所緣。無漏法種雖依附此識，而非此性攝，故非所緣。雖非所緣而不相離，如眞如性，不違唯識。",
                    "zhushu": ""
                },
                {
                    "paragraph": "有根身者，謂異熟識不共相種成熟力故。變似色根及根依處，卽內大種及所造色，有共相種成熟力故，於他身處亦變似彼。不爾，應無受用他義。此中有義：亦變似根。辯中邊說：“似自、他身五根現故。”",
                    "zhushu": ""
                },
                {
                    "paragraph": "有義：唯能變似依處，他根於己非所用故，“似自、他身五根現”者，說自、他識各自變義，故生他地或般涅槃，彼餘尸骸猶見相續。前來且說業力所變外器、內身、界、地差別；若定等力所變器、身、界、地、自、他則不決定。所變身、器多恒相續；變聲、光等多分暫時，隨現緣力擊發起故。",
                    "zhushu": ""
                },
                {
                    "paragraph": "略說此識所變境者，謂有漏種、十有色處，及墮法處所現實色。何故此識不能變似心、心所等爲所緣耶？有漏識變略有二種：一、隨因緣勢力故變；二、隨分別勢力故變。初必有用，後但爲境；異熟識變但隨因緣，所變色等必有實用，若變心等便無實用，相分心等不能緣故，須彼實用別從此生。變無爲等亦無實用，故異熟識不緣心等。至無漏位，勝慧相應，雖無分別，而澄淨故，設無實用亦現彼影。不爾，諸佛應非遍知。故有漏位，此異熟識但緣器、身及有漏種。",
                    "zhushu": ""
                },
                {
                    "paragraph": "在欲、色界，具三所緣；無色界中緣有漏種，厭離色故，無業果色，有定果色，於理無違。彼識亦緣此色爲境。“不可知”者，謂此行相極微細故，難可了知；或此所緣內執受境亦微細故；外器世閒量難測故，名不可知。云何是識取所緣境，行相難知？如滅定中，不離身識，應信爲有。然必應許滅定有識，有情攝故，如有心時。無想等位，當知亦爾。",
                    "zhushu": ""
                }
            ]
        },
        {
            "name": "成唯識論第三",
            "paragraphs": [
                {
                    "paragraph": "成唯識論第三",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "“此識與幾心所相應？”“常與觸、作意、受、想、思相應。”阿賴耶識無始時來乃至未轉，於一切位恒與此五心所相應。以是遍行心所攝故。觸謂三和分別變異，令心、心所觸境爲性，受、想、思等所依爲業。謂根、境、識更相隨順，故名三和。觸依彼生，令彼和合，故說爲彼；三和合位皆有順生心所功能，說名變異；觸似彼起，故名分別。根變異力，引觸起時，勝彼識、境，故集論等但說分別根之變異。",
                    "zhushu": ""
                },
                {
                    "paragraph": "和合一切心及心所，令同觸境，是觸自性。旣似順起心所功能，故以受等所依爲業。起盡經說：“受、想、行薀一切皆以觸爲緣故。由斯故說識、觸、受等，因二、三、四和合而生。”瑜伽但說與受、想、思爲所依者，思於行薀爲主勝故，擧此攝餘。",
                    "zhushu": ""
                },
                {
                    "paragraph": "集論等說爲受依者，以觸生受近而勝故，謂觸所取可意等相與受所取順益等相，極相鄰近，引發勝故。然觸自性，是實非假，六六法中，心所性故，是食攝故，能爲緣故，如受等性，非卽三和。作意謂能警心爲性，於所緣境，引心爲業；謂此警覺，應起心種，引令趣境，故名作意。雖此亦能引起心所；心是主故，但說引心。",
                    "zhushu": ""
                },
                {
                    "paragraph": "有說：“令心迴趣異境，或於一境，持心令住，故名作意。彼俱非理，應非遍行不異定故。”受謂領納、順、違俱非境相爲性，起愛爲業。能起合、離、非二欲故。",
                    "zhushu": ""
                },
                {
                    "paragraph": "有作是說：受有二種：一、境界受，謂領所緣；二、自性受，謂領俱觸。唯自性受是受自相。以境界受共餘相故。彼說非理，受定不緣俱生觸故。若似觸生，名領觸者，似因之果，應皆受性。又旣受因，應名因受，何名自性？",
                    "zhushu": ""
                },
                {
                    "paragraph": "若謂如王食諸國邑，受能領觸所生受體，名自性受，理亦不然，違自所執不自證故。若不捨自性，名自性受，應一切法皆是受自性。故彼所說，但誘嬰兒。然境界受，非共餘相，領順等相，定屬己者，名境界受，不共餘故。“想”謂於境取像爲性，施設種種名言爲業，謂要安立境分齊相，方能隨起種種名言。“思”謂令心造作爲性，於善品等役心爲業，謂能取境正因等相，驅役自心令造善等。",
                    "zhushu": ""
                },
                {
                    "paragraph": "此五旣是遍行所攝故，與藏識決定相應，其遍行相後當廣釋。此觸等五與異熟識行相雖異，而時、依同，所緣、事等，故名相應。此識行相極不明了，不能分別違、順境相，微細、一類，相續而轉。是故唯與捨受相應。",
                    "zhushu": ""
                },
                {
                    "paragraph": "又，此相應受，唯是異熟，隨先引業轉；不待現緣，住善、惡業勢力轉故，唯是捨受；苦、樂二受，是異熟生，非眞異熟，待現緣故，非此相應。又，由此識常無轉變，有情恒執爲自內我；若與苦、樂二受相應，便有轉變，寧執爲我？故此但與捨受相應。若爾，如何此識亦是惡業異熟？旣許善業能招捨受，此亦應然。捨受不違苦、樂品故，如無記法善惡俱招。“如何此識非別境等心所相應？”“互相違故。”",
                    "zhushu": ""
                },
                {
                    "paragraph": "謂欲希望所樂事轉；此識任運，無所希望。勝解印持決定事轉；此識瞢昧，無所印持。念唯明記曾習事轉，此識昧劣，不能明記。定能令心專注一境；此識任運，剎那別緣。慧唯簡擇德等事轉，此識微昧，不能簡擇。故此不與別境相應。此識唯是異熟性故，善、染污等亦不相應。惡作等四無記性者，有閒斷故，定非異熟。",
                    "zhushu": ""
                },
                {
                    "paragraph": "“法有四種：謂善、不善、有覆無記、無覆無記。阿賴耶識何法攝耶？”",
                    "zhushu": ""
                },
                {
                    "paragraph": "“此識唯是無覆無記，異熟性故。”",
                    "zhushu": ""
                },
                {
                    "paragraph": "異熟若是善、染污者，流轉還滅應不得成。又此識是善、染依故，若善染、者，互相違故，應不與二俱作所依；又此識是所熏性故，若善、染者，如極香臭，應不受熏。無熏習故，染、淨因果俱不成立，故此唯是無覆無記。“覆”謂染法障聖道故，又能蔽心，令不淨故；此識非染，故名“無覆”。記謂善、惡，有愛、非愛果，及殊勝自體可記別故，此非善、惡，故名“無記”。",
                    "zhushu": ""
                },
                {
                    "paragraph": "“觸等亦如是”者，謂如阿賴耶識，唯是無覆無記性攝，觸、作意、受、想、思亦爾，諸相應法，必同性故。又，觸等五，如阿賴耶，亦是異熟，所緣、行相俱不可知，緣三種境，五法相應，無覆無記，故說“觸等亦如是”言。有義：觸等如阿賴耶，亦是異熟及一切種，廣說乃至無覆無記，亦如是言，無簡別故。",
                    "zhushu": ""
                },
                {
                    "paragraph": "“彼說非理。”",
                    "zhushu": ""
                },
                {
                    "paragraph": "“所以者何？”",
                    "zhushu": ""
                },
                {
                    "paragraph": "“觸等依識，不自在故。如貪、信等不能受熏，如何同識，能持種子？”",
                    "zhushu": ""
                },
                {
                    "paragraph": "又，若觸等亦能受熏，應一有情有六種體。若爾！果起從何種生？理不應言從六種起，未見多種生一芽故。若說果生唯從一種，則餘五種便爲無用；亦不可說次第生果，熏習同時，勢力等故；又不可說六果頓生，勿一有情一剎那頃，六眼識等俱時生故。",
                    "zhushu": ""
                },
                {
                    "paragraph": "“誰言觸等亦能受熏持諸種子？”“不爾，如何觸等如識名一切種？”謂觸等五，有似種相，名一切種，觸等與識所緣等故，無色觸等有所緣故，親所緣緣定應有故，此似種相不爲因緣生現識等，如觸等上似眼根等非識所依，亦如似火無能燒用，彼救非理，觸等所緣似種等相，後執受處方應與識而相例故。",
                    "zhushu": ""
                },
                {
                    "paragraph": "由此前說一切種言，定目受熏能持種義；不爾，本頌有重言失。又彼所說，亦如是言，無簡別故，咸相例者，定不成證，勿觸等五，亦能了別，觸等亦與觸等相應。由此故知亦如是者，隨所應說，非謂一切。",
                    "zhushu": ""
                },
                {
                    "paragraph": "“阿賴耶識爲斷、爲常？”“非斷非常，以恒轉故。恒謂此識無始時來，一類、相續，常無閒斷，是界、趣、生施設本故，性堅、持種令不失故。轉謂此識無始時來，念念生滅前後變異，因滅果生，非常、一故，可爲轉識熏成種故。”",
                    "zhushu": ""
                },
                {
                    "paragraph": "“恒”言遮斷，“轉”表非常，猶如瀑流，因果法爾。如瀑流水，非斷、非常，相續長時有所漂溺，此識亦爾，從無始來生滅相續，非常、非斷，漂溺有情令不出離。又如瀑流，雖風等擊，起諸波浪而流不斷，此識亦爾，雖遇衆緣，起眼識等而恒相續。",
                    "zhushu": ""
                },
                {
                    "paragraph": "又如瀑流，漂水下上魚草等物，隨流不捨。此識亦爾，與內習氣外觸等法恒相隨轉。如是法喩，意顯此識無始因果非斷、常義。謂此識性無始時來，剎那剎那果生因滅。果生故非斷，因滅故非常，非斷、非常是緣起理，故說此識恒轉如流。",
                    "zhushu": ""
                },
                {
                    "paragraph": "“過去、未來旣非實有，非常可爾；非斷如何？斷豈得成緣起正理？”",
                    "zhushu": ""
                },
                {
                    "paragraph": "“過去、未來若是實有，可許非斷；如何非常？常亦不成緣起正理。”",
                    "zhushu": ""
                },
                {
                    "paragraph": "“豈斥他過，己義便成？”",
                    "zhushu": ""
                },
                {
                    "paragraph": "“若不摧邪難以顯正。前因滅位後果卽生，如秤兩頭低、昂時等，如是因果相續如流，何假去、來，方成非斷？”",
                    "zhushu": ""
                },
                {
                    "paragraph": "“因現有位，後果未生，因是誰因？果現有時，前因已滅，果是誰果？旣無因果，誰離斷、常？”",
                    "zhushu": ""
                },
                {
                    "paragraph": "“若有因時，已有後果，果旣本有，何待前因？因義旣無，果義寧有？無因無果，豈離斷、常？”",
                    "zhushu": ""
                },
                {
                    "paragraph": "“因果義成，依法作用。故所詰難，非預我宗。”",
                    "zhushu": ""
                },
                {
                    "paragraph": "“體旣本有，用亦應然。所待因緣，亦本有故。”",
                    "zhushu": ""
                },
                {
                    "paragraph": "由斯汝義因果定無，應信大乘緣起正理。謂此正理深妙離言，因果等言皆假施設。觀現在法有引後用，假立當果對說現因；觀現在法有酬前相，假立曾因對說現果。假謂現識似彼相現。",
                    "zhushu": ""
                },
                {
                    "paragraph": "如是因果，理趣顯然。遠離二邊，契會中道，諸有智者應順修學。有餘部說：雖無去、來而有因果恒相續義。謂現在法極迅速者，猶有初、後，生、滅二時，生時酬因，滅時引果，時雖有二而體是一。前因正滅，後果正生，體相雖殊而俱是有。",
                    "zhushu": ""
                },
                {
                    "paragraph": "如是因果非假施設，然離斷常，又無前難，誰有智者捨此信餘？",
                    "zhushu": ""
                },
                {
                    "paragraph": "彼有虛言，都無實義。何容一念而有二時？生、滅相違，寧同現在？滅若現在，生應未來。有故名生，旣是現在，無故名滅，寧非過去？滅若非無，生應非有；生旣現有，滅應現無，又二相違，如何體一？非苦、樂等，見有是事，生、滅若一，時應無二；生、滅若異，寧說體同？故生、滅時俱現在有，同依一體，理必不成。經部師等因果相續，理亦不成，彼不許有阿賴耶識能持種故。由此應信大乘所說因果相續緣起正理。",
                    "zhushu": "",
                    "type": 2
                },
                {
                    "paragraph": "此識無始恒轉如流，乃至何位當究竟捨？阿羅漢位方究竟捨。謂諸聖者斷煩惱障究竟盡時，名阿羅漢。爾時，此識煩惱麤重永遠離故，說之爲“捨”。此中所說阿羅漢者，通攝三乘無學果位，皆已永害煩惱賊故，應受世閒妙供養故，永不復受分段生故。云何知然？",
                    "zhushu": ""
                },
                {
                    "paragraph": "“決擇分說：諸阿羅漢、獨覺、如來皆不成就阿賴耶故；集論復說：若諸菩薩得菩提時，頓斷煩惱及所知障，成阿羅漢及如來故。”",
                    "zhushu": ""
                },
                {
                    "paragraph": "“若爾，菩薩煩惱種子未永斷盡非阿羅漢，應皆成就阿賴耶識，何故卽彼決擇分，說不退菩薩亦不成就阿賴耶識？”",
                    "zhushu": ""
                },
                {
                    "paragraph": "“彼說二乘無學果位迴心趣向大菩提者，必不退起煩惱障故，趣菩提故，卽復轉名不退菩薩，彼不成就阿賴耶識。”",
                    "zhushu": ""
                },
                {
                    "paragraph": "卽攝在此阿羅漢中，故彼論文不違此義。又不動地已上菩薩，一切煩惱永不行故，法駛流中任運轉故，能諸行中起諸行故，剎那剎那轉增進故，此位方名不退菩薩。然此菩薩雖未斷盡異熟識中煩惱種子，而緣此識我見、愛等，不復執藏爲自內我，由斯永捨阿賴耶名，故說不成阿賴耶識，此亦說彼名阿羅漢。",
                    "zhushu": ""
                },
                {
                    "paragraph": "有義：初地已上菩薩，已證二空所顯理故；已得二種殊勝智故；已斷分別二重障故；能一行中起諸行故；雖爲利益起諸煩惱，而彼不作煩惱過失，故此亦名不退菩薩。然此菩薩雖未斷盡俱生煩惱，而緣此識所有分別我見、愛等，不復執藏爲自內我，由斯亦捨阿賴耶名，故說不成阿賴耶識，此亦說彼名阿羅漢。",
                    "zhushu": ""
                },
                {
                    "paragraph": "故集論中作如是說：十地菩薩雖未永斷一切煩惱，然此煩惱猶如呪、藥所伏諸毒，不起一切煩惱過失。一切地中，如阿羅漢已斷煩惱，故亦說彼名阿羅漢。彼說非理。七地已前猶有俱生我見、愛等，執藏此識爲自內我，如何已捨阿賴耶名。",
                    "zhushu": ""
                },
                {
                    "paragraph": "若彼分別我見、愛等，不復執藏，說名爲捨，則預流等諸有學位，亦應已捨阿賴耶名，許便違害諸論所說。地上菩薩所起煩惱皆由正知，不爲過失，非預流等得有斯事，寧可以彼例此菩薩？彼六識中所起煩惱，雖由正知不爲過失，而第七識有漏心位，任運現行執藏此識，寧不與彼預流等同？由此故知彼說非理。",
                    "zhushu": ""
                },
                {
                    "paragraph": "然阿羅漢斷此識中煩惱麤重究竟盡故，不復執藏阿賴耶識爲自內我。由斯永失阿賴耶名，說之爲捨，非捨一切第八識體。勿阿羅漢無識持種，爾時便入無餘涅槃。",
                    "zhushu": ""
                },
                {
                    "paragraph": "然第八識雖諸有情皆悉成就，而隨義別立種種名。謂或名心，由種種法熏習種子所積集故；或名阿陁那，執持種子及諸色根令不壞故；或名所知依，能與染、淨所知諸法爲依止故；或名種子識，能遍任持世、出世閒諸種子故。此等諸名通一切位。",
                    "zhushu": ""
                },
                {
                    "paragraph": "或名阿賴耶，攝藏一切雜染品法令不失故。我見、愛等執藏以爲自內我故。此名唯在異生、有學，非無學位、不退菩薩，有雜染法執藏義故。或名異熟識，能引生死，善、不善業異熟果故。此名唯在異生、二乘諸菩薩位。非如來地，猶有異熟無記法故。",
                    "zhushu": ""
                },
                {
                    "paragraph": "或名無垢識，最極淸淨諸無漏法所依止故。此名唯在如來地有，菩薩、二乘及異生位，持有漏種可受熏習，未得善淨第八識故。如契經說：",
                    "zhushu": "",
                    "type": 2
                },
                {
                    "paragraph": "如來無垢識，是淨無漏界，解脫一切障，圓鏡智相應。",
                    "zhushu": "",
                    "type": 2
                },
                {
                    "paragraph": "阿賴耶名過失重故，最初捨故，此中偏說。異熟識體菩薩將得菩提時捨，聲聞、獨覺入無餘依涅槃時捨。無垢識體無有捨時，利樂有情無盡時故。心等通故，隨義應說。",
                    "zhushu": ""
                },
                {
                    "paragraph": "然第八識摠有二位：一、有漏位，無記性攝。唯與觸等五法相應，但緣前說執受、處境。二、無漏位，唯善性攝。與二十一心所相應，謂遍行、別境各五，善十一，與一切心恒相應故。常樂證智所觀境故；於所觀境恒印持故；於曾受境恒明記故；世尊無有不定心故；於一切法常決擇故。極淨信等常相應故，無染污故。無散動故。此亦唯與捨受相應，任運恒時平等轉故。以一切法爲所緣境，鏡智遍緣一切法故。",
                    "zhushu": "",
                    "type": 2
                },
                {
                    "paragraph": "“云何應知此第八識離眼等識有別自體？”",
                    "zhushu": ""
                },
                {
                    "paragraph": "“聖教、正理爲定量故。”",
                    "zhushu": ""
                },
                {
                    "paragraph": "謂有大乘阿毘達磨契經中說：",
                    "zhushu": "",
                    "type": 2
                },
                {
                    "paragraph": "“無始時來界，一切法等依，由此有諸趣，及涅槃證得。”",
                    "zhushu": "",
                    "type": 2
                },
                {
                    "paragraph": "此第八識自性微細，故以作用而顯示之。頌中初半，顯第八識爲因緣用，後半顯與流轉還滅，作依持用。“界”是因義，卽種子識；無始時來展轉相續，親生諸法，故名爲因。“依”是緣義，卽執持識無始時來，與一切法等爲依止，故名爲緣。",
                    "zhushu": ""
                },
                {
                    "paragraph": "謂能執持諸種子故，與現行法爲所依故，卽變爲彼及爲彼依。變爲彼者，謂變爲器及有根身；爲彼依者，謂與轉識作所依止。以能執受五色根故，眼等五識依之而轉，又與末那爲依止故，第六意識依之而轉。末那、意識，轉識攝故。如眼等識依俱有根，第八理應是識性故，亦以第七爲俱有依。是謂此識爲因、緣用。",
                    "zhushu": ""
                },
                {
                    "paragraph": "“由此有”者，由有此識：“有諸趣”者，有善、惡趣。謂由有此第八識故，執持一切順流轉法，令諸有情流轉生死。雖惑、業、生皆是流轉，而趣是果勝，故偏說：或“諸趣”言通能、所趣，諸趣資具亦得趣名。諸惑、業、生，皆依此識，是與流轉作依持用。及涅槃證得者，由有此識故，有涅槃證得。謂由有此第八識故，執持一切順還滅法，令修行者證得涅槃。",
                    "zhushu": ""
                },
                {
                    "paragraph": "此中但說能證得道。涅槃不依此識有故。或此但說所證涅槃。是修行者正所求故。或此雙說涅槃與道。俱是還滅品類攝故。謂涅槃言顯所證滅。後證得言，顯能得道。由能斷道，斷所斷惑，究竟盡位，證得涅槃。能所斷證皆依此識。是與還滅，作依持用。又此頌中初句，顯示此識自性無始恒有。後三顯與雜染、淸淨二法，摠、別爲所依止。雜染法者謂苦、集諦，卽所能趣生及業、惑。淸淨法者，謂滅、道諦卽所能證涅槃及道。彼二皆依此識而有。依轉識等，理不成故。或復初句，顯此識體無始相續，後三顯與三種自性爲所依止。謂依他起、遍計所執、圓成實性。如次應知。今此頌中諸所說義，離第八識皆不得有。卽彼經中復作是說：",
                    "zhushu": "",
                    "type": 2
                },
                {
                    "paragraph": "由攝藏諸法，一切種子識。",
                    "zhushu": ""
                },
                {
                    "paragraph": "故名阿賴耶，勝者我開示。",
                    "zhushu": "",
                    "type": 2
                },
                {
                    "paragraph": "由此本識具諸種子故，能攝藏諸雜染法。依斯建立阿賴耶名。非如勝性轉爲大等。種子與果體非一故，能依、所依俱生滅故。與雜染法互相攝藏，亦爲有情執藏爲我故，說此識名阿賴耶。已入見道諸菩薩衆，得眞現觀名爲勝者。彼能證解阿賴耶識故，我世尊正爲開示。或諸菩薩皆名勝者。雖見道前未能證解阿賴耶識，而能信解求彼轉依故，亦爲說。非諸轉識有如是義。解深密經亦作是說：",
                    "zhushu": ""
                },
                {
                    "paragraph": "阿陁那識甚深細，一切種子如瀑流。",
                    "zhushu": ""
                },
                {
                    "paragraph": "我於凡愚不開演，恐彼分別執爲我。",
                    "zhushu": ""
                },
                {
                    "paragraph": "以能執持諸法種子，及能執受色根、依處，亦能執取結生、相續故，說此識名阿陁那。無性有情不能窮底，故說甚深。趣寂種性不能通達，故名甚細。是一切法眞實種子。緣擊便生轉識波浪，恒無閒斷猶如瀑流。凡卽無性愚卽趣寂。恐彼於此起分別執，墮諸惡趣，障生聖道故，我世尊不爲開演。唯第八識，有如是相。󰡔入楞伽經亦作是說：",
                    "zhushu": "",
                    "type": 2
                },
                {
                    "paragraph": "如海遇風緣，起種種波浪，",
                    "zhushu": ""
                },
                {
                    "paragraph": "現前作用轉，無有閒斷時。",
                    "zhushu": ""
                },
                {
                    "paragraph": "藏識海亦然，境等風所擊，",
                    "zhushu": ""
                },
                {
                    "paragraph": "恒起諸識浪，現前作用轉。",
                    "zhushu": "",
                    "type": 2
                },
                {
                    "paragraph": "眼等諸識，無如大海，恒相續轉，起諸識浪。故知別有第八識性。此等無量大乘經中，皆別說有此第八識。諸大乘經皆順無我，違數取趣。棄背流轉，趣向還滅。讚佛法僧，毀諸外道。表薀等法，遮勝性等。樂大乘者，許能顯示無顚倒理，契經攝故。如增壹等至教量攝。",
                    "zhushu": ""
                },
                {
                    "paragraph": "又聖慈氏以七種因，證大乘經眞是佛說。",
                    "zhushu": ""
                },
                {
                    "paragraph": "一先不記故。若大乘經佛滅度後，有餘爲壞正法故，說何故世尊非如當起諸可怖事，先預記別？",
                    "zhushu": ""
                },
                {
                    "paragraph": "二本俱行故。大、小乘教本來俱行。寧知大乘獨非佛說？",
                    "zhushu": ""
                },
                {
                    "paragraph": "三非餘境故。大乘所說廣大甚深，非外道等思量境界。彼經論中，曾所未說。設爲彼說亦不信受。故大乘經非非佛說。",
                    "zhushu": ""
                },
                {
                    "paragraph": "四應極成故。若謂大乘，是餘佛說，非今佛語。則大乘教，是佛所說，其理極成。",
                    "zhushu": ""
                },
                {
                    "paragraph": "五有無有故。若有大乘，卽應信此諸大乘教是佛所說。離此大乘不可得故。若無大乘，聲聞乘教亦應非有。以離大乘決定無有得成佛義，誰出於世說聲聞乘？故聲聞乘是佛所說，非大乘教不應正理。",
                    "zhushu": ""
                },
                {
                    "paragraph": "六能對治故。依大乘經勤修行者，皆能引得無分別智，能正對治一切煩惱。故應信此是佛所說。",
                    "zhushu": ""
                },
                {
                    "paragraph": "七義異文故。大乘所說意趣甚深。不可隨文而取其義，便生誹謗謂非佛語。是故大乘眞是佛說。如󰡔莊嚴論頌此義言：",
                    "zhushu": ""
                },
                {
                    "paragraph": "先不記俱行，非餘所行境，",
                    "zhushu": ""
                },
                {
                    "paragraph": "極成有無有，對治異文故。",
                    "zhushu": ""
                },
                {
                    "paragraph": "餘部經中，亦密意說阿賴耶識有別自性。",
                    "zhushu": ""
                },
                {
                    "paragraph": "謂大衆部󰡔阿笈摩中密意說此，名根本識。是眼識等所依止故。譬如樹根是莖等本。非眼等識有如是義。",
                    "zhushu": ""
                },
                {
                    "paragraph": "上坐部經、分別論者，俱密意說此名有分識。有，謂三有，分，是因義。唯此恒遍，爲三有因。",
                    "zhushu": ""
                },
                {
                    "paragraph": "化地部說此，名窮生死薀。離第八識，無別薀法，窮生死際無閒斷時。謂無色界，諸色閒斷，無想天等，餘心等滅，不相應行，離色心等，無別自體已極成。故唯此識名窮生死薀。",
                    "zhushu": ""
                },
                {
                    "paragraph": "說一切有部󰡔增壹經中亦密意，說此名阿賴耶。謂愛阿賴耶、樂阿賴耶、欣阿賴耶、憙阿賴耶。",
                    "zhushu": ""
                },
                {
                    "paragraph": "謂阿賴耶識是貪摠別三世境故，立此四名。有情執爲眞自內我，乃至未斷，恒生愛著故。阿賴耶識是眞愛著處，不應執餘五取薀等。",
                    "zhushu": ""
                },
                {
                    "paragraph": "謂生一向苦受處者，於餘五取薀不生愛著。彼恒厭逆餘五取薀，念“我何時，當捨此命、此衆同分、此苦身心，令我自在受快樂故？”",
                    "zhushu": ""
                },
                {
                    "paragraph": "五欲亦非眞愛著處。謂離欲者，於五妙欲雖不貪著，而愛我故。樂受亦非眞愛著處。謂離第三靜慮染者，雖厭樂受而愛我故。身見亦非眞愛著處。謂非無學信無我者，雖於身見不生貪著，而於內我，猶生愛故。",
                    "zhushu": ""
                },
                {
                    "paragraph": "轉識等亦非眞愛著處。謂非無學求滅心者，雖厭轉識等，而愛我故。色身亦非眞愛著處。離色染者，雖厭色身而愛我故。不相應行離色、心等無別自體，是故亦非眞愛著處。",
                    "zhushu": ""
                },
                {
                    "paragraph": "異生、有學起我愛時，雖於餘薀有愛、非愛，而於此識，我愛定生。故唯此是眞愛著處。由是彼說阿賴耶名，定唯顯此阿賴耶識。",
                    "zhushu": "",
                    "type": 2
                },
                {
                    "paragraph": "已引聖教，當顯正理。謂契經說，雜染、淸淨諸法種子之所集起故，名爲心。若無此識，彼持種心不應有故。",
                    "zhushu": ""
                },
                {
                    "paragraph": "謂諸轉識在滅定等有閒斷故，根、境、作意、善等類別，易脫起故。如電光等不堅住故。非可熏習，不能持種，非染淨種所集起心。此識一類，恒無閒斷，如苣蕂等堅住可熏，契當彼經所說心義。",
                    "zhushu": "",
                    "type": 2
                },
                {
                    "paragraph": "若不許有能持種心，非但違經亦違正理。謂諸所起染淨品法，無所熏故，不熏成種則應所起，唐捐其功。染淨起時，旣無因種，應同外道執自然生。色、不相應非心性故，如聲、光等理非染淨內法所熏，豈能持種？",
                    "zhushu": ""
                },
                {
                    "paragraph": "又彼離識無實自性，寧可執爲內種依止？轉識相應諸心所法，如識閒斷，易脫起故，不自在故，非心性故，不能持種，亦不受熏。故持種心，理應別有。",
                    "zhushu": ""
                },
                {
                    "paragraph": "有說。六識無始時來，依根境等前後分位，事雖轉變而類無別。是所熏習，能持種子。由斯染淨因果皆成，何要執有第八識性？",
                    "zhushu": ""
                },
                {
                    "paragraph": "彼言無義。所以者何？執類是實，則同外道。許類是假便無勝用，應不能持內法實種。",
                    "zhushu": ""
                },
                {
                    "paragraph": "又執識類何性所攝？若是善惡，應不受熏，許有記故。猶如擇滅。若是無記，善惡心時無無記心，此類應斷。非事善惡類可無記。別類必同別事性故。",
                    "zhushu": ""
                },
                {
                    "paragraph": "又無心位，此類定無。旣有閒斷，性非堅住。如何可執持種受熏？又阿羅漢或異生心，識類同故，應爲諸染、無漏法熏，許便有失。",
                    "zhushu": ""
                },
                {
                    "paragraph": "又眼等根或所餘法，與眼等識，根、法類同，應互相熏。然汝不許。故不應執識類受熏。",
                    "zhushu": ""
                },
                {
                    "paragraph": "又六識身若事若類前後二念旣不俱有，如隔念者非互相熏。能熏、所熏必俱時故。執唯六識俱時轉者，由前理，趣旣非所熏。故彼亦無能持種義。",
                    "zhushu": ""
                },
                {
                    "paragraph": "有執。色、心自類無閒，前爲後種，因果義立。故先所說爲證不成。彼執非理無熏習故。謂彼自類旣無熏習，如何可執前爲後種？",
                    "zhushu": ""
                },
                {
                    "paragraph": "又閒斷者應不更生。二乘無學應無後薀。死位色心爲後種故。亦不應執色、心展轉互爲種生。轉識、色等非所熏習，前已說故。",
                    "zhushu": ""
                },
                {
                    "paragraph": "有說。三世諸法皆有因、果感赴，無不皆成。何勞執有能持種識？然經說心爲種子者，起染淨法勢用强故。",
                    "zhushu": ""
                },
                {
                    "paragraph": "彼說非理。過去、未來非常非現，如空花等非實有故。又無作用，不可執爲因緣性故。若無能持染淨種識，一切因果皆不得成。",
                    "zhushu": ""
                },
                {
                    "paragraph": "有執大乘遣相空理，爲究竟者，依似比量撥無此識及一切法。彼特違害前所引經。知、斷、證、修染淨因果，皆執非實成大邪見。外道毀謗染淨因果，亦不謂全無。",
                    "zhushu": ""
                },
                {
                    "paragraph": "但執非實故。若一切法皆非實有，菩薩不應爲捨生死，精勤修集菩提資糧。誰有智者爲除幻敵，求石女兒用爲軍旅？",
                    "zhushu": ""
                },
                {
                    "paragraph": "故應信有能持種心，依之建立染淨因果。彼心卽是此第八識。",
                    "zhushu": "",
                    "type": 2
                },
                {
                    "paragraph": "又契經說，有異熟心善惡業感。若無此識，彼異熟心不應有故。謂眼等識有閒斷故。非一切時是業果故，如電光等非異熟心。異熟不應斷已更續。彼命根等無斯事故。眼等六識業所感者，猶如聲等，非恒續故。是異熟生非眞異熟。定應許有眞異熟心，酬牽引業遍而無斷，變爲身器作有情依。身器離心，理非有故。不相應法無實體故。諸轉識等非恒有故。若無此心，誰變身器？復依何法恒立有情？又在定中或不在定，有別思慮無思慮時，理有衆多身受生起。此若無者，不應後時，身有怡適，或復勞損。若不恒有眞異熟心，彼位如何有此身受？非佛起餘善心等位，必應現起眞異熟心。如許起彼時。非佛有情故。由是恒有眞異熟心，彼心卽是此第八識。",
                    "zhushu": "",
                    "type": 2
                },
                {
                    "paragraph": "又契經說，有情流轉五趣四生。若無此識，彼趣、生體不應有故。謂要實有恒遍無雜，彼法可立正實趣生。非異熟法趣生雜亂。住此起餘趣生法故。諸異熟色及五識中業所感者，不遍趣生。無色界中全無彼故。諸生得善及意識中，業所感者雖遍趣生。起無雜亂而不恒有。不相應行無實自體。皆不可立正實趣生。唯異熟心及彼心所實，恒遍無雜。是正實趣生。此心若無，生無色界起善等位，應非趣生。設許趣生攝諸有漏，生無色界起無漏心，應非趣生，便違正理。勿有前過，及有此失。故唯異熟法是正實趣生。由是如來非趣生攝。佛無異熟無記法故。亦非界攝非有漏故。世尊已捨苦、集諦故。諸戲論種已永斷故。正實趣生，旣唯異熟心及心所。彼心、心所離第八識理不得成。故知別有此第八識。",
                    "zhushu": "",
                    "type": 2
                },
                {
                    "paragraph": "又契經說，有色根身是有執受。若無此識，彼能執受不應有故。謂五色根及彼依處唯現在世，是有執受。彼定由有能執受心。唯異熟心先業所引，非善染等，一類能遍相續，執受有色根身。眼等轉識，無如是義。此言意顯眼等轉識皆無一類，能遍相續，執受自內，有色根身。非顯能執受唯異熟心。勿諸佛色身無執受故。然能執受有漏色身唯異熟心。故作是說。",
                    "zhushu": ""
                },
                {
                    "paragraph": "謂諸轉識現緣起故。如聲、風等。彼善染等非業引故，如非擇滅。異熟生者非異熟故，非遍依故，不相續故。如電光等不能執受有漏色身。諸心識言亦攝心所。定相應故。如唯識言。非諸色根、不相應行，可能執受有色根身。無所緣故，如虛空等。故應別有能執受心。彼心卽是此第八識。",
                    "zhushu": "",
                    "type": 2
                },
                {
                    "paragraph": "又契經說，壽、煖、識三更互依持，得相續住。若無此識，能持壽、煖，令久住識不應有故。謂諸轉識有閒有轉，如聲風等無恒持用，不可立爲持壽、煖識。唯異熟識，無閒無轉，猶如壽、煖，有恒持用故，可立爲持壽、煖識。經說三法更互依持，而壽與煖一類相續，唯識不然，豈符正理？雖說三法更互依持，而許唯煖不遍三界，何不許識獨有閒轉？此於前理非爲過難。謂若是處具有三法，無閒轉者，可恒相持。不爾便無恒相持用。前以此理顯三法中，所說識言非詮轉識。擧煖不遍，豈壞前理？故前所說，其理極成。又三法中，壽、煖二種旣唯有漏。故知彼識如壽與煖，定非無漏。生無色界，起無漏心爾時，何識能持彼壽？由此故，知有異熟識，一類恒遍，能持壽、煖。彼識卽是此第八識。",
                    "zhushu": "",
                    "type": 2
                },
                {
                    "paragraph": "又契經說，諸有情類受生命終，必住散、心，非無心、定。若無此識，生死時心不應有故。謂生死時，身心惛昧，如睡無夢極悶絕時，明了轉識必不現起。又此位中，六種轉識行相所緣不可知故，如無心位，必不現行。六種轉識，行相、所緣有必可知。如餘時故。眞異熟識極微細故，行相、所緣俱不可了。是引業果，一期相續恒無轉變。是散、有心，名生死心，不違正理。有說。五識此位定無。意識取境，或因五識或因他教或定爲因。生位諸因旣不可得故，受生位意識亦無。若爾，有情生無色界後時意識，應永不生。定心必由散意識引。五識他教彼界必無。引定散心無由起故。若謂彼定由串習力，後時率爾能現在前，彼初生時寧不現起？又欲、色界初受生時，串習意識，亦應現起。若由惛昧初未現前，此卽前因，何勞別說？有餘部執，生死等位別有一類，微細意識，行相、所緣俱不可了。應知卽是此第八識。",
                    "zhushu": "",
                    "type": 2
                },
                {
                    "paragraph": "極成意識不如是故。又將死時，由善惡業，下上身分冷觸漸起。若無此識，彼事不成。轉識不能執受身故。眼等五識各別依故，或不行故。第六意識不住身故，境不定故。遍寄身中恒相續故。不應冷觸由彼漸生。唯異熟心，由先業力，恒遍相續執受身分。捨執受，處冷觸便生。壽、煖、識三不相離故。冷觸起處卽是非情。雖變亦緣而不執受。故知定有此第八識。",
                    "zhushu": "",
                    "type": 2
                },
                {
                    "paragraph": "又契經說，識緣名色，名色緣識，如是二法展轉相依，譬如蘆束俱時而轉。若無此識，彼識自體不應有故。謂彼經中自作是釋名，謂非色四薀。色謂羯邏藍等。此二與識相依而住，如二蘆束更互爲緣，恒俱時轉不相捨離。眼等轉識攝在名中。此識若無，說誰爲識？亦不可說，名中識薀謂五識身識謂第六。羯邏藍時無五識故。又諸轉識有閒轉故，無力恒時執持名色，寧說恒與名色爲緣？故彼識言顯第八識。",
                    "zhushu": ""
                }
            ]
        },
        {
            "name": "成唯識論第四",
            "paragraphs": [
                {
                    "paragraph": "成唯識論第四",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "又契經說，一切有情皆依食住。若無此識，彼識食體不應有故。謂契經說，食有四種：一者段食，變壞爲相。謂欲界繫香、味、觸三，於變壞時能爲食事。由此色、處非段食攝。以變壞時色無用故。",
                    "zhushu": ""
                },
                {
                    "paragraph": "二者觸食，觸境爲相。謂有漏觸，纔取境時，攝受喜等，能爲食事。此觸雖與諸識相應，屬六識者，食義偏勝。觸麤顯境，攝受喜、樂及順益捨，資養勝故。",
                    "zhushu": ""
                },
                {
                    "paragraph": "三意思食，希望爲相。謂有漏思，與欲俱轉，希可愛境，能爲食事。此思雖與諸識相應，屬意識者，食義偏勝。意識於境，希望勝故。",
                    "zhushu": ""
                },
                {
                    "paragraph": "四者識食，執持爲相。謂有漏識，由段、觸、思勢力增長能爲食事。此識雖通諸識自體，而第八識食義偏勝。一類相續執持勝故。",
                    "zhushu": ""
                },
                {
                    "paragraph": "由是集論說，此四食三薀、五處、十一界攝。此四能持有情身命，令不壞斷，故名爲食。段食唯於欲界有用，觸、意思食雖遍三界，而依識轉，隨識有無。",
                    "zhushu": ""
                },
                {
                    "paragraph": "眼等轉識有閒有轉，非遍恒時能持身命。謂無心定、睡眠、悶絕、無想天中有閒斷故。設有心位，隨所依緣性、界、地等有轉易故，於持身命非遍非恒。",
                    "zhushu": ""
                },
                {
                    "paragraph": "諸有執無第八識者依何等食？經作是言，一切有情皆依食住。非無心位過去、未來識等爲食，彼非現常，如空花等，無體用故。設有體用，非現在攝，如虛空等，非食性故。",
                    "zhushu": ""
                },
                {
                    "paragraph": "亦不可說入定心等，與無心位有情爲食，住無心時彼己滅故，過去非食，已極成故。",
                    "zhushu": ""
                },
                {
                    "paragraph": "又不可說無想定等、不相應行卽爲彼食。段等四食所不攝故。不相應法非實有故。",
                    "zhushu": ""
                },
                {
                    "paragraph": "有執滅定等猶有第六識，於彼有情能爲食事。彼執非理，後當廣破。",
                    "zhushu": ""
                },
                {
                    "paragraph": "又彼應說，生上二界無漏心時，以何爲食？無漏識等破壞有故，於彼身命不可爲食。亦不可執無漏識中，有有漏種能爲彼食。無漏識等猶如涅槃，不能執持有漏種故。復不可說上界有情，身、命相持卽互爲食。四食不攝彼身、命故。",
                    "zhushu": ""
                },
                {
                    "paragraph": "又無色無身，命無能持故，衆同分等無實體故。由此定知異諸轉識有異熟識，一類恒遍執持身命令不壞斷。世尊依此故作是言，一切有情皆依食住。唯依取薀建立有情，佛無有漏，非有情攝，說爲有情依食住者，當知皆依示現而說。旣異熟識，是勝食性。彼識卽是此第八識。",
                    "zhushu": "",
                    "type": 2
                },
                {
                    "paragraph": "又契經說，住滅定者身、語、心行無不皆滅，而壽不滅亦不離煖，根無變壞識不離身。若無此識住滅定者，不離身識不應有故。謂眼等識行相麤動，於所緣境起必勞慮。厭患彼故，暫求止息，漸次伏除至都盡位。依此位立住滅定者。故此定中，彼識皆滅。若不許有微細一類恒遍執持壽等，識在依何而說識不離身？",
                    "zhushu": ""
                },
                {
                    "paragraph": "若謂後時，彼識還起如隔日瘧，名不離身，是則不應說心行滅。識與想等起滅同故。壽、煖、諸根應亦如識，便成大過。故應許識如壽、煖等實不離身。",
                    "zhushu": ""
                },
                {
                    "paragraph": "又此位中若全無識，應如瓦礫非有情數。豈得說爲住滅定者？又異熟識此位若無，誰能執持諸根、壽、煖？無執持故，皆應壞滅。猶如死屍便無壽等。旣爾後識，必不還生。說不離身彼何所屬？諸異熟識捨此身已，離識餘身無重生故。",
                    "zhushu": ""
                },
                {
                    "paragraph": "又若此位無持種識，後識無種如何得生？過去、未來不相應法，非實有體已極成故。諸色等法離識皆無，受熏持種亦已遮故。然滅定等無心位中，如有心位定實有識。具根、壽、煖有情攝故。由斯理趣，住滅定者，決定有識實不離身。若謂此位有第六識名不離身；亦不應理，此定亦名無心定故。",
                    "zhushu": ""
                },
                {
                    "paragraph": "若無五識名無心者，應一切定皆名無心，諸定皆無五識身故。意識攝在六轉識中，如五識身滅定非有。或此位識行相、所緣不可知故，如壽、煖等，非第六識。若此位有行相、所緣可知識者，應如餘位，非此位攝。本爲止息，行相、所緣，可了知識，入此定故。",
                    "zhushu": ""
                },
                {
                    "paragraph": "又若此位有第六識，彼心所法爲有爲無？若有心所，經不應言，住此定者心行皆滅。又不應名滅受想定。此定加行但厭受、想故，此定中唯受、想滅。受想二法資助心强，諸心所中獨名心行，說心行滅。何所相違？",
                    "zhushu": ""
                },
                {
                    "paragraph": "無想定中應唯想滅。但厭想故。然汝不許。旣唯受、想資助心强，此二滅時心亦應滅。",
                    "zhushu": ""
                },
                {
                    "paragraph": "如身行滅而身猶在。寧要責心令同行滅？若爾語行，尋、伺滅時，語應不滅。而非所許。然行於法有遍非遍。遍行滅時法定隨滅。非遍行滅法或猶在。非遍行者謂入出，見息滅時身猶在故。尋、伺於語是遍行攝。彼若滅時語定無故。受、想於心亦遍行攝。許如思等大地法故。受、想滅時心定隨滅。如何可說彼滅心在？",
                    "zhushu": ""
                },
                {
                    "paragraph": "又許思等是大地法，滅受、想時彼亦應滅。旣爾信等此位亦無。非遍行滅餘可在故。如何可言有餘心所？旣許思等此位非無，受想應然。大地法故。",
                    "zhushu": ""
                },
                {
                    "paragraph": "又此定中，若有思等，亦應有觸。餘心所法，無不皆依觸力生故。若許有觸亦應有受。觸緣受故。旣許有受想亦應生。不相離故。如受緣愛非一切受皆能起愛。故觸緣受非一切觸皆能生受。由斯所難其理不成，彼救不然。有差別故。謂佛自簡：“唯無明觸所生諸受爲緣生愛。”曾無有處簡觸生受。故若有觸必有受生。受與想俱其理決定。或應如餘位，受想亦不滅。執此位中有思等故。許便違害心行滅言。亦不得成滅受想定。",
                    "zhushu": ""
                },
                {
                    "paragraph": "若無心所識亦應無。不見餘心離心所故。餘遍行滅法隨滅故。受等應非大地法故。此識應非相應法故。許則應無所依緣等。如色等法亦非心故。",
                    "zhushu": ""
                },
                {
                    "paragraph": "又契經說，意、法爲緣生於意識，三和合觸，與觸俱起有受、想、思。若此定中，有意識者，三和合故，必應有觸。觸旣定與受、想、思俱，如何有識而無心所？",
                    "zhushu": ""
                },
                {
                    "paragraph": "若謂餘時三和有力，成觸生觸能起受等。由此定前，厭患心所故，在定位三事無能，不成生觸，亦無受等。",
                    "zhushu": ""
                },
                {
                    "paragraph": "若爾應名滅心所定。如何但說滅受、想耶？",
                    "zhushu": ""
                },
                {
                    "paragraph": "若謂厭時唯厭受、想，此二滅故心所皆滅。依前所厭以立定名。旣爾，此中心亦應滅，所厭俱故，如餘心所。不爾，如何名無心定？",
                    "zhushu": ""
                },
                {
                    "paragraph": "又此定位意識是何？不應是染或無記性。諸善定中無此事故，餘染、無記心必有心所故，不應厭善起染等故，非求寂靜翻起散故。",
                    "zhushu": ""
                },
                {
                    "paragraph": "若謂是善，相應善故，應無貪等，善根相應。此心不應是自性善或勝義善。違自宗故，非善根等及涅槃故。",
                    "zhushu": ""
                },
                {
                    "paragraph": "若謂此心是等起善，加行善根所引發故，理亦不然。違自宗故，如餘善心非等起故。善心無閒起三性心。如何善心由前等起？",
                    "zhushu": ""
                },
                {
                    "paragraph": "故心是善由相應力。旣爾必與善根相應。寧說此心獨無心所？故無心所，心亦應無。如是推徵，眼等轉識於滅定位，非不離身故。契經言不離身者，彼識卽是此第八識。",
                    "zhushu": "",
                    "type": 2
                },
                {
                    "paragraph": "入滅定時，不爲止息此極寂靜執持識故。無想等位類此應知。",
                    "zhushu": "",
                    "type": 2
                },
                {
                    "paragraph": "又契經說：“心雜染故有情雜染，心淸淨故有情淸淨。”若無此識，彼染淨心不應有故。謂染淨法以心爲本，因心而生依心住故。心受彼熏，持彼種故。",
                    "zhushu": ""
                },
                {
                    "paragraph": "然雜染法略有三種：煩惱、業、果種類別故。若無此識持煩惱種，界、地往還，無染心後，諸煩惱起皆應無因。餘法不能持彼種故。過去、未來非實有故。若諸煩惱無因而生，則無三乘學、無學果。諸已斷者皆應起故。",
                    "zhushu": ""
                },
                {
                    "paragraph": "若無此識持業、果種，界、地往還，異類法後，諸業果起亦應無因。餘種、餘因，前已遮故。若諸業果無因而生，入無餘依涅槃界已，三界業、果，還復應生。煩惱亦應無因生故。",
                    "zhushu": ""
                },
                {
                    "paragraph": "又行緣識應不得成。轉識受熏前已遮故。結生染識非行感故。應說名色行爲緣故，時分懸隔無緣義故。此不成故後亦不成。",
                    "zhushu": ""
                },
                {
                    "paragraph": "諸淸淨法亦有三種：世、出世道，斷果別故。若無此識持世、出世，淸淨道種，異類心後起彼淨法，皆應無因。所執餘因前已破故。若二淨道無因而生，入無餘依涅槃界已，彼二淨道還復應生。所依亦應無因生故。",
                    "zhushu": ""
                },
                {
                    "paragraph": "又出世道初不應生。無法持彼法爾種故。有漏類別，非彼因故。無因而生非釋種故。初不生故，後亦不生。是則應無三乘道果。",
                    "zhushu": ""
                },
                {
                    "paragraph": "若無此識持煩惱種，轉依斷果亦不得成。謂道起時，現行煩惱及彼種子俱非有故。染、淨二心不俱起故。道相應心不持彼種。自性相違如涅槃故。去、來、得等非實有故。餘法持種理不成故。旣無所斷能斷亦無，依誰由誰而立斷果？",
                    "zhushu": ""
                },
                {
                    "paragraph": "若由道力，後惑不生立斷果者，則初道起應成無學。後諸煩惱皆已無，因永不生故。許有此識，一切皆成。唯此能持染淨種故。證此識有理趣無邊，恐厭繁文略述綱要。別有此識教、理顯然。諸有智人應深信受。如是已說初能變相。第二能變其相云何？頌曰：",
                    "zhushu": "",
                    "type": 2
                },
                {
                    "paragraph": "次第二能變，是識名末那，",
                    "zhushu": ""
                },
                {
                    "paragraph": "依彼轉緣彼，思量爲性相。",
                    "zhushu": ""
                },
                {
                    "paragraph": "四煩惱常俱，謂我癡我見，",
                    "zhushu": ""
                },
                {
                    "paragraph": "幷我慢我愛，及餘觸等俱。",
                    "zhushu": ""
                },
                {
                    "paragraph": "有覆無記攝，隨所生所繫，",
                    "zhushu": ""
                },
                {
                    "paragraph": "阿羅漢滅定，出世道無有。",
                    "zhushu": "",
                    "type": 2
                },
                {
                    "paragraph": "論曰：次初異熟能變識，後應辯思量能變識相。是識聖教別名末那。恒審思量勝餘識故。此名何異第六意識？此持業釋。如藏識名識卽意故。彼依主釋。如眼識等識異意故。",
                    "zhushu": ""
                },
                {
                    "paragraph": "然諸聖教，恐此濫彼故於第七但立意名。又摽意名爲簡心、識。積集了別，劣餘識故。或欲顯此，與彼意識，爲近所依故，但名意。",
                    "zhushu": ""
                },
                {
                    "paragraph": "依彼轉者顯此所依。彼謂卽前初能變識，聖說此識依藏識故。",
                    "zhushu": ""
                },
                {
                    "paragraph": "有義。此意以彼識種而爲所依，非彼現識。此無閒斷，不假現識，爲俱有依，方得生故。",
                    "zhushu": ""
                },
                {
                    "paragraph": "有義。此意以彼識種及彼現識，俱爲所依。雖無閒斷，而有轉易，名轉識故。必假現識，爲俱有依，方得生故。轉謂流轉。顯示此識恒依彼識取所緣故。",
                    "zhushu": "",
                    "type": 2
                },
                {
                    "paragraph": "諸心、心所皆有所依。然彼所依摠有三種：一因緣依，謂自種子。諸有爲法皆託此依。離自因緣，必不生故。二增上緣依，謂內六處。諸心、心所皆託此依。離俱有根必不轉故。三等無閒緣依，謂前滅意。諸心、心所皆託此依。離開導根，必不起故。唯心、心所具三所依，名有所依，非所餘法。",
                    "zhushu": ""
                },
                {
                    "paragraph": "初種子依，有作是說。要種滅已現果方。生無種已生󰡔集論說故。種與芽等不俱有故。",
                    "zhushu": ""
                },
                {
                    "paragraph": "有義。彼說爲證不成。彼依引生後種說故。種生芽等非勝義故。種滅芽生非極成故。焰、炷同時互爲因故。然種自類因、果不俱。種、現相生決定俱有。",
                    "zhushu": ""
                },
                {
                    "paragraph": "故瑜伽說，無常法與他性爲因，亦與後念自性爲因。是因緣義。自性言顯種子自類前爲後因。他性言，顯種與現行互爲因義。",
                    "zhushu": ""
                },
                {
                    "paragraph": "攝大乘論亦作是說：藏識、染法互爲因緣，猶如束蘆俱時而有。又說種子與果必俱，故種子依定非前後。設有處說種果前後，應知皆是隨轉理門。如是八識及諸心所，定各別有種子所依。次俱有依有作是說。眼等五識，意識爲依。此現起時必有彼故。無別眼等爲俱有依。眼等五根卽種子故。二十唯識伽他中言：",
                    "zhushu": "",
                    "type": 2
                },
                {
                    "paragraph": "識從自種生，似境相而轉，",
                    "zhushu": ""
                },
                {
                    "paragraph": "爲成內外處，佛說彼爲十。",
                    "zhushu": "",
                    "type": 2
                },
                {
                    "paragraph": "彼頌意說。世尊爲成十二處故，說五識種爲眼等根，五識相分爲色等境。故眼等根卽五識種。觀所緣論亦作是說：",
                    "zhushu": "",
                    "type": 2
                },
                {
                    "paragraph": "識上色功能，名五根應理，",
                    "zhushu": ""
                },
                {
                    "paragraph": "功能與境色，無始互爲因。",
                    "zhushu": "",
                    "type": 2
                },
                {
                    "paragraph": "彼頌意言：異熟識上能生眼等色識種子，名色功能，說爲五根，無別眼等，種與色識常互爲因。能熏與種，遞爲因故。",
                    "zhushu": ""
                },
                {
                    "paragraph": "第七、八識，無別此依，恒相續轉。自力勝故。第六意識別有此依，要託末那，而得起故。",
                    "zhushu": ""
                },
                {
                    "paragraph": "有義。彼說理、教相違，若五色根卽五識種，十八界種應成雜亂。然十八界各別有種，諸聖教中處處說故。",
                    "zhushu": ""
                },
                {
                    "paragraph": "又五識種各有能生相、見分異，爲執何等名眼等根？若見分種應識薀攝，若相分種應外處攝，便違聖教眼等五根皆是色薀、內處所攝。",
                    "zhushu": ""
                },
                {
                    "paragraph": "又若五根卽五識種，五根應是五識因緣，不應說爲增上緣。攝又鼻、舌根卽二識種，則應鼻、舌，唯欲界繫，或應二識通色界繫。許便俱與聖教相違。眼、耳、身根卽三識種，二界、五地爲難亦然。又五識種旣通善惡，應五色根非唯無記。",
                    "zhushu": ""
                },
                {
                    "paragraph": "又五識種無執受攝，五根亦應非有執受。又五色根若五識種，應意識種卽是末那。彼以五根爲同法故。",
                    "zhushu": ""
                },
                {
                    "paragraph": "又瑜伽論說眼等識皆具三依。若五色根卽五識種，依但應二。又諸聖教說眼等根皆通現、種。執唯是種，便與一切聖教相違。有避如前所說過難，朋附彼執、復轉救言，異熟識中，能感五識，增上業種，名五色根。非作因緣、生五識種。妙符二頌，善順瑜伽。彼有虛言，都無實義。應五色根非無記故。",
                    "zhushu": ""
                },
                {
                    "paragraph": "又彼應非唯有執受，唯色薀攝，唯內處故。鼻、舌唯應欲界繫故。三根不應五地繫故。感意識業，應末那故。眼等不應通現、種故。又應眼等非色根故。",
                    "zhushu": ""
                },
                {
                    "paragraph": "又若五識皆業所感，則應一向無記性攝。善等五識旣非業感，應無眼等爲俱有依。故彼所言非爲善救。",
                    "zhushu": ""
                },
                {
                    "paragraph": "又諸聖教處處皆說，阿賴耶識變似色根及根依處、器世閒等。如何汝等撥無色根，許眼等識變似色等，不許眼等藏識所變？如斯迷謬深違教理。然伽他說，種子功能名五根者，爲破離識實有色根。於識所變似眼根等，以有發生五識用故，假名種子及色功能，非謂色根卽識、業種。",
                    "zhushu": ""
                },
                {
                    "paragraph": "又緣五境明了意識，應以五識爲俱有依。以彼必與五識俱故。若彼不依眼等識者，彼應不與五識爲依。彼此相依勢力等故。",
                    "zhushu": ""
                },
                {
                    "paragraph": "又第七識雖無閒斷，而見道等旣有轉易，應如六識有俱有依。不爾彼應非轉識攝。便違聖教轉識有七。故應許彼有俱有依。此卽現行第八識攝。如瑜伽說：“有藏識故，得有末那。末那爲依，意識得轉。”彼論意言，現行藏識爲依止故，得有末那，非由彼種。不爾，應說有藏識故，意識得轉。由此彼說理、教相違。",
                    "zhushu": ""
                },
                {
                    "paragraph": "是故應言，前五轉識一一定有二俱有依，謂五色根同時意識。第六轉識決定恒有一俱有依，謂第七識。若與五識俱時起者，亦以五識爲俱有依。第七轉識決定唯有一俱有依，謂第八識。唯第八識恒無轉變，自能立故無俱有依。",
                    "zhushu": ""
                },
                {
                    "paragraph": "有義。此說猶未盡理。第八類餘旣同識性，如何不許有俱有依。第七八識旣恒俱轉，更互爲依斯有何失？許現起識以種爲依，識種亦應許依現識。能熏、異熟爲生長住依。識種離彼，生長住故。",
                    "zhushu": ""
                },
                {
                    "paragraph": "又異熟識，有色界中能執持身，依色根轉。如契經說，阿賴耶識業風所飄，遍依諸根恒相續轉。󰡔瑜伽亦說：“眼等六識各別依故，不能執受有色根身。”若異熟識不遍依止有色諸根，應如六識非能執受。或所立因有不定失。",
                    "zhushu": ""
                },
                {
                    "paragraph": "是故藏識若現起者，定有一依謂第七識。在有色界亦依色根。若識種子，定有一依謂異熟識。初熏習位亦依能熏。餘如前說。",
                    "zhushu": ""
                },
                {
                    "paragraph": "有義。前說皆不應理。未了所依與依別故。依謂一切有生滅法，仗因託緣而得生住。諸所仗託皆說爲依，如王與臣互相依等。若法決定，有境爲主，令心、心所取自所緣乃是所依。卽內六處。餘非有境定爲主故。此但如王非如臣等。",
                    "zhushu": ""
                },
                {
                    "paragraph": "故諸聖教唯心、心所名有所依。非色等法無所緣故。但說心所心爲所依，不說心所爲心所依。彼非主故。",
                    "zhushu": ""
                },
                {
                    "paragraph": "然有處說依爲所依，或所依爲依，皆隨宜假說。由此五識俱有所依，定有四種：謂五色根、六、七、八識。隨闕一種必不轉故。同境、分別、染淨、根本所依別故。聖教唯說依五根者，以不共故，又必同境近相順故。第六意識俱有所依，唯有二種：謂七八識。隨闕一種必不轉故。雖五識俱取境明了，而不定有故非所依。聖教唯說依第七者，染淨依故。同轉識攝近相順故。第七意識俱有所依，但有一種謂第八識。藏識若無，定不轉故。如伽他說：",
                    "zhushu": "",
                    "type": 2
                },
                {
                    "paragraph": "阿賴耶爲依，故有末那轉，",
                    "zhushu": ""
                },
                {
                    "paragraph": "依止心及意，餘轉識得生。",
                    "zhushu": "",
                    "type": 2
                },
                {
                    "paragraph": "阿賴耶識俱有所依亦但一種，謂第七識。彼識若無，定不轉故。論說藏識恒與末那俱時轉故。又說藏識恒依染污，此卽末那。而說，三位無末那者，依有覆說。如言四位，無阿賴耶非無第八。此亦應爾。雖有色界亦依五根，而不定有非所依攝。識種不能現取自境，可有依義而無所依。心所所依隨識應說，復各加自相應之心。若作是說妙符理教。後開導依，有義五識自、他前後不相續故，必第六識所引生故，唯第六識爲開導依。第六意識自相續故，亦由五識所引生故，以前六識爲開導依。第七、八識自相續故，不假他識所引生故，但以自類爲開導依。",
                    "zhushu": ""
                },
                {
                    "paragraph": "有義。前說未爲究理。且前五識未自在位遇非勝境，可如所說。若自在位，如諸佛等於境自在，諸根互用任運決定，不假尋求。彼五識身寧不相續？等流五識旣爲決定、染淨、作意勢力引生，專注所緣未能捨頃，如何不許多念相續？故󰡔瑜伽說：“決定心後，方有染淨，此後乃有等流眼識，善、不善轉。而彼不由自分別力。乃至此意不趣餘境，經爾所時眼、意二識，或善或染相續而轉。如眼識生，乃至身識，應知亦爾。”彼意定顯經爾所時，眼、意二識俱相續轉。",
                    "zhushu": ""
                },
                {
                    "paragraph": "旣眼識時，非無意識。故非二識互相續生。若增盛境相續現前，逼奪身心，不能暫捨時五識身理必相續。如熱地獄、戲忘天等。故󰡔瑜伽言若此六識爲彼六識等無閒緣，卽施設此名爲意根。若五識前後定唯有意識，彼論應言。若此一識爲彼六識等無閒緣。或彼應言若此六識，爲彼一識等無閒緣。旣不如是。故知五識有相續義。",
                    "zhushu": ""
                },
                {
                    "paragraph": "五識起時必有意識，能引後念意識令起。何假五識爲開導依？無心睡眠、悶絕等位，意識斷已。後復起時藏識、末那，旣恒相續，亦應與彼爲開導依。若彼用前自類開導，五識自類何不許然？此旣不然彼云何爾？",
                    "zhushu": ""
                },
                {
                    "paragraph": "平等性智相應末那初起，必由第六意識。亦應用彼爲開導依。圓鏡智俱第八淨識，初必六、七方便引生。又異熟心，依染污意。或依悲願相應善心。旣爾必應許第八識，亦以六、七、爲開導依。由此彼言都未究理。",
                    "zhushu": ""
                },
                {
                    "paragraph": "應說五識前六識內隨，用何識爲開導依。第六意識用前自類，或第七、八爲開導依。第七末那用前自類，或第六識爲開導依。阿陁那識用前自類，及第六、七，爲開導依。皆不違理。由前說故。",
                    "zhushu": ""
                },
                {
                    "paragraph": "有義。此說亦不應理。開導依者謂有緣法爲主，能作等無閒緣。此於後生心、心所法，開避引導名開導依。此但屬心非心所等。若此與彼無俱起義，說此於彼有開導力。一身八識旣容俱起，如何異類爲開導依？若許爲依，應不俱起。便同異部心不竝生。",
                    "zhushu": ""
                },
                {
                    "paragraph": "又一身中，諸識俱起，多少不定，若容互作等無閒緣，色等應爾。便違聖說，等無閒緣唯心、心所。然󰡔攝大乘說色亦容有等無閒緣者，是縱奪言。謂假縱小乘色心，前後有等無閒緣，奪因緣故。不爾，等言應成無用。若謂等言，非遮多少，但表同類，便違汝執異類識作等無閒緣。是故八識，各唯自類爲開導依，深契教理。自類必無俱起義故。心所此依應隨識說。雖心、心所異類竝生，而互相應。和合似一定俱生滅。事業必同。一開導時餘亦開導。故展轉作等無閒緣。諸識不然。不應爲例。",
                    "zhushu": ""
                },
                {
                    "paragraph": "然諸心所非開導依。於所引生無主義故。若心、心所等無閒緣各唯自類，第七、八識初轉依時，相應信等此緣便闕。則違聖，說諸心、心所皆四緣生。",
                    "zhushu": ""
                },
                {
                    "paragraph": "無心睡眠、悶絕等位，意識雖斷，而後起時，彼開導依卽前自類。閒斷五識應知亦然。無自類心於中爲隔，名無閒故。彼先滅時，已於今識爲開導故。何煩異類爲開導依？",
                    "zhushu": ""
                },
                {
                    "paragraph": "然聖教中，說前六識互相引起，或第七、八依六、七生，皆依殊勝增上緣說，非等無閒。故不相違。󰡔瑜伽論說若此識無閒諸識決定生，說此爲彼等無閒緣。又此六識爲彼六識等無閒緣，卽施設此名意根者，言摠意別亦不相違。故自類依深契教理。傍論己了應辯正論。此能變識雖具三所依，而依彼轉言，但顯前二。爲顯此識依、緣同故。又前二依有勝用故。或開導依易了知故。",
                    "zhushu": "",
                    "type": 2
                },
                {
                    "paragraph": "如是已說此識所依，所緣云何？謂卽緣彼。彼謂卽前此所依識。聖說此識緣藏識故。",
                    "zhushu": ""
                },
                {
                    "paragraph": "有義。此意緣彼識體及相應法。論說末那，我、我所執，恒相應故。謂緣彼體及相應法。如次執爲我及我所。然諸心所不離識故，如唯識言無違教失。",
                    "zhushu": ""
                },
                {
                    "paragraph": "有義。彼說理不應。然曾無處言緣觸等故。應言此意但緣彼識見及相分，如次執爲我及我所。相、見俱以識爲體故，不違聖說。",
                    "zhushu": ""
                },
                {
                    "paragraph": "有義。此說亦不應理。五色根、境非識薀故，應同五識亦緣外故，應如意識緣共境故，應生無色者不執我所故。厭色生彼，不變色故。應說此意但緣藏識及、彼種子，如次執爲我及我所。以種卽是彼識功能，非實有物不違聖教。",
                    "zhushu": ""
                },
                {
                    "paragraph": "有義。前說皆不應理。色等種子非識薀故，論說種子是實有故。假應如無非因緣故。",
                    "zhushu": ""
                },
                {
                    "paragraph": "又此識俱薩迦耶見任運一類，恒相續生。何容別執有我、我所？無一心中有斷常等二境，別執俱轉義故。亦不應說二執前後。此無始來一味轉故。應知此意但緣藏識見分非餘。彼無始來，一類相續，似常一故，恒與諸法爲所依故。此唯執彼爲自內我，乘語勢故說我所言。",
                    "zhushu": ""
                },
                {
                    "paragraph": "或此執彼是我之我故。於一見義說二言。若作是說，善順教理。多處唯言有我見故，我、我所執不俱起故。未轉依位，唯緣藏識。旣轉依已亦緣眞如及餘諸法。平等性智證得十種平等性故。知諸有情勝解差別，示現種種佛影像故。",
                    "zhushu": ""
                },
                {
                    "paragraph": "此中且說未轉依時。故但說此緣彼藏識。悟迷通局理應爾故，無我我境遍不遍故。",
                    "zhushu": ""
                },
                {
                    "paragraph": "如何此識緣自所依？如有後識卽緣前意，彼旣極成。此亦何咎？",
                    "zhushu": ""
                },
                {
                    "paragraph": "頌言思量爲性相者，雙顯此識自性、行相。意以思量爲自性故。卽復用彼爲行相故。",
                    "zhushu": ""
                },
                {
                    "paragraph": "由斯兼釋所立別名，能審思量名末那故。未轉依位恒審思量所執我相。已轉依位亦審思量無我相故。",
                    "zhushu": "",
                    "type": 2
                },
                {
                    "paragraph": "此意相應有幾心所？且與四種煩惱常俱。此中俱言顯相應義。謂從無始至未轉依，此意任運恒緣藏識，與四根本煩惱相應。",
                    "zhushu": ""
                },
                {
                    "paragraph": "其四者何？謂我癡、我見，幷我慢、我愛。是名四種。我癡者謂無明。愚於我相迷無我理，故名我癡。我見者謂我執。於非我法妄計爲我。故名我見。我慢者謂倨傲。恃所執我令心高擧。故名我慢。我愛者謂我貪。於所執我深生耽著。故名我愛。",
                    "zhushu": ""
                },
                {
                    "paragraph": "幷表慢愛有見慢俱，遮餘部執無相應義。",
                    "zhushu": ""
                },
                {
                    "paragraph": "此四常起擾濁內心，令外轉識恒成雜染。有情由此生死輪迴不能出離。故名煩惱彼。",
                    "zhushu": ""
                },
                {
                    "paragraph": "有十種，此何唯四？有我見故餘見不生。無一心中有二慧故。",
                    "zhushu": ""
                },
                {
                    "paragraph": "如何此識要有我見？二取、邪見但分別生，唯見所斷。此俱煩惱唯是俱生，修所斷故。我所、邊見依我見生。此相應見不依彼起。恒內執有我故，要有我見。由見審決疑無容起。愛著我故瞋不得生。故此識俱煩惱唯四。見、慢、愛三如何俱起？行相無違，俱起何失？󰡔瑜伽論說：“貪令心下，慢令心擧。”寧不相違？分別俱生，外境內境，所陵所恃，麤細有殊。故彼此文義無乖返。",
                    "zhushu": ""
                },
                {
                    "paragraph": "此意心所唯有四耶？不爾。及餘觸等俱故。有義。此意心所唯九。前四及餘觸等五法。卽觸、作意、受、想與思。意與遍行定相應故。前說觸等異熟識俱，恐謂同前亦是無覆，顯此異彼故，置餘言。及是集義。前四後五合與末那恒相應故。",
                    "zhushu": ""
                },
                {
                    "paragraph": "此意何故無餘心所？謂欲希望未遂合事，此識任運緣遂合境，無所希望，故無有欲。勝解印持曾未定境，此識無始恒緣定事，無所印持。故無勝解。念唯記憶曾所習事。此識恒緣現所受境，無所記憶。故無有念。定唯繫心專注一境，此識任運剎那別緣，旣不專一。故無有定。慧卽我見。故不別說。善是淨故。非此識俱。",
                    "zhushu": ""
                },
                {
                    "paragraph": "隨煩惱生必依煩惱，前後分位差別建立，此識恒與四煩惱俱，前後一類，分位無別，故此識俱無隨煩惱。惡作追悔先所造業，此識任運恒緣現境，非悔先業，故無惡作。",
                    "zhushu": ""
                },
                {
                    "paragraph": "睡眠必依身心重昧，外衆緣力有時暫起，此識無始一類內執，不假外緣，故彼非有。尋、伺俱依外門而轉，淺深推度，麤細發言。此識唯依內門而轉，一類執我，故非彼俱。",
                    "zhushu": ""
                },
                {
                    "paragraph": "有義。彼釋餘義非理。頌別說此有覆攝故。又闕意俱隨煩惱故。煩惱必與隨煩惱俱，故此餘言顯隨煩惱。",
                    "zhushu": ""
                },
                {
                    "paragraph": "此中有義。五隨煩惱遍與一切染心相應。如󰡔集論說惛沈、掉擧、不信、懈怠、放逸，於一切染污品中，恒共相應。若離無堪任性等染污性成，無是處故。煩惱起時，心旣染污故，染心位必有彼五。煩惱若起必由無堪任、囂動、不信、懈怠、放逸故。掉擧雖遍一切染心，而貪位增但說貪分。如眠與悔雖遍三性心，而癡位增，但說爲癡分。",
                    "zhushu": ""
                },
                {
                    "paragraph": "雖餘處說有隨煩惱或六或十，遍諸染心，而彼俱依別義，說遍非彼實遍一切染心。謂依二十隨煩惱中，解通麤細，無記不善，通障定慧相顯，說六。",
                    "zhushu": ""
                },
                {
                    "paragraph": "依二十二隨煩惱中，解通麤、細，二性，說十。故此彼說非互相違。然此意俱心所十五，謂前九法，五隨煩惱，幷別境慧。我見雖是別境慧攝，而五十一心所法中，義有差別，故開爲二。",
                    "zhushu": ""
                },
                {
                    "paragraph": "何緣此意無餘心所？謂忿等十行相麤動，此識審細，故非彼俱。無慚、無愧唯是不善。此無記故，非彼相應。散亂令心馳流外境，此恒內執一類境生，不外馳流，故彼非有。不正知者，謂起外門身、語、意行，違越軌則。此唯內執故非彼俱。無餘心所義如前說。",
                    "zhushu": ""
                },
                {
                    "paragraph": "有義。應說六隨煩惱遍與一切染心相應。󰡔瑜伽論說不信、懈怠、放逸、忘念、散亂、惡慧一切染心皆相應故。忘念、散亂、惡慧若無，心必不能起諸煩惱。要緣曾受境界種類，發起忘念及邪簡擇，方起貪等諸煩惱故。",
                    "zhushu": ""
                },
                {
                    "paragraph": "煩惱起時，心必流蕩皆由於境起散亂故。惛沈、掉擧行相互違。非諸染心皆能遍起。論說五法遍染心者，解通麤細，違唯善法，純隨煩惱，通二性故。說十遍言義如前說。",
                    "zhushu": ""
                },
                {
                    "paragraph": "然此意俱心所十九。謂前九法、六隨煩惱幷念、定、慧及加惛沈。此別說念准前慧釋。幷有定者，專注一類所執我境，曾不捨故。加惛沈者，謂此識俱無明尤重，心惛沈故。無掉擧者，此相違故。無餘心所如上應知。",
                    "zhushu": ""
                },
                {
                    "paragraph": "有義。復說十隨煩惱，遍與一切染心相應。󰡔瑜伽論說放逸、掉擧、惛沈、不信、懈怠、邪欲、邪勝解、邪念、散亂、不正知，此十一切染污心起。通一切處、三界繫故。",
                    "zhushu": ""
                },
                {
                    "paragraph": "若無邪欲、邪勝解時。心必不能起諸煩惱。於所受境要樂合離，印持事相，方起貪等諸煩惱故。諸疑理者於色等事，必無猶豫。故疑相應亦有勝解。",
                    "zhushu": ""
                },
                {
                    "paragraph": "於所緣事亦猶豫者，非煩惱疑，如疑人杌。餘處不說此二遍者，緣非愛事，疑相應，心邪欲、勝解非麤顯故。餘互有無義如前說。此意心所有二十四。謂前九法、十隨煩惱，加別境五。准前理釋。無餘心所如上應知。",
                    "zhushu": ""
                },
                {
                    "paragraph": "有義。前說皆未盡理。且疑他世爲有爲無，於彼有何欲、勝解相？煩惱起位，若無惛沈，應不定有無堪任性。掉擧若無，應無囂動。便如善等非染污位。若染心中，無散亂者，應非流蕩，非染污心。若無失念、不正知者，如何能起、煩惱現前。",
                    "zhushu": ""
                },
                {
                    "paragraph": "故染污心，決定皆與八隨煩惱，相應而生。謂惛沈、掉擧、不信、懈怠、放逸、忘念、散亂、不正知。忘念、不正知，念、慧爲性者，不遍染心。非諸染心皆緣曾受有簡擇故。若以無明爲自性者，遍染心起。由前說故。然此意俱心所十八。謂前九法、八隨煩惱，幷別境慧。無餘心所。及論三文准前應釋。若作是說不違理教。",
                    "zhushu": ""
                }
            ]
        },
        {
            "name": "成唯識論第五",
            "paragraphs": [
                {
                    "paragraph": "成唯識論第五",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "此染污意何受相應？有義此俱唯有喜受。恒內執我生喜愛故。有義不然應許喜受乃至有頂，違聖言故。應說此意四受相應。謂生惡趣憂受相應，緣不善業所引果故。生人、欲天、初、二靜慮，喜受相應。緣有喜地善業果故。第三靜慮，樂受相應。緣有樂地善業果故。第四靜慮乃至有頂，捨受相應。緣唯捨地善業果故。有義彼說亦不應理。此無始來任運一類，緣內執我恒無轉易，與變異受不相應故。",
                    "zhushu": ""
                },
                {
                    "paragraph": "又此末那與前藏識義有異者，皆別說之。若四受俱，亦應別說。旣不別說，定與彼同，故此相應唯有捨受。",
                    "zhushu": ""
                },
                {
                    "paragraph": "未轉依位與前所說心所相應，已轉依位唯二十一心所俱起，謂遍行、別境各五，善十一，如第八識已轉依位唯捨受俱，任運轉故恒於所緣平等轉故。",
                    "zhushu": ""
                },
                {
                    "paragraph": "末那心所何性所攝？有覆無記所攝，非餘。此意相應四煩惱等是染法故，障㝵聖道，隱蔽自心，說名有覆。非善不善，故名無記。如上二界諸煩惱等定力攝藏，是無記攝。此俱染法所依細故任運轉故，亦無記攝。若已轉依，唯是善性。",
                    "zhushu": ""
                },
                {
                    "paragraph": "末那心所何地繫耶？隨彼所生，彼地所繫。謂生欲界現行末那，相應心所卽欲界繫，乃至有頂應知亦然，任運恒緣自地藏識執爲內我，非他地故。",
                    "zhushu": ""
                },
                {
                    "paragraph": "若起彼地異熟藏識現在前者，名生彼地，染污末那緣彼執我，卽繫屬彼，名彼所繫。或爲彼地諸煩惱等之所繫縛，名彼所繫。若已轉依，卽非所繫。",
                    "zhushu": "",
                    "type": 2
                },
                {
                    "paragraph": "此染污意無始相續，何位永斷或暫斷耶？阿羅漢、滅定、出世道無有。阿羅漢者，摠顯三乘無學果位。此位染意種及現行俱永斷滅，故說無有。學位、滅定、出世道中俱暫伏滅，故說無有。謂染污意無始時來微細一類任運而轉，諸有漏道不能伏滅，三乘聖道有伏滅義，眞無我解違我執故，後得無漏現在前時，是彼等流，亦違此意。",
                    "zhushu": ""
                },
                {
                    "paragraph": "眞無我解及後所得俱無漏故，名出世道。滅定旣是聖道等流，極寂靜故，此亦非有。由未永斷此種子故，從滅盡定聖道起已，此復現行，乃至未滅。然此染意相應煩惱是俱生故，非見所斷。是染污故，非非所斷。極微細故，所有種子與有頂地下下煩惱一時頓斷，勢力等故。金剛喩定現在前時，頓斷此種成阿羅漢。故無學位永不復起。二乘無學迴趣大乘，從初發心至未成佛，雖實是菩薩，亦名阿羅漢，應義等故不別說之。",
                    "zhushu": ""
                },
                {
                    "paragraph": "此中有義，末那唯有煩惱障俱，聖教皆言三位無故。又說四惑恒相應故，又說爲識雜染依故。有義彼說教理相違，出世末那經說有故，無染意識如有染時，定有俱生不共依故。",
                    "zhushu": ""
                },
                {
                    "paragraph": "論說：“藏識決定恒與一識俱轉，所謂末那。意識起時則二俱轉，所謂意識及與末那。若五識中隨起一識，則三俱轉，乃至或時頓起五識則七俱轉。”若住滅定無第七識，爾時藏識應無識俱，便非恒定一識俱轉。住聖道時若無第七，爾時藏識應一識俱，如何可言若起意識爾時藏識定二俱轉？󰡔顯揚論說，末那恒與四煩惱相應，或翻彼相應，恃擧爲行或平等行，故知此意通染不染。若由論說阿羅漢位無染意故便無第七，應由論說阿羅漢位捨賴耶故便無第八，彼旣不爾，此云何然？",
                    "zhushu": ""
                },
                {
                    "paragraph": "又諸論言轉第七識得平等智，彼如餘智定有所依相應淨識，此識無者彼智應，無非離所依有能依故。不可說彼依六轉識，許佛恒行如鏡智故。",
                    "zhushu": ""
                },
                {
                    "paragraph": "又無學位若無第七識，彼第八識應無俱有依，然必有此依，如餘識性故。",
                    "zhushu": ""
                },
                {
                    "paragraph": "又如未證補特伽羅無我者，彼我執恒行，亦應未證法無我者，法我執恒行，此識若無，彼依何識？非依第八，彼無慧故。由此應信二乘聖道、滅定、無學，此識恒行，彼未證得法無我故。",
                    "zhushu": ""
                },
                {
                    "paragraph": "又諸論中以五同法證有第七爲第六依，聖道起時及無學位，若無第七爲第六依，所立宗、因便俱有失，或應五識亦有無依。五恒有依，六亦應爾。是故定有無染污意，於上三位恒起現前，言彼無者，依染意說，如說四位無阿賴耶非無第八，此亦應爾。",
                    "zhushu": "",
                    "type": 2
                },
                {
                    "paragraph": "此意差別略有三種。一補特伽羅我見相應，二法我見相應，三平等性智相應。初通一切異生相續，二乘有學，七地以前一類菩薩有漏心位。彼緣阿賴耶識起補特伽羅我見。次通一切異生聲聞獨覺相續，一切菩薩法空智果不現前位。彼緣異熟識起法我見。後通一切如來相續，菩薩見道及修道中法空智果現在前位。彼緣無垢異熟識等起平等性智。補特伽羅我見起位，彼法我見亦必現前。我執必依法執而起。如要迷杌等方謂人等故。我法二見用雖有別而不相違，同依一慧。如眼識等體雖是一，而有了別靑等多用不相違故。此亦應然。",
                    "zhushu": ""
                },
                {
                    "paragraph": "二乘有學聖道滅定現在前時，頓悟菩薩於修道位，有學漸悟生空智果現在前時，皆唯起法執。我執已伏故。二乘無學及此漸悟法空智果不現前時，亦唯起法執。我執已斷故。八地以上一切菩薩所有我執皆永不行。或已永斷或永伏故。法空智果不現前時猶起法執。不相違故。",
                    "zhushu": ""
                },
                {
                    "paragraph": "如契經說，八地以上一切煩惱不復現行，唯有所依所知障。在此所知障是現非種。不爾，煩惱亦應在故。法執俱意於二乘等雖名不染，於諸菩薩亦名爲染，障彼智故。由此亦名有覆無記。",
                    "zhushu": ""
                },
                {
                    "paragraph": "於二乘等說名無覆，不障彼智故。是異熟生攝。從異熟識恒時生故，名異熟生非異熟果。此名通故如增上緣餘不攝者皆入此攝。",
                    "zhushu": ""
                },
                {
                    "paragraph": "云何應知此第七識離眼等識有別自體？聖教、正理爲定量故。謂薄伽梵處處經中說，心、意、識三種別義。集起名心，思量名意，了別名識，是三別義。如是三義雖通八識，而隨勝顯。第八名心，集諸法種起諸法故。第七名意，緣藏識等恒審思量爲我等故。餘六名識，於六別境麤動閒斷了別轉故。如󰡔入楞伽伽他中說：",
                    "zhushu": "",
                    "type": 2
                },
                {
                    "paragraph": "藏識說名心，思量性名意，",
                    "zhushu": ""
                },
                {
                    "paragraph": "能了諸境相，是說名爲識。",
                    "zhushu": "",
                    "type": 2
                },
                {
                    "paragraph": "又大乘經處處別說有第七識，故此別有。諸大乘經是至教量，前已廣說，故不重成。󰡔解脫經中亦別說有此第七識，如彼頌言：",
                    "zhushu": "",
                    "type": 2
                },
                {
                    "paragraph": "染污意恒時，諸惑俱生滅，",
                    "zhushu": ""
                },
                {
                    "paragraph": "若解脫諸惑，非曾非當有。",
                    "zhushu": "",
                    "type": 2
                },
                {
                    "paragraph": "彼經自釋此頌義言：“有染污意從無始來與四煩惱恒俱生滅，謂我見、我愛及我慢、我癡，對治道生，斷煩惱已，此意從彼便得解脫。爾時此意相應煩惱，非唯現無，亦無過未，過去未來無自性故。”如是等教諸部皆有。恐厭廣文，故不繁述。",
                    "zhushu": "",
                    "type": 2
                },
                {
                    "paragraph": "已引聖教，當顯正理。謂契經說，不共無明微細恒行，覆蔽眞實。若無此識，彼應非有，謂諸異生於一切分，恒起迷理不共無明，覆眞實義，障聖慧眼。如伽他說。",
                    "zhushu": "",
                    "type": 2
                },
                {
                    "paragraph": "眞義心當生，常能爲障礙，",
                    "zhushu": ""
                },
                {
                    "paragraph": "俱行一切分，謂不共無明。",
                    "zhushu": "",
                    "type": 2
                },
                {
                    "paragraph": "是故契經說，異生類恒處長夜，無明所盲，惛醉纏心，曾無醒覺。若異生位有暫不起此無明時，便違經義。俱異生位迷理無明有行不行，不應理故。此依六識皆不得成，應此閒斷彼恒染故，許有末那便無此失。染意恒與四惑相應，此俱無明何名不共。有義此俱我見、慢、愛非根本煩惱，名不共何失？有義彼說理教相違，純隨煩惱中不說此三故，此三六、十煩惱攝故。處處皆說染污末那與四煩惱恒相應故。",
                    "zhushu": ""
                },
                {
                    "paragraph": "應說四中無明是主，雖三俱起亦名不共，從無始際，恒內惛迷，曾不省察，癡增上故。此俱見等，應名相應，若爲主時，應名不共。如無明故，許亦無失。有義此癡名不共者，如不共佛法，唯此識有故。若爾，餘識相應煩惱此識中無，應名不共。依殊勝義立不共名，非互所無皆名不共。",
                    "zhushu": ""
                },
                {
                    "paragraph": "謂第七識相應無明，無始恒行障眞義智，如是勝用餘識所無，唯此識有，故名不共。旣爾，此俱三亦應名不共。無明是主，獨得此名。或許餘三亦名不共，對餘癡故，且說無明。",
                    "zhushu": ""
                },
                {
                    "paragraph": "不共無明摠有二種：一恒行不共，餘識所無；二獨行不，共此識非有。故󰡔瑜伽說：“無明有二：若貪等俱者名相應無明；非貪等俱者名獨行無明。”是主獨行唯見所斷。如契經說諸聖有學，不共無明已永斷故，不造新業。非主獨行亦修所斷，忿等皆通見修所斷故。恒行不共餘部所無，獨行不共此彼俱有。",
                    "zhushu": ""
                },
                {
                    "paragraph": "又契經說眼、色爲緣生於眼識，廣說乃至意、法爲緣生於意識，若無此識，彼意非有。謂如五識，必有眼等增上不共俱有所依，意識旣是六識中攝，理應許有如是所依。此識若無，彼依寧有？不可說色爲彼所依，意非色故，意識應無隨念、計度二分別故。亦不可說五識無有俱有所依。彼與五根俱時而轉如牙影故。又識與根旣必同境，如心、心所決定俱時。",
                    "zhushu": ""
                },
                {
                    "paragraph": "由此理趣極成意識，如眼等識必有不共，顯自名處，等無閒不攝，增上生所依，極成六識隨一攝故。又契經說，思量名意。若無此識，彼應非有。",
                    "zhushu": ""
                },
                {
                    "paragraph": "謂若意識現在前時，等無閒意已滅非有。過去未、來理非有故，彼思量用定不得成。旣爾，如何說名爲意？若謂假說，理亦不然，無正思量，假依何立？若謂現在曾有思量，爾時名識，寧說爲意？故知別有第七末那恒審思量，正名爲意，已滅依此假立意名。",
                    "zhushu": ""
                },
                {
                    "paragraph": "又契經說無想、滅定，染意若無，彼應無別。謂彼二定俱滅六識及彼心所，體數無異。若無染意於二定中一有一無，彼二何別？若謂加行、界、地、依等有差別者，理亦不然，彼差別因由此有故。此若無者，彼因亦無。是故定應別有此意。",
                    "zhushu": ""
                },
                {
                    "paragraph": "又契經說無想有情一期生中，心、心所滅，若無此識，彼應無染。謂彼長時無六轉識，若無此意，我執便無。非於餘處有具縛者，一期生中都無我執。彼無我執，應如涅槃，便非聖賢，同所訶厭。初後有故。無如是失。中閒長時無故有過。去來有故，無如是失。彼非現、常，無故有過。所得無故，能得亦無。",
                    "zhushu": ""
                },
                {
                    "paragraph": "不相應法前已遮破，藏識無故熏習亦無。餘法受熏，已辯非理。故應別有染污末那，於無想天恒起我執，由斯賢聖同訶厭彼。又契經說，異生善、染、無記心時，恒帶我執，若無此識，彼不應有。謂異生類三性心時，雖外起諸業，而內恒執我。由執我故，令六識中所起施等不能亡相。故󰡔瑜伽說染污末那爲識依止，彼未滅時，相了別縛不得解脫。末那滅已，相縛解脫。言相縛者，謂於境相，不能了達如幻事等，由斯見分、相分所拘不得自在，故名相縛。依如是義，有伽他言：",
                    "zhushu": "",
                    "type": 2
                },
                {
                    "paragraph": "如是染污意，是識之所依，",
                    "zhushu": ""
                },
                {
                    "paragraph": "此意未滅時，識縛終不脫。",
                    "zhushu": "",
                    "type": 2
                },
                {
                    "paragraph": "又善、無覆無記心時，若無我執，應非有漏。自相續中，六識煩惱與彼善等不俱起故。去來緣縛理非有故。非由他惑成有漏故。勿由他解成無漏故。",
                    "zhushu": ""
                },
                {
                    "paragraph": "又不可說別有隨眠，是不相應，現相續起，由斯善等，成有漏法。彼非實有，已極成故。",
                    "zhushu": ""
                },
                {
                    "paragraph": "亦不可說從有漏種生彼善等，故成有漏。彼種先無因，可成有漏故。非由漏種，彼成有漏。勿學無漏心亦成有漏故。雖由煩惱引施等業，而不俱起故，非有漏正因。以有漏言表漏俱故。",
                    "zhushu": ""
                },
                {
                    "paragraph": "又無記業非煩惱引，彼復如何得成有漏？然諸有漏由與自身現行煩惱，俱生俱滅互相增益方成有漏。由此熏成有漏法種，後時現起，有漏義成。異生旣然，有學亦爾。無學有漏雖非漏俱，而從先時有漏種起。故成有漏，於理無違。由有末那恒起我執，令善等法有漏義成。此意若無，彼定非有。故知別有此第七識。證有此識理趣甚多，隨󰡔攝大乘略述六種。諸有智者應隨信學。然有經中說六識者，應知彼是隨轉理門。或隨所依六根說六。而識類別，實有八種。如是已說第二能變。第三能變其相云何？頌曰：",
                    "zhushu": "",
                    "type": 2
                },
                {
                    "paragraph": "次第三能變，差別有六種，",
                    "zhushu": ""
                },
                {
                    "paragraph": "了境爲性相，善不善俱非。",
                    "zhushu": "",
                    "type": 2
                },
                {
                    "paragraph": "論曰：次中思量能變識後，應辯了境能變識相。此識差別摠有六種，隨六根、境種類異故。謂名眼識乃至意識。隨根立名具五義故。五謂依、發、屬、助、如根。雖六識身皆依意轉，然隨不共立意識名，如五識身無相濫過。或唯依意故名意識。辯識得名心、意非例。或名色識，乃至法識，隨境立名順識義故，謂於六境了別名識。色等五識唯了色等，法識通能了一切法，或能了別法獨得法識名，故六識名無相濫失。",
                    "zhushu": ""
                },
                {
                    "paragraph": "此後隨境立六識名，依五色根未自在說。若得自在，諸根互用，一根發識緣一切境，但可隨根，無相濫失。󰡔莊嚴論說如來五根一一皆於五境轉者，且依麤顯同類境說。󰡔佛地經說成所作智決擇有情心行差別，起三業化，作四記等。若不遍緣，無此能故。",
                    "zhushu": ""
                },
                {
                    "paragraph": "然六轉識所依所緣麤顯極成，故此不說。前隨義便已說所依，此所緣境義便當說。次言“了境爲性相”者，雙顯六識自性行相，識以了境爲自性故，卽復用彼爲行相故。由斯兼釋所立別名，能了別境名爲識故。如契經說，眼識云何？謂依眼根了別諸色，廣說乃至意識云何？謂依意根了別諸法。彼經且說不共所依未轉依位見分所了，餘所依了如前已說。",
                    "zhushu": ""
                },
                {
                    "paragraph": "此六轉識，何性攝耶？謂“善、不善、俱非”性攝。俱非者謂無記，非善不善故名俱非。能爲此世、他世順益，故名爲善。人、天樂果雖於此世能爲順益，非於他世，故不名善。能爲此世、他世違損，故名不善。惡趣苦果雖於此世能爲違損，非於他世，故非不善。於善不善益損義中不可記別，故名無記。",
                    "zhushu": ""
                },
                {
                    "paragraph": "此六轉識若與信等十一相應，是善性攝。與無慚等十法相應，不善性攝，俱不相應，無記性攝。有義六識三性不俱，同外門轉互相違故。五識必由意識導引、俱生、同境，成善染故。若許五識三性俱行，意識爾時應通三性，便違正理，故定不俱。󰡔瑜伽等說，藏識一時與轉識相應三性俱起者，彼依多念，如說一心非一生滅。無相違過。",
                    "zhushu": ""
                },
                {
                    "paragraph": "有義六識三性容俱，率爾、等流眼等五識或多或少容俱起故。五識與意雖定俱生，而善性等不必同故，前所設難於此唐捐。故󰡔瑜伽說若遇聲緣從定起者，與定相應意識俱轉，餘耳識生。非唯彼定相應意識能取此聲。若不爾者，於此音聲不領受故，不應出定。非取聲時卽便出定。領受聲已若有希望後時方出。",
                    "zhushu": ""
                },
                {
                    "paragraph": "在定耳識率爾聞聲，理應非善。未轉依者率爾墮心定無記故，由此誠證五俱意識非定與五善等性同。諸處但言五俱意識亦緣五境，不說同性。雜集論說等引位中五識無者，依多分說。若五識中三性俱轉，意隨偏注，與彼性同。無偏注者便無記性，故六轉識三性容俱。得自在位唯善性攝，佛色、心等道諦攝故，已永滅除戲論種故。六識與幾心所相應？頌曰：",
                    "zhushu": "",
                    "type": 2
                },
                {
                    "paragraph": "此心所遍行，別境善煩惱，",
                    "zhushu": ""
                },
                {
                    "paragraph": "隨煩惱不定，皆三受相應。",
                    "zhushu": "",
                    "type": 2
                },
                {
                    "paragraph": "論曰：此六轉識摠與六位心所相應，謂遍行等。恒依心起，與心相應，繫屬於心，故名心所，如屬我物立我所名。心於所緣唯取摠相，心所於彼亦取別相，助成心事得心所名，如畫師、資作摸塡彩。故󰡔瑜伽說識能了別事之摠相，作意了此所未了相，卽諸心所所取別相。觸能了此可意等相，受能了此攝受等相，想能了此言說因相，思能了此正因等相，故作意等名心所法。此表心所亦緣摠相。",
                    "zhushu": ""
                },
                {
                    "paragraph": "餘處復說欲亦能了可樂事相，勝解亦了決定事相，念亦能了串習事相，定、慧亦了德、失等相。由此於境起善、染等，諸心所法皆於所緣兼取別相。雖諸心所名義無異，而有六位種類差別，謂遍行有五，別境亦五，善有十一，煩惱有六，隨煩惱有二十，不定有四，如是六位合五十一。",
                    "zhushu": ""
                },
                {
                    "paragraph": "一切心中定可得故緣別別境而得生故唯善心中可得生故性是：根本、煩惱攝故唯、是煩惱等？流性故於善、染等皆不定。故然󰡔瑜伽論合六爲五，煩惱、隨煩惱俱是染故。復以四一切辯五差別，謂一切性及地、時，俱。五中遍行具四一切，別境唯有初二一切，善唯有一謂一切地，染四皆無，不定唯一，謂一切性，由此五位種類差別。",
                    "zhushu": ""
                },
                {
                    "paragraph": "此六轉識易脫不定，故皆容與三受相應，皆領順、違、非二相故。領順境相適悅身心，說名樂受。領違境相逼迫身心，說名苦受。領中容境相於身於心非逼非悅，名不苦樂受。如是三受或各分二，五識相應，說名身受，別依身故。意識相應，說名心受，唯依心故。",
                    "zhushu": ""
                },
                {
                    "paragraph": "又三皆通有漏、無漏，苦受亦由無漏起故。或各分三，謂見所斷，修所斷，非所斷。",
                    "zhushu": ""
                },
                {
                    "paragraph": "又學、無學、非二、爲三。或摠分四，謂善、不善、有覆、無覆二無記受。有義三受容各分四，五識俱起，任運貪、癡，純苦趣中任運煩惱不發業者，是無記故，彼皆容與苦根相應。󰡔瑜伽論說：若任運生一切煩惱，皆於三受現行可得。若通一切識身者，遍與一切根相應。不通一切識身者，意地一切根相應。󰡔雜集論說：“若欲界繫，任運煩惱發惡行者，亦是不善，所餘皆是有覆無記。”",
                    "zhushu": ""
                },
                {
                    "paragraph": "故知三受各容有四。或摠分五，謂苦、樂、憂、喜、捨。三中苦、樂各分二者，逼、悅身心相各異故，由無分別有分別故，尤重輕微有差別故。不苦不樂不分二者，非逼非悅相無異故，無分別故，平轉故。諸適悅受，五識相應恒名爲樂。意識相應若在欲界，初二靜慮近分名喜，但悅心故。",
                    "zhushu": ""
                },
                {
                    "paragraph": "若在初二靜慮根本名樂名喜，悅身心故。若在第三靜慮近分根本名樂，安靜、尤重無分別故。諸逼迫受，五識相應恒名爲苦。意識俱者，有義唯憂，逼迫心故、諸聖教說意地慼受名憂根故。󰡔瑜伽論說：“生地獄中諸有情類，異熟無閒有異熟生，苦憂相續。”又說：“地獄尋、伺憂俱，一分鬼趣，傍生亦爾。”",
                    "zhushu": ""
                },
                {
                    "paragraph": "故知意地尤重慼受，尚名爲憂。況餘輕者？有義通二，人、天中者恒名爲憂，非尤重故。傍生、鬼界名憂名苦，雜受純受有輕重故。柰落迦中唯名爲苦，純受尤重，無分別故。󰡔瑜伽論說：“若任運生一切煩惱，皆於三受現行可得。”廣說如前。又說：“俱生薩迦耶見，唯無記性。”彼邊執見應知亦爾。此俱苦受非憂根攝，論說憂根非無記故。",
                    "zhushu": ""
                },
                {
                    "paragraph": "又瑜伽說：“地獄諸根餘三現行定不成就，純苦鬼界、傍生亦爾。”餘三定是樂、喜、憂根，以彼必成現行捨故。豈不客捨彼定不成？寧知彼文唯說客受？應不說彼定成意根，彼六客識有時無故。不應彼論唯說客受，通說意根無異因故。",
                    "zhushu": ""
                },
                {
                    "paragraph": "又若彼論依客受說，如何說彼定成八根？若謂五識不相續故定說憂根爲第八者，死、生、悶絕寧有憂根？有執苦根爲第八者，亦同此破。設執一形爲第八者，理亦不然，形不定故，彼惡業招容無形故。彼由惡業令五根門恒受苦故，定成眼等。必有一形，於彼何用？非於無閒大地獄中可有希求婬欲事故。由斯第八定是捨根，第七、八識，捨相應故。如極樂地意悅名樂，無有喜根故。極苦處意迫名苦，無有憂根。故餘三言，定憂、喜、樂。餘處說彼有等流樂應知彼依隨轉理說或彼通，說餘雜受處。無異熟樂，名純苦故。",
                    "zhushu": ""
                },
                {
                    "paragraph": "然諸聖教，意地慼受，名憂根者，依多分說或隨轉門無相違過。󰡔瑜伽論說生地獄中，諸有情類，異熟無閒，有異熟生，苦憂相續，又說地獄尋伺憂、俱。一分鬼趣、傍生亦爾者，亦依隨轉門。",
                    "zhushu": ""
                },
                {
                    "paragraph": "又彼苦根，意識俱者，是餘憂類，假說爲憂。或彼苦根，損身心故，雖苦根攝，而亦名憂。如近分喜，益身心故，雖是喜根，而亦名樂。顯揚論等，具顯此義。然未至地，定無樂根。說彼唯有十一根故。由此應知意地慼受，純受苦處，亦苦根攝。此等聖教，差別多門，恐文增廣故，不繁述。有義六識，三受不俱。皆外門轉，互相違故。五俱意識，同五所緣，五三受俱，意亦應爾，便違正理故，必不俱。󰡔瑜伽等說藏識一時，與轉識相應三受，俱起者，彼依多念，如說一心，非一生滅無相違過。有義六識，三受容俱，順、違、中境容俱受故。意不定與五受同故，於偏注境，起一受故，無偏注者便起捨故由斯六識三受容俱。得自在位，唯樂喜、捨。諸佛已斷憂苦事故。前所略摽，六位心所，今應廣顯彼差別相。且初二位其相云何？頌曰：",
                    "zhushu": "",
                    "type": 2
                },
                {
                    "paragraph": "初遍行觸等，次別境謂欲，",
                    "zhushu": ""
                },
                {
                    "paragraph": "勝解念定慧，所緣事不同。",
                    "zhushu": "",
                    "type": 2
                },
                {
                    "paragraph": "論曰：六位中，初遍行心所卽觸等五。如前廣說。此遍行相云何應知？由教及理爲定量故。此中教者，如契經言眼色爲緣生於眼識，三和合觸，與觸俱生有受、想、思。乃至廣說。由斯觸等四是遍行。",
                    "zhushu": ""
                },
                {
                    "paragraph": "又契經說：“若根不壞，境界現前，作意正起，方能生識。”餘經復言：“若於此作意卽於此了別，若於此了別卽於此作意，是故此二恒共和合。”乃至廣說，由此作意亦是遍行。此等聖教誠證非一。理謂識起必有三和，彼定生觸，必由觸有，若無觸者心、心所法應不和合觸一境故。作意引心令趣自境，此若無者心應無故。受能領納順、違、中境，令心等起歡、慼、捨相，無心起時無隨一故。想能安立自境分齊，若心起時無此想者，應不能取境分齊相。思令心取正因等相，造作善等，無心起位無此隨一，故必有思。",
                    "zhushu": ""
                },
                {
                    "paragraph": "由此證知觸等五法心起必有，故是遍行。餘非遍行，義至當說。次別境者，謂欲至慧，所緣境事多分不同，於六位中次初說故。云何爲欲？於所樂境希望爲性，勤依爲業。有義所樂謂可欣境，於可欣事欲見、聞等有希望故。於可厭事希彼不合，望彼別離，豈非有欲？",
                    "zhushu": ""
                },
                {
                    "paragraph": "此但求彼不合離時可欣自體，非可厭事，故於可厭及中容境一向無欲。緣可欣事若不希望，亦無欲起。有義所樂謂所求境，於可欣厭求合離等，有希望故。於中容境一向無欲，緣欣厭事若不希求，亦無欲起。",
                    "zhushu": ""
                },
                {
                    "paragraph": "有義所樂謂欲觀境，於一切事欲觀察者，有希望故。若不欲觀，隨因境勢任運緣者，卽全無欲。由斯理趣，欲非遍行。有說要由希望境力，諸心、心所方取所緣，故經說欲爲諸法本。",
                    "zhushu": ""
                },
                {
                    "paragraph": "彼說不然，心等取境由作意故，諸聖教說作意現前能生識故，曾無處說由欲能生心、心所故。如說諸法愛爲根本。豈心、心所皆由愛生？故說欲爲諸法本者，說欲所起一切事業，或說善欲能發正勤，由彼助成一切善事。故論說此勤依爲業。",
                    "zhushu": ""
                },
                {
                    "paragraph": "云何勝解？於決定境印持爲性，不可引轉爲業。謂邪正等，教理證力，於所取境審決印持，由此異緣不能引轉。故猶豫境勝解全無，非審決心亦無勝解，由斯勝解非遍行攝。有說心等取自境時無拘礙故，皆有勝解。彼說非理，所以者何？能不礙者卽諸法故，所不礙者卽心等故。勝發起者根作意故，若由此故彼勝發起，此應復待餘便有無窮失。",
                    "zhushu": ""
                },
                {
                    "paragraph": "云何爲？念於曾習境令心明記不忘爲性，定依爲業。謂數憶持曾所受境，令不忘失，能引定故。於曾未受體類境中全不起念，設曾所受不能明記，念亦不生，故念必非遍行所攝。有說心起必有念俱，能爲後時憶念因故。彼說非理，勿於後時有癡、信等，前亦有故，前心、心所或想勢力，足爲後時憶念因故。",
                    "zhushu": ""
                },
                {
                    "paragraph": "云何爲定？於所觀境令心專注不散爲性，智依爲業。謂觀德、失、俱非境中，由定令心專注不散，依斯便有決擇智生。心專注言顯所欲住卽便能住，非唯一境。不爾，見道歷觀諸諦，前後境別，應無等持。若不繫心專注境位，便無定起，故非遍行。有說爾時亦有定起，但相微隱，應說誠言。若定能令心等和合，同趣一境，故是遍行。理亦不然，是觸用故。",
                    "zhushu": ""
                },
                {
                    "paragraph": "若謂此定令剎那頃心不易緣，故遍行攝。亦不應理，一剎那心自於所緣無易義故。若言由定心取所緣故遍行攝，彼亦非理，作意令心取所緣故。有說此定體卽是心，經說爲心學心一境性故，彼非誠證，依定攝心，令心一境，說彼言故。根、力、覺支，道支等攝，如念、慧等非卽心故。",
                    "zhushu": ""
                },
                {
                    "paragraph": "云何爲慧？於所觀境簡擇爲性，斷疑爲業。謂觀德、失、俱非境中，由慧推求得決定故。於非觀境愚昧心中無簡擇故。非遍行攝。有說爾時亦有慧起，但相微隱，天愛寧知？對法說爲大地法故。諸部對法展轉相違，汝等如何執爲定量？唯觸等五經說遍行，說十非經，不應固執。",
                    "zhushu": ""
                },
                {
                    "paragraph": "然欲等五非觸等故，定非遍行，如信、貪等。有義此五定互相資，隨一起時必有餘四。有義不定，󰡔瑜伽說此四一切中無後二故，又說此五緣四境生，所緣能緣非定俱故。應說此五或時起一，謂於所樂唯起希望，或於決定唯起印解，或於曾習唯起憶念，或於所觀唯起專注，謂愚昧類爲止散心，雖專注所緣而不能簡擇，世共知彼有定無慧。彼加行位少有聞思，故說等持緣所觀境。",
                    "zhushu": ""
                },
                {
                    "paragraph": "或依多分，故說是言，如戲忘天專注一境，起貪、瞋等，有定無慧，諸如是等其類寔繁。或於所觀，唯起簡擇，謂不專注，馳散推求。",
                    "zhushu": ""
                },
                {
                    "paragraph": "或時起二，謂於所樂、決定境中起欲、勝解。或於所樂、曾習境中起欲及念，如是乃至於所觀境起定及慧，合有十二。",
                    "zhushu": ""
                },
                {
                    "paragraph": "或時起三，謂於所樂、決定、曾習起欲、解、念，如是乃至於曾、所觀，起念、定、慧，合有十三。",
                    "zhushu": ""
                },
                {
                    "paragraph": "或時起四，謂於所樂、決定、曾習、所觀境中起前四種，如是乃至於定、曾習、所觀境中起後四種，合有五四。",
                    "zhushu": ""
                },
                {
                    "paragraph": "或時起五，謂於所樂、決定、曾習、所觀境中，具起五種。如是於四起欲等五，摠別合有三十一句。",
                    "zhushu": ""
                },
                {
                    "paragraph": "或有心位五皆不起，如非四境，率爾墮心及藏識俱，此類非一。第七、八識此別境五隨位有無，如前已說。第六意識諸位容俱，依轉未轉皆不遮故。",
                    "zhushu": ""
                },
                {
                    "paragraph": "有義五識，此五皆無，緣已得境無希望故，不能審決無印持故，恒取新境無追憶故，自性散動無專注故，不能推度無簡擇故。",
                    "zhushu": ""
                },
                {
                    "paragraph": "有義五識容有此五，雖無於境增上希望，而有微劣樂境義故，於境雖無增上審決，而有微劣印境義故。雖無明記曾習境體，而有微劣念境類故。雖不作意繫念一境，而有微劣專注義故。遮等引故，說性散動，非遮等持，故容有定，雖於所緣不能推度，而有微劣簡擇義故。",
                    "zhushu": ""
                },
                {
                    "paragraph": "由此聖教說眼、耳通是眼、耳識相應智性。餘三准此有慧無失。未自在位此五或無，得自在時此五定有。樂、觀諸境欲無減故，印境勝解常無減故，憶習曾受念無減故。又佛五識緣三世故，如來無有不定心故，五識皆有作事智故。此別境五何受相應？有義欲三，除憂、苦受，以彼二境，非所樂故。餘四通四，唯除苦受，以審決等五識無故。",
                    "zhushu": ""
                },
                {
                    "paragraph": "有義一切五受相應，論說憂根於無上法，思慕愁慼，求欲證故。純受苦處希求解脫。意有苦根，前已說故。論說貪愛憂苦相應，此貪愛俱必有欲故，苦根旣有意識相應，審決等四苦俱何咎？又五識俱亦有微細印境等四，義如前說。由斯欲等五受相應。此五復依性、界、學等，諸門分別如理應思。",
                    "zhushu": ""
                }
            ]
        },
        {
            "name": "成唯識論第六",
            "paragraphs": [
                {
                    "paragraph": "成唯識論第六",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "已說遍行、別境二位，善位心所，其相云何？頌曰：",
                    "zhushu": "",
                    "type": 2
                },
                {
                    "paragraph": "善謂信慚愧，無貪等三根，",
                    "zhushu": ""
                },
                {
                    "paragraph": "勤安不放逸，行捨及不害。",
                    "zhushu": "",
                    "type": 2
                },
                {
                    "paragraph": "論曰：唯善心俱名善心所，謂信、慚等，定有十一。云何爲信？於實、德、能深忍樂欲，心淨爲性，對治不信，樂善爲業。然信差別略有三種：一信實有，謂於諸法實事、理中深信忍故；二信有德，謂於三寶眞淨德中深信樂故；三信有能，謂於一切世，出世善，深信有力，能得能成，起希望故。由斯對治彼不信心，愛樂證修世、出世善。忍謂勝解，此卽信因。樂欲謂欲，卽是信果。礭陳此信自相是何？",
                    "zhushu": ""
                },
                {
                    "paragraph": "豈不適言心淨爲性？此猶未了彼心淨言，若淨卽心，應非心所，若令心淨，慚等何別？心俱淨法爲難亦然。此性澄淸能淨心等，以心勝故立心淨名，如水淸珠能淸濁水。慚等雖善，非淨爲相，此淨爲相，無濫彼失。",
                    "zhushu": ""
                },
                {
                    "paragraph": "又諸染法各別有相，唯有不信自相渾濁，復能渾濁餘心、心所，如極穢物自穢穢他，信正翻彼，故淨爲相。有說信者愛樂爲相。應通三性，體應卽欲，又應苦、集非信所緣。有執信者隨順爲相，應通三性，卽勝解欲。若印順者卽勝解故。若樂順者卽是欲故，離彼二體無順相故，由此應知心淨是信。",
                    "zhushu": ""
                },
                {
                    "paragraph": "云何爲慚？依自、法力崇重賢善爲性，對治無慚，止息惡行爲業。謂依自法尊貴增上，崇重賢善，羞恥過惡，對治無慚，息諸惡行。",
                    "zhushu": ""
                },
                {
                    "paragraph": "云何爲愧？依世閒力輕拒暴惡爲性，對治無愧，止息惡行爲業。謂依世閒訶厭增上，輕拒暴惡羞恥過罪，對治無愧，息諸惡業。羞恥過惡是二通相，故諸聖教假說爲體。若執羞恥爲二別相，應慚與愧體無差別。則此二法定不相應，非受想等有此義故。若待自他立二別者，應非實有，便違聖教。若許慚、愧實而別起，復違論說十遍善心。崇重輕拒若二別相，所緣有異應不俱生，二失旣同，何乃偏責？誰言二法所緣有異？不爾如何？善心起時隨緣何境，皆有崇重善及輕拒惡義，故慚與愧俱遍善心，所緣無別。豈不我說亦有此義？汝執慚、愧相旣同。何理能遮前所設難？",
                    "zhushu": ""
                },
                {
                    "paragraph": "然聖教說顧自他者，自法名自，世閒名他。或卽此中崇拒善、惡，於己益、損名自他故。無貪等者，等無瞋、癡。此三名根，生善勝故，三不善根近對治故。",
                    "zhushu": ""
                },
                {
                    "paragraph": "云何無貪？於有、有具無著爲性，對治貪著，作善爲業。",
                    "zhushu": ""
                },
                {
                    "paragraph": "云何無瞋？於苦、苦具無恚爲性，對治瞋、恚，作善爲業。善心起時，隨緣何境，皆於有等，無著無恚，觀有等立，非要緣彼。如前慚、愧，觀善、惡立。故此二種俱遍善心。",
                    "zhushu": ""
                },
                {
                    "paragraph": "云何無癡？於諸理事明解爲性，對治愚癡，作善爲業。",
                    "zhushu": ""
                },
                {
                    "paragraph": "有義無癡卽慧爲性，󰡔集論說此報、教、證智，決擇爲體。生得、聞、思、修所生慧，如次皆是決擇性故。此雖卽慧，爲顯善品有勝功能，如煩惱見，故復別說。",
                    "zhushu": ""
                },
                {
                    "paragraph": "有義無癡非卽是慧，別有自性正對無明，如無貪、瞋善根攝故。論說大悲無瞋、癡攝非根攝故。若彼無癡以慧爲性，大悲如力等應慧等根攝。",
                    "zhushu": ""
                },
                {
                    "paragraph": "又若無癡無別自性，如不害等應非實物，便違論說十一善中三世俗有，餘皆是實。然󰡔集論說慧爲體者，擧彼因果顯此自性，如以忍樂表信自體，理必應爾。以貪、瞋、癡六識相應，正煩惱攝，起惡勝故，立不善根。斷彼必由通、別對治。通唯善慧，別卽三根。由此無癡必應別有。勤謂精進，於善惡品修斷事中，勇悍爲性，對治懈怠，滿善爲業。勇表勝進，簡諸染法。悍表精純，簡淨無記，卽顯精進唯善性攝。",
                    "zhushu": ""
                },
                {
                    "paragraph": "此相差別略有五種，所謂被甲、加行、無下、無退、無足，卽經所說有勢、有勤、有勇、堅猛、不捨善軛，如次應知。",
                    "zhushu": ""
                },
                {
                    "paragraph": "此五別者謂初發心、自分、勝進，自分行中三品別故。或初發心、長時、無閒、慇重、無餘修差別故。或資糧等五道別故。二乘究竟道欣大菩提故。諸佛究竟道樂利樂他故。或二加行、無閒、解脫、勝進別故。安謂輕安，遠離麤重，調暢身心，堪任爲性。對治惛沈，轉依爲業。謂此伏除能障定法，令所依止轉安適故。不放逸者，精進、三根於所斷修防修爲性。對治放逸，成滿一切世、出世閒善事爲業。謂卽四法，於斷、修事，皆能防修名不放逸，非別有體。無異相故，於防惡事修善事中，離四功能無別用故。雖信、慚等亦有此能，而方彼四勢用微劣，非根遍策，故非此依。",
                    "zhushu": ""
                },
                {
                    "paragraph": "豈不防修是此相用？防修何異精進三根？彼要待此方有作用。此應復待，餘便有無窮失。勤唯遍策，根但爲依，如何說彼有防修用？汝防修用其相云何？若普依持卽無貪等。若遍策錄不異精進，止惡進善卽摠四法，令不散亂應是等持，令同取境與觸何別？令不忘失卽應是念。",
                    "zhushu": ""
                },
                {
                    "paragraph": "如是推尋不放逸用，離無貪等竟不可得。故不放逸定無別體。云何行捨？精進、三根令心平等，正直無功用住爲性。對治掉擧靜住爲業。謂卽四法令心遠離掉擧等障，靜住名捨。平等正直無功用住，初中後位辯捨差別。由不放逸先除雜染，捨復令心，寂靜而住。此無別體。如不放逸，離彼四法無相、用故。能令寂靜卽四法故。所令寂靜卽心等故。",
                    "zhushu": ""
                },
                {
                    "paragraph": "云何不害？於諸有情不爲損惱，無瞋爲性。能對治害，悲愍爲業。謂卽無瞋於有情所，不爲損惱假名不害。無瞋翻對斷物命瞋，不害正違損惱物害。無瞋與樂，不害拔苦。是謂此二麤相差別。理實無瞋，實有自體。不害依彼一分假立。爲顯慈、悲二相別故。利樂有情，彼二勝故。有說不害非卽無瞋。別有自體，謂賢善性。",
                    "zhushu": ""
                },
                {
                    "paragraph": "此相云何？謂不損惱。無瞋亦爾。寧別有性？謂於有情，不爲損惱，慈悲賢善，是無瞋故。及顯十一義別心所，謂欣、厭等善心所法。雖義有別，說種種名，而體無異，故不別立。欣謂欲俱無瞋一分。於所欣境，不憎恚故。不忿恨惱、嫉等亦然。隨應正翻瞋一分故。厭謂慧俱，無貪一分。於所厭境，不染著故。不慳、憍等，當知亦然。隨應正翻貪一分故。不覆、誑、諂、無貪、癡一分。隨應正翻貪、癡一分故。",
                    "zhushu": ""
                },
                {
                    "paragraph": "有義不覆唯無癡一分。無處說覆，亦貪一分故。有義不慢，信一分攝。謂若信彼，不慢彼故。",
                    "zhushu": ""
                },
                {
                    "paragraph": "有義不慢捨一分攝。心平等者不高慢故。有義不慢，慚一分攝。若崇重彼，不慢彼故。",
                    "zhushu": ""
                },
                {
                    "paragraph": "有義不疑卽信所攝。謂若信彼，無猶豫故。有義不疑卽正勝解。以決定者無猶豫故。",
                    "zhushu": ""
                },
                {
                    "paragraph": "有義不疑卽正慧攝。以正見者無猶豫故。不散亂體卽正定攝。正見、正知俱善慧攝。不忘念者卽是正念。悔、眠、尋、伺通染不染。如觸、欲等無別翻對。",
                    "zhushu": ""
                },
                {
                    "paragraph": "何緣諸染所翻善中有，別建立，有不爾者？相用別者，便別立之，餘善不然。故不應責。",
                    "zhushu": ""
                },
                {
                    "paragraph": "又諸染法遍六識者勝故翻之，別立善法。慢等、忿等唯意識俱。害雖亦然，而數現起，損惱他故，障無上乘，勝因悲故，爲了知彼增上過失，翻立不害。失念、散亂及不正知，翻入別境，善中不說。",
                    "zhushu": ""
                },
                {
                    "paragraph": "染、淨相翻，淨寧少染？",
                    "zhushu": ""
                },
                {
                    "paragraph": "淨勝染劣。少敵多故。",
                    "zhushu": ""
                },
                {
                    "paragraph": "又解理通，說多同體。迷情事局，隨相分多。故於染、淨，不應齊責。此十一法，三是假有。謂不放逸、捨及不害。義如前說。餘八實有。相、用別故。",
                    "zhushu": ""
                },
                {
                    "paragraph": "有義十一，四遍善心。精進、三根，遍善品故。餘七不定。推尋事理，未決定時，不生信故。慚、愧同類，依處各別，隨起一時，第二無故。要世閒道，斷煩惱時，有輕安故。不放逸、捨，無漏道時，方得起故。悲愍有情時，乃有不害故。",
                    "zhushu": ""
                },
                {
                    "paragraph": "論說：“十一，六位中起。謂決定位，有信相應。止息染時，有慚、愧起。顧自、他故。於善品位，有精進、三根。世閒道時，有輕安起。於出世道，有捨、不放逸。攝衆生時，有不害故。”",
                    "zhushu": ""
                },
                {
                    "paragraph": "有義彼說未爲應理。推尋事理，未決定心，信若不生，應非是善。如染心等。無淨信故。慚、愧類異，依別境同。俱遍善心，前已說故。",
                    "zhushu": ""
                },
                {
                    "paragraph": "若出世道，輕安不生，應此覺支，非無漏故。若世閒道，無捨、不放逸，應非寂靜，防惡修善故。又應不伏掉、放逸故。有漏善心，旣具四法，如出世道，應有二故。善心起時，皆不損物，違能損法，有不害故。",
                    "zhushu": ""
                },
                {
                    "paragraph": "論說，六位起十一者，依彼彼增作此此說。故彼所說定非應理。",
                    "zhushu": ""
                },
                {
                    "paragraph": "應說信等十一法中，十遍善心，輕安不遍。要在定位，方有輕安，調暢身心，餘位無故。",
                    "zhushu": ""
                },
                {
                    "paragraph": "｢決擇分｣說“十善心所，定、不定地，皆遍善心。定地心中，增輕安故。”",
                    "zhushu": ""
                },
                {
                    "paragraph": "有義定加行亦得定地名。彼亦微有調暢義故。由斯欲界亦有輕安。不爾便違本地分，說信等十一通一切地。",
                    "zhushu": ""
                },
                {
                    "paragraph": "有義輕安，唯在定有。由定滋養，有調暢故。論說：“欲界諸心、心所，由闕輕安，名不定地。”說一切地有十一者，通有尋伺等三地皆有故。",
                    "zhushu": ""
                },
                {
                    "paragraph": "此十一種前已，具說第七八識隨位有無。第六識中定位皆具，若非定位唯闕輕安。",
                    "zhushu": ""
                },
                {
                    "paragraph": "有義五識唯有十種。自性散動，無輕安故。有義五識亦有輕安。定所引善者亦有調暢故。成所作智俱必有輕安故。",
                    "zhushu": ""
                },
                {
                    "paragraph": "此善十一何受相應？十五相應，一除憂、苦。有逼迫受，無調暢故。此與別境皆得相應。信等、欲等不相違故。十一唯善。輕安非欲，餘通三界。",
                    "zhushu": ""
                },
                {
                    "paragraph": "皆學等三。非見所斷。瑜伽論說：“信等六根唯修所斷，非見所斷。”餘門分別，如理應思。",
                    "zhushu": ""
                },
                {
                    "paragraph": "如是已說善位心所。煩惱心所其相云何？頌曰：",
                    "zhushu": "",
                    "type": 2
                },
                {
                    "paragraph": "煩惱謂貪嗔，癡慢疑惡見。",
                    "zhushu": "",
                    "type": 2
                },
                {
                    "paragraph": "論曰：此貪等六，性是根本煩惱攝故，得煩惱名。云何爲貪？於有、有具，染著爲性，能障無貪，生苦爲業。謂由愛力，取薀生故。",
                    "zhushu": ""
                },
                {
                    "paragraph": "云何爲瞋？於苦、苦具，憎恚爲性，能障無瞋，不安、隱性、惡行所依爲業。謂瞋必令身心，熱惱起諸惡業，不善性故。",
                    "zhushu": ""
                },
                {
                    "paragraph": "云何爲癡？於諸理、事，迷闇爲性能障無癡一切雜染所依爲業謂由無明，起疑、邪見、貪等，煩惱、隨煩惱業，能招後生，雜染法故。",
                    "zhushu": ""
                },
                {
                    "paragraph": "云何爲慢？恃己於他，高擧爲性，能障不慢，生苦爲業。謂若有慢，於德、有德，心不謙下。由此生死輪轉無窮，受諸苦故。此慢差別，有七、九種。謂於三品、我、德處生。一切皆通見修所斷。聖位我慢，旣得現行。慢類由斯起，亦無失。",
                    "zhushu": ""
                },
                {
                    "paragraph": "云何爲疑？於諸諦理猶豫爲性，能障不疑善品爲業。謂猶豫者善不生故。",
                    "zhushu": ""
                },
                {
                    "paragraph": "有義此疑以慧爲體。猶豫簡擇說爲疑故。毘助末底是疑義故。末底、般若義無異故。",
                    "zhushu": ""
                },
                {
                    "paragraph": "有義此疑別有自體。令慧不決非卽慧故。󰡔瑜伽論說六煩惱中，“見世俗有，卽慧分故。餘是實有，別有性故。”毘助末底，執慧爲疑，毘助若南，智應爲識。界由助力義便轉變。是故此疑非慧爲體。",
                    "zhushu": ""
                },
                {
                    "paragraph": "云何惡見？於諸諦理顚倒推度染慧爲性。能障善見招苦爲業。謂惡見者多受苦故。此見行相差別有五。一薩迦耶見，謂於五取薀執我、我所。一切見趣所依爲業。此見差別有二十句、六十五等。分別起攝。",
                    "zhushu": ""
                },
                {
                    "paragraph": "二邊執見，謂卽於彼隨執斷常。障處中行、出離爲業。此見差別，諸見趣中，有執前際，四遍常論，一分常論及計後際，有想十六，無想、俱非，各有八論，七斷滅論。等分別起攝。",
                    "zhushu": ""
                },
                {
                    "paragraph": "三邪見謂謗因、果、作用、實事，及非四見，諸餘邪執。如增上緣。名、義遍故。此見差別，諸見趣中，有執前際，二無因論，四有邊等，不死矯亂及計後際，五現涅槃。或計自在、世主、釋、梵及餘物類常恒不易，或計自在等，是一切物因，或有撗計諸邪解脫，或有妄執非道爲道，諸如是等皆邪見攝。",
                    "zhushu": ""
                },
                {
                    "paragraph": "四見取，謂於諸見及所依薀，執爲最勝，能得淸淨，一切鬪諍所依爲業。五戒禁取，謂於隨順諸見，戒禁及所依薀，執爲最勝，能得淸淨，無利勤苦所依爲業。",
                    "zhushu": ""
                },
                {
                    "paragraph": "然有處說執爲最勝名爲見取，執能得淸淨名戒取者，是影略說，或隨轉門。不爾如何非滅計滅，非道計道說爲邪見，非二取攝？如是摠、別十煩惱中，六通俱生及分別起，任運、思察俱得生故，疑後三見唯分別起，要由惡友或邪教力，自審思察方得生故。邊執見中通俱生者，有義唯斷，常見相麤，惡友等力方引生故。󰡔瑜伽等說：何邊執見，是俱生耶？謂斷見攝，學現觀者，起如是怖。今者我我何所在耶？故禽獸等若遇違緣，皆恐我斷而起驚怖。",
                    "zhushu": ""
                },
                {
                    "paragraph": "有義彼論依麤相說，理實俱生亦通常見，謂禽獸等執我常存，熾然聚集長時資具。",
                    "zhushu": ""
                },
                {
                    "paragraph": "故󰡔顯揚等諸論皆說，於五取薀執斷計常，或是俱生或分別起。此十煩惱誰幾相應？貪與瞋、疑定不俱起，愛、憎二境必不同故，於境不決，無染著故。貪與慢、見或得相應，所愛、所陵境非一，故說不俱起。所染、所恃境可同，故說得相應。於五見境皆可愛故，貪與五見相應無失。",
                    "zhushu": ""
                },
                {
                    "paragraph": "瞋與慢、疑或得俱起，所瞋、所恃境非一，故說不相應，所蔑、所憎境可同，故說得俱起。初猶豫時未憎彼，故說不俱起，夂思不決便憤發，故說得相應，疑順、違事隨應亦爾。",
                    "zhushu": ""
                },
                {
                    "paragraph": "瞋與二取必不相應，執爲勝、道，不憎彼故。此與三見或得相應，於有樂薀起身、常見，不生憎，故說不相應，於有苦薀起身、常見生憎恚，故說得俱起。斷見翻此說瞋有無。邪見誹撥惡事、好事，如次說瞋或無或有。慢於境定，疑則不然，故慢與疑無相應義。慢與五見皆容俱起，行相展轉不相違故。",
                    "zhushu": ""
                },
                {
                    "paragraph": "然與斷見必不俱生，執我斷時無陵恃故，與身、邪見一分亦爾。疑不審決，與見相違，故疑與見定不俱起。五見展轉必不相應，非一心中有多慧故。癡與九種皆定相應，諸煩惱生必由癡故。",
                    "zhushu": ""
                },
                {
                    "paragraph": "此十煩惱，何識相應？藏識全無，末那有四，意識具十。五識唯三，謂貪、瞋、癡。無分別故，由稱量等，起慢等故。",
                    "zhushu": ""
                },
                {
                    "paragraph": "此十煩惱何受相應？貪、瞋、癡三俱生分別，一切容與五受相應。貪會違緣憂苦俱故。瞋遇順境，喜、樂、俱故。",
                    "zhushu": ""
                },
                {
                    "paragraph": "有義俱生分別起慢容與非苦四受相應。恃苦劣薀，憂相應故。",
                    "zhushu": ""
                },
                {
                    "paragraph": "有義俱生亦苦俱起。意有苦受前已說故。分別慢等純苦趣無。彼無邪師、邪教等故。然彼不造引惡趣業。要分別起能發彼故。疑、後三見容四受俱。欲疑無苦等，亦喜受俱故。二取若緣憂俱見等，爾時，得與憂相應故。",
                    "zhushu": ""
                },
                {
                    "paragraph": "有義俱生身邊二見但與喜、樂、捨受相應。非五識俱，唯無記故。分別二見容四受俱。執苦俱薀爲我、我所常，斷見翻此，與憂相應故。",
                    "zhushu": ""
                },
                {
                    "paragraph": "有義二見，若俱生者亦苦受俱。純受苦處，緣極苦蘊，苦相應故。論說俱生一切煩惱，皆於三受現行可得。廣說如前。餘如前說。",
                    "zhushu": ""
                },
                {
                    "paragraph": "此依實義。隨麤相者，貪、慢、四見樂、喜、捨俱。瞋唯苦、憂、捨受俱起。癡與五受皆得相應，邪見及疑四俱除苦。貪、癡俱樂，通下四地。餘七俱樂，除欲通三。疑、獨行癡，欲唯憂、捨。餘受俱起如理應知。此與別境幾互相應？貪、瞋、癡、慢，容五俱起。專注一境得有定故。疑及五見各容四俱。疑除勝解不決定故。見非慧俱不異慧故。",
                    "zhushu": ""
                },
                {
                    "paragraph": "此十煩惱何性所攝？瞋唯不善，損自他故。餘九通二。上二界者，唯無記攝。定所伏故。若欲界繫，分別起者，唯不善攝。發惡行故。若是俱生，發惡行者，亦不善攝，損自他故。餘無記攝，細不障善，非極損惱自他處故。當知俱生，身邊二見唯無記攝，不發惡業。雖數現起，不障善故。",
                    "zhushu": ""
                },
                {
                    "paragraph": "此十煩惱何界繫耶？瞋唯在欲，餘通三界。生在下地未離下染，上地煩惱不現。在前要得。彼地根本，定者彼地煩惱容現，前故謂有，漏道雖不能伏分別，起惑及細俱生而能伏除俱生麤惑，漸次證得上根本定。彼但迷事。依外門轉，散亂麤動，正障定故。得彼定已，彼地分別、俱生諸惑，皆容現前。",
                    "zhushu": ""
                },
                {
                    "paragraph": "生在上地，下地諸惑，分別俱生皆容現起生。第四定中有中者，由謗解脫，生地獄故。身在上地，將生下時，起下潤生俱生愛故。而言生上不起下者，依多分說，或隨轉門。下地煩惱亦緣上地。󰡔瑜伽等說欲界繫貪，求上地生，味上定故。旣說瞋恚憎嫉滅道，亦應憎嫉離欲地故。摠緣諸行，執我、我所，斷常慢者，得緣上故。",
                    "zhushu": ""
                },
                {
                    "paragraph": "餘五緣上其理極成。而有處言貪、瞋慢等不緣上者，依麤相說或依別緣。不見世閒執他地法爲我等故。邊見必依身見起故。上地煩惱亦緣下地。說生上者於下有情，恃己勝德而陵彼故。摠緣諸行，執我、我所斷常愛者，得緣下故。疑後三見如理應思。而說上或不緣下者，彼依多分，或別緣說。",
                    "zhushu": ""
                },
                {
                    "paragraph": "此十煩惱學等何攝？非學、無學，彼唯善故。",
                    "zhushu": ""
                },
                {
                    "paragraph": "此十煩惱何所斷耶？非非所斷，彼非染故。分別起者唯見所斷。麤易斷故。若俱生者唯修所斷。細難斷故。見所斷十實俱頓斷。以眞見道摠緣諦故。",
                    "zhushu": ""
                },
                {
                    "paragraph": "然迷諦相有摠有別。摠謂十種皆迷四諦。苦、集是彼因、依處故。滅、道是彼怖畏處故。別謂別迷四諦相起。二唯迷苦，八通迷四。身邊二見唯果處起。別空非我屬苦諦故。謂疑三見親迷苦理。二取執彼三見、戒禁及所依薀爲勝能淨。於自他見及彼眷屬，如次隨應起貪、恚、慢。相應無明與九同迷。不共無明親迷苦理。疑及邪見親迷集等。二取、貪等准苦應知。",
                    "zhushu": ""
                },
                {
                    "paragraph": "然瞋亦能親迷滅道。由怖畏彼生憎嫉故。迷諦親疏麤相如是。委細說者貪、瞋、慢三，見、疑俱生，隨應如彼。俱生二見及彼相應愛、慢、無明，雖迷苦諦，細難斷故，修道方斷。瞋、餘愛等，迷別事生，不違諦觀故修所斷。",
                    "zhushu": ""
                },
                {
                    "paragraph": "雖諸煩惱皆有相分，而所仗質或有或無，名緣有事、無事煩惱。彼親所緣雖皆有漏，而所仗質亦通無漏，名緣有漏、無漏煩惱。緣自地者相分似質，名緣分別所起事境緣。滅、道諦及他地者相分與質，不相似故，名緣分別所起名境。餘門分別，如理應思。已說根本六煩惱相。諸隨煩惱，其相云何？頌曰：",
                    "zhushu": "",
                    "type": 2
                },
                {
                    "paragraph": "隨煩惱謂忿，恨覆惱嫉慳，",
                    "zhushu": ""
                },
                {
                    "paragraph": "誑諂與害憍，無慚與無愧，",
                    "zhushu": ""
                },
                {
                    "paragraph": "掉擧與惛沈，不信幷懈怠，",
                    "zhushu": ""
                },
                {
                    "paragraph": "放逸及失念，散亂不正知。",
                    "zhushu": "",
                    "type": 2
                },
                {
                    "paragraph": "論曰：唯是煩惱分位差別，等流性故，名隨煩惱。此二十種類別有三。謂忿等十各別起故，名小隨煩惱。無慚等二遍不善故，名中隨煩惱。掉擧等八遍染心故，名大隨煩惱。",
                    "zhushu": ""
                },
                {
                    "paragraph": "云何爲忿？依對現前不饒益境，憤發爲性。能障不忿，執杖爲業。謂懷忿者多發暴惡身表業故。此卽瞋恚一分爲體。離瞋無別忿相用故。",
                    "zhushu": ""
                },
                {
                    "paragraph": "云何爲恨？由忿爲先懷惡不捨，結怨爲性。能障不恨，熱惱爲業。謂結恨者，不能含忍，恒熱惱故。此亦瞋恚一分爲體。離瞋無別恨相用故。",
                    "zhushu": ""
                },
                {
                    "paragraph": "云何爲覆？於自作罪，恐失利譽，隱藏爲性，能障不覆，悔惱爲業。謂覆罪者，後必悔惱，不安隱故。",
                    "zhushu": ""
                },
                {
                    "paragraph": "有義此覆癡一分攝。論唯說此癡一分故，不懼當苦覆自罪故。",
                    "zhushu": ""
                },
                {
                    "paragraph": "有義此覆，貪、癡一分攝，亦恐失利譽，覆自罪故。論據麤顯，唯說癡分。如說掉擧是貪分故。然說掉擧遍諸染心。不可執爲唯是貪分。",
                    "zhushu": ""
                },
                {
                    "paragraph": "云何爲惱？忿、恨爲先，追觸暴熱很戾爲性，能障不惱，蛆螫爲業。謂追往惡，觸現違緣，心便很戾，多發囂暴凶鄙麤言，蛆螫他故。此亦瞋恚一分爲體。離瞋無別惱相用故。",
                    "zhushu": ""
                },
                {
                    "paragraph": "云何爲嫉？徇自名利，不耐他榮，妒忌爲性，能障不嫉，憂慼爲業。謂嫉妒者，聞見他榮，深懷憂慼，不安隱故。此亦瞋恚一分。爲體，離瞋無別嫉相用故。",
                    "zhushu": ""
                },
                {
                    "paragraph": "云何爲慳？耽著財、法不能慧捨，秘悋爲性。能障不慳，鄙畜爲業。謂慳悋者，心多鄙澀，畜積財、法，不能捨故。此卽貪愛一分爲體。離貪、無別慳相用故。",
                    "zhushu": ""
                },
                {
                    "paragraph": "云何爲誑？爲獲利譽，矯現有德，詭詐爲性，能障不誑，邪命爲業。謂矯誑者，心懷異謀，多現不實邪命事故。此卽貪、癡一分爲體。離二無別誑相用故。",
                    "zhushu": ""
                },
                {
                    "paragraph": "云何爲諂？爲網他故，矯設異儀，險曲爲性，能障不諂、教誨爲業。謂諂曲者，爲網帽，他，曲順時宜，矯設方便，爲取他意，或藏己朱，不任師友正教誨故。此亦貪、癡一分爲體。離二無別諂相用故。",
                    "zhushu": ""
                },
                {
                    "paragraph": "云何爲害？於諸有情，心無悲愍，損惱爲性，能障不害，逼惱爲業。謂有害者，逼惱他故。此亦瞋恚一分爲體。離瞋無別害相用故。瞋、害別相，准善應說。",
                    "zhushu": ""
                },
                {
                    "paragraph": "云何爲憍？於自盛事，深生染著，醉傲爲性，能障不憍，染依爲業。謂憍醉者，生長一切雜染法故。此亦貪愛一分爲體。離貪無別憍相用故。",
                    "zhushu": ""
                },
                {
                    "paragraph": "云何無慚？不顧自、法，輕拒賢善爲性，能障㝵慚生長惡行爲業。謂於自法無所顧者，輕拒賢善，不恥過惡，障慚生長諸惡行故。",
                    "zhushu": ""
                },
                {
                    "paragraph": "云何無愧？不顧世閒崇重暴惡爲性，能障㝵愧，生長惡行爲業。謂於世閒，無所顧者崇重暴惡，不恥過罪，障愧生長諸惡行故。不恥過惡，是二通相。故諸聖教假說爲體。",
                    "zhushu": ""
                },
                {
                    "paragraph": "若執不恥爲二別相，則應此二體無差別。由斯二法應不俱生。非受想等有此義故。若待自、他，立二別者，應非實有。便違聖教。若許此二，實而別起，復違論說俱遍惡心。不善心時，隨緣何境，皆有輕拒善及崇重惡義故。此二法俱遍惡心，所緣不異，無別起失。",
                    "zhushu": ""
                },
                {
                    "paragraph": "然諸聖教說不顧自、他者，自、法名自，世閒名他。或卽此中拒善崇惡，於己益損名自他故。而論說爲貪等分者，是彼等流非卽彼性。",
                    "zhushu": ""
                },
                {
                    "paragraph": "云何掉擧？令心於境不寂靜爲性。能障行捨、奢摩他爲業。",
                    "zhushu": ""
                },
                {
                    "paragraph": "有義掉擧貪一分攝。論唯說此是貪分故，此由憶昔樂事生故。",
                    "zhushu": ""
                },
                {
                    "paragraph": "有義掉擧非唯貪攝。論說掉擧遍染心故。又掉擧相謂不寂靜。說是煩惱共相攝故。掉擧離此無別相故。雖依一切煩惱假立而貪位增。說爲貪分。",
                    "zhushu": ""
                },
                {
                    "paragraph": "有義掉擧別有自性。遍諸染心如不信等，非說他分體便非實。勿不信等亦假有故。而論說爲世俗有者，如睡眠等隨他相說。掉擧別相謂卽囂動。令俱生法不寂靜故。若離煩惱無別此相，不應別說障奢摩他。故不寂靜非此別相。",
                    "zhushu": ""
                },
                {
                    "paragraph": "云何惛沈？令心於境無堪任爲性。能障輕安、毘鉢舍那爲業。",
                    "zhushu": ""
                },
                {
                    "paragraph": "有義惛沈癡一分攝。論唯說此是癡分故，惛昧沈重是癡相故。有義惛沈非但癡攝。謂無堪任是惛沈相。一切煩惱皆無堪任。離此無別惛沈相故。雖依一切煩惱假立，而癡相增但說癡分。",
                    "zhushu": "",
                    "type": 2
                },
                {
                    "paragraph": "有義惛沈別有自性。雖名癡分而是等流，如不信等非卽癡攝。隨他相說名世俗有。如睡眠等是實有性。惛沈別相謂卽瞢重。令俱生法無堪任故。",
                    "zhushu": ""
                },
                {
                    "paragraph": "若離煩惱無別惛沈相，不應別說障毘鉢舍那。故無堪任非此別相。此與癡相有差別者，謂癡於境迷闇爲相，正障無癡而非瞢重。惛沈於境瞢重爲相，正障輕安，而非迷闇。",
                    "zhushu": ""
                },
                {
                    "paragraph": "云何不信？於實、德、能、不忍樂欲，心穢爲性。能障淨信墯依爲業。謂不信者多懈怠故。不信三相翻信應知。",
                    "zhushu": ""
                },
                {
                    "paragraph": "然諸染法各有別相。唯此不信自相渾濁，復能渾濁餘心、心所。如極穢物自穢穢他。是故說此心穢爲性。由不信故於實、德、能，不忍樂欲。非別有性。若於餘事邪忍樂欲，是此因、果非此自性。",
                    "zhushu": ""
                },
                {
                    "paragraph": "云何懈怠？於善惡品修斷事中懶墯爲性。能障精進增染爲業。謂懈怠者滋長染故。於諸染事而策勤者亦名懈怠。退善法故。於無記事而策勤者，於諸善品，無進退故，是欲、勝解非別有性。如於無記忍可樂欲，非淨非染，無信、不信。",
                    "zhushu": ""
                },
                {
                    "paragraph": "云何放逸？於染淨品不能防修，縱蕩爲性。障不放逸增惡損善所依爲業。謂由懈怠、及貪、瞋、癡，不能防修染淨品法，摠名放逸。非別有體，雖慢、疑等，亦有此能，而方彼四勢用微劣。障三善根、遍策法故。推究此相如不放逸。",
                    "zhushu": ""
                },
                {
                    "paragraph": "云何失念？於諸所緣不能明記爲性。能障正念，散亂所依爲業。謂失念者，心散亂故。",
                    "zhushu": "",
                    "type": 2
                },
                {
                    "paragraph": "有義失念念一分攝。說是煩惱相應念故。有義失念癡一分攝。󰡔瑜伽說此是癡分故。癡令念失故名失念。",
                    "zhushu": ""
                },
                {
                    "paragraph": "有義失念俱一分攝。由前二文影略說故，論復說此遍染心故。",
                    "zhushu": ""
                },
                {
                    "paragraph": "云何散亂？於諸所緣令心流蕩爲性。能障正定惡慧所依爲業。謂散亂者發惡慧故。",
                    "zhushu": "",
                    "type": 2
                },
                {
                    "paragraph": "有義散亂癡一分攝。󰡔瑜伽說此是癡分故。有義散亂，貪、瞋、癡攝，󰡔集論等說是三分故。說癡分者遍染心故。謂貪、瞋、癡令心流蕩，勝餘法故說爲散亂。",
                    "zhushu": ""
                },
                {
                    "paragraph": "有義散亂別有自體。說三分者是彼等流，如無慚等非卽彼攝。隨他相說名世俗有。散亂別相謂卽躁擾。令俱生法皆流蕩故。",
                    "zhushu": ""
                },
                {
                    "paragraph": "若離彼三無別自體，不應別說障三摩地。掉擧、散亂二用，何別？彼令易解，此令易緣。雖一剎那解、緣無易，而於相續有易義故。染污心時，由掉、亂力常應念念易解易緣。或由念等力所制伏如繫猿猴。有暫時住故，掉與亂俱遍染心。",
                    "zhushu": ""
                },
                {
                    "paragraph": "云何不正知？於所觀境謬解爲性。能障正知毀犯爲業。謂不正知者多所毀犯故。",
                    "zhushu": "",
                    "type": 2
                },
                {
                    "paragraph": "有義不正知慧一分攝。說是煩惱相應慧故。",
                    "zhushu": ""
                },
                {
                    "paragraph": "有義不正知癡一分攝。󰡔瑜伽說此是癡分故。令知不正名不正知。",
                    "zhushu": ""
                },
                {
                    "paragraph": "有義不正知俱一分攝。由前二文影略說故。論復說此遍染心故。",
                    "zhushu": ""
                },
                {
                    "paragraph": "與、幷、及言，顯隨煩惱非唯二十。󰡔雜事等說貪等多種隨煩惱故。隨煩惱名亦攝煩惱。是前煩惱等流性故。煩惱同類餘染污法，但名隨煩惱非煩惱攝故。唯說二十隨煩惱者，謂非煩惱唯染麤故。此餘染法或此分位或此等流，皆此所攝。隨其類別，如理應知。",
                    "zhushu": ""
                },
                {
                    "paragraph": "如是二十隨煩惱中，小十、大三定是假有。無慚、無愧、不信、懈怠定是實有。教、理成故。掉擧、惛沈、散亂三種，有義是假，有義是實。所引理、教如前應知。二十皆通俱生、分別。隨二煩惱勢力起故。此二十中，小十展轉定不俱起。互相違故，行相麤猛各爲主故。中二一切不善心俱。隨應皆得小、大俱起。論說大八遍諸染心。展轉小、中，皆容俱起。",
                    "zhushu": ""
                },
                {
                    "paragraph": "有處說六遍染心者。惛、掉增時不俱起故。有處但說五遍染者，以惛、掉等，違唯善故。此唯染故非第八俱。第七識中唯有大八。取捨差別如上應知。第六識俱容有一切。小十麤猛五識中無。中、大相通，五識容有。由斯中、大，五受相應。有義小十，除三忿等唯喜憂捨三受相應。諂、誑、憍三四俱，除苦。",
                    "zhushu": "",
                    "type": 2
                },
                {
                    "paragraph": "有義忿等四俱除樂。諂、誑、憍三，五受俱起。意有苦受前已說故。此受俱相如煩惱說。實義如是。若隨麤，相忿、恨、惱、嫉、害，憂、捨俱。覆、慳，喜、捨，餘三增樂。中、大隨麤亦如實義。",
                    "zhushu": ""
                },
                {
                    "paragraph": "如是二十與別境五皆容俱，起不相違故。染念、染慧，雖非念、慧俱，而癡分者亦得相應故。念亦緣現、曾習類境，忿亦得緣剎那過去故，忿與念亦得相應。染定起時，心亦躁擾。故亂與定相應無失。",
                    "zhushu": ""
                },
                {
                    "paragraph": "中二、大八，十煩惱俱。小十定非見疑俱起。此相麤動，彼審細故。忿等五法容慢、癡俱，非貪、恚竝。是瞋分故。慳癡、慢俱，非貪、瞋竝，是貪分故。憍唯癡俱，與慢解別，是貪分故。覆、誑與諂，貪、癡、慢俱。行相無違，貪癡分故。",
                    "zhushu": ""
                },
                {
                    "paragraph": "小七、中二，唯不善攝。小三、大八，亦通無記。小七、中二，唯欲界攝。誑、諂欲、色，餘通三界。生在下地，容起上十一。耽定於他，起憍、誑、諂故。若生上地，起下後十。邪見、愛俱容起彼故。小十生上，無由起下。非正潤生，及謗滅故。中二、大八，下亦緣上。上緣貪等相應起故。",
                    "zhushu": "",
                    "type": 2
                },
                {
                    "paragraph": "有義小十下不緣上。行相麤近不遠取故。有義嫉等亦得緣上。於勝地法生嫉等故。大八諂、誑上亦緣下。下緣慢等相應起故。梵於釋子起諂、誑故。憍不緣下，非所恃故。二十皆非學、無學攝。此但是染彼唯淨故。後十唯通見修所斷與二煩惱相應起故。見所斷者隨迷諦相，或摠或別煩惱俱生。故隨所應皆通四諦。迷諦親疏等皆如煩惱說。前十有義唯修所斷。緣麤事境任運生故。",
                    "zhushu": "",
                    "type": 2
                },
                {
                    "paragraph": "有義亦通見修所斷。依二煩惱勢力起故，緣他見等生忿等故。見所斷者隨所依緣，摠別惑力，皆通四諦。此中有義忿等但緣迷諦惑生，非親迷諦。行相麤，不深取故。",
                    "zhushu": "",
                    "type": 2
                },
                {
                    "paragraph": "有義嫉等亦親迷諦，於滅道等生嫉等故。然忿等十但緣有事。要託本質方得生故。緣有漏等准上應知。",
                    "zhushu": ""
                }
            ]
        },
        {
            "name": "成唯識論第七",
            "paragraphs": [
                {
                    "paragraph": "成唯識論第七",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "已說二十隨煩惱相。不定有四，其相云何？頌曰：",
                    "zhushu": "",
                    "type": 2
                },
                {
                    "paragraph": "不定謂悔眠，尋伺二各二。",
                    "zhushu": "",
                    "type": 2
                },
                {
                    "paragraph": "論曰：悔、眠、尋、伺於善染等，皆不定故，非如觸等定遍心故，非如欲等定遍地故，立不定名。悔謂惡作。惡所作業追悔爲性，障止爲業。此卽於果假立因名。先惡所作業後方追悔故。悔先不作亦惡作攝。如追悔言，我先不作如是事業是我惡作。眠謂睡眠。令身不自在昧略爲性，障觀爲業。謂睡眠位身不自在心極闇劣，一門轉故。昧簡在定，略別寤時，令顯睡眠非無體用。有無心位假立此名。如餘蓋纏心相應故。",
                    "zhushu": ""
                },
                {
                    "paragraph": "有義此二唯癡爲體。說隨煩惱及癡分故。有義不然。亦通善故。應說此二染癡爲體，淨卽無癡。",
                    "zhushu": ""
                },
                {
                    "paragraph": "論依染分說隨煩惱及癡分攝。有義此說亦不應理。無記非癡無癡性故。應說惡作思、慧爲體。明了思擇所作業故。睡眠合用思、想爲體。思想種種夢境相故。",
                    "zhushu": ""
                },
                {
                    "paragraph": "論俱說爲世俗有故。彼染污者是癡等流。如不信等說爲癡分。有義彼說理亦不然。非思、慧、想、纏彼性故。應說此二各別有體。與餘心所行相別故，隨癡相說名世俗有。尋謂尋求。令心悤遽於意言境麤轉爲性。伺謂伺察。令心悤遽於意言境細轉爲性。此二俱以安、不安住身心分位所依爲業。竝用思、慧一分爲體。於意言境不深推度，及深推度義類別故。若離思、慧尋、伺二種體類差別不可得故。",
                    "zhushu": ""
                },
                {
                    "paragraph": "二各二者，有義尋、伺各有染、淨二類差別。有義此釋不應正理。悔、眠亦有染、淨二故。應說如前諸染心所，有是煩惱隨煩惱性。此二各有不善無記，或復各有纏及隨眠。",
                    "zhushu": ""
                },
                {
                    "paragraph": "有義彼釋亦不應理。不定四後有此言故。應言二者顯二種二。一謂悔、眠，二謂尋、伺。此二二種種類各別故，一二言顯二二種。",
                    "zhushu": ""
                },
                {
                    "paragraph": "此各有二，謂染、不染。非如善、染各唯一故。或唯簡染故說此言。有亦說爲隨煩惱故。爲顯不定義，說二各二言。故置此言深爲有用。四中尋、伺定是假有。思、慧合成聖所說故。悔、眠有義亦是假有。瑜伽說爲世俗有故。",
                    "zhushu": ""
                },
                {
                    "paragraph": "有義此二是實物有。唯後二種說假有故。世俗有言隨他相說。非顯前二定是假有。又如內種體雖是實，而論亦說世俗有故。四中尋、伺定不相應。體類是同，麤細異故。依於尋伺有染離染，立三地別，不依彼種現起有無，故無雜亂。俱與前二容互相應，前二亦有互相應義。四皆不與第七八俱。義如前說。悔、眠唯與第六識俱。非五法故。",
                    "zhushu": ""
                },
                {
                    "paragraph": "有義尋伺亦五識俱。論說五識有尋、伺故。又說尋、伺卽七分別，謂有相等。󰡔雜集復言任運分別謂五識故。有義尋、伺唯意識俱。論說尋求、伺察等法，皆是意識不共法故。",
                    "zhushu": ""
                },
                {
                    "paragraph": "又說尋、伺，憂、喜相應，曾不說與苦、樂俱故。捨受遍故可不待說。何緣不說與苦、樂俱？雖初靜慮有意地樂，而不離喜摠說喜名。雖純苦處有意地苦，而似憂故摠說爲憂。",
                    "zhushu": ""
                },
                {
                    "paragraph": "又說尋、伺以名身等、義爲所緣。非五識身以名身等、義爲境故。然說五識有尋、伺者，顯多由彼起，非說彼相應。雜集所言，任運分別謂五識者，彼與瑜伽所說分別義各有異。彼說任運卽是五識，瑜伽說此是五識俱分別意識相應尋伺。故彼所引爲證不成。由此五識定無尋、伺。",
                    "zhushu": ""
                },
                {
                    "paragraph": "有義惡作憂捨相應。唯慼行轉。通無記故。睡眠喜、憂、捨受俱起，行通歡、慼中庸轉故，尋伺憂喜、捨、樂相應。初靜慮中意樂俱故。",
                    "zhushu": ""
                },
                {
                    "paragraph": "有義此四亦苦受俱。純苦趣中意苦俱故。四皆容與五別境俱。行相、所緣不相違故。悔、眠但與十善容俱。此唯在欲無輕安故。尋、伺容與十一善俱。初靜慮中輕安俱故。悔但容與無明相應。此行相麤貪等細故。睡眠、尋、伺十煩惱俱。此彼展轉不相違故。悔與中、大隨惑容俱。非忿等十各爲主故。睡眠、尋、伺二十容俱。眠等位中皆起彼故。此四皆通善等三性。於無記業亦追悔故。",
                    "zhushu": ""
                },
                {
                    "paragraph": "有義初二唯生得善。行相麤鄙及昧略故。後二亦通加行善。攝聞所成等，有尋、伺故。",
                    "zhushu": ""
                },
                {
                    "paragraph": "有義初二亦加行善。聞思位中有悔眠故。後三皆通染、淨無記。惡作非染解、麤猛故。四無記，悔唯中二。行相麤猛非定果故。眠除第四。非定引生，異熟生心亦得眠故。尋、伺除初。彼解微劣不能尋察名等、義故。惡作、睡眠唯欲界有，尋、伺在欲及初靜慮。餘界、地法皆妙靜故。悔、眠生上必不現起。尋、伺上下亦起下上。下上尋伺能緣上下。",
                    "zhushu": ""
                },
                {
                    "paragraph": "有義悔、眠不能緣上。行相麤近極昧略故。有義此二亦緣上境。有邪見者悔修定故。夢能普緣所更事故。悔非無學，離欲捨故。睡眠、尋伺皆通三種。求解脫者有爲善法，皆名學故。學究竟者有爲善法，皆無學故。悔眠唯通見修所斷，亦邪見等勢力起故。非無漏道親所引生故。亦非如憂深求解脫故。若已斷故名非所斷，則無學眠非所斷攝。尋伺雖非眞無漏道，而能引彼，從彼引生故，通見、修，非所斷攝。",
                    "zhushu": ""
                },
                {
                    "paragraph": "有義尋伺非所斷者，於五法中唯分別攝。󰡔瑜伽說彼是分別故。有義此二亦正智攝。說正思惟是無漏故。彼能令心尋求等故。又說彼是言說因故。未究竟位於藥病等未能遍知，後得智中爲他說法，必假尋伺。非如佛地無功用說。故此二種亦通無漏。",
                    "zhushu": ""
                },
                {
                    "paragraph": "雖說尋、伺必是分別，而不定說唯屬第三。後得正智中亦有分別故。餘門准上如理應思。",
                    "zhushu": "",
                    "type": 2
                },
                {
                    "paragraph": "如是六位諸心所法，爲離心體有別自性，爲卽是心分位差別？設爾何失？二俱有過。若離心體有別自性，如何聖教說唯有識？又如何說心遠獨行，染淨由心，士夫六界？󰡔莊嚴論說復云何通？如彼頌言：",
                    "zhushu": "",
                    "type": 2
                },
                {
                    "paragraph": "許心似二現，如是似貪等，",
                    "zhushu": ""
                },
                {
                    "paragraph": "或似於信等，無別染善法。",
                    "zhushu": "",
                    "type": 2
                },
                {
                    "paragraph": "若卽是心分位差別，如何聖教說心相應？他性相應非自性故。又如何說心、與心所俱時而起，如日與光？󰡔瑜伽論說復云何通？彼說心所非卽心故。如彼頌言：",
                    "zhushu": "",
                    "type": 2
                },
                {
                    "paragraph": "五種性不成，分位差過失，",
                    "zhushu": ""
                },
                {
                    "paragraph": "因緣無別故，與聖教相違。",
                    "zhushu": "",
                    "type": 2
                },
                {
                    "paragraph": "應說離心有別自性。以心勝故說唯識等。心所依心勢力生故，說似彼現。非彼卽心。又識心言亦攝心所。恒相應故。唯識等言及現似彼，皆無有失。此依世俗。若依勝義，心所與心非離非卽。諸識相望應知亦然。是謂大乘眞俗妙理。已說六識心所相應。云何應知現起分位？頌曰：",
                    "zhushu": "",
                    "type": 2
                },
                {
                    "paragraph": "依止根本識，五識隨緣現，",
                    "zhushu": ""
                },
                {
                    "paragraph": "或俱或不俱，如濤波依水。",
                    "zhushu": ""
                },
                {
                    "paragraph": "意識常現起，除生無想天，",
                    "zhushu": ""
                },
                {
                    "paragraph": "及無心二定，睡眠與悶絕。",
                    "zhushu": "",
                    "type": 2
                },
                {
                    "paragraph": "論曰：根本識者阿陁那識。染淨諸識生根本故。依止者謂前六轉識。以根本識爲共親依。五識者謂前五轉識。種類相似故摠說之。隨緣現言顯非常起緣，謂作意、根、境等緣。謂五識身內依本識外隨作意、五根、境等，衆緣和合方得現前。由此或俱或不俱起。外緣合者有頓漸故。如水濤波隨緣多少。此等法、喩廣說如經。",
                    "zhushu": ""
                },
                {
                    "paragraph": "由五轉識行相麤動。所藉衆緣時多不具故，起時少不起時多。第六意識雖亦麤動，而所藉緣無時不具。由違緣故有時不起。第七、八識行相微細，所藉衆緣一切時有。故無緣㝵令摠不行。",
                    "zhushu": ""
                },
                {
                    "paragraph": "又五識身不能思慮，唯外門轉，起藉多緣。故斷時多，現行時少。第六意識自能思慮，內外門轉不藉多緣。唯除五位常能現起。故斷時少現起時多。由斯不說此隨緣現。五位者何？生無想等。無想天者謂修彼定，厭麤想力生彼天中。違不恒行心及心所想滅爲首，名無想天。故六轉識於彼皆斷。",
                    "zhushu": ""
                },
                {
                    "paragraph": "有義彼天常無六識。聖教說彼無轉識故。說彼唯有有色支故。又說彼爲無心地故。",
                    "zhushu": ""
                },
                {
                    "paragraph": "有義彼天將命終位，要起轉識然後命終。彼必起下潤生愛故。瑜伽論說後想生已，是諸有情從彼沒故。然說彼無轉識等者，依長時說非謂全無。",
                    "zhushu": ""
                },
                {
                    "paragraph": "有義生時亦有轉識。彼中有必起潤生煩惱故。如餘本有初必有轉識故。瑜伽論說若生於彼，唯入不起。其想若生，從彼沒故。彼本有初若無轉，識如何名入？先有後無乃名入故。｢決擇分｣言所有生得心、心所滅名無想故。",
                    "zhushu": ""
                },
                {
                    "paragraph": "此言意顯彼本有初有異熟生轉識蹔起，宿因緣力後不復生。由斯引起異熟無記分位差別說名無想。如善引生二定名善。不爾轉識一切不行。如何可言唯生得滅？故彼初位轉識蹔起。",
                    "zhushu": ""
                },
                {
                    "paragraph": "彼天唯在第四靜慮。下想麤動難可斷故。上無無想異熟處故。卽能引發無想定思，能感彼天異熟果故。及無心二定者，謂無想滅盡定。俱無六識故名無心。無想定者謂有異生伏遍淨貪未伏上染，由出離想作意爲先，令不恒行心、心所滅想滅爲首，立無想名，令身安和故亦名定。",
                    "zhushu": ""
                },
                {
                    "paragraph": "修習此定品別有三。下品修者現法必退，不能速疾還引現前。後生彼天，不甚光淨形色廣大，定當中夭。中品修者現不必退，設退速疾還引現前。後生彼天雖甚光淨形色廣大而不最極。雖有中夭而不決定。上品修者現必不退，後生彼天最極光淨形色廣大。必無中夭，窮滿壽量後方殞沒。",
                    "zhushu": ""
                },
                {
                    "paragraph": "此定唯屬第四靜慮，又唯是善。彼所引故下上地。無由前說故。四業通三，除順現受。有義此定唯欲界起。由諸外道說力起故。人中慧解極猛利故。",
                    "zhushu": ""
                },
                {
                    "paragraph": "有義欲界先修習已，後生色界能引現前。除無想天至究竟故。此由厭想欣彼果入故，唯有漏非聖所起。滅盡定者，謂有無學或有學聖，已伏或離無所有貪。上貪不定。由止息想作意爲先，令不恒行恒行，染污心、心所滅，立滅盡名。令身安和故亦名定。由偏厭受想亦名滅彼定。",
                    "zhushu": ""
                },
                {
                    "paragraph": "修習此定品別有三。下品修者現法必退，不能速疾還引現前。中品修者現不必退，設退速疾還引現前。上品修者畢竟不退。",
                    "zhushu": ""
                },
                {
                    "paragraph": "此定初修，必依有頂遊觀無漏，爲加行入。次第定中最居後故。雖屬有頂而無漏攝。若修此定已得自在，餘地心後亦得現前。雖屬道諦而是非學非無學攝。似涅槃故。",
                    "zhushu": ""
                },
                {
                    "paragraph": "此定初起唯在人中。佛及弟子說力起故，人中慧解極猛利故。後上二界亦得現前，鄔陁夷經是此誠證，無色亦名意成天故。於藏識教未信受者，若生無色不起此定。恐無色心成斷滅故。已信生彼亦得現前，知有藏識不斷滅故。要斷三界見所斷惑，方起此定。異生不能伏滅有頂心、心所故。此定微妙，要證二空。隨應後得所引發故。",
                    "zhushu": ""
                },
                {
                    "paragraph": "有義下八地修所斷惑中要全斷欲，餘伏或斷然後方能初起此定。欲界惑種二性繁雜障定强故。唯說不還三乘無學及諸菩薩得此定故。彼隨所應生上八地皆得後起。",
                    "zhushu": ""
                },
                {
                    "paragraph": "有義要斷下之四地修所斷惑，餘伏或斷然後，方能初起此定。變異受俱煩惱種子障定强故，彼隨所應生上五地，皆得後起。",
                    "zhushu": ""
                },
                {
                    "paragraph": "若伏下惑能起此定，後不斷退生上地者，豈生上巳卻斷下惑？斷亦無失。如生上者斷下末那俱生惑故。然不還者對治力强，正潤生位不起煩惱。但由惑種潤上地生。雖所伏惑有退不退，而無伏下生上地義。故無生上卻斷下失。",
                    "zhushu": ""
                },
                {
                    "paragraph": "若諸菩薩先二乘位已得滅定，後迴心者一切位中能起此定。若不爾者，或有乃至七地滿心，方能永伏一切煩惱。雖未永斷欲界修惑，而如已斷能起此、定論說已、入遠地菩、薩方能現起滅盡定。故有從初地卽能永伏一切煩惱如阿羅漢，彼十地中皆起此定。經說菩薩前六地中，亦能現起滅盡定故。",
                    "zhushu": ""
                },
                {
                    "paragraph": "無心睡眠與悶絕者，謂有極重睡眠悶絕，令前六識皆不現行。疲極等緣所引身位，違前六識故，名極重睡眠。",
                    "zhushu": ""
                },
                {
                    "paragraph": "此睡眠時，雖無彼體，而由彼似彼故，假說彼名。風熱等緣所引身位，亦違六識故，名極重悶絕。或此俱是觸處少分。除斯五位意識恒起。正死生時亦無意識，何故但說五位不行。有義死生，及與言顯。",
                    "zhushu": ""
                },
                {
                    "paragraph": "彼說非理。所以者何？但說六時名無心故。謂前五位及無餘依。應說死生卽悶絕攝。彼是最極悶絕位故。說及與言顯五無雜。此顯六識斷已後時，依本識中自種還起。由此不說入無餘依。",
                    "zhushu": ""
                },
                {
                    "paragraph": "此五位中異生有四，除在滅定。聖唯後三。於中如來自在菩薩，唯得有一，無睡悶故。是故八識一切有情，心與末那二恒俱轉。若起第六則三俱轉。餘隨緣合起一至五，則四俱轉乃至八俱。是謂略說識俱轉義。",
                    "zhushu": ""
                },
                {
                    "paragraph": "若一有情多識俱轉如何說彼是一有情？若立有情依識多少，汝無心位應非有情。又他分心現在前位，如何可說自分有情？",
                    "zhushu": ""
                },
                {
                    "paragraph": "然立有情，依命根數或異熟識，俱不違理。彼俱恒時唯有一故。一身唯一等無閒緣，如何俱時有多識轉？旣許此一引多心所，寧不許此能引多心？又誰定言此緣唯一說？多識俱者，許此緣多故。",
                    "zhushu": ""
                },
                {
                    "paragraph": "又欲一時取多境者，多境現前，寧不頓取？諸根境等和合力齊，識前後生不應理故。又心所性雖無差別，而類別者許多俱生，寧不許心異類俱起？",
                    "zhushu": ""
                },
                {
                    "paragraph": "又如浪像依一起多。故依一心多識俱轉。又若不許意與五俱取，彼所緣應不明了。如散意識緣久滅故。如何五俱唯一意識，於色等境取一或多？如眼等識各於自境取一或多，此亦何失？相見俱有種種相故。",
                    "zhushu": ""
                },
                {
                    "paragraph": "何故諸識同類不俱？於自所緣若可了者，一已能了。餘無用故。若爾五識己了自境，何用俱起意識了爲？五俱意識助五令起，非專爲了五識所緣。又於彼所緣能明了取異於眼等識。故非無用。由此聖教說彼意識名有分別，五識不爾。多識俱轉何不相應？非同境故。設同境者彼此所依體數異故。如五根識互不相應。八識自性不可言定一，行相所依、緣相應異故。又一滅時餘不滅故，能、所熏等相各異故。亦非定異，經說八識如水、波等無差別故，定異應非因果性故，如幻事等無定性故。如前所說識差別相，依理世俗，非眞勝義，眞勝義中心言絕故。如伽他說：",
                    "zhushu": "",
                    "type": 2
                },
                {
                    "paragraph": "心意識八種，俗故相有別，",
                    "zhushu": ""
                },
                {
                    "paragraph": "眞故相無別，相所相無故。",
                    "zhushu": "",
                    "type": 2
                },
                {
                    "paragraph": "己廣分別三能變相，爲自所變二分所依。云何應知依識所變，假說我、法，非別實有，由斯一切唯有識耶？頌曰：",
                    "zhushu": "",
                    "type": 2
                },
                {
                    "paragraph": "是諸識轉變，分別所分別，",
                    "zhushu": ""
                },
                {
                    "paragraph": "由此彼皆無，故一切唯識。",
                    "zhushu": "",
                    "type": 2
                },
                {
                    "paragraph": "論曰：是諸識者，謂前所說三能變識及彼心所。皆能變似見、相二分，立轉變名。所變見分說名分別，能取相故。所變相分名所分別，見所取故。由此正理彼實我、法離識所變，皆定非有。離能、所取無別物故。非有實物離二相故。是故一切有爲、無爲若實若假皆不離識。唯言爲遮離識實物，非不離識心所法等。",
                    "zhushu": ""
                },
                {
                    "paragraph": "或轉變者，謂諸內識轉似我、法外境相現。此能轉變卽名分別，虛妄分別爲自性故。謂卽三界心及心所。此所執境名所分別。卽所妄執實我、法性。由此分別變似外境假我、法相，彼所分別實我、法性決定。皆無前引教理已廣破故。是故一切皆唯有識。虛妄分別有極成故。唯旣不遮不離識法故，眞空等亦是有性。由斯遠離增、減二邊，唯識義成契會中道。",
                    "zhushu": ""
                },
                {
                    "paragraph": "由何教理唯識義成？豈不已說？雖說未了。非破他義己義便成。應更礭陳成此教理。如契經說三界唯心。又說所緣唯識所現。又說諸法皆不離心。又說有情隨心垢淨。",
                    "zhushu": ""
                },
                {
                    "paragraph": "又說成就四智菩薩能隨悟入唯識無境。一相違識相智，謂於一處，鬼人、天等隨業差別所見各異。境若實有，此云何成？二無所緣識智，謂緣過、未夢境像等非實有境，識現可得。彼境旣無，餘亦應爾。三自應無倒智，謂愚夫智若得實境，彼應自然成無顚倒，不由功用應得解脫。四隨三智轉智：一隨自在者智轉智，謂已證得心自在者，隨欲轉變地等皆成。境若實有，如何可變？二隨觀察者智轉智，謂得勝定修法觀者，隨觀一境，衆相現前。境若是實，寧隨心轉？三隨無分別智轉智，謂起證實無分別智，一切境相皆不現前。境若是實，何容不現？菩薩成就此四智者，於唯識理決定悟入。又伽他說：",
                    "zhushu": "",
                    "type": 2
                },
                {
                    "paragraph": "心意識所緣，皆非離自性，",
                    "zhushu": ""
                },
                {
                    "paragraph": "故我說一切，唯有識無餘。",
                    "zhushu": "",
                    "type": 2
                },
                {
                    "paragraph": "此等聖教，誠證非一。極成眼等識五隨一故，如餘，不親緣離自色等。餘識識故，如眼識等，亦不親緣離自諸法。此親所緣定非離此，二隨一故，如彼能緣。所緣法故，如相應法，決定不離心及心所。此等正理誠證非一，故於唯識應深信受。我法非有，空識非無，離有離無，故契中道。慈尊依此說二頌言：",
                    "zhushu": "",
                    "type": 2
                },
                {
                    "paragraph": "虛妄分別有，於此二都無，",
                    "zhushu": ""
                },
                {
                    "paragraph": "此中唯有空，於彼亦有此。",
                    "zhushu": ""
                },
                {
                    "paragraph": "故說一切法，非空非不空，",
                    "zhushu": ""
                },
                {
                    "paragraph": "有無及有故，是則契中道。",
                    "zhushu": "",
                    "type": 2
                },
                {
                    "paragraph": "此頌且依染依他說，理實亦有淨分依他。若唯內識似外境起，寧見世閒情非情物處、時、身用定不定轉？如夢境等應釋此疑。",
                    "zhushu": ""
                },
                {
                    "paragraph": "何緣世尊說十二處？依識所變，非別實有。爲入我空說六二法，如遮斷見說續有情。爲入法空復說唯識，令知外法亦非有故。",
                    "zhushu": ""
                },
                {
                    "paragraph": "此唯識性豈不亦空？不爾。如何？非所執故，謂依識變妄執實法，理不可得，說爲法空。非無離言正智所證唯識性故，說爲法空。此識若無便無俗諦，俗諦無故眞諦亦無，眞、俗相依而建立故。撥無二諦是惡取空，諸佛說爲不可治者，應知諸法有空、不空，由此慈尊說前二頌。",
                    "zhushu": ""
                },
                {
                    "paragraph": "若諸色處亦識爲體，何緣乃似色相顯現，一類堅住，相續而轉？名言熏習勢力起故，與染、淨法爲依處故。謂此若無，應無顚倒，便無雜染，亦無淨法，是故諸識亦似色現。如有頌言：",
                    "zhushu": "",
                    "type": 2
                },
                {
                    "paragraph": "亂相及亂體，應許爲色識，",
                    "zhushu": ""
                },
                {
                    "paragraph": "及與非色識，若無餘亦無。",
                    "zhushu": "",
                    "type": 2
                },
                {
                    "paragraph": "色等外境分明現證，現量所得寧撥爲無？現量證時不執爲外，後意分別妄生外想。故現量境是自相分識所變，故亦說爲有。意識所執外實色等妄計有故，說彼爲無。又色等境非色似色、非外似外。如夢所緣，不可執爲是實、外色。",
                    "zhushu": ""
                },
                {
                    "paragraph": "若覺時色皆如夢境不離識者，如從夢覺知彼唯心，何故覺時於自色境不知唯識？如夢未覺不能自知，要至覺時方能追覺，覺時境色應知亦爾，未眞覺位不能自知，至眞覺時亦能追覺。未得眞覺恒處夢中，故佛說爲生死長夜，由斯未了色境唯識。",
                    "zhushu": ""
                },
                {
                    "paragraph": "外色實無可非內識境，他心實有，寧非自所緣？誰說他心非自識境？但不說彼是親所緣。謂識生時無實作用，非如手等親執外物，日等舒光親照。外境，但如鏡等似外境現名了他心，非親能了，親所了者謂自所變，故契經言無有少法能取餘法，但識生時似彼相現名取彼物。如緣他心，色等亦爾。",
                    "zhushu": ""
                },
                {
                    "paragraph": "旣有異境，何名唯識？奇哉！固執！觸處生疑，豈唯識教但說一識？不爾如何？汝應諦聽，若唯一識，寧有十方凡聖尊卑因果等別？誰爲誰說？何法何求？故唯識言有深意趣。識言摠顯一切有情各有八識，六位心所，所變相、見分位差別，及彼空理所顯眞如，識自相故，識相應故，二所變故，三分位故，四實性故，如是諸法皆不離識，摠立識名。",
                    "zhushu": ""
                },
                {
                    "paragraph": "唯言但遮愚夫所執定離諸識實有色等。若如是知唯識教意，便能無倒，善備資糧速入法空，證無上覺，救拔含識生死輪迴，非全撥無惡取空者，違背教理，能成是事，故定應信一切唯識。若唯有識，都無外緣，由何而生種種分別？頌曰：",
                    "zhushu": "",
                    "type": 2
                },
                {
                    "paragraph": "由一切種識，如是如是變，",
                    "zhushu": ""
                },
                {
                    "paragraph": "以展轉力故，彼彼分別生。",
                    "zhushu": "",
                    "type": 2
                },
                {
                    "paragraph": "論曰：一切種識謂本識中能生自果功能差別，此生等流、異熟、士用、增上果，故名一切種。除離繫者，非種生故，彼雖可證，而非種果，要現起道斷結得故，有展轉義非此所說，此說能生分別種故。",
                    "zhushu": ""
                },
                {
                    "paragraph": "此識爲體故立識名，種離本識無別性故。種、識二言簡非種識，有識非種，種非識故。又種識言顯識中種，非持種識，後當說故。",
                    "zhushu": ""
                },
                {
                    "paragraph": "此識中種餘緣助故，卽便如是如是轉變，謂從生位轉至熟時。顯變種多重言如是，謂一切種攝三熏習、共、不共等識種盡故。展轉力者，謂八現識及彼相應相、見分等，彼皆互有相助力故。卽現。識等摠名分別，虛妄分別爲自性故，分別類多，故言彼彼。",
                    "zhushu": ""
                },
                {
                    "paragraph": "此頌意說雖無外緣，由本識中有一切種轉變差別，及以現行八種識等展轉力故，彼彼分別而亦得生，何假外緣方起分別？諸淨法起應知亦然，淨種現行爲緣生故。",
                    "zhushu": ""
                },
                {
                    "paragraph": "所說種、現緣生分別，云何應知此緣生相？緣且有四：一因緣。謂有爲法親辦自果。此體有二：一種子，二現行。種子者，謂本識中善、染、無記諸界、地等功能差別，能引次後自類功能，及起同時自類現果，此唯望彼是因緣性。現行者，謂七轉識及彼相應所變相、見、性、界、地等，除佛果善、極劣無記，餘熏本識，生自類種，此唯望彼是因緣性。第八心品無所熏故，非簡所依獨能熏故，極微圓故，不熏成種。現行同類展轉相望皆非因緣，自種生故。",
                    "zhushu": ""
                },
                {
                    "paragraph": "一切異類展轉相望亦非因緣，不親生故。有說異類、同類現、行展轉相望爲因緣者，應知假說或隨轉門。有唯說種是因緣性，彼依顯勝非盡理說，聖說轉識與阿賴耶展轉相望爲因緣故。二等無閒緣。謂八現識及彼心所前聚於後，自類無閒，等而開導，令彼定生。多同類種俱時轉故，如不相應非此緣攝，由斯八識非互爲緣。",
                    "zhushu": ""
                },
                {
                    "paragraph": "心所與心雖恒俱轉，而相應故，和合似一，不可施設離別殊異，故得互作等無閒緣。入無餘心最極微劣，無開導用，又無當起等無閒法，故非此緣。",
                    "zhushu": ""
                },
                {
                    "paragraph": "云何知然？論有誠說，若此識等無閒，彼識等決定生，卽說此是彼等無閒緣故。卽依此義應作是說，阿陁那識三界、九地皆容互作等無閒，緣下上死生相開導故，有漏無閒有無漏生，無漏定無生有漏者，鏡智起已必無斷故，善與無記相望亦然。",
                    "zhushu": ""
                },
                {
                    "paragraph": "此何界後引生無漏？或從色界，或欲界後。謂諸異生求佛果者，定色界後引生無漏，彼必生在淨居天上大自在宮，得菩提故。二乘迴趣大菩提者，定欲界後引生無漏，迴趣留身唯欲界故，彼雖必往大自在宮方得成佛，而本願力所留生身是欲界故。",
                    "zhushu": ""
                },
                {
                    "paragraph": "有義色界亦有聲聞迴趣大乘願留身者，旣與教理俱不相違，是故聲聞第八無漏色界心後亦得現前。然五淨居無迴趣者，經不說彼發大心故。",
                    "zhushu": ""
                },
                {
                    "paragraph": "第七轉識三界、九地亦容互作等無閒緣，隨第八識生處繫故。有漏、無漏容互相生，十地位中得相引故。善與無記相望亦然，於無記中染與不染亦相開導，生空智果前後位中得相引故。此欲、色界有漏得與無漏相生，非無色界，地上菩薩不生彼故。",
                    "zhushu": ""
                },
                {
                    "paragraph": "第六轉識三界、九地、有漏、無漏、善、不善等各容互作等無閒緣，潤生位等更相引故。初起無漏唯色界後，決擇分善唯色界故。眼、耳、身識二界二地，鼻、舌兩識一界一地，自類互作等無閒緣，善等相望應知亦爾。",
                    "zhushu": ""
                },
                {
                    "paragraph": "有義五識有漏、無漏自類互作等無閒緣，未成佛時容互起故。有義無漏、有漏後起，非無漏後容起有漏，無漏五識非佛無故，彼五色根定有漏故，是異熟識相分攝故，有漏不共必俱同境，根發無漏識理不相應故，此二於境明昧異故。",
                    "zhushu": ""
                },
                {
                    "paragraph": "三所緣緣。謂若有法是帶己相，心或相應所慮所託。此體有二：一親，二疏。若與能緣體不相離，是見分等內所慮託，應知彼是親所緣緣。若與能緣體雖相離，爲質能起內所慮託，應知彼是疏所緣緣。親所緣緣能緣皆有，離內所慮託必不生故。疏所緣緣能緣或有，離外所慮託亦得生故。第八心品，有義唯有親所緣緣，隨業、因力任運變故。有義亦定有疏所緣緣，要仗他變質自方變故。",
                    "zhushu": ""
                },
                {
                    "paragraph": "有義二說俱不應理，自他身土可互受用，他所變者爲自質故，自種於他無受用理，他變爲此不應理故。非諸有情種皆等故，應說此品疏所緣緣一切位中有無不定。",
                    "zhushu": ""
                },
                {
                    "paragraph": "第七心品，未轉依位是俱生故，必仗外質，故亦定有疏所緣緣，已轉依位此非定有，緣眞如等無外質故。",
                    "zhushu": ""
                },
                {
                    "paragraph": "第六心品，行相猛利，於一切位能自在轉，所仗外質或有或無，疏所緣緣有無不定。",
                    "zhushu": ""
                },
                {
                    "paragraph": "前五心品未轉依位麤鈍劣故，必仗外質，故亦定有疏所緣緣。已轉依位此非定有，緣過、未等無外質故。",
                    "zhushu": ""
                },
                {
                    "paragraph": "四增上緣。謂若有法有勝勢用，能於餘法或順或違。雖前三緣亦是增上，而今第四除彼取餘，爲顯諸緣差別相故。此順違用於四處轉，生住成得四事別故。",
                    "zhushu": ""
                },
                {
                    "paragraph": "然增上用隨事雖多，而勝顯者唯二十二，應知卽是二十二根。前五色根以本識等所變眼等淨色爲性，男、女二根身根所攝故，卽以彼少分爲性。命根但依本識親種分位假立，非別有性。意根摠以八識爲性，五受根如應各自受爲性，信等五根卽以信等及善念等而爲自性。",
                    "zhushu": ""
                },
                {
                    "paragraph": "未知當知根體位有三種：一根本位。謂在見道，除後剎那無所未知可當知故。二加行位。謂煖、頂、忍、世第一法。近能引發根本位故。三資糧位。謂從爲得諦現觀故，發起決定勝善法欲，乃至未得順決擇分所有善根，名資糧位，能遠資生根本位故。",
                    "zhushu": ""
                },
                {
                    "paragraph": "於此三位信等五根意喜、樂、捨爲此根性，加行等位於後勝法求證愁慼亦有憂根，非正善根故多不說。前三無色有此根者。有勝見道傍修得故。或二乘位迴趣大者，爲證法空，地前亦起九地所攝生空無漏，彼皆菩薩此根攝故。",
                    "zhushu": ""
                },
                {
                    "paragraph": "菩薩見道亦有此根，但說地前，以時促故。始從見道最後剎那乃至金剛喩定，所有信等無漏九根皆是已知根性，未離欲者於上解脫，求證愁慼，亦有憂根，非正善根故多不說。諸無學位，無漏九根一切皆是具知根性。有頂雖有遊觀無漏，而不明利，非後三根。二十二根自性如是，諸餘門義如論應知。",
                    "zhushu": ""
                }
            ]
        },
        {
            "name": "成唯識論第八",
            "paragraphs": [
                {
                    "paragraph": "成唯識論第八",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "如是四緣依十五處義差別故，立爲十因。云何此依十五處立。一語依處。謂法名想所起語性，卽依此處立隨說因，謂依此語隨見聞等說諸義故，此卽能說爲所說因。",
                    "zhushu": ""
                },
                {
                    "paragraph": "有論說此是名、想、見，由如名字取相執著隨起說故，若依彼說，便顯此因是語依處。",
                    "zhushu": ""
                },
                {
                    "paragraph": "二領受依處。謂所觀待能所受性，卽依此處立觀待因。謂觀待此，令彼諸事或生或住或成或得，此是彼觀待因。",
                    "zhushu": ""
                },
                {
                    "paragraph": "三習氣依處。謂內外種未成熟位，卽依此處立牽引因，謂能牽引遠自果故。",
                    "zhushu": ""
                },
                {
                    "paragraph": "四有潤種子依處。謂內外種已成熟位，卽依此處立生起因，謂能生起近自果故。",
                    "zhushu": ""
                },
                {
                    "paragraph": "五無閒滅依處。謂心心所等無閒緣。六境界依處。謂心、心所所緣緣。七根依處。謂心、心所所依六根。",
                    "zhushu": ""
                },
                {
                    "paragraph": "八作用依處。謂於所作業、作具、作用，卽除種子餘助現緣。九士用依處。謂於所作業、作者、作用，卽除種子餘作現緣。十眞實見依處。謂無漏見，除引自種於無漏法能助、引、證。摠依此六立攝受因，謂攝受五辦有漏法，具攝受六辦無漏故。",
                    "zhushu": ""
                },
                {
                    "paragraph": "十一隨順依處。謂無記、染、善現種諸行，能隨順同類勝品諸法，卽依此處立引發因，謂能引起同類勝行及能引得無爲法故。",
                    "zhushu": ""
                },
                {
                    "paragraph": "十二差別功能依處。謂有爲法各於自果有能起證差別勢力，卽依此處立定異因，謂各能生自界等果及各能得自乘果故。",
                    "zhushu": ""
                },
                {
                    "paragraph": "十三和合依處。謂從領受乃至差別功能依處，於所生、住、成、得果中有和合力，卽依此處立同事因，謂從觀待乃至定異皆同生等一事業故。",
                    "zhushu": ""
                },
                {
                    "paragraph": "十四障㝵依處。謂於生、住、成、得事中能障㝵法，卽依此處立相違因，謂彼能違生等事故。",
                    "zhushu": ""
                },
                {
                    "paragraph": "十五不障㝵依處。謂於生、住、成、得事中不障㝵法，卽依此處立不相違因，謂彼不違生等事故。",
                    "zhushu": ""
                },
                {
                    "paragraph": "如是十因二因所攝：一能生，二方便。菩薩地說牽引種子生起種子名能生因，所餘諸因方便因攝。此說牽引、生起、引發、定異、同事不相違中諸因緣種未成熟位名牽引種，已成熟位名生起種，彼六因中諸因緣種皆攝在此二位中故。",
                    "zhushu": ""
                },
                {
                    "paragraph": "雖有現起是能生因，如四因中生自種者，而多間斷，此略不說。或親辦果亦立種名，如說現行穀、麥等種。所餘因謂初、二、五、九，及六因中非因緣法，皆是生熟因緣種餘，故摠說爲方便因攝。非此二種唯屬彼二因，餘四因中有因緣種故。非唯彼八名所餘因，彼二因亦有非因緣種故。",
                    "zhushu": ""
                },
                {
                    "paragraph": "有尋等地說生起因是能生因，餘方便攝。此文意說六因中現種是因緣者，皆名生起因，能親生起自類果故，此所餘因皆方便攝。非此生起唯屬彼因，餘五因中有因緣故。非唯彼九名所餘因，彼生起因中有非因緣故。",
                    "zhushu": ""
                },
                {
                    "paragraph": "或菩薩地所說牽引、生起種子卽彼二因，所餘諸因卽彼餘八。雖二因內有非能生因，而因緣種勝，顯故偏說。雖餘因內有非方便因，而增上者多，顯故偏說。",
                    "zhushu": ""
                },
                {
                    "paragraph": "有尋等地說生起因，是能生因餘方便者，生起卽是彼生起因，餘因應知卽彼餘九。雖生起中有非因緣種，而去果近，親顯故偏說。雖牽引中亦有因緣種，而去果遠，親隱故不說。餘方便攝，准上應知。",
                    "zhushu": ""
                },
                {
                    "paragraph": "所說四緣依何處立？復如何攝十因、二因？論說因緣依種子立，依無閒滅立等無閒，依境界立所緣，依所餘立增上。",
                    "zhushu": ""
                },
                {
                    "paragraph": "此中種子卽是三、四、十一、十二、十三、十五，六依處中因緣種攝。雖現四處亦有因緣，而多閒斷，此略不說。或彼亦能親辦自果，如外麥等亦立種名。",
                    "zhushu": ""
                },
                {
                    "paragraph": "或種子言唯屬第四，親疏、隱顯、取捨如前。言無閒滅境界處者，應知摠顯二緣依處非唯五、六，餘依處中亦有中閒二緣義故。或唯五、六，餘處雖有而少隱故，略不說之。",
                    "zhushu": ""
                },
                {
                    "paragraph": "論說因緣能生因攝，增上緣性卽方便因，中間二緣攝受因攝。雖方便內具後三緣，而增上多，故此偏說。餘因亦有中閒二緣，然攝受中顯故偏說。初能生攝，進退如前。",
                    "zhushu": ""
                },
                {
                    "paragraph": "所說因、緣必應有果，此果有幾？依何處得？果有五種：一者異熟。謂有漏善及不善法，所招自相續異熟生無記。二者等流。謂習善等所引同類，或似先業後果隨轉。三者離繫。謂無漏道斷障所證善無爲法。四者士用。謂諸作者假諸作具所辦事業。五者增上。謂除前四餘所得果。瑜伽等說習氣依處得異熟果，隨順依處得等流果，眞見依處得離繫果，士用依處得士用果，所餘依處得增上果。",
                    "zhushu": ""
                },
                {
                    "paragraph": "習氣處言，顯諸依處感，異熟果一切功能。隨順處言，顯諸依處引等流果一切功能。眞見處言，顯諸依處證離繫果一切功能。士用處言，顯諸依處招士用果一切功能。所餘處言，顯諸依處得增上果一切功能。不爾，便應太寬太狹。",
                    "zhushu": ""
                },
                {
                    "paragraph": "或習氣者唯屬第三，雖異熟因餘處亦有，此處亦有非異熟因，而異熟因去果相遠，習氣亦爾，故此偏說。",
                    "zhushu": ""
                },
                {
                    "paragraph": "隨順唯屬第十一處，雖等流果餘處亦得，此處，亦得非等流果，而此因招勝行相顯，隨順亦爾，故偏說之。",
                    "zhushu": ""
                },
                {
                    "paragraph": "眞見處言唯詮第十，雖證離繫餘處亦能，此處亦能得非離繫，而此證離繫相顯故偏說。",
                    "zhushu": ""
                },
                {
                    "paragraph": "士用處言唯詮第九，雖士用果餘處亦招，此處亦能招增上等，而名相顯，是故偏說。所餘唯屬餘十一處，雖十一處亦得餘果，招增上果餘處亦能，而此十一多招增上，餘已顯餘，故此偏說。",
                    "zhushu": ""
                },
                {
                    "paragraph": "如是卽說此五果中，若異熟果，牽引、生起、定異、同事、不相違因增上緣得。若等流果，牽引、生起、攝受、引發、定異、同事、不相違因，初後緣得。若離繫果，攝受、引發、定異、同事、不相違因，增上緣得。若士用果，有義觀待，攝受、同事、不相違因，增上緣得。有義觀待，牽引、生起、攝受、引發、定異、同事、不相違因，除所緣緣餘三緣得。若增上果，十因、四緣一切容得。傍論已了，應辯正論。",
                    "zhushu": "",
                    "type": 2
                },
                {
                    "paragraph": "本識中種容作三緣，生現分別，除等無閒，謂各親種是彼因緣，爲所緣緣於能緣者，若種於彼，有能助力或不障㝵，是增上緣。生淨現行應知亦爾。現起分別展轉相望容作三緣，無因緣故。謂有情類自他展轉容作二緣，除等無閒。自八識聚展轉相望，定有增上緣，必無等無閒，所緣緣義或無或有。",
                    "zhushu": ""
                },
                {
                    "paragraph": "八於七有，七於八無，餘七非八所仗質故，第七於六五無一有，餘六於彼一切皆無，第六於五無，餘五於彼有，五識唯託第八相故。自類前後第六容三，餘除所緣，取現境故，許五後見緣前相者，五七前後亦有三緣，前七於八所緣容有，能熏成彼相、見種故。",
                    "zhushu": ""
                },
                {
                    "paragraph": "同聚異體展轉相望，唯有增上。諸相應法所仗質同，不相緣故。或依見分說不相緣，依相分說有相緣義。謂諸相分互爲質起，如識中種爲觸等相質。不爾，無色彼應無境故，設許變色亦定緣種，勿見分境不同質故。",
                    "zhushu": ""
                },
                {
                    "paragraph": "同體相分爲見二緣，見分於彼但有增上，見與自證相望亦爾。餘二展轉俱作二緣，此中不依種相分說，但說現起互爲緣故。淨八識聚自、他展轉皆有所緣，能遍緣故。唯除見分非相所緣，相分理無能緣用故。",
                    "zhushu": ""
                },
                {
                    "paragraph": "旣現分別緣種現生，種亦理應緣現種起，現種於種能作幾緣？種必不由中二緣起，待心、心所立彼二故。現於親種具作二緣，與非親種但爲增上，種望親種亦具二緣，於非親種亦但增上。依斯內識互爲緣起，分別因果理教皆成，所執外緣設有無用，況違理教何固執爲？雖分別言，摠顯三界心及心所，而隨勝者諸聖教中多門顯示，或說爲二、三、四、五等，如餘論中具廣分別。雖有內識，而無外緣，由何有情生死相續？頌曰：",
                    "zhushu": "",
                    "type": 2
                },
                {
                    "paragraph": "由諸業習氣，二取習氣俱，",
                    "zhushu": ""
                },
                {
                    "paragraph": "前異熟旣盡，復生餘異熟。",
                    "zhushu": "",
                    "type": 2
                },
                {
                    "paragraph": "論曰：諸業謂福、非福、不動，卽有漏善、不善思業。業之眷屬亦立業名，同招引滿異熟果故。此雖纔起無閒卽滅，無義能招當異熟果。而熏本識起自功能，卽此功能說爲習氣，是業氣分熏習所成，簡曾、現業，故名習氣。如是習氣展轉相續，至成熟時招異熟果，此顯當果勝增上緣。相見、名色、心及心所、本末，彼取皆二取攝。彼所熏發，親能生彼本識上功能，名二取習氣，此顯來世異熟果心及彼相應諸因緣種。俱謂業種二取種俱，是疏親緣互相助義，業招生顯，故頌先說。前異熟者，謂前前生業異熟果。餘異熟者，謂後後生業異熟果。雖二取種受果無窮，而業習氣受果有盡，由異熟果性別難招，等流、增上性同易感。由感餘生業等種熟，前異熟果受用盡時，復別能生餘異熟果。由斯生死輪轉無窮，何假外緣方得相續？此頌意說由業、二取、生死輪迴皆不離識，心、心所法爲彼性故。",
                    "zhushu": "",
                    "type": 2
                },
                {
                    "paragraph": "復次，生死相續由諸習氣，然諸習氣摠有三種：一名言習氣。謂有爲法各別親種。名言有二：一表義名言，卽能詮義音聲差別。二顯境名言，卽能了境心、心所法。隨二名言所熏成種，作有爲法各別因緣。二我執習氣。謂虛妄執我、我所種。我執有二：一俱生我執，卽修所斷我、我所執。二分別我執，卽見所斷我、我所執。隨二我執所熏成種，令有情等自、他差別。三有支習氣，謂招三界異熟業種。有支有二：一有漏善，卽是能招可愛果業。二諸不善，卽是能招非愛果業。隨二有支所熏成種，令異熟果善、惡趣別。應知我執、有支習氣於差別果是增上緣。",
                    "zhushu": ""
                },
                {
                    "paragraph": "此頌所言業習氣者，應知卽是有支習氣。二取習氣應知卽是我執、名言二種習氣，取我、我所及取名言而熏成故，皆說名取。俱等餘文義如前釋。",
                    "zhushu": "",
                    "type": 2
                },
                {
                    "paragraph": "復次，生死相續由惑、業、苦，發業潤生煩惱名惑，能感後有諸業名業，業所引生衆苦名苦，惑、業、苦種皆名習氣。前二習氣與生死苦爲增上緣，助生苦故，第三習氣望生死苦能作因緣，親生苦故。頌三習氣，如應當知。惑、苦名取，能、所取故，取是著義，業不得名。俱等餘文義如前釋。此惑、業、苦，應知摠攝十二有支，謂從無明乃至老死，如論廣釋。",
                    "zhushu": ""
                },
                {
                    "paragraph": "然十二支略攝爲四：一能引支。謂無明、行，能引識等五果種故。此中無明唯取能發正感後世善、惡業者，卽彼所發乃名爲行，由此一切順現受業別助當業皆非行支。二所引支。謂本識內親生當來異熟果，攝識等五種，是前二支所引發故。此中識種謂本識因，除後三因，餘因皆是名色種攝，後之三因如名次第卽後三種。",
                    "zhushu": ""
                },
                {
                    "paragraph": "或名色種摠攝五因，於中隨勝立餘四種，六處與識摠別亦然。集論說識亦是能引，識中業種名識支故，異熟識種名色攝故。經說識支通能、所引，業種識種俱名識故，識是名色依非名色攝故。識等五種由業熏發，雖實同時，而依主伴、摠別、勝劣、因果相異，故諸聖教假說前後，或依當來現起分位有次第故說有前後。由斯識等亦說現行，因時定無現行義故。復由此說生引同時，潤未潤時必不俱故。三能生支。謂愛、取、有，近生當來生、老死故。謂緣迷內異熟果愚發正能招後有諸業爲緣，引發親生當來生、老死位五果種己，復依迷外增上果愚緣境界發起貪愛，緣愛復生欲等四取，愛、取合潤能引業種及所引因，轉名爲有，俱能近有後有果故。",
                    "zhushu": ""
                },
                {
                    "paragraph": "有處唯說業種名有，此能正感異熟果故。復有唯說五種名有，親生當來識等種故。四所生支。謂生、老死，是愛、取、有，近所生故。謂從中有至本有中，未衰變來皆生支攝，諸衰變位摠名爲老，身壞命終乃名爲死。老非定有，附死立支。病何非支？不遍定故。老雖不定，遍故立支。諸界、趣、生，除中夭者，將終皆有衰朽行故。名色不遍，何故立支？定故立支。胎、卵、濕生者，六處未滿，定有名色故。",
                    "zhushu": ""
                },
                {
                    "paragraph": "又名色支亦是遍有，有色化生初受生位雖具五根，而未有用，爾時未名六處支故。初生無色雖定有意根，而不明了，未名意處故，由斯論說十二有支一切一分上二界有。愛非遍有，寧別立支？生惡趣者不愛彼故。定故別立，不求無有生善趣者定有愛故，不還潤生愛雖不起，然如彼取定有種故。又愛亦遍，生惡趣者於現我境亦有愛故，依無希求惡趣身愛經說非有，非彼全無。",
                    "zhushu": ""
                },
                {
                    "paragraph": "何緣所生立生、老死，所引別立識等五支？因位難知差別相故，依當果位別立五支。謂續生時因識相顯，次根未滿名色相增，次根滿時六處明盛，依斯發觸，因觸起受，爾時乃名受果究竟，依此果位立因爲五。果位易了，差別相故，摠立二支以顯三苦。然所生果若在未來爲生厭故，說生、老、死。若至現在，爲令了知分位相生，說識等五。",
                    "zhushu": ""
                },
                {
                    "paragraph": "何緣發業摠立無明？潤業位中別立愛、取？雖諸煩惱皆能發潤，而發業位無明力增，以具十一殊勝事故，謂所緣等，廣如經說。於潤業位愛力偏增，說愛如水能沃潤故。要數漑灌方生有芽，且依初後分愛取二，無重發義立一無明。雖取支中攝諸煩惱，而愛潤勝說是愛增。諸緣起支皆依自地，有所發行依他無明，如下無明發上地行。不爾，初伏下地染者，所起上定應非行支，彼地無明猶未起故。",
                    "zhushu": ""
                },
                {
                    "paragraph": "從上下地生不上者，彼緣何受而起愛支？彼愛亦緣當生地受，若現若種，於理無違。",
                    "zhushu": ""
                },
                {
                    "paragraph": "此十二支十因二果定不同世，因中前七與愛、取、有或異或同，若二、三、七各定同世。如是十二一重因果足顯輪轉及離斷常，施設兩重實爲無用，或應過此便致無窮。",
                    "zhushu": ""
                },
                {
                    "paragraph": "此十二支義門別者，九實，三假，已潤六支合爲有故，卽識等五三相位別名生等故。五是一事，謂無明、識、觸、受、愛五，餘非一事。三唯是染，煩惱性故。七唯不染，異熟果故。七分位中容起染故，假說通二，餘通二種。",
                    "zhushu": ""
                },
                {
                    "paragraph": "無明、愛、取說名獨相，不與餘支相交雜故。餘是雜相。六唯非色，謂無明、識、觸、受、愛、取，餘通二種。皆是有漏，唯有爲攝，無漏、無爲非有支故。",
                    "zhushu": ""
                },
                {
                    "paragraph": "無明、愛、取唯通不善、有覆無記，行唯善、惡，有通善、惡、無覆無記，餘七唯是無覆無記，七分位中亦起善、染。雖皆通三界，而有分有全。上地行支能伏下地，卽麤、苦等六種行相有求上生而起彼故。一切皆唯非學無學，聖者所起有漏善業，明爲緣故，違有支故，非有支攝。由此應知，聖必不造感後有業，於後苦果不迷求故，雜修靜慮資下故業，生淨居等，於理無違。",
                    "zhushu": ""
                },
                {
                    "paragraph": "有義無明唯見所斷，要迷諦理能發行故，聖必不造後有業故。愛、取二支唯修所斷，貪求當有而潤生故，九種命終心俱生愛俱故。餘九皆通見、修所斷。",
                    "zhushu": ""
                },
                {
                    "paragraph": "有義一切皆通二斷，論說預流果已斷一切一分有支，無全斷者故。若無明支唯見所斷，寧說預流無全斷者？若愛、取支唯修所斷，寧說彼己斷一切支一分？",
                    "zhushu": ""
                },
                {
                    "paragraph": "又說全界一切煩惱皆能結生，往惡趣行唯分別起煩惱能發。不言潤生唯修所斷，諸感後有行皆見所斷發，由此故知無明、愛、取三支亦通見、修所斷。",
                    "zhushu": ""
                },
                {
                    "paragraph": "然無明支正發行者，唯見所斷，助者不定，愛、取二支正潤生者唯修所斷，助者不定。",
                    "zhushu": ""
                },
                {
                    "paragraph": "又染污法自性應斷，對治起時彼永斷故，一切有漏不染污法非性應斷，不違道故。然有二義說之爲斷。一離縛故，謂斷緣彼雜彼煩惱，二不生故，謂斷彼依令永不起。依離、縛斷說有漏善、無覆無記唯修所斷，依不生斷說諸惡趣無想定等唯見所斷。",
                    "zhushu": ""
                },
                {
                    "paragraph": "說十二支通二斷者，於前諸斷如應當知。十樂、捨俱，受不與受共相應故，老死位中多分無樂及容捨故，十一苦俱非受俱故。十一少分壞苦所攝，老死位中多無樂受，依樂立壞故不說之。十二少分苦苦所攝，一切支中有苦受故。十二全分行苦所攝，諸有漏法皆行苦故。依捨受說十一少分，除老死支如壞苦說。實義如是，諸聖教中隨彼相增所說不定。",
                    "zhushu": ""
                },
                {
                    "paragraph": "皆苦諦攝，取薀性故。五亦集諦攝，業、煩惱性故。諸支相望增上定有，餘之三緣有無不定。契經依定唯說有一。愛望於取，有望於生，有因緣義。若說識支是業種者，行望於識亦作因緣。餘支相望無因緣義。而集論說無明望行有因緣者，依無明時業習氣說，無明俱故假說無明，實是行種。瑜伽論說諸支相望無因緣者，依現愛、取唯業有說。無明望行，愛望於取，生望老死，有餘二緣。有望於生，受望於愛，無等無閒，有所緣緣。餘支相望，二俱非有。此中且依鄰近順次不相雜亂實緣起說。異此相望爲緣不定，諸聰慧者如理應思。惑、業、苦三攝十二者，無明、愛、取是惑所攝。行、有一分是業所攝，七、有一分是苦所攝。有處說業全攝有者，應知彼依業有說故。有處說識業所攝者，彼說業種爲識支故。惑業所招獨名苦者，唯苦諦攝爲生厭故。由惑業苦卽十二支，故此能令生死相續。",
                    "zhushu": "",
                    "type": 2
                },
                {
                    "paragraph": "復次，生死相續由內因緣，不待外緣，故唯有識。因謂有漏、無漏二業正感生死，故說爲因。緣謂煩惱、所知二障助感生死，故說爲緣。所以者何？生死有二：一分段生死。謂諸有漏善、不善業，由煩惱障緣助勢力，所感三界麤異熟果。身命短長隨因緣力，有定齊限，故名分段。二不思議變易生死。謂諸無漏有分別業，由所知障緣助勢力，所感殊勝細異熟果，由悲願力改轉身命，無定齊限，故名變易。無漏定願正所資感，妙用難測，名不思議。",
                    "zhushu": ""
                },
                {
                    "paragraph": "或名意成身，隨意願成故，如契經說，如取爲緣，有漏業因續後有者而生三有，如是無明習地爲緣，無漏業因有阿羅漢、獨覺、已得自在菩薩，生三種意成身。亦名變化身，無漏定力轉令異本，如變化故。如有論說，聲聞無學永盡後有，云何能證無上菩提？依變化身證無上覺，非業報身，故不違理。",
                    "zhushu": ""
                },
                {
                    "paragraph": "若所知障助無漏業能感生死，二乘定性應不永入無餘涅槃，如諸異生拘煩惱故。",
                    "zhushu": ""
                },
                {
                    "paragraph": "如何道諦實能感苦？誰言實感？不爾如何？無漏定願資有漏業，令所得果相續長時，展轉增勝，假說名感。如是感時，由所知障爲緣助力，非獨能感。然所知障不障解脫，無能發業潤生用故。",
                    "zhushu": ""
                },
                {
                    "paragraph": "何用資感生死苦爲？自證菩提利樂他故。謂不定性獨覺、聲聞及得自在大願菩薩，已永斷伏煩惱障故，無容復受當分段身。恐廢長時修菩薩行，遂以無漏勝定願力，如延壽法資現身因，令彼長時與果不絕。數數如是定願資助，乃至證得無上菩提。",
                    "zhushu": ""
                },
                {
                    "paragraph": "彼復何須所知障助？旣未圓證無相大悲，不執菩提有情實有，無由發起猛利悲願。又所知障障大菩提，爲永斷除，留身久住。又所知障爲有漏依，此障若無，彼定非有，故於身住有大助力。若所留身有漏定願所資助者，分段身攝，二乘異生所知境故。無漏定願所資助者，變易身攝，非彼境故。",
                    "zhushu": ""
                },
                {
                    "paragraph": "由此應知變易生死，性是有漏，異熟果攝，於無漏業是增上果，有聖教中說爲無漏出三界者，隨助因說。頌中所言諸業習氣，卽前所說二業種子。二取習氣卽前所說二障種子，俱執著故。俱等餘文義如前釋。變易生死雖無分段前後異熟別盡別生，而數資助，前後改轉，亦有前盡餘復生義。雖亦由現生死相續，而種定有，頌偏說之。",
                    "zhushu": ""
                },
                {
                    "paragraph": "或爲顯示眞異熟，因果皆不離本識，故不說現，現異熟因不卽與果，轉識閒斷，非異熟故。前、中、後際生死輪迴，不待外緣，旣由內識。淨法相續應知亦然，謂無始來依附本識有無漏種，由轉識等數數熏發漸漸增勝，乃至究竟得成佛時，轉捨本來雜染識種，轉得始起淸淨種識，任持一切功德種子，由本願力，盡未來際，起諸妙用，相續無窮，由此應知唯有內識。若唯有識，何故世尊處處經中說有三性？應知三性亦不離識，所以者何？頌曰：",
                    "zhushu": "",
                    "type": 2
                },
                {
                    "paragraph": "由彼彼遍計，遍計種種物，",
                    "zhushu": ""
                },
                {
                    "paragraph": "此遍計所執，自性無所有。",
                    "zhushu": ""
                },
                {
                    "paragraph": "依他起自性，分別緣所生，",
                    "zhushu": ""
                },
                {
                    "paragraph": "圓成實於彼，常遠離前性。",
                    "zhushu": ""
                },
                {
                    "paragraph": "故此與依他，非異非不異，",
                    "zhushu": ""
                },
                {
                    "paragraph": "如無常等性，非不見此彼。",
                    "zhushu": "",
                    "type": 2
                },
                {
                    "paragraph": "論曰：周遍計度，故名遍計。品類衆多，說爲彼彼。謂能遍計虛妄分別。卽由彼彼虛妄分別，遍計種種所遍計物。謂所妄執薀、處、界等，若法若我自性差別。此所妄執自性差別，摠名遍計所執自性。如是自性都無所有，理教推徵不可得故。",
                    "zhushu": ""
                },
                {
                    "paragraph": "或初句顯能遍計識，第二句示所遍計境，後半方申遍計所執若我若法自性非有，已廣顯彼不可得故。初能遍計自性云何？有義八識及諸心所有漏攝者皆能遍計，虛妄分別爲自性故。皆似所取、能取現故，說阿賴耶以遍計所執自性妄執種爲所緣故。",
                    "zhushu": ""
                },
                {
                    "paragraph": "有義第六第七心品執我、法者是能遍計，唯說意識能遍計故，意及意識名意識故，計度分別能遍計故，執我、法者必是慧故，二執必與無明俱故，不說無明有善性故，癡、無癡等不相應故，不見有執導空智故，執有達無不俱起故，曾無有執非能熏故。",
                    "zhushu": ""
                },
                {
                    "paragraph": "有漏心等不證實故，一切皆名虛妄分別。雖似所取、能取相現，而非一切能遍計攝。勿無漏心亦有執故，如來後得應有執故？經說佛智現身、土等種種影像如鏡等故，若無緣用應非智等。",
                    "zhushu": ""
                },
                {
                    "paragraph": "雖說藏識緣遍計種而不說唯，故非誠證。由斯理趣唯於第六第七心品有能遍計。識品雖二，而有二三四五六七八九十等遍計不同，故言彼彼。次所遍計自性云何？󰡔攝大乘說是依他起，遍計心等所緣緣故。",
                    "zhushu": ""
                },
                {
                    "paragraph": "圓成實性寧非彼境？眞非妄執所緣境故，依展轉說亦所遍計。遍計所執雖是彼境，而非所緣緣，故非所遍計。遍計所執其相云何？與依他起復有何別？有義三界心及心所由無始來虛妄熏習，雖各體一，而似二生，謂見、相分卽能、所取，如是二分情有理無，此相說爲遍計所執。二所依體實託緣生，此性非無，名依他起，虛妄分別緣所生故。",
                    "zhushu": ""
                },
                {
                    "paragraph": "云何知然？諸聖教說虛妄分別是依他起，二取名爲遍計所執。有義一切心及心所由熏習力所變二分從緣生故，亦依他起。遍計依斯妄執定實有、無、一、異、俱不俱等，此二方名遍計所執。諸聖教說唯量唯二唯種種，皆名依他起故。又相等四法、十一識等，論皆說爲依他起攝故。不爾，無漏後得智品二分應名遍計所執，許應聖智不緣彼生，緣彼智品應非道諦，不許應知有漏亦爾。",
                    "zhushu": ""
                },
                {
                    "paragraph": "又若二分是遍計所執，應如兔角等非所緣緣，遍計所執體非有故。又應二分不熏成種，後識等生應無二分。又諸習氣是相分攝，豈非有法能作因緣？若緣所生內相、見分非依他起，二所依體例亦應然，無異因故。由斯理趣，衆緣所生心、心所體及相、見分有漏無漏皆依他起，依他衆緣而得起故。頌言分別緣所生者，應知且說染分依他，淨分依他亦圓成故。",
                    "zhushu": ""
                },
                {
                    "paragraph": "或諸染淨心心所法皆名分別，能緣慮故，是則一切染淨依他皆是此中依他起攝。二空所顯圓滿、成就、諸法實性名圓成實。顯此遍、常，體非虛謬，簡自、共相、虛空、我等。無漏有爲離倒，究竟，勝用周遍，亦得此名，然今頌中說初非後。此卽於彼依他起上常遠離前遍計所執，二空所顯眞如爲性。",
                    "zhushu": ""
                },
                {
                    "paragraph": "說於彼言，顯圓成實與依他起不卽不離。常遠離言，顯妄所執能所取性理恒非有。前言義顯不空依他，性顯二空非圓成實，眞如離有離無性故。由前理故，此圓成實與彼依他起非異非不異，異應眞如非彼實性，不異此性應是無常。彼此俱應淨、非淨境，則本後智用應無別。",
                    "zhushu": ""
                },
                {
                    "paragraph": "云何二性非異非一？如彼無常、無我等性。無常等性與行等法異，應彼法非無常等。不異，此應非彼共相。由斯喩，此圓成實與彼依他非一非異，法與法性理必應然，勝義、世俗相待有故。非不證見此圓成實，而能見彼依他起性。未達遍計所執性空，不如實知依他有故。無分別智證眞如已，後得智中，方能了達依他起性如幻事等。雖無始來心、心所法，已能緣自相、見分等，而我、法執恒俱行故，不如實知衆緣所引自心、心所虛妄變現，猶如幻事、陽焰、夢境、鏡像、光影、谷響、水月、變化所成，非有似有。依如是義故，有頌言：",
                    "zhushu": "",
                    "type": 2
                },
                {
                    "paragraph": "非不見眞如，而能了諸行，",
                    "zhushu": ""
                },
                {
                    "paragraph": "皆如幻事等，雖有而非眞。",
                    "zhushu": "",
                    "type": 2
                },
                {
                    "paragraph": "此中意說，三種自性皆不遠離心、心所法。謂心、心所及所變現衆緣生故，如幻事等非有似有，誑惑愚夫，一切皆名依他起性。愚夫於此撗執我、法有、無、一、異俱不俱等，如空花等性相都無，一切皆名遍計所執。依他起上彼所妄執我、法俱空，此空所顯識等眞性名圓成實。是故此三不離心等。",
                    "zhushu": ""
                },
                {
                    "paragraph": "虛空、擇滅、非擇滅等，何性攝耶？三皆容攝。心等變似虛空等相，隨心生故依他起攝。愚夫於中妄執實有，此卽遍計所執性攝。若於眞如假施設有虛空等義，圓成實攝。有漏心等定屬依他，無漏心等，容二性攝，衆緣生故攝屬依他，無顚倒故圓成實攝。",
                    "zhushu": ""
                },
                {
                    "paragraph": "如是三性與七眞如云何相攝？七眞如者一流轉眞如，謂有爲法流轉實性；二實相眞如，謂二無我所顯實性；三唯識眞如，謂染淨法唯識實性；四安立眞如，謂苦實性；五邪行眞如，謂集實性；六淸淨眞如，謂滅實性；七正行眞如，謂道實性。此七實性圓成實攝，根本、後得二智境故。隨相攝者，流轉、苦、集三前二性攝，妄執雜染故。餘四皆是圓成實攝。",
                    "zhushu": ""
                },
                {
                    "paragraph": "三性六法相攝云何？彼六法中皆具三性，色、受、想、行、識及無爲皆有妄執緣生理故。三性五事相攝云何？諸聖教說相攝不定。謂或有處說依他起攝彼相、名、分別、正智，圓成實性攝彼眞如，遍計所執不攝五事。彼說有漏心、心所法變似所詮說名爲相，似能詮現施設爲名，能變心等立爲分別，無漏心等離戲論故但摠名正智，不說能、所詮，四從緣生，皆依他攝。",
                    "zhushu": ""
                },
                {
                    "paragraph": "或復有處說依他起攝相、分別，遍計所執唯攝彼名，正智眞如圓成實攝。彼說有漏心及心所相分名相，餘名分別，遍計所執都無體故，爲顯非有假說爲名，二無倒故圓成實攝。",
                    "zhushu": ""
                },
                {
                    "paragraph": "或有處說依他起性唯攝分別，遍計所執攝彼相、名，正智眞如圓成實攝。彼說有漏心及心所、相、見分等摠名分別，虛妄分別爲自性故，遍計所執能詮、所詮隨情立爲名、相二事。",
                    "zhushu": ""
                },
                {
                    "paragraph": "復有處說名屬依他起性，義屬遍計所執，彼說有漏心、心所法、相、見分等由名勢力成所遍計，故說爲名。遍計所執隨名撗計，體實非有，假立義名。諸聖教中所說五事文雖有異，而義無違。然初所說不相雜亂，如瑜伽論廣說應知。",
                    "zhushu": ""
                },
                {
                    "paragraph": "又聖教中說有五相，此與三性相攝云何？所詮、能詮各具三性，謂妄所計屬初性攝，相、名、分別隨其所應，所詮、能詮屬依他起，眞如正智隨其所應，所詮能詮屬圓成實，後得變似能詮相故。二相屬相唯初性攝，妄執義名定相屬故。",
                    "zhushu": ""
                },
                {
                    "paragraph": "彼執著相唯依他起，虛妄分別爲自性故。不執著相唯圓成實，無漏智等爲自性故。又聖教中說四眞實，與此三性相攝云何？世閒、道理所成眞實依他起攝，三事攝故。二障淨智所行眞實圓成實攝，二事攝故。辯中邊論說初眞實唯初性攝，共所執故，第二眞實通屬三性，理通執、無執、雜染、淸淨故，後二眞實唯屬第三。",
                    "zhushu": ""
                },
                {
                    "paragraph": "三性四諦相攝云何？四中一一皆具三性。且苦諦中無常等四各有三性。無常三者：一無性無常，性常無故；二起盡無常，有生滅故；三垢淨無常，位轉變故。",
                    "zhushu": ""
                },
                {
                    "paragraph": "苦有三者：一所取苦，我、法二執所依取故；二事相苦；三苦相故；三和合苦，苦相合故。",
                    "zhushu": ""
                },
                {
                    "paragraph": "空有三者：一無性空，性非有故；二異性空，與妄所執自性異故；三自性空，二空所顯爲自性故。",
                    "zhushu": ""
                },
                {
                    "paragraph": "無我三者：一無相無我，我相無故；二異相無我，與妄所執我相異故；三自相無我，無我所顯爲自相故。",
                    "zhushu": ""
                },
                {
                    "paragraph": "集諦三者：一習氣集，謂遍計所執自性執習氣，執彼習氣假立彼名；二等起集，謂業煩惱；三未離繫集，謂未離障眞如。",
                    "zhushu": ""
                },
                {
                    "paragraph": "滅諦三者：一自性滅，自性不生故；二二取滅，謂擇滅二取不生故；三本性滅，謂眞如故。",
                    "zhushu": ""
                },
                {
                    "paragraph": "道諦三者：一遍知道，能知遍計所執故；二永斷道，能斷依他起故；三作證道，能證圓成實故。然遍知道，亦通後二。七三三性，如次配釋。今於此中所配三性或假或實，如理應知。三解脫門所行境界，與此三性相攝云何？理實皆通，隨相各一，空、無願、相如次應知。",
                    "zhushu": ""
                },
                {
                    "paragraph": "緣此復生三無生忍：一本性無生忍，二自然無生忍，三惑苦無生忍。如次此三是彼境故。此三云何攝彼二諦？應知世俗，具此三種，勝義唯是圓成實性。世俗有三：一假世俗，二行世俗，三顯了世俗。如次應知卽此三性。勝義有三：一義勝義，謂眞如，勝之義故；二得勝義，謂涅槃，勝卽義故；三行勝義，謂聖道，勝爲義故。無變無倒，隨其所應，故皆攝在圓成實性。如是三性，何智所行？遍計所執都非智所行，以無自體，非所緣緣故。愚夫執有，聖者達無，亦得說爲凡聖智境。依他起性二智所行，圓成實性唯聖智境。",
                    "zhushu": ""
                },
                {
                    "paragraph": "此三性中幾假幾實？遍計所執妄安立故可說爲假，無體相故非假非實。依他起性有實有假，聚集、相續、分位性故說爲假有，心、心所色從緣生故說爲實有。若無實法，假法亦無，假依實因而施設故。圓成實性唯是實有，不依他緣而施設故。此三爲異爲不異耶？應說俱非，無別體故，妄執、緣起、眞義別故。如是三性義類無邊，恐厭繁文，略示綱要。",
                    "zhushu": ""
                }
            ]
        },
        {
            "name": "成唯識論第九",
            "paragraphs": [
                {
                    "paragraph": "成唯識論第九",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "若有三性，如何世尊說一切法皆無自性？頌曰：",
                    "zhushu": "",
                    "type": 2
                },
                {
                    "paragraph": "卽依此三性，立彼三無性，",
                    "zhushu": ""
                },
                {
                    "paragraph": "故佛密意說，一切法無性。",
                    "zhushu": ""
                },
                {
                    "paragraph": "初卽相無性，次無自然性，",
                    "zhushu": ""
                },
                {
                    "paragraph": "後由遠離前，所執我法性。",
                    "zhushu": ""
                },
                {
                    "paragraph": "此諸法勝義，亦卽是眞如，",
                    "zhushu": ""
                },
                {
                    "paragraph": "常如其性故，卽唯識實性。",
                    "zhushu": "",
                    "type": 2
                },
                {
                    "paragraph": "論曰：卽依此前所說三性，立彼後說三種無性。謂卽相、生、勝義無性。故佛密意說，一切法皆無自性，非性全無。說密意言顯非了義，謂後二性雖體非無，而有愚夫於彼增益妄執實有我、法自性，此卽名爲遍計所執。爲除此執，故佛世尊於有及無摠說無性。",
                    "zhushu": ""
                },
                {
                    "paragraph": "云何依此而立彼三？謂依此初遍計所執立相無性，由此體相畢竟非有，如空華故。依次依他立生無性，此如幻事託衆緣生，無如妄執自然性故，假說無性，非性全無。依後圓成實立勝義無性，謂卽勝義，由遠離前遍計所執我、法性故，假說無性，非性全無，如太虛空雖遍衆色，而是衆色無性所顯。雖依他起非勝義故，亦得說爲勝義無性，而濫第二，故此不說。此性卽是諸法勝義，是一切法勝義諦故。",
                    "zhushu": ""
                },
                {
                    "paragraph": "然勝義諦略有四種：一世閒勝義，謂薀、處、界等；二道理勝義，謂苦等四諦；三證得勝義，謂二空眞如；四勝義勝義，謂一眞法界。此中勝義依最後說，是最勝道所行義故。爲簡前三故作是說：此諸法勝義，亦卽是眞如。眞謂眞實，顯非虛妄。如謂如常，表無變易。謂此眞實於一切位常如其性，故曰眞如，卽是湛然不虛妄義。",
                    "zhushu": ""
                },
                {
                    "paragraph": "亦言顯此復有多名，謂名法界及實際等，如餘論中隨義廣釋。此性卽是唯識實性。謂唯識性略有二種：一者虛妄，謂遍計所執；二者眞實，謂圓成實性，爲簡虛妄說實性言。",
                    "zhushu": ""
                },
                {
                    "paragraph": "復有二性：一者世俗，謂依他起；二者勝義，謂圓成實，爲簡世俗故說實性。三頌摠顯諸契經中說無性言非極了義，諸有智者不應依之摠撥諸法都無自性。如是所成唯識相性，誰於幾位如何悟入？謂具大乘二種姓者，略於五位漸次悟入。",
                    "zhushu": ""
                },
                {
                    "paragraph": "何謂大乘二種種姓？一本性住種姓，謂無始來依附本識法爾所得無漏法因：二習所成種姓，謂聞法界等流法己聞所成等熏習所成。要具大乘此二種姓，方能漸次悟入唯識。",
                    "zhushu": ""
                },
                {
                    "paragraph": "何謂悟入唯識五位？一資糧位，謂修大乘，順解脫分；二加行位，謂修大乘順決擇分；三通達位，謂諸菩薩所住見道；四修習位，謂諸菩薩所住修道；五究竟位，謂住無上正等菩提。",
                    "zhushu": ""
                },
                {
                    "paragraph": "云何漸次悟入唯識？謂諸菩薩於識相性資糧位中能深信解，在加行位能漸伏除所取、能取引發眞見，在通達位如實通達，修習位中如所見理數數修習伏斷餘障，至究竟位出障圓明，能盡未來化有情類復令悟入唯識相性。初資糧位其相云何？頌曰：",
                    "zhushu": "",
                    "type": 2
                },
                {
                    "paragraph": "乃至未起識，求住唯識性，",
                    "zhushu": ""
                },
                {
                    "paragraph": "於二取隨眠，猶未能伏滅。",
                    "zhushu": "",
                    "type": 2
                },
                {
                    "paragraph": "論曰：從發深固大菩提心，乃至未起順決擇識，求住唯識眞勝義性，齊此皆是資糧位攝。爲趣無上正等菩提，修集種種，勝資糧故。爲有情故勤求解脫，由此亦名順解脫分。此位菩薩依因、善友，作意資糧四勝力故，於唯識義雖深信解，而未能了能、所取空，多住外門修菩薩行。故於二取所引隨眠，猶未有能伏滅功力，令彼不起二取現行。此二取言顯二取取，執取能取、所取性故。二取習氣名彼隨眠，隨逐有情眠伏藏識，或隨增過，故名隨眠，卽是所知、煩惱障種。",
                    "zhushu": ""
                },
                {
                    "paragraph": "煩惱障者，謂執遍計所執實我薩迦耶見而爲上首百二十八根本煩惱，及彼等流諸隨煩惱。此皆擾惱有情身心，能障涅槃，名煩惱障。",
                    "zhushu": ""
                },
                {
                    "paragraph": "所知障者，謂執遍計所執實法薩迦耶見而爲上首見、疑、無明、愛、恚、慢等，覆所知境無顚倒性，能障菩提，名所知障。此所知障決定不與異熟識俱，彼微劣故，不與無明、慧相應故，法空智品與俱起故。",
                    "zhushu": ""
                },
                {
                    "paragraph": "七轉識內隨其所應或少或多，如煩惱說，眼等五識無分別故，法見、疑等定不相應，餘由意力皆容引起。此障但與不善、無記二心相應，論說無明唯通不善、無記性故，癡、無癡等不相應故。",
                    "zhushu": ""
                },
                {
                    "paragraph": "煩惱障中此障必有，彼定用此爲所依故。體雖無異，而用有別，故二隨眠隨聖道用，有勝有劣，斷或前後。此於無覆無記性中是異熟生，非餘三種，彼威儀等勢用薄弱，非覆所知障菩提故。此名無覆望二乘說，若望菩薩亦是有覆。",
                    "zhushu": ""
                },
                {
                    "paragraph": "若所知障有見、疑等，如何此種契經說爲無明住地？無明增故，摠名無明，非無見等。如煩惱種立見一處、欲、色、有愛四住地名，豈彼更無慢、無明等？如是二障分別起者見所斷攝，任運起者修所斷攝。二乘但能斷煩惱障，菩薩俱斷。永斷二種唯聖道能，伏二現行通有漏道。",
                    "zhushu": ""
                },
                {
                    "paragraph": "菩薩住此資糧位中，二麤現行雖有伏者，而於細者及二隨眠止觀力微，未能伏滅。此位未證唯識眞如，依勝解力修諸勝行，應知亦是解行地攝。所修勝行其相云何？略有二種，謂福及智，諸勝行中慧爲性者皆名爲智，餘名爲福。且依六種波羅蜜多，通相皆二。別相，前五說爲福德，第六智慧。或復前三唯福德攝，後一唯智，餘通二種。",
                    "zhushu": ""
                },
                {
                    "paragraph": "復有二種，謂利自他，所修勝行隨意樂力，一切皆通自他利行。依別相說，六到彼岸、菩提分等自利行攝，四種攝事、四無量等，一切皆是利他行攝。如是等行差別無邊，皆是此中所修勝行。此位二障雖未伏除，修勝行時有三退屈，而能三事練磨其心，於所證修勇猛不退。",
                    "zhushu": ""
                },
                {
                    "paragraph": "一聞無上正等菩提廣大深遠心便退屈，引他己證大菩提者練磨自心，勇猛不退；二聞施等波羅蜜多甚難可修心便退屈，省己意樂能修施等練磨自心，勇猛不退；三聞諸佛圓滿轉依極難可證心便退屈，引他麤善況己妙因練磨自心，勇猛不退。由斯三事練磨其心堅固熾然修諸勝行。次加行位其相云何？頌曰：",
                    "zhushu": "",
                    "type": 2
                },
                {
                    "paragraph": "現前立少物，謂是唯識性，",
                    "zhushu": ""
                },
                {
                    "paragraph": "以有所得故，非實住唯識。",
                    "zhushu": "",
                    "type": 2
                },
                {
                    "paragraph": "論曰：菩薩先於初無數劫善備福德智慧資糧，順解脫分旣圓滿已。爲入見道住唯識性，復修加行伏除二取，謂煖、頂、忍、世第一法。此四摠名順決擇分，順趣眞實決擇分故。近見道故立加行名，非前資糧無加行義。煖等四法依四尋思、四如實智初後位立。四尋思者，尋思名、義、自性、差別，假有實無。如實遍知此四離識及識非有，名如實智。名、義相異，故別尋求，二二相同，故合思察。",
                    "zhushu": ""
                },
                {
                    "paragraph": "依明得定發下尋思觀無所取，立爲煖位，謂此位中創觀所取名等四法，皆自心變，假施設有，實不可得。初獲慧日前行相故立明得名，卽此所獲道火前相，故亦名煖。",
                    "zhushu": ""
                },
                {
                    "paragraph": "依明增定，發上尋思觀無所取，立爲頂位，謂此位中重觀所取名等四法，皆自心變，假施設有，實不可得，明相轉盛，故名明增。尋思位極，故復名頂。",
                    "zhushu": ""
                },
                {
                    "paragraph": "依印順定，發下如實智，於無所取決定印持，無能取中亦順樂忍。旣無實境離能取識，寧有實識離所取境？所取、能取相待立故。印順忍時摠立爲忍，印前順後立印順名，忍境識空，故亦名忍。",
                    "zhushu": ""
                },
                {
                    "paragraph": "依無閒定發上如實智，印二取空，立世第一法。謂前上忍唯印能取空，今世第一法二空雙印，從此無閒必入見道，故立無閒名。異生法中此最勝故，名世第一法。如是煖、頂依能取識觀所取空，下忍起時印境空相，中忍轉位於能取識如境是空順樂忍可，上忍起位印能取空，世第一法雙印空相。皆帶相故未能證實，故說菩薩此四位中猶於現前安立少物，謂是唯識眞勝義性。以彼空、有二相未除，帶相觀心有所得故，非實安住眞唯識理，彼相滅已方實安住。依如是義故有頌言：",
                    "zhushu": "",
                    "type": 2
                },
                {
                    "paragraph": "菩薩於定位，觀影唯是心，",
                    "zhushu": ""
                },
                {
                    "paragraph": "義相旣滅除，審觀唯自想。",
                    "zhushu": ""
                },
                {
                    "paragraph": "如是住內心，知所取非有，",
                    "zhushu": ""
                },
                {
                    "paragraph": "次能取亦無，後觸無所得。",
                    "zhushu": "",
                    "type": 2
                },
                {
                    "paragraph": "此加行位未遣相縛，於麤重縛亦未能斷，唯能伏除分別二取，違見道故。於俱生者及二隨眠有漏觀心有所得故，有分別故，未全伏除，全未能滅。此位菩薩於安立諦非安立諦俱學觀察，爲引當來二種見故，及伏分別二種障故，非安立諦是正所觀，非如二乘唯觀安立。菩薩起此煖等善根，雖方便時通諸靜慮，而依第四方得成滿，託最勝依入見道故。唯依欲界善趣身起，餘慧厭心非殊勝故，此位亦是解行地攝，未證唯識眞勝義故。次通達位其相云何？頌曰：",
                    "zhushu": "",
                    "type": 2
                },
                {
                    "paragraph": "若時於所緣，智都無所得，",
                    "zhushu": ""
                },
                {
                    "paragraph": "爾時住唯識，離二取相故。",
                    "zhushu": "",
                    "type": 2
                },
                {
                    "paragraph": "論曰：若時菩薩於所緣境無分別智都無所得，不取種種戲論相故。爾時乃名實住唯識眞勝義性，卽證眞如，智與眞如平等平等俱離能取、所取相故，能、所取相俱是分別，有所得心戲論現故。",
                    "zhushu": ""
                },
                {
                    "paragraph": "有義此智二分俱無，說無所取、能取相故。有義此智相、見俱有，帶彼相起名緣彼故。若無彼相名緣彼者，應色智等名聲等智。若無見分，應不能緣。寧可說爲緣眞如智？勿眞如性亦名能緣，故應許此定有見分。",
                    "zhushu": ""
                },
                {
                    "paragraph": "有義此智見有相無，說無相取不取相故。雖有見分而無分別，說非能取，非取全無。雖無相分，而可說此帶如相起，不離如故。如自證分緣見分時不變而緣，此亦應爾。變而緣者便非親證，如後得智應有分別。故應許此有見無相。加行無閒此智生時體會眞如，名通達位。初照理故，亦名見道。然此見道略說有二：一眞見道，謂卽所說無分別智。實證二空所顯眞理，實斷二障分別隨眠，雖多剎那事方究竟，而相等故，摠說一心。",
                    "zhushu": ""
                },
                {
                    "paragraph": "有義此中二空二障漸證漸斷，以有淺深麤細異故。有義此中二空二障頓證頓斷，由意樂力有堪能故。二相見道。此復有二：一觀非安立諦，有三品心：一內遣有情假緣智能除軟品分別隨眠。二內遣諸法假緣智能除中品分別隨眠。三遍遣一切有情諸法假緣智能除一切分別隨眠。前二名法智，各別緣故。第三名類智，摠合緣故。法眞見道二空見分自所斷障無間解脫別摠建立，名相見道。",
                    "zhushu": ""
                },
                {
                    "paragraph": "有義此三是眞見道，以相見道緣四諦故。有義此三是相見道。以眞見道不別緣故。二緣安立諦，有十六心，此復有二：一者依觀所取、能取，別立法類十六種心。謂於苦諦有四種心：一苦法智忍，謂觀三界苦諦眞如，正斷三界見苦所斷二十八種分別隨眠；二苦法智，謂忍無閒觀前眞如，證前所斷煩惱解脫；三苦類智忍，謂智無閒無漏慧生，於法忍智各別內證，言後聖法皆是此類；四苦類智，謂此無閒無漏智生，審定印可苦類智忍。如於苦諦有四種心，集、滅、道諦應知亦爾。此十六心八觀眞如，八觀正智。法眞見道無閒解脫見自證分，差別建立，名相見道。二者依觀下上諦境別立法類十六種心。謂觀現前不現前界苦等四諦各有二心：一現觀忍，二現觀智。如其所應，法眞見道無閒解脫見分觀諦，斷見所斷百一十二分別隨眠，名相見道。",
                    "zhushu": ""
                },
                {
                    "paragraph": "若依廣布聖教道理，說相見道有九種心。此卽依前緣安立諦二十六種止觀別立。謂法類品忍智合說各有四觀卽爲八心，八相應止摠說爲一。雖見道中止觀雙運，而於見義觀順非止，故此觀止開合不同，由此九心名相見道。",
                    "zhushu": ""
                },
                {
                    "paragraph": "諸相見道依眞假說世第一法無閒而生及斷隨眠，非實如是。眞見道後方得生故，非安立後起安立故，分別隨眠眞已斷故。前眞見道證唯識性，後相見道證唯識相，二中初勝，故頌偏說。前眞見道根本智攝，後相見道後得智攝。",
                    "zhushu": ""
                },
                {
                    "paragraph": "諸後得智有二分耶？有義俱無，離二取故。有義此智見有相無，說此智品有分別故。聖智皆能親照境故，不執著故說離二取。",
                    "zhushu": ""
                },
                {
                    "paragraph": "有義此智二分俱有，說此思惟似眞如相，不見眞實眞如性故。又說此智分別諸法自、共相等，觀諸有情根性差別而爲說故。又說此智現身土等爲諸有情說正法故。若不變現似色、聲等，寧有現身說法等事？轉色薀依不現色者，轉四蘊依應無受等。",
                    "zhushu": ""
                },
                {
                    "paragraph": "又若此智不變似境，離自體法應非所緣，緣色等時應緣聲等。又緣無法等應無所緣緣，彼體非實無緣用故，由斯後智二分俱有。此二見道與六現觀相攝云何？六現觀者：一思現觀，謂最上品喜受相應思所成慧。此能觀察諸法共相，引生煖等，加行道中觀察諸法，此用最猛，偏立現觀。煖等不能廣分別法，又未證理，故非現觀。二信現觀，謂緣三寶世、出世閒決定淨信，此助現觀。令不退轉，立現觀名。三戒現觀，謂無漏戒，除破戒垢，令觀增明，亦名現觀。四現觀智諦現觀，謂一切種，緣非安立，根本後得無分別智。五現觀邊智諦現觀，謂現觀智諦現觀後，諸緣安立世、出世智。六究竟現觀，謂盡智等究竟位智。",
                    "zhushu": ""
                },
                {
                    "paragraph": "此眞見道攝彼第四現觀少分，此相見道攝彼第四第五少分。彼第二三雖此俱起，而非自性，故不相攝。菩薩得此二見道時生如來家。住極喜地，善達法界，得諸平等。常生諸佛大集會中，於多百門已得自在，自知不久證大菩提，能盡未來利樂一切。次修習位其相云何？頌曰：",
                    "zhushu": "",
                    "type": 2
                },
                {
                    "paragraph": "無得不思議，是出世間智，",
                    "zhushu": ""
                },
                {
                    "paragraph": "捨二麤重故，便證得轉依。",
                    "zhushu": "",
                    "type": 2
                },
                {
                    "paragraph": "論曰：菩薩從前見道起已，爲斷餘障證得轉依，復數修習無分別智。此智遠離所取、能取，故說無得及不思議。或離戲論說爲無得，妙用難測名不思議。是出世閒無分別智，斷世閒故名出世閒，二取隨眠是世閒本，唯此能斷獨得出名。或出世名依二義立，謂體無漏及證眞如。此智具斯二種義故獨名出世，餘智不然，卽十地中無分別智。",
                    "zhushu": ""
                },
                {
                    "paragraph": "數修此故，捨二麤重。二障種子立麤重名，性無堪任違細輕故。令彼永滅，故說爲捨。此能捨彼二麤重故，便能證得廣大轉依。",
                    "zhushu": ""
                },
                {
                    "paragraph": "依謂所依，卽依他起，與染淨法爲所依故。染謂虛妄遍計所執，淨謂眞實圓成實性，轉謂二分：轉捨、轉得。由數修習無分別智斷本識中二障麤重，故能轉捨依他起上遍計所執，及能轉得依他起中圓成實性。由轉煩惱得大涅槃，轉所知障證無上覺，成立唯識意爲有情證得如斯二轉依果。",
                    "zhushu": ""
                },
                {
                    "paragraph": "或依卽是唯識眞如，生死涅槃之所依故。愚夫顚倒迷此眞如，故無始來受生死苦。聖者離倒悟此眞如，便得涅槃畢竟安樂。由數修習無分別智斷本識中二障麤重，故能轉滅依如生死及能轉證依如涅槃，此卽眞如離雜染性。如雖性淨而相雜染，故離染時假說新淨，卽此新淨說爲轉依，修習位中斷障證得。雖於此位亦得菩提，而非此中頌意所顯，頌意但顯轉唯識性，二乘滿位名解脫身，在大牟尼名法身故。",
                    "zhushu": "",
                    "type": 2
                },
                {
                    "paragraph": "云何證得二種轉依？謂十地中修十勝行，斷十重障，證十眞如，二種轉依由斯證得。言十地者：一極喜地，初獲聖性，具證二空，能益自他，生大喜故。二離垢地，具淨尸羅，遠離能起微細毀犯，煩惱垢故。三發光地，成就勝定大法摠持，能發無邊妙慧光故。四焰慧地，安住最勝菩提分法，燒煩惱薪，慧焰增故。五極難勝地，眞、俗兩智行相互違，合令相應，極難勝故。六現前地，住緣起智，引無分別最勝般若，令現前故。七遠行地，至無相住功用後邊，出過世閒二乘道故。八不動地，無分別智任運相續，相用煩惱不能動故。九善慧地，成就微妙四無閡解，能遍十方善說法故。十法雲地，大法智雲，含衆德水，蔽如空麤重，充滿法身故。如是十地摠攝有爲、無爲功德以爲自性，與所修行爲勝依持，令得生長，故名爲地。十勝行者，卽是十種波羅蜜多。",
                    "zhushu": ""
                },
                {
                    "paragraph": "施有三種，謂財施、無畏施、法施。戒有三種，謂律儀戒、攝善法戒、饒益有情戒。忍有三種，謂耐怨害忍、安受苦忍、諦察法忍。精進有三種，謂被甲精進、攝善精進、利樂精進。",
                    "zhushu": ""
                },
                {
                    "paragraph": "靜慮有三種，謂安住靜慮、引發靜慮、辦事靜慮。般若有三種，謂生空無分別慧、法空無分別慧、俱空無分別慧。方便善巧有二種，謂迴向方便善巧、拔濟方便善巧。願有二種，謂求菩提願、利樂他願。力有二種，謂思擇力、修習力。智有二種，謂受用法樂智、成熟有情智。",
                    "zhushu": ""
                },
                {
                    "paragraph": "此十性者，施以無貪及彼所起三業爲性，戒以受學菩薩戒時三業爲性，忍以無瞋、精進、審慧及彼所起三業爲性，精進以勤及彼所起三業爲性，靜慮但以等持爲性，後五皆以擇法爲性，說是根本、後得智故。有義第八，以欲、勝解及信爲性，願以此三爲自性故。",
                    "zhushu": ""
                },
                {
                    "paragraph": "此說自性，若幷眷屬，一一皆以一切俱行功德爲性。此十相者，要七最勝之所攝受方可建立波羅蜜多。一安住最勝，謂要安住菩薩種性。二依止最勝，謂要依止大菩提心。三意樂最勝，謂要悲愍一切有情。四事業最勝，謂要具行一切事業。五巧便最勝，謂要無相智所攝受。六迴向最勝，謂要迴向無上菩提。七淸淨最勝，謂要不爲二障閒雜。",
                    "zhushu": ""
                },
                {
                    "paragraph": "若非此七所攝受者，所行施等非到彼岸。由斯施等十對波羅蜜多一一皆應四句分別。此但有十不增減者，謂十地中對治十障證十眞如無增減故。復次前六不增減者，爲除六種相違障故，漸次修行諸佛法故，漸次成熟諸有情故，此如餘論廣說應知。",
                    "zhushu": ""
                },
                {
                    "paragraph": "又施等三增上生道，感大財體及眷屬故。精進等三決定勝道，能伏煩惱成熟有情及佛法故，諸菩薩道唯有此二。",
                    "zhushu": ""
                },
                {
                    "paragraph": "又前三種饒益有情，施彼資財，不損惱彼，堪忍彼惱而饒益故。精進等三對治煩惱，雖未伏滅，而能精勤修對治彼諸善加行永伏永滅諸煩惱故。",
                    "zhushu": ""
                },
                {
                    "paragraph": "又由施等不住涅槃，及由後三不住生死，爲無住處涅槃資糧，由此前六不增不減。後唯四者，爲助前六令修滿足不增減故。方便善巧助施等三，願助精進，力助靜慮，智助般若，令修滿故。如󰡔解深密廣說應知。十次第者，謂由前前引發後後，及由後後持淨前前。又前前麤後後細故，易難修習，次第如是。釋摠別名如餘處說。",
                    "zhushu": ""
                },
                {
                    "paragraph": "此十修者，有五種修：一依止任持修，二依止作意修，三依止意樂修，四依止方便修，五依止自在修。依此五修修習十種波羅蜜多皆得圓滿，如󰡔集論等廣說其相。",
                    "zhushu": ""
                },
                {
                    "paragraph": "此十攝者，謂十一一皆攝一切波羅蜜多，互相順故。依修前行而引後者，前攝於後，必待前故。後不攝前，不待後故。依修後行持淨前者，後攝於前，持淨前故。前不攝後，非持淨故。若依純雜而修習者，展轉相望應作四句。",
                    "zhushu": ""
                },
                {
                    "paragraph": "此實有十而說六者，應知後四第六所攝。開爲十者，第六唯攝無分別智，後四皆是後得智攝。緣世俗故。",
                    "zhushu": ""
                },
                {
                    "paragraph": "此十果者，有漏有四，除離繫果。無漏有四，除異熟果。而有處說具五果者，或互相資，或二合說。",
                    "zhushu": ""
                },
                {
                    "paragraph": "十與三學互相攝者，戒學有三：一律儀戒，謂正遠離所應離；二攝善法戒，謂正修證應修證法；三饒益有情戒，謂正利樂一切有情。此與二乘有共不共，甚深廣大，如餘處說。",
                    "zhushu": ""
                },
                {
                    "paragraph": "定學有四：一大乘光明定，謂此能發照了大乘理、教行、果智光明故；二集福王定，謂此自在集無邊福如王勢力無等雙故；三賢守定，謂此能守世、出世閒賢善法故；四健行定，謂佛菩薩大健有情之所行故。此四所緣、對治、堪能、引發、作業如餘處說。",
                    "zhushu": ""
                },
                {
                    "paragraph": "慧學有三：一加行無分別慧，二根本無分別慧，三後得無分別慧。此三自性、所依、因緣、所緣、行等如餘處說。",
                    "zhushu": ""
                },
                {
                    "paragraph": "如是三慧，初二位中種具有三，現唯加行。於通達位現二，種三，見道位中無加行故。於修習位七地已前若種若現俱通三種，八地以去現二種三，無功用道違加行故，所有進趣皆用後得，無漏觀中任運起故。究竟位中現種俱二，加行現種俱已捨故。",
                    "zhushu": ""
                },
                {
                    "paragraph": "若自性攝，戒唯攝戒，定攝靜慮，慧攝後五。若幷助伴，皆具相攝。",
                    "zhushu": ""
                },
                {
                    "paragraph": "若隨用攝，戒攝前三，資糧、自體、眷屬性故。定攝靜慮，慧攝後五，精進三攝，遍策三故。",
                    "zhushu": ""
                },
                {
                    "paragraph": "若隨顯攝，戒攝前四，前三如前及守護故，定攝靜慮，慧攝後五。",
                    "zhushu": ""
                },
                {
                    "paragraph": "此十位者，五位皆具，修習位中，其相最顯。然初二位頓悟菩薩種通二種，現唯有漏，漸悟菩薩若種若現俱通二種，已得生空無漏觀故。通達位中種通二種，現唯無漏。於修習位七地已前種現俱通有漏、無漏，八地以去種通二種，現唯無漏。究竟位中若現若種俱唯無漏。",
                    "zhushu": ""
                },
                {
                    "paragraph": "此十因位有三種名：一名遠波羅蜜多，謂初無數劫，爾時施等勢力尚微，被煩惱伏未能伏彼，由斯煩惱不覺現行；二名近波羅蜜多，謂第二無數劫，爾時施等勢力漸增，非煩惱伏而能伏彼，由斯煩惱故意方行；三名大波羅蜜多，謂第三無數劫，爾時施等勢力轉增，能畢竟伏一切煩惱，由斯煩惱永不現行，猶有所知微細現種及煩惱種，故未究竟。此十義類差別無邊，恐厭繁文，略示綱要。十於十地雖實皆修，而隨相增，地地修一。雖十地行有無量門，而皆攝在十到彼岸。",
                    "zhushu": ""
                },
                {
                    "paragraph": "十重障者：一異生性障，謂二障中分別起者，依彼種立異生性故。二乘見道現在前時，唯斷一種名得聖性，菩薩見道現在前時，具斷二種名得聖性。二眞見道現在前時，彼二障種必不成就，猶明與闇定不俱生，如秤兩頭低昂時等，諸相違法理必應然，是故二性無俱成失。",
                    "zhushu": ""
                },
                {
                    "paragraph": "無閒道時，已無惑種。何用復起解脫道爲？斷惑證滅期心別故，爲捨彼品麤重性故，無閒道時雖無惑種，而未捨彼無堪任性，爲捨此故起解脫道，及證此品擇滅無爲。",
                    "zhushu": ""
                },
                {
                    "paragraph": "雖見道生亦斷惡趣諸業果等，而今且說能起煩惱，是根本故。由斯初地，說斷二愚及彼麤重：一執著我法愚，卽是此中異生性障；二惡趣雜染愚，卽是惡趣諸業果等。",
                    "zhushu": ""
                },
                {
                    "paragraph": "應知愚品摠說爲愚，後准此釋。或彼唯說利鈍障品俱起二愚。彼麤重言顯彼二種，或二所起無堪任性。如入二定說斷苦根，斷苦根雖非現種而名麤重，此亦應然，後麤重言例此應釋。",
                    "zhushu": ""
                },
                {
                    "paragraph": "雖初地所斷實通二障，而異生性障意取所知，說十無明非染污故，無明卽是十障品愚。二乘亦能斷煩惱障，彼是共故，非此所說。又十無明不染污者，唯依十地修所斷說。雖此位中亦伏煩惱斷彼麤重，而非正意，不斷隨眠，故此不說。理實初地修道位中亦斷俱生所知一分，然今且說最初斷者，後九地斷准此應知。",
                    "zhushu": ""
                },
                {
                    "paragraph": "住滿地中時旣淹久，理應進斷所應斷障，不爾，三時道應無別。故說菩薩得現觀已，復於十地修道位中唯修永滅所知障道，留煩惱障助願受生，非如二乘速趣圓寂，故修道位不斷煩惱，將成佛時方頓斷故。二邪行障，謂所知障中俱生一分及彼所起悞犯三業。彼障二地極淨尸羅，入二地時便能永斷。由斯二地說斷二愚及彼麤重：一微細悞犯愚，卽是此中俱生一分；二種種業趣愚，卽彼所起悞犯三業。或唯起業不了業愚。三闇鈍障，謂所知障中俱生一分，令所聞思修法忘失。彼障三地勝定摠持及彼所發殊勝三慧，入三地時便能永斷。",
                    "zhushu": ""
                },
                {
                    "paragraph": "由斯三地說斷二愚及彼麤重：一欲貪愚，卽是此中能障勝定及修慧者。彼昔多與欲貪俱，故名欲貪愚，今得勝定及修所成，彼旣永斷欲貪隨伏，此無始來依彼轉故。二圓滿聞持陁羅尼愚，卽是此中能障摠持聞思慧者。",
                    "zhushu": ""
                },
                {
                    "paragraph": "四微細煩惱現行障，謂所知障中俱生一分，第六識俱身見等攝，最下品故，不作意緣故，遠隨現行故，說名微細。彼障四地菩提分法，入四地時便能永斷。彼昔多與第六識中任運而生執我見等同體起故，說煩惱名，今四地中旣得無漏菩提分法，彼便永滅，此我見等亦永不行。",
                    "zhushu": ""
                },
                {
                    "paragraph": "初二三地行施戒修相同世間，四地修得菩提分法方名出世，故能永害二身見等。寧知此與第六識俱？第七識俱執我見等與無漏道性相違故，八地以去方永不行，七地已來猶得現起，與餘煩惱爲依持故。此麤彼細，伏有前後，故此但與第六相應。",
                    "zhushu": ""
                },
                {
                    "paragraph": "身見等言亦攝無始所知障攝定愛法愛，彼定法愛三地尚增，入四地時方能永斷，菩提分法特違彼故。",
                    "zhushu": ""
                },
                {
                    "paragraph": "由斯四地說斷二愚及彼麤重：一等至愛愚，卽是此中定愛俱者；二法愛愚，卽是此中法愛俱者。所知障攝二愚斷故，煩惱二愛亦永不行。五於下乘般涅槃障，謂所知障中俱生一分，令厭生死樂趣涅槃，同下二乘厭苦欣滅。彼障五地無差別道，入五地時便能永斷。",
                    "zhushu": ""
                },
                {
                    "paragraph": "由斯五地說斷二愚及彼麤重：一純作意背生死愚，卽是此中厭生死者；二純作意向涅槃愚，卽是此中樂涅槃者。六麤相現行障，謂所知障中俱生一分，執有染淨麤相現行。彼障六地無染淨道，入六地時便能永斷。",
                    "zhushu": ""
                },
                {
                    "paragraph": "由斯六地說斷二愚及彼麤重：一現觀察行流轉愚，卽是此中執有染者，諸行流轉，染分攝故；二相多現行愚，卽是此中執有淨者，取淨相故，相觀多行，未能多時住無相觀。七細相現行障，謂所知障中俱生一分，執有生滅細相現行。彼障七地妙無相道，入七地時便能永斷。",
                    "zhushu": ""
                },
                {
                    "paragraph": "由斯七地說斷二愚及彼麤重：一細相現行愚，卽是此中執有生者，猶取流轉細生相故；二純作意求無相愚，卽是此中執有滅者，尚取還滅細滅相，故純於無相作意勤求，未能空中起有勝行。八無相中作加行障，謂所知障中俱生一分，令無相觀不任運起。前之五地有相觀多無相觀少，於第六地有相觀少無相觀多，第七地中純無相觀，雖恒相續而有加行。由無相中有加行故，未能任運現相及土。如是加行障八地中無功用道，故若得入第八地時便能永斷，彼永斷故，得二自在。",
                    "zhushu": ""
                },
                {
                    "paragraph": "由斯八地，說斷二愚及彼麤重：一於無相作功用愚，二於相自在愚。令於相中不自在故，此亦攝土相一分故。八地以上純無漏道任運起故，三界煩惱永不現行。第七識中細所知障猶可現起，生空智果不違彼故。九利他中不欲行障，謂所知障中俱生一分，令於利樂有情事中不欲勤行，樂修己利。彼障九地四無閡解。入九地時便能永斷。由斯九地說斷二愚及彼麤重：一於無量所說法無量名，句字後後慧辯陁羅尼自在愚。",
                    "zhushu": ""
                },
                {
                    "paragraph": "於無量所說法陁羅尼自在者，謂義無閡解，卽於所詮摠持自在，於一義中現一切義故。於無量名句字，陁羅尼自在者；謂法無閡解，卽於能詮摠持自在，於一名句字中現一切名句字故。",
                    "zhushu": ""
                },
                {
                    "paragraph": "於後後慧辯，陁羅尼自在者，謂詞無閡解，卽於言音展轉訓釋摠持自在，於一音聲中現一切音聲故。二辯才自在愚。辯才自在者，謂辯無閡解，善達機宜巧爲說故。愚能障此四種自在，皆是此中第九障攝。十於諸法中未得自在障，謂所知障中俱生一分，令於諸法不得自在。彼障十地大法智雲及所含藏所起事業，入十地時便能永斷。由斯十地說斷二愚及彼麤重：一大神通愚，卽是此中障所起事業者，二悟入微細秘密愚，卽是此中障大法智雲及所含藏者。",
                    "zhushu": ""
                },
                {
                    "paragraph": "此地於法雖得自在，而有餘障，未名最極，謂有俱生微所知障及有任運煩惱障種。金剛喩定現在前時彼皆頓斷，入如來地。由斯佛地說斷二愚及彼麤重：一於一切所知境極微細著愚，卽是此中微所知障；二極微細㝵愚，卽是此中一切任運煩惱障種。故集論說得菩提時，頓斷煩惱及所知障，成阿羅漢及成如來，證大涅槃大菩提故。",
                    "zhushu": ""
                }
            ]
        },
        {
            "name": "成唯識論第十",
            "paragraphs": [
                {
                    "paragraph": "成唯識論第十",
                    "zhushu": "",
                    "type": 1
                },
                {
                    "paragraph": "護法等菩薩造",
                    "zhushu": "",
                    "type": 2
                },
                {
                    "paragraph": "三藏法師玄奘奉詔譯",
                    "zhushu": "",
                    "type": 2
                },
                {
                    "paragraph": "此十一障二障所攝。煩惱障中見所斷種於極喜地見道初斷。彼障現起地前已伏。修所斷種金剛喩定現在前時一切頓斷。彼障現起地前漸伏，初地以上能頓伏盡，令永不行，如阿羅漢由故意力前七地中雖暫現起，而不爲失，八地以上畢竟不行。",
                    "zhushu": ""
                },
                {
                    "paragraph": "所知障中見所斷種，於極喜地見道初斷。彼障現起地前已伏。修所斷種於十地中漸次斷滅，金剛喩定現在前時方永斷盡。彼障現起地前漸伏，乃至十地方永伏盡。八地以上六識俱者不復現行，無漏觀心及果相續能違彼故。第七俱者猶可現行，法空智果起位方伏，前五轉識設未轉依，無漏伏故，障不現起。",
                    "zhushu": ""
                },
                {
                    "paragraph": "雖於修道十地位中皆不斷滅煩惱障種，而彼麤重亦漸斷滅，由斯故說二障麤重一一皆有三位斷義。雖諸位中皆斷麤重，而三位顯，是故偏說。斷二障種漸頓云何？第七識俱煩惱障種，三乘將得無學果時，一剎那中，三界頓斷。所知障種將成佛時，一剎那中一切頓斷，任運內起，無麤細故。餘六識俱煩惱障種，見所斷者，三乘見位，眞見道中，一切頓斷。修所斷者，隨其所應，一類二乘，三界九地一一漸次九品別斷。一類二乘三界九地合爲一聚，九品別斷，菩薩要起金剛喩定，一剎那中三界頓斷。",
                    "zhushu": ""
                },
                {
                    "paragraph": "所知障種，初地初心頓斷一切見所斷者。修所斷者，後於十地修道位中漸次而斷，乃至正起金剛喩定一剎那中方皆斷盡，通緣內外麤細境生，品類差別有衆多故。",
                    "zhushu": ""
                },
                {
                    "paragraph": "二乘根鈍，漸斷障時必各別起無閒解脫加行勝進，或別或摠。菩薩利根漸斷障位，非要別起無閒解脫，剎那剎那能斷證故，加行等四剎那剎那前後相望皆容具有。",
                    "zhushu": "",
                    "type": 2
                },
                {
                    "paragraph": "十眞如者：一遍行眞如，謂此眞如二空所顯，無有一法而不在故。二最勝眞如，謂此眞如具無邊德，於一切法最爲勝故。",
                    "zhushu": ""
                },
                {
                    "paragraph": "三勝流眞如，謂此眞如所流教法於餘教法極爲勝故。四無攝受眞如，謂此眞如無所繫屬，非我執等所依取故。五類無別眞如，謂此眞如類無差別，非如眼等類有異故。",
                    "zhushu": ""
                },
                {
                    "paragraph": "六無染淨眞如，謂此眞如本性無染，亦不可說後方淨故。七法無別眞如，謂此眞如雖多教法，種種安立而無異故。八不增減眞如，謂此眞如離增減執，不隨淨染有增減故，卽此亦名相土自在所依眞如，謂若證得此眞如，己現相現土俱自在故。",
                    "zhushu": ""
                },
                {
                    "paragraph": "九智自在所依眞如，謂若證得此眞如已，於無㝵解得自在故。十業自在等所依眞如，謂若證得此眞如已，普於一切神通作業摠持定門皆自在故。",
                    "zhushu": "",
                    "type": 2
                },
                {
                    "paragraph": "雖眞如性實無差別，而隨勝德假立十種。雖初地中已達一切，而能證行猶未圓滿，爲令圓滿後後建立。如是菩薩於十地中勇猛修行十種勝行，斷十重障，證十眞如，於二轉依便能證得。",
                    "zhushu": ""
                },
                {
                    "paragraph": "轉依位別略有六種：一損力益能轉，謂初二位，由習勝解及慚愧故，損本識中染種勢力，益本識內淨種功能，雖未斷障種，實證轉依，而漸伏現行亦名爲轉。",
                    "zhushu": ""
                },
                {
                    "paragraph": "二通達轉，謂通達位，由見道力通達眞如，斷分別生二障麤重，證得一分眞實轉依。",
                    "zhushu": ""
                },
                {
                    "paragraph": "三修習轉，謂修習位，由數修習十地行故，漸斷俱生二障麤重，漸次證得眞實轉依。攝大乘中說通達轉在前六地，有無相觀，通達眞俗閒雜現前，令眞、非眞現不現故。說修習轉在後四地，純無相觀長時現前，勇猛修習，斷餘麤重，多令非眞不顯現故。",
                    "zhushu": ""
                },
                {
                    "paragraph": "四果圓滿轉，謂究竟位，由三大劫阿僧企耶修集無邊難行勝行，金剛喩定現在前時，永斷本來，一切麤重，頓證佛果圓滿轉依，窮未來際利樂無盡。",
                    "zhushu": ""
                },
                {
                    "paragraph": "五下劣轉，謂二乘位，專求自利，厭苦欣寂，唯能通達生空眞如，斷煩惱種，證眞擇滅，無勝堪能名下劣轉。",
                    "zhushu": ""
                },
                {
                    "paragraph": "六廣大轉，謂大乘位，爲利他故趣大菩提，生死涅槃俱無欣厭，具能通達二空眞如，雙斷所知煩惱障種，頓證無上菩提、涅槃有勝堪能，名廣大轉。此中意說廣大轉依，捨二麤重而證得故。",
                    "zhushu": ""
                },
                {
                    "paragraph": "轉依義別略有四種：一能轉道。此復有二：一能伏道，謂伏二障隨眠勢力，令不引起二障現行，此通有漏無漏二道，加行根本後得三智，隨其所應漸頓伏彼。二能斷道，謂能永斷二障隨眠，此道定非有漏加行，有漏曾習相執所引未泯相故，加行趣求所證所引未成辦故。",
                    "zhushu": ""
                },
                {
                    "paragraph": "有義根本無分別智親證二空所顯眞理，無境相故能斷隨眠，後得不然，故非斷道。有義後得無分別智雖不親證二空眞理，無力能斷迷理隨眠，而於安立非安立相明了現前，無倒證故，亦能永斷迷事隨眠。故瑜伽說修道位中有出世斷道世出世斷道，無純世閒道能永害隨眠，是曾習故，相執引故。",
                    "zhushu": ""
                },
                {
                    "paragraph": "由斯理趣諸見所斷及修所斷迷理隨眠，唯有根本無分別智，親證理故，能正斷彼。餘修所斷迷事隨眠根本後得俱能正斷。",
                    "zhushu": ""
                },
                {
                    "paragraph": "二所轉依。此復有二：一持種依，謂根本識，由此能持染淨法種與染淨法俱爲所依。聖道轉令捨染得淨。餘依他起性雖亦是依，而不能持種，故此不說。",
                    "zhushu": ""
                },
                {
                    "paragraph": "二迷悟依，謂眞如，由此能作迷悟根本，諸染淨法依之得生，聖道轉令捨染得淨。餘雖亦作迷悟法依，而非根本，故此不說。",
                    "zhushu": ""
                },
                {
                    "paragraph": "三所轉捨。此復有二：一所斷捨，謂二障種，眞無閒道現在前時，障治相違，彼便斷滅，永不成就，說之爲捨。彼種斷故，不復現行，妄執我法。所執我法不對妄情，亦說爲捨，由此名捨遍計所執。",
                    "zhushu": ""
                },
                {
                    "paragraph": "二所棄捨，謂餘有漏劣無漏種，金剛喩定現在前時，引極圓明純淨本識，非彼依故，皆永棄捨。彼種捨已，現有漏法及劣無漏畢竟不生，旣永不生，亦說爲捨，由此名捨生死劣法。",
                    "zhushu": ""
                },
                {
                    "paragraph": "有義所餘有漏法種及劣無漏，金剛喩定現在前時，皆已棄捨，與二障種俱時捨故。有義爾時猶未捨彼，與無閒道不相違故，菩薩應無生死法故，此位應無所熏識故，住無閒道應名佛故，後解脫道應無用故。由此應知餘有漏等解脫道起方棄捨之，第八淨識非彼依故。",
                    "zhushu": ""
                },
                {
                    "paragraph": "四所轉得。此復有二：一所顯得，謂大涅槃。此雖本來自性淸淨，而由客障覆令不顯，眞聖道生，斷彼障故，令其相顯，名得涅槃。此依眞如離障施設，故體卽是淸淨法界。",
                    "zhushu": "",
                    "type": 2
                },
                {
                    "paragraph": "涅槃義別，略有四種：一本來自性淸淨涅槃，謂一切法相眞如理，雖有客染而本性淨，具無數量微妙功德，無生無滅湛若虛空，一切有情平等共有，與一切法，不一不異，離一切相一切分別，尋思路絕，名言道斷，唯眞聖者自內所證，其性本寂，故名涅槃；二有餘依涅槃，謂卽眞如出煩惱障，雖有微苦所依未滅，而障永寂，故名涅槃；三無餘依涅槃，謂卽眞如出生死苦，煩惱旣盡，餘依亦滅，衆苦永寂，故名涅槃；四無住處涅槃，謂卽眞如出所知障，大悲般若常所輔翼，由斯不住生死涅槃，利樂有情窮未來際，用而常寂，故名涅槃。一切有情皆有初一，二乘無學容有前三，唯我世尊可言具四。",
                    "zhushu": ""
                },
                {
                    "paragraph": "如何善逝有有餘依？雖無實依而現似有。或苦依盡說無餘依，非苦依在說有餘依，是故世尊可言具四。若聲聞等有無餘依，如何有處說彼非有？有處說彼都無涅槃，豈有餘依彼亦非有？",
                    "zhushu": ""
                },
                {
                    "paragraph": "然聲聞等身智在時有所知障，苦依未盡，圓寂義隱，說無涅槃，非彼實無煩惱障盡所顯眞理有餘涅槃。爾時未證無餘圓寂，故亦說彼無無餘依，非彼後時滅身智已，無苦依盡無餘涅槃。或說二乘，無涅槃者，依無住處，不依前三。",
                    "zhushu": ""
                },
                {
                    "paragraph": "又說彼，無無餘依者，依不定性二乘而說，彼纔證得有餘涅槃，決定迴心求無上覺，由定願力留身久住，非如一類入無餘依。謂有二乘深樂圓寂，得生空觀，親證眞如，永滅感生煩惱障盡，顯依眞理有餘涅槃。彼能感生煩惱盡故，後有異熟，無由更生。現苦所依任運滅位，餘有爲法旣無所依，與彼苦依同時頓捨，顯依眞理無餘涅槃。",
                    "zhushu": ""
                },
                {
                    "paragraph": "爾時，雖無二乘身智，而由彼證，可說彼有。此位唯有淸淨眞如，離相湛然，寂滅安樂，依斯說彼與佛無差。但無菩提利樂他業故，復說彼與佛有異。",
                    "zhushu": ""
                },
                {
                    "paragraph": "諸所知障，旣不感生，如何斷彼得無住處？彼能隱覆法空眞如，令不發生大悲般若，窮未來際利樂有情，故斷彼時顯法空理。此理卽是無住涅槃，令於二邊俱不住故。若所知障亦障涅槃，如何斷彼不得擇滅？擇滅離縛，彼非縛故。",
                    "zhushu": ""
                },
                {
                    "paragraph": "旣爾，斷彼寧得涅槃？非諸涅槃皆擇滅攝，不爾，性淨應非涅槃。能縛有情住生死者，斷此說得擇滅無爲，諸所知障不感生死，非如煩惱能縛有情，故斷彼時不得擇滅。然斷彼故，法空理顯，此理相寂說爲涅槃，非此涅槃擇滅爲性，故四圓寂諸無爲中，初後卽眞如，中二擇滅攝。",
                    "zhushu": ""
                },
                {
                    "paragraph": "若唯斷縛得擇滅者，不動等二四中誰攝？非擇滅攝，說暫離故。擇滅無爲唯究竟滅，有非擇滅非永滅故。或無住處亦擇滅攝，由眞擇力滅障得故。擇滅有二：一滅縛得，謂斷感生煩惱得者；二滅障得，謂斷餘障而證得者。故四圓寂諸無爲中初一卽眞如，後三皆擇滅。不動等二暫伏滅者非擇滅攝，究竟滅者擇滅所攝。旣所知障亦障涅槃。如何但說是菩提障？說煩惱障但障涅槃，豈彼不能爲菩提障？應知聖教依勝用說，理實俱能通障二果。",
                    "zhushu": ""
                },
                {
                    "paragraph": "如是所說四涅槃中唯後三種名所顯得。二所生得，謂大菩提。此雖本來有能生種，而所知障㝵故不生，由聖道力斷彼障故，令從種起，名得菩提。起己相續窮未來際，此卽四智相應心品。",
                    "zhushu": "",
                    "type": 2
                },
                {
                    "paragraph": "云何四智相應心品？一大圓鏡智相應心品，謂此心品離諸分別，所緣行相微細難知，不忘不愚一切境相，性相淸淨離諸雜染，純淨圓德現種依持，能現能生身土智影，無閒無斷窮未來際，如大圓鏡現衆色像；二平等性智相應心品，謂此心品觀一切法自他有情悉皆平等，大慈悲等恒共相應，隨諸有情所樂示現受用身土影像差別，妙觀察智不共所依，無住涅槃之所建立，一味相續窮未來際；三妙觀察智相應心品，謂此心品善觀諸法自相共相無㝵而轉，攝觀無量摠持定門及所發生功德珍寶，於大衆會能現無邊作用差別皆得自在，雨大法雨，斷一切疑，令諸有情皆獲利樂；四成所作智相應心品，謂此心品爲欲利樂諸有情故，普於十方示現種種變化三業，成本願力所應作事。",
                    "zhushu": ""
                },
                {
                    "paragraph": "如是四智相應心品雖各定有二十二法，能變所變種現俱生，而智用增以智名顯。故此四品摠攝佛地一切有爲功德皆盡。",
                    "zhushu": ""
                },
                {
                    "paragraph": "此轉有漏八七六五識相應品如次而得，智雖非識而依識轉，識爲主故說轉識得。又有漏位智劣識强，無漏位中智强識劣，爲勸有情依智捨識，故說轉八識而得此四智。大圓鏡智相應心品，有義菩薩金剛喩定現在前時卽初現起，異熟識種與極微細所知障種俱時捨故。若圓鏡智爾時未起，便無能持淨種識故。",
                    "zhushu": ""
                },
                {
                    "paragraph": "有義此品解脫道時，初成佛故，乃得初起，異熟識種金剛喩定現在前時猶未頓捨。與無閒道不相違故。非障有漏劣無漏法但與佛果定相違故，金剛喩定無所熏識，無漏不增應成佛故，由斯此品從初成佛盡未來際相續不斷，持無漏種令不失故。平等性智相應心品，菩薩見道初現前位違二執故，方得初起，後十地中執未斷故，有漏等位或有閒斷，法雲地後與淨第八相依相續盡未來際。",
                    "zhushu": ""
                },
                {
                    "paragraph": "妙觀察智相應心品，生空觀品二乘見位，亦得初起，此後展轉至無學位或至菩薩解行地終或至上位，若非有漏或無心時皆容現起。法空觀品菩薩見位方得初起，此後展轉乃至上位，若非有漏生空智果或無心時皆容現起。",
                    "zhushu": ""
                },
                {
                    "paragraph": "成所作智相應心品，有義菩薩修道位中後得引故，亦得初起。有義成佛方得初起，以十地中依異熟識所變眼等非無漏故，有漏不共必俱同境，根發無漏識理不相應故，此二於境明昧異故。由斯此品要得成佛依無漏根方容現起，而數閒斷，作意起故。",
                    "zhushu": ""
                },
                {
                    "paragraph": "此四種性雖皆本有，而要熏發方得現行，因位漸增佛果圓滿，不增不減盡未來際，但從種生不熏成種，勿前佛德勝後佛故。大圓鏡智相應心品，有義但緣眞如爲境，是無分別非後得智，行相所緣不可知故。",
                    "zhushu": ""
                },
                {
                    "paragraph": "有義此品，緣一切法，莊嚴論說大圓鏡智於一切境不愚迷故，佛地經說如來智鏡諸處、境、識衆像現故，又此決定緣無漏種及身土等諸影像故，行緣微細說不可知，如阿賴耶亦緣俗故。緣眞如故是無分別，緣餘境故後得智攝，其體是一，隨用分二，了俗由證眞故說爲後得，餘一分二准此應知。平等性智相應心品，有義但緣第八淨識。如染第七緣藏識故。",
                    "zhushu": ""
                },
                {
                    "paragraph": "有義但緣眞如爲境，緣一切法平等性故。有義遍緣眞俗爲境，佛地經說平等性智證得十種平等性故。莊嚴論說緣諸有情自他平等，隨他勝解示現無邊佛影像故由斯此品通緣眞俗二智所攝，於理無違。妙觀察智相應心品，緣一切法自相共相，皆無障㝵，二智所攝。成所作智相應心品，有義但緣五種現境，莊嚴論說如來五根一一皆於五境轉故。",
                    "zhushu": ""
                },
                {
                    "paragraph": "有義此品亦能遍緣三世諸法，不違正理。佛地經說成所作智起作三業諸變化事，決擇有情心行差別，領受去來現在等義。若不遍緣，無此能故。",
                    "zhushu": ""
                },
                {
                    "paragraph": "然此心品隨意樂力或緣一法，或二或多，且說五根於五境轉，不言唯爾，故不相違。隨作意生緣事相境起化業故，後得智攝。",
                    "zhushu": ""
                },
                {
                    "paragraph": "此四心品雖皆遍能緣一切法而用有異，謂鏡智品現自受用身淨土相持無漏種，平等智品現他受用身淨土相，成事智品能現變化身及土相，觀察智品觀察自他功能過失，雨大法雨破諸疑網利樂有情。如是等門差別多種。此四心品名所生得，此所生得摠名菩提，及前涅槃名所轉得。雖轉依義摠有四種，而今但取二所轉得，頌說證得轉依言故。此修習位說能證得，非已證得，因位攝故。後究竟位其相云何？頌曰：",
                    "zhushu": "",
                    "type": 2
                },
                {
                    "paragraph": "此卽無漏界，不思議善常，",
                    "zhushu": ""
                },
                {
                    "paragraph": "安樂解脫身，大牟尼名法。",
                    "zhushu": "",
                    "type": 2
                },
                {
                    "paragraph": "論曰：前修習位所得轉依，應知卽是究竟位相。此謂此前二轉依果，卽是究竟無漏界攝。諸漏永盡，非漏隨增，性淨圓明，故名無漏。界是藏義，此中含容無邊希有大功德故。或是因義，能生五乘世出世閒利樂事故。淸淨法界可唯無漏攝，四智心品如何唯無漏？道諦攝故，唯無漏攝，謂佛功德及身土等皆是無漏種性所生，有漏法種已永捨故。雖有示現作生死身，業、煩惱等似、苦、集諦，而實無漏，道諦所攝。集論等說十五界等唯是有漏，如來豈無五根、五識、五外界等？有義如來功德身土甚深微妙，非有非無，離諸分別，絕諸戲論，非界、處等法門所攝，故與彼說理不相違。",
                    "zhushu": ""
                },
                {
                    "paragraph": "有義如來五根、五境妙定生故，法界色攝，非佛五識，雖依此變，然麤細異，非五境攝，如來五識非五識界，經說佛心恒在定故，論說五識性散亂故。成所作智何識相應？第六相應，起化用故。與觀察智性有何別？彼觀諸法自、共相等，此唯起化故有差別。",
                    "zhushu": ""
                },
                {
                    "paragraph": "此二智品，應不竝生。一類二識不俱起故。許不竝起於理無違，同體用分俱亦非失。或與第七淨識相應，依眼等根緣色等境是平等智作用差別，謂淨第七起他受用身土相者平等品攝，起變化者成事品攝。",
                    "zhushu": ""
                },
                {
                    "paragraph": "豈不此品轉五識得？非轉彼得，體卽是彼。如轉生死言得涅槃，不可涅槃同生死攝，是故於此不應爲難。有義如來功德身土如應攝在薀、處、界中，彼三皆通有漏、無漏。集論等說十五界等唯有漏者，彼依二乘麤淺境說，非說一切。謂餘成就十八界中唯有後三通無漏攝，佛成就者雖皆無漏，而非二乘所知境攝。然餘處說佛功德等非界等者，不同二乘劣智所知界等相故，理必應爾。",
                    "zhushu": ""
                },
                {
                    "paragraph": "所以者何？說有爲法皆薀攝故，說一切法界處攝故，十九界等聖所遮故。若絕戲論，便非界等，亦不應說卽無漏界善常安樂解脫身等。",
                    "zhushu": ""
                },
                {
                    "paragraph": "又處處說轉無常薀，獲得常薀，界處亦然，寧說如來非薀、處、界？故言非者，是密意說。又說五識性散亂者，說餘成者非佛所成。故佛身中十八界等皆悉具足，而純無漏。此轉依果又不思議，超過尋思言議道故，微妙甚深自內證故，非諸世閒喩所喩故。",
                    "zhushu": ""
                },
                {
                    "paragraph": "此又是善，白法性故，淸淨法界遠離生滅，極安隱故，四智心品妙用無方，極巧便故，二種皆有順益相故，違不善故，俱說爲善。",
                    "zhushu": ""
                },
                {
                    "paragraph": "論說處等八唯無記，如來豈無五根三境？此中三釋，廣說如前。一切如來身、土等法皆滅、道攝，故唯是善，聖說滅、道唯善性故，說佛土等非苦、集故，佛識所變有漏、不善、無記相等皆從無漏善種所生，無漏善攝。",
                    "zhushu": ""
                },
                {
                    "paragraph": "此又是常，無盡期故。淸淨法界無生無滅，性無變易，故說爲常。四智心品所依常故，無斷盡故，亦說爲常。非自性常，從因生故，生者歸滅一向記故，不見色心非無常故。然四智品由本願力所化有情無盡期故，窮未來際無斷無盡。",
                    "zhushu": ""
                },
                {
                    "paragraph": "此又安樂，無逼惱故，淸淨法界衆相寂靜，故名安樂。四智心品永離惱害，故名安樂。此二自性皆無逼惱，及能安樂一切有情，故二轉依俱名安樂。",
                    "zhushu": ""
                },
                {
                    "paragraph": "二乘所得二轉依果，唯永遠離煩惱障縛，無殊勝法，故但名解脫身。大覺世尊成就無上寂默法，故名大牟尼。此牟尼尊所得二果永離二障，亦名法身，無量無邊力無畏等大功德法所莊嚴故。",
                    "zhushu": ""
                },
                {
                    "paragraph": "體依聚義摠說名身，故此法身五法爲性，非淨法界獨名法身，二轉依果皆此攝故。",
                    "zhushu": ""
                },
                {
                    "paragraph": "如是法身有三相別：一自性身。謂諸如來，眞淨法界，受用、變化平等所依，離相寂然，絕諸戲論，具無邊際眞常功德，是一切法平等實性。卽此自性亦名法身，大功德法所依止故。",
                    "zhushu": ""
                },
                {
                    "paragraph": "二受用身。此有二種：一自受用，謂諸如來三無數劫修集無量福慧資糧，所起無邊眞實功德及極圓淨常遍色身，相續湛然，盡未來際，恒自受用廣大法樂，二他受用，謂諸如來由平等智示現微妙淨功德身，居純淨土，爲住十地諸菩薩衆現大神通，轉正法輪，決衆疑網，令彼受用大乘法樂。合此二種名受用身。",
                    "zhushu": ""
                },
                {
                    "paragraph": "三變化身。謂諸如來由成事智，變現無量隨類化身，居淨穢土，爲未登地諸菩薩衆，二乘、異生稱彼機宜，現通說法，令各獲得諸利樂事。",
                    "zhushu": ""
                },
                {
                    "paragraph": "以五法性攝三身者，有義初二攝自性身，經說眞如是法身故，論說轉去阿賴耶識得自性身，圓鏡智品轉去藏識而證得故。中二智品攝受用身。",
                    "zhushu": ""
                },
                {
                    "paragraph": "說平等智於純淨土爲諸菩薩現佛身故，說觀察智大集會中說法斷疑現自在故，說轉諸轉識得受用身故。後一智品攝變化身，說成事智於十方土現無量種難思化故。",
                    "zhushu": ""
                },
                {
                    "paragraph": "又智殊勝具攝三身，故知三身皆有實智。",
                    "zhushu": ""
                },
                {
                    "paragraph": "有義初一攝自性身，說自性身本性常故，說佛法身無生滅故，說證因得，非生因故，又說法身諸佛共有，遍一切法，猶若虛空，無相無爲，非色、心故。",
                    "zhushu": ""
                },
                {
                    "paragraph": "然說轉去藏識得者，謂由轉滅第八識中二障麤重顯法身故，智殊勝中說法身者，是彼依止彼實性故。自性法身雖有眞實無邊功德，而無爲故，不可說爲色心等物。",
                    "zhushu": ""
                },
                {
                    "paragraph": "四智品中眞實功德，鏡智所起常遍色身，攝自受用，平等智品所現佛身，攝他受用，成事智品所現隨類種種身相，攝變化身。說圓鏡智是受用佛，轉諸轉識得受用故。",
                    "zhushu": ""
                },
                {
                    "paragraph": "雖轉藏識亦得受用，然說轉彼顯法身故，於得受用，略不說之。又說法身無生無滅，唯證因得，非色心等。圓鏡智品與此相違，若非受用，屬何身攝？",
                    "zhushu": ""
                },
                {
                    "paragraph": "又受用身攝佛不共有爲實德，故四智品實有色心皆受用攝。又他受用及變化身皆爲化他方便示現，故不可說實智爲體。雖說化身智殊勝攝，而似智現或智所起，假說智名，體實非智。但說平等、成所作智能現受用三業化身，不說二身卽是二智，故此二智自受用攝。",
                    "zhushu": ""
                },
                {
                    "paragraph": "然變化身及他受用雖無眞實心及心所，而有化現心、心所法，無上覺者神力難思，故能化現無形質法。",
                    "zhushu": ""
                },
                {
                    "paragraph": "若不爾者，云何如來現貪、瞋等？久已斷故。云何聲聞及傍生等知如來心？如來實心等覺菩薩尚不知故。由此經說化無量類皆令有心，又說如來成所作智化作三業，又說變化有依他心，依他實心相分現故。",
                    "zhushu": ""
                },
                {
                    "paragraph": "雖說變化無根心等，而依餘說不依如來，又化色根心心所法無根等用，故不說有。如是三身雖皆具足無邊功德，而各有異，謂自性身唯有眞實常、樂、我、淨，離諸雜染，衆善所依，無爲功德，無色、心等差別相用，自受用身具無量種妙色心等眞實功德，若他受用及變化身，唯具無邊似色心等利樂他用化相功德。",
                    "zhushu": ""
                },
                {
                    "paragraph": "又自性身正自利攝，寂靜安樂無動作故。亦兼利他，爲增上緣，令諸有情得利樂故。又與受用及變化身爲所依止，故俱利攝。自受用身唯屬自利。若他受用及變化身唯屬利他，爲他現故。",
                    "zhushu": ""
                },
                {
                    "paragraph": "又自性身依法性土，雖此身土體無差別，而屬佛法相性異故。此佛身土俱非色攝，雖不可說形量小大，然隨事相，其量無邊，譬如虛空，遍一切處。自受用身還依自土，謂圓鏡智相應淨識，由昔所修自利無漏純淨佛土，因緣成熟，從初成佛盡未來際，相續變爲純淨佛土，周圓無際，衆寶莊嚴，自受用身常依而住。如淨土量身量亦爾，諸根相好一一無邊，無限善根所引生故。功德智慧旣非色法，雖不可說形量大小，而依所證及所依身，亦可說言遍一切處。",
                    "zhushu": ""
                },
                {
                    "paragraph": "他受用身亦依自土，謂平等智大慈悲力，由昔所修利他無漏純淨佛土，因緣成熟，隨住十地菩薩所宜；變爲淨土，或小或大，或劣或勝，前後改轉，他受用身依之而住，能依身量亦無定限。",
                    "zhushu": ""
                },
                {
                    "paragraph": "若變化身依變化土，謂成事智大慈悲力由昔所修利他無漏淨穢佛土因緣成熟，隨未登地有情所宜化爲佛土或淨或穢或小或大，前後改轉，佛變化身依之而住，能依身量亦無定限。自性身土一切如來同所證故，體無差別。自受用身及所依土雖一切佛各變不同，而皆無邊，不相障閡。餘二身土隨諸如來所化有情，有共不共，所化共者，同處同時諸佛各變爲身爲土，形狀相似，不相障閡，展轉相雜，爲增上緣。令所化生自識變現，謂於一土有一佛身，爲現神通說法饒益。",
                    "zhushu": ""
                },
                {
                    "paragraph": "於不共者，唯一佛變。諸有情類無始時來，種性法爾更相繫屬，或多屬一，或一屬多。故所化生有共不共，不爾，多佛久住世閒，各事劬勞實爲無益，一佛能益一切生故。",
                    "zhushu": ""
                },
                {
                    "paragraph": "此諸身土若淨若穢無漏識上所變現者，同能變識俱善無漏。純善無漏因緣所生，是道諦攝，非苦、集故。蘊等識相不必皆同，三法因緣雜引生故。有漏識上所變現者，同能變識皆是有漏，純從有漏因緣所生，是苦、集攝，非滅、道故。善等識相不必皆同，三性因緣雜引生故，蘊等同異類此應知。不爾，應無五、十二等。",
                    "zhushu": ""
                },
                {
                    "paragraph": "然相分等依識變現，非如識性依他中實。不爾，唯識理應不成，許識內境俱實有故。或識相、見等從緣生，俱依他起，虛實如識。唯言遣外，不遮內境，不爾，眞如亦應非實。內境與識旣竝非虛，如何但言唯識非境？識唯內有，境亦通外，恐濫外故，但言唯識。或諸愚夫迷執於境，起煩惱業生死沈淪，不解觀心勤求出離，哀愍彼故，說唯識言，令自觀心解脫生死，非謂內境如外都無。",
                    "zhushu": ""
                },
                {
                    "paragraph": "或相分等皆識爲性，由熏習力似多分生，眞如亦是識之實性，故除識性無別有法。此中識言亦說心所，心與心所定相應故。",
                    "zhushu": ""
                },
                {
                    "paragraph": "此論三分成立唯識，是故說爲成唯識論。亦說此論名淨唯識。顯唯識理極明淨故。此本論名唯識三十，由三十頌顯唯識理乃得圓滿，非增減故。",
                    "zhushu": "",
                    "type": 2
                },
                {
                    "paragraph": "已依聖教及正理，分別唯識性相義，",
                    "zhushu": ""
                },
                {
                    "paragraph": "所獲功德施群生，願共速登無上覺。",
                    "zhushu": ""
                }
            ]
        },
        {
            "name": "成唯識論後序",
            "paragraphs": [
                {
                    "paragraph": "成唯識論後序",
                    "zhushu": "",
                    "type": 1
                },
                {
                    "paragraph": "吳興沈玄明撰",
                    "zhushu": "",
                    "type": 2
                },
                {
                    "paragraph": "原夫覺海澂玄，涵萬流而濬宗極，神幾闡妙，被衆象而凝至眞，朗慧日而鏡六幽，洩慈雲而淸八寓，演一音而懸解，逸三乘以遐騖，體陳如之半器，津有有於鹿園，照善現之滿機，繹空空於鷲嶺。雖絕塵於常、斷，詎遺筌於有、空？顯無上之靈宗，凝中道於茲教。",
                    "zhushu": ""
                },
                {
                    "paragraph": "逮金河滅景，派淳源而不追，玉牒霏華，緖澆風而競扇，於是二十八見迷桑鴈於五天，一十六師亂雲牛於四主。半千將聖，茲惟世親，寔賢劫之應眞，晦生知以提化，飛光毓彩，誕映資靈，曜常明於八蘊，藻初情於六足，秀談芝於俱舍，摽說有之餘宗，攝玄波於大乘，賁硏空之至理，化方昇而照極，湛沖一於斯頌。",
                    "zhushu": ""
                },
                {
                    "paragraph": "唯識三十偈者，世親歸根之遺製也，理韜淵海，泛浮境於榮河，義鬱煙飆，麗虹章於玄圃。言含萬象，字苞千訓，妙旨天逸，邃彩星華，幽緖未宣，冥神絕境，孤明斂映，秘思潛津。",
                    "zhushu": ""
                },
                {
                    "paragraph": "後有護法、安慧等十大菩薩，韞玄珠於八藏，聳層搆於四圍，宅照二因，棲淸三觀。升暉十地，澄智水以潤賢林；鄰幾七覺，皎行月而開重夜。優柔芳烈，景躅前修，箭涌泉言，風飛寶思，咸觀本頌，各裁斯釋，名曰成唯識論，或名淨唯識論。",
                    "zhushu": ""
                },
                {
                    "paragraph": "空心外之二取，息滯有之迷塗，有識內之一心，遣歸空之妄執。晦斯心境，苦海所以長淪，悟彼有空，覺岸於焉高蹈。九十外道亂風轍而靡星旗，十八小乘軔羬軒而扶龍轂，窮神體妙，詣賾探機，精貫十支，洞該九分，顧十翼而搏仙羽，頫九流以濬瓊波，盡邃理之希微，闡法王之奧典，稱謂雙絕，筌象兼忘。曜靈景於西申，閟虹光於震旦，濟物弘道，眇歸宗德。",
                    "zhushu": ""
                },
                {
                    "paragraph": "粤若大和上三藏法師玄奘。體睿舍眞，履仁翔慧。九門禪宴，證靜於融山；八萬玄津，騰流於委海。疊金牆而月曜，峻玉宇而霞騫，軼芳粹於澄蘭，孕風華於龍翼，悼微言之匿彩，嗟大義之淪暉，用啓誓言，肆茲遙踐。泳祥河之輟水，攀寶樹之低枝，循鏤杠以神遊，躝霙峯而安步，昇紫階而證道，瞰玄影以嚴因。採奧觀奇，從蒼龍於二紀；緘檀篆貝，旋白馬於三秦我。",
                    "zhushu": "",
                    "type": 2
                },
                {
                    "paragraph": "大唐慶表金輪，禎資樞電，奄大千而光宅，御六辯以天飛，神化潛通，九仙賮寶，玄猷旁闡，百靈聳職。凝旒邃拱，杳通夢於宵暉；掞組摛華，煥騰文以幽贊。爰降綸旨溥令翻譯。",
                    "zhushu": "",
                    "type": 2
                },
                {
                    "paragraph": "勅尚書左僕射燕國公 于志寧、中書令高陽公 許敬宗等潤色，沙門釋神泰等證義，沙門釋靖邁等質文，肇自貞觀十九年，終于顯慶之末，部將六十，卷出一千。韜軼蓬萊，池湟環渤，載隆法寶，大啓群迷，頌德序經，竝紆宸藻，玄風之盛，未之前聞。",
                    "zhushu": ""
                },
                {
                    "paragraph": "粤以顯慶四年，龍棲叶洽，玄英應序，厥閏惟陽，糅茲十釋四千五百頌，彙聚群分，各遵其本，合爲一部，勒成十卷，月窮于紀，銓綜云畢。精括詁訓，硏詳夷夏，調驚韶律，藻掞天庭，白鳳甄奇，紫微呈瑞。遂使文同義異若一師之製焉，斯則古聖今賢其揆一也。",
                    "zhushu": ""
                },
                {
                    "paragraph": "三藏弟子基鼎族高門，玉田華胄，壯年味道，綺日參玄，業峻林遠，識淸雲鏡。閑儀玉瑩，陵道邃而澄明；逸韻蘭芳，掩法汰而飛辯。緖僊音於八梵，舞宵鶴以翔禎，摛麗範於九章，影桐鸞而絢藻。昇光譯侶，俯潛睿而融暉，登彩義徒，顧猷暢而高視。秀初昕之琁景，晉燭玄儒，矯彌天之絕翰，騰邁眞俗。親承四辯，言獎三明，疏發戶牖，液導津涉繢功資素，通理寄神，綜其綱領，甄其第，兼撰義疏，傳之後學。庶教蟠黃陸，跨合璧於龜疇；祥浮紫宮，掩連珠於麟籒。式罄庸謏，敍其宗致云。",
                    "zhushu": "",
                    "type": 2
                },
                {
                    "paragraph": "癸卯歲高麗國大藏都監奉勅雕造",
                    "zhushu": ""
                }
            ]
        }
    ]
}