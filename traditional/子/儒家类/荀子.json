{
    "name": "荀子",
    "author": "唐・楊倞",
    "loadChapterCount": 1,
    "hasZhushu": true,
    "chapters": [
        {
            "name": "荀子注序",
            "paragraphs": [
                {
                    "paragraph": "荀子注序",
                    "zhushu": "",
                    "type": 1
                },
                {
                    "paragraph": "昔周公稽古三五之道，損益夏、殷之典，制禮作樂，以仁義理天下，其德化刑政存乎詩。至于幽、厲失道，始變風變雅作矣。平王東遷，諸侯分政，逮五霸之後，則王道不絶如綫。故仲尼定禮樂，作春秋，然後三代遺風㢮而復張，而無時無位，功烈不得被于天下，但門人傳述而已。陵夷至于戰國，於是申、商苛虐，孫、吳變詐，以族論罪，殺人盈城，談說者又以愼、墨、蘇、張爲宗，則孔氏之道幾乎息矣，有志之士所爲痛心疾首也！故孟軻闡其前，荀卿振其後。觀其立言指事，根極理要，敷陳往昔，掎",
                    "zhushu": "音几。"
                },
                {
                    "paragraph": "挈當世，撥亂興理，易於反掌，眞名世之士，王者之師。又其書亦所以羽翼六經，増光孔氏，非徒諸子之言也。蓋周公制作之，仲尼祖述之，荀、孟贊成之，所以膠固王道，至深至備，雖春秋之四夷交侵，戰國之三綱㢮絕，斯道竟不墜矣。倞以末宦之暇，頗窺篇籍，𱷞感炎黃之風，未洽於聖代，謂荀、孟有功於時政，尤所耽慕。而孟子有趙氏章句，漢代亦甞立博士，傳習不絕，故今之君子多好其書。獨荀子未有注解，亦復編簡爛脫，傳寫謬誤，雖好事者時亦覽之，至於文義不通，屢掩卷焉。夫理曉則愜心，文舛則忤意，未知者謂異端不覽，覽者以脫誤不終，所以荀氏之書，千載而未光焉。輒用申杼鄙思，敷尋義理，其所徴據，則博求諸書。伹以古今字殊，齊、楚言異，事資參考，不得不廣；或取偏傍相近，聲𩔖相通，或字少増加，文重刋削，或求之古字，或徴之方言。加以孤陋寡儔，愚昧多蔽，穿鑿之責，於何可逃。曽未足粗明先賢之旨，適増其蕪穢耳。蓋以自備省覽，非敢傳之將來。以文字煩多，故分舊十二卷三十二篇爲二十卷，又攺孫卿新書爲荀子，其篇第亦頗有移易，使以𩔖相從云。時歲在戊戌，大唐睿聖文武皇帝元和十三年十二月也。",
                    "zhushu": ""
                }
            ]
        },
        {
            "name": "勸學篇第一",
            "paragraphs": [
                {
                    "paragraph": "勸學篇第一",
                    "zhushu": "",
                    "type": 1
                },
                {
                    "paragraph": "君子曰：學不可以已。青，取之於藍而青於藍；冰，水爲之而寒於水。",
                    "zhushu": "以喻學，則才過其本性也。"
                },
                {
                    "paragraph": "木直中繩，輮以爲輪，其曲中規，雖有槁暴，不復挺者，輮使之然也。",
                    "zhushu": "輮屈槁枯，暴乾挺直也。《晏子春秋》作不復羸矣。"
                },
                {
                    "paragraph": "故木受繩則直，金就礪則利。君子博學而日參省乎己，則知明而行無過矣。",
                    "zhushu": "參，三也。曽子曰：“日三省吾身。”行，下孟反。"
                },
                {
                    "paragraph": "故不登髙山，不知天之髙也；不臨深谿，不知地之厚也；不聞先王之遺言，不知學問之大也。",
                    "zhushu": "大謂有益於人。"
                },
                {
                    "paragraph": "干、越、夷、貉之子，生而同聲，長而異俗，教使之然也。",
                    "zhushu": "干越，猶言吳越。《吕氏春秋》：“荆有次非得寳劒於干越。”髙誘曰：“吳邑也。”貉，東北夷。同聲，謂啼聲同。貉，莫革反。"
                },
                {
                    "paragraph": "《詩》曰：“嗟爾君子，無恒安息。靖共爾位，好是正直。神之聽之，介爾景福。”",
                    "zhushu": "《詩》《小雅》《小明之篇》。靖，謀、介、助。景，大也。無𢘆安息，戒之不使懷安也。言能謀恭其位，好正直之道，則神聽而助之福引此詩以喻勤學也。",
                    "type": 2
                },
                {
                    "paragraph": "神莫大於化道，福莫長於無禍。",
                    "zhushu": "爲學則自化道，故神莫大焉。脩身則自無禍，故福莫長焉。"
                },
                {
                    "paragraph": "吾甞終日而思矣，不如須臾之所學也；吾甞跂而望矣，不如登髙之博見也。",
                    "zhushu": "跂，舉足也。"
                },
                {
                    "paragraph": "登髙而招，臂非加長也，而見者逺；順風而呼，聲非加疾也，而聞者彰。假輿馬者，非利足也，而致千里；假舟楫者，非能水也，而絶江河。",
                    "zhushu": "能善絶過。"
                },
                {
                    "paragraph": "君子生非異也，善假於物也。",
                    "zhushu": "皆以喻脩身在假於學，生非異，言與衆人同也。"
                },
                {
                    "paragraph": "南方有鳥焉，名曰蒙鳩，以羽爲巢，而編之以髪，繫之葦苕，風至苕折，𡖉破子死。巢非不完也，所繫者然也。",
                    "zhushu": "蒙鳩，焦鷯也。苕，葦之秀也。今巧婦鳥之巢至精密，多繫於葦竹之上是也。蒙當爲蔑。方言云：鷦鷯，自關而西謂之桑飛，或謂之蔑雀，或曰一名蒙鳩，亦以其愚也。言人不知學問，其所置身，亦猶繫葦之危也。《說苑》：“客謂孟甞君曰：‘鷦鷯巢於葦苕，箸之以髪，可謂完堅矣。大風至則苕折卵破者，何也？所託者然也。’”"
                },
                {
                    "paragraph": "西方有木焉，名曰射干，莖長四寸，生於髙山之上，而臨百仞之淵，木莖非能長也，所立者然也。",
                    "zhushu": "本草藥名有射干，一名烏扇。陶𢎞景云：“花白莖長，如射人之執竿。又引阮公詩云：‘射干臨層城。是生於髙處也。據本草在草部中，又生南陽川谷。此云西方有木，未詳。或曰長四寸，即是草，云木，誤也。蓋生南陽，亦生西方也。’”射音夜。"
                },
                {
                    "paragraph": "蓬生麻中，不扶而直。蘭槐之根是爲芷，其漸之滫，君子不近，庶人不服，其質非不美也，所漸者然也。",
                    "zhushu": "蘭槐，香草。其根是爲芷也。本草。白芷一名白茝。陶𢎞景云：“即離騷所謂蘭茝也。蓋苗名蘭茝，根名芷也。蘭槐當是蘭茝别名。故云蘭槐之根是爲芷也。”漸，漬也。染也。滫，溺也。言雖香草浸漬於溺中。則可惡也。漸。子廉反。滫。思酒反。"
                },
                {
                    "paragraph": "故君子居必擇鄉，遊必就士，所以防邪僻而近中正也。",
                    "zhushu": ""
                },
                {
                    "paragraph": "物𩔖之起，必有所始。榮辱之來，必象其德。肉腐出蟲，魚枯生蠧。怠慢忘身，禍災乃作。強自取柱，柔自取束。",
                    "zhushu": "凡物強則以爲柱而任勞，柔則見束而約急，皆其自取也。"
                },
                {
                    "paragraph": "邪穢在身，怨之所構。",
                    "zhushu": "搆，結也。言亦所自取。",
                    "type": 2
                },
                {
                    "paragraph": "施薪若一，火就燥也；",
                    "zhushu": "布薪於地，均若一火就燥而焚之矣。"
                },
                {
                    "paragraph": "平地若一，水就溼也。草木疇生，禽獸羣焉，物各從其類也。",
                    "zhushu": "疇，與儔同類也。"
                },
                {
                    "paragraph": "是故質的張而弓矢至焉，林木茂而斧斤至焉，",
                    "zhushu": "所謂召禍也。質，射侯的正鵠也。"
                },
                {
                    "paragraph": "樹成䕃而衆鳥息焉，䤈酸而蜹聚焉。",
                    "zhushu": "喻有德則慕之者衆，"
                },
                {
                    "paragraph": "故言有召禍也，行有招辱也。君子慎其所立乎！",
                    "zhushu": "禍福如此，不可不慎所立，所立，即謂學也。"
                },
                {
                    "paragraph": "積土成山，風雨興焉；積水成淵，蛟龍生焉；積善成德，而神明自得，聖心備焉。",
                    "zhushu": "神明自得，謂自通於神明。"
                },
                {
                    "paragraph": "故不積蹞步，無以至千里；",
                    "zhushu": "半步曰蹞。蹞與跬同。"
                },
                {
                    "paragraph": "不積小流，無以成江海。騏驥一躍，不能十步；駑馬十駕，",
                    "zhushu": "言駑馬十度引車，則亦及騏驥之一躍。據下云駑馬十駕則亦及之，此亦當同，疑脫一句。"
                },
                {
                    "paragraph": "功在不舍。鍥而舍之，朽木不折；鍥而不舍，金石可鏤。",
                    "zhushu": "言立功在於不舍。舍與捨同。鍥，刻也，苦結反。《春秋傳》曰：“陽虎借邑人之車，鍥其軸。”"
                },
                {
                    "paragraph": "蚯螾無爪牙之利，筋骨之強，上食埃土，下飲黄泉，用心一也；",
                    "zhushu": "螾，與蚓同。"
                },
                {
                    "paragraph": "蟹六跪而二螯，非蛇蟺之穴無可寄託者，用心躁也。",
                    "zhushu": "跪足也。韓子以刖足爲刖，跪螯蟹首上如鉞者。許叔重《說文》云：“蟹六足二𩪋也。”"
                },
                {
                    "paragraph": "是故無㝠㝠之志者，無昭昭之明；無惽惽之事者，無赫赫之功。",
                    "zhushu": "㝠㝠惽惽，皆專黙精誠之謂也。"
                },
                {
                    "paragraph": "行衢道者不至，事兩君者不容。",
                    "zhushu": "《爾雅》云：“四逹謂之衢。”孫炎云：“衢，交道四出也。”或曰：“衢道，兩道也。不至，不能有所至。下篇有楊朱哭衢塗，今秦俗猶以兩爲衢，古之遺言歟。”"
                },
                {
                    "paragraph": "目不能兩視而明，耳不能兩聽而聦。螣蛇無足而飛，",
                    "zhushu": "《爾雅》云：“螣，螣蛇。”郭璞云：“龍類，能興雲霧而遊其中也。”"
                },
                {
                    "paragraph": "梧䑕五技而窮。",
                    "zhushu": "梧䑕當爲鼫䑕，蓋本誤爲鼯字，傳寫又誤爲梧耳。技，才能也。言技能雖多，而不能如螣蛇專一，故窮五技，謂能飛不能上屋，能縁不能窮木，能游不能度谷，能穴不能掩身，能走不能先人。"
                },
                {
                    "paragraph": "《詩》曰：“尸鳩在桑，其子七兮。淑人君子，其儀一兮。其儀一兮，心如結兮。”故君子結於一也。",
                    "zhushu": "《詩》《曹風》《尸鳩》之篇。毛云：“尸鳩，鴶鞠也。尸鳩之養七子，且從上而下，暮從下而上，平均如一。善人君子，其執義亦當如尸鳩之一。執義一則用心堅固，故曰心如結也。”"
                },
                {
                    "paragraph": "昔者瓠巴鼓瑟而流魚出聽，",
                    "zhushu": "瓠巴，古之善鼓瑟者，不知何代人。流魚，中流之魚也。《列子》云：“瓠巴鼓琴，鳥舞魚躍。”"
                },
                {
                    "paragraph": "伯牙鼓琴，六馬仰秣。",
                    "zhushu": "伯牙，古之善鼔琴者，亦不知何代人。六馬，天子路車之馬也。《漢書》曰：“乾六車，坤六馬。”《白虎通》曰：“天子之馬六者，示有事於天地四方也。”張衡《西京賦》曰：“天子御雕軫，六駿駁。”又曰：“六𤣥虬之奕奕。齊騰驤而沛艾。仰秣，仰首而秣，聽其聲也。”"
                },
                {
                    "paragraph": "故聲無小而不聞，行無隱而不形；",
                    "zhushu": "形謂有形可見。"
                },
                {
                    "paragraph": "玉在山而草木潤，淵生珠而崖不枯。爲善不積邪，安有不聞者乎？",
                    "zhushu": "崖岸枯燥。"
                },
                {
                    "paragraph": "學惡乎始？惡乎終？",
                    "zhushu": "假設問也。"
                },
                {
                    "paragraph": "曰：其數則始乎誦經，終乎讀禮；",
                    "zhushu": "數，術也。經，謂詩書。禮，謂典禮之屬也。"
                },
                {
                    "paragraph": "其義則始乎爲士，終乎爲聖人。",
                    "zhushu": "義謂學之意言在乎脩身也。"
                },
                {
                    "paragraph": "真積力乆則入，",
                    "zhushu": "真，誠也。力，力行也。誠積力乆，則能入於學也。"
                },
                {
                    "paragraph": "學至乎没而後止也。",
                    "zhushu": "生則不可怠惰。"
                },
                {
                    "paragraph": "故學數有終，若其義則不可須臾舍也。爲之，人也；舍之，禽獸也。故《書》者，政事之紀也；",
                    "zhushu": "《書》所以紀政事，此說六經之意。"
                },
                {
                    "paragraph": "《詩》者，中聲之所止也；",
                    "zhushu": "《詩》謂樂章，所以節聲音，至乎中而止，不使流淫也。《春秋傳》曰：“中聲以降。五降之後，不容彈矣。”"
                },
                {
                    "paragraph": "《禮》者，法之大分、羣類之綱紀也。",
                    "zhushu": "《禮》所以爲典法之大分，統類之綱紀。類謂禮法所無，觸類而長者，猶律條之比附。《方言》云：“齊，謂法爲類也。”"
                },
                {
                    "paragraph": "故學至乎《禮》而止矣。夫是之謂道德之極。《禮》之敬文也，",
                    "zhushu": "《禮》有周旋揖讓之敬，車服等級之文也。"
                },
                {
                    "paragraph": "《樂》之中和也，",
                    "zhushu": "中和謂使人得中和恱也。"
                },
                {
                    "paragraph": "《詩》、《書》之博也，",
                    "zhushu": "博，謂廣記土風、鳥獸、草木及政事也。"
                },
                {
                    "paragraph": "《春秋》之微也，",
                    "zhushu": "微謂襃貶沮勸，微而顯，志而晦之類也。"
                },
                {
                    "paragraph": "在天地之間者畢矣。",
                    "zhushu": "",
                    "type": 2
                },
                {
                    "paragraph": "君子之學也，入乎耳，箸乎心，布乎四體，形乎動靜，",
                    "zhushu": "所謂古之學者爲巳。入乎耳，箸乎心，謂聞則志而不忘也；布乎四體，謂有威儀潤身也；形乎動靜，謂知所措履也。"
                },
                {
                    "paragraph": "端而言，蝡而動，一可以爲法則。",
                    "zhushu": "端讀爲喘。喘，微言也。蝡，微動也。一，皆也。或喘息微言，或蝡蠢微動，皆可以爲法則。蝡，人允反。或曰端而言，謂端莊而言也。"
                },
                {
                    "paragraph": "小人之學也，入乎耳，出乎口。",
                    "zhushu": "所謂今之學者，爲人道聽涂說也。"
                },
                {
                    "paragraph": "口耳之間則四寸，曷足以美七尺之軀哉！",
                    "zhushu": "韓侍郎云：則當爲財與纔同。",
                    "type": 2
                },
                {
                    "paragraph": "古之學者爲己，今之學者爲人。",
                    "zhushu": ""
                },
                {
                    "paragraph": "君子之學也，以美其身；小人之學也，以爲禽犢。",
                    "zhushu": "禽犢，饋獻之物也。"
                },
                {
                    "paragraph": "故不問而告謂之傲，",
                    "zhushu": "傲，喧噪也。言與戲傲無異。或曰：讀爲嗷，聲曰嗷嗷然也。嗷與敖通。"
                },
                {
                    "paragraph": "問一而告二謂之𡂐。",
                    "zhushu": "𡂐即讃字也，謂以言強讃助之。今賛禮謂之賛唱。古字口與言多通。"
                },
                {
                    "paragraph": "傲、𡂐，非也。君子如響矣。",
                    "zhushu": "如響，應聲。"
                },
                {
                    "paragraph": "學莫便乎近其人。",
                    "zhushu": "謂賢師也。"
                },
                {
                    "paragraph": "《禮》、《樂》法而不說，",
                    "zhushu": "有大法而不曲說也。"
                },
                {
                    "paragraph": "《詩》、《書》故而不切，",
                    "zhushu": "《詩》、《書》但論先王故事，而不委曲切近於人，故曰學《詩三百》，使於四方，不能專對也。"
                },
                {
                    "paragraph": "《春秋》約而不速。",
                    "zhushu": "文義隱約，襃貶難明，不能使人速曉其意也。"
                },
                {
                    "paragraph": "方其人之習君子之説，則尊以徧矣，周於世矣。",
                    "zhushu": "當其人習説之時，則尊髙而徧周於世事矣，六經則不能然矣。"
                },
                {
                    "paragraph": "故曰，學莫便乎近其人。",
                    "zhushu": "",
                    "type": 2
                },
                {
                    "paragraph": "學之經莫速乎好其人，隆禮次之。",
                    "zhushu": "學之大經，無速於好近賢人。若無其人，則隆禮爲次之。"
                },
                {
                    "paragraph": "上不能好其人，下不能隆禮，安特將學雜識志，順《詩》、《書》而巳爾，則末世窮年，不免爲陋儒而巳。",
                    "zhushu": "安語助，猶言抑也。或作安，或作。按荀子多用此字，《禮記》三年問作焉。《戰國䇿》謂趙王曰：“秦與韓爲上交，秦禍案移於梁矣；秦與粱爲上交，秦禍案攘於趙矣。”《吕氏春秋》：“吴起謂商文曰：‘今置質爲臣，其主安重；釋璽辭官，其主安輕。蓋當時人通以安爲語助，或方言耳。特猶言直也。雜識志謂雜志記之書，百家之説也。言既不能好其人。又不能隆禮。直學雜説順時書而已。豈免爲陋儒乎。言不知通變也。’”"
                },
                {
                    "paragraph": "將原先王，本仁義，則禮正其經緯蹊徑也。",
                    "zhushu": "所成所出，皆在於禮也。"
                },
                {
                    "paragraph": "若挈裘領，詘五指而頓之，順者不可勝數也。",
                    "zhushu": "言禮亦爲人之綱領。挈，舉也。詘與屈同，頓，挈也。順者不可勝數，言禮皆順矣。"
                },
                {
                    "paragraph": "不道禮憲，以《詩》、《書》爲之，",
                    "zhushu": "道，言説也。憲，標表也。"
                },
                {
                    "paragraph": "譬之猶以指測河也，以戈舂黍也，以錐飡壷也，不可以得之矣。故隆禮，雖未明，法士也；不隆禮，雖察辯，散儒也。",
                    "zhushu": "散謂不自檢束。莊子以不才木爲散木也。",
                    "type": 2
                },
                {
                    "paragraph": "問楛者勿告也，",
                    "zhushu": "楛與苦同，惡也。問楛，謂所問非禮義也。凡器物堅好者謂之功，濫惡者謂之楛。《國語》曰：“辨其功苦。”韋昭曰：“堅曰功，脆曰苦。”故《西京賦》曰：“鬻良雜苦。”《史記》曰：“器不苦窳。”或曰：“楛讀爲沽。”《儀禮》有沽功。鄭云：“沽，麤也。”"
                },
                {
                    "paragraph": "告楛者勿問也，說楛者勿聽也，有爭氣者勿與辨也。故必由其道至，然後接之，非其道則避之。",
                    "zhushu": "道不至則不接。"
                },
                {
                    "paragraph": "故禮恭而後可與言道之方，辭順而後可與言道之理，色從而後可與言道之致。",
                    "zhushu": "致，極也。此謂道至而後接之也。"
                },
                {
                    "paragraph": "故未可與言而言謂之傲，",
                    "zhushu": "傲。亦戲傲也。《論語》曰：“言未及而言謂之躁。”"
                },
                {
                    "paragraph": "可與言而不言謂之隱，不觀氣色而言謂之瞽。故君子不傲，不隱，不瞽，謹慎其身。",
                    "zhushu": "瞽者，不識人之顔色。"
                },
                {
                    "paragraph": "《詩》曰：“匪交匪舒，天子所予。”此之謂也。",
                    "zhushu": "《詩》《小雅》《采菽》之篇。匪交當爲彼交，言彼與人交接，不敢舒緩，故受天子之賜予也。",
                    "type": 2
                },
                {
                    "paragraph": "百發失一，不足謂善射；千里蹞步不至，不足謂善御；",
                    "zhushu": "未能全盡。"
                },
                {
                    "paragraph": "倫類不通，仁義不一，不足謂善學。",
                    "zhushu": "通倫類，謂雖禮法所未該，以其等倫比類而通之，謂一以貫之，觸類而長也。一仁義，謂造次不離，他術不能亂也。"
                },
                {
                    "paragraph": "學也者，固學一之也。一出焉，一入焉，涂巷之人也。",
                    "zhushu": "或善或否。"
                },
                {
                    "paragraph": "其善者少，不善者多，桀、紂、盜跖也。",
                    "zhushu": "盜跖，柳下季之弟，聚徒九千人於太山之傍，侵諸侯，孔子説之而不入者也。"
                },
                {
                    "paragraph": "全之盡之，然後學者也。",
                    "zhushu": "學然後全盡。"
                },
                {
                    "paragraph": "君子知夫不全不粹之不足以爲美也，故誦數以貫之，",
                    "zhushu": "使習《禮》、《樂》、《詩》、《書》之數，以貫穿之。"
                },
                {
                    "paragraph": "思索以通之，",
                    "zhushu": "思求其意也。"
                },
                {
                    "paragraph": "爲其人以處之，",
                    "zhushu": "爲擇賢人，與之處也。"
                },
                {
                    "paragraph": "除其害者以持養之，使目非是無欲見也，使耳非是無欲聞也，使口非是無欲言也，使心非是無欲慮也。",
                    "zhushu": "是，猶此也。謂學也。或曰：“是謂正道也。”"
                },
                {
                    "paragraph": "及至其致好之也，目好之五色，耳好之五聲，口好之五味，心利之有天下。",
                    "zhushu": "致，極也。謂不學極恣其性欲，不可禁也。心利之，有天下之富也。或曰：“學成之後，必受榮貴，故能盡其欲也。”"
                },
                {
                    "paragraph": "是故權利不能傾也，羣衆不能移也，天下不能蕩也。",
                    "zhushu": "蕩，動也。覆說爲學，則物不能傾移矣。"
                },
                {
                    "paragraph": "生乎由是，死乎由是，夫是之謂德操。",
                    "zhushu": "死生必由於學，是乃德之操行。"
                },
                {
                    "paragraph": "德操然後能定，能定然後能應，",
                    "zhushu": "我能定，故能應物也。"
                },
                {
                    "paragraph": "能定能應，夫是之謂成人。",
                    "zhushu": "内自定而外應物，乃爲成就之人也。"
                },
                {
                    "paragraph": "天見其明，地見其光，君子貴其全也。",
                    "zhushu": "見，顯也。明，謂日月。光，謂水火金玉。天顯其日月之明，地顯其水火金玊之光，君子則貴其德之全也。"
                }
            ]
        },
        {
            "name": "脩身篇第二",
            "paragraphs": [
                {
                    "paragraph": "脩身篇第二",
                    "zhushu": "",
                    "type": 1
                },
                {
                    "paragraph": "見善，脩然必有以自存也；",
                    "zhushu": "脩然，整飭貌。言見善必自整飭，使存於身也。"
                },
                {
                    "paragraph": "見不善，愀然必以自省也。",
                    "zhushu": "愀然，憂懼貌。自省其過也。"
                },
                {
                    "paragraph": "善在身，介然必以自好也；",
                    "zhushu": "介然。堅固貌。《易》曰：“介如石焉。”自好自樂其善也。"
                },
                {
                    "paragraph": "不善在身，菑然必以自惡也。",
                    "zhushu": "菑，讀爲災，災然，災害在身之貌。"
                },
                {
                    "paragraph": "故非我而當者，吾師也；是我而當者，吾友也；謟䛕我者，吾賊也。故君子隆師而親友，以致惡其賊。",
                    "zhushu": "致，極也。下同。"
                },
                {
                    "paragraph": "好善無猒，受諫而能戒，雖欲無進，得乎哉？小人反是，致亂而惡人之非己也，致不肖而欲人之賢己也，心如虎狼、行如禽獸而又惡人之賊己也。謟䛕者親，諫爭者䟽，脩正爲笑，至忠爲賊，雖欲無滅亡，得乎哉？",
                    "zhushu": "至忠反以爲賊。"
                },
                {
                    "paragraph": "《詩》曰：“潝潝訿訿，亦孔之哀。謀之其臧，則具是違；謀之不臧，則具是依。”此之謂也。",
                    "zhushu": "《詩·小雅·小旻》之篇。毛云：“潝潝然患其上，訿訿然不思稱乎上。”鄭云：“臣不事君，亂之階也，故甚可哀。”潝，許急反。訿音紫。"
                },
                {
                    "paragraph": "扁善之度，以治氣養生則後彭祖，以脩身自名則配堯、禹。",
                    "zhushu": "扁讀爲辨。《韓詩外傳》曰：“君子有辨善之度。言君子有辨别善之法，即謂禮也。言若用禮治氣養生，夀則不及於彭祖。若以脩身自爲名號，則夀配堯禹不朽矣。言禮雖不能治氣養生，而長於脩身自名，以此辨之，則善可知也。”彭祖，堯臣，名鏗，封於彭城，經虞夏至商夀七百歳也。"
                },
                {
                    "paragraph": "宜於時通，利以處窮，禮信是也。",
                    "zhushu": "信，誠也。言所用脩身及時，通處窮禮誠是也。《孟子》曰：“君子窮則獨善其身，達則兼善天下。”"
                },
                {
                    "paragraph": "凡用血氣、志意、知慮，由禮則治通，不由禮則勃亂提僈；",
                    "zhushu": "提舒緩也。《爾雅》：“媞媞，安也。”《詩》曰：“好人提提。”皆舒緩之義也。"
                },
                {
                    "paragraph": "食飲、衣服、居處、動靜，由禮則和節，不由禮則觸䧟生疾。容貌、態度、進退、趨行，由禮則雅，不由禮則夷固僻違，庸衆而野。",
                    "zhushu": "夷，倨也。《論語》曰：“原壤夷俟。”固，陋也。庸，凡。庸。衆，衆人。野，郊野之人。"
                },
                {
                    "paragraph": "故人無禮則不生，事無禮則不成，國家無禮則不寧。《詩》云：“禮儀卒度，笑語卒獲。此之謂也。”",
                    "zhushu": "《詩·小雅·楚茨》之篇。卒，盡也。獲，得也。",
                    "type": 2
                },
                {
                    "paragraph": "以善先人者謂之教，以善和人者謂之順；",
                    "zhushu": "先，謂首唱也。和，胡卧反，下同。"
                },
                {
                    "paragraph": "以不善先人者謂之謟，以不善和人者謂之䛕。",
                    "zhushu": "謟之言䧟也，謂以佞言䧟之。䛕與俞義同，故爲不善和人也。"
                },
                {
                    "paragraph": "是是、非非謂之智，",
                    "zhushu": "能辨是爲是，非爲非，謂之智也。"
                },
                {
                    "paragraph": "非是、是非謂之愚。",
                    "zhushu": "以非爲是，以是爲非，則謂之愚。"
                },
                {
                    "paragraph": "傷良曰讒，害良曰賊。是謂是、非謂非曰直。竊貨曰盜，匿行曰詐，易言曰誕。趣舍無定謂之無常，",
                    "zhushu": "不𢘆之人。"
                },
                {
                    "paragraph": "保利弃義謂之至賊。",
                    "zhushu": "保安。"
                },
                {
                    "paragraph": "多聞曰博，少聞曰淺；多見曰閑，",
                    "zhushu": "閑，習也。能習其事，則不迫遽也。"
                },
                {
                    "paragraph": "少見曰陋。難進曰偍，",
                    "zhushu": "偍與提媞皆同，謂弛緩也。"
                },
                {
                    "paragraph": "易忘曰漏。少而理曰治，多而亂曰耗。",
                    "zhushu": "少，謂舉其要，而有條理，謂之治。耗，虚竭也。凡物多而易盡曰耗。",
                    "type": 2
                },
                {
                    "paragraph": "治氣養心之術：",
                    "zhushu": "言以禮脩身，是亦治氣飬心之術，不必如彭祖也。"
                },
                {
                    "paragraph": "血氣剛強，則柔之以調和；智慮漸深，則一之以易良；",
                    "zhushu": "漸，進也。或曰：漸，浸也，子廉反。《詩》曰：“漸車帷裳。”言智慮深則近險詐，故一之以易良也。"
                },
                {
                    "paragraph": "勇膽猛戾，則輔之以道順；",
                    "zhushu": "膽有膽氣。戾，忿惡也。此性多不順，故以道順輔之也。"
                },
                {
                    "paragraph": "齊給便利，則節之以動止；",
                    "zhushu": "《爾雅》云：“齊，疾也。齊給便利，皆捷速也。懼其太陵遽，故節之使安徐也。”"
                },
                {
                    "paragraph": "狹隘褊小，則廓之以廣大；卑溼重遲貪利，則抗之以髙志；",
                    "zhushu": "卑謂謙下。溼亦謂自卑下，如地之下溼然也。《方言》：“溼，憂也。自關而西，凡志而不得，欲而不獲，髙而有墜，行而中止，皆謂之溼，亦謂之過謙恭而無禮者，重遲寛緩也。夫過恭則無威儀，寛緩常不及機事，貪利則苟得，故皆抗之髙志也。”或曰：卑溼亦爲遲緩也，言遲緩之人，如有卑溼之疾，不能運動也。"
                },
                {
                    "paragraph": "庸衆駑散，則刦之以師友；",
                    "zhushu": "庸，衆巳解。上駑，謂材下如駑馬者也。散，不拘檢者也。刦，奪去也。言以師友去其舊性也。"
                },
                {
                    "paragraph": "怠慢僄弃，則炤之以禍災；",
                    "zhushu": "僄，輕也。謂自輕其身也。音匹妙反。方言楚謂相輕薄爲僄。炤之以禍災，謂以禍災照燭之，使知懼也。炤與照同。"
                },
                {
                    "paragraph": "愚款端愨，則合之以禮樂，通之以思索。",
                    "zhushu": "款，誠款也。《說文》云：“款，意有所欲也。愚款端愨，多無潤色，故合之以禮樂。此皆言修身之術，在攻其所短也。”"
                },
                {
                    "paragraph": "凡治氣養心之術，莫徑由禮，莫要得師，莫神一好。",
                    "zhushu": "徑，捷速也。神，神明也。一好謂好善不怒惡也。"
                },
                {
                    "paragraph": "夫是之謂治氣養心之術也。",
                    "zhushu": "",
                    "type": 2
                },
                {
                    "paragraph": "志意脩則驕富貴，道義重則輕王公，内省而外物輕矣。傳曰：“君子役物，小人役於物。”此之謂也。",
                    "zhushu": "君子能役物，小人爲物所役。凡言傳曰，皆舊所傳聞之言也。"
                },
                {
                    "paragraph": "身勞而心安，爲之；利少而義多，爲之。事亂君而通，不如事窮君而順焉。",
                    "zhushu": "窮君，小國廹脅之君也。言事大國暴亂之君，違道而通，不如事小國之君，順行其道也。"
                },
                {
                    "paragraph": "故良農不爲水旱不耕，良賈不爲折閲不市，",
                    "zhushu": "折，損也。閲，賣也。謂損所閱賣之物價也。賈音古。"
                },
                {
                    "paragraph": "士君子不爲貧窮怠乎道，",
                    "zhushu": "",
                    "type": 2
                },
                {
                    "paragraph": "體恭敬而心忠信，術禮義而情愛人，",
                    "zhushu": "術，法也。"
                },
                {
                    "paragraph": "横行天下，雖困四夷，人莫不貴。",
                    "zhushu": "横行，不順理而行也。困，窮也。言所至皆貴也。"
                },
                {
                    "paragraph": "勞苦之事則爭先，饒樂之事則能讓，端慤誠信，拘守而詳，",
                    "zhushu": "拘守謂守而勿失。詳謂審於事也。"
                },
                {
                    "paragraph": "橫行天下，雖困四夷，人莫不任。體倨固而心執詐，術順墨而精雜汙，",
                    "zhushu": "倨，傲也。固鄙，固順。墨當爲愼。墨愼，謂齊宣王時處士慎到也。其術本黄老，歸刑名，先申韓，其意相似。多明不尚賢，不使能之道。箸書四十一篇。墨翟，宋人，號墨子。墨子箸書三十五篇。其術多務儉嗇。精當爲情。雜汗。謂非禮義之言也。"
                },
                {
                    "paragraph": "横行天下，雖達四方，人莫不賤。勞苦之事則偷儒轉脫，",
                    "zhushu": "偷謂苟避於事，儒亦謂懦弱畏事，皆嬾惰之義。或曰：“偷當爲輸。”揚子雲《方言》云：“儒，輸愚。”郭璞注：“謂懦㦏也。”又云：“解輸儒謂懦之人苟求免於事之義。”"
                },
                {
                    "paragraph": "饒樂之事則佞兊而不曲，",
                    "zhushu": "兊，恱也。言侫恱於人，以求饒樂之事。不曲，謂直取之也。"
                },
                {
                    "paragraph": "辟違而不慤，",
                    "zhushu": "乖僻違背，不能端慤誠信。辟讀爲僻。"
                },
                {
                    "paragraph": "程役而不録，",
                    "zhushu": "程，功程。役，勞役。錄，檢束也。於功程及勞役之事，怠隋而不檢束，言不能拘守而詳也。"
                },
                {
                    "paragraph": "橫行天下，雖達四方，",
                    "zhushu": "",
                    "type": 2
                },
                {
                    "paragraph": "橫行天下，雖達四方，人莫不弃。行而供冀，非漬淖也；",
                    "zhushu": "供，恭也。冀當爲翼。凡行自當恭敬，非謂漬於泥淖也。人在泥淖中則兢兢然。或曰：“李廵注《爾雅》冀州曰：‘冀，近也。恭近謂不敢放誕也。’”"
                },
                {
                    "paragraph": "行而俯頃，非擊戾也；",
                    "zhushu": "擊戾謂頃曲戾不能仰者也。擊戾猶言了戾也。"
                },
                {
                    "paragraph": "偶視而先俯，非恐懼也。",
                    "zhushu": "偶視，對視也。"
                },
                {
                    "paragraph": "然夫士欲獨脩其身，不以得罪於此俗之人也。",
                    "zhushu": "",
                    "type": 2
                },
                {
                    "paragraph": "夫驥一日而千里，駑馬十駕則亦及之矣。將以窮無窮，逐無極與？其折骨絶筋，終身不可以相及也。將有所止之，則千里雖逺，亦或遲或速，或先或後，胡爲乎其不可以相及也？不識步道者，將以窮無窮、逐無極與？意亦有所止之與？",
                    "zhushu": "歩行。"
                },
                {
                    "paragraph": "夫堅白、同異、有厚無厚之察，非不察也，",
                    "zhushu": "此言公孫龍、惠施之曲說異理，不可爲法也。堅白，謂離堅白也。公孫《堅白論》曰：“堅白石三，可乎？”曰：“不可。二可乎？”曰：“可。謂目視石，但見白，不知其堅，則謂之白石；手觸石，則知其堅，而不知其白，則謂之堅石。是堅白終不可合爲一也。”司馬彪曰：“堅白謂堅石非石，白馬非馬也。同異，謂使異者同，同者異。”或曰：“即莊子所謂大同而與小同異，此之謂小同異。言同在天地之間，故謂之大同。物各有種類所同，故謂之小同，是大同與小同異也。此略舉同異，故曰此之謂小同異。”莊子又曰：“萬物畢同畢異，此之謂大同異。言舊物緫謂之物莫不皆同，是萬物畢同，若分而别之，則人耳目臯口靣體，草木枝葉花實，無不皆異，是物畢異也。此具舉同異，故曰此之謂大同異。”莊子又曰：“無厚不可積也，其大千里。無厚，謂厚之極，不可爲厚薄也。不可積，言其委積至多，不可復積也。凡無厚不可積，因於有厚可積，故得其大千里。千里者，舉大之極也。”"
                },
                {
                    "paragraph": "然而君子不辯，止之也；",
                    "zhushu": "止而不爲。"
                },
                {
                    "paragraph": "𠋣魁之行，非不難也，然而君子不行，止之也。",
                    "zhushu": "𠋣竒也。竒讀爲竒偶之竒。《方言》云：“秦晉之閒，凡物體全而不具謂之𠋣。魁，大也。𠋣魁皆謂偏僻狂怪之行。”《莊子》曰：“南方有𠋣人，曰黄繚也。”"
                },
                {
                    "paragraph": "故學曰：“遲，彼止而待我，我行而就之，",
                    "zhushu": "學曰：“謂爲學者傳此言也。”遲，待也，直吏反。"
                },
                {
                    "paragraph": "則亦或遲或速，或先或後，胡爲乎其不可以同至也？故蹞歩而不休，跛鼈千里；累土而不輟，丘山崇成；厭其源，開其瀆，江河可竭；",
                    "zhushu": "厭，塞也。音一渉反。瀆，水竇也。"
                },
                {
                    "paragraph": "一進一退，一左一右，六驥不致。",
                    "zhushu": "言不齊，故不能致道路也。"
                },
                {
                    "paragraph": "彼人之才性之相縣也，豈若跛鼈之與六驥足哉？然而跛鼈致之，六驥不致，是無他故焉，或爲之，或不爲爾。",
                    "zhushu": "",
                    "type": 2
                },
                {
                    "paragraph": "道雖邇，不行不至；事雖小，不爲不成。其爲人也多暇日者，其出入不逺矣。",
                    "zhushu": "多暇日謂怠惰。出入。謂道路所至也。"
                },
                {
                    "paragraph": "好法而行，士也；",
                    "zhushu": "好法而能行，則謂之士。士，事也，謂能治其事也。"
                },
                {
                    "paragraph": "篤志而體，君子也；",
                    "zhushu": "厚其志而知大體者也。"
                },
                {
                    "paragraph": "齊明而不竭，聖人也。",
                    "zhushu": "齊，謂無偏無頗也。不竭，不窮也。《書》曰：“成湯克齊。聖廣淵。”",
                    "type": 2
                },
                {
                    "paragraph": "人無法，則倀倀然；",
                    "zhushu": "倀倀，無所適貌。言不知所措履。《禮記》曰：“倀倀乎其何之。”"
                },
                {
                    "paragraph": "有法而無志其義，則渠渠然；",
                    "zhushu": "渠讀爲遽，古字渠遽通渠，渠不寛泰之貌。志，識也。不識其義，謂但拘守文字而巳。"
                },
                {
                    "paragraph": "依乎法而又深其類，然後温温然。",
                    "zhushu": "深其類，謂深知統類。温温，有潤澤之貌。舉類君子所難，故屢言之也。",
                    "type": 2
                },
                {
                    "paragraph": "禮者，所以正身也；師者，所以正禮也。無禮，何以正身？無師，吾安知禮之爲是也？禮然而然，則是情安禮也；師云而云，則是知若師也。情安禮，知若師，則是聖人也。",
                    "zhushu": "情安禮，謂若天性所安，不以學也。行不違禮，言不違師，則與聖人無異，言師法之效如此也。"
                },
                {
                    "paragraph": "故非禮，是無法也；非師，是無師也。",
                    "zhushu": "無師，謂不以師爲師。"
                },
                {
                    "paragraph": "不是師法而好自用，譬之是猶以盲辨色，以聾辨聲也，舍亂妄無爲也。",
                    "zhushu": "舍，除也。除亂妄之人，孰肯爲此也。"
                },
                {
                    "paragraph": "故學也者，法禮也。夫師，以身爲正儀而貴自安者也。",
                    "zhushu": "效師之禮法以爲正儀，如性之所安，斯爲貴也。禮或爲體。"
                },
                {
                    "paragraph": "《詩》云：“不識不知，順帝之則。此之謂也。”",
                    "zhushu": "《詩·大雅·皇矣》之篇。引此以喻師法，暗合天道。如文王雖未知，已順天之法則也。",
                    "type": 2
                },
                {
                    "paragraph": "端愨順弟，則可謂善少者矣；",
                    "zhushu": "弟。與悌同。"
                },
                {
                    "paragraph": "加好學遜敏焉，則有鈞無上，可以爲君子者矣。",
                    "zhushu": "既好學遜敏，又有鈞平之心，而無上人之意，則可以爲君子矣。或曰：有鈞無上四字衍耳。"
                },
                {
                    "paragraph": "偷儒憚事，無廉恥而嗜乎飲食，則可謂惡少者矣；",
                    "zhushu": "偷儒憚事，皆謂懦弱怠惰，畏勞苦之人也。"
                },
                {
                    "paragraph": "加惕悍而不順，險賊而不弟焉，",
                    "zhushu": "韓侍郎云：“惕與蕩同，字作心邊，易謂放蕩兇悍也。”"
                },
                {
                    "paragraph": "則可謂不詳少者矣，雖䧟刑戮可也。",
                    "zhushu": "詳當爲祥。"
                },
                {
                    "paragraph": "老老而壯者歸焉，",
                    "zhushu": "老老謂以老爲老而尊敬之也。《孟子》曰：“伯夷、太公二老者，天下之達老，是天下之父也。其父歸之，其子焉住矣。”"
                },
                {
                    "paragraph": "不窮窮而通者積焉，",
                    "zhushu": "窮者則寛而容之，不迫蹙以苛政，謂惠䘏鰥寡。窮，匱也。積，填委也。既然，則通者歸亦多矣。覆巢毁卵則鳳皇不至，竭澤涸魚，則蛟龍不遊，義與此同。"
                },
                {
                    "paragraph": "行乎㝠㝠而施乎無報，而賢不肖一焉。",
                    "zhushu": "行乎㝠㝠，謂行事不務求人之知。施乎無報，謂施不務報。如此，賢不肖同慕而歸之。"
                },
                {
                    "paragraph": "人有此三行，雖有大過，天其不遂乎？",
                    "zhushu": "若不幸而有過，天亦祐之矣。此固不宜有大災也。",
                    "type": 2
                },
                {
                    "paragraph": "君子之求利也略，其逺害也早，其避辱也懼，其行道理也勇。君子貧窮而志廣，富貴而體恭，安燕而血氣不惰，勞勌而容貌不枯。怒不過奪，喜不過予。",
                    "zhushu": "予賜也。《周禮·八柄》：“三曰予，以馭其幸。”",
                    "type": 2
                },
                {
                    "paragraph": "君子貧窮而志廣，隆仁也；",
                    "zhushu": "仁愛之心厚，故所思者廣，言務於逺大濟物也。"
                },
                {
                    "paragraph": "富貴而體恭，殺埶也；",
                    "zhushu": "滅權埶之威，故形體恭謹。殺，所介反。"
                },
                {
                    "paragraph": "安燕而血氣不惰，柬理也；",
                    "zhushu": "柬，與簡同，言柬擇其事理所宜，而不務驕逸，故雖安燕而不至怠惰。"
                },
                {
                    "paragraph": "勞勌而容貌不枯，好交也；",
                    "zhushu": "以和好交接於物，志意常泰也。"
                },
                {
                    "paragraph": "怒不過奪，喜不過予，是法勝私也。",
                    "zhushu": "以公滅私，故賞罰得中也。"
                },
                {
                    "paragraph": "《書》曰：“無有作好，遵王之道；無有作惡，遵王之路。”此言君子之能以公義勝私欲也。",
                    "zhushu": "《書·洪範》之辭也。"
                }
            ]
        },
        {
            "name": "不苟篇第三",
            "paragraphs": [
                {
                    "paragraph": "不苟篇第三",
                    "zhushu": "",
                    "type": 1
                },
                {
                    "paragraph": "君子行不貴苟難，說不貴苟察，",
                    "zhushu": "行，如字。察聦察。"
                },
                {
                    "paragraph": "名不貴苟傳，唯其當之爲貴。",
                    "zhushu": "當謂合禮義也。當，丁浪反。"
                },
                {
                    "paragraph": "故懷負石而赴河，是行之難爲者也，而申徒狄能之；",
                    "zhushu": "申徒狄恨道不行，發憤而負石，自沈於河。《莊子音義》曰：“殷時人。”《韓詩外傳》曰：“申徒狄將自投於河，崔嘉聞而止之，不從。”"
                },
                {
                    "paragraph": "然而君子不貴者，非禮義之中也。",
                    "zhushu": "禮義之中，時止則止，時行則行，不必枯槁赴淵也。揚子雲非屈原曰：“君子遭時則大行，不遇則龍蛇，何必沈身？”"
                },
                {
                    "paragraph": "山淵平，天地比，",
                    "zhushu": "比。謂齊等也。《莊子》曰：“天與地卑，山與澤平。”《音義》曰：“以平地比天，則地卑於天。若以宇宙之髙，則似天地皆卑。天地皆卑，則山與澤平矣。”或曰：“天無實形，地之上空虚者，盡皆天也。是天地長親比相隨，無天髙地下之殊也。在髙山則天亦髙，在深泉則天亦下，故曰天地比地，去夫天逺，近皆相似，是山澤平也。”"
                },
                {
                    "paragraph": "齊、秦襲，",
                    "zhushu": "襲，合也。齊在東，秦在西，相去甚逺，若以天地之大包之，則曾無隔異，亦可合爲一國也。"
                },
                {
                    "paragraph": "入乎耳，出乎口，",
                    "zhushu": "未詳所明之意。或曰。即山出口也。言山有耳口也。凡呼於一山。衆山皆應。是山聞人聲而應之。故曰入乎耳。出乎口。或曰。山能吐納雲霧。是以有口。"
                },
                {
                    "paragraph": "鈎有須，",
                    "zhushu": "未詳。自齊秦襲。入乎耳。出乎口。鈎有須。皆淺學所未見。或曰鈎有須。即丁子有尾也。丁之曲者爲鈎。須與尾皆毛類。是同也。《荘子音義》云：“夫萬物無定形。形無定稱。在上爲首。在下爲尾。世人謂右行曲波爲尾。今丁子二字。雖左行曲波。亦是尾也。”"
                },
                {
                    "paragraph": "𡖉有毛，",
                    "zhushu": "司馬彪曰：“胎卵之生，必有毛羽。鷄伏鵠卵，卵不爲鷄，則生類於鵠也。毛氣成毛，羽氣成羽，雖胎卵未生，而毛羽之性已箸矣，故曰卵有毛。”"
                },
                {
                    "paragraph": "是說之難持者也，而惠施、鄧析能之；",
                    "zhushu": "皆異端曲說，故曰難持。惠施、梁相，與莊子同時，其書五車，其道舛駁。鄧析，鄭大夫。劉向云：“鄧析好刑名，操兩可之說，設無窮之辭，數難子產爲政，子產執而戮之。按《左氏傳》，鄭駟歂殺鄧析而用其竹刑，而云子產戮之，恐誤也。”"
                },
                {
                    "paragraph": "然而君子不貴者，非禮義之中也。盜跖吟口，名聲若日月，與禹、舜俱傳而不息；然而君子不貴者，非禮義之中也。",
                    "zhushu": "吟口，吟咏長在人口也。說苑作盜跖匈貪。"
                },
                {
                    "paragraph": "故曰：君子行不貴苟難，說不貴苟察，名不貴苟得，唯其當之爲貴。《詩》曰：“物其有矣，唯其時矣。此之謂也。”",
                    "zhushu": "《詩》《小雅》《魚麗》之篇。言雖有物，亦須得其時，以喻當之爲貴也。",
                    "type": 2
                },
                {
                    "paragraph": "君子易知而難狎，",
                    "zhushu": "坦蕩蕩故易知，不比黨故難狎。"
                },
                {
                    "paragraph": "易懼而難脅，",
                    "zhushu": "小心而志不可奪也。"
                },
                {
                    "paragraph": "畏患而不避義死，欲利而不爲所非，",
                    "zhushu": "心以爲非則捨之。"
                },
                {
                    "paragraph": "交親而不比，",
                    "zhushu": "親謂仁恩，比謂暱狎。"
                },
                {
                    "paragraph": "言辯而不辭。",
                    "zhushu": "辯足以明一，不至於騁辭。"
                },
                {
                    "paragraph": "蕩蕩乎其有以殊於世也。",
                    "zhushu": "與俗人有異。",
                    "type": 2
                },
                {
                    "paragraph": "君子能亦好，不能亦好；小人能亦醜，不能亦醜。君子能則寛容易直以開道人，",
                    "zhushu": "道與導同。"
                },
                {
                    "paragraph": "不能則恭敬繜絀以畏事人；",
                    "zhushu": "繜，與撙同。絀與黜同，謂自撙節貶損。"
                },
                {
                    "paragraph": "小人能則倨傲僻違以驕溢人，",
                    "zhushu": "溢滿。"
                },
                {
                    "paragraph": "不能則妬嫉怨誹以傾覆人。故曰：君子能則人榮學焉，不能則人樂告之；小人能則人賤學焉，不能則人羞告之。是君子、小人之分也。",
                    "zhushu": "分異也，如字。",
                    "type": 2
                },
                {
                    "paragraph": "君子寛而不僈，",
                    "zhushu": "僈，與慢同，怠惰也。"
                },
                {
                    "paragraph": "廉而不劌，",
                    "zhushu": "廉，稜也。《說文》云：“劌，利傷也。但有廉隅，不至於刃傷也。”"
                },
                {
                    "paragraph": "辯而不爭，察而不激，",
                    "zhushu": "但明察而不激切也。"
                },
                {
                    "paragraph": "寡立而不勝，堅彊而不暴，",
                    "zhushu": "雖寡立人不能勝，雖堅強而不兇暴。"
                },
                {
                    "paragraph": "柔從而不流，恭敬謹慎而容，",
                    "zhushu": "不至於孤介也。"
                },
                {
                    "paragraph": "夫是之謂至文。",
                    "zhushu": "言德備。"
                },
                {
                    "paragraph": "《詩》曰：“温温恭人，惟德之基。”此之謂也。",
                    "zhushu": "《詩》《大雅》《抑》之篇。温温，寛柔貌。",
                    "type": 2
                },
                {
                    "paragraph": "君子崇人之德，揚人之美，非謟䛕也；正義直指，舉人之過惡，非毁疵也；",
                    "zhushu": "疵，病也。或曰讀爲訾。"
                },
                {
                    "paragraph": "言已之光美，擬於禹、舜，參於天地，非夸誕也；與時屈伸，柔從若蒲葦，非懾怯也；",
                    "zhushu": "蒲葦，所以爲席，可卷者也。"
                },
                {
                    "paragraph": "剛彊猛毅，靡所不信，非驕暴也。",
                    "zhushu": "信讀爲伸，下同，古字通用。"
                },
                {
                    "paragraph": "以義變應，知當曲直故也。",
                    "zhushu": "以義隨變而應其所知，當於曲直也。"
                },
                {
                    "paragraph": "《詩》曰：“左之左之，君子宜之；右之右之，君子有之。”此言君子能以義屈信變應故也。《",
                    "zhushu": "詩》《小雅》《裳裳者華》之篇。以能應變，故左右無不得宜也。"
                },
                {
                    "paragraph": "君子，小人之反也。",
                    "zhushu": "與小人相反。"
                },
                {
                    "paragraph": "君子大心則天而道，小心則畏義而節；",
                    "zhushu": "天而道，謂合於天而順道。"
                },
                {
                    "paragraph": "知則明通而類，",
                    "zhushu": "類謂知統類。"
                },
                {
                    "paragraph": "愚則端愨而法；",
                    "zhushu": "愚謂無機智也。法謂守法度也。"
                },
                {
                    "paragraph": "見由則恭而止，",
                    "zhushu": "由，用也。止，謂不放縱也。或曰：止，禮也，言恭而有禮也。"
                },
                {
                    "paragraph": "見閉則敬而齊；",
                    "zhushu": "謂閉塞道不行也。敬而齊，謂自齊整而不怨也。"
                },
                {
                    "paragraph": "喜則和而理，憂則靜而理；",
                    "zhushu": "皆當其理。"
                },
                {
                    "paragraph": "通則文而明，",
                    "zhushu": "有文而彰明也。"
                },
                {
                    "paragraph": "窮則約而詳。",
                    "zhushu": "隱約而詳明其道也。"
                },
                {
                    "paragraph": "小人則不然，大心則慢而暴，小心則流淫而傾；",
                    "zhushu": "以邪謟事人也。"
                },
                {
                    "paragraph": "知則攫盜而漸，",
                    "zhushu": "漸。進也。謂貪利不知止也。"
                },
                {
                    "paragraph": "愚則毒賊而亂；",
                    "zhushu": "毒，害也。愚而無畏忌也。"
                },
                {
                    "paragraph": "見由則兊而倨，",
                    "zhushu": "兊，恱也。言喜於徼幸而倨傲也。"
                },
                {
                    "paragraph": "見閇則怨而險；",
                    "zhushu": "怨上而險賊也。"
                },
                {
                    "paragraph": "喜則輕而翾，",
                    "zhushu": "輕，謂輕佻失據。翾，小飛也。言小人之喜輕佻，如小鳥之翾然。許緣反。或曰：與懁同。《說文》云：“懁，急也。”"
                },
                {
                    "paragraph": "憂則挫而懾；通則驕而偏，",
                    "zhushu": "偏，頗也。"
                },
                {
                    "paragraph": "窮則弃而儑。",
                    "zhushu": "弃。自弃也。儑當爲溼。方言云。溼，憂也。字書無儑字。韓詩外傳作弃而累也。"
                },
                {
                    "paragraph": "傳曰：“君子兩進，小人兩廢。”此之謂也。",
                    "zhushu": ""
                },
                {
                    "paragraph": "君子治治，非治亂也。曷謂耶？曰：禮義之謂治，非禮義之謂亂也。故君子者，治禮義者也，非治非禮義者也。然則國亂將弗治與？曰：國亂而治之者，非案亂而治之之謂也，去亂而被之以治；",
                    "zhushu": "案，據也。舊亂而治之也。荀子安案多爲語助，與此不同也。"
                },
                {
                    "paragraph": "人汙而脩之者，",
                    "zhushu": "人有汙穢之行，將脩爲善。"
                },
                {
                    "paragraph": "非案汙而脩之之謂也，去汙而易之以脩。故去亂而非治亂也，去汙而非脩汙也。治之爲名，猶曰君子爲治而不爲亂，爲脩而不爲汙也。",
                    "zhushu": "治之名號如此。",
                    "type": 2
                },
                {
                    "paragraph": "君子挈其辯而同焉者合矣，",
                    "zhushu": "絜、脩，整也。謂不煩雜。"
                },
                {
                    "paragraph": "善其言而類焉者應矣。",
                    "zhushu": "出其言善，千里之外應之。"
                },
                {
                    "paragraph": "故馬鳴而馬應之，非知也，其勢然也。",
                    "zhushu": "知音智。"
                },
                {
                    "paragraph": "故新浴者振其衣，新沐者彈其冠，人之情也。",
                    "zhushu": "言㓗其身者，懼外物之汙也，猶賢者必不受不善人之汙者也。"
                },
                {
                    "paragraph": "其誰能以已之潐潐，受人之掝掝者哉！",
                    "zhushu": "潐潐，明察之貌。潐盡，謂窮盡明於事。《易》曰：“窮理盡性。掝當爲惑。”掝掝，昏也。《楚詞》曰：“安能以身之察察，受物之昏昏者乎。”潐，予誚反。",
                    "type": 2
                },
                {
                    "paragraph": "君子養心莫善於誠，",
                    "zhushu": "無姦詐則心常安也。"
                },
                {
                    "paragraph": "致誠則無它事矣，",
                    "zhushu": "致，極也。極其誠則外物不能害。"
                },
                {
                    "paragraph": "唯仁之爲守，唯義之爲行。",
                    "zhushu": "致其誠，在仁義。"
                },
                {
                    "paragraph": "誠心守仁則形，形則神，神則能化矣；",
                    "zhushu": "誠心守於仁愛，則必形見於外，則下尊之如神，能化育之矣。化，謂遷善也。"
                },
                {
                    "paragraph": "誠心行義則理，理則明，明則能變矣。",
                    "zhushu": "義行則事有條理，明而易，人不敢欺，故能變改其惡也。"
                },
                {
                    "paragraph": "變化代興，謂之天德。",
                    "zhushu": "既能變化，則德同於天，馴致於善謂之化，改其舊質謂之變，言始於化，終於變也。猶天道隂陽運行則爲化，春生冬落則爲變也。"
                },
                {
                    "paragraph": "天不言而人推髙焉，地不言而人推厚焉，四時不言而百姓期焉。",
                    "zhushu": "期，謂知其時𠋫。"
                },
                {
                    "paragraph": "夫此有常，以至其誠者也。",
                    "zhushu": "至，極也。天地四時所以有常如此者，由極其誠所致。"
                },
                {
                    "paragraph": "君子至德，嘿然而喻，未施而親，不怒而威。",
                    "zhushu": "君子有至德，所以嘿然不言，而人自喻其意也。"
                },
                {
                    "paragraph": "夫此順命，以愼其獨者也。",
                    "zhushu": "人所以順命如此者，由慎其獨所致也。慎其獨，謂戒慎乎其所不睹，恐懼乎其所不聞，至誠不欺，故人亦不違之也。"
                },
                {
                    "paragraph": "善之爲道者，不誠則不獨，",
                    "zhushu": "無至誠則不能慎其獨也。"
                },
                {
                    "paragraph": "不獨則不形，",
                    "zhushu": "不能慎其獨，故其徳亦不能形見於外。"
                },
                {
                    "paragraph": "不形則雖作於心，見於色，出於言，民猶若未從也，雖從必疑。",
                    "zhushu": "若，如也。無至誠，故雖出令，民猶如未從者，雖彊使之從，亦必疑之也。"
                },
                {
                    "paragraph": "天地爲大矣，不誠則不能化萬物；聖人爲知矣，不誠則不能化萬民。父子爲親矣，不誠則䟽；君上爲尊矣，不誠則卑。",
                    "zhushu": "卑，謂不爲在下所尊。"
                },
                {
                    "paragraph": "夫誠者，君子之所守也，而政事之本也。唯所居以其類至，",
                    "zhushu": "所居，所止也。唯其所止，至誠則以類自至。謂天地誠則能化萬物，聖人誠則能化萬民，父子誠則親，君上誠則尊也。"
                },
                {
                    "paragraph": "操之則得之，舍之則失之。",
                    "zhushu": "操持。"
                },
                {
                    "paragraph": "操而得之則輕，",
                    "zhushu": "持至誠也，而得之則易舉也。《詩》曰：“德輶如毛。”"
                },
                {
                    "paragraph": "輕則獨行，",
                    "zhushu": "舉至誠而不難，則慎獨之事自行矣。"
                },
                {
                    "paragraph": "獨行而不舍則濟矣。",
                    "zhushu": "至誠在乎不巳。"
                },
                {
                    "paragraph": "濟而材盡，長遷而不反其初，則化矣。",
                    "zhushu": "既濟則材性自盡。長遷不反其初，謂中道不廢也。"
                },
                {
                    "paragraph": "君子位尊而志恭，心小而道大，所聽視者近而所聞見者逺。是何邪？是操術然也。",
                    "zhushu": "謂以近知逺，以今知古，所持之術如此也。"
                },
                {
                    "paragraph": "故千人萬人之情，一人之情是也；",
                    "zhushu": "人情不相逺。"
                },
                {
                    "paragraph": "天地始者，今日是也；百王之道，後王是也。",
                    "zhushu": "後王，當今之王。言後王之道與百王不殊，行堯舜，則是亦堯舜也。"
                },
                {
                    "paragraph": "君子審後王之道而論於百王之前，若端拜而議。",
                    "zhushu": "端𤣥。端，朝服也。端拜，猶言端拱。言君子審後王所宜施行之道，而以百王之前比之，若服𤣥端，拜揖而議，言其從容不勞也。時人多言後世澆醨，難以爲治，故荀卿明之。"
                },
                {
                    "paragraph": "推禮義之統，分是非之分，",
                    "zhushu": "上分如字，下扶問反。分之使當其分。"
                },
                {
                    "paragraph": "緫天下之要，治海内之衆，若使一人。故操彌約而事彌大。",
                    "zhushu": "約，少也。得其宗主也。"
                },
                {
                    "paragraph": "五寸之矩，盡天下之方也。",
                    "zhushu": "矩，正方之器也。"
                },
                {
                    "paragraph": "故君子不下室堂，而海内之情舉積此者，則操術然也。",
                    "zhushu": "舉，皆也。",
                    "type": 2
                },
                {
                    "paragraph": "有通士者，有公士者，有直士者，有愨士者，有小人者。上則能尊君，下則能愛民，物至而應，事起而辨，若是，則可謂通士矣。",
                    "zhushu": "物有至則能應之，事有疑則能辨之。通者，不滯之謂也。"
                },
                {
                    "paragraph": "不下比以闇上，不上同以疾下，",
                    "zhushu": "闇上。掩上之明也。疾與嫉同。"
                },
                {
                    "paragraph": "分爭於中，不以私害之，若是，則可謂公士矣。",
                    "zhushu": "謂於事之中有分爭者，不以私害之，則可謂公正之士也。"
                },
                {
                    "paragraph": "身之所長，上雖不知，不以悖君；",
                    "zhushu": "不怨君而違悖也。"
                },
                {
                    "paragraph": "身之所短，上雖不知，不以取賞，",
                    "zhushu": "受禄不誣。"
                },
                {
                    "paragraph": "長短不飾，以情自竭，若是，則可謂直士矣。",
                    "zhushu": "不矜其長，不掩其短，但任直道而竭盡其情也。"
                },
                {
                    "paragraph": "庸言必信之，庸行必慎之，",
                    "zhushu": "庸，常也。謂言常信。行常慎。"
                },
                {
                    "paragraph": "畏法流俗而不敢以其所獨甚，",
                    "zhushu": "法，效也。畏法流移之俗，又不敢以其所獨善而甚過人，謂不敢獨爲君子也。"
                },
                {
                    "paragraph": "若是，則可謂愨士矣。",
                    "zhushu": "端愨不回。"
                },
                {
                    "paragraph": "言無常信，行無常貞，唯利所在，無所不傾，",
                    "zhushu": "利之所在，皆傾意求之。"
                },
                {
                    "paragraph": "若是，則可謂小人矣。",
                    "zhushu": "",
                    "type": 2
                },
                {
                    "paragraph": "公生明，偏生闇，端愨生通，詐僞生塞，",
                    "zhushu": "多窮塞也。"
                },
                {
                    "paragraph": "誠信生神，",
                    "zhushu": "誠信至則通於神明。中庸曰：至誠如神。"
                },
                {
                    "paragraph": "夸誕生惑。",
                    "zhushu": "矜夸妄誕，則貪惑於物也。"
                },
                {
                    "paragraph": "此六生者，君子慎之，而禹、桀所以分也。",
                    "zhushu": "所以分賢愚也。",
                    "type": 2
                },
                {
                    "paragraph": "欲惡取舍之權，",
                    "zhushu": "舉下事也。"
                },
                {
                    "paragraph": "見其可欲也，則必前後慮其可惡也者；見其可利也，則必前後慮其可害也者；而兼權之，孰計之，",
                    "zhushu": "權所以平輕重者。孰，甚也，猶成孰也。"
                },
                {
                    "paragraph": "然後定其欲惡取舍。如是，則常不大陷矣。凡人之患，偏傷之也。",
                    "zhushu": "偏，謂見其一隅。"
                },
                {
                    "paragraph": "見其可欲也，則不慮其可惡也者；見其可利也，則不顧其可害也者。是以動則必陷，爲則必辱，是偏傷之患也。",
                    "zhushu": "",
                    "type": 2
                },
                {
                    "paragraph": "人之所惡者，吾亦惡之。",
                    "zhushu": "賢人欲惡之，不必異於衆人矣。"
                },
                {
                    "paragraph": "夫富貴者則類傲之，",
                    "zhushu": "富貴之類，不論是非，皆傲之也。"
                },
                {
                    "paragraph": "夫貧賤者則求柔之，",
                    "zhushu": "見貧賤者，皆柔屈就之也。"
                },
                {
                    "paragraph": "是非仁人之情也，是姦人將以盜名於晻世者也，險莫大焉。",
                    "zhushu": "姦人盜富貴貧賤之名於昏闇之世。晻與暗同。"
                },
                {
                    "paragraph": "故曰：盜名不如盜貨。田仲、史鰌不如盜也。",
                    "zhushu": "田仲齊人處於陵不食兄禄，辭富貴，爲人灌園，號曰：於陵仲子。史鰌衛大夫字子魚賣直也。"
                }
            ]
        },
        {
            "name": "榮辱篇第四",
            "paragraphs": [
                {
                    "paragraph": "榮辱篇第四",
                    "zhushu": "",
                    "type": 1
                },
                {
                    "paragraph": "憍泄者，人之殃也。",
                    "zhushu": "泄，與媟同，嬻也，慢也。殃或爲䄃。"
                },
                {
                    "paragraph": "恭儉者，偋五兵也。",
                    "zhushu": "偋，當爲屏，却也。《說文》有偋字，僻窶也，與此義不同。偋，防正反。"
                },
                {
                    "paragraph": "雖有戈矛之剌，不如恭儉之利也。",
                    "zhushu": "言入人深。"
                },
                {
                    "paragraph": "故與人善言，煖於布帛；傷人之言，深於矛㦸。故薄薄之地，不得履之，非地不安也。危足無所履者也，凡在言也。",
                    "zhushu": "薄薄，謂旁薄廣大之貌。危足，側足也。凡，皆也。所以廣大之地，側足無所容者，皆由以言害身也。"
                },
                {
                    "paragraph": "巨涂則讓，小涂則殆，雖欲不謹，若云不使。",
                    "zhushu": "殆，近也。凡行前逺而後近，故近者亦後之。義謂行於道涂，大道並行則讓之，小道可單行則後之。若能用意如此，雖欲爲不謹敬，若有制物而不使之者。《儒行》曰：“道涂不爭險易之利。”",
                    "type": 2
                },
                {
                    "paragraph": "快快而亡者，怒也；",
                    "zhushu": "肆其快意而亡，由於忿怒也。"
                },
                {
                    "paragraph": "察察而殘者，忮也；",
                    "zhushu": "至明察而見傷殘者，由於有忮害之心也。"
                },
                {
                    "paragraph": "博之而窮者，訾也；",
                    "zhushu": "言詞辯博而見窮蹙者，由於好毁訾也。"
                },
                {
                    "paragraph": "淸之而俞濁者，口也；",
                    "zhushu": "欲求其清而俞　濁者，在口說之過，謂言過其實也。或曰：絜其身則自淸矣，但能口說，斯俞濁也。俞讀爲愈。"
                },
                {
                    "paragraph": "豢之而俞瘠者，交也；",
                    "zhushu": "所交接非其道，則必有患難，雖食芻豢而更瘠也。故上篇云勞倦而容貌不枯，好交也。"
                },
                {
                    "paragraph": "辯而不說者，爭也；",
                    "zhushu": "不說，不爲人所稱說，或讀爲恱。"
                },
                {
                    "paragraph": "直立而不見知者，勝也；",
                    "zhushu": "直立，謂已直人。曲勝。謂好勝人也。"
                },
                {
                    "paragraph": "廉而不見貴者，劌也；",
                    "zhushu": "劌，傷也。刻巳太過，不得中道，故不見貴也。"
                },
                {
                    "paragraph": "勇而不見憚者，貪也；",
                    "zhushu": "貪利則委曲求人，故雖勇而不見憚。"
                },
                {
                    "paragraph": "信而不見敬者，好剸行也。",
                    "zhushu": "剸，與專同。專行，謂不度是非，好復言　如白公者也。"
                },
                {
                    "paragraph": "此小人之所務而君子之所不爲也。",
                    "zhushu": "",
                    "type": 2
                },
                {
                    "paragraph": "𨷖者，忘其身者也，忘其親者也，忘其君者也。行其少頃之怒，而喪終身之軀，然且爲之，是忘其身也；家室立殘，親戚不免乎刑戮，然且爲之，是忘其親也；",
                    "zhushu": "蓋當時禁𨷖殺人之法，戮及親戚。《尸子》曰：“非人君之用兵也，以爲民傷。𨷖則以親戚徇一言而不顧之也。”"
                },
                {
                    "paragraph": "君上之所惡也，刑法之所大禁也，然且爲之，是忘其君也。憂忘其身，",
                    "zhushu": "遭憂患刑戮而不能保其身，是憂忘其身也。或曰：當爲下忘其身誤爲夏，又夏轉誤爲憂字耳。"
                },
                {
                    "paragraph": "内忘其親，上忘其君，是刑法之所不舍也，聖王之所不畜也。乳彘不觸虎，乳㺃不逺遊，不忘其親也。人也，憂忘其身，内忘其親，上忘其君，則是人也而曽㺃彘之不若也。凡𨷖者，必自以爲是，而以人爲非也。已誠是也，人誠非也，則是己君子而人小人也，以君子與小人相賊害也。憂以忘其身，内以忘其親，上以忘其君，豈不過甚矣哉！是人也，所謂“以狐父之戈钃牛矢”也。",
                    "zhushu": "時人舊有此語，喻以貴而用於賤也。狐父，地名。《史記》：“伍被曰：‘吳王兵敗於狐父。’徐廣曰：‘梁碭之間也。蓋其地山名。戈，其說未聞。’《管子》曰：‘蚩尤爲雍狐之㦸。狐父之戈。豈近此耶。钃，刺也。之欲反。故良劒謂之屬鏤。亦取其刺也。或讀斸爲斫。’”"
                },
                {
                    "paragraph": "將以爲智邪？則愚莫大焉。將以爲利邪？則害莫大焉。將以爲榮邪？則辱莫大焉。將以爲安邪？則危莫大焉。人之有𨷖，何哉？我欲屬之狂惑疾病邪，則不可，聖王又誅之。",
                    "zhushu": "屬，託也。之欲反。"
                },
                {
                    "paragraph": "我欲屬之鳥䑕禽獸邪，則不可，其形體又人，而好惡多同。",
                    "zhushu": "視其形體，則又人也。其好惡多與賢人同，但好𨷖爲異耳。"
                },
                {
                    "paragraph": "人之有𨷖，何哉？我甚醜之。",
                    "zhushu": "其禍如此，何爲𨷖也。"
                },
                {
                    "paragraph": "有㺃彘之勇者，有賈盜之勇者，",
                    "zhushu": "㺃彘勇於求食，賈盜勇於求財。賈，音古。"
                },
                {
                    "paragraph": "有小人之勇者，有士君子之勇者：",
                    "zhushu": "小人勇於暴，士君子勇於義。言人有此數勇也。"
                },
                {
                    "paragraph": "爭飲食，無廉恥，不知是非，不辟死傷，不畏衆彊，恈恈然惟利飲食之見，是狗彘之勇者也。",
                    "zhushu": "辟讀爲避。恈恈，愛欲之貌。《方言》云：“牟，愛也。宋魯之間曰牟。”"
                },
                {
                    "paragraph": "爲事利，",
                    "zhushu": "爲事及利也。爲，于僞反。"
                },
                {
                    "paragraph": "爭貨財，無辭讓，果敢而振，猛貪而戾，恈恈然唯利之見，是賈盜之勇也。",
                    "zhushu": "振動也。戾。乖背也。《春秋公羊傳》曰：“葵丘之㑹，桓公振而矜之。”何休云：“亢陽之貌也。”"
                },
                {
                    "paragraph": "輕死而暴，是小人之勇也。義之所在，不傾於權，不顧其利，舉國而與之不爲攺視，重死持義而不橈，是士君子之勇也。",
                    "zhushu": "雖重愛其死，而執節持義，不橈曲以苟生也。《儒行》曰：“愛其死，以有待也。”",
                    "type": 2
                },
                {
                    "paragraph": "儵䱁者，浮陽之魚也，",
                    "zhushu": "儵䱁，魚名。浮陽，謂此魚好浮於水上就陽也。今字書無䱁字，蓋當爲鮁。《說文》云：“即鱣鮪，鮁鮁字。”蓋儵魚一名儵鮁。莊子與惠子遊於濠梁之上，儵魚出遊，是亦浮陽之義。或曰：浮陽，渤海縣名也。儵音稠。鮁，布末反。"
                },
                {
                    "paragraph": "胠於沙而思水，則無逮矣。",
                    "zhushu": "胠與袪同。揚子雲《方言》云：“袪，去也。齊趙之緫語。去於沙，謂失水去在沙上也。《莊子》有《胠篋篇》，亦取去之義也。”"
                },
                {
                    "paragraph": "挂於患而欲謹，則無益矣。",
                    "zhushu": "人亦猶魚也。"
                },
                {
                    "paragraph": "自知者不怨人，知命者不怨天，怨人者窮，",
                    "zhushu": "徒怨憤於人，不自修者，則窮迫無所出。"
                },
                {
                    "paragraph": "怨天者無志。",
                    "zhushu": "有志之人，但自修身，遇與不遇，皆歸於命，故不怨天。"
                },
                {
                    "paragraph": "失之已，反之人，豈不迂乎哉！",
                    "zhushu": "迂，失也。反責人也。"
                },
                {
                    "paragraph": "榮辱之大分，安危利害之常體：先義而後利者榮，先利而後義者辱；榮者常通，辱者常窮；通者常制人，窮者常制於人，",
                    "zhushu": "受制於人。"
                },
                {
                    "paragraph": "是榮辱之大分也。",
                    "zhushu": "其中雖未必皆然，然其大分如此矣。"
                },
                {
                    "paragraph": "材愨者常安利，蕩悍者常危害；",
                    "zhushu": "材愨謂材性愿愨也。蕩悍巳解於脩身篇。"
                },
                {
                    "paragraph": "安利者常樂易，危害者常憂險；",
                    "zhushu": "樂易，歡樂平易也，詩所謂愷悌者也。"
                },
                {
                    "paragraph": "樂易者常夀長，憂險者常夭折，是安危利害之常體也。",
                    "zhushu": "亦大率如此。",
                    "type": 2
                },
                {
                    "paragraph": "夫天生蒸民，有所以取之。",
                    "zhushu": "言天生衆民，其君臣上下職業皆有取之道，非其道，所以敗之也。"
                },
                {
                    "paragraph": "志意致脩，德行致厚，智慮致明，是天子之所以取天下也。",
                    "zhushu": "致，極也。言如此是乃天子之所以取天下之道也。"
                },
                {
                    "paragraph": "政令法，舉措時，聽斷公，",
                    "zhushu": "舉措時謂興力役不奪農時也。"
                },
                {
                    "paragraph": "上則能順天子之命，下則能保百姓，是諸侯之所以取國家也。志行脩，臨官治，上則能順上，下則能保其職，是士大夫之所以取田邑也。循法則、度量、刑辟、圖籍，",
                    "zhushu": "度尺，丈量，斗斛，刑辟，刑法之書。《左氏傳》曰：“先王議事以制，不爲刑辟。”圖謂模寫土地之形。籍，謂書其戸口之數也。"
                },
                {
                    "paragraph": "不知其義，謹守其數，慎不敢損益也，",
                    "zhushu": "若制所然。"
                },
                {
                    "paragraph": "父子相傳，以持王公，",
                    "zhushu": "世傳法則所以保持王公，言王公賴之所爲治者也。"
                },
                {
                    "paragraph": "是故三代雖亡，治法猶存，是官人百吏之所以取禄秩也。孝弟愿愨，軥録疾力，以敦比其事業，而不敢怠傲，是庻人之所以取煖衣飽食，長生久視，以免於刑戮也。",
                    "zhushu": "軥與拘同。拘録謂自檢束也。疾力謂速力而作也。敦，厚也。比，親也。言不敢怠惰也。"
                },
                {
                    "paragraph": "飾邪說，文姦言，爲𠋣事，",
                    "zhushu": "𠋣。已解上𠋣事怪異之事。"
                },
                {
                    "paragraph": "陶誕、突盜，",
                    "zhushu": "陶當爲檮杌之檮，頑嚚之貌。突，凌突不順也。或曰：陶當爲逃，隱匿其情也。"
                },
                {
                    "paragraph": "愓、悍、憍、暴，",
                    "zhushu": "愓，與蕩同。"
                },
                {
                    "paragraph": "以偷生反側於亂世之閒，是姦人之所以取危辱死刑也。其慮之不深，其擇之不謹，其定取舍楛僈，是其所以危也。",
                    "zhushu": "小人所以危亡，由於計慮之失也。楛，惡也，謂不堅固也。"
                },
                {
                    "paragraph": "材性知能，君子小人一也。好榮惡辱，好利惡害，是君子小人之所同也，若其所以求之之道則異矣。小人也者，疾爲誕而欲人之信已也，疾爲詐而欲人之親已也，禽獸之行而欲人之善已也。慮之難知也，行之難安也，持之難立也，",
                    "zhushu": "慮之難知，謂人難測其姦詐。行之難安，言易顛覆也。持之難立，謂難扶持之也。"
                },
                {
                    "paragraph": "成則必不得其所好，必遇其所惡焉。",
                    "zhushu": "雖使姦詐得成，亦必有禍無福。"
                },
                {
                    "paragraph": "故君子者，信矣，而亦欲人之信已也；忠矣，而亦欲人之親已也；脩正治辨矣，而亦欲人之善已也。慮之易知也，行之易安也，持之易立也，成則必得其所好，必不遇其所惡焉。是故窮則不隱，通則大明，",
                    "zhushu": "不隱謂人不能隱蔽。"
                },
                {
                    "paragraph": "身死而名彌白。",
                    "zhushu": "白，彰明也。"
                },
                {
                    "paragraph": "小人莫不延頸舉踵而願曰：“知慮材性，固有以賢人矣！”",
                    "zhushu": "願，猶慕也。賢人，謂賢過於人也。"
                },
                {
                    "paragraph": "夫不知其與己無以異也，則君子汪錯之當，而小人注錯之過也。",
                    "zhushu": "注錯謂所注意錯履也，亦與措置義同也。"
                },
                {
                    "paragraph": "故孰察小人之知能，足以知其有餘，可以爲君子之所爲也。譬之越人安越，楚人安楚，君子安雅，",
                    "zhushu": "雅，正也。正而有美德者謂之雅。《詩》曰：“弁彼鸒斯，歸飛提提鸒斯。”雅，烏也。"
                },
                {
                    "paragraph": "是非知能材性然也，是注錯習俗之節異也。",
                    "zhushu": "習俗謂所習風俗節限制之也。"
                },
                {
                    "paragraph": "仁義德行，常安之術也，然而未必不危也；汙僈、突盜，常危之術也，然而未必不安也。",
                    "zhushu": "僈。當爲漫。漫亦汙也。水冒物謂之漫。《莊子》云：“北人無擇曰舜以其辱行汙漫我。”漫。莫半反。《莊子》又曰：“澶漫爲樂。”崔云：“淫術也。”李云:“縱逸也。”一曰漫。欺誑之也。"
                },
                {
                    "paragraph": "故君子道其常，而小人道其怪也。",
                    "zhushu": "道，語也。怪，謂非常之事，取以自比也。",
                    "type": 2
                },
                {
                    "paragraph": "凡人有所一同：飢而欲食，寒而欲煖，勞而欲息，好利而惡害，是人之所生而有也，是無待而然者也，是禹、桀之所同也。目辨白黒美惡，而耳辨音聲淸濁，口辨　鹹甘苦，鼻辨芬芳腥臊，骨體膚理辨寒暑疾養，",
                    "zhushu": "膚理，肌膚之文理。養與癢同。"
                },
                {
                    "paragraph": "是又人之所常生而有也，是無待而然者也，是禹、桀之所同也。可以爲堯、禹，可以爲桀、跖，可以爲工匠，可以爲農賈，在勢注錯習俗之所積爾。",
                    "zhushu": "在所積習。"
                },
                {
                    "paragraph": "是又人之所生而有也，是無待而然者也，是禹、桀之所同也。爲堯、禹則常安榮，爲桀、跖則常危辱；爲堯、禹則常愉佚，爲工匠農賈則常煩勞。然而人力爲此而寡爲彼，何也？曰：陋也。",
                    "zhushu": "言人不爲彼堯禹而爲此桀跖，由於性之固陋也。"
                },
                {
                    "paragraph": "堯、禹者，非生而具者也。夫起於變故，成乎脩脩之爲，待盡而後備者也。",
                    "zhushu": "變故，患難事故也。言堯、禹起於憂患，成於脩飾，由於待盡物理，然後乃能備之。《孟子》曰：“天將降大任於是人也，必先苦其心志，勞其筋骨，窮餓其體膚，空乏其身，行拂亂其所爲，不能動心忍性，增益其所不爲也。智生於憂患，而死於安樂。”爲，于僞反。"
                },
                {
                    "paragraph": "人之生固小人，無師無法則唯利之見爾。人之生固小人，又以遇亂世，得亂俗，是以小重小也，以亂得亂也。君子非得勢以臨之，則無由得開内焉。",
                    "zhushu": "開小人之心，而内善道也。"
                },
                {
                    "paragraph": "今是人之口腹，安知禮義？安知辭讓？安知廉恥隅積？",
                    "zhushu": "言口腹無所知。隅，一隅，謂其分也。積，積習。"
                },
                {
                    "paragraph": "亦呥呥而噍，鄉鄉而飽巳矣。",
                    "zhushu": "呥呥，噍貌，如鹽反。噍，嚼也，才笑反。鄉鄉，趨飲食貌，許亮反。"
                },
                {
                    "paragraph": "人無師無法，則其心正其口腹也。",
                    "zhushu": "人不學則心正，如口腹之欲也。"
                },
                {
                    "paragraph": "今使人生而未甞睹芻豢稻粱也，唯菽藿糟糠之爲睹，則以至足爲在此也。俄而粲然有秉芻豢而至者，則瞲然視之曰：“此何怪也？”",
                    "zhushu": "粲然，精絜貌。牛羊曰芻，犬豕曰豢。豢，圈也。以榖食於圈中。瞲然，驚視貌。與眓狘同。《禮記》曰：“故鳥不狘。”許聿反。眓或爲俄。"
                },
                {
                    "paragraph": "彼臭之而無嗛於鼻，",
                    "zhushu": "臭，許又反。嗛當爲慊，厭也，苦廉反，或下忝反。"
                },
                {
                    "paragraph": "甞之而甘於口，食之而安於體，則莫不弃此而取彼矣。今以夫先王之道，仁義之統，以相羣居，以相持養，以相藩飾，以相安固邪？",
                    "zhushu": "持養，保養也。藩飾，藩蔽文飾也。"
                },
                {
                    "paragraph": "以夫桀、跖之道，是其爲相縣也，幾直夫芻豢稻粱之縣糟糠爾哉！",
                    "zhushu": "言以先王之道與桀跖相縣，豈止糟糠比芻豢哉。幾讀爲豈，下同。"
                },
                {
                    "paragraph": "然而人力爲此而寡爲彼，何也？曰：陋也。陋也者，天下之公患也，",
                    "zhushu": "公共有此患也。"
                },
                {
                    "paragraph": "人之大殃大害也。故曰：仁者好告示人，告之示之，靡之儇之，鈆之重之，",
                    "zhushu": "靡，順從也。儇，疾也，火縁反。靡之儇之，猶言緩之急之也。鈆與沿同，循也，撫循之，申重之也。"
                },
                {
                    "paragraph": "則夫塞者俄且通也，陋者俄且僩也，愚者俄且知也。",
                    "zhushu": "僴與𢢀同，猛也。《方言》云：“晉魏之間謂猛爲僴。陋者俄且僴，言鄙陋之人俄且矜莊有儀也。”《詩》云：“瑟兮僴兮。”鄭云：“僩，寛大也。下板反。”"
                },
                {
                    "paragraph": "是若不行，則湯、武在上曷益？桀、紂在上曷損？",
                    "zhushu": "若不行告示之道，則湯武何益於天下，桀紂何損於百姓？所以貴湯武，賤桀紂，以行與不行耳。"
                },
                {
                    "paragraph": "湯、武存，則天下從而治，桀、紂存，則天下從而亂。如是者，豈非人之情固可與如此，可與如彼也哉？",
                    "zhushu": "",
                    "type": 2
                },
                {
                    "paragraph": "人之情，食欲有芻豢，衣欲有文繡，行欲有輿馬，又欲夫餘財蓄積之富也。",
                    "zhushu": "皆人之所貴也。"
                },
                {
                    "paragraph": "然而窮年累世，不知不足，是人之情也。",
                    "zhushu": "不知不足，當爲不知足，剰不字耳。或曰：不足猶不得也。"
                },
                {
                    "paragraph": "今人之生也，方知畜雞狗豬彘，又畜牛羊，然而食不敢有酒肉；餘刀布，有囷窌，",
                    "zhushu": "刀布皆錢也。刀取其利，布取其廣。囷，廪也。圜曰囷，方曰廪。窌，窖也。地藏曰窖。窌，匹貌反。"
                },
                {
                    "paragraph": "然而衣不敢有絲帛；約者有筐篋之藏，然而行不敢有輿馬。",
                    "zhushu": "約，儉嗇也。筐篋，藏布帛者也。言又富於餘刀布也。"
                },
                {
                    "paragraph": "是何也？非不欲也，幾不長慮顧後而恐無以繼之故也。於是又節用禦欲，",
                    "zhushu": "禦，制也。或作禦，止也。"
                },
                {
                    "paragraph": "收斂畜藏以繼之也，是於巳長慮顧後，幾不甚善矣哉！",
                    "zhushu": "幾亦讀爲豈。"
                },
                {
                    "paragraph": "今夫偷生淺知之屬，曽此而不知也，",
                    "zhushu": "偷者，苟且也。"
                },
                {
                    "paragraph": "食太侈，不顧其後，俄則屈安窮矣，",
                    "zhushu": "屈，竭也。安，語助也。猶言屈然窮矣。安已解上也。"
                },
                {
                    "paragraph": "是其所以不免於凍餓，操瓢囊爲溝壑中瘠者也。",
                    "zhushu": "乞食羸痩於溝壑者，言不知久逺生業，故至於此也。"
                },
                {
                    "paragraph": "況夫先王之道，仁義之統，《詩》、《書》、《禮》、《樂》之分乎？",
                    "zhushu": "爲生業尚不能知，況能知其逺大者？分制也，扶問反。"
                },
                {
                    "paragraph": "彼固天下之大慮也，將爲天下生民之屬長慮顧後而保萬世也，其㳅長矣，其温厚矣，其功盛姚逺矣，",
                    "zhushu": "㳅，古流字。温，猶足也。言先王之道於生人，其爲温足也亦厚矣。姚與遥同，言功業之盛，甚長逺也。"
                },
                {
                    "paragraph": "非孰脩爲之君子莫之能知也。",
                    "zhushu": "孰，甚也。甚脩飾作爲之君子也。"
                },
                {
                    "paragraph": "故曰：短綆不可以汲深井之泉，知不幾者不可與及聖人之言。",
                    "zhushu": "綆，索也。幾，近也。謂不近於習也。"
                },
                {
                    "paragraph": "夫《詩》、《書》、《禮》、《樂》之分，固非庸人之所知也。故曰：一之而可再也，",
                    "zhushu": "既知一，則務知二。"
                },
                {
                    "paragraph": "有之而可久也，",
                    "zhushu": "不可中道而廢。"
                },
                {
                    "paragraph": "廣之而可通也，",
                    "zhushu": "知《禮》、《樂》廣慱，則於事可通。"
                },
                {
                    "paragraph": "慮之而可安也，",
                    "zhushu": "思慮《禮》、《樂》，則無危懼。"
                },
                {
                    "paragraph": "反鉛察之而俞可好也。",
                    "zhushu": "鉛，與沿同，循也。既知《禮》、《樂》之後，却循察之，愈可好而不厭。俞，音愈。"
                },
                {
                    "paragraph": "以治情則利，",
                    "zhushu": "利益也。《禮記》曰：“聖王所以治人之七情，脩十義，捨禮何以治之。”"
                },
                {
                    "paragraph": "以爲名則榮，以羣則和，以獨則足，",
                    "zhushu": "知《詩》、《書》、《禮》、《樂》，羣居則和同，獨處則自足也。"
                },
                {
                    "paragraph": "樂意者其是邪？",
                    "zhushu": "樂意莫過於此。"
                },
                {
                    "paragraph": "夫貴爲天子，富有天下，是人情之所同欲也。然則從人之欲則勢不能容，物不能贍也。故先王案爲之制禮義以分之，",
                    "zhushu": "以禮義分别上下也。"
                },
                {
                    "paragraph": "使貴賤之等，長㓜之差，知賢愚、能不能之分，皆使人載其事而各得其宜，",
                    "zhushu": "載，行也。任之也。"
                },
                {
                    "paragraph": "然後使愨禄多少厚薄之稱，",
                    "zhushu": "愨，實也。謂實其禄，使當其才。稱，尺證反。"
                },
                {
                    "paragraph": "是夫羣居和一之道也。故仁人在上，則農以力盡田，賈以察盡財，百工以巧盡械器，",
                    "zhushu": "盡謂精於事，察謂明其盈虚。《說文》云：“有盛爲械，無盛爲器。”"
                },
                {
                    "paragraph": "士大夫以上至於公侯，莫不以其仁厚知能盡官職，夫是之謂至平。",
                    "zhushu": "各當其分，雖貴賤不同，然謂之至平也。"
                },
                {
                    "paragraph": "故或禄天下而不自以爲多，",
                    "zhushu": "謂爲天子，以天下爲禄也。"
                },
                {
                    "paragraph": "或監門、御旅、抱關、擊柝而不自以爲寡。",
                    "zhushu": "監門，主門也。御讀爲迓。迓旅，逆旅也。抱關門卒也。擊柝，擊木，所以警夜者，皆知其分，故雖賤而不以爲寡也。"
                },
                {
                    "paragraph": "故曰：“斬而齊，枉而順，不同而一。”夫是之謂人倫。",
                    "zhushu": "舊有此語，引以喻貴賤雖不同，不以齊一，然而要歸於治也。斬而齊，謂彊斬之使齊，若《漢書》之一切者。枉而順，雖枉曲不直，然而歸於順也。不同而一，謂殊途同歸也。夫如此，是人之倫理也。《"
                },
                {
                    "paragraph": "詩》曰：“受小共大共，爲下國駿蒙。”此之謂也。",
                    "zhushu": "《詩》《殷頌》《長發》之篇共執也駿大也蒙讀爲厖厚也今詩作駿庬言湯執大玉小玉大厚於下國言下皆賴其德也。"
                }
            ]
        },
        {
            "name": "非相篇第五",
            "paragraphs": [
                {
                    "paragraph": "非相篇第五",
                    "zhushu": "相，視也，視其骨狀以知。吉、凶、貴、賤也妄誕者多以此惑世，時人或矜其狀貌而忽於務實，故荀卿作此篇非之。漢書刑法家有相人二十四篇。",
                    "type": 1
                },
                {
                    "paragraph": "相人，古之人無有也，學者不道也。",
                    "zhushu": "道，說。"
                },
                {
                    "paragraph": "古者有姑布子卿，",
                    "zhushu": "姑布，姓。子卿，名。相趙襄子者。或本無姑字。"
                },
                {
                    "paragraph": "今之世，梁有唐舉，",
                    "zhushu": "相李兊、蔡澤者。"
                },
                {
                    "paragraph": "相人之形狀顔色，而知其吉凶妖祥，世俗稱之。古之人無有也，學者不道也。",
                    "zhushu": "再三言者，深非之也。"
                },
                {
                    "paragraph": "故相形不如論心，論心不如擇術。",
                    "zhushu": "術，道術也。"
                },
                {
                    "paragraph": "形不勝心，心不勝術。術正而心順，則形相雖惡而心術善，無害爲君子也；形相雖善而心術惡，無害爲小人也。君子之謂吉，小人之謂凶。故長短、小大、善惡形相，非吉凶也。古之人無有也，學者不道也。",
                    "zhushu": ""
                },
                {
                    "paragraph": "蓋帝堯長，帝舜短，文王長，周公短，仲尼長，子弓短。",
                    "zhushu": "子弓，蓋仲弓也。言子者，著其爲師也。漢書儒林傳：馯臂字子弓，江東人，受易者也。然馯臂傳易之外，更無所聞。荀卿論說常與仲尼相配，必非馯臂也。馯音寒。"
                },
                {
                    "paragraph": "昔者衛靈公有臣曰公孫吕，身長七尺，面長三尺，焉廣三寸，鼻目耳具，而名動天下。",
                    "zhushu": "面長三尺，廣三寸，言其狹而長甚也。鼻目耳雖皆具，而相去踈逺，所以爲異。名動天下，言天下皆知其賢。或曰：狹長如此，不近人情，恐文句誤脫也。"
                },
                {
                    "paragraph": "楚之孫叔敖，期思之鄙人也，",
                    "zhushu": "杜元凱云：期思，楚邑名，今弋陽期思縣。鄙人，郊野之人也。"
                },
                {
                    "paragraph": "突秃長左，軒較之下，而以楚霸。",
                    "zhushu": "突謂髮短可陵突人者。故莊子說趙劒士蓬頭突𩯭，長左，左脚長也。軒較之下而以楚霸，言脩文德，不勞甲兵，逺征伐也。說文云：軒，曲輈也。鄭注考工記云：較，兩輢上出式者。詩曰：猗重較兮。"
                },
                {
                    "paragraph": "葉公子髙，微小短瘠，行若將不勝其衣。",
                    "zhushu": "葉公，楚大夫沈尹戌之子。食邑於葉，名諸梁，字子髙。楚僭稱王，其大夫稱公，白公亦是也。微細也。葉音攝。"
                },
                {
                    "paragraph": "然白公之亂也，令尹子西、司馬子期皆死焉；",
                    "zhushu": "白公，楚太子建之子，平王之孫。子西，楚平王長庶子。公子申。子期，亦平王子。公子結。"
                },
                {
                    "paragraph": "葉公子髙入據楚，誅白公，定楚國，如反手爾，仁義功名善於後世。故士不揣長，不揳大，不權輕重，亦將志乎心爾。",
                    "zhushu": "揳與絜同，約也，謂約計其大小也。絜，户結反。莊子：匠石見社樹絜之百圍。權，稱也。輕重，體之輕重也。言不論形狀長短、大小、肥瘠，唯在志意脩飾耳。"
                },
                {
                    "paragraph": "長短、小大、美惡形相，豈論也哉！且徐偃王之狀，目可瞻馬；",
                    "zhushu": "徐，國名僣稱王，其狀偃仰而不能俯，故謂之偃王。周穆王使楚誅之。瞻馬，言不能俯視細物，逺望纔見馬。尸子曰：徐偃王有筋而無骨也。"
                },
                {
                    "paragraph": "仲尼之狀，面如蒙倛；",
                    "zhushu": "倛，方相也。其首蒙茸然，故曰蒙倛。子虚賦曰：蒙公先驅。韓侍郎云：四目爲方相，兩目爲倛倛。音欺。慎子曰：毛廧、西施，天下之至姣也。衣之以皮倛，則見之者皆走也。"
                },
                {
                    "paragraph": "周公之狀，身如斷菑；",
                    "zhushu": "爾雅云：木立死曰椔。與菑同。"
                },
                {
                    "paragraph": "臯陶之狀，色如削𤓰；",
                    "zhushu": "如削皮之𤓰，青綠色。"
                },
                {
                    "paragraph": "閎夭之狀，面無見膚；",
                    "zhushu": "閎夭，文王臣，在十亂之中，言多𩯭髯，蔽其膚也。"
                },
                {
                    "paragraph": "傅說之狀，身如植鰭；",
                    "zhushu": "植，立也。如魚之立也。"
                },
                {
                    "paragraph": "伊尹之狀，面無須麋；",
                    "zhushu": "麋，與眉同。"
                },
                {
                    "paragraph": "禹跳，湯偏，",
                    "zhushu": "尹子曰。禹之勞。十年不窺其家。手不爪。脛不生毛。偏枯之病。多歩不相過。人曰禹歩。鄭注尚書大傳云。湯半體枯。呂氏春秋曰。禹通水濬川。顔色黎黑。歩不相過。"
                },
                {
                    "paragraph": "堯、舜參牟子。",
                    "zhushu": "牟，與眸同。參牟子，謂有二瞳之相參也。史記曰：舜目重瞳重曈。蓋堯亦然。尸子曰：舜兩眸子，是謂重明。作事成法，岀言成章。當時傳聞，今書傳亦難盡詳究所岀也。"
                },
                {
                    "paragraph": "從者將論志意，比類文學邪？直將差長短，辨美惡，而相欺傲邪？",
                    "zhushu": "從者荀卿門人：問：將論志意文學邪？伹以好醜相欺傲也。"
                },
                {
                    "paragraph": "古者桀、紂長巨姣美，天下之傑也；筋力越勁，百人之敵也，",
                    "zhushu": "姣，好也。倍萬人曰傑。越，過人也。勁，勇也。"
                },
                {
                    "paragraph": "然而身死國亡，爲天下大僇。後世言惡，則必稽焉。",
                    "zhushu": "僇，與戮同。稽，考也。後世言惡，必考桀紂爲證也。"
                },
                {
                    "paragraph": "是非容貌之患也，聞見之不衆，論議之卑爾。",
                    "zhushu": "亦非以容貌害身，言美惡皆非所患，但以聞見不廣，論議不髙，故致禍耳。"
                },
                {
                    "paragraph": "今世俗之亂君，鄉曲之儇子，",
                    "zhushu": "方言云：儇，疾也，慧也。與喜而翾義同。輕薄巧慧之子也。儇，火𤣥反。"
                },
                {
                    "paragraph": "莫不美麗姚冶，竒衣婦飾，血氣態度擬於女子；",
                    "zhushu": "說文云：姚，美好貌。冶，妖竒衣，珍異之衣。婦飾，謂如婦人之飾，言輕細也。擬於女子，言柔弱便辟也。"
                },
                {
                    "paragraph": "婦人莫不願得以爲夫，處女莫不願得以爲士，",
                    "zhushu": "士者，未娶妻之稱。易曰：老婦得其士夫。"
                },
                {
                    "paragraph": "弃其親家而欲奔之者，比肩並起。然而中君羞以爲臣，中父羞以爲子，中兄羞以爲弟，中人羞以爲友，",
                    "zhushu": "不必上智皆知惡也。"
                },
                {
                    "paragraph": "俄則束乎有司而戮乎大市，",
                    "zhushu": "犯刑法，爲有司所束縳也。"
                },
                {
                    "paragraph": "莫不呼天啼哭，苦傷其今而後悔其始。",
                    "zhushu": "苦傷今之刑戮，悔其始之所爲。"
                },
                {
                    "paragraph": "是非容貌之患也，聞見之不衆，而論議之卑爾。然則從者將孰可也？",
                    "zhushu": "問：從者形相與志意，孰爲益乎？",
                    "type": 2
                },
                {
                    "paragraph": "人有三不祥：㓜而不肯事長，賤而不肯事貴，不肖而不肯事賢，是人之三不祥也。",
                    "zhushu": "言必有禍災也。"
                },
                {
                    "paragraph": "人有三必窮：爲上則不能愛下，爲下則好非其上，是人之一必窮也。鄉則不若，偝則謾之，是人之二必窮也。",
                    "zhushu": "鄉讀爲向。若，如也。謾，欺毁也，莫于反。"
                },
                {
                    "paragraph": "智行淺薄，曲直有以相縣矣，然而仁人不能推，知士不能明，是人之三必窮也。",
                    "zhushu": "曲直，猶能否也。言智慮德行至淺薄，其能否與人又相縣逺，不能推讓明白之，言不知已之不及也。知，音智。行，下孟反。縣讀爲懸。"
                },
                {
                    "paragraph": "人有此三數行者，以爲上則必危，爲下則必滅。《詩》曰：“雨雪瀌瀌，宴然聿消，莫肯下隧，式居屢驕。”此之謂也。",
                    "zhushu": "詩小雅角弓之篇。今詩作見晛曰消，作宴然，蓋聲之誤耳。晛，日氣也。隧讀爲隨。屢讀爲婁。婁，歛也。言雨雪瀌瀌然，見日氣而自消，喻欲爲善則惡自消矣。幽王曽莫肯下隨於人，用此居處，歛其驕慢之過也。",
                    "type": 2
                },
                {
                    "paragraph": "人之所以爲人者，何已也？",
                    "zhushu": "已，與以同。問何以謂之人而貴於禽獸也。"
                },
                {
                    "paragraph": "曰：“以其有辨也。”",
                    "zhushu": "辨别也。"
                },
                {
                    "paragraph": "飢而欲食，寒而欲煖，勞而欲息，好利而惡害，是人之所生而有也，是無待而然者也，",
                    "zhushu": "不待學而知也。"
                },
                {
                    "paragraph": "是禹、桀之所同也。然則人之所以爲人者，非特以二足而無毛也，以其有辨也。今夫狌狌形笑，亦二足而毛也，",
                    "zhushu": "狌狌獸似人而能言，出交阯笑。笑者，能言笑也。"
                },
                {
                    "paragraph": "然而君子啜其羮，食其胾。",
                    "zhushu": "胾，臠也。禽獸無辨，故賤而食之。側吏反。"
                },
                {
                    "paragraph": "故人之所以爲人者，非特以其二足而無毛也，以其有辨也。夫禽獸有父子而無父子之親，有牝牡而無男女之别，故人道莫不有辨。",
                    "zhushu": ""
                },
                {
                    "paragraph": "辨莫大於分，",
                    "zhushu": "有上下親踈之分也。"
                },
                {
                    "paragraph": "分莫大於禮，",
                    "zhushu": "分生於有禮也。"
                },
                {
                    "paragraph": "禮莫大於聖王。",
                    "zhushu": "聖王制禮者，言其人存，其政舉。"
                },
                {
                    "paragraph": "聖王有百，吾孰法焉？",
                    "zhushu": "問聖王至多。誰可爲法也。"
                },
                {
                    "paragraph": "故曰：“文久而息，節族久而絶，",
                    "zhushu": "文禮，文，節制度也。言禮文久則制度滅息，宗族久則廢也。"
                },
                {
                    "paragraph": "守法數之有司極禮而褫。”",
                    "zhushu": "褫，解也。有司世世相承守禮之法，數至於極。久亦下脫也。易曰：或錫之鞶帶，終朝三禠之。言此者，以喻久逺難詳，不如隨時興治。禠，直吏反。"
                },
                {
                    "paragraph": "故曰：“欲觀聖王之跡，則於其粲然者矣，後王是也。",
                    "zhushu": "後王，近時之王也。粲然，明白之貌。言近世明王之法，則是聖王之跡也。夫禮法所興，以救當世之急，故隨時設教，不必拘於舊聞。而時人以爲君必用堯舜之道，臣必行禹稷之術，然後可，斯惑也。孔子曰：殷因於夏禮，所損益可知也。故荀卿深陳以後王爲法，審其所貴君子焉。司馬遷曰：法後王者，以其近巳而俗相類，議卑而易行也。"
                },
                {
                    "paragraph": "彼後王者，天下之君也。舍後王而道上古，譬之是猶舍己之君而事人之君也。”故曰：“欲觀千歳，則數今日；欲知億萬，則審一二；欲知上世，則審周道；欲知周道，則審其人所貴君子。”",
                    "zhushu": "謂巳之君也。審，謂群觀其道也。"
                },
                {
                    "paragraph": "故曰：“以近知逺，以一知萬，以微知明。”此之謂也。",
                    "zhushu": "",
                    "type": 2
                },
                {
                    "paragraph": "夫妄人曰：“古今異情，其以治亂者異道。”而衆人惑焉。彼衆人者，愚而無說，陋而無度者也。",
                    "zhushu": "言其愚陋而不能辨說測度。度，大各反，下同。"
                },
                {
                    "paragraph": "其所見焉，猶可欺也，而況於千世之傳也！",
                    "zhushu": "傳，傳，聞也。"
                },
                {
                    "paragraph": "妄人者，門庭之閒，猶可誣欺也，而況於千世之上乎！聖人何以不欺？曰：“聖人者，以已度者也。”",
                    "zhushu": "以已意度古人之意，故人不能欺，亦不欺人也。"
                },
                {
                    "paragraph": "故以人度人，以情度情，",
                    "zhushu": "以今之人情度古之人情，既云欲惡皆同，豈其治亂有異？"
                },
                {
                    "paragraph": "以類度類，",
                    "zhushu": "類種類，謂若牛馬也。"
                },
                {
                    "paragraph": "以說度功，",
                    "zhushu": "以言說度其功業也。"
                },
                {
                    "paragraph": "以道觀盡，",
                    "zhushu": "以道觀盡物之理。儒效篇曰：涂之人，百姓積善而全盡，謂之聖人也。"
                },
                {
                    "paragraph": "古今一度也。",
                    "zhushu": "古今不殊，盡可以此度彼，安在其古今異情乎？"
                },
                {
                    "paragraph": "類不悖，雖久同理，",
                    "zhushu": "言種類不乖悖，雖久而理同。今之牛馬，與古不殊，何至人而獨異哉？"
                },
                {
                    "paragraph": "故鄉乎邪曲而不迷，觀乎雜物而不惑。以此度之。",
                    "zhushu": "以測度之道明之，故向於邪曲不正之道而不迷，雜物炫燿而不惑。鄉讀爲向。"
                },
                {
                    "paragraph": "五帝之外無傳人，",
                    "zhushu": "外謂巳前也。無傳人，謂其人事跡後世無傳者。"
                },
                {
                    "paragraph": "非無賢人也，久故也。五帝之中無傳政，非無善政也，久故也。",
                    "zhushu": "中間也。五帝，少昊、顓頊、髙辛、唐、虞也。"
                },
                {
                    "paragraph": "禹、湯有傳政，而不若周之察也，非無善政也，久故也。傳者久則論略，近則論詳，略則舉大，詳則舉小。",
                    "zhushu": "略，謂舉其大綱，詳周備也。"
                },
                {
                    "paragraph": "愚者聞其略而不知其詳，聞其詳而不知其大也。",
                    "zhushu": "唯聖賢乃能以略知詳，以小知大也。"
                },
                {
                    "paragraph": "是以文久而滅，節族久而絶。",
                    "zhushu": ""
                },
                {
                    "paragraph": "凡言不合先王，不順禮義，謂之姦言。雖辨，君子不聽。",
                    "zhushu": "公孫龍、惠施、鄧析之屬也。"
                },
                {
                    "paragraph": "法先王，順禮義，黨學者，",
                    "zhushu": "黨，親比也。"
                },
                {
                    "paragraph": "然而不好言，不樂言，則必非誠士也。",
                    "zhushu": "言講說也。誠士，謂至誠好善之士。"
                },
                {
                    "paragraph": "故君子之於言也，志好之，行安之，樂言之。故君子必辯。",
                    "zhushu": "辯。謂能談說也。"
                },
                {
                    "paragraph": "凡人莫不好言其所善，而君子爲甚。",
                    "zhushu": "所善。謂巳所好尚也。"
                },
                {
                    "paragraph": "故贈人以言，重於金石珠玉；觀人以言，美於黼黻、文章；",
                    "zhushu": "觀人以言，謂使人歡其言。黼黻文章，皆色之美者。白與黒謂之黼，黒與青謂之黻，青與赤謂之文，赤與白謂之章。"
                },
                {
                    "paragraph": "聽人以言，樂於鍾鼓琴瑟。",
                    "zhushu": "使人聽其言。"
                },
                {
                    "paragraph": "故君子之於言無厭。",
                    "zhushu": "無厭倦也。"
                },
                {
                    "paragraph": "鄙夫反是，好其實，不䘏其文，",
                    "zhushu": "但好其質而不知文飾，若墨子之屬也。"
                },
                {
                    "paragraph": "是以終身不免埤汙傭俗。",
                    "zhushu": "埤、汙，皆下也。謂鄙陋也。埤與庳同。豬水處謂之汙，亦地之下者也。庳音婢。汙，一孤反。"
                },
                {
                    "paragraph": "故《易》曰：“括囊，無咎無譽。”腐儒之謂也。",
                    "zhushu": "腐儒如朽腐之物，無所用也。引易以喻不談說者。",
                    "type": 2
                },
                {
                    "paragraph": "凡說之難，以至髙遇至卑，以至治接至亂。",
                    "zhushu": "以先王之至髙至治之道，說末世至卑至亂之君，所以爲難也。說，音稅。"
                },
                {
                    "paragraph": "未可直至也，逺舉則病繆，近世則病傭。",
                    "zhushu": "未可直至言必在援引古今也。逺舉上世之事，則患繆妄；下舉近世之事，則患傭鄙也。"
                },
                {
                    "paragraph": "善者於是閒也，亦必逺舉而不繆，近世而不傭，與時遷徙，與世偃仰，緩急嬴絀，",
                    "zhushu": "嬴，餘也。嬴絀猶言伸屈也。"
                },
                {
                    "paragraph": "府然若渠匽櫽栝之於已也，",
                    "zhushu": "府，與俯同，就物之貌。或讀爲附。渠匽所以制水，櫽栝所以制木。君子制人，亦猶比也。"
                },
                {
                    "paragraph": "曲得所謂焉，然而不折傷。",
                    "zhushu": "言談説委曲，皆得其意之所謂然，而不折傷其道也。"
                },
                {
                    "paragraph": "故君子之度已則以繩，接人則用枻。",
                    "zhushu": "枻，牽引也。度已，猶正已也。君子正已，則以繩墨接人，則牽引而致之。言正已而馴致人也。或曰：枻當爲拽。枻，楫也，言如以楫櫂進舟船也。度，大各反。枻，以世反。韓侍郎云：枻者，檠枻也。正弓弩之器也。"
                },
                {
                    "paragraph": "度已以繩，故足以爲天下法則矣。接人用枻，故能寛容，因求以成天下之大事矣。",
                    "zhushu": "成事在衆。"
                },
                {
                    "paragraph": "故君子賢而能容罷，",
                    "zhushu": "罷弱不任事者，音疲。"
                },
                {
                    "paragraph": "知而能容愚，博而能容淺，粹而能容雜，夫是之謂兼術。",
                    "zhushu": "粹，專一也。兼術，兼容之法。"
                },
                {
                    "paragraph": "《詩》曰：“徐方既同，天子之功。”此之謂也。",
                    "zhushu": "詩大雅常武之篇。言君子容物，亦猶天子之同徐方也。",
                    "type": 2
                },
                {
                    "paragraph": "談說之術：矜莊以莅之，端誠以處之，堅彊以持之，分别以諭之，譬稱以明之，欣驩芬薌以送之，寶之珍之，責之神之，如是則說常無不受。",
                    "zhushu": "言談説之法如此，人乃信之。芬薌，言至芳絜也。神之，謂目神異其説，不敢慢也。說並音稅。稱，尺證反。薌與香同。"
                },
                {
                    "paragraph": "雖不說人，人莫不貴，",
                    "zhushu": "不説猶貴，況其説之。"
                },
                {
                    "paragraph": "夫是之謂爲能貴其所貴。",
                    "zhushu": "不使人賤之也。"
                },
                {
                    "paragraph": "傳曰：“唯君子爲能貴其所貴。”此之謂也。",
                    "zhushu": "",
                    "type": 2
                },
                {
                    "paragraph": "君子必辯。凡人莫不好言其所善，",
                    "zhushu": "所善謂所好也。"
                },
                {
                    "paragraph": "而君子爲甚焉。是以小人辯言險，君子辯言仁也。",
                    "zhushu": "仁，謂忠愛之道。"
                },
                {
                    "paragraph": "言而非仁之中也，則其言不若其黙也，其辯不若其呐也；",
                    "zhushu": "呐，與訥同，或引禮記其言呐呐然非。"
                },
                {
                    "paragraph": "言而仁之中也，則好言者上矣，不好言者下也。故仁言大矣。起於上所以導於下，政令是也；起於下所以忠於上，謀救是也。",
                    "zhushu": "謀救謂嘉謀匡救。此言談説之益不可以巳也如是。"
                },
                {
                    "paragraph": "故君子之行仁也無厭。",
                    "zhushu": "無厭倦時。"
                },
                {
                    "paragraph": "志好之，行安之，樂言之，故言",
                    "zhushu": "所以好言說，由此三者也。行如字。"
                },
                {
                    "paragraph": "君子必辯。小辯不如見端，",
                    "zhushu": "端首。"
                },
                {
                    "paragraph": "見端不如見本分。",
                    "zhushu": "分上下貴賤之分。小辯謂辯說小事則不如見端首，見端首則不如見本分，言辯說止於知本分而已。"
                },
                {
                    "paragraph": "小辯而察，見端而明，本分而理，聖人士君子之分具矣。",
                    "zhushu": "此言能辯說，然後聖賢之分具。"
                },
                {
                    "paragraph": "有小人之辯者，有士君子之辯者，有聖人之辯者:不先慮，不早謀，發之而當，成文而類，",
                    "zhushu": "言闇與理會成文理而不失其類，謂不乖悖也。"
                },
                {
                    "paragraph": "居錯遷徙，應變不窮，",
                    "zhushu": "錯，置也。居錯，安居也。錯，千故反。"
                },
                {
                    "paragraph": "是聖人之辯者也。先慮之，早謀之，斯須之言而足聽，",
                    "zhushu": "斯須發言，巳可聽也。"
                },
                {
                    "paragraph": "文而致實，博而黨正，是士君子之辯者也。",
                    "zhushu": "文，謂辯說之詞也。致，至也。黨與讜同，謂直言也。凡辯則失於虚詐，博則失於流蕩，故致實黨正爲重。"
                },
                {
                    "paragraph": "聽其言則辭辨而無統，",
                    "zhushu": "無根木也。"
                },
                {
                    "paragraph": "用其身則多詐而無功，上不足以順明王，下不足以和齊百姓，然而口舌之於，噡唯則節，",
                    "zhushu": "蓋謂騁口舌之辯也。噡唯則節四字未詳，或剰少錯誤耳。"
                },
                {
                    "paragraph": "足以爲竒偉偃却之屬，",
                    "zhushu": "竒偉，誇大也。偃却猶偃仰，即偃蹇也。言姦雄口辯，適足以自誇大偃蹇而已。"
                },
                {
                    "paragraph": "夫是之謂姦人之雄。聖王起，所以先誅也，然後盜賊次之。盜賊得變，此不得變也。",
                    "zhushu": "變，謂教之使自新也。"
                }
            ]
        },
        {
            "name": "非十二子篇第六",
            "paragraphs": [
                {
                    "paragraph": "非十二子篇第六",
                    "zhushu": "",
                    "type": 1
                },
                {
                    "paragraph": "假今之世，",
                    "zhushu": "假如今之世也。或曰：假，借也。今之世，謂戰國昬亂之世。治世則姦言無所容，故十二子借亂世以惑衆也。"
                },
                {
                    "paragraph": "飾邪說，文姦言，以𣻏亂天下，",
                    "zhushu": "𣻏，與僥同。"
                },
                {
                    "paragraph": "欺惑愚衆，矞宇嵬𤨏，",
                    "zhushu": "矞，與譎同。詭詐也，又余律反。宇未詳。或曰：宇，大也，放蕩恢大也。嵬謂爲狂險之行者也。𤨏者，謂爲姦細之行者也。說文云：嵬髙，不平也。今此言嵬者，其行狂險，亦猶山之髙不平也。周禮大司樂云：大傀烖則去樂。鄭云：傀猶怪也。晏子春秋曰：不以上爲本，不以民爲憂，内不恤其家，外不顧其游。夸言傀行，自勤於飢寒，命之曰狂僻之民，明上之所禁也。嵬當與傀義同，音五每反，又牛彼反。"
                },
                {
                    "paragraph": "使天下混然不知是非治亂之所存者有人矣。",
                    "zhushu": "混然，無分别之貌。有在也。"
                },
                {
                    "paragraph": "縱情性，安恣睢，禽獸行，",
                    "zhushu": "恣睢，矜放之貌。言任情性所爲而不知禮義，則與禽獸無異，故曰禽獸行。睢，許季反。"
                },
                {
                    "paragraph": "不足以合文通治；",
                    "zhushu": "不足合於古之文義，通於治道。"
                },
                {
                    "paragraph": "然而其持之有故，其言之成理，足以欺惑愚衆，",
                    "zhushu": "妄稱古人亦有如此者，故曰持之有故。又其言論能成文理，故曰言之成理，足欺惑愚人衆人矣。"
                },
                {
                    "paragraph": "是它嚻、魏牟也。",
                    "zhushu": "它嚻，未詳何代人。世本，楚平王孫有曰公它成，豈同族乎？韓詩外傳作范魏牟。牟，魏公子，封於中山。漢書藝文志道家有公子牟四篇。班固曰：先莊子，莊子稱之。今莊子有公子牟，稱莊子之言以折公孫龍，據即與莊子同時也。又列子稱公子牟解公孫龍之言。公孫龍，平原君之客，而張湛以爲文侯子。據年代，非也。說苑曰：公子牟東行，穰侯送之，未知何者爲定也。"
                },
                {
                    "paragraph": "忍情性，綦谿利跂，",
                    "zhushu": "忍，謂違驕其性也。綦谿，未詳，蓋與跂義同也。利與離同。離跂，違俗自絜之貌，謂離於物而跂足也。莊子曰：楊墨乃始離跂，自以爲得。離，力智反。跂，丘氏反。"
                },
                {
                    "paragraph": "苟以分異人爲髙，",
                    "zhushu": "苟求分異，不同於人，以爲髙行也。"
                },
                {
                    "paragraph": "不足以合大衆、明大分；",
                    "zhushu": "既求分異，則不足合大衆；苟立小節，故不足明大分。大分，謂忠孝之大義也。"
                },
                {
                    "paragraph": "然而其持之有故，其言之成理，足以欺惑愚衆，是陳仲、史鰌也。",
                    "zhushu": "已解上。"
                },
                {
                    "paragraph": "不知一天下、建國家之權稱，",
                    "zhushu": "不知齊一天下，建立國家之權稱，言不知輕重。稱，尺證反。"
                },
                {
                    "paragraph": "上功用、大儉約而僈差等，",
                    "zhushu": "功用，功，力也。大讀曰太，言以功力爲上而過儉約也。僈，輕也。輕僈差等，謂欲使君臣上下同勞苦也。"
                },
                {
                    "paragraph": "曽不足以容辨異、縣君臣；",
                    "zhushu": "上下同等，則其中不容分别，而縣隔君臣也。"
                },
                {
                    "paragraph": "然而其持之有故，其言之成理，足以欺惑愚衆，是墨翟、宋鈃也。",
                    "zhushu": "宋鈃，宋人，與孟子尹文子、彭蒙、慎到同時。孟子作宋牼。牼與鈃同，音口莖反。"
                },
                {
                    "paragraph": "尚法而無法，下脩而好作，",
                    "zhushu": "尚，上也。言所著書雖以法爲上，而自無法，以脩立爲下，而好作爲言，自相矛盾也。"
                },
                {
                    "paragraph": "上則取聽於上，下則取從於俗，",
                    "zhushu": "言苟順上下之意也。"
                },
                {
                    "paragraph": "終日言成文典，及紃察之，則倜然無所歸宿，",
                    "zhushu": "紃與循同，倜然，䟽逺貌。宿，止也。雖言成文典，若循察則䟽逺無所指歸也。"
                },
                {
                    "paragraph": "不可以經國定分；",
                    "zhushu": "取聽於上，取從於俗，故法度不立也。"
                },
                {
                    "paragraph": "然而其持之有故，其言之成理，足以欺惑愚衆，是慎到、田駢也。",
                    "zhushu": "田駢齊人。遊稷下，著書十五篇。其學本黄老，大歸名法。慎到已解上。"
                },
                {
                    "paragraph": "不法先王，不是禮義，",
                    "zhushu": "不以禮義爲是。"
                },
                {
                    "paragraph": "而好治怪說，玩𤦺辭，",
                    "zhushu": "玩，與翫同，𤦺讀爲竒異之竒。"
                },
                {
                    "paragraph": "甚察而不惠，",
                    "zhushu": "惠順。"
                },
                {
                    "paragraph": "辯而無用，多事而寡功，不可以爲治綱紀；然而其持之有故，其言之成理，足以欺惑愚衆，是惠施、鄧析也。",
                    "zhushu": ""
                },
                {
                    "paragraph": "略法先王而不知其統，",
                    "zhushu": "言其大略，雖法先王而不知體統。統。謂綱紀也。"
                },
                {
                    "paragraph": "然而猶材劇志大，聞見雜博，案徃舊造說，謂之五行，",
                    "zhushu": "案前古之事，而自造其說，謂之五行。五行五常，仁義禮智者也。"
                },
                {
                    "paragraph": "甚僻違而無類，幽隱而無說，閉約而無解，",
                    "zhushu": "約，結也。解，說也。僻違無類，謂乖僻違戾而不知善類也。幽隱無說，閉約無解，謂其言幽隱閉結而不能自解說，謂伹言堯舜之道，而不知其興作方略也。荀卿常言法後王治賞世，而孟軻、子思以爲必行堯舜文武之道，然後爲治，不知隨時設教，救當世之弊，故言僻違無類。孟子曰：管仲、曾西之所不爲。解，佳買反。"
                },
                {
                    "paragraph": "案飾其辭而祗敬之曰：“此真先君子之言也。”",
                    "zhushu": "言自敬其辭，說先君子。孔子也。"
                },
                {
                    "paragraph": "子思唱之，孟軻和之，",
                    "zhushu": "子思，孔子之孫，名伋，字子思。孟軻，鄒人，字子輿。皆著書七篇。"
                },
                {
                    "paragraph": "世俗之溝猶瞀儒，嚾嚾然不知其所非也，",
                    "zhushu": "溝讀爲拘。拘，愚也。猶，猶豫不定也。瞀，闇也。漢書五行志作區瞀，與此義同。嚾嚾，喧囂之貌，謂爭辨也。拘音㓂。猶音柚。"
                },
                {
                    "paragraph": "遂受而傳之，以爲仲尼、子游爲兹厚於後世，",
                    "zhushu": "仲尼、子游爲此言，垂德厚於後世也。"
                },
                {
                    "paragraph": "是則子思、孟軻之罪也。",
                    "zhushu": ""
                },
                {
                    "paragraph": "若夫緫方略，齊言行，壹統類，而羣天下之英傑，而告之以大古，教之以至順；",
                    "zhushu": "緫，領也。統謂綱紀。類謂比類。大謂之統，分别謂之類。羣，會合也。大讀曰太。"
                },
                {
                    "paragraph": "奥窔之閒，簟席之上，斂然聖王之文章具焉，佛然乎世之俗起焉；",
                    "zhushu": "西南隅謂之奥，東南隅謂之窔。言不出室堂之内也。斂，聚集之貌。佛讀爲勃，勃然，興起貌。窔，一弔反。"
                },
                {
                    "paragraph": "則六説者不能入也，十二子者不能親也；無置錐之地，而王公不能與之爭名。在一大夫之位，則一君不能獨畜，一國不能獨容；",
                    "zhushu": "言王者之佐雖在下位，非諸侯所能畜，一國所能容。或曰：時君不知其賢，無一君一國能畜者，故仲尼所至輕去也。"
                },
                {
                    "paragraph": "成名況乎諸侯，莫不願以爲臣。",
                    "zhushu": "況，比也。言其所成之名，比況於人，莫與爲偶，故諸侯莫不願得以爲臣。或曰：既成名之後，則王者之輔佐也，況諸侯莫不願得以爲臣乎？未知其賢，則無國能容也。或曰：況猶益也。國語：驪姬曰：衆況厚之。"
                },
                {
                    "paragraph": "是聖人之不得埶者也，仲尼、子弓是也。",
                    "zhushu": ""
                },
                {
                    "paragraph": "一天下，財萬物，",
                    "zhushu": "財。與裁同。"
                },
                {
                    "paragraph": "長養人民，兼利天下，通達之屬，莫不從服，",
                    "zhushu": "通達之屬謂舟車所至，人力所通者也。"
                },
                {
                    "paragraph": "六說者立息，十二子者遷化，",
                    "zhushu": "遷而從化。"
                },
                {
                    "paragraph": "則是聖人之得勢者，舜、禹是也。今夫仁人也，將何務哉？上則法舜、禹之制，下則法仲尼、子弓之義，以務息十二子之說。如是則天下之害除，仁人之事畢，聖王之跡箸矣。",
                    "zhushu": "",
                    "type": 2
                },
                {
                    "paragraph": "信信，信也；疑疑，亦信也。",
                    "zhushu": "信可信者，疑可疑者，意雖不同，皆歸於信也。"
                },
                {
                    "paragraph": "貴賢，仁也；賤不肖，亦仁也。言而當，知也；黙而當，亦知也。故知黙由知言也。",
                    "zhushu": "論語曰：知之爲知之，不知爲不知，是知也。當，丁浪反。"
                },
                {
                    "paragraph": "故多言而類，聖人也；少言而法，君子也；",
                    "zhushu": "言雖多而不流湎，皆類於禮義，是聖人之制作者也。少言而法，謂不敢自造言説，所言皆守典法也。"
                },
                {
                    "paragraph": "多少無法而流湎然，雖辯，小人也。",
                    "zhushu": "湎，沈也。流者不復反，沈者不復出也。"
                },
                {
                    "paragraph": "故勞力而不當民務謂之姦事，",
                    "zhushu": "民務，四民之務。"
                },
                {
                    "paragraph": "勞知而不律先王謂之姦心，",
                    "zhushu": "律法。"
                },
                {
                    "paragraph": "辯說譬諭、齊給便利而不順禮義謂之姦說。",
                    "zhushu": "齊，疾也。給，急也。便利，亦謂言辭敏捷也。"
                },
                {
                    "paragraph": "此三姦者，聖王之所禁也。知而險，賊而神，",
                    "zhushu": "用智於險，又賊害不測，如神也。"
                },
                {
                    "paragraph": "爲詐而巧，",
                    "zhushu": "巧於爲詐。"
                },
                {
                    "paragraph": "言無用而辯，",
                    "zhushu": "言辯而無用也。"
                },
                {
                    "paragraph": "辯不給惠而察，",
                    "zhushu": "惠，順也。辭辯不順道理而聦察也。"
                },
                {
                    "paragraph": "治之大殃也。行辟而堅，",
                    "zhushu": "辟讀曰僻。"
                },
                {
                    "paragraph": "飾非而好，",
                    "zhushu": "好飾非也。"
                },
                {
                    "paragraph": "玩姦而澤，",
                    "zhushu": "玩，與翫同，習姦而使有潤澤也。"
                },
                {
                    "paragraph": "言辯而逆，古之大禁也。",
                    "zhushu": "逆者，乖於常理。"
                },
                {
                    "paragraph": "知而無法，",
                    "zhushu": "騁其異見也。知，如字。"
                },
                {
                    "paragraph": "勇而無憚，",
                    "zhushu": "輕死。"
                },
                {
                    "paragraph": "察辯而操僻，淫",
                    "zhushu": "爲察察之辯，而操持僻淫之事。操，七刀反。"
                },
                {
                    "paragraph": "大而用之，",
                    "zhushu": "以前數事爲大而用之也。"
                },
                {
                    "paragraph": "好姦而與衆，",
                    "zhushu": "好姦而與衆人共之，謂使人同之也。"
                },
                {
                    "paragraph": "利足而迷，",
                    "zhushu": "苟求利足，而迷惑不顧禍患也。"
                },
                {
                    "paragraph": "負石而墜，",
                    "zhushu": "謂申徒狄負石投河，言好名以至此也，亦利足而迷者之類也。"
                },
                {
                    "paragraph": "是天下之所弃也。",
                    "zhushu": "",
                    "type": 2
                },
                {
                    "paragraph": "兼服天下之心：髙上尊貴不以驕人",
                    "zhushu": "，在貴位不驕人。"
                },
                {
                    "paragraph": "聦明聖知不以窮人，齊給速通不爭先人，剛毅勇敢不以傷人；不知則問，不能則學，雖能必讓，然後爲德。",
                    "zhushu": "然後爲聖賢之德也。"
                },
                {
                    "paragraph": "遇君則脩臣下之義，遇鄉則脩長幼之義，",
                    "zhushu": "在鄉黨之中也。"
                },
                {
                    "paragraph": "遇長則脩子弟之義，遇友則脩禮節辭讓之義，遇賤而少者則脩告導寛容之義。無不愛也，無不敬也，無與人爭也，恢然如天地之苞萬物，如是則賢者貴之，不肖者親之。如是而不服者，則可謂訞怪狡猾之人矣，",
                    "zhushu": "訞。與妖同。"
                },
                {
                    "paragraph": "雖則子弟之中，刑及之而宜。",
                    "zhushu": "妖怪狡猾之人，雖在家人子弟之中，亦宜刑戮及之，況公法乎。"
                },
                {
                    "paragraph": "《詩》云：“匪上帝不時，殷不用舊。雖無老成人，尚有典刑。曽是莫聽，大命以傾。”此之謂也。",
                    "zhushu": "詩大雅蕩之篇。鄭云：老成人，伊尹、伊陟、臣扈之屬也。典刑常事故法也。",
                    "type": 2
                },
                {
                    "paragraph": "古之所謂士仕者，厚敦者也，合羣者也，",
                    "zhushu": "士仕謂士之入仕。合謂和合羣衆也。"
                },
                {
                    "paragraph": "樂富貴者也，",
                    "zhushu": "樂其道也。"
                },
                {
                    "paragraph": "樂分施者也，",
                    "zhushu": "施，或所宜反。"
                },
                {
                    "paragraph": "逺罪過者也，",
                    "zhushu": "逺，于願反。"
                },
                {
                    "paragraph": "務事理者也，",
                    "zhushu": "務使事有條理。"
                },
                {
                    "paragraph": "羞獨富者也。",
                    "zhushu": "使家給人足也。"
                },
                {
                    "paragraph": "今之所謂士仕者，汙漫者也，賊亂者也，",
                    "zhushu": "汙漫已解在榮辱篇。"
                },
                {
                    "paragraph": "恣睢者也，",
                    "zhushu": "恣睢巳解於上。"
                },
                {
                    "paragraph": "貪利者也，觸抵者也，",
                    "zhushu": "恃權埶而忤人。"
                },
                {
                    "paragraph": "無禮義而唯權埶之嗜者也。古之所謂處士者，德盛者也，能靜者也，",
                    "zhushu": "處士，不仕者也。易曰：或出或處。能靜，謂安時處順也。"
                },
                {
                    "paragraph": "脩正者也，知命者也，箸是者也。",
                    "zhushu": "明箸其時是之事，不使人疑其姦詐也。"
                },
                {
                    "paragraph": "今之所謂處士者，無能而云能者也，",
                    "zhushu": "云能，自言其能也。慎子曰：勁而害能則亂也，云能而害無能則亂也。蓋戰國時以言能爲云能，當時之語也。"
                },
                {
                    "paragraph": "無知而云知者也，利心無足而佯無欲者也，",
                    "zhushu": "好利不知足，而詐爲無欲者也。"
                },
                {
                    "paragraph": "行僞險穢而彊髙言謹愨者也，以不俗爲俗，",
                    "zhushu": "以不合俗，人自爲其俗也。"
                },
                {
                    "paragraph": "離縱而跂訾者也。",
                    "zhushu": "訾讀爲恣。離縱，謂離於俗而放縱。跂恣，謂跂足違俗而恣其志意，皆違俗自髙之貌。或曰：縱當爲縰，傳寫誤耳。縱與纚同，步也。離縱，謂離於俗而步去。跂訾，亦謂跂足自髙而訾毁於人。離，力智反。跂，丘氏反。縱，所綺反。"
                },
                {
                    "paragraph": "士君子之所能不能爲：",
                    "zhushu": "",
                    "type": 2
                },
                {
                    "paragraph": "君子能爲可貴，不能使人必貴已；",
                    "zhushu": "可貴，謂道德也。"
                },
                {
                    "paragraph": "能爲可信，不能使人必信已；能爲可用，不能使人必用已。",
                    "zhushu": "可用謂才能也。"
                },
                {
                    "paragraph": "故君子恥不脩，不恥見汙；",
                    "zhushu": "見汙爲，人所汙穢也。"
                },
                {
                    "paragraph": "恥不信，不恥不見信；恥不能，不耻不見用。是以不誘於譽，不恐於誹，",
                    "zhushu": "虚譽不能誘，誹謗不能動。"
                },
                {
                    "paragraph": "率道而行，端然正已，不爲物傾側，夫是之謂誠君子。",
                    "zhushu": "誠，實也。謂無虚僞也。"
                },
                {
                    "paragraph": "《詩》云：“温温恭人，維德之基。”此之謂也。",
                    "zhushu": "已解在不苟篇。",
                    "type": 2
                },
                {
                    "paragraph": "士君子之容：其冠進，其衣逢，其容良，",
                    "zhushu": "進，謂冠在前也。逢，大也，謂逢掖也。良，謂樂易也。"
                },
                {
                    "paragraph": "儼然，壯然，祺然，蕼然，恢恢然，廣廣然，昭昭然，蕩蕩然，是父兄之容也。",
                    "zhushu": "儼然，矜莊之貌。壯然，不可犯之貌。或當爲莊。祺然、蕼然，未詳。或曰：祺，祥也，吉也，謂安泰不憂懼之貌。蕼當爲肆，謂寛舒之貌。恢恢、廣廣，皆容衆貌。昭昭，明顯之貌。蕩蕩，恢夷之貌。"
                },
                {
                    "paragraph": "其冠進，其衣逢，其容愨，",
                    "zhushu": "謹敬。"
                },
                {
                    "paragraph": "儉然，恀然，輔然，端然，訾然，洞然，綴綴然，瞀瞀然，是子弟之容也。",
                    "zhushu": "儉然，自卑謙之貌。恀然，恃尊長之貌。爾雅曰：恀，恃也。郭云：江東呼母爲恀。音紙。輔然，相親附之貌。端然，不傾倚之貌。洞然，恭敬之貌。禮記曰：洞洞乎其敬也。綴綴然，不乖離之貌，謂相連綴也。瞀瞀然，不敢正視之貌。"
                },
                {
                    "paragraph": "吾語汝學者之嵬容：",
                    "zhushu": "說學者爲嵬行之形狀，嵬巳解於上。"
                },
                {
                    "paragraph": "其冠絻，其纓禁緩，其容簡連；",
                    "zhushu": "絻當爲俛，謂太向前而低俯也。纓，冠之繫也。禁緩，未詳。或曰讀爲紟。紟，帶也，言其纓大如帶而緩也。簡連，傲慢不前之貌。紟，其禁反。連，讀如徃蹇來連之連。"
                },
                {
                    "paragraph": "填填然，狄狄然，莫莫然，瞡瞡然，瞿瞿然，盡盡然，盱盱然，",
                    "zhushu": "填填，滿足貌。狄讀爲趯，跳躍之貌。莫讀爲貊。貊，靜也，不言之貌。或動而跳躍，或靜而不言，皆謂舉指無𢘆也。瞡瞡，未詳。或曰：瞡與規同。規規，小見之貌。瞿瞿，瞪視之貌。盡盡，極視盡物之貌。盱盱，張目之貌。皆謂視瞻不平或大察也。盱，許于反。"
                },
                {
                    "paragraph": "酒食聲色之中，瞞瞞然，瞑瞑然；",
                    "zhushu": "瞞瞞，閇目之貌。瞑瞑，視不審貌。謂好恱之甚，佯若不視也。瞞，莫干反。瞑，母丁反。"
                },
                {
                    "paragraph": "禮節之中則疾疾然，訾訾然；",
                    "zhushu": "謂憎嫉毁訾也。"
                },
                {
                    "paragraph": "勞苦事業之中則儢儢然，離離然。偷儒而罔，無廉恥而忍謢",
                    "zhushu": "音徯。"
                },
                {
                    "paragraph": "訽，是學者之嵬也。",
                    "zhushu": "事業謂作業也。儢儢，不勉彊之貌。離離，不親事之貌。陸法言云：儢，心不力也，音吕。偷儒謂苟辟事之勞苦也。罔謂罔冐不畏人之言也。謢訽謂詈辱也。此一章皆明視其狀貌而辨善惡也。今之所解，或取聲韻假借，或推傳寫錯誤，因隨所見而通之也。"
                },
                {
                    "paragraph": "弟佗其冠，祌禫其辭，",
                    "zhushu": "弟佗其冠未詳。祌禫當爲沖澹，謂其言淡泊也。"
                },
                {
                    "paragraph": "禹行而舜趨，是子張氏之賤儒也。",
                    "zhushu": "但宗聖人之威儀而已矣。"
                },
                {
                    "paragraph": "正其衣冠，齊其顔色，嗛然而終日不言，是子夏氏之賤儒也。",
                    "zhushu": "嗛與慊同，快也，謂自得之貌。終日不言，謂務於沈黙。史記：樂毅與燕惠王書曰：先王以爲嗛於志也。"
                },
                {
                    "paragraph": "偷儒憚事，無廉恥而耆飲食，必曰君子固不用力，是子游氏之賤儒也。",
                    "zhushu": "偷儒巳解上。耆與嗜同。此皆言先儒性有所偏，愚者效而慕之，故有此敝也。"
                },
                {
                    "paragraph": "彼君子則不然，佚而不惰，勞而不僈，",
                    "zhushu": "雖逸而不懈惰，雖勞而不弛慢。"
                },
                {
                    "paragraph": "宗原應變，曲得其宜，如是，然後聖人也。",
                    "zhushu": "宗原，根本也。言根本及應變，皆曲得其宜也。"
                }
            ]
        },
        {
            "name": "仲尼篇第七",
            "paragraphs": [
                {
                    "paragraph": "仲尼篇第七",
                    "zhushu": "",
                    "type": 1
                },
                {
                    "paragraph": "仲尼之門人，五尺之竪子言羞稱乎五伯，是何也？曰：“然，彼誠可羞稱也。齊桓，五伯之盛者也，",
                    "zhushu": "言盛者猶如此，況其下乎。伯讀爲霸。或曰：伯，長也，爲諸侯之長。春秋傳曰：王命内史叔興父䇿命晉爲侯伯也。"
                },
                {
                    "paragraph": "前事則殺兄而爭國；",
                    "zhushu": "兄子糾也。"
                },
                {
                    "paragraph": "内行則姑姊妹之不嫁者七人，閨門之内，般樂奢汰，",
                    "zhushu": "般，亦樂也。汰，侈也。音太。下同。"
                },
                {
                    "paragraph": "以齊之分奉之而不足；",
                    "zhushu": "分，半也。用賦稅之半也。公羊傳曰：師喪分焉。"
                },
                {
                    "paragraph": "外事則詐邾，襲莒，并國三十五。",
                    "zhushu": "詐邾未聞。襲莒，謂桓公與管仲謀伐莒，未發，爲東郭牙先知之是也。并國三十五，謂滅譚、滅遂、滅項之類，其餘所未盡聞也。"
                },
                {
                    "paragraph": "其事行也若是其險汙淫汰也，如彼",
                    "zhushu": "事險而行汙也。行，下孟反。"
                },
                {
                    "paragraph": "固曷足稱乎大君子之門哉！”",
                    "zhushu": ""
                },
                {
                    "paragraph": "若是而不亡，乃霸，何也？曰：“於乎！夫齊桓公有天下之大節焉，夫孰能亡之？",
                    "zhushu": "於乎讀爲嗚呼，歎美之聲。大節謂大節義也。"
                },
                {
                    "paragraph": "倓然見管仲之能足以託國也，是天下之大知也。",
                    "zhushu": "倓，安也，安然不疑也。大知，謂知人之大也。倓，他坎反。"
                },
                {
                    "paragraph": "安忘其怒，出忘其讎，遂立以爲仲父，是天下之大決也。",
                    "zhushu": "安猶内也，出猶外也。言内忘忿恚之怒，外忘射鉤之讎。仲者，夷吾之字。父者，事之如父，故號爲仲父。大決謂斷決之大也。"
                },
                {
                    "paragraph": "立以爲仲父，而貴戚莫之敢妬也；",
                    "zhushu": "不敢妬其親宻。"
                },
                {
                    "paragraph": "與之髙、國之位，而本朝之臣莫之敢惡也；",
                    "zhushu": "髙子、國子世爲齊上卿，今以其位與之。本朝之臣，謂舊臣也。春秋傳：管仲曰：有天子之二守，國、髙在。"
                },
                {
                    "paragraph": "與之書社三百，而富人莫之敢距也。",
                    "zhushu": "書社謂以社之戸口書於版圖。周禮：二十五家爲社。距與拒同，敵也。言齊之富人莫有敢敵管仲者也。"
                },
                {
                    "paragraph": "貴賤長少，秩秩焉莫不從桓公而貴敬之，是天下之大節也。",
                    "zhushu": "秩秩，順敘之貌。"
                },
                {
                    "paragraph": "諸侯有一節如是，則莫之能亡也；桓公兼此數節者而盡有之，夫又何可亡也？其霸也宜哉！非幸也，數也。",
                    "zhushu": "其術數可霸，非爲幸遇也。"
                },
                {
                    "paragraph": "然而仲尼之門人，五尺之竪子言羞稱乎五伯，是何也？曰：“然。彼非本政教也，非致隆髙也，",
                    "zhushu": "致至極也。"
                },
                {
                    "paragraph": "非綦文理也，",
                    "zhushu": "非極有文章條理也。"
                },
                {
                    "paragraph": "非服人之心也。",
                    "zhushu": "非以義服之也。"
                },
                {
                    "paragraph": "鄉方略，審勞佚，",
                    "zhushu": "鄉讀爲向，趨也。審勞佚謂審知使人之勞佚也。"
                },
                {
                    "paragraph": "畜積脩𨷖而能顛倒其敵者也。",
                    "zhushu": "畜積倉廪，脩戰𨷖之術，而能傾覆其敵也。"
                },
                {
                    "paragraph": "詐心以勝矣。彼以讓飾爭，依乎仁而蹈利者也，",
                    "zhushu": "爲讓所以飾爭，非真讓也；行仁所以蹈利，非真仁也。"
                },
                {
                    "paragraph": "小人之傑也，彼固曷足稱乎大君子之門哉！",
                    "zhushu": "前章言五霸救時，故褒美之。此章明王者之政，故言其失。孟子曰：五霸者，三王之罪人也。"
                },
                {
                    "paragraph": "彼王者則不然。致賢能而以救不肖，致彊而能以寛弱，戰必能殆之而羞與之𨷖，",
                    "zhushu": "必以義服，不力服也。"
                },
                {
                    "paragraph": "委然成文以示之天下，",
                    "zhushu": "委然，俯就之貌。言俯就人，使成文理以示天下。"
                },
                {
                    "paragraph": "而暴國安自化矣，有災繆者然後誅之。",
                    "zhushu": "有災怪繆戾者，然後誅之，非顛倒其敵也。"
                },
                {
                    "paragraph": "故聖王之誅也，綦省矣。",
                    "zhushu": "省，少也。所景反。"
                },
                {
                    "paragraph": "文王誅四，",
                    "zhushu": "四謂密也，阮也，共也，崇也。詩曰：密人不恭，敢拒大邦，侵阮徂共。春秋傳曰：文王聞崇徳亂而伐之，因壘而降。史記亦説文王征伐，與此小異。誅者，討伐殺戮之通名。"
                },
                {
                    "paragraph": "武王誅二，",
                    "zhushu": "史記云：武王斬紂與妲己。尸子曰：武王親射惡來之口，親斫殷紂之頸，手汙於血，不温而食。當此之時，猶猛獸者也。"
                },
                {
                    "paragraph": "周公卒業，",
                    "zhushu": "周公終王業，亦時有小征伐。謂三監、淮夷、商、奄也。"
                },
                {
                    "paragraph": "至於成王則安以無誅矣。",
                    "zhushu": "言其化行刑措也。"
                },
                {
                    "paragraph": "故道豈不行矣哉！",
                    "zhushu": "以此言之，道豈不行？人自不行耳。故又以下事明之。"
                },
                {
                    "paragraph": "文王載百里地而天下一，",
                    "zhushu": "所載之地不過百里，而天下一，以有道也。"
                },
                {
                    "paragraph": "桀、紂舍之，厚於有天下之勢而不得以匹夫老。",
                    "zhushu": "桀紂舍道，雖有天下厚重之勢，而不得如庶人夀終。"
                },
                {
                    "paragraph": "故善用之，則百里之國足以獨立矣；不善用之，則楚六千里而爲讎人役。",
                    "zhushu": "善用，謂善用道也。讎人，秦也。楚懐王死於秦，其子襄王又爲秦所制而役使之也。"
                },
                {
                    "paragraph": "故人主不務得道而廣有其埶，是其所以危也。",
                    "zhushu": ""
                },
                {
                    "paragraph": "持寵處位終身不厭之術：",
                    "zhushu": "論人臣處位可終身行之之術，"
                },
                {
                    "paragraph": "主尊貴之，則恭敬而僔；",
                    "zhushu": "僔，與撙同，卑退也。"
                },
                {
                    "paragraph": "主信愛之，則謹慎而嗛；",
                    "zhushu": "嗛與歉同，不足也。言不敢自滿也。按春秋榖梁傳曰：一榖不升謂之嗛。"
                },
                {
                    "paragraph": "主專任之，則拘守而詳；",
                    "zhushu": "謹守職事，詳明法度。"
                },
                {
                    "paragraph": "主安近之，則慎比而不邪；",
                    "zhushu": "謹慎親比於上，而不回邪謟佞。"
                },
                {
                    "paragraph": "主䟽逺之，則全一而不倍；",
                    "zhushu": "不以䟽逺而懷離二之心。"
                },
                {
                    "paragraph": "主損絀之，則恐懼而不怨。貴而不爲夸，",
                    "zhushu": "夸，奢侈也。"
                },
                {
                    "paragraph": "信而不忘處謙，",
                    "zhushu": "謙讀爲嫌，得信於主，不處嫌疑，閒使人疑其作威福也。"
                },
                {
                    "paragraph": "任重而不敢專，財利至則言善而不及也，必將盡辭讓之義然後受，",
                    "zhushu": "善而不及，而，如也。言已之善寡，如不合當此財利也。"
                },
                {
                    "paragraph": "福事至則和而理，禍事至則靜而理，",
                    "zhushu": "理，謂不失其道。和而理，謂不充屈。静而理，謂不隕穫也。"
                },
                {
                    "paragraph": "富則施廣，貧則用節，可貴可賤也，可富可貧也，可殺而不可使爲姦也，",
                    "zhushu": "君雖寵榮屈辱之，終不可使爲姦也。"
                },
                {
                    "paragraph": "是持寵處身不厭之術也。雖在貧窮徒處之埶，亦取象於是矣，夫是之謂吉人。",
                    "zhushu": "徒處，徒行，或曰獨處也。雖貧賤，其所立志亦取法於此也。"
                },
                {
                    "paragraph": "《詩》曰：“媚兹一人，應侯順德。永言孝思，昭哉嗣服。”此之謂也。",
                    "zhushu": "詩大雅下武之篇。一人謂君也。應當侯維服事也。鄭云：媚，愛。兹，此也。可愛乎武王能當此順德。謂能成其祖考之功也。服，事也。明哉武王之嗣行祖考之事。謂伐紂定天下。引此者，明臣事君亦猶武王之繼祖考也。",
                    "type": 2
                },
                {
                    "paragraph": "求善處大重，理任大事，",
                    "zhushu": "大重謂大位也。"
                },
                {
                    "paragraph": "擅寵於萬乗之國，必無後患之術：莫若好同之，",
                    "zhushu": "好賢，人與之同者也。"
                },
                {
                    "paragraph": "援賢博施，除怨而無妨害人。",
                    "zhushu": "除怨不念舊惡。"
                },
                {
                    "paragraph": "能耐任之，則慎行此道也。",
                    "zhushu": "耐，忍也。慎讀爲順。言人有賢能者，雖不欲用，必忍而用之，則順己所行之道。耐，乃代反。"
                },
                {
                    "paragraph": "能而不耐任，",
                    "zhushu": "有能者不忍急用之。"
                },
                {
                    "paragraph": "且恐失寵，則莫若早同之，推賢讓能而安隨其後。如是，有寵則必榮，失寵則必無罪。是事君者之寶，而必無後患之術也。",
                    "zhushu": "或曰：荀子非王道之書，其言駁雜，今此又言以術事君。曰：不然。夫荀卿生於衰世，意在濟時，故或論王道，或論霸道，或論彊國，在時君所擇，同歸於治者也。若髙言堯舜，則道不必合，何以拯斯民於塗炭乎？故反經合義，曲成其道。若得行其志，治平之後，則亦堯舜之道也。又荀卿門人多仕於大國，故戒其保身推賢之術，與大雅既明且哲，豈云異哉？"
                },
                {
                    "paragraph": "故知兵者之舉事也，滿則慮嗛，",
                    "zhushu": "嗛，不足也。當其盈滿，則思其後不足之時而先防之。"
                },
                {
                    "paragraph": "平則慮險，安則慮危，曲重其豫，猶恐及其旤，是以百舉而不䧟也。",
                    "zhushu": "委曲重多而備豫之，猶恐其及旤。旤與禍同。"
                },
                {
                    "paragraph": "孔子曰：巧而好度必節，勇而好同必勝，知而好謙必賢。此之謂也。",
                    "zhushu": "巧者多作淫靡，故好法度者必得其節。勇者多陵物，故好與人同者必勝之也。"
                },
                {
                    "paragraph": "愚者反是。處重擅權，則好專事而妬賢能，抑有功而擠有罪，志驕盈而輕舊怨，",
                    "zhushu": "擠，排也。言重傷之也。輕舊怨謂輕報舊怨。"
                },
                {
                    "paragraph": "以吝嗇而不行施道乎上，爲重招權於下以妨害人，雖欲無危，得乎哉！",
                    "zhushu": "施道，施惠之道，欲重其威福，故招權使歸於巳。"
                },
                {
                    "paragraph": "是以位尊則必危，任重則必廢，擅寵則必辱，可立而待也，可炊而傹也。",
                    "zhushu": "炊，與吹同。傹當爲僵，言可以氣吹之而僵仆。傹，音竟。"
                },
                {
                    "paragraph": "是行也？則墮之者衆而持之者寡矣。",
                    "zhushu": "墮，許䂓反。",
                    "type": 2
                },
                {
                    "paragraph": "天下之行術：",
                    "zhushu": "可以行於天下之術。"
                },
                {
                    "paragraph": "以事君則必通，以爲仁則必聖，立隆而勿貳也。",
                    "zhushu": "仁，謂仁人。聖，亦通也。以事君則必通達，以爲仁則必有聖知之名者，在於所立敦厚而專一也。此謂可行天下之術也。"
                },
                {
                    "paragraph": "然後恭敬以先之，忠信以統之，慎謹以行之，端愨以守之，頓窮則從之，疾力以申重之。",
                    "zhushu": "以敦厚不貳爲本，然後輔之以恭敬之屬。頓，謂困躓也。疾力，勤力也。困戹之時，則尤加勤力而不敢怠惰。申重，猶再三也。"
                },
                {
                    "paragraph": "君雖不知，無怨疾之心；功雖甚大，無伐德之色；省求，多功，愛敬不倦。如是，則常無不順矣。",
                    "zhushu": "省，少也。少所求，即多立功勞。省，所景反。"
                },
                {
                    "paragraph": "以事君則必通，以爲仁則必聖，夫是之謂天下之行術。",
                    "zhushu": "",
                    "type": 2
                },
                {
                    "paragraph": "少事長，賤事貴，不肖事賢，是天下之通義也。有人也，埶不在人上而羞爲人下，是姦人之心也。志不免乎姦心，行不免乎姦道，而求有君子聖人之名，辟之是猶伏而咶天，救經而引其足也。",
                    "zhushu": "辟，讀爲譬。咶，與䑛同，經縊也。伏而䑛天，愈益逺也。救經而引其足，愈益急也。經，音徑。"
                },
                {
                    "paragraph": "說必不行矣，俞務而俞逺。",
                    "zhushu": "俞。讀爲愈。"
                },
                {
                    "paragraph": "故君子時詘則詘，時伸則伸也。",
                    "zhushu": "埶在上則爲上在下則爲下必當其分安有埶不在上而羞爲下之心哉"
                }
            ]
        },
        {
            "name": "儒效篇第八",
            "paragraphs": [
                {
                    "paragraph": "儒效篇第八",
                    "zhushu": "效，功也。",
                    "type": 1
                },
                {
                    "paragraph": "大儒之效：武王崩，成王幼，周公屏成王而及武王以屬天下，惡天下之倍周也。",
                    "zhushu": "屏、蔽及繼、屬，續也。屬，之欲反。"
                },
                {
                    "paragraph": "履天下之籍，",
                    "zhushu": "籍謂天下之圖籍也。"
                },
                {
                    "paragraph": "聽天下之斷，偃然如固有之，而天下不稱貪焉；",
                    "zhushu": "偃然猶安然，固有之謂，如固合有此位也。"
                },
                {
                    "paragraph": "殺管叔，虚殷國，而天下不稱戾焉；",
                    "zhushu": "虚讀爲墟。戾，暴也。墟殷國，謂殺武庚，遷殷頑民于洛邑朝歌爲墟也。"
                },
                {
                    "paragraph": "兼制天下，立七十一國，姬姓獨居五十三人，而天下不稱偏焉。",
                    "zhushu": "左氏傳：成鱄對魏獻子曰：昔武王克商，光有天下，其兄弟之國者十有五人，姬姓之國者四十人，皆舉親也。與此數略同。言四十人，蓋舉成數。又曰：昔周公弔二叔之不咸，故封建親戚，以蕃周室。管、蔡、郕、霍、魯、衛、毛、耼、郜、雍、曹、滕、畢、原、鄷、郇，文之昭也。䢴、晉、應、韓，武之穆也。凡蒋、邢、茅、胙、祭，周公之𦙍也。餘國名淺學，難盡詳究。"
                },
                {
                    "paragraph": "教誨開導成王，使諭於道，而能揜迹於文、武。",
                    "zhushu": "開導謂開通導逹。揜，襲也。"
                },
                {
                    "paragraph": "周公歸周，",
                    "zhushu": "周公所封畿内之國，亦名周。春秋周公黒肩，蓋其後也。言周公自歸其國也。"
                },
                {
                    "paragraph": "反籍於成王，而天下不輟事周，然而周公北面而朝之。",
                    "zhushu": "待其固安之後，北面爲臣，明攝政非爲已也。"
                },
                {
                    "paragraph": "天子也者，不可以少當也，",
                    "zhushu": "不可少頃當此位也。"
                },
                {
                    "paragraph": "不可以假攝爲也。",
                    "zhushu": "周公所以少頃假攝天子之位，蓋權宜以安周室也。"
                },
                {
                    "paragraph": "能則天下歸之，不能則天下去之，是以周公屏成王而及武王以屬天下，惡天下之離周也。成王冠，成人，周公歸周反籍焉，明不滅主之義也。周公無天下矣，郷有天下，今無天下，非擅也；",
                    "zhushu": "郷，讀爲向，下同。擅與禪同，言非禪譲與成王也。"
                },
                {
                    "paragraph": "成王郷無天下，今有天下，非奪也，變勢次序節然也。",
                    "zhushu": "節，期也。權變次序之期如此也。"
                },
                {
                    "paragraph": "故以枝代主而非越也，",
                    "zhushu": "枝，枝子，周公、武王之弟，故曰枝主成王也。"
                },
                {
                    "paragraph": "以弟誅兄而非暴也，",
                    "zhushu": "謂殺管叔。管叔，周公之兄也。"
                },
                {
                    "paragraph": "君臣易位而非不順也。",
                    "zhushu": "時不得不然，故易位非爲不順。"
                },
                {
                    "paragraph": "因天下之和，遂文、武之業，明枝主之義，抑亦變化矣，天下厭然猶一也。",
                    "zhushu": "厭然，順從之貌。一渉反。"
                },
                {
                    "paragraph": "非聖人莫之能爲。夫是謂大儒之效。",
                    "zhushu": "",
                    "type": 2
                },
                {
                    "paragraph": "秦昭王問孫卿子曰：“儒無益於人之國？”",
                    "zhushu": "漢宣帝名詢，劉向編録，故以荀卿爲孫卿也。"
                },
                {
                    "paragraph": "孫卿子曰：“儒者，法先王，隆禮義，謹乎臣子而致貴其上者也。",
                    "zhushu": "謹乎臣子，謂使不敢爲非致極也。"
                },
                {
                    "paragraph": "人主用之，則勢在本朝而宜；",
                    "zhushu": "言儒者得權勢在本朝，則事皆合宜也。"
                },
                {
                    "paragraph": "不用，則退編百姓而慤，必爲順下矣。",
                    "zhushu": "必不爲勃亂也。"
                },
                {
                    "paragraph": "雖窮困凍餧，必不以邪道爲貪；無置錐之地，而明於持社稷之大義；嗚呼而莫之能應，然而通乎財萬物、養百姓之經紀。",
                    "zhushu": "嗚呼，嘆辭也。財與裁同。雖嘆其莫已知無應之者，而亦不怠惰困弃，常通於裁萬物。養百姓之綱紀也。"
                },
                {
                    "paragraph": "勢在人上，則王公之材也，",
                    "zhushu": "在人之上，謂爲人君也。"
                },
                {
                    "paragraph": "在人下，則社禝之臣、國君之寳也。雖隱於窮閻漏屋，人莫不貴之，道誠存也。",
                    "zhushu": "窮閻，窮僻之處。閻，里門也。漏屋，敝屋，漏雨者也。"
                },
                {
                    "paragraph": "仲尼将爲魯司寇，",
                    "zhushu": "魯司寇也。"
                },
                {
                    "paragraph": "沈猶氏不敢朝飲其羊，公愼氏出其妻，慎潰氏踰境而徙，",
                    "zhushu": "皆魯人。家語曰：沈猶氏常朝飲其羊。以詐市人。公慎氏妻淫不制。慎潰氏奢侈踰法。魯之粥六畜者。飾之以詣賈。"
                },
                {
                    "paragraph": "魯之粥牛馬者不豫賈，必蚤正以待之也。",
                    "zhushu": "豫賈，定爲高價也。粥牛馬者，不敢高價，言仲尼必先正其身以待物，故得從化如此。賈讀爲價。"
                },
                {
                    "paragraph": "居於闕黨，闕黨之子弟罔不分，有親者取多，",
                    "zhushu": "居謂孔子閒居。闕黨之子弟，罔不分均有無。於分均之中。有父母者，取其多也。"
                },
                {
                    "paragraph": "孝弟以化之也。",
                    "zhushu": "由孔子以孝弟化之。"
                },
                {
                    "paragraph": "儒者在夲朝則美政，在下位則美俗，儒之爲人下如是矣。”",
                    "zhushu": ""
                },
                {
                    "paragraph": "王曰：“然則其爲人上何如？”孫卿曰：“其爲人上也廣大矣：志意定乎内，禮節脩乎朝，法則度量正乎官，忠信愛利形乎下，",
                    "zhushu": "官，百官形見也。"
                },
                {
                    "paragraph": "行一不義、殺一無罪而得天下，不爲也。此君子義信乎人矣，通於四海，則天下應之如讙。",
                    "zhushu": "以君義通於四海，故應之如讙。讙，喧也，言聲齊應之也。"
                },
                {
                    "paragraph": "是何也？則貴名白而天下治也。",
                    "zhushu": "貴名，謂儒名可貴白明顯。"
                },
                {
                    "paragraph": "故近者歌謳而樂之，逺者竭蹶而趨之，",
                    "zhushu": "竭蹶，顚倒也。逺者，顚倒趨之，如不及然。"
                },
                {
                    "paragraph": "四海之内若一家，通逹之屬莫不從服，夫是之謂人師。",
                    "zhushu": "通逹之屬，謂舟車所至，人力所通之處也。師，長也。言儒者之功如此，故可以爲人師長也。"
                },
                {
                    "paragraph": "《詩》曰：‘自西自東，自南自北，無思不服。’此之謂也。",
                    "zhushu": "詩大雅文王有聲之篇。引此以明天下皆歸之也。"
                },
                {
                    "paragraph": "夫其爲人下也如彼，其爲人上也如此，何謂其無益於人之國也？”昭王曰：“善。”",
                    "zhushu": "",
                    "type": 2
                },
                {
                    "paragraph": "先王之道，仁人隆也，比中而行之。",
                    "zhushu": "先王之道，謂儒學仁人之所崇高也。以其比類中道而行之，不爲詭異之説，不高不下，使賢不肖皆可及也。"
                },
                {
                    "paragraph": "曷謂中？曰：禮義是也。道者，非天之道，非地之道，人之所以道也，",
                    "zhushu": "重説先王之道，非隂陽山川怪異之事，是人所行之道也。"
                },
                {
                    "paragraph": "君子之所道也。君子之所謂賢者，非能徧能人之所能之謂也；君子之所謂知者，非能徧知人之所知之謂也；君子之所謂辨者，非能徧辨人之所辨之謂也。君子之所謂察者，非能徧察人之所察之謂也：有所正矣。",
                    "zhushu": "苟得其正，不必徧能。或曰：正當爲止，言止於禮義也。"
                },
                {
                    "paragraph": "相高下，視墝𦘺，序五種，君子不如農人；",
                    "zhushu": "相，視也。高下，原隰也。墝，薄田也。五種：黍、稷、豆、麥、麻。序，謂不失次序，各當土冝也。"
                },
                {
                    "paragraph": "通財貨，相美惡，辨貴賤，君子不如賈人；",
                    "zhushu": "視貨物之美惡，辨其貴賤也。賈與估同。"
                },
                {
                    "paragraph": "設䂓矩，陳繩墨，便備用，君子不如工人；",
                    "zhushu": "便備用謂精巧便於備用。"
                },
                {
                    "paragraph": "不䘏是非然不然之情，以相薦撙，以相恥怍，君子不若惠施、鄧析也。",
                    "zhushu": "薦，藉也。謂相蹈藉。撙抑皆謂相陵駕也。怍，慙也。"
                },
                {
                    "paragraph": "若夫謫徳而定次，",
                    "zhushu": "謫與商同，古字商度其徳而定位次，本或亦多作譎，譎與决同，謂斷決其徳，故下亦有決徳而定次也。"
                },
                {
                    "paragraph": "量能而授官，使賢不肖皆得其位，能不能皆得其官，",
                    "zhushu": "任使各當其才。"
                },
                {
                    "paragraph": "萬物得其宜，事變得其應，慎、墨不得進其談，惠施、鄧析不敢竄其察，",
                    "zhushu": "竄，隠匿也。言二子之察，無所逃匿，君子皆識也。"
                },
                {
                    "paragraph": "言必治當，事必當務，是然後君子之所長也。",
                    "zhushu": ""
                },
                {
                    "paragraph": "凡事行，有益於治者立之，",
                    "zhushu": "行，下孟反。"
                },
                {
                    "paragraph": "無益於理者廢之，夫是之謂中事。几知説，有益於理者爲之，無益於理者舎之，夫是之謂中説。行事失中謂之姦事，知説失中謂之姦道。姦事姦道，治世之所弃，而亂世之所從服也。若夫充虚之相施易也，",
                    "zhushu": "充，實也。施讀曰移易。謂使實者虚，虚者實。"
                },
                {
                    "paragraph": "堅白、同異之分隔也，",
                    "zhushu": "以堅白同異之言相分别隔異，同異已解上也。"
                },
                {
                    "paragraph": "是聦耳之所不能聽也，明目之所不能見也，辯士之所不能言也，雖有聖人之知，未能僂指也。",
                    "zhushu": "僂，疾也。言雖聖人，亦不可疾速指陳。僂，力主反。公羊傳曰：夫人不僂。何休曰：僂，疾也。齊人言也。"
                },
                {
                    "paragraph": "不知無害爲君子，知之無損爲小人。工匠不知無害爲巧，君子不知無害爲治。",
                    "zhushu": "君子，卿大夫也。"
                },
                {
                    "paragraph": "王公好之則亂法，百姓好之則亂事。",
                    "zhushu": "事謂作業。"
                },
                {
                    "paragraph": "而狂惑戇陋之人，乃始率其羣徒，辨其談説，明其辟稱，老身長子，不知惡也。",
                    "zhushu": "戇，愚也。辟音譬。稱，尺證反。身，老子長言，終身不知，惡之也。"
                },
                {
                    "paragraph": "夫是之謂上愚，",
                    "zhushu": "有偏僻之見。非昧然無知。然亦不免於愚。故曰上愚。"
                },
                {
                    "paragraph": "曾不如好相鷄狗之可以爲名也。",
                    "zhushu": "有惠施、鄧析之名，尚不如相鷄狗之名也。"
                },
                {
                    "paragraph": "《詩》曰：“爲鬼爲蜮，則不可得。有靦面目，視人罔極。作此好歌，以極反側。”此之謂也。",
                    "zhushu": "詩小雅何人斯之篇。毛云。蜮，短狐也。靦，姡也。鄭云：使汝爲　　蜮也。則汝誠不可得見也。姡然有面目。女乃人也。人相視無有極時，終必與女相見也。引此以喻狂惑之人也。",
                    "type": 2
                },
                {
                    "paragraph": "我欲賤而貴，愚而知，貧而富，可乎？曰：其唯學乎。彼學者，行之，曰士也；",
                    "zhushu": "彼爲儒學者，能行則爲士也。士者，脩立之稱。"
                },
                {
                    "paragraph": "敦慕焉，君子也；",
                    "zhushu": "敦厚慕之。"
                },
                {
                    "paragraph": "知之，聖人也。",
                    "zhushu": "知之謂通於學也，於事皆通，則與聖人無異也。"
                },
                {
                    "paragraph": "上爲聖人，下爲士君子，孰禁我哉？",
                    "zhushu": "爲學之後，則誰能禁我使不爲聖人士君子也。"
                },
                {
                    "paragraph": "郷也，混然涂之人也，俄而並乎堯禹，豈不賤而貴矣哉？",
                    "zhushu": "混然無所知之貎。並比也。郷，音向。涂與途同。"
                },
                {
                    "paragraph": "郷也，效門室之辨，混然曾不能決也，",
                    "zhushu": "效白，辨别也。向者明白門室之别異，猶不能決，言所知淺也。"
                },
                {
                    "paragraph": "俄而原仁義，分是非，圖回天下於掌上而辨白黒，豈不愚而知矣哉？",
                    "zhushu": "原，夲也。謂知仁義之本。圖，謀也。囘，轉也。言圖謀運轉天下之事，如在掌上也。"
                },
                {
                    "paragraph": "郷也，胥靡之人，俄而治天下之大器舉在此，豈不貧而富矣哉？",
                    "zhushu": "胥靡刑徒人也。胥，相靡，繫也。謂鏁相聮相繫，漢書所謂鋃鐺者也。舉，皆也。顔師古曰：聮繫使相隨而服役之，猶今囚徒以鏁連枷也。"
                },
                {
                    "paragraph": "今有人於此，㞕然藏千溢之寳，雖行貣而食，人謂之富矣。",
                    "zhushu": "㞕然，雜碎衆多之貌。行貣，行乞也。貣，士得反。"
                },
                {
                    "paragraph": "彼寳也者，衣之不可衣也，",
                    "zhushu": "下衣，於既反，言已爲衣，則不可衣箸。"
                },
                {
                    "paragraph": "食之不可食也，賣之不可僂售也，",
                    "zhushu": "僂疾。"
                },
                {
                    "paragraph": "然而人謂之富，何也？豈不大富之器誠在此也？",
                    "zhushu": "喻學者雖未得衣食，亦猶藏千金之寳也。"
                },
                {
                    "paragraph": "是杅杅亦當人已，豈不貧而富矣哉？",
                    "zhushu": "杅杅即于于也，自足之貌。莊子曰聽居居，視于于也。"
                },
                {
                    "paragraph": "故君子無爵而貴，無禄而富，不言而信，不怒而威，窮處而榮，獨居而樂，豈不至尊、至富、至重、至嚴之情舉積此哉？",
                    "zhushu": "舉，皆也此，此儒學也，其情皆在此，故人尊貴敬之。"
                },
                {
                    "paragraph": "故曰：貴名不可以比周爭也，不可以夸誕有也，不可以勢重脅也，必將誠此然後就也。",
                    "zhushu": "貴名人所貴儒學之名，此身也。"
                },
                {
                    "paragraph": "爭之則失，讓之則至，遵道則積，夸誕則虚。",
                    "zhushu": "遵道則自委積，夸誕則尤益空虚也。"
                },
                {
                    "paragraph": "故君子務脩其内而讓之於外，務積徳於身而處之以遵道，如是，則貴名起如日月，天下應之如雷霆。",
                    "zhushu": "衆應之聲如雷。"
                },
                {
                    "paragraph": "故曰：君子隠而顯，微而明，辭讓而勝。《詩》曰：“鶴鳴于九臯，聲聞于天。”此之謂也。",
                    "zhushu": "詩小雅鶴鳴之篇。毛云：臯，澤也。言身隠而名箸也。鄭云：臯，澤中水溢岀所爲。坎自外數至九，喻深逺也。"
                },
                {
                    "paragraph": "鄙夫反是，比周而譽俞少，鄙爭而名俞辱，煩勞以求安利，其身而俞危。",
                    "zhushu": "俞。讀爲愈。"
                },
                {
                    "paragraph": "《詩》曰：“民之無良，相怨一方。受爵不讓，至于已斯亡。”此之謂也。",
                    "zhushu": "詩小雅角弓之篇。引此以明不責已而怨人。",
                    "type": 2
                },
                {
                    "paragraph": "故不能小而事大，辟之是猶力之少而任重也，舍粹折無適也。",
                    "zhushu": "舍，除也。粹讀爲碎除。碎折之外，無所之適，言必碎折。"
                },
                {
                    "paragraph": "身不肖而誣賢，是猶傴身而好升高也，指其頂者愈衆。",
                    "zhushu": "傴，傴僂也。傴身之人而強昇高，則頭頂尤低屈，故指而笑者愈衆。"
                },
                {
                    "paragraph": "故明主譎徳而序位，所以爲不亂也；忠臣誠能然後敢受職，所以爲不窮也。分不亂於上，能不窮於下，治辨之極也。",
                    "zhushu": "不亂，謂皆當其序。不窮，謂通於其職列也。言儒爲治辨之極也。"
                },
                {
                    "paragraph": "《詩》曰：“平平左右，亦是率從。”是言上下之交不相亂也。",
                    "zhushu": "詩小雅采菽之篇。毛云：平平，辯治也。交謂上下相交接也。"
                },
                {
                    "paragraph": "以從俗爲善，以貨財爲寳，以養生爲已至道，是民徳也。",
                    "zhushu": "養生爲已。至道，謂莊生之徒。民徳，言不知禮義也。"
                },
                {
                    "paragraph": "行法至堅，不以私欲亂所聞，如是，則可謂勁士矣。行法至堅，好脩正其所聞以橋飾其情性，",
                    "zhushu": "行法謂行有法度。行，下孟反。橋與矯同。"
                },
                {
                    "paragraph": "其言多當矣而未諭也，其行多當矣而未安也，其知慮多當矣而未周密也，",
                    "zhushu": "未喻謂未盡曉其義。未安謂未得如天性安行之也。周密謂盡善也。"
                },
                {
                    "paragraph": "上則能大其所隆，下則能開道不已若者，如是，則可謂篤厚君子矣。脩百王之法若辨白黒，應當世之變若數一二，",
                    "zhushu": "如數一二之易。"
                },
                {
                    "paragraph": "行禮要節而安之若生四枝，",
                    "zhushu": "要，邀也。節，節文也。言安於禮節，若身之生四枝，不以造作爲也。要，一遙反，及下要時同。"
                },
                {
                    "paragraph": "要時立功之巧若詔四時，",
                    "zhushu": "邀時立功之巧，謂不失機權，若天告四時，使成萬物也。"
                },
                {
                    "paragraph": "平正和民之善，億萬之衆而博若一人，如是，則可謂聖人矣。",
                    "zhushu": "雖博雜衆多，如理一人之少也。"
                },
                {
                    "paragraph": "井井兮其有理也，",
                    "zhushu": "井井兮，良易之貌。理，有條理也。"
                },
                {
                    "paragraph": "嚴嚴兮其能敬已也，",
                    "zhushu": "嚴嚴兮，有威重之貌。能敬已，不可以干非禮也。嚴或爲儼。"
                },
                {
                    "paragraph": "分分兮其有終始也，",
                    "zhushu": "事各當其分，即無雜亂，故能有終始。分，扶問反。"
                },
                {
                    "paragraph": "猒猒兮其能長久也，",
                    "zhushu": "猒，足也。亂生於不足，故知足然後能長久也。"
                },
                {
                    "paragraph": "樂樂兮其執道不殆也，",
                    "zhushu": "殆，危也。"
                },
                {
                    "paragraph": "炤炤兮其用知之明也，",
                    "zhushu": "炤炤，明見之貌。炤與照同。"
                },
                {
                    "paragraph": "脩脩兮其用統類之行也，",
                    "zhushu": "脩脩，整齊之貌。統類，綱紀也。言事不乖悖也。"
                },
                {
                    "paragraph": "綏綏兮其有文章也，",
                    "zhushu": "綏綏，安泰之貌。綏或爲葳蕤之貌。"
                },
                {
                    "paragraph": "熈熈兮其樂人之臧也，",
                    "zhushu": "熈熈，和樂之貌。"
                },
                {
                    "paragraph": "隱隱兮其恐人之不當也，",
                    "zhushu": "隱隱，憂戚貌。恐人之行事不當理。此以上皆論大儒之徳也。"
                },
                {
                    "paragraph": "如是，則可謂聖人矣。此其道出乎一。曷謂一？曰：執神而固。",
                    "zhushu": "執持精神堅固。"
                },
                {
                    "paragraph": "曷謂神？曰：盡善挾洽之謂神，萬物莫足以傾之之謂固。",
                    "zhushu": "挾，讀爲浹。浹，周洽也。"
                },
                {
                    "paragraph": "神固之謂聖人。聖人也者，道之管也。天下之道管是矣，百王之道一是矣。",
                    "zhushu": "管，樞要也。是，是儒學。"
                },
                {
                    "paragraph": "故《詩》、《書》、《禮》、《樂》之歸是矣。《詩》言是，其志也；",
                    "zhushu": "是儒之志。"
                },
                {
                    "paragraph": "《書》言是，其事也；《禮》言是，其行也；《樂》言是，其和也；《春秋》言是，其微也。",
                    "zhushu": "微謂儒之微。㫖一字爲襃貶，微其文，隠其義之類是也。"
                },
                {
                    "paragraph": "故《風》之所以爲不逐者，取是以節之也；",
                    "zhushu": "風國風，逐流蕩也。國風所以不隨荒暴之君而流蕩者，取聖人之儒道以節之也。詩序曰：變風發乎情，止乎禮義。發乎情，人之性也；止乎禮義，先王之澤也。"
                },
                {
                    "paragraph": "《小雅》之所以爲《小者》，取是而文之也；",
                    "zhushu": "雅，正也。文，飾也。"
                },
                {
                    "paragraph": "《大雅》之所以爲《大者》，取是而光之也；",
                    "zhushu": "雅，正也。文，飾也。"
                },
                {
                    "paragraph": "《頌》之所以爲至者，取是而通之也：",
                    "zhushu": "至，謂盛徳之極。"
                },
                {
                    "paragraph": "天下之道畢是矣。郷是者臧，倍是者亡。郷是如不臧，倍是如不亡者，自古及今，未甞有也。",
                    "zhushu": "是皆謂儒也。郷讀曰向。"
                },
                {
                    "paragraph": "客有道曰：“孔子曰：‘周公其盛乎！",
                    "zhushu": "言其徳盛。"
                },
                {
                    "paragraph": "身貴而愈恭，家富而愈儉，勝敵而愈戒。’”",
                    "zhushu": "戒，備也。言勝敵而益戒備。荀卿之時有客説孔子之言如此。"
                },
                {
                    "paragraph": "應之曰：“是殆非周公之行，非孔子之言也。武王崩，成王幼，周公屏成王而及武王，履天子之籍，負扆而坐，",
                    "zhushu": "户牖之間謂之扆。"
                },
                {
                    "paragraph": "諸侯趨走堂下。當是時也，夫又誰爲恭矣哉！兼制天下，立七十一國，姬姓獨居五十三人焉，周之子孫苟不狂惑者，莫不爲天下之顯諸侯，孰謂周公儉哉？武王之誅紂也，行之日以兵忌，",
                    "zhushu": "武王發兵，以兵家所忌之日。"
                },
                {
                    "paragraph": "東面而迎太歲，",
                    "zhushu": "迎，謂逆太歲。尸子曰：武王伐紂，魚辛諫曰：歲在北方，不北征。武王不從。"
                },
                {
                    "paragraph": "至汜而汎，至懷而壞，",
                    "zhushu": "汜，水名。懐，地名。書曰：覃懐底績。孔安國曰：覃懐，近河地名。謂至汜而適遇水汎漲而至懐。又河水汎溢也。吕氏春秋曰：武王伐紂，天雨日夜不休。汜音。"
                },
                {
                    "paragraph": "至共頭而山隧。",
                    "zhushu": "共，河内縣名。共頭，蓋共縣之山名。隧謂山石崩摧也。隧讀爲墜。共音恭。"
                },
                {
                    "paragraph": "霍叔懼曰：‘出三日而五災至，無乃不可乎？’",
                    "zhushu": "霍叔，武王弟也。出，行也。周居豐鎬，軍出三日，未當至共。蓋文王三分天下有其二，境土已近於洛矣。或曰：至汜之後三日也。"
                },
                {
                    "paragraph": "周公曰：‘刳比干而囚箕子，飛廉、惡來知政，夫又惡有不可焉？’",
                    "zhushu": "比干，紂賢臣。箕子，紂諸父。箕，國名；子，爵也。飛廉、惡來，皆紂之嬖臣。飛廉善走，惡來有力也。"
                },
                {
                    "paragraph": "遂選馬而進，",
                    "zhushu": "選、𥳑，擇也。"
                },
                {
                    "paragraph": "朝食於戚，暮宿乎百泉，",
                    "zhushu": "杜元凱云：戚，衛邑，在頓丘衛縣西。百泉，蓋近朝歌地名。左氏傳曰：晉人敗范氏于百泉。"
                },
                {
                    "paragraph": "厭且於牧之野，",
                    "zhushu": "厭，掩也。夜掩於且，謂未明已前也。厭，於申反。"
                },
                {
                    "paragraph": "鼓之而紂卒易郷，",
                    "zhushu": "倒戈而攻後也。郷讀曰向。"
                },
                {
                    "paragraph": "遂乗殷人而誅紂。",
                    "zhushu": "乗乗其倒戈之勢。"
                },
                {
                    "paragraph": "蓋殺者非周人，因殷人也。",
                    "zhushu": "非周人殺之，因殷倒戈之勢自殺之。"
                },
                {
                    "paragraph": "故無首虜之獲，無蹈難之賞。",
                    "zhushu": "周人無立功受賞者。"
                },
                {
                    "paragraph": "反而定三革，偃五兵，",
                    "zhushu": "定，息、偃，仆也。皆不用之義。三革，犀也，兕也，牛也。考功記曰：凾人爲甲，犀甲七屬，兕甲六屬，合甲五屬。穀梁傳曰：天子救日，置五麾，陳五兵。范寗云：五兵，矛、㦸、𨱆、楯、弓、矢。國語説齊桓定三革，偃五刃。韋昭云：三革，甲、胄、盾也。五刃，刀、劒、矛、㦸、矢也。"
                },
                {
                    "paragraph": "合天下，立聲樂，",
                    "zhushu": "合天下謂合㑹天下，諸侯歸一統也。"
                },
                {
                    "paragraph": "於是《武》、《象》起而《韶》、《護》廢矣。",
                    "zhushu": "武象，周武王克殷之後樂名。武亦周頌篇名。詩序曰：武，奏大武也。禮記曰：下管象，朱干玉戚，以冕而舞大武。韶護，殷樂名。左氏傳曰：吳季札見舞韶護者。蓋殷時兼用舜樂，武王廢之也。"
                },
                {
                    "paragraph": "四海之内，莫不變心易慮以化順之，故外闔不閇，",
                    "zhushu": "闔，門扇也。"
                },
                {
                    "paragraph": "跨天下而無蘄。",
                    "zhushu": "跨，越也。蘄，求也。越天下而無求，言自足也。亦人皆與之，不待求也。"
                },
                {
                    "paragraph": "當是時也，夫又誰爲戒矣哉！",
                    "zhushu": "太平如此，復誰備戒。",
                    "type": 2
                },
                {
                    "paragraph": "造父者，天下之善御者也，無輿馬則無所見其能。",
                    "zhushu": "造父，周穆王之御者。"
                },
                {
                    "paragraph": "羿者，天下之善射者也，無弧矢則無所見其巧。",
                    "zhushu": "羿，有窮之君，逐夏太康而遂篡位者。"
                },
                {
                    "paragraph": "大儒者，善調一天下者也，無百里之地則無所見其功。輿固馬選矣，而不能以至逺一日而千里，則非造父也。弓調矢直矣，而不能以射逺中微，則非羿也。",
                    "zhushu": "善射者，既能及逺，又中微細之物也。"
                },
                {
                    "paragraph": "用百里之地，而不能以調一天下，制強暴，則非大儒也。彼大儒者，雖隠於窮閻漏屋，無置錐之地，而王公不能與之爭名；在一大夫之位，則一君不能獨畜，一國不能獨容，成名況乎諸侯，莫不願得以爲臣；",
                    "zhushu": "已解非十二子篇。"
                },
                {
                    "paragraph": "用百里之地，而千里之國莫能與之爭勝，笞捶暴國，齊一天下，而莫能傾也。是大儒之徴也。",
                    "zhushu": "傾，危也。徵，驗也。"
                },
                {
                    "paragraph": "其言有類，其行有禮，",
                    "zhushu": "類，善也。謂比類於善，不爲狂妄之言。"
                },
                {
                    "paragraph": "其舉事無悔，其持險應變曲當，",
                    "zhushu": "險，危也。其持危應變，皆曲得其宜。當，丁浪反。"
                },
                {
                    "paragraph": "與時遷徙，與世偃仰，",
                    "zhushu": "隨時設教。"
                },
                {
                    "paragraph": "千舉萬變，其道一也，是大儒之稽也。",
                    "zhushu": "其道一，謂皆歸於治也。故禹、湯、文、武，事跡不同，其於爲治一也。稽，考也。考，成也。"
                },
                {
                    "paragraph": "其窮也，俗儒笑之；其通也，英傑化之，嵬𤨏逃之，",
                    "zhushu": "倍千人曰英，倍萬人曰傑。言英傑之士則慕而化之，狂怪之人則畏而逃去之也。"
                },
                {
                    "paragraph": "邪説畏之，衆人愧之。",
                    "zhushu": "衆人初皆非其所爲，成功之後，故自媿也。媿或爲貴。"
                },
                {
                    "paragraph": "通則一天下，窮則獨立貴名，",
                    "zhushu": "儒名。"
                },
                {
                    "paragraph": "天不能死，地不能埋，桀、跖之世不能汙，非大儒莫之能立，仲尼、子弓是也。",
                    "zhushu": ""
                },
                {
                    "paragraph": "故有俗人者，有俗儒者，有雅儒者，有大儒者。",
                    "zhushu": "辨儒者之異也。"
                },
                {
                    "paragraph": "有不學問，無正義，以富利爲隆，是俗人者也。逢衣淺帶，解果其冠，",
                    "zhushu": "逢，大也。淺帶，博帶也。韓詩外傳作逢衣博帶，言帶博則約束衣服者淺，故曰淺帶。解果，未詳。或曰：解果，陿隘也。左思魏都賦曰：風俗以韰倮爲嫿。韰音下介反。倮音果。嫿音獲，靜好也。或曰：説苑：涥于髠謂齊王曰：臣笑鄰國之祠田，以一壺酒，三鮒魚，祝曰：蟹螺者宜禾，汙邪者百車。蟹螺，蓋髙地也。今冠蓋亦比之，謂強爲儒服，而無其實也。"
                },
                {
                    "paragraph": "略法先王而足亂世術，",
                    "zhushu": "略，粗也。粗法先王之遺言，不知大體，故足以亂世。法，韓詩外傳作略法先王而不足於亂世。"
                },
                {
                    "paragraph": "繆學雜舉，不知法後王而一制度，不知隆禮義而殺《詩》、《書》；",
                    "zhushu": "後王，後世之王。夫隨當時之政而立制度，是一也。若妄引上古，不合於時，制度亂矣。故仲尼脩春秋，盡用周法。韓詩外傳作不知法先王也。"
                },
                {
                    "paragraph": "其衣冠行偽己同於世俗矣，然而不知惡者；",
                    "zhushu": "衣冠，即上所云逢衣淺帶之比。行偽，謂行僞而堅。行，下孟反。"
                },
                {
                    "paragraph": "其言議談説已無所以異於墨子矣，然而明不能分别；呼先王以欺愚者而求衣食焉。",
                    "zhushu": "呼謂稱舉。"
                },
                {
                    "paragraph": "得委積足以揜其口則揚揚如也；",
                    "zhushu": "揚揚，得意之貌。"
                },
                {
                    "paragraph": "隨其長子，事其便辟，舉其上客，𠌼然若終身之虜而不敢有他志，是俗儒者也。",
                    "zhushu": "長子，謂君之世子也。便辟，謂左右小臣親信者也。便，婢延反。辟讀曰嬖。舉其上客，謂襃美其上客，冀得其助也。𠌼字書無所見，蓋環繞囚拘之貌。莊子曰：睆然在纆之中。"
                },
                {
                    "paragraph": "法後王，一制度，隆禮義而殺《詩》、《書》，其言行巳有大法矣，然而明不能齊",
                    "zhushu": "雖有大體，其所見之明，猶未能齊言行，使無纎介之差。"
                },
                {
                    "paragraph": "法敎之所不及，聞見之所未至，則知不能類也；",
                    "zhushu": "有所未知，則不能取，比類而通之也。禮記雖先王夫之，有可以義起，是能類者矣。"
                },
                {
                    "paragraph": "知之曰知之，不知曰不知，内不自以誣外，外不自以欺内，",
                    "zhushu": "不自欺人。"
                },
                {
                    "paragraph": "以是尊賢畏法而不敢怠傲，是雅儒者也。",
                    "zhushu": "有雅徳之儒也。"
                },
                {
                    "paragraph": "法先王，統禮義，一制度，以淺持博，以古持今，以一持萬，",
                    "zhushu": "以淺持博，謂見其淺則可以執持博也。先王當爲後王，以古持今，當爲以今持古，皆傳冩誤也。"
                },
                {
                    "paragraph": "苟仁義之類也，雖在鳥獸之中，若别白黒；",
                    "zhushu": "善類在鳥獸之中猶别，況在人矣。"
                },
                {
                    "paragraph": "倚物怪變，所未甞聞也，所未甞見也，卒然起一方，則舉統類而應之，無所儗㤰，",
                    "zhushu": "倚，竒也。韓詩外傳作竒物怪變。卒，千忽反。儗讀爲疑。㤰與怍同。竒物怪變，卒然而起，人所難處者，大儒知其統類，故舉以應之，無所疑滯。慙，怍也。"
                },
                {
                    "paragraph": "張法而度之，則晻然若合符節，是大儒者也。",
                    "zhushu": "既無所疑怍，故開張其法以測度之，則晻然如合符節，言不差錯也。度，大各反。晻，與暗同。符節，相合之物也。周禮：門關用符節。蓋以全竹爲之，割之爲兩，各執其一，合之爲驗也。"
                },
                {
                    "paragraph": "故人主用俗人則萬乗之國亡，",
                    "zhushu": "不義而好利，故土也。"
                },
                {
                    "paragraph": "用俗儒則萬乗之國存，",
                    "zhushu": "僅存。"
                },
                {
                    "paragraph": "用雅儒則千乗之國安，用大儒則百里之地久，",
                    "zhushu": "小國多患難，用大儒，然後可以長久也。"
                },
                {
                    "paragraph": "而後三年，天下爲一，諸侯爲臣，",
                    "zhushu": "長久之業既成，又三年脩徳化，則可以一天下，臣諸侯。蓋殷湯、周文皆化行之後三年而王也。"
                },
                {
                    "paragraph": "用萬乗之國則舉錯而定，一朝而伯。",
                    "zhushu": "錯讀爲措。伯讀爲霸，言一朝而霸也。"
                },
                {
                    "paragraph": "不聞不若聞之，聞之不若見之，見之不若知之，知之不若行之。學至於行之而止矣，行之明也，",
                    "zhushu": "行之則通，明於事也。"
                },
                {
                    "paragraph": "明之爲聖人。",
                    "zhushu": "通明於事，則爲聖人。"
                },
                {
                    "paragraph": "聖人也者，本仁義，當是非，齊言行，不失豪釐，無他道焉，已乎行之矣，",
                    "zhushu": "當，丁浪反。已，止也。言聖人無他，在止於行其所學者也。"
                },
                {
                    "paragraph": "故聞之而不見，雖博必謬；",
                    "zhushu": "雖博聞，必有謬誤也。"
                },
                {
                    "paragraph": "見之而不知，雖識必妄；",
                    "zhushu": "見而不知，雖能記識，必昧於指意，謂若制氏然也。"
                },
                {
                    "paragraph": "知之而不行，雖敦必困。",
                    "zhushu": "苟不能行，雖所知多厚，必至困躓也。"
                },
                {
                    "paragraph": "不聞不見，則雖當非仁也，",
                    "zhushu": "雖偶有所當，非仁人君子之通明者也。"
                },
                {
                    "paragraph": "其道百舉而百陷也。",
                    "zhushu": "言偶中之道，百舉而百陷，無一可免也。"
                },
                {
                    "paragraph": "故人無師無法而知，則必爲盜；勇，則必爲賊；云能，則必爲亂；",
                    "zhushu": "云：能自言其能。"
                },
                {
                    "paragraph": "察，則必爲怪；",
                    "zhushu": "惠施、鄧析之比。"
                },
                {
                    "paragraph": "辨，則必爲誕。人有師有法而知，則速通；勇，則速威；云能，則速成；察，則速盡；辨，則速論。",
                    "zhushu": "察則速盡謂有聰察之性，則能速盡物理。速論謂能速論是非也。"
                },
                {
                    "paragraph": "故有師法者，人之大寳也；無師法者，人之大殃也。人無師法則隆情矣，有師法則隆性矣，",
                    "zhushu": "隆，厚也。厚於情，謂恣其情之所欲。厚於性，謂本於善也。"
                },
                {
                    "paragraph": "而師法者，所得乎情，非所受乎性，不足以獨立而治。",
                    "zhushu": "情，謂喜怒愛惡，外物所感者也。言師法之於人，得於外情，非天性所受，故性不足獨立而治，必在因外情而化之。或曰：情當爲積所得乎？積習非受於天性，既非天性，則不可獨立而治，必在化之也。"
                },
                {
                    "paragraph": "性也者，吾所不能爲也，然而可化也；",
                    "zhushu": "言天性非吾自能爲　也，必在化而爲之，一也。"
                },
                {
                    "paragraph": "情也者，非吾所有也，然而可爲乎？",
                    "zhushu": "言情非吾天性所有，然可以外物誘而爲之。或曰：情亦當爲積，積習與天然有殊，故曰非吾所有。雖非所有，然而可爲之也。"
                },
                {
                    "paragraph": "注錯習俗，所以化性也；",
                    "zhushu": "注錯猶措置也。錯，千故反。"
                },
                {
                    "paragraph": "并一而不二，所以成積也。",
                    "zhushu": "并讀爲併，一謂師法，二謂異端。"
                },
                {
                    "paragraph": "習俗移志，安久移質，",
                    "zhushu": "習以爲俗，則移其志；安之既久，則移本質。"
                },
                {
                    "paragraph": "并一而不二則通於神明，參於天地矣。",
                    "zhushu": ""
                },
                {
                    "paragraph": "故積土而爲山，積水而爲海，旦暮積謂之嵗，至高謂之天，至下謂之地，宇中六指謂之極，",
                    "zhushu": "六指，上下四方也。盡六指之逺，則爲六極，言積近以成逺。"
                },
                {
                    "paragraph": "涂之人百姓積善而全盡謂之聖人。彼求之而後得，爲之而後成，積之而後髙，盡之而後聖。故聖人也者，人之所積也。",
                    "zhushu": "言其徳行委積。"
                },
                {
                    "paragraph": "人積耨耕而爲農夫，積斵削而爲工匠，積反貨而爲商賈，",
                    "zhushu": "反讀爲販。"
                },
                {
                    "paragraph": "積禮義而爲君子。工匠之子莫不繼事，而都國之民安習其服，",
                    "zhushu": "安習其土風之衣服。"
                },
                {
                    "paragraph": "居楚而楚，居越而越，居夏而夏，",
                    "zhushu": "夏，中夏。"
                },
                {
                    "paragraph": "是非天性也，積靡使然也。",
                    "zhushu": "靡，順也。順其積習，故能然。"
                },
                {
                    "paragraph": "故人知謹注錯，愼習俗，大積靡，則爲君子矣；",
                    "zhushu": "大積靡謂以順積習爲也。"
                },
                {
                    "paragraph": "縱情性而不足問學，則爲小人矣。爲君子則常安榮矣，爲小人則常危辱矣。凡人莫不欲安榮而惡危辱，故唯君子爲能得其所好，小人則日徼其所惡。",
                    "zhushu": "徼，與邀同，招也，一堯反。"
                },
                {
                    "paragraph": "《詩》曰：“維此良人，弗求弗迪；維彼忍心，是顧是復。民之貪亂，寧爲荼毒。”此之謂也。",
                    "zhushu": "詩大雅桑柔之篇。迪，進也。言厲王有此善人，不求而進用之，忍害爲惡之人，反顧念而重復之，故天下之民貪亂安然，爲荼毒之行，由王使之然也。",
                    "type": 2
                },
                {
                    "paragraph": "人論：",
                    "zhushu": "論人之善惡。論，盧困反。"
                },
                {
                    "paragraph": "志不免於曲私而冀人之以已爲公也，行不免於汙漫而冀人之以已爲脩也；",
                    "zhushu": "汙，穢也。漫，欺誑也。漫，莫叛反。"
                },
                {
                    "paragraph": "甚愚陋溝瞀而冀人之以已爲知也，是衆人也。",
                    "zhushu": "溝，音寇，愚也。溝瞀，無知也。衆人，謂衆庶人也。"
                },
                {
                    "paragraph": "志忍私然後能公，行忍情性然後能脩，",
                    "zhushu": "忍，謂矯其性行。下孟反。"
                },
                {
                    "paragraph": "知而好問然後能才，",
                    "zhushu": "其智慮不及，常好問，然後能有才藝。"
                },
                {
                    "paragraph": "公脩而才，可謂小儒矣。",
                    "zhushu": "皆矯其不及，故爲小儒也。"
                },
                {
                    "paragraph": "志安公，行安脩，知通統類，如是則可謂大儒矣。大儒者，天子三公也。",
                    "zhushu": "其才堪王者之佐也。"
                },
                {
                    "paragraph": "小儒者，諸侯大夫士也。衆人者，工農商賈也。禮者，人主之所以爲羣臣寸尺尋丈檢式也，人倫盡矣。",
                    "zhushu": "檢，束也。式，法也，度也。尺寸尋丈，所以知長短也。檢束所以制放佚。大儒可爲天子三公，小儒可爲諸侯大夫。禮可以緫統羣臣，人主之柄也。倫當爲論。或曰：倫，等也。言人道荖盡於禮也。",
                    "type": 2
                },
                {
                    "paragraph": "君子言有壇宇，行有防表，道有一隆。",
                    "zhushu": "累土爲壇。宇，屋邊也。防隄、防表標也。言有壇宇，謂有所尊高也。行有防表，謂有標准也。一隆，謂厚於一，不以異端亂之也。"
                },
                {
                    "paragraph": "言道徳之求，不下於安存；",
                    "zhushu": "此道徳或當爲政治，以下有道徳之求，故誤重寫耳。故下云諸侯問政，不及安存，則不告也。謂人以政治來求，則以安存國家已上之事語之也。"
                },
                {
                    "paragraph": "言志意之求，不下於士；",
                    "zhushu": "以脩其志意，來求，則語爲士已上之事。"
                },
                {
                    "paragraph": "言道徳之求，不二後王。",
                    "zhushu": "道徳，教化也。人以教化來求，則言當時之切，所宜施行之事不二，後王師告而不以逮古也。舎後王而言逺古，是二也。"
                },
                {
                    "paragraph": "道過三代謂之蕩，",
                    "zhushu": "道過三代已前，事已久逺，則爲浩蕩難信也。"
                },
                {
                    "paragraph": "法二後王謂之不雅。",
                    "zhushu": "雅，正也。其治法不論當時之事，而廣説逺古，則爲不正也。"
                },
                {
                    "paragraph": "高之下之，小之臣之，不外是矣。",
                    "zhushu": "臣當爲巨，雖高下小大，不出此壇宇防表也。"
                },
                {
                    "paragraph": "是君子之所以騁志意於壇宇宫庭也。",
                    "zhushu": "宫謂之室。庭，門屏之内也。君子雖騁志意，論説不出此壇宇宫庭之内也。是時百家異説，多妄引前古，以亂當世，故荀卿屢有此言也。"
                },
                {
                    "paragraph": "故諸侯問政不及安存，則不告也；匹夫問學不及爲士，則不教也；百家之説不及先王，則不聽也。",
                    "zhushu": "百家雜説，不及先王之道，妄起異端，則君子不聽之也。"
                },
                {
                    "paragraph": "夫是之謂君子言有壇宇，行有防表也。",
                    "zhushu": ""
                }
            ]
        },
        {
            "name": "王制篇第九",
            "paragraphs": [
                {
                    "paragraph": "王制篇第九",
                    "zhushu": "",
                    "type": 1
                },
                {
                    "paragraph": "請問爲政。曰：賢能不待次而舉，",
                    "zhushu": "不以官之次序，若傅説起於板築爲相也。"
                },
                {
                    "paragraph": "罷不能不待頃而廢，",
                    "zhushu": "頃，須臾也。"
                },
                {
                    "paragraph": "元惡不待敎而誅，",
                    "zhushu": "不教而殺謂之虐，唯元惡不待教而誅之也。"
                },
                {
                    "paragraph": "中庸雜民不待政而化。",
                    "zhushu": "中庸民易與爲善，故教則化之，不待政成之後也。"
                },
                {
                    "paragraph": "分未定也，則有昭繆也。",
                    "zhushu": "繆讀爲穆。父昭子穆，言爲政當分未定之時，則爲之分别，使賢者居上，不肖者居下，如昭穆之分别然，不問其世族也。"
                },
                {
                    "paragraph": "雖王公士大夫之子孫也，不能屬於禮義，則歸之庶人。雖庶人之子孫也，積文學，正身行，能屬於禮義，則歸之卿相士大夫。",
                    "zhushu": "屬，繫也，之欲反。"
                },
                {
                    "paragraph": "故姦言姦説、姦事姦能，遁逃反側之民，職而敎之，須而待之，",
                    "zhushu": "反側不安之民也。職而教之，謂使各當敎其本事也。須而待之，謂須暇之而待其遷善也。"
                },
                {
                    "paragraph": "勉之以慶賞，懲之以刑罰，安職則畜，不安職則棄。",
                    "zhushu": "畜，養也。棄，謂投四裔之比也。"
                },
                {
                    "paragraph": "五疾，上收而養之，材而事之，",
                    "zhushu": "五疾，瘖、聾、跛、躄、㫁者、侏儒，各當其材使之。謂若矇瞽脩聲，聾聵司火之屬也。"
                },
                {
                    "paragraph": "官施而衣食之，兼覆無遺。",
                    "zhushu": "官爲之施設所職而與之衣食也。"
                },
                {
                    "paragraph": "才行反時者，死無赦。夫是之謂天德，王者之政也。",
                    "zhushu": "天徳，天覆之徳。"
                },
                {
                    "paragraph": "聽政之大分：以善至者待之以禮，以不善至者待之以刑。兩者分别，則賢不肖不雜，是非不亂。賢不肖不雜，則英傑至；是非不亂，則國家治。若是，名聲日聞，天下願，令行禁止，則王者之事畢矣。",
                    "zhushu": "願，謂人人皆願矣。"
                },
                {
                    "paragraph": "凡聽，",
                    "zhushu": "論聽政也。"
                },
                {
                    "paragraph": "威嚴猛厲而不好假導人，",
                    "zhushu": "厲，剛烈也。假導謂以寛和假借導引人也。"
                },
                {
                    "paragraph": "則下畏恐而不親，周閉而不竭。",
                    "zhushu": "隱閉其情而不竭盡也。"
                },
                {
                    "paragraph": "若是，則大事殆乎弛，小事殆乎遂。",
                    "zhushu": "弛，廢也。遂，因循也。《春秋傳》曰：遂，繼事也。下既隱情不敢論説，則大事近於弛廢，小事近於因循，言不肯革敝矣。"
                },
                {
                    "paragraph": "和解調通，好假導人，而無所凝止之，",
                    "zhushu": "和解調通，謂寛和不拒下也。凝，定也。凝止謂定止其不可也。"
                },
                {
                    "paragraph": "則姦言並至，甞試之説鋒起。",
                    "zhushu": "嘗試之説，謂假借以事試爲之也。莊子曰：甞試論之。鋒起。謂如鋒刃齊起，言鋭而難拒也。"
                },
                {
                    "paragraph": "若是，則聽大事煩，是又傷之也。",
                    "zhushu": "聽大謂所聽之事多也。傷，傷政也。"
                },
                {
                    "paragraph": "故法而不議，則法之所不至者必廢；",
                    "zhushu": "議，謂講論也。雖有法度而不能講論，則不周洽，故法所不至者必廢也。"
                },
                {
                    "paragraph": "職而不通，則職之所不及者必隊。",
                    "zhushu": "雖舉當其職，而不能通明其類，則職所不及者必隊。隊與墜同。"
                },
                {
                    "paragraph": "故法而議，職而通，無隱謀，無遺善，而百事無過，非君子莫能。故公平者，職之衡也；中和者，聽之繩也。",
                    "zhushu": "聽，聽政也。衡，所以知輕重。繩，所以辨曲直。言君子用公平中和之道，故能百事無過。中和，謂寛猛得中也。"
                },
                {
                    "paragraph": "其有法者以法行，無法者以類舉，聽之盡也，",
                    "zhushu": "類，謂比類。"
                },
                {
                    "paragraph": "偏黨而無經，聽之辟也。",
                    "zhushu": "無經，謂無常法也。辟讀曰僻。"
                },
                {
                    "paragraph": "故有良法而亂者，有之矣；有君子而亂者，自古及今，未嘗聞也。傳曰：治生乎君子，亂生乎小人。此之謂也。",
                    "zhushu": "其人存，其政舉；其人亡，其政息。",
                    "type": 2
                },
                {
                    "paragraph": "分均則不偏，",
                    "zhushu": "分均謂貴賤敵也。分，扶問反。"
                },
                {
                    "paragraph": "埶齊則不壹，衆齊則不使。",
                    "zhushu": "此皆名無差等，則不可相制也。"
                },
                {
                    "paragraph": "有天有地而上下有差，明王始立而處國有制。",
                    "zhushu": "制亦謂差等也。"
                },
                {
                    "paragraph": "夫兩貴之不能相事，兩賤之不能相使，是天數也。",
                    "zhushu": "天之數也。"
                },
                {
                    "paragraph": "埶位齊而欲惡同，物不能澹則必爭，",
                    "zhushu": "澹讀爲贍。既無等級，則皆不知紀極，故物不能足也。"
                },
                {
                    "paragraph": "爭則必亂，亂則窮矣。",
                    "zhushu": "物窮竭也。"
                },
                {
                    "paragraph": "先王惡其亂也，故制禮義以分之，使有貧富貴賤之等，足以相兼臨者，是養天下之本也。",
                    "zhushu": "使物有餘而不窮竭。"
                },
                {
                    "paragraph": "書曰：維齊非齊。此之謂也。",
                    "zhushu": "書《吕刑》：言維齊一者，乃在不齊，以諭有差等，然後可以爲治也。",
                    "type": 2
                },
                {
                    "paragraph": "馬駭輿則君子不安輿，",
                    "zhushu": "馬駭於車中也。"
                },
                {
                    "paragraph": "庶人駭政則君子不安位。",
                    "zhushu": "駭政不安，上之政也。"
                },
                {
                    "paragraph": "馬駭輿，則莫若静之；庶人駭政，則莫若惠之。",
                    "zhushu": "惠，恩惠也。"
                },
                {
                    "paragraph": "選賢良，舉篤敬，興孝悌，收孤寡，補貧窮，如是，則庶人安政矣。庶人安政，然后君子安位。傳曰：君者，舟也；庶人者，水也。水則載舟，水則覆舟。此之謂也。",
                    "zhushu": ""
                },
                {
                    "paragraph": "故君人者欲安，則莫若平政愛民矣；欲榮，則莫若隆禮敬士矣；欲立功名，則莫若尚賢使能矣。是君人者之大節也。三節者當，則其餘莫不當矣；三節者不當，則其餘雖曲當，猶將無益也。",
                    "zhushu": "曲當，謂委曲皆當。當，丁浪反。"
                },
                {
                    "paragraph": "孔子曰：大節是也，小節是也，上君也。大節是也，小節非也，一出焉，一入焉，中君也。",
                    "zhushu": "謂一得一失也。"
                },
                {
                    "paragraph": "大節非也，小節雖是也，吾無觀其餘矣。",
                    "zhushu": "",
                    "type": 2
                },
                {
                    "paragraph": "成侯、嗣公，聚斂計數之君也，",
                    "zhushu": "成侯、嗣公，皆衞君也。《史記》：衞聲公卒，子成侯立。成侯卒，子平侯立。平侯卒，子嗣君立。韓子曰：衛嗣公重如耳，愛泄姬，而恐其皆因其愛重以雍已也，乃貴薄疑以敵如耳，尊魏妃以耦泄姬，曰：以是相參也。又使過客關市，賂之以金。後召關市，問其有客過，與汝金，汝回遣之。關市大恐，以嗣公爲明察。此皆計數之類也。"
                },
                {
                    "paragraph": "未及取民也。",
                    "zhushu": "未及謂其才未及取也。民謂得民心。"
                },
                {
                    "paragraph": "鄭子產，取民者也，未及爲政者也。",
                    "zhushu": "《禮記》曰：子産猶衆人之母，能食之，不能敎之也。"
                },
                {
                    "paragraph": "管仲，爲政者也，未及脩禮者也。",
                    "zhushu": "言未及教化也。"
                },
                {
                    "paragraph": "故脩禮者王，爲政者彊，取民者安，聚斂者亡。故王者富民，霸者富士。",
                    "zhushu": "士，卒伍也。"
                },
                {
                    "paragraph": "僅存之國富大夫，亡國富筐篋，實府庫。筐篋已富，府庫已實，而百姓貧，夫是之謂上溢而下漏。",
                    "zhushu": "如器之上溢下漏，空虚可立而待也。"
                },
                {
                    "paragraph": "入不可以守，出不可以戰，則傾覆滅亡可立而待也。故我聚之以亡，敵得之以彊。聚斂者，召寇、肥敵、亡國、危身之道也，故明君不蹈也。",
                    "zhushu": "",
                    "type": 2
                },
                {
                    "paragraph": "王奪之人，霸奪之與，彊奪之地。",
                    "zhushu": "人謂賢人。與，與國也。彊國之術，則奪人地也。"
                },
                {
                    "paragraph": "奪之人者，臣諸侯；奪之與者，友諸侯；奪之地者，敵諸侯。臣諸侯者王，友諸侯者霸，敵諸侯者危。用彊者，",
                    "zhushu": "用彊力勝人，非知彊道者。"
                },
                {
                    "paragraph": "人之城守，人之出戰，而我以力勝之也，則傷人之民必甚矣。傷人之民甚，則人之民惡我必甚矣；人之民惡我甚，則日欲與我鬬。人之城守，人之出戰，而我以力勝之，則傷吾民必甚矣。傷吾民甚，則吾民之惡我必甚矣。吾民之惡我甚，則日不欲爲我鬬。人之民日欲與我鬭，吾民日不欲爲我鬭，是彊者之所以反弱也。地來而民去，累多而功少，",
                    "zhushu": "累，憂累也。"
                },
                {
                    "paragraph": "雖守者益，所以守者損，是以大者之所以反削也。",
                    "zhushu": "守者，謂地也。守國以地爲本，故曰守者。所以守者，謂所以守地之人也。"
                },
                {
                    "paragraph": "諸侯莫不懐交接怨而不忘其敵，",
                    "zhushu": "交接，連結也。既以力勝而不義，故諸侯皆欲相連結怨國，而不忘與之爲敵。本多作壊交接，言壊其與已交接之道也。"
                },
                {
                    "paragraph": "伺彊大之間，承彊大之敝也。知彊大之敝，此彊大之殆時也。",
                    "zhushu": "殆，危也。"
                },
                {
                    "paragraph": "知彊大者，不務彊也，",
                    "zhushu": "知彊大之術者，不務以力勝也。"
                },
                {
                    "paragraph": "慮以王命全其力，凝其德。",
                    "zhushu": "慮，計也。以，用也。其計慮常用王命，謂不敢擅侵暴也。凝，定也。定其徳，謂不輕舉也。"
                },
                {
                    "paragraph": "力全則諸侯不能弱也，德凝則諸侯不能削也。天下無王霸主，則常勝矣，是知彊道者也。",
                    "zhushu": "無王霸之主，則彊國常勝。主或衍字。"
                },
                {
                    "paragraph": "彼霸者不然，辟田野，實倉廩，便備用，",
                    "zhushu": "備用，足用也。左傳曰：無重器備。"
                },
                {
                    "paragraph": "案謹募選閲材技之士，",
                    "zhushu": "案，發聲。謹，嚴也。募，招也。謹募猶重募也。選閲，揀擇也。材技武藝過人者，猶漢之材官也。"
                },
                {
                    "paragraph": "然後漸慶賞以先之，",
                    "zhushu": "漸，進也。言進勉以慶賞也。"
                },
                {
                    "paragraph": "嚴刑罰以糾之。存亡繼絶，衞弱禁暴，而無兼并之心，則諸侯親之矣。",
                    "zhushu": "并，讀曰併，下同。"
                },
                {
                    "paragraph": "脩友敵之道，以敬接諸侯，則諸侯説之矣。",
                    "zhushu": "説，讀爲恱，下同。"
                },
                {
                    "paragraph": "所以親之者，以不并也，并之見，則諸侯䟽之矣。",
                    "zhushu": "見，賢遍反。"
                },
                {
                    "paragraph": "所以説之者，以友敵也，臣之見，則諸侯離矣。故明其不并之行，信其友敵之道。",
                    "zhushu": "行，下孟反。信，謂使人不疑。"
                },
                {
                    "paragraph": "天下無王霸主，則常勝矣，是知霸道者也。",
                    "zhushu": "無王者，則霸主常勝也。"
                },
                {
                    "paragraph": "閔王毁於五國，",
                    "zhushu": "《史記》：齊閔王四十年，樂毅以燕、趙、楚、魏、秦破齊，閔王出奔莒也。"
                },
                {
                    "paragraph": "桓公劫於魯莊，",
                    "zhushu": "《公羊傳》：柯之盟，齊桓公爲魯莊公之臣曹劌所劫也。"
                },
                {
                    "paragraph": "無它故焉，非其道而慮之以王也。",
                    "zhushu": "不行其道而以計慮爲王，所以危亡也。"
                },
                {
                    "paragraph": "彼王者不然，仁眇天下，義眇天下，威眇天下。",
                    "zhushu": "眇，盡也。盡天下皆懷其仁，感其義，畏其威也。"
                },
                {
                    "paragraph": "仁眇天下，故天下莫不親也；義眇天下，故天下莫不貴也；威眇天下，故天下莫敢敵也。以不敵之威，輔服人之道，",
                    "zhushu": "其道可以服人，"
                },
                {
                    "paragraph": "故不戰而勝，不攻而得，甲兵不勞而天下服，是知王道者也。知此三具者，欲王而王，欲霸而霸，欲彊而彊矣。",
                    "zhushu": "",
                    "type": 2
                },
                {
                    "paragraph": "王者之人，",
                    "zhushu": "王者之佐。"
                },
                {
                    "paragraph": "飾動以禮義，",
                    "zhushu": "所脩飾及舉動，必以禮義，"
                },
                {
                    "paragraph": "聽斷以類，",
                    "zhushu": "所聽斷之事皆得其善類，謂輕重得中也。"
                },
                {
                    "paragraph": "明振毫末，",
                    "zhushu": "振，舉也。言細微必見。"
                },
                {
                    "paragraph": "舉錯應變而不窮。夫是之謂有原。是王者之人也。",
                    "zhushu": "原，本也。知爲政之本。",
                    "type": 2
                },
                {
                    "paragraph": "王者之制：",
                    "zhushu": "説王者制度也。"
                },
                {
                    "paragraph": "道不過三代，法不貳後王。",
                    "zhushu": "論王道不過夏、殷、周之事，過則久遠難信。法不貳後王，言以當世之王爲法，不離貳而遠取之。"
                },
                {
                    "paragraph": "道過三代謂之蕩，法貳後王謂之不雅。",
                    "zhushu": "並已解上。"
                },
                {
                    "paragraph": "衣服有制，宫室有度，人徒有數，",
                    "zhushu": "人徒謂士卒胥徒也。"
                },
                {
                    "paragraph": "喪祭械用皆有等宜，",
                    "zhushu": "械，器也。皆有等級，各當其宜也。"
                },
                {
                    "paragraph": "聲則凡非雅聲者舉廢，",
                    "zhushu": "舉，皆。"
                },
                {
                    "paragraph": "色則凡非舊文者舉息，",
                    "zhushu": "謂染采畫繢之事也。"
                },
                {
                    "paragraph": "械用則凡非舊器者舉毁。",
                    "zhushu": "舊謂三代故事。"
                },
                {
                    "paragraph": "夫是之謂復古。是王者之制也。",
                    "zhushu": "復三代故事，則是復古，不必遠舉也。",
                    "type": 2
                },
                {
                    "paragraph": "王者之論：",
                    "zhushu": "論謂論説賞罰也。盧困反。"
                },
                {
                    "paragraph": "無德不貴，無能不官，無功不賞，無罪不罰，朝無幸位，民無幸生。",
                    "zhushu": "幸，僥幸也。"
                },
                {
                    "paragraph": "尚賢使能而等位不遺，",
                    "zhushu": "不遺，言各當其材。等位，等級之位也。"
                },
                {
                    "paragraph": "析愿禁悍而刑罰不過。",
                    "zhushu": "析，分異也。分其愿慤之民，使與凶悍者異也。悍，凶暴也。刑罰不過，言但禁之而已，不刻深也。"
                },
                {
                    "paragraph": "百姓曉然皆知夫爲善於家而取賞於朝也，爲不善於幽而䝉刑於顯也。夫是之謂定論。是王者之論也。",
                    "zhushu": "定論不易之論。論不易則人知沮勸也。",
                    "type": 2
                },
                {
                    "paragraph": "王者之等賦，政事，財萬物，所以養萬民也。",
                    "zhushu": "等賦賦税有等，所以爲等賦及政事裁制萬物，皆爲養人，非貪利也。財與裁同。"
                },
                {
                    "paragraph": "田野什一，",
                    "zhushu": "什，稅一也。"
                },
                {
                    "paragraph": "關市幾而不征，",
                    "zhushu": "幾，呵察也。但呵察姦人而不征税也。《禮記》幾作譏。"
                },
                {
                    "paragraph": "山林澤梁以時禁發而不税，",
                    "zhushu": "石絶水爲梁，所以取魚也。非時則禁，及時則發。《禮記》曰：獺祭魚，然後漁人入澤梁；草木零落，然後入山林也。"
                },
                {
                    "paragraph": "相地而衰政。",
                    "zhushu": "相，視也。衰，差也。政爲之輕重。政或讀爲征。衰，初危反。"
                },
                {
                    "paragraph": "理道之遠近而致貢，",
                    "zhushu": "理，條理也。貢，任土所貢也。謂若百里賦納緫，二百里納銍之類也。"
                },
                {
                    "paragraph": "通流財物粟米，無有滯留，",
                    "zhushu": "𧵍遷有無化居，不使有滯積也。"
                },
                {
                    "paragraph": "使相歸移也。四海之内若一家，",
                    "zhushu": "歸讀爲饋，移，轉也。言通啇及轉輸相救，無不豐足，雖四海之廣，若一家也。"
                },
                {
                    "paragraph": "故近者不隱其能，遠者不疾其勞，",
                    "zhushu": "不隱其能，謂竭其才力也。不疾苦其勞，謂奔走來王也。"
                },
                {
                    "paragraph": "無幽閒隱僻之國，莫不趨使而安樂之。",
                    "zhushu": "幽，深也。閒，隔也。言無有深隔之國，不爲王者趨使而安樂政教也。"
                },
                {
                    "paragraph": "夫是之謂人師，是王者之法也。",
                    "zhushu": "師，長也。言爲政如此，乃可以長久也。師者，亦使人法效之者也。"
                },
                {
                    "paragraph": "北海則有走馬、吠犬焉，然而中國得而畜使之。",
                    "zhushu": "海謂荒晦絶遠之地，不必至海水也。走馬吠犬，今北地之大犬也。"
                },
                {
                    "paragraph": "南海則有羽翮、齒革、曾青、丹干焉，然而中國得而財之。",
                    "zhushu": "翮，大鳥羽。齒，象齒。革，犀兕之革。曽，青銅之精，可繢畫及化黃金者。出蜀山。越嶲。丹于，丹砂也。蓋一名丹干。干讀爲矸，胡旦反。或曰：丹，丹砂也。干當爲玕。《尚書·禹貢》：雍州球琳琅玕。孔云：石而似珠者。《爾雅》亦云：西北方之美者，有球琳琅玕焉，皆出西方。此云南方者，蓋南方亦有也。"
                },
                {
                    "paragraph": "東海則有紫、紶、魚、鹽焉，然而中國得而衣食之。",
                    "zhushu": "紫，紫具也。紶，未詳。字書亦無紶字，當爲蜐。郭璞《江賦》曰：石𧉧應節而揚葩。注云：石𧉧，龜形，春則生花，蓋亦蚌蛤之屬。今案：本草謂之石决明。陶云俗傳是紫貝，定小異，附石生，大者如手，明耀五色，内亦含珠。古以龜具爲貨，故曰衣食之𧉧，居業反。"
                },
                {
                    "paragraph": "西海則有皮革、文旄焉，然而中國得而用之。",
                    "zhushu": "《禹貢》：梁州貢熊羆織皮。孔云：貢四獸之皮。織皮，今之罽也。旄旄，牛尾文。旄，謂染之爲文綵也。"
                },
                {
                    "paragraph": "故澤人足乎木，山人足乎魚，農夫不斵削、不陶冶而足械用，工賈不耕田而足菽粟。故虎豹爲猛矣，然而君子剥而用之。故天之所覆，地之所載，莫不盡其美，致其用，",
                    "zhushu": "物皆盡其美而來爲人用也。"
                },
                {
                    "paragraph": "上以飾賢良，下以養百姓而安樂之。",
                    "zhushu": "飾謂車服，養謂衣食。"
                },
                {
                    "paragraph": "夫是之謂大神。",
                    "zhushu": "能變通裁制萬物，故曰大神也。"
                },
                {
                    "paragraph": "詩曰：天作髙山，大王荒之；彼作矣，文王康之。此之謂也。",
                    "zhushu": "《詩·周頌·天作》之篇。荒，大也。康，安也。言天作此高山，使興雲雨，大王自豳遷焉，則能尊大之。彼大王作此都，文王又能安之也。",
                    "type": 2
                },
                {
                    "paragraph": "以類行雜，",
                    "zhushu": "得其統類，則不患於雜也。"
                },
                {
                    "paragraph": "以一行萬，",
                    "zhushu": "行於一人，則萬人可治也。皆謂得其樞要也。"
                },
                {
                    "paragraph": "始則終，終則始，若環之無端也，舍是而天下以衰矣。",
                    "zhushu": "始，謂類與一也。終，謂雜與萬也。言以此道爲治，終始不窮無休息，則天下得其次序，舍此則亂也。衰，初危反。"
                },
                {
                    "paragraph": "天地者，生之始也；禮義者，治之始也；君子者，禮義之始也。",
                    "zhushu": "始，猶本也。言禮義本於君子也。"
                },
                {
                    "paragraph": "爲之，貫之，積重之，致好之者，君子之始也。",
                    "zhushu": "言禮義以君子爲本，君子以習學爲本。貫，習也。積重之謂學使委積重多也。致，極也。好之言不倦也。"
                },
                {
                    "paragraph": "故天地生君子，君子理天地。君子者，天地之參也，萬物之緫也，民之父母也。",
                    "zhushu": "參謂與之相參，共成化育也。緫，領也。"
                },
                {
                    "paragraph": "無君子，則天地不理，禮義無統，上無君師，下無父子、夫婦，是之謂至亂。君臣、父子、兄弟、夫婦，始則終，終則始，與天地同理，與萬世同久，夫是之謂大本。",
                    "zhushu": "始則終，終則始，謂一世始。言上下尊卑，人之大本，有君子然後可以長久也。"
                },
                {
                    "paragraph": "故喪祭、朝聘、師旅一也；",
                    "zhushu": "此已下，明君子禮義之始，爲之制喪祭朝聘之禮，所以齊一民，各當其道，不使淫放也。下一之義皆同。"
                },
                {
                    "paragraph": "貴賤、殺生、與奪一也；",
                    "zhushu": "使民一於沮勸。"
                },
                {
                    "paragraph": "君君、臣臣、父父、子子、兄兄、弟弟一也；",
                    "zhushu": "使人一於恩義。"
                },
                {
                    "paragraph": "農農、士士、工工、商商一也。",
                    "zhushu": "使人一於職業。"
                },
                {
                    "paragraph": "水火有氣而無生，草木有生而無知，",
                    "zhushu": "生謂滋長，知謂性識。"
                },
                {
                    "paragraph": "禽獸有知而無義。人有氣、有生、有知，亦且有義，故最爲天下貴也。",
                    "zhushu": "亦且者，言其中亦有無義者也。"
                },
                {
                    "paragraph": "力不若牛，走不若馬，而牛馬爲用，何也？曰：人能羣，彼不能羣也。人何以能羣？曰：分。",
                    "zhushu": "無分則爭，爭則不能羣也。"
                },
                {
                    "paragraph": "分何以能行？曰：以義。故義以分則和，",
                    "zhushu": "言分義相須也。義謂裁㫁也。"
                },
                {
                    "paragraph": "和則一，一則多力，多力則彊，彊則勝物，故宫室可得而居也。",
                    "zhushu": "物不能害，所以安居。"
                },
                {
                    "paragraph": "故序四時，裁萬物，兼利天下，無它故焉，得之分義也。",
                    "zhushu": "以有分義，故能治天下也。"
                },
                {
                    "paragraph": "故人生不能無羣，羣而無分則爭，爭則亂，亂則離，離則弱，弱則不能勝物，故宫室不可得而居也，不可少頃舍禮義之謂也。能以事親謂之孝，能以事兄謂之弟，能以事上謂之順，能以使下謂之君。",
                    "zhushu": "能以皆謂能以禮義也。"
                },
                {
                    "paragraph": "君者，善羣也。",
                    "zhushu": "善能使人爲羣也。"
                },
                {
                    "paragraph": "羣道當，則萬物皆得其宜，六畜皆得其長，羣生皆得其命。",
                    "zhushu": "安其性命。"
                },
                {
                    "paragraph": "故養長時則六畜育，殺生時則草木殖，",
                    "zhushu": "殺生斬伐。"
                },
                {
                    "paragraph": "政令時則百姓一，賢良服。聖主之制也，",
                    "zhushu": "時，謂有常。服，謂爲之任使。"
                },
                {
                    "paragraph": "草木榮華滋碩之時，則斧斤不入山林，不夭其生，不絶其長也。黿、鼉、魚、鼈、鰌、鱣孕别之時，",
                    "zhushu": "別謂生育與母分别也。《國語》：里革諫魯宣公曰：魚方別孕。韋昭曰：自别於雄而懷子也。"
                },
                {
                    "paragraph": "罔𦊙毒藥不入澤，不夭其生，不絶其長也。",
                    "zhushu": "毒藥，毒魚之藥。《周禮》雍氏禁澤之沈者也。"
                },
                {
                    "paragraph": "春耕、夏耘、秋收、冬藏，四者不失時，故五榖不絶，而百姓有餘食也。汙池、淵沼、川澤，謹其時禁，",
                    "zhushu": "汙渟水之處，謹。嚴也。"
                },
                {
                    "paragraph": "故魚鼈優多，而百姓有餘用也。",
                    "zhushu": "用謂食足之外，可用𧵍易。"
                },
                {
                    "paragraph": "斬伐養長不失其時，故山林不童，而百姓有餘材也。",
                    "zhushu": "山無草木曰童。"
                },
                {
                    "paragraph": "聖王之用也，",
                    "zhushu": "用，財用也。"
                },
                {
                    "paragraph": "上察於天，下錯於地，",
                    "zhushu": "順天時以養地財也。錯，千故反。"
                },
                {
                    "paragraph": "塞備天地之閒，加施萬物之上，",
                    "zhushu": "言聖王之用，使天地萬物皆得其所。"
                },
                {
                    "paragraph": "微而明，短而長，狹而廣，",
                    "zhushu": "言用禮義，故所守者近，所及者遠也。"
                },
                {
                    "paragraph": "神明博大以至約。",
                    "zhushu": "言用禮義治化，雖神明博大，原其本至簡約也。"
                },
                {
                    "paragraph": "故曰：一與一，是爲人者，謂之聖人也。",
                    "zhushu": "一與一動皆一也。是此也，以此爲人者，則謂之聖人也。",
                    "type": 2
                },
                {
                    "paragraph": "序官：",
                    "zhushu": "謂王者序官之法也。"
                },
                {
                    "paragraph": "宰爵知賔客、祭祀、饗食、犧牲之牢數，",
                    "zhushu": "宰，膳宰、爵。主，掌也。饗，食，饗，宴也。《周禮》：膳夫之屬有庖人、獸人，皆掌犧牲。一曰爵，官爵也。言膳宰之官爵掌犧牲之事者也。"
                },
                {
                    "paragraph": "司徒知百宗、城郭、立器之數，",
                    "zhushu": "百宗，百族也。城郭，謂其小大也。立器，所立之器用也。《周禮》：大司徒之職，掌建邦土地之圖，與其人民之數。立器，言五方器械異制，皆知其數，不使作竒伎奇器也。"
                },
                {
                    "paragraph": "司馬知師旅、甲兵、乘白之數。",
                    "zhushu": "《周禮》：二千五百人爲師，五百人爲旅，四井爲邑，四邑爲丘，四丘爲甸，亦謂之乘。以其治田則謂之甸，出長轂一乘則謂之乘。每乘又有甲士三人，歩卒七十二人。白謂甸徒，猶今之白丁也。或曰白當爲百，百人也。"
                },
                {
                    "paragraph": "脩憲命，",
                    "zhushu": "脩憲法之命，所以表示人也。謂若以樂德教國子中和、祗庸孝友之類也。"
                },
                {
                    "paragraph": "審詩商，",
                    "zhushu": "詩商當爲誅賞，字體及聲之誤。故《樂論篇》曰：其在序官也，脩憲命，審誅賞其徒屬之功過者。或曰：詩謂四方之歌謡，商謂商聲，哀思之音，如寗戚之悲歌也。"
                },
                {
                    "paragraph": "禁淫聲，",
                    "zhushu": "《周禮》大司樂，禁其淫聲、慢聲。鄭云：淫聲，鄭衛之音也。"
                },
                {
                    "paragraph": "以時順脩，",
                    "zhushu": "謂不失其時，而順之脩之。"
                },
                {
                    "paragraph": "使夷俗邪音不敢亂雅，大師之事也。",
                    "zhushu": "夷俗謂蠻夷之樂。雅，正聲也。大師，樂官之長。大讀曰太。"
                },
                {
                    "paragraph": "脩隄梁，",
                    "zhushu": "隄，所以防水梁橋也。"
                },
                {
                    "paragraph": "通溝澮，",
                    "zhushu": "溝澮皆所以通水。《周禮》：十夫之田有溝，溝上有畛；千夫有澮，澮上有道。鄭云：溝廣深各四尺，澮廣二㝷，深二仞也。"
                },
                {
                    "paragraph": "行水潦，",
                    "zhushu": "行廵，行也，下孟反。"
                },
                {
                    "paragraph": "安水臧，",
                    "zhushu": "使水歸其壑。安，謂不使漏溢。臧，才浪反。"
                },
                {
                    "paragraph": "以時決塞，",
                    "zhushu": "旱則決之，水則塞之，不使失時也。"
                },
                {
                    "paragraph": "歲雖凶敗水旱，使民有所耘艾，司空之事也。",
                    "zhushu": "艾，讀爲刈。"
                },
                {
                    "paragraph": "相高下，視肥墝，序五種，",
                    "zhushu": "高下，原隰也。五榖、黍、稷、豆、麻、麥，觀其地所宜而種之。墝，苦交反。"
                },
                {
                    "paragraph": "省農功，",
                    "zhushu": "省，觀也。觀其勤惰而勸之。"
                },
                {
                    "paragraph": "謹蓄臧，",
                    "zhushu": "謹嚴。"
                },
                {
                    "paragraph": "以時順脩，使農夫樸力而寡能，治田之事也。",
                    "zhushu": "使農夫敦朴於力穡，禁其佗能也。治田，田畯也。"
                },
                {
                    "paragraph": "脩火憲，",
                    "zhushu": "不使非時焚山澤。月令：二月無焚山林。鄭注：《周禮》：憲，表也，主表其刑禁也。"
                },
                {
                    "paragraph": "養山林藪澤草木魚鼈百索，",
                    "zhushu": "百索，上所索百物也。"
                },
                {
                    "paragraph": "以時禁發，",
                    "zhushu": "禁謂爲之厲禁，發謂許民采取。"
                },
                {
                    "paragraph": "使國家足用而財物不屈，虞師之事也。",
                    "zhushu": "屈，竭也。虞師，周禮山虞、澤虞也。"
                },
                {
                    "paragraph": "順州里，",
                    "zhushu": "使之和順。"
                },
                {
                    "paragraph": "定𢋨宅，",
                    "zhushu": "𢋨謂市内百姓之居。宅，謂邑内居也。定其分界，不使相侵奪也。"
                },
                {
                    "paragraph": "養六畜，",
                    "zhushu": "勸人養之也。"
                },
                {
                    "paragraph": "閒樹藝，",
                    "zhushu": "樹藝，種樹及桑柘也。間之使䟽宻得宜也。"
                },
                {
                    "paragraph": "勸教化，趨孝弟，",
                    "zhushu": "勸之使從敎化，趨之使敦孝弟。趨讀爲促。"
                },
                {
                    "paragraph": "以時順脩，使百姓順命，安樂處郷，郷師之事也。",
                    "zhushu": "郷師公卿也。《周禮》郷老二郷公一人。郷大夫每郷卿一人。"
                },
                {
                    "paragraph": "論百工，",
                    "zhushu": "論其巧拙，《月令》曰：物勒工名，以考其誠。工有不當，必行其罪也。"
                },
                {
                    "paragraph": "審時事，",
                    "zhushu": "《考工記》曰：天有時，地有氣，材有美，工有巧，合此四者，然後可以爲良。《月令》曰：監工日號，無悖于時。皆審其時之事也。"
                },
                {
                    "paragraph": "辨功苦，",
                    "zhushu": "功謂器之精好者，若謂濫惡者。韋昭曰：功，堅苦脆也。"
                },
                {
                    "paragraph": "尚完利，",
                    "zhushu": "完，堅也。利謂便於用，若車之利轉之類也。"
                },
                {
                    "paragraph": "便備用，使彫琢文采不敢專造於家，工師之事也。",
                    "zhushu": "專造、私造也。"
                },
                {
                    "paragraph": "相隂陽，",
                    "zhushu": "相，視也。隂陽，謂數也。"
                },
                {
                    "paragraph": "占祲兆，",
                    "zhushu": "占，占，候也。祲隂陽相侵之氣，赤黒之祲，是其類也。兆謂龜兆，或曰兆萌。兆謂望其雲物，知歳之吉凶也。"
                },
                {
                    "paragraph": "鑚龜陳卦，",
                    "zhushu": "鑚龜謂以火𤑔荆華灼之也。陳卦謂揲蓍布卦也。"
                },
                {
                    "paragraph": "主攘擇五卜，",
                    "zhushu": "攘擇，攘除不祥，擇取吉事也。五卜，洪範所謂曰雨、曰霽、曰䝉、曰驛、曰剋，言兆之形也。"
                },
                {
                    "paragraph": "知其吉凶祥，傴巫、跛擊之事也。",
                    "zhushu": "擊讀爲覡，男巫也。古者以廢疾之人主卜筮巫祝之事，故曰傴巫跛。覡，胡狄反。"
                },
                {
                    "paragraph": "脩採清，",
                    "zhushu": "脩其採清之事。採謂採去其穢，清謂使之清㓗，皆謂除道路穢惡也。《周禮》：蜡氏掌除骴。凡國之大祭祀，令州里除不蠲也。"
                },
                {
                    "paragraph": "易道路，",
                    "zhushu": "脩而平之。"
                },
                {
                    "paragraph": "謹盜賊，",
                    "zhushu": "謹嚴禁也。《周禮》野廬氏職曰：有相翔者誅。"
                },
                {
                    "paragraph": "平室律，",
                    "zhushu": "平，均布也。室，逆旅之室。平其室之法，皆不使容姦人，若今五家爲保也。"
                },
                {
                    "paragraph": "以時順脩，使賔旅安而𧵍財通，治市之事也。",
                    "zhushu": "此於《周禮》野廬氏之職，今云治市，蓋七國時設官不同。治市之官兼掌道路，不必全依周禮制，據當時職事言之也。"
                },
                {
                    "paragraph": "抃急禁悍，",
                    "zhushu": "抃當爲析。急當爲愿。已解上也。"
                },
                {
                    "paragraph": "防淫除邪，戮之以五刑，使暴悍以變，姦邪不作，司宼之事也。本政教，正法則，兼聽而時稽之，",
                    "zhushu": "稽計也，考也。《周禮》太宰：嵗終則令百官府各正其治，受其㑹而詔王廢置。三嵗則大計也。"
                },
                {
                    "paragraph": "度其功勞，論其慶賞，以時順脩，使百吏免盡而衆庶不偷，冢宰之事也。論禮樂，正身行，廣敎化，美風俗，兼覆而調一之，辟公之事也。全道德，致隆高，綦文理，一天下，振毫末，使天下莫不順比從服，天王之事也。故政事亂，則冢宰之罪也；國家失俗，則辟公之過也；天下不一，諸侯俗反，則天王非其人也。",
                    "zhushu": "",
                    "type": 2
                },
                {
                    "paragraph": "具具而王，具具而霸，具具而存，具具而亡。用萬乘之國者，威彊之所以立也，名聲之所以美也，敵人之所以屈也，國之所以安危臧否也，制與在此，亡乎人。王、霸、安存、危殆、滅亡，制與在我，亡乎人。夫威彊未足以殆鄰敵也，名聲未足以懸天下也，則是國未能獨立也，豈渠得免夫累乎？天下脅於暴國，而黨爲吾所不欲於是者，日與桀同事同行，無害爲堯。是非功名之所就也，非存亡安危之所墮也。功名之所就，存亡安危之所墮，必將於愉殷赤心之所。誠以其國爲王者之所，亦王；以其國爲危殆滅亡之所，亦危殆滅亡。殷之日，案以中立，無有所偏，而爲縱橫之事，偃然案兵無動，以觀夫暴國之相卒也。案平政敎，審節奏，砥礪百姓，爲是之日，而兵剸天下勁矣。案然脩仁義，伉隆髙，正法則，選賢良，養百姓，爲是之日，而名聲剸天下之美矣。權者重之，兵者勁之，名聲者美之，夫堯、舜者，一天下也，不能加毫末於是矣。",
                    "zhushu": ""
                },
                {
                    "paragraph": "故權謀傾覆之人退，則賢良知聖之士案自進矣。刑政平，百姓和，國俗節，則兵勁城固，敵國案自詘矣。務本事，積財物，而勿忘棲遲薛越也，是使羣臣百姓皆以制度行，則財物積，國家案自富矣。三者體此而天下服，暴國之君案自不能用其兵矣。何則？彼無與至也。彼其所與至者，必其民也，其民之親我也歡若父母，好我芳若芝蘭，反顧其上，則若灼黥，若仇讎。彼人之情性也，雖桀、跖，豈有肯爲其所惡賊其所好者哉？彼以奪矣。",
                    "zhushu": ""
                },
                {
                    "paragraph": "故古之人有以一國取天下者，非徃行之也，脩政其所莫不願，如是而可以誅暴禁悍矣。故周公南征而北國怨，曰：何獨不來也？東征而西國怨，曰：何獨後我也？孰能有與是鬭者與？安以其國爲是者王。殷之日，安以靜兵息民，慈愛百姓，辟田野，實倉廩，便備用，安謹募選閲材技之士。然後漸賞慶以先之，嚴刑罰以防之，擇士之知事者使相率貫也，是以厭然畜積脩飾而物用之足也。兵革器械者，彼将日日暴露毁折之中原，我今將脩飾之，拊循之，掩蓋之於府庫。貨財粟米者，彼將日日捿遲薛越之中野，我今将畜積并聚之於倉廩。材技股肱、健勇爪牙之士，彼將日日挫頓竭之於仇敵，我今將來致之，并閲之，砥礪之於朝廷。如是，則彼日積敝，我日積完；彼日積貧，我日積富，彼日積勞，我日積佚。君臣上下之間者，彼將厲厲焉日日相離疾也，我今将頓頓焉日日相親愛也，以是待其敝。安以其國爲是者霸。立身則從傭俗，事行則遵傭故，進退貴賤則舉傭士，之所以接下之百姓者則庸寛惠，如是者則安存。立身則輕楉，事行則蠲疑，進退貴賤則舉佞㣞，之所以接下之人百姓者則好取侵奪，如是者危殆。立身則憍暴，事行則傾覆，進退貴賤則舉幽險詐，故人之所以接下之人百姓者，則好用其死力矣，而慢其功勞，好用其籍斂矣，而忘其本務，如是者滅亡。此五等者，不可不善擇也，王霸，安存、危殆、滅亡之具也。善擇者制人，不善擇者人制之；善擇之者王，不善擇者亡。夫王者之與亡者，制人之與人制之也，是其爲相懸也，亦遠矣。",
                    "zhushu": ""
                }
            ]
        },
        {
            "name": "富國篇第十",
            "paragraphs": [
                {
                    "paragraph": "富國篇第十",
                    "zhushu": "",
                    "type": 1
                },
                {
                    "paragraph": "萬物同宇而異體，",
                    "zhushu": "同生宇内，形體有異。"
                },
                {
                    "paragraph": "無宜而有用",
                    "zhushu": "雖於人無常定之宜，皆有可用人之理，必在理得其道，使之不爭，然後可以富國也。"
                },
                {
                    "paragraph": "爲人，數也。人倫並處，同求而異道，同欲而異知，",
                    "zhushu": "倫，類也。並處，羣居也。其在人之法數，則以類羣居也。同求異道，謂或求爲善，或求爲惡。此人之性也。"
                },
                {
                    "paragraph": "生也。皆有可也，知愚同；所可異也，知愚分。",
                    "zhushu": "可者，遂其意之謂也。"
                },
                {
                    "paragraph": "埶同而知異，行私而無禍，縱欲而不窮，則民心奮而不可説也。",
                    "zhushu": "禍，患也。窮，極也。奮謂起而争競也。説，讀爲恱。若，縱其情性而無分，則民心奮起争競而不可恱服也。"
                },
                {
                    "paragraph": "如是，則知者未得治也，知者未得治則功名未成也，",
                    "zhushu": "功名之立，由於任智。"
                },
                {
                    "paragraph": "功名未成則羣衆未縣也，",
                    "zhushu": "有功名者居上，無功名者居下，然後羣衆懸隔。若未有功名，則羣衆齊等也。"
                },
                {
                    "paragraph": "羣衆未縣則君臣未立也。",
                    "zhushu": "既無懸隔，則未有君臣之位也。"
                },
                {
                    "paragraph": "無君以制臣，無上以制下，天下害生縱欲。",
                    "zhushu": "無上下相制，則天下之害生於各縱其欲也。"
                },
                {
                    "paragraph": "欲惡同物，欲多而物寡，寡則必爭矣。",
                    "zhushu": "同物，謂飲食男女，人之大欲存焉；死亡貧苦，人之大惡存焉。是賢愚同有此情也。無君上之制，各恣其欲，則物不能贍，故必爭之也。"
                },
                {
                    "paragraph": "故百技所成，所以養一人也。",
                    "zhushu": "技，工也。一人，君上也。言百工所成之衆物以養一人，是物多而所奉者寡，故能治也。"
                },
                {
                    "paragraph": "而能不能兼技，",
                    "zhushu": "雖能者亦不兼其技功，使有分也。謂梓匠輪輿各安其業則治，雜之則亂也。"
                },
                {
                    "paragraph": "人不能兼官，",
                    "zhushu": "皆使專一於分，不二事也。謂若䕫典樂，稷播種之類也。"
                },
                {
                    "paragraph": "離居不相待則窮，羣而無分則爭。",
                    "zhushu": "不相待，遺弃也。窮，謂爲物所困也。此言不羣則不可，羣而無分亦不可也。"
                },
                {
                    "paragraph": "窮者患也，爭者禍也，救患除禍，則莫若明分使羣矣。",
                    "zhushu": "此已上皆明有分則能羣，然後可以富國。"
                },
                {
                    "paragraph": "強脅弱也，知懼愚也，民下違上，少陵長，不以徳爲政，",
                    "zhushu": "徳，謂敎化，使知分義也。"
                },
                {
                    "paragraph": "如是，則老弱有失養之憂，而壯者有分爭之禍矣。",
                    "zhushu": "老弱不能自存，故憂失養；壯者以力相勝，故有分爭也。"
                },
                {
                    "paragraph": "事業所惡也，功利所好也，職業無分，",
                    "zhushu": "事業，勞役之事，人之所惡。職業，謂官職及四人之業也。必使各供其職，各從所務，若無分，則莫不惡勞而好逸也。"
                },
                {
                    "paragraph": "如是，則人有樹事之患，而有爭功之禍矣。",
                    "zhushu": "樹，立也。若無分，則人人患於樹立己事而爭人之功，以此爲禍也。"
                },
                {
                    "paragraph": "男女之合，夫婦之分，",
                    "zhushu": "合，配也。分，謂人各有偶也。"
                },
                {
                    "paragraph": "㛰姻娉内送逆無禮，",
                    "zhushu": "婦之父爲㛰，壻之父爲𡛸。言㛰姻者，明皆以二人之命也。聘，問名也。内，讀曰納，納幣也。送，致女。逆，親迎也。"
                },
                {
                    "paragraph": "如是，則人有失合之憂，而有爭色之禍矣。",
                    "zhushu": "失合，謂喪其配偶也。"
                },
                {
                    "paragraph": "故知者爲之分也。",
                    "zhushu": "知，如字。知者，謂知治道者。又讀爲智，皆通。"
                },
                {
                    "paragraph": "足國之道，",
                    "zhushu": "明富國之術也。"
                },
                {
                    "paragraph": "節用裕民而善臧其餘。",
                    "zhushu": "裕，謂優饒也。善臧其餘，謂雖有餘，不耗損而善藏之。"
                },
                {
                    "paragraph": "節用以禮，裕民以政。",
                    "zhushu": "以禮，謂用不過度。以政，謂取之有道也。"
                },
                {
                    "paragraph": "彼裕民，故多餘。",
                    "zhushu": "人得優饒，務於力作，故多餘也。"
                },
                {
                    "paragraph": "裕民則民富，民富則田肥以易，",
                    "zhushu": "易，謂耕墾平易。"
                },
                {
                    "paragraph": "田肥以易則出實百倍。",
                    "zhushu": "所出榖實多也。"
                },
                {
                    "paragraph": "上以法取焉，而下以禮節用之，",
                    "zhushu": "法取，謂什一也。以禮節用，謂不妄耗費也。"
                },
                {
                    "paragraph": "餘若丘山，不時焚燒，無所臧之，",
                    "zhushu": "以言多之極也。"
                },
                {
                    "paragraph": "夫君子奚患乎無餘？",
                    "zhushu": "以墨子憂不足。"
                },
                {
                    "paragraph": "故知節用裕民，則必有仁義聖良之名，而且有富厚丘山之積矣。",
                    "zhushu": "名實皆美。"
                },
                {
                    "paragraph": "此無佗故焉，生於節用裕民也。不知節用裕民則民貧，民貧則田瘠以穢，",
                    "zhushu": "貧則力不足，耕耨失時也。"
                },
                {
                    "paragraph": "田瘠以穢則出實不半，",
                    "zhushu": "不得其半。"
                },
                {
                    "paragraph": "上雖好取侵奪，猶将寡獲也，而或以無禮節用之，則必有貪利糾譑之名，而且有空虚窮乏之實矣。",
                    "zhushu": "糾，察也。譑，發人罪也。譑，音矯。"
                },
                {
                    "paragraph": "此無佗故焉，不知節用裕民也。康誥曰：“𢎞覆乎天，若徳裕乃身，不廢在王庭。”此之謂也。",
                    "zhushu": "𢎞覆如天，又順於德，是乃所以寛裕汝身。言百姓足，君孰與不足也。"
                },
                {
                    "paragraph": "禮者，貴賤有等，長幼有差，貧富輕重皆有稱者也。",
                    "zhushu": "稱，尺證反。"
                },
                {
                    "paragraph": "故天子袾裷衣冕，",
                    "zhushu": "“袾”，古“朱”字。裷與衮同。畫龍於衣，謂之衮。朱衮，以朱爲質也。衣冕，猶服冕也。"
                },
                {
                    "paragraph": "諸侯𤣥裷衣冕，",
                    "zhushu": "謂上公也。周禮“公之服，自衮冕而下，如王之服”也。"
                },
                {
                    "paragraph": "大夫裨冕，",
                    "zhushu": "衣禆衣而服冕，謂祭服也。天子六服，大裘爲上，其餘爲裨。裨之言卑也。以事尊卑服之，諸侯以下亦服焉，鷩冕、絺冕皆是也。"
                },
                {
                    "paragraph": "士皮弁服。",
                    "zhushu": "皮弁，謂以白鹿皮爲冠，象上古也。素積爲裳，用十五升布爲之。積，猶辟也。辟蹙其𦝫中，故謂之素積也。"
                },
                {
                    "paragraph": "徳必稱位，位必稱禄，禄必稱用。由士以上則必以禮樂節之，衆庻百姓則必以法數制之。",
                    "zhushu": "君子用德，小人用刑。"
                },
                {
                    "paragraph": "量地而立國，",
                    "zhushu": "謂若王制天子之縣内九十三國也。"
                },
                {
                    "paragraph": "計利而畜民，",
                    "zhushu": "謂若周制計一郷地利所出，畜萬二千五百家。"
                },
                {
                    "paragraph": "度人力而授事，",
                    "zhushu": "謂若一夫受田百𠭇。"
                },
                {
                    "paragraph": "使民必勝事，事必出利，利足以生民，皆使衣食百用出入相揜，",
                    "zhushu": "百用，雜用，養生送死之類。出，出財也。入，入利也。揜，覆蓋也。出入相揜，謂量入爲出，使覆蓋不乏絶也。"
                },
                {
                    "paragraph": "必時臧餘，謂之稱數。",
                    "zhushu": "足用有餘，則以時臧之，此之謂有稱之術數也。"
                },
                {
                    "paragraph": "故自天子通於庻人，事無大小多少，由是推之。故曰：朝無幸位，民無幸生。此之謂也。",
                    "zhushu": "上下所爲之事，皆以稱數推之，故無徼幸之徒。無德而禄，謂之幸位；惰㳺而食，謂之幸生也。"
                },
                {
                    "paragraph": "輕田野之税，平關市之征，",
                    "zhushu": "平，猶除也。謂幾而不征也。"
                },
                {
                    "paragraph": "省商賈之數，",
                    "zhushu": "省，減也。謂使農夫衆也。"
                },
                {
                    "paragraph": "罕興力役，無奪農時，如是，則國富矣。夫是之謂以政裕民。",
                    "zhushu": "此以政優饒民之術也。"
                },
                {
                    "paragraph": "人之生，不能無羣，羣而無分則爭，爭則亂，亂則窮矣。",
                    "zhushu": "窮，困。"
                },
                {
                    "paragraph": "故無分者，人之大害也；有分者，天下之本利也；",
                    "zhushu": "“本”當爲“大”。"
                },
                {
                    "paragraph": "而人君者，所以管分之樞要也。",
                    "zhushu": "樞，户樞也。"
                },
                {
                    "paragraph": "故美之者，是美天下之本也；",
                    "zhushu": "美，謂美其有分。"
                },
                {
                    "paragraph": "安之者，是安天下之本也；貴之者，是貴天下之本也。古者先王分割而等異之也，",
                    "zhushu": "以分割制之，以等差異也。"
                },
                {
                    "paragraph": "故使或美或惡，或厚或薄，或佚或樂，或劬或勞，",
                    "zhushu": "美，謂褒寵；惡，謂刑戮。厚薄，貴賤也。在位則佚樂，百姓則劬勞也。"
                },
                {
                    "paragraph": "非特以爲淫泰夸麗之聲，將以明仁之文，通仁之順也。",
                    "zhushu": "仁，謂人也。言爲此上事不唯使人瞻望，自爲夸大之聲，将以明仁人乃得此文飾，言至貴也；通仁人乃得此順從，言不違其志也。"
                },
                {
                    "paragraph": "故爲之雕琢、刻鏤、黼黻、文章，",
                    "zhushu": "玉謂之雕，亦謂之琢。木謂之刻，金謂之鏤。白與黒謂之黼，黒與青謂之黻，青與赤謂之文，赤與白謂之章。"
                },
                {
                    "paragraph": "使足以辨貴賤而已，不求其觀；",
                    "zhushu": "不求使人觀望也，古亂反。"
                },
                {
                    "paragraph": "爲之鍾鼓、管磬、琴瑟、竽笙，使足以辨吉凶，合歡定和而已，不求其餘；",
                    "zhushu": "和，謂和氣。餘，謂過度而作鄭、衛者也。"
                },
                {
                    "paragraph": "爲之宫室臺榭，使足以避燥溼，養德辨輕重而已，不求其外。",
                    "zhushu": "德，謂君上之德。輕重，尊卑也。外，謂峻宇雕牆之類也。"
                },
                {
                    "paragraph": "詩曰：“雕琢其章，金玉其相。亹亹我王，綱紀四方。”此之謂也。",
                    "zhushu": "詩，大雅棫樸之篇。相，質也。亹亹，勸勉之貎。言雕琢爲文章，又以金玉爲質，勉力爲善，所以綱紀四方也。與詩義小異也。"
                },
                {
                    "paragraph": "若夫重色而衣之，重味而食之，重財物而制之，合天下而君之，",
                    "zhushu": "重，多也，直用及。"
                },
                {
                    "paragraph": "非特以爲淫泰也，固以爲王天下，治萬變，材萬物，",
                    "zhushu": "材與裁同。"
                },
                {
                    "paragraph": "養萬民，兼制天下者，爲莫若仁人之善也夫！故其知慮足以治之，其仁厚足以安之，其德音足以化之，得之則治，失之則亂。百姓誠賴其知也，故相率而爲之勞苦以務佚之，以養其知也；",
                    "zhushu": "知，讀爲智。"
                },
                {
                    "paragraph": "誠美其厚也，故爲之出死斷亡以覆救之，以養其厚也；",
                    "zhushu": "厚，恩厚也。出死，謂出身致死。㫁，猶判也。言判其死亡也。覆，蓋蔽也。㫁，丁亂反。"
                },
                {
                    "paragraph": "誠美其德也，故爲之雕琢、刻鏤、黼黻、文章以藩飾之，以養其德也。",
                    "zhushu": "有德者宜備藩衞文飾也。"
                },
                {
                    "paragraph": "故仁人在上，百姓貴之如帝，",
                    "zhushu": "天帝也。"
                },
                {
                    "paragraph": "親之如父母，爲之出死斷亡而愉者，",
                    "zhushu": "愉，歡。"
                },
                {
                    "paragraph": "無它故焉，其所是焉誠美，其所得焉誠大，其所利焉誠多。",
                    "zhushu": "是，謂可其意也。言百姓所得者多，故親愛之也。"
                },
                {
                    "paragraph": "詩曰：“我任我輦，我車我牛，我行既集，蓋云歸哉！”此之謂也。",
                    "zhushu": "詩，小雅黍苗之篇。引此以明百姓不憚勤勞以奉上也。鄭云：“集，猶成也。蓋，猶皆也。轉餫之役，有負任者，有輓輦者，有将車者，有牽徬牛者。事既成，召伯則皆告之云可歸哉。”"
                },
                {
                    "paragraph": "故曰：君子以德，小人以力。",
                    "zhushu": "君子以德撫下，故百姓以力事上也。"
                },
                {
                    "paragraph": "力者，德之役也。",
                    "zhushu": "力爲德所使役。"
                },
                {
                    "paragraph": "百姓之力，待之而後功；",
                    "zhushu": "百姓雖有力，待君上所使然後有功也。"
                },
                {
                    "paragraph": "百姓之羣，待之而後和；百姓之財，待之而後聚；百姓之埶，待之而後安；百姓之壽，待之而後長。",
                    "zhushu": "皆明待君上之德化，然後無爭奪相殺也。"
                },
                {
                    "paragraph": "父子不得不親，兄弟不得不順，男女不得不歡，少者以長，老者以養。故曰：“天地生之，聖人成之。”此之謂也。",
                    "zhushu": "古者有此語，引以明之也。"
                },
                {
                    "paragraph": "今之世而不然，厚刀布之斂以奪之財，重田野之税以奪之食，苛關市之征以難其事。",
                    "zhushu": "苛，暴也。征，亦税也。苛闗市之征，出入賣買皆有税也。使貨財不得通流，故曰“難其事”。"
                },
                {
                    "paragraph": "不然而已矣，",
                    "zhushu": "不唯如此而已。"
                },
                {
                    "paragraph": "有掎挈伺詐，權謀傾覆，以相顛倒，以靡敝之，",
                    "zhushu": "有，讀爲又。掎，摭其事。挈，舉其過。伺，候其罪。詐，偽其辭。顛倒，反覆也。靡，盡也。敝，敗也。或曰：靡，讀爲麋。麋，散也。敝，盡也。"
                },
                {
                    "paragraph": "百姓曉然皆知其汙漫暴亂而將大危亡也。",
                    "zhushu": "汙、漫，皆穢行也。漫，莫半反。"
                },
                {
                    "paragraph": "是以臣或弑其君，下或殺其上，粥其城，倍其節，而不死其事者，無它故焉，人主自取之。",
                    "zhushu": "粥其城，謂以城降人，以爲己利。節，忠節也。此皆由上無恩德，故下亦傾覆也。"
                },
                {
                    "paragraph": "詩曰：“無言不讎，無德不報。”此之謂也。",
                    "zhushu": "詩，大雅抑之篇。",
                    "type": 2
                },
                {
                    "paragraph": "兼足天下之道在明分。掩地表𠭇，",
                    "zhushu": "掩地，謂耕田，使土相掩。表，明也。謂明其經界，使有畔也。"
                },
                {
                    "paragraph": "刺屮殖榖，",
                    "zhushu": "刺，絶也。“屮”，古“草”字。"
                },
                {
                    "paragraph": "多糞肥田，是農夫衆庶之事也。守時力民，",
                    "zhushu": "守時，敬授人時。力民，使之疾力。"
                },
                {
                    "paragraph": "進事長功，",
                    "zhushu": "進其事業，長其功利。"
                },
                {
                    "paragraph": "和齊百姓，使人不偷，是將率之事也。",
                    "zhushu": "将率，猶主領也，若今宰守。"
                },
                {
                    "paragraph": "高者不旱，下者不水，寒暑和節而五榖以時孰，是天下之事也。",
                    "zhushu": "是天下豐穰之事，非由人力也。"
                },
                {
                    "paragraph": "若夫兼而覆之，兼而愛之，兼而制之，嵗雖凶敗水旱，使百姓無凍餒之患，則是聖君賢相之事也。",
                    "zhushu": "",
                    "type": 2
                },
                {
                    "paragraph": "墨子之言，昭昭然爲天下憂不足。夫不足，非天下之公患也，",
                    "zhushu": "非公共之患也。"
                },
                {
                    "paragraph": "特墨子之私憂過計也。今是土之生五榖也，人善治之則𠭇數盆，一嵗而再獲之，",
                    "zhushu": "蓋當時以盆爲量。考工記曰：“盆實二鬴。”墨子曰：“子墨子弟子仕於衞而反，子曰：‘何故反？’曰：‘與我言而不當。’曰：‘待汝以千盆，授我五百盆，故去之。’”獲，讀爲穫。"
                },
                {
                    "paragraph": "然後𤓰桃棗李一夲數以盆鼓，",
                    "zhushu": "一本，一株也。鼓，量也。禮記曰：“獻米者操量鼓。”數以盆鼓，謂數度以盆量之也。言“然後”者，謂除五榖之外更有此果實。"
                },
                {
                    "paragraph": "然後葷菜百䟽以澤量，",
                    "zhushu": "葷，辛菜也。䟽與蔬同。以澤量，言滿澤也，猶谷量牛馬。然後，義與上同。"
                },
                {
                    "paragraph": "然後六畜禽獸一而剸車，",
                    "zhushu": "剸與專同。言一獸滿一車。"
                },
                {
                    "paragraph": "黿鼉、魚鼈、鰌鱣以時别，一而成羣，",
                    "zhushu": "别，謂生育，與母分别也。以時别，謂不夭其生，使得成遂也。一而成羣，言每一類皆得成羣。"
                },
                {
                    "paragraph": "然後飛鳥鳬鴈若煙海，",
                    "zhushu": "遠望如煙之覆海，皆言多。"
                },
                {
                    "paragraph": "然後昆蟲萬物生其閒，",
                    "zhushu": "昆蟲，蚳、䗘、蜩、范之屬也。除天物之外，其閒又有昆蟲萬物。鄭云：“昆，明也。得陽而出，得隂而藏之蟲也。”"
                },
                {
                    "paragraph": "可以相食養者不可勝數也。夫天地之生萬物也，固有餘足以食人矣；麻葛、繭絲、鳥獸之羽毛齒革也，固有餘足以衣人矣。",
                    "zhushu": "衣，去聲。"
                },
                {
                    "paragraph": "夫有餘不足，非天下之公患也，特墨子之私憂過計也。天下之公患，亂傷之也。胡不甞試相與求亂之者誰也？我以墨子之“非樂”也則使天下亂，墨子之“節用”也則使天下貧，非将墮之也，説不免焉。",
                    "zhushu": "非将墮毁墨子，論説不免如此。"
                },
                {
                    "paragraph": "墨子大有天下，小有一國，",
                    "zhushu": "天子、諸侯。"
                },
                {
                    "paragraph": "将蹙然衣麤食惡，憂戚而非樂，",
                    "zhushu": "墨子言樂無益於人，故作非樂篇。無樂則人情憂戚，故曰“憂戚而非樂”也。"
                },
                {
                    "paragraph": "若是則瘠，瘠則不足欲，不足欲則賞不行。",
                    "zhushu": "瘠，奉養薄也。奉養既薄，則不能足其欲，欲既不足，則賞何能行乎？言皆由不顧賞也。夫賞以富厚，故人勸勉，有功勞者而與之麤衣惡食，是賞道廢也。莊子説墨子曰：“其生也勤，其死也薄，其道也大觳”，郭云：“觳，無潤也，義與瘠同。觳，苦角反。”"
                },
                {
                    "paragraph": "墨子大有天下，小有一國，將少人徒，省官職，",
                    "zhushu": "省，所景反。"
                },
                {
                    "paragraph": "上功勞苦，與百姓均事業，齊功勞，",
                    "zhushu": "謂君臣並耕而食，饔飡而治也。"
                },
                {
                    "paragraph": "若是則不威，不威則賞罰不行。",
                    "zhushu": "上下懸隔，故得以法臨馭，若君臣齊等，則威不立矣。"
                },
                {
                    "paragraph": "賞不行，則賢者不可得而進也；罰不行，則不肖者不可得而退也。",
                    "zhushu": "賞罰所以進賢而退不肖。"
                },
                {
                    "paragraph": "賢者不可得而進，不肖不可得而退，則能不能不可得而官也。",
                    "zhushu": "不可置於列位而廢置也。"
                },
                {
                    "paragraph": "若是則萬物失冝，事變失應，上失天時，下失地利，中失人和，",
                    "zhushu": "賞罰不行，賢愚一貫，故有斯敝也。"
                },
                {
                    "paragraph": "天下敖然，若燒若焦。",
                    "zhushu": "敖，讀爲熬。若燒若焦，言萬物寡少，如被焚燒然。"
                },
                {
                    "paragraph": "墨子雖爲之衣褐帶索，嚽菽飲水，惡能足之乎？",
                    "zhushu": "嚽與啜同。惡音烏。"
                },
                {
                    "paragraph": "既以伐其本，竭其原，而焦天下矣。故先王聖人爲之不然。知夫爲人主上者不美不飾之不足以一民也，不富不厚之不足以管下也，",
                    "zhushu": "管，猶包也。"
                },
                {
                    "paragraph": "不威不強之不足以禁暴勝悍也。故必將撞大鐘、擊鳴鼓、吹竽笙、彈琴瑟以塞其耳，必将錭琢、刻鏤、黼黻、文章以塞其目，",
                    "zhushu": "錭與雕同。"
                },
                {
                    "paragraph": "必將芻豢稻梁、五味芬芳以塞其口，",
                    "zhushu": "塞，猶充也。"
                },
                {
                    "paragraph": "然後衆人徒、備官職、漸慶賞、",
                    "zhushu": "漸，進。"
                },
                {
                    "paragraph": "嚴刑罰以戒其心。使天下生民之屬皆知己之所願欲之舉在于是也，故其賞行；",
                    "zhushu": "舉，皆也。于是，猶言是于。言生民所願欲皆在是于也。説苑亦作“是于也”。"
                },
                {
                    "paragraph": "皆知己之所畏恐之舉在于是也，故其罰威。",
                    "zhushu": "其罰可畏。"
                },
                {
                    "paragraph": "賞行罰威，則賢者可得而進也，不肖者可得而退也，能不能可得而官也。若是，則萬物得其宜，事變得其應，上得天時，下得地利，中得人和，財貨渾渾如泉源，",
                    "zhushu": "渾渾，水流貌。如泉源，言不絶也。渾，户本反。"
                },
                {
                    "paragraph": "汸汸如河海，",
                    "zhushu": "汸讀爲滂，水多貌也。"
                },
                {
                    "paragraph": "暴暴如丘山，",
                    "zhushu": "暴暴，卒起之貌。言物多委積，高大如丘山也。"
                },
                {
                    "paragraph": "不時焚燒，無所臧之，夫天下何患乎不足也？故儒術誠行，則天下大而富，使而功，",
                    "zhushu": "大，讀爲泰，優泰也。使，謂爲上之使也。可使則有功也。"
                },
                {
                    "paragraph": "撞鐘擊鼓而和。詩曰：“鐘鼓喤喤，管磬瑲瑲，降福穰穰。降福𥳑𥳑，威儀反反。既醉既飽，福禄來反。”此之謂也。",
                    "zhushu": "詩，周頌執競之篇。毛云：“喤喤、瑲瑲，皆聲和貌。穰穰，衆也。𥳑𥳑，大也。”鄭云：“反反，順習之貌。反，復也。”",
                    "type": 2
                },
                {
                    "paragraph": "故墨術誠行則天下尚儉而彌貧，非鬭而日爭，",
                    "zhushu": "墨子有非政篇，非政，即非鬭也。既上失天時，下失地利，則物出必寡，雖尚儉而民彌貧，物不能贍，雖以鬭爲非而日日爭競也。"
                },
                {
                    "paragraph": "勞苦頓萃而愈無功，愀然憂戚非樂而日不和。",
                    "zhushu": "説文云：“頓，下首也。”萃與顇同。上下不能相制，雖勞苦頓顇，猶將無益也。鄭注禮記云：“愀然，變動貌也。”"
                },
                {
                    "paragraph": "詩曰：“天方薦瘥，喪亂𢎞多。民言無嘉，憯莫懲嗟。”此之謂也。",
                    "zhushu": "詩，小雅節南山篇。薦，重也，瘥，病也。憯，曾也。懲，止也。嗟，柰何。“薦”或爲“存”。"
                },
                {
                    "paragraph": "垂事養民，",
                    "zhushu": "垂，下也。以上所操持之事，下就於民而養之。謂施小惠也。"
                },
                {
                    "paragraph": "拊循之，唲嘔之，",
                    "zhushu": "拊與撫同。撫循，慰恱之也。唲嘔，嬰兒語聲也。唲，於佳反。嘔與謳同。"
                },
                {
                    "paragraph": "冬日則爲之饘粥，夏日則與之爪麮，",
                    "zhushu": "麮，煑麥飯也，丘與反。"
                },
                {
                    "paragraph": "以偷取少頃之譽焉，是偷道也，可以少頃得姦民之譽，然而非長久之道也。事必不就，功必不立，是姦治者也。",
                    "zhushu": "姦人爲治，偷取名譽。"
                },
                {
                    "paragraph": "傮然要時務民，",
                    "zhushu": "傮然，盡人力貌。説文云：“傮，終也。”要時，趨時也。務，勉強也。謂以勞役強民也。傮，子牢反。要，一饒反。"
                },
                {
                    "paragraph": "進事長功，",
                    "zhushu": "益上之功利也。"
                },
                {
                    "paragraph": "輕非譽而恬失民，",
                    "zhushu": "恬，安也。言不顧下之毁譽，而安然忘於失民也。"
                },
                {
                    "paragraph": "事進矣而百姓疾之，",
                    "zhushu": "事雖長進而百姓怨。"
                },
                {
                    "paragraph": "是又不可偷偏者也。",
                    "zhushu": "言亦不可苟且偏爲此勞民之事也。"
                },
                {
                    "paragraph": "徒壊墮落，必反無功。",
                    "zhushu": "雖苟求功利，旋即毁壊墮落，必反無成功也。"
                },
                {
                    "paragraph": "故垂事養譽不可，以遂功而忘民亦不可，皆姦道也。",
                    "zhushu": "以，用。"
                },
                {
                    "paragraph": "故古之人爲之不然，使民夏不宛暍，",
                    "zhushu": "使民，謂役使民也。宛，讀爲藴，暑氣也。詩曰：“藴隆蟲蟲。”暍，傷暑也。或曰：“宛”，當爲“奥”。篆文“宛”字與“奥”字略相似，遂誤耳。奥，於六反，熱也。"
                },
                {
                    "paragraph": "冬不凍寒，急不傷力，緩不後時，",
                    "zhushu": "皆謂量民之力，不使有所傷害。"
                },
                {
                    "paragraph": "事成功立，上下俱富，而百姓皆愛其上，人歸之如流水，親之歡如父母，爲之出死㫁亡而愉者，無它故焉，忠信調和均辨之至也。",
                    "zhushu": "均，平均。辨，明察也。"
                },
                {
                    "paragraph": "故君國長民者欲趨時遂功，則和調累解，速乎急疾；忠信均辨，説乎賞慶矣，必先脩正其在我者，然後徐責其在人者，威乎刑罰。",
                    "zhushu": "自“故君國長人”已下，其義未詳，亦恐脱誤。或曰：累解，嬰累解釋也。言君長人，欲趨時遂功者，若和調而使嬰累解釋，則民速乎急疾。言效上之急，不後時也。若忠信均辨，則民悦乎慶賞；若先責己而後責人，則民畏乎刑罰。累音類。解，佳買反。説，讀爲恱。"
                },
                {
                    "paragraph": "三德者誠乎上，則下應之如影嚮，",
                    "zhushu": "三德，謂調和累解，忠信均辨，正己而後責人也。誠乎上，謂上誠意行之也。嚮，讀爲響。或曰：三德，即忠信、調和、均辨也。"
                },
                {
                    "paragraph": "雖欲無明達，得乎哉！書曰：“乃大明服，維民其力懋和，而有疾。”此之謂也。",
                    "zhushu": "書，康誥。懋，勉也。言君大明以服下，則民勉力爲和調而疾速，以明效上之急也。"
                },
                {
                    "paragraph": "故不教而誅，則刑繁而邪不勝；教而不誅，則姦民不懲；誅而不賞，則勤屬之民不勸；",
                    "zhushu": "屬也者，謂箸於事業也。屬，之欲反。“屬”或爲“厲”。"
                },
                {
                    "paragraph": "誅賞而不類，則下疑俗儉而百姓不一。",
                    "zhushu": "不類，不以其類。謂賞不當功，罰不當罪。“儉”，當爲“險”。險，謂徼幸免罪，苟且求賞也。"
                },
                {
                    "paragraph": "故先王明禮義以壹之，致忠信以愛之，尚賢使能以次之，爵服慶賞以申重之，",
                    "zhushu": "申，亦重也。再令曰申。"
                },
                {
                    "paragraph": "時其事、輕其任以調齊之，",
                    "zhushu": "時其事，謂使人趨時，不奪之也。輕其任，謂量力而使也。"
                },
                {
                    "paragraph": "潢然兼覆之，養長之，如保赤子。",
                    "zhushu": "潢與滉同。潢然，水大至之貌也。"
                },
                {
                    "paragraph": "若是，故姦邪不作，盜賊不起，而化善者勸勉矣。",
                    "zhushu": "化善，化而爲善者也。"
                },
                {
                    "paragraph": "是何邪？則其道易，",
                    "zhushu": "平易可行。"
                },
                {
                    "paragraph": "其塞固，其政令一，",
                    "zhushu": "其所充塞民心者固。"
                },
                {
                    "paragraph": "其防表明。",
                    "zhushu": "隄防標表，明白易識。"
                },
                {
                    "paragraph": "故曰：上一則下一矣，上二則下二矣，辟之若屮木，枝葉必類本。此之謂也。",
                    "zhushu": "辟，讀爲譬。“屮”，古“草”字。"
                },
                {
                    "paragraph": "不利而利之，不如利而後利之之利也；不愛而用之，不如愛而後用之之功也。利而後利之，不如利而不利者之利也；愛而後用之，不如愛而不用者之功也。利而不利也，愛而不用也者，取天下矣。利而後利之，愛而後用之者，保社稷矣。不利而利之，不愛而用之者，危國家也。",
                    "zhushu": "",
                    "type": 2
                },
                {
                    "paragraph": "觀國之治亂臧否，至於疆易而端已見矣。",
                    "zhushu": "易與場同。端，首也。見，賢遍反。"
                },
                {
                    "paragraph": "其𠋫徼支繚，",
                    "zhushu": "𠋫，斥𠋫。徼，巡也。支繚，支分繚繞。言委曲巡警也。"
                },
                {
                    "paragraph": "其竟關之政盡察，",
                    "zhushu": "竟與境同。盡察，極察，言無不察也。"
                },
                {
                    "paragraph": "是亂國已。",
                    "zhushu": "亂國多盜賊姦人，故用苛察之政也。"
                },
                {
                    "paragraph": "入其境，其田疇穢，都邑露，是貪主已。",
                    "zhushu": "露，謂無城郭墻垣。主貪財，民貧力不足，故露也。"
                },
                {
                    "paragraph": "觀其朝廷則其貴者不賢，觀其官職則其治者不能，觀其便嬖則其信者不慤，是闇王已。",
                    "zhushu": "便嬖，左右小臣寵幸者也。信者不慤，所親信者不愿慤也。主闇，故姦人多容也。"
                },
                {
                    "paragraph": "凡主相臣下百吏之俗，其於貨財取與計數也，須孰盡察，",
                    "zhushu": "俗，謂風俗。取，謂賦斂。與，謂賜與。計數，計筭也。須，待也。孰，精孰也。盡察，極察也。其於計數貨財，必待精孰極察然後行。言不簡易，急於貪利者也。"
                },
                {
                    "paragraph": "其禮義節奏也，芒軔僈楛，是辱國已。",
                    "zhushu": "禮義節奏，謂行禮義之節文。芒，昧也，或讀爲荒，言不習孰也。軔，柔也，亦怠惰之義。僈與慢同。楛，不堅固也。辱國，言必見陵辱也。"
                },
                {
                    "paragraph": "其耕者樂田，其戰士安難，其百吏好法，其朝廷隆禮，其卿相調議，是治國已。",
                    "zhushu": "安難，不逃難也。"
                },
                {
                    "paragraph": "觀其朝廷則其貴者賢，觀其官職則其治者能，觀其便嬖則其信者慤，是明主已。凡主相臣下百吏之屬，其於貨財取與計數也，寛饒𥳑易，",
                    "zhushu": "不汲汲於貨財也。"
                },
                {
                    "paragraph": "其於禮義節奏也，陵謹盡察，是榮國已。",
                    "zhushu": "陵，侵陵，言深於禮義也。謹，嚴也，言不敢慢易也。"
                },
                {
                    "paragraph": "賢齊則其親者先貴，能齊則其故者先官，",
                    "zhushu": "雖舉在至公，而必先親故，所謂“故舊不遺則民不偷”。"
                },
                {
                    "paragraph": "其臣下百吏，汙者皆化而脩，悍者皆化而愿，躁者皆化而慤，是明主之功已。",
                    "zhushu": "躁，暴急之人也。"
                },
                {
                    "paragraph": "觀國之強弱貧富有徵：",
                    "zhushu": "徵，驗。言其驗先見也。"
                },
                {
                    "paragraph": "上不隆禮則兵弱，上不愛民則兵弱，已諾不信則兵弱，慶賞不漸則兵弱，",
                    "zhushu": "漸，進。"
                },
                {
                    "paragraph": "将率不能則兵弱。",
                    "zhushu": "率與帥同。"
                },
                {
                    "paragraph": "上好攻取功則國貧，",
                    "zhushu": "民不得安業也。"
                },
                {
                    "paragraph": "上好利則國貧，",
                    "zhushu": "賦斂重也。"
                },
                {
                    "paragraph": "士大夫衆則國貧，",
                    "zhushu": "所謂“三百赤茀”。"
                },
                {
                    "paragraph": "工商衆則國貧，",
                    "zhushu": "農桑者少。"
                },
                {
                    "paragraph": "無制數度量則國貧。",
                    "zhushu": "不爲限量，則物耗費。"
                },
                {
                    "paragraph": "下貧則上貧，下富則上富。",
                    "zhushu": "百姓與足，君孰不足。"
                },
                {
                    "paragraph": "故田野縣鄙者，財之本也；垣窌倉廩者，財之末也；",
                    "zhushu": "垣，築墻四周，以藏榖也。窌，窖也，掘地藏榖也。榖藏曰倉，米藏曰廩。窌，匹教反。"
                },
                {
                    "paragraph": "百姓時和、事業得叙者，貨之源也；等賦府庫者，貨之流也。",
                    "zhushu": "時和，得天之和氣，謂嵗豐也。事業得叙，耕稼得其次序，上不奪農時也。等賦，以差等制賦。貨，財，皆錢榖通名。别而言之，則粟米布帛曰財，錢布龜貝曰貨也。"
                },
                {
                    "paragraph": "故明主必謹養其和，節其流，開其源，而時斟酌焉，",
                    "zhushu": "節，謂薄斂。開，謂勸課時。斟酌，謂賦斂賑䘏，豐荒有制也。"
                },
                {
                    "paragraph": "潢然使天下必有餘而上不憂不足。如是則上下俱富，交無所藏之，是知國計之極也。",
                    "zhushu": "交無所藏，言上下不相隱。"
                },
                {
                    "paragraph": "故禹十年水，湯七年旱，而天下無菜色者，十年之後，年榖復孰而陳積有餘。",
                    "zhushu": "無食菜之色也。"
                },
                {
                    "paragraph": "是無它故焉，知本末源流之謂也。故田野荒而倉廩實，百姓虚而府庫滿，夫是之謂國蹷。",
                    "zhushu": "蹷，傾倒也。"
                },
                {
                    "paragraph": "伐其本，竭其源，而并之其末，然而主相不知惡也，則其傾覆滅亡則可立而待也。以國持之而不足以容其身，夫是之謂至貪，是愚王之極也。",
                    "zhushu": "以一國扶持之，至堅固也，而無所容其身者，貪也。"
                },
                {
                    "paragraph": "将以求富而喪其國，将以求利而危其身。古有萬國，今有十數焉。是無它故焉，其所以夫之一也。",
                    "zhushu": "皆以貪失之矣。"
                },
                {
                    "paragraph": "君人者亦可以覺矣。",
                    "zhushu": "以此自覺悟也。"
                },
                {
                    "paragraph": "百里之國足以獨立矣。",
                    "zhushu": "此言無道則雖大必至滅亡，有道則雖小足以獨立。"
                },
                {
                    "paragraph": "凡攻人者，非以爲名，則案以爲利也，不然，則忿之也。",
                    "zhushu": "凡攻伐者，不求討亂征暴之名，則求貨財土地之利，不然則以忿怒，不出此三事也。爲，干偽反。"
                },
                {
                    "paragraph": "仁人之用國，将脩志意，正身行，",
                    "zhushu": "用，爲也。行，下孟反。"
                },
                {
                    "paragraph": "伉隆髙，",
                    "zhushu": "伉，舉也。舉崇高遠大之事。"
                },
                {
                    "paragraph": "致忠信，期文理。",
                    "zhushu": "“期”，當爲“綦”。極文理，謂其有條貫也。"
                },
                {
                    "paragraph": "布衣紃屨之士誠是，則雖在窮閻漏屋，而王公不能與之争名；",
                    "zhushu": "紃，絛也，謂編麻爲之，麤繩之屨也。或讀爲穿。王公不能與之争名，言名過王公也。"
                },
                {
                    "paragraph": "以國載之，則天下莫之能隱匿也。",
                    "zhushu": "載，猶任也。以國委任賢士，則天下莫能隱匿。言其國聲光大也。"
                },
                {
                    "paragraph": "若是，則爲名者不攻也。",
                    "zhushu": "伐有道，祗成惡名，故不攻。"
                },
                {
                    "paragraph": "将辟田野，實倉廩，便備用，上下一心，三軍同力，與之遠舉極戰則不可。",
                    "zhushu": "違舉，縣軍於遠也。極戰，苦戰也。彼暴國欲與我如此，則不可也。"
                },
                {
                    "paragraph": "境内之聚也，保固視可，",
                    "zhushu": "其境内屯聚，則保其險固，視其可進。謂觀釁而動也。"
                },
                {
                    "paragraph": "午其軍，取其将，若撥䵄。",
                    "zhushu": "午，讀曰迕，遇也。周禮籩人職云“朝事之籩，其實䵄、蕡”，鄭云：“䵄，熬麥。今河間已北煑種麥賣之，名曰䵄。”據鄭之説，䵄，麥之牙糱也，至脆弱，故以喻之。若撥䵄，如以手撥䵄也。音豐同。"
                },
                {
                    "paragraph": "彼得之不足以藥傷補敗。",
                    "zhushu": "藥，猶醫也。彼縱有所得，不足以藥其所傷，補其所敗。言所獲不如所亡也。"
                },
                {
                    "paragraph": "彼愛其爪牙，畏其仇敵，若是，則爲利者不攻也。",
                    "zhushu": "愛己之爪牙，畏與我爲仇敵。爲，于偽反。"
                },
                {
                    "paragraph": "将脩小大強弱之義以持慎之，",
                    "zhushu": "慎，讀曰順。脩小事大，弱事強之義，守持此道以順大國也。"
                },
                {
                    "paragraph": "禮節将甚文，珪璧将甚碩，貨賂將甚厚，",
                    "zhushu": "文，謂敬事之威儀也。珪璧，所用聘好之物。碩，大也。"
                },
                {
                    "paragraph": "所以説之者，必将雅文辨慧之君子也。",
                    "zhushu": "所使行人往説之者，則用文雅禮讓之士。説音税。"
                },
                {
                    "paragraph": "彼苟有人意焉，夫誰能忿之？若是，則忿之者不攻也。爲名者否，爲利者否，爲忿者否，",
                    "zhushu": "否，不攻也。爲，于偽反。"
                },
                {
                    "paragraph": "則國安于盤石，壽於旗、翼。",
                    "zhushu": "盤石，盤薄大石也。旗，讀爲箕。箕、翼，二十八宿名。言壽比於星也。莊子曰“傅説得之，乘東維，騎箕、尾而比於列宿”，亦其類也。或曰：禮記“百年曰期頥”，鄭云：“期，要也。頥，養也。”"
                },
                {
                    "paragraph": "人皆亂，我獨治；人皆危，我獨安；人皆失喪之，我按起而制之。",
                    "zhushu": "或曰：按，然後也。"
                },
                {
                    "paragraph": "故仁人之用國，非特將持其有而已也，又將兼人。",
                    "zhushu": "不唯持其所有而已。"
                },
                {
                    "paragraph": "詩曰：“淑人君子，其儀不忒。其儀不忒，正是四國。”此之謂也。",
                    "zhushu": "曹風尸鳩之篇。",
                    "type": 2
                },
                {
                    "paragraph": "持國之難易：",
                    "zhushu": "論守國難易之法也。"
                },
                {
                    "paragraph": "事強暴之國難，使強暴之國事我易。事之以貨寶，則貨寶單而交不結；約信盟誓，則約定而畔無日；",
                    "zhushu": "約已定，隨即畔之。無日，言不過一日。文子作“約定而反無日也”。"
                },
                {
                    "paragraph": "割國之錙銖以賂之，則割定而欲無猒。",
                    "zhushu": "十黍之重爲銖，八兩爲錙。此謂以地賂強國，割地必不多與，故以錙銖言之。猒，一占反。韓詩外傳作“割國之疆垂以賂之也”。"
                },
                {
                    "paragraph": "事之彌煩，其侵人愈甚，必至於資單國舉然後已。",
                    "zhushu": "單，盡也。國舉，謂盡舉其國與人也。"
                },
                {
                    "paragraph": "雖左堯而右舜，未有能以此道得免焉者也。辟之是猶使處女嬰寳珠，佩寳玉，",
                    "zhushu": "嬰，繫於頸也。寳。謂珠玉中可寳者。"
                },
                {
                    "paragraph": "負戴黃金而遇中山之盜也，雖爲之逄䝉視，詘要橈膕，君盧屋妾，由将不足以免之。",
                    "zhushu": "逄䝉，古之善射者。詘與屈同。要，讀爲𦝫。橈，曲也。膕，曲脚。中，古獲反。“盧”當爲“廬”。由與猶同。言處女如善射者之視物，謂微眇不敢正視也。既微視，又屈𦝫橈膕，言俯伏畏懼之甚也。君廬屋妾，謂處女自稱是君廬屋之妾，猶言箕箒妾，卑下之辭也。雖畏懼卑辭如此，猶不免劫奪之也。"
                },
                {
                    "paragraph": "故非有一人之道也，",
                    "zhushu": "謂不能齊一其人，同力以拒大國也。"
                },
                {
                    "paragraph": "直将巧繁拜請而畏事之，",
                    "zhushu": "□巧爲繁多拜請以畏事之也。"
                },
                {
                    "paragraph": "則不足以爲持國安身，故明君不道也。",
                    "zhushu": "恥辱如此，雖得免禍，亦不足以爲持國安身之術，故明君不言也。"
                },
                {
                    "paragraph": "必将脩禮以齊朝，正法以齊官，平政以齊民，然後節奏齊於朝，",
                    "zhushu": "齊，整也。節奏，禮之節文也。謂上下皆有禮也。"
                },
                {
                    "paragraph": "百事齊於官，",
                    "zhushu": "百事皆有法度。"
                },
                {
                    "paragraph": "衆庶齊於下。",
                    "zhushu": "上政平均，故民齊一。"
                },
                {
                    "paragraph": "如是，則近者競親，遠方致願，",
                    "zhushu": "致，極也。極願來附也。"
                },
                {
                    "paragraph": "上下一心，三軍同力，名聲足以暴炙之，",
                    "zhushu": "名聲如日暴火炙炎赫也。"
                },
                {
                    "paragraph": "威強足以捶笞之，拱揖指麾，而強暴之國莫不趨使，譬之是猶烏獲與焦僥搏也。",
                    "zhushu": "烏獲，秦之力人，舉千鈞者。焦僥，短人，長三尺者。搏，鬭也。"
                },
                {
                    "paragraph": "故曰：事強暴之國難，使強暴之國事我易。此之謂也。",
                    "zhushu": ""
                }
            ]
        },
        {
            "name": "王霸篇第十一",
            "paragraphs": [
                {
                    "paragraph": "王霸篇第十一",
                    "zhushu": "",
                    "type": 1
                },
                {
                    "paragraph": "國者，天下之制利用也；",
                    "zhushu": "天下，用之利者，無過於國制衍字耳。"
                },
                {
                    "paragraph": "人主者，天下之利勢也。",
                    "zhushu": "勢之最利者也。"
                },
                {
                    "paragraph": "得道以持之，則大安也，大榮也，積美之原也。不得道以持之，則大危也，大累也，有之不如無之，",
                    "zhushu": "有國不如無國。"
                },
                {
                    "paragraph": "及其綦也，索爲匹夫不可得也，",
                    "zhushu": "綦，謂窮極之時。"
                },
                {
                    "paragraph": "齊湣、宋獻是也。",
                    "zhushu": "湣與閔同。齊閔王爲淖齒所殺。宋獻，宋君偃也，爲齊閔王所滅。吕氏春秋云宋康王，此云獻，國㓕之後，其臣子各私爲謚，故與此不同。"
                },
                {
                    "paragraph": "故人主，天下之利勢也，然而不能自安也，安之者必將道也。",
                    "zhushu": "必將以道守之。"
                },
                {
                    "paragraph": "故用國者，義立而王，信立而霸，權謀立而亡。三者，明主之所謹擇也，",
                    "zhushu": "所宜謹愼擇之。"
                },
                {
                    "paragraph": "仁人之所務白也。",
                    "zhushu": "白，明白也。"
                },
                {
                    "paragraph": "挈國以呼禮義而無以害之，",
                    "zhushu": "挈，提舉也。言提挈一國之人，皆使呼召禮義，言所務皆禮義也。無以害之，謂不以他事害禮義也。"
                },
                {
                    "paragraph": "行一不義、殺一無罪而得天下，仁者不爲也，擽然扶持心國，且若是其固也。",
                    "zhushu": "櫟讀爲落，石貎也。其所持心持國，不行不義，不殺無罪，落然如石之固也。"
                },
                {
                    "paragraph": "所與爲之者之人，則舉義士也；",
                    "zhushu": "舉，皆也。所與爲政之人則皆用義士，謂若伊吕之比者。"
                },
                {
                    "paragraph": "所以爲布陳於國家刑法者，則舉義法也；",
                    "zhushu": "謂若周穆王訓夏贖刑之類也。"
                },
                {
                    "paragraph": "主之所極然帥羣臣而首郷之者，則舉義志也。",
                    "zhushu": "志，意也。主所極信，率羣臣歸向之者，則皆義之。志，謂不懐不義之意也。一曰：志，記也。舊典之有義者，謂若六經也。"
                },
                {
                    "paragraph": "如是，則下仰上以義矣，是綦定也。",
                    "zhushu": "綦，當爲基。基，本也。言以義爲本。仰，魚亮反。"
                },
                {
                    "paragraph": "綦定而國定，國定而天下定。仲尼無置錐之地，誠義乎志意，加義乎身行，",
                    "zhushu": "仲尼誠能義乎志意，又加之以義乎身行。言志意及立身立行皆以義。行，下孟反。"
                },
                {
                    "paragraph": "箸之言語，",
                    "zhushu": "以義箸於言語，謂所論說皆明義也。"
                },
                {
                    "paragraph": "濟之日，不隱乎天下，名垂乎後世。",
                    "zhushu": "以義得濟之日，成功之後也。言仲尼行義既成之後。不隱乎天下，謂極昭明，天下莫能隱匿之。"
                },
                {
                    "paragraph": "今亦以天下之顯諸侯誠義乎志意，加義乎法則度量，箸之以政事，案申重之以貴賤殺生，使襲然終始猶一也，",
                    "zhushu": "申，亦重也。既爲政皆以義，又申重以賞罰，使相掩襲無間隙，終始如一也。"
                },
                {
                    "paragraph": "如是，則夫名聲之部發於天地之閒也，豈不如日月雷霆然矣哉！",
                    "zhushu": "部當爲剖。謂開發也。仲尼匹夫。但箸空言。猶得不隱乎天下。今若以顯諸侯。行義。必如日月雷霆也。"
                },
                {
                    "paragraph": "故曰：以國齊義，一日而白，湯、武是也。",
                    "zhushu": "齊當爲濟，以一國皆取濟於義。一朝而名聲明白，湯武是也。"
                },
                {
                    "paragraph": "湯以亳，武王以鄗，皆百里之地也，",
                    "zhushu": "亳，湯國都。鄗與鎬同，武王所都京也。詩曰：考卜維王，宅是鎬京。維龜正之，武王成之。"
                },
                {
                    "paragraph": "天下爲一，諸侯爲臣，通達之屬莫不從服，無它故焉，以濟義矣。是所謂義立而王也。",
                    "zhushu": "非有它故，但取濟於義也。"
                },
                {
                    "paragraph": "德雖未至也，義雖未濟也，",
                    "zhushu": "霸者亦有徳義，但未能至極盡濟也。"
                },
                {
                    "paragraph": "然而天下之理略奏矣，",
                    "zhushu": "天下之謂條理者，略有節奏也；"
                },
                {
                    "paragraph": "刑賞己諾，信乎天下矣，",
                    "zhushu": "諾，許也。已不許也。禮記曰：與其有諾責，寜有己怨，信乎天下。謂若齊桓不背柯盟之比也。"
                },
                {
                    "paragraph": "臣下曉然皆知其可要也。",
                    "zhushu": "要，約也。皆知其可與要約，不欺也。要，一堯反。"
                },
                {
                    "paragraph": "政令巳陳，雖覩利敗，不欺其民；",
                    "zhushu": "謂若伐原命，三日之糧，不降而退之比也。"
                },
                {
                    "paragraph": "約結巳定，雖覩利敗，不欺其與。",
                    "zhushu": "與相親與之國，謂若齊桓許赦魯、衞，不遂滅之，爲己利之比也。"
                },
                {
                    "paragraph": "如是，則兵勁城固，敵國畏之，國一綦明，與國信之，",
                    "zhushu": "綦。亦當爲基也。"
                },
                {
                    "paragraph": "雖末在僻陋之國，威動天下，五伯是也。",
                    "zhushu": "伯讀曰霸，又如字。爲諸侯之長曰伯，春秋左氏傳曰䇿命晉侯爲伯也。"
                },
                {
                    "paragraph": "非本政敎也，",
                    "zhushu": "雖有政教，未盡脩其本也。"
                },
                {
                    "paragraph": "非致隆髙也，",
                    "zhushu": "致，極也。不如堯舜。禹湯之極崇髙也。"
                },
                {
                    "paragraph": "非綦文理也，",
                    "zhushu": "言其駁雜，未極條貫。"
                },
                {
                    "paragraph": "非服人之心也，",
                    "zhushu": "未得天下歸心如文王，此皆言雖未能備行王道，以略信之，故猶能致霸也。"
                },
                {
                    "paragraph": "郷方略，",
                    "zhushu": "所向唯在方略，不在用仁義也。"
                },
                {
                    "paragraph": "審勞佚，",
                    "zhushu": "審以佚待勞之術也。"
                },
                {
                    "paragraph": "謹畜積，",
                    "zhushu": "謹嚴畜積，不妄耗費。"
                },
                {
                    "paragraph": "脩戰備，齺然上下相信，而天下莫之敢當也。",
                    "zhushu": "齺，齒相迎也。齺然，上下相向之貎。齺，士角反。"
                },
                {
                    "paragraph": "故齊桓、𣈆文、楚莊、吳闔閭、越句踐，是皆僻陋之國也，威動天下，彊殆中國，",
                    "zhushu": "其彊能危中國。"
                },
                {
                    "paragraph": "無它故焉，略信也。是所謂信立而霸也。",
                    "zhushu": "雖未能濟義，略取信而行之，故能致霸也。"
                },
                {
                    "paragraph": "挈國以呼功利，",
                    "zhushu": "此論權謀者也。提挈一國之人，以呼召功利，言所務唯功利也。功，役使利貪求之也。"
                },
                {
                    "paragraph": "不務張其義，齊其信，唯利之求，",
                    "zhushu": "張開。"
                },
                {
                    "paragraph": "内則不憚詐其民而求小利焉，",
                    "zhushu": "謂若梁伯好土功，詐其民曰宼將至之比。"
                },
                {
                    "paragraph": "外則不憚詐其與而求大利焉，",
                    "zhushu": "謂若楚靈王以義討陳、蔡，因遂滅之之比也。"
                },
                {
                    "paragraph": "内不脩正其所以有，然常欲人之有，",
                    "zhushu": "有土地貨財也。"
                },
                {
                    "paragraph": "如是，則臣下百姓莫不以詐心待其上矣。上詐其下，下詐其上，則是上下析也。",
                    "zhushu": "離析。"
                },
                {
                    "paragraph": "如是，則敵國輕之，",
                    "zhushu": "不得人心，故輕之也。"
                },
                {
                    "paragraph": "與國疑之，權謀日行而國不免危削，綦之而亡，",
                    "zhushu": "其極者則滅亡。"
                },
                {
                    "paragraph": "齊閔、薛公是也。",
                    "zhushu": "薛公、孟甞、君田文，齊閔王之相也。齊閔王爲五國所伐，皆薛公使然，故同言之也。"
                },
                {
                    "paragraph": "故用彊齊，非以脩禮義也，非以本政敎也，非以一天下也，緜緜常以結引馳外爲務。",
                    "zhushu": "緜緜，不絶貌。引讀爲靷靷，引軸之物。結引謂繫於軸，所以引車也。齊閔薛公不脩德政，但使說客引軸馳騖於他國，以權詐爲務也。"
                },
                {
                    "paragraph": "故彊，南足以破楚，",
                    "zhushu": "史記：齊閔王二十三年，與秦敗楚於重丘，南割楚之淮北也。"
                },
                {
                    "paragraph": "西足以詘秦，北足以敗燕，",
                    "zhushu": "史記：閔王三十六年，與韓、魏共攻秦，至函谷軍焉。"
                },
                {
                    "paragraph": "中足以舉宋。",
                    "zhushu": "閔王三十八年，伐宋，宋王死於温，舉謂舉其國而滅之也。"
                },
                {
                    "paragraph": "及以燕、趙起而攻之，若振槁然，",
                    "zhushu": "閔王四十年，燕秦楚三晉敗我於濟西，振擊也。槁，枯葉也。言當權謀彊盛之時，雖破敵滅國，及樂毅以諸國攻之。若擊枯葉之易也。"
                },
                {
                    "paragraph": "而身死國亡，爲天下大戮，",
                    "zhushu": "爲天下大戮辱也。春秋傳曰：古者明王伐不敬，取其鯨鯢而封之，以爲大戮也。"
                },
                {
                    "paragraph": "後世言惡則必稽焉。",
                    "zhushu": "後世稽考，閔王爲龜鏡也。"
                },
                {
                    "paragraph": "是無它故焉，唯其不由禮義而由權謀也。三者，明主之所以謹擇也，而仁人之所以務白也。善擇者制人，不善擇者人制之。",
                    "zhushu": "善擇者用霸王，不善擇者用權謀也。"
                },
                {
                    "paragraph": "國者，天下之大器也，重任也，不可不善爲擇所而後錯之，錯之險則危；",
                    "zhushu": "所處也。錯讀爲措。"
                },
                {
                    "paragraph": "不可不善爲擇道然後道之，涂薉則塞，",
                    "zhushu": "不可不善爲，擇道路而導逹之。薉與穢同。塞謂行不通也。"
                },
                {
                    "paragraph": "危塞則亡。",
                    "zhushu": "所以爲之善擇。"
                },
                {
                    "paragraph": "彼國錯者，非封焉之謂也，",
                    "zhushu": "非受之茅土，然後爲安。一曰：脩封疆，立城郭之謂也。"
                },
                {
                    "paragraph": "何法之道，誰子之與也。",
                    "zhushu": "設問之辭。旣非封焉之謂，問以何法導逹之。求誰人付與之。誰子，猶誰人也。愼子曰：弃道術，舍度量，以求一人之識，識天下，誰子之識能足焉也。"
                },
                {
                    "paragraph": "故道王者之法，與王者之人爲之，則亦王；道霸者之法，與霸者之人爲之，則亦霸；道亡國之法，與亡國之人爲之，則亦亡。",
                    "zhushu": "荅，辭也。道皆與導同。"
                },
                {
                    "paragraph": "三者，明主之所以謹擇也，而仁人之所以務白也。",
                    "zhushu": "荀子多重敘前語者，丁寜之也。"
                },
                {
                    "paragraph": "故國者，重任也，不以積持之則不立。",
                    "zhushu": "不以積乆之法持之，則傾覆也。"
                },
                {
                    "paragraph": "故國者，世所以新者也，是憚憚，非變也，",
                    "zhushu": "憚，與坦同，言國者但繼世之主自新耳。此積久之法，坦坦然無變也。隨巢子曰：有隂而逺者，有坦明而功者。杜伯射宣王於𠭇田，是坦明而功者，據古憚與坦通。"
                },
                {
                    "paragraph": "改王改行也。",
                    "zhushu": "自是改一王，則改其所行之事，非法變也。或曰：國語襄王謂𣈆文公曰：先民有言曰：改王改行。玉，佩玉行歩也。"
                },
                {
                    "paragraph": "故一朝之日也，一日之人也，然而厭焉有千歲之固，何也？",
                    "zhushu": "設問之辭。　一朝之日。謂今日之事。明朝不同。言易變也。一日之人。謂今日之生未保明日。言壽促也。厭讀爲黶。禮記曰。見君子而後厭然掩其不善。鄭注云。閉藏貎。言事之易變。人之夀促如此。何故有黶然深藏。千歲不變改之法乎。"
                },
                {
                    "paragraph": "曰：援夫千歲之信法以持之也，安與夫千歲之信士爲之也。",
                    "zhushu": "謂使百世不易可信之士爲政。"
                },
                {
                    "paragraph": "人無百歲之壽，而有千嵗之信士，何也？",
                    "zhushu": "又問之。"
                },
                {
                    "paragraph": "曰：以夫千歲之法自持者，是乃千歲之信士矣。",
                    "zhushu": "以禮義自持者，則是千歲之士，不以夀千歲也。能自持，則能持固也。"
                },
                {
                    "paragraph": "故與積禮義之君子爲之則王，與端誠信全之士爲之則霸，與權謀傾覆之人爲之則亡。三者，明主之所以謹擇也，而仁人之所以務白也。善擇之者制人，不善擇之者人制之。",
                    "zhushu": ""
                },
                {
                    "paragraph": "彼持國者必不可以獨也，",
                    "zhushu": "君不可獨治也。"
                },
                {
                    "paragraph": "然則彊固榮辱在於取相矣。身能相能，如是者王。",
                    "zhushu": "謂若湯、伊尹、文王、太公也。"
                },
                {
                    "paragraph": "身不能，知恐懼而求能者，如是者彊。",
                    "zhushu": "若燕昭、樂毅也。"
                },
                {
                    "paragraph": "身不能，不知恐懼而求能者，安唯便僻左右親比已者之用，如是者危削，",
                    "zhushu": "謂若楚襄王左州侯。右夏侯之比也。"
                },
                {
                    "paragraph": "綦之而亡。",
                    "zhushu": "宋獻之比。"
                },
                {
                    "paragraph": "國者，巨用之則大，小用之則小，",
                    "zhushu": "巨者，大之極也。"
                },
                {
                    "paragraph": "綦大而王，綦小而亡，小巨分流者存。",
                    "zhushu": "小巨各半，如水之分流也。"
                },
                {
                    "paragraph": "巨用之者，先義而後利，安不卹親䟽，不卹貴賤，唯誠能之求，夫是之謂巨用之。小用之者，先利而後義，安不卹是非，不治曲直，唯便僻親比己者之用，夫是之謂小用之。巨用之者若彼，小用之者若此，小巨分流者，亦一若彼，一若此也。",
                    "zhushu": "或誠能之求，或親比已者之用。"
                },
                {
                    "paragraph": "故曰：粹而王，駮而霸，無一焉而亡。此之謂也。",
                    "zhushu": "粹，全也。若舜舉臯陶不仁者逺，即巨用之綦大而王者也。駮，雜也。若齊桓外任管仲，内任堅貂，即小巨分流者無一焉，而亡無一賢人。若厲王專任皇甫尹氏，即綦小而亡者也。",
                    "type": 2
                },
                {
                    "paragraph": "國無禮則不正。禮之所以正國也，譬之猶衡之於輕重也，猶繩墨之於曲直也，猶規矩之於方圓也，",
                    "zhushu": "禮能正國，譬衡所以辨輕重，繩墨所以辨曲直，規矩所以定方圓也。"
                },
                {
                    "paragraph": "旣錯之而人莫之能誣也。",
                    "zhushu": "錯，置也。禮記曰：衡誠懸，不可欺以輕重。繩墨誠陳，不可欺以曲直。規矩誠設，不可欺以方圓也。"
                },
                {
                    "paragraph": "《詩》曰：“如霜雪之將將，如日月之光明，",
                    "zhushu": "逸詩："
                },
                {
                    "paragraph": "爲之則存，不爲則亡。”此之謂也。",
                    "zhushu": "爲，爲禮也。",
                    "type": 2
                },
                {
                    "paragraph": "國危則無樂君，國安則無憂民。亂則國危，治則國安。今君人者急逐樂而緩治國，豈不過甚矣哉！譬之是由好聲色而恬無耳目也，豈不哀哉！",
                    "zhushu": "恬，安也。安然無耳目，雖好聲色，將何用哉。"
                },
                {
                    "paragraph": "夫人之情，目欲綦色，耳欲綦聲，口欲綦味，鼻欲綦臭，心欲綦佚。",
                    "zhushu": "臭，氣也。凡氣香亦謂之臭。禮記曰：佩容臭。綦，極也。綦或爲甚，傳寫誤耳。佚，安樂也。"
                },
                {
                    "paragraph": "此五綦者，人情之所必不免也。養五綦者有具，",
                    "zhushu": "具，謂廣大、富厚、治辨彊固之道也。"
                },
                {
                    "paragraph": "無其具則五綦者不可得而致也。萬乗之國，可謂廣大、富厚矣，加有治辨、彊固之道焉，",
                    "zhushu": "有。讀爲又辨分别事。"
                },
                {
                    "paragraph": "若是，則怡愉無患難矣，然後養五綦之具具也。故百樂者，生於治國者也；憂患者，生於亂國者也。急逐樂而緩治國者，非知樂者也。故明君者必將先治其國，然後百樂得其中；",
                    "zhushu": "得於治國之中。樂並音落。"
                },
                {
                    "paragraph": "闇君者必將急逐樂而緩治國，故憂患不可勝校也，",
                    "zhushu": "計校。"
                },
                {
                    "paragraph": "必至於身死國亡然後止也，豈不哀哉！將以爲樂，乃得憂焉；將以爲安，乃得危焉；將以爲福，乃得死亡焉，豈不哀哉！於乎！君人者亦可以察若言矣。",
                    "zhushu": "於乎讀爲嗚呼，若言如此之言，謂以上之說。"
                },
                {
                    "paragraph": "故治國有道，人主有職。",
                    "zhushu": "在知其道，守其職也。"
                },
                {
                    "paragraph": "若夫貫日而治詳，一日而曲列之，",
                    "zhushu": "貫日，積日也。積日而使條理詳備，一日而委曲列之，無差錯也。"
                },
                {
                    "paragraph": "是所使夫百吏官人爲也，不足以是傷游玩安燕之樂。",
                    "zhushu": "煩碎之事，旣使百吏官人爲之，則不足以此害人君游燕之樂也。"
                },
                {
                    "paragraph": "若夫論一相以兼率之，使臣下百吏莫不宿道郷方而務，",
                    "zhushu": "論，謂討論選擇之也。率，領也。宿道，止於道也。向方，不迷亂也。臣下皆以宿道向方爲務，不敢姦詐也。"
                },
                {
                    "paragraph": "是夫人主之職也。",
                    "zhushu": "論相乃是人主之職，不在躬親小事也。"
                },
                {
                    "paragraph": "若是，則一天下，名配堯、禹。之主者，守至約而詳，事至佚而功，",
                    "zhushu": "事任。"
                },
                {
                    "paragraph": "垂衣裳，不下簟席之上，而海内之人莫不願得以爲帝王。夫是之謂至約，樂莫大焉。",
                    "zhushu": ""
                },
                {
                    "paragraph": "人主者，以官人爲能者也；匹夫者，以自能爲能者也。人主得使人爲之，匹夫則無所移之。百𠭇一守，事業窮，無所移之也。",
                    "zhushu": "百𠭇，一夫之守。事業，耕稼也。耕稼窮於此，無所移於人。若人主必躬治小事，則與匹夫何異也。"
                },
                {
                    "paragraph": "今以一人兼聽天下，日有餘而治不足者，使人爲之也。",
                    "zhushu": "今以一人兼聽天下之大，自稱日有餘，言兼聽之日有餘也。而治不足，謂所治之事少而不足，言不足治也。使人爲之，故得如此。尸于曰：堯南橈交阯，北懷幽都，東西至日之所出入，有餘日而不足於治者，恕也。韓子曰：夫爲人主而身察百官，則日不足，力不給也。故先王舍已能而因法數，審賞罰，故治不足而日有餘。上之任，勢使然也。日，而實反。"
                },
                {
                    "paragraph": "大有天下，小有一國，",
                    "zhushu": "天子、諸侯。"
                },
                {
                    "paragraph": "必自爲之然後可，則勞苦耗顇莫甚焉，",
                    "zhushu": "耗，謂精神竭悴顦顇也。"
                },
                {
                    "paragraph": "如是，則雖臧獲不肯與天子易埶業。",
                    "zhushu": "臧獲。奴婢也。方言云。荆淮海岱之間。罵奴曰臧。罵婢曰獲。燕齊亡奴謂之臧。亡婢謂之獲。或曰。取貨謂之臧。擒得謂之獲。皆謂有罪爲奴婢者。故周禮。其奴婢。男子入于罪隷。女子入于春藁。勢業。權埶。事業也。"
                },
                {
                    "paragraph": "以是縣天下，一四海，何故必自爲之？",
                    "zhushu": "以是一人之寡，懸天下之重，一四海之大，何故必自爲之？言力不任之也。"
                },
                {
                    "paragraph": "爲之者，役夫之道也，墨子之說也。",
                    "zhushu": "墨子之說，必自勞苦矣。"
                },
                {
                    "paragraph": "論德使能而官施之者，聖王之道也，儒之所謹守也。",
                    "zhushu": "官施謂建百官，施布職事。"
                },
                {
                    "paragraph": "傳曰：“農分田而耕，賈分貨而販，百工分事而勸，士大夫分職而聽，",
                    "zhushu": "聽其政治。"
                },
                {
                    "paragraph": "建國諸侯之君分土而守，三公緫方而議，",
                    "zhushu": "緫，領也，議其所統之政。自陜以東，周公主之，自陜以西，邵公主之，一相處於内，是緫方而議之也。"
                },
                {
                    "paragraph": "則天子共己而矣。”",
                    "zhushu": "共讀爲恭，或讀爲拱，垂拱而已也。"
                },
                {
                    "paragraph": "出若入若，天下莫不平均，莫不治辨，",
                    "zhushu": "若，如此也。出若入若，謂内外皆如此也。謂如論德使能官施之事。或曰：若，順也。"
                },
                {
                    "paragraph": "是百王之所同也，而禮法之大分也。",
                    "zhushu": "禮法大分在任人，各使當其職分也。",
                    "type": 2
                },
                {
                    "paragraph": "百里之地，可以取天下，是不虚，其難者在於人主之知之也。",
                    "zhushu": "所患人主不知小國可以取天下之道也。"
                },
                {
                    "paragraph": "取天下者，非負其土地而從之之謂也，",
                    "zhushu": "非謂他國負荷其土地，來而從我之謂也。"
                },
                {
                    "paragraph": "道足以壹人而已矣。",
                    "zhushu": "其道足以齊壹人，故天下歸之也。"
                },
                {
                    "paragraph": "彼其人苟壹，則其土地且奚去我而適它？",
                    "zhushu": "彼國之人苟一於我，則其土地奚徃哉？"
                },
                {
                    "paragraph": "故百里之地，其等位爵服足以容天下之賢士矣，",
                    "zhushu": "此論百里國取天下之道。賢士有道德者也。"
                },
                {
                    "paragraph": "其官職事業足以容天下之能士矣，",
                    "zhushu": "能士者，才藝也。"
                },
                {
                    "paragraph": "循其舊法，擇其善者而明用之，足以順服好利之人矣。",
                    "zhushu": "擇舊法之善者而明用之，謂擇務本厚生之法而用之，則民衣食足而好利之人順服也。"
                },
                {
                    "paragraph": "賢士一焉，能士官焉，好利之人服焉，三者具而天下盡，無是其外矣。",
                    "zhushu": "具謂俱爲用也。"
                },
                {
                    "paragraph": "故百里之地足以竭埶矣，",
                    "zhushu": "竭，盡也。有等位爵服、官職事業，是天下之人埶盡於此矣。"
                },
                {
                    "paragraph": "致忠信，箸仁義，足以竭人矣，",
                    "zhushu": "致，極也。箸，明也。言極忠信，明仁義，足以盡天下之人，謂皆來歸也。"
                },
                {
                    "paragraph": "兩者合而天下取，諸侯後同者先危。",
                    "zhushu": "兩者合，謂能盡埶盡人也。"
                },
                {
                    "paragraph": "《詩》曰：“自西自東，自南自北，無思不服。”一人之謂也。",
                    "zhushu": "其道足以齊一人，故四方皆歸之。",
                    "type": 2
                },
                {
                    "paragraph": "羿、蠭門者，善服射者也；",
                    "zhushu": "蠭門，即蠭蒙。學射於羿，羿蠭䝉善射，故射者服之。蠭，音逄。"
                },
                {
                    "paragraph": "王良、造父者，善服馭者也；",
                    "zhushu": "王良，趙簡子之御。韓子曰：字伯樂。造父，周穆王之御，皆善御者。馭與御同也。"
                },
                {
                    "paragraph": "聦明君子者，善服人者也。人服而勢從之，人不服而勢去之，故王者已於服人矣。",
                    "zhushu": "王者之功盡此也。"
                },
                {
                    "paragraph": "故人主欲得善射，射逺中微，則莫若羿、蠭門矣；",
                    "zhushu": "射及逺中細微之物。"
                },
                {
                    "paragraph": "欲得善馭，及速致逺，則莫若使王良、造父矣；欲得調壹天下，制秦、楚，則莫若聦明君子矣。",
                    "zhushu": "荀卿在齊、楚、秦，天下彊國，故制之者也。"
                },
                {
                    "paragraph": "其用知甚𥳑，",
                    "zhushu": "用智慮至少也。"
                },
                {
                    "paragraph": "其爲事不勞而功名致大，甚易處而綦可樂也。故明君以爲寶，而愚者以爲難。",
                    "zhushu": "明君以任賢爲寶，愚者以任賢爲難也。"
                },
                {
                    "paragraph": "夫貴爲天子，富有天下，名爲聖王，兼制人，人莫得而制也，是人情之所同欲也，而王者兼而有是者也。重色而衣之，重味而食之，重財物而制之，",
                    "zhushu": "重，多也。直用反。"
                },
                {
                    "paragraph": "合天下而君之，飲食甚厚，聲樂甚大，臺謝甚髙，",
                    "zhushu": "謝與榭同。"
                },
                {
                    "paragraph": "園囿甚廣，臣使諸侯，一天下，是又人情之所同欲也，而天子之禮制如是者也。",
                    "zhushu": "禮之所與制，如此其盛，言盡人情之所欲也。"
                },
                {
                    "paragraph": "制度以陳，政令以挾，",
                    "zhushu": "挾，讀爲浹，洽也。"
                },
                {
                    "paragraph": "官人失要則死，公侯失禮則幽，",
                    "zhushu": "要，政令之要約也。禮記曰：各揚其職，百官廢職，服大刑。幽，囚也。春秋傳曰：𣈆侯執衞侯，歸之于京師，寘諸深室也。"
                },
                {
                    "paragraph": "四方之國有侈離之德則必滅，",
                    "zhushu": "侈，奢侈。離，乖離。皆謂不遵法度。"
                },
                {
                    "paragraph": "名聲若日月，功績如天地，天下之人應之如影嚮，是又人情之所同欲也，而王者兼而有是者也。故人之情，口好味，而臭味莫美焉；耳好聲，而聲樂莫大焉；目好色，而文章致繁，婦女莫衆焉；形體好佚，而安重閒靜莫愉焉；",
                    "zhushu": "閒，隙也。或讀爲閑。愉，樂也。"
                },
                {
                    "paragraph": "心好利，而穀禄莫厚焉。合天下之所同願兼而有之，睪牢天下而制之若制子孫。",
                    "zhushu": "睪牢，未詳。睪或作畢，言盡牢籠天下也。新序作宰牢。戰國䇿燕太子丹謂荆軻曰：秦有貪功之心，非盡天下之地，牢海内之王，其意不厭。或曰：睪讀如以薅荼蓼之薅牢，與漢書丘嫂轑釡之轑義同，皆修理斡運之意也。"
                },
                {
                    "paragraph": "人苟不狂惑戇陋者，其誰能睹是而不樂也哉！欲是之主並肩而存，能建是之士不世絶；千歲而不合，何也？曰：人主不公，人臣不忠也。人主則外賢而偏舉，人臣則爭職而妒賢，是其所以不合之故也。",
                    "zhushu": "外賢，䟽賢也。偏舉，偏黨而舉所愛也。"
                },
                {
                    "paragraph": "人主胡不廣焉無䘏親䟽，無偏貴賤，唯誠能之求？",
                    "zhushu": "廣焉，開泰貌。或曰讀爲曠。誠能，實能也。"
                },
                {
                    "paragraph": "若是，則人臣輕職業讓賢而安隨其後，如是，則禹、舜還至，王業還起。",
                    "zhushu": "還復。"
                },
                {
                    "paragraph": "功壹天下，名配舜、禹，物由有可樂如是其美焉者乎？嗚呼！君人者亦可以察若言矣。",
                    "zhushu": "可以察如此之言也。"
                },
                {
                    "paragraph": "揚朱哭衢涂，曰：“此夫過舉蹞歩而覺跌千里者夫！”哀哭之。",
                    "zhushu": "揚朱，戰國時人，後於墨子，與墨子弟子禽滑釐辨論，其說在愛已不㧞一毛以利天下，與墨子相反。衢涂，歧路也。秦俗以兩爲衢，或曰四達謂之衢。覺，知也。半歩曰蹞。跌，差也。言此歧路第過舉半𡵯，則知差而哭，況跌千里者乎？故甚哀而哭之。易曰：差以毫釐，謬以千里也。"
                },
                {
                    "paragraph": "此亦榮辱安危存亡之衢已，此其爲可哀甚於衢涂。",
                    "zhushu": "此謂求誠能之士也。不求則滅亡，故可哀甚於衢涂也。"
                },
                {
                    "paragraph": "嗚呼哀哉！君人者，千歲而不覺也，",
                    "zhushu": "嘆君人者千嵗，而不知求誠能之士。"
                },
                {
                    "paragraph": "無國而不有治法，無國而不有亂法；無國而不有賢士，無國而不有罷士；",
                    "zhushu": "國語曰：罷士無伍，罷女無家。韋昭曰：病也。無行而罷。周禮以嘉石平罷民，謂平之使善者也。"
                },
                {
                    "paragraph": "無國而不有愿民，無國而不有悍民；無國而不有美俗，無國而不有惡俗。兩者並行而國，在上偏而國安，在下偏而國危，",
                    "zhushu": "上偏偏行上事也。謂治法多，亂法少，賢士多，罷士少，愿民多，悍民少之類。下偏反是。"
                },
                {
                    "paragraph": "上一而王，下一而亡。",
                    "zhushu": "一謂令行也。"
                },
                {
                    "paragraph": "故其法治，其佐賢，其民愿，其俗美，而四者齊，夫是之謂上一。如是則不戰而勝，不攻而得，甲兵不勞而天下服。故湯以亳，武王以鄗，",
                    "zhushu": "鄗，與鎬同。"
                },
                {
                    "paragraph": "皆百里之地也，天下爲一，諸侯爲臣，通逹之屬莫不從服，無它故焉，四者齊也。",
                    "zhushu": "齊，謂無所闕也。"
                },
                {
                    "paragraph": "桀、紂即序於有天下之勢，索爲匹夫而不可得也，",
                    "zhushu": "即序於有天下之埶，謂就王者之次序爲天子也。"
                },
                {
                    "paragraph": "是無它故焉，四者並亡也。故百王之法不同若是，所歸者一也。",
                    "zhushu": ""
                },
                {
                    "paragraph": "上莫不致愛其下而制之以禮。上之於下，如保赤子。政令制度，所以接下之人百姓，有不理者如豪末，則雖孤獨鰥寡必不加焉。",
                    "zhushu": "不以豪末不理加於孤獨鰥寡也。四者人所輕賤，故聖王尤愛之。孝經曰：不敢侮於鰥寡，而況於士民乎？"
                },
                {
                    "paragraph": "故下之親上歡如父母，可殺而不可使不順。君臣上下，貴賤長幼，至于庶人，莫不以是爲隆正。",
                    "zhushu": "是謂親上也。皆以親上爲隆正也。"
                },
                {
                    "paragraph": "然後皆内自省以謹於分。",
                    "zhushu": "愛敬其上，故不敢踰越也。"
                },
                {
                    "paragraph": "是百王之所以同也，而禮法之樞要也。",
                    "zhushu": "是百王之同用愛民之道而得民也。"
                },
                {
                    "paragraph": "然後農分田而耕，賈分貨而販，百工分事而勸，士大夫分職而聽，建國諸侯之君分土而守，三公緫方而議，則天子共已而止矣。岀若入若，天下莫不平均，莫不治辨，是百王之所同而禮法之大分也。",
                    "zhushu": "亦謂致愛其下，故皆勸勉，餘並已解上也。"
                },
                {
                    "paragraph": "若夫貫日而治平，權物而稱用，",
                    "zhushu": "貫日，積日也。使條理平正，權制物，使稱於用。稱，尺證反。"
                },
                {
                    "paragraph": "使衣服有制，宫室有度，人徒有數，喪祭械用皆有等宜，以是用挾於萬物，",
                    "zhushu": "人徒謂胥徒給傜伇者也。械用，器用也。皆有等宜，言等差皆得其宜也。挾讀爲浹。"
                },
                {
                    "paragraph": "尺寸㝷丈莫得不循乎制度數量然後行，則是官人使吏之事也，不足數於大君子之前。",
                    "zhushu": "官人，列官之人。使吏，所使役之吏。數，閱數也。大君子，謂人君也。"
                },
                {
                    "paragraph": "故君人者立隆政本朝而當，",
                    "zhushu": "隆政，所隆之政也。當，丁浪反。"
                },
                {
                    "paragraph": "所使要百事者誠仁人也，",
                    "zhushu": "主百事之要約綱紀者，謂相也。"
                },
                {
                    "paragraph": "則身佚而國治，功大而名美，上可以王，下可以霸。立隆政本朝而不當，所使要百事者非仁人也，則身勞而國亂，功廢而名辱，社稷必危，是人君者之樞機也。",
                    "zhushu": "樞機在得賢相，人君當爲君人也。"
                },
                {
                    "paragraph": "故能當一人而天下取，失當一人而社稷危，不能當一人而能當千人百人者，說無之有也。",
                    "zhushu": "說論之中無此事。能當，謂能用人之當也。當皆丁浪反。"
                },
                {
                    "paragraph": "旣能當一人，則身有何勞而爲，",
                    "zhushu": "而、爲。皆語助也。"
                },
                {
                    "paragraph": "垂衣裳而天下定。故湯用伊尹，文王用吕尚，武王用召公，成王用周公。且卑者五伯，",
                    "zhushu": "卑，言功業卑於王者。伯讀爲霸。"
                },
                {
                    "paragraph": "齊桓公閨門之内，懸樂奢泰游抏之脩，",
                    "zhushu": "懸簨，簴也。泰與汰同，抏與玩同，言齊桓唯此是脩也。"
                },
                {
                    "paragraph": "於天下不見謂脩，",
                    "zhushu": "天下不謂之脩飾也。"
                },
                {
                    "paragraph": "然九合諸侯，一匡天下，爲五伯長，是亦無它故焉，知一政於管仲也，是君人者之要守也。",
                    "zhushu": "要守在任賢也。"
                },
                {
                    "paragraph": "知者易爲之興力而功名綦大，",
                    "zhushu": "智者知任，賢之君也。"
                },
                {
                    "paragraph": "舍是而孰足爲也？",
                    "zhushu": "舍是任賢之事，何足爲之？言其餘皆不定爲也。"
                },
                {
                    "paragraph": "故古之人有大功名者，必道是者也；",
                    "zhushu": "道，行也。必行此任賢之事。"
                },
                {
                    "paragraph": "喪其國，危其身者，必反是者也。故孔子曰：“知者之知，固以多矣，有以守少，能無察乎？",
                    "zhushu": "上知，音智，下如字。有，讀爲又，下同。守少，謂任賢恭已而已也。"
                },
                {
                    "paragraph": "愚者之知，固以少矣，有以守多，能無狂乎？”此之謂也。",
                    "zhushu": "守多，謂自任主百事者也，事煩則狂亂也。"
                },
                {
                    "paragraph": "治國者，分已定，則主相、臣下、百吏各謹其所聞，不務聽其所不聞；",
                    "zhushu": "謹謂守行無越思。"
                },
                {
                    "paragraph": "各謹其所見，不務視其所不見。所聞所見誠以齊矣，",
                    "zhushu": "齊，謂各當其事，不侵越也。"
                },
                {
                    "paragraph": "則雖幽間隱辟，百姓莫敢不敬分安制，以禮化其上，是治國之徴也。",
                    "zhushu": "間讀爲閑，辟讀爲僻。安制謂安於國之制度，不敢踰分。徵驗也。治國之徵驗在分定。"
                },
                {
                    "paragraph": "主道治近不治逺，",
                    "zhushu": "人主之道如此。"
                },
                {
                    "paragraph": "治明不治幽，治一不治二。主能治近則逺者理，主能治明則幽者化，主能當一，則百事正。夫兼聽天下，日有餘而治不足者如此也，是治之極也。旣能治近，又務治逺；旣能治明，又務見幽；旣能當一，又務正百，",
                    "zhushu": "當，丁浪反。"
                },
                {
                    "paragraph": "是過者也。猶不及也，辟之是猶立直木而求其影之枉也。不能治近，又務治逺；不能察明，又務見幽；不能當一，又務正百，是悖者也，",
                    "zhushu": "悖惑。"
                },
                {
                    "paragraph": "辟之是猶立枉木而求其影之直也。故明主好要而闇主好詳。",
                    "zhushu": "任一相而委之，是好要；不委人而自治百事，是好詳也。"
                },
                {
                    "paragraph": "主好要則百事詳，主好詳則百事荒。",
                    "zhushu": "力不及，故荒也。"
                },
                {
                    "paragraph": "君者，論一相，陳一法，明一指，以兼覆之，兼炤之，以觀其盛者也。",
                    "zhushu": "論，選擇也。指，指歸也。一法一指。皆謂紀綱也。盛讀爲成，觀其成功也。"
                },
                {
                    "paragraph": "相者，論列百官之長，要百事之聽，",
                    "zhushu": "列，置於列位也。聽，治也。要取百事之治，考其得失也。要，一堯反。"
                },
                {
                    "paragraph": "以飾朝廷臣下百吏之分，",
                    "zhushu": "脩飾使各當分。"
                },
                {
                    "paragraph": "度其功勞，論其慶賞，歲終奉其成功以效於君。當則可，不當則廢。",
                    "zhushu": "效，致也。周禮大宰：歲終則令百官府各正其治，受其㑹，聽其政事，而詔王廢置也。"
                },
                {
                    "paragraph": "故君人勞於索之，而休於使之。",
                    "zhushu": "索，求也。休，息也。",
                    "type": 2
                },
                {
                    "paragraph": "用國者，得百姓之力者富，得百姓之死者彊，得百姓之譽者榮。三德者具而天下歸之，三德者亡而天下去之；天下歸之之謂王，天下去之之謂亡。湯、武者，循其道，行其義，興天下同利，除天下同害，天下歸之。故厚徳音以先之，明禮義以道之，致忠信以愛之，賞賢使能以次之，",
                    "zhushu": "賞讀爲尚。"
                },
                {
                    "paragraph": "爵服賞慶以申重之，時其事、經其任以調齊之，潢然兼覆之，養長之，如保赤子。",
                    "zhushu": "潢，與滉同，大水貎也。"
                },
                {
                    "paragraph": "生民則致寛，",
                    "zhushu": "生民生活。民。謂衣食也。"
                },
                {
                    "paragraph": "使民則綦理，辨政令制度，所以接天下之人百姓，有非理者如豪末，則雖孤獨鰥寡必不加焉。是故百姓貴之如帝，親之如父母，爲之出死斷亡而不愉者，無它故焉，",
                    "zhushu": "不愉。不字剩耳。"
                },
                {
                    "paragraph": "道德誠明，利澤誠厚也。亂世不然：汙漫、突盜以先之，",
                    "zhushu": "突、陵、突、觸、盜。竊也。"
                },
                {
                    "paragraph": "權謀傾覆以示之，俳優、侏儒、婦女之請謁以悖之，",
                    "zhushu": "俳優、倡優、侏儒、短人，可戲弄者，悖亂也。"
                },
                {
                    "paragraph": "使愚詔知，使不肖臨賢，生民則致貧隘，使民則綦勞苦。是故百姓賤之如㑌，惡之如鬼，",
                    "zhushu": "字書無㑌字，蓋當爲尫，病人也。禮記曰：吾欲暴尫而奚若？新序作賤之如虺豕。"
                },
                {
                    "paragraph": "日欲司間而相與投藉之，去遂之。",
                    "zhushu": "司間伺其閒隟投擿也。籍，踐也。一作投錯之。"
                },
                {
                    "paragraph": "卒有宼難之事，又望百姓之爲已死，不可得也，說無以取之焉。",
                    "zhushu": "論說之中，無以此事爲得也。卒，千忽反。"
                },
                {
                    "paragraph": "孔子曰：“審吾所以適人，適人之所以來我也。”此之謂也。",
                    "zhushu": "適人，往與人也。審慎其與人之道，爲其復來報我也。",
                    "type": 2
                },
                {
                    "paragraph": "傷國者何也？曰：以小人尚民而威，",
                    "zhushu": "尚，上也。使小人在上位而作威也。"
                },
                {
                    "paragraph": "以非所取於民而巧，",
                    "zhushu": "若兵甲。田賦之類也。"
                },
                {
                    "paragraph": "是傷國之大災也。大國之主也，而好見小利，是傷國；其於聲色、臺榭、園囿也，愈厭而好新，是傷國；",
                    "zhushu": "厭，足也。一古反。"
                },
                {
                    "paragraph": "不好循正其所以有，啖啖常欲人之有，是傷國。",
                    "zhushu": "啖啖，并吞之貌。"
                },
                {
                    "paragraph": "三邪者在匈中，而又好以權謀傾覆之人斷事其外，",
                    "zhushu": "事，任也。謂斷決任事於外也。"
                },
                {
                    "paragraph": "若是，則權輕名辱，社稷必危，是傷國者也。大國之主也，不隆本行，不敬舊法，而好詐故，",
                    "zhushu": "故事變也。"
                },
                {
                    "paragraph": "若是，則夫朝廷羣臣亦從而成俗於不隆禮義而好傾覆也。",
                    "zhushu": "以不隆禮義爲成俗。"
                },
                {
                    "paragraph": "朝廷羣臣之俗若是，則夫衆庶百姓亦從而成俗於不隆禮義而好貪利矣。君臣上下之俗莫不若是，則地雖廣，權必輕；人雖衆，兵必弱；刑罰雖繁，令不下通。夫是之謂危國，是傷國者也。",
                    "zhushu": ""
                },
                {
                    "paragraph": "儒者爲之不然，必將曲辨：",
                    "zhushu": "辨，理也。委曲使歸於理也。"
                },
                {
                    "paragraph": "朝廷必將隆禮義而審貴賤，若是，則士大夫莫不敬節死制者矣。",
                    "zhushu": "節忠義，制職分。"
                },
                {
                    "paragraph": "百官則將齊其制度，重其官秩，若是，則百吏莫不畏法而遵繩矣。",
                    "zhushu": "秩，禄也。其制馭百官，必將齊一其制度，使有守也。厚重其秩禄，使不貪也。"
                },
                {
                    "paragraph": "關市幾而不征，質律禁止而不偏，",
                    "zhushu": "質律質，劑也。可以爲法，故言質律也。禁止而不偏謂禁止姦人不偏聽也。周禮小宰：聽賣買以質劑。鄭司農云：質劑，平市價，今之月平是也。鄭康成云：兩書一札，同而别之，長曰質，短曰劑，皆今之劵書也。左氏傳曰：趙盾爲政，董逋逃，由質要。或曰：質，正也。"
                },
                {
                    "paragraph": "如是，則商賈莫不敦愨而無詐矣。百工將時斬伐，佻其期日而利其巧任，如是，則百工莫不忠信而不楛矣。",
                    "zhushu": "時斬伐，即周禮仲冬斬陽木，仲夏斬隂木是也。佻與傜同，緩也，謂不迫促也。巧任，巧者之任不迫促則百工自利矣。楛謂器惡不牢固也。晏子春秋曰：景公之時，晏子請發粟，公不許。當爲路寢之臺，令史重其績，逺其涂，佻其日而不趨。三年臺成而民振，欲上恱乎君，游民足乎食。彼佻亦與此同也。"
                },
                {
                    "paragraph": "縣鄙將輕田野之稅，省刀布之斂，罕舉力役，無奪農時，如是，則農夫莫不朴力而寡能矣。",
                    "zhushu": "但質朴而力作，不務他能也。"
                },
                {
                    "paragraph": "士大夫務節死制，然而兵勁；",
                    "zhushu": "然而，當爲然後。"
                },
                {
                    "paragraph": "百吏畏法循繩，然後國常不亂。商賈敦愨無詐，則商旅安，貨通財，而國求給矣。",
                    "zhushu": "所求之物，皆給足也。"
                },
                {
                    "paragraph": "百工忠信而不楛，則器用巧便而財不匱矣。農夫朴力而寡能，則上不失天時，下不失地利，中得人和，而百事不廢。是之謂政令行，風俗美。以守則固，以征則彊，居則有名，動則有功。此儒之所謂曲辨也。",
                    "zhushu": ""
                }
            ]
        },
        {
            "name": "君道篇第十二",
            "paragraphs": [
                {
                    "paragraph": "君道篇第十二",
                    "zhushu": "",
                    "type": 1
                },
                {
                    "paragraph": "有亂君，無亂國；有治人，無治法。羿之法非亡也，而羿不世中；禹之法猶存，而夏不世王。故法不能獨立，類不能自行。得其人則存，失其人則亡。法者，治之端也；君子者，法之原也。故有君子，則法雖省，足以徧矣；無君子，則法雖具，失先後之施，不能應事之變，足以亂矣。不知法之義而正法之數者，雖愽傳臨事必亂。故明主急得其人，而闇主急得其埶。急得其人，則身佚而國治，功大而名美，上可以王，下可以霸；不急得其人，而急得其埶，則身勞而國亂，功廢而名辱，社稷必危。故君人者，勞於索之，而休於使之。書曰：“唯文王敬忌，一人以擇。”此之謂也。合符節，别契劵者，所以爲信也；上好權謀，則臣下百吏誕詐之人乗是而後欺。探籌、投鉤者，所以爲公也；上好曲私，則臣下百吏乗是而後偏。衡石、稱縣者，所以爲平也；上好傾覆，則臣下百吏乗是而後險。斗、斛、敦、槩者，所以爲嘖也；上好貪利，則臣下百吏乗是而後豐取刻與，以無度取於民。故械數者，治之流也，非治之原也；君子者，治之原也。官人守數，君子養原，源清則流清，源濁則流濁。故上好禮義，尚賢使能，無貪利之心，則下亦將綦辭讓，致忠信，而謹於臣子矣。如是，則雖在小民，不待合符節、别契劵而信，不待探籌投鉤而公，不待衡石稱縣而平，不待斗、斛、敦、槩而嘖。故賞不用而民勸，罰不用而民服，有司不勞而事治，政令不煩而俗美，百姓莫敢不順上之法，象上之志，而勸上之事，而安樂之矣。故藉斂忘費，事業忘勞，宼難忘死，城郭不待飾而固，兵刃不待陵而勁，敵國不待服而詘，四海之民不待令而一。夫是之謂至平。詩曰：“王猶允塞，徐方既來。”此之謂也。",
                    "zhushu": "",
                    "type": 2
                },
                {
                    "paragraph": "請問爲人君？曰：“以禮分施，均徧而不偏。請問爲人臣？”曰：“以禮待君，忠順而不懈。請問爲人父？”曰：“寛惠而有禮。請問爲人子？”曰：“敬愛而致文。請問爲人兄？”曰：“慈愛而見友。請問爲人弟？”曰：“敬詘而不苟。請問爲人夫？”曰：“致功而不流，致臨而有辨。請問爲人妻？”曰：“夫有禮，則柔從聽侍；夫無禮，則恐懼而自竦也。此道也，偏立而亂，俱立而治，其足以稽矣。請問兼能之奈何？”曰：“審之禮也。古者先王審禮以方皇周浹於天下，動無不當也。故君子恭而不難，敬而不鞏，貧窮而不約，富貴而不驕，並遇變應而不窮，審之禮也。故君子之於禮，敬而安之；其於事也，徑而不失；其於人也，寡怨寛裕而無阿；其所爲身也，謹脩飾而不危，其應變故也，齊給便㨗而不惑；其於天地萬物也，不務說其所以然，而致善用其材；其於百官之事、技藝之人也，不與之爭能，而致善用其功；其待上也，忠順而不懈；其使下也，均徧而不偏；其交游也，縁義而有類；其居郷里也，容而不亂。是故窮則必有名，達則必有功。仁厚兼覆天下而不閔，明達用天地、理萬變而不疑，血氣和平，志意廣大，行義塞於天地之閒，仁智之極也。夫是之謂聖人，審之禮也。",
                    "zhushu": "",
                    "type": 2
                },
                {
                    "paragraph": "請問爲國？”曰：“聞脩身，未甞聞爲國也。君者，儀也，儀正而景正；君者，槃也。民者，水也，槃圎而水圎。君者，盂也，盂方而水方。君射則臣決。楚莊王好細要，故朝有餓人。”故曰：“聞脩身，未甞聞爲國也。君者，民之原也，源清則流清，源濁則流濁。故有社稷者而不能愛民，不能利民，而求民之親愛已，不可得也。民之不親不愛，而求其爲已用，爲已死，不可得也。民不爲己用，不爲己死，而求兵之勁、城之固，不可得也。兵不勁，城不固，而求敵之不至，不可得也。敵至而求無危削，不滅亡，不可得也。危削滅亡之情，舉積此矣，而求安樂，是狂生者也；狂生者，不胥時而樂。故人主欲彊固安樂，則莫若反之民；欲附下一民，則莫若反之政；欲脩政美國，則莫若求其人。彼或蓄積而得之者不世絶，彼其人者，生乎今之世而志乎古之道。以天下之王公莫好之也，然而于是獨好之；以天下之民莫欲之也，然而于是獨爲之。好之者貧，爲之者窮，然而于是獨猶將爲之也，不爲少頃輟焉。曉然獨明於先王之所以得之，所以失之，知國之安危臧否，若别白黑。是其人者也，大用之，則天下爲一，諸侯爲臣；小用之，則威行鄰敵；縱不能用，使無去其疆域，則國終身無故。故君人者愛民而安，好士而榮，兩者無一焉而亡。”詩曰：“价人維藩，太師維垣。“此之謂也。",
                    "zhushu": "",
                    "type": 2
                },
                {
                    "paragraph": "道也。君者，何也？”曰：“能羣也。能羣也者，何也？”曰：“善生養人者也，善班治人者也，善顯設人者也，善藩飾人者也。善生養人者人親之，善班治人者人安之，善顯設人者人樂之，善藩飾人者人榮之。四統者俱而天下歸之，夫是之謂能羣。不能生養人者，人不親也；不能班治人者，人不安也；不能顯設人者，人不樂也；不能藩飾人者，人不榮也。四統者亡而天下去之，夫是之謂匹夫。”故曰：“道存則國存，道亡則國亡。省工賈，衆農夫，禁盜賊，除姦邪，是所以生養之也。天子三公，諸侯一相，大夫擅官，士保職，莫不法度而公，是所以班治之也。論德而定次，量能而授官，皆使其人載其事，而各得其所宜。上賢使之爲三公，次賢使之爲諸侯，下賢使之爲士大夫，是所以顯設之也。脩冠弁衣裳，黼黻文章，琱琢刻鏤，皆有等差，是所以藩飾之也。故由天子至於庶人也，莫不騁其能，得其志，安樂其事，是所同也。衣煖而食充，居安而游樂，事時制明而用足，是又所同也。若夫重色而成文章，重味而成珍備，是所衍也。聖王財衍以明辨異，上以飾賢良而明貴賤，下以飾長幼而明親䟽。上在王公之朝，下在百姓之家，天下曉然皆知其所非以爲異也，將以明分達治而保萬世也。故天子諸侯無靡費之用，士大夫無流淫之行，百吏官人無怠慢之事，衆庶百姓無姦怪之俗，無盜賊之罪，其能以稱義徧矣。”故曰：“治則衍及百姓，亂則不足及王公。”此之謂也。",
                    "zhushu": "",
                    "type": 2
                },
                {
                    "paragraph": "至道大形：隆禮至法則國有常，尚賢使能則民知方，纂論公察則民不疑，賞克罰偷則民不怠，兼聽齊明則天下歸之。然後明分職，序事業，材技官能，莫不治理，則公道達而私門塞矣，公義明而私事息矣。如是，則德厚者進而佞說者止，貪利者退而廉節者起。書曰：“先時者殺無赦，不逮時者殺無赦。”人習其事而固，人之百事，如耳目鼻口之不可以相借官也。故職分而民不探，次定而序不亂，兼聽齊明而百事不留。如是，則臣下百吏至于庶人，莫不脩己而後敢安正，誠能而後敢受職，百姓易俗，小人變心，姦怪之屬莫不反愨，夫是之謂政敎之極。故天子不視而見，不聽而聦，不慮而知，不動而功，塊然獨坐，而天下從之，如一體，如四支之從心，夫是之謂大形。詩曰：“温温恭人，維德之基。”此之謂也。",
                    "zhushu": "",
                    "type": 2
                },
                {
                    "paragraph": "爲人主者，莫不欲彊而惡弱，欲安而惡危，欲榮而惡辱，是禹、桀之所同也。要此三欲，辟此三惡，果何道而便？曰：“在愼取相，道莫徑是矣。故知而不仁不可，仁而不知不可。旣知且仁，是人主之寶也，而王霸之佐也。不急得，不智；得而不用，不仁。無其人而幸有其功，愚莫大焉。”",
                    "zhushu": ""
                },
                {
                    "paragraph": "今人主有六患：使賢者爲之，則與不肖者規之；使智者慮之，則與愚者論之；使脩士行之，則與汙邪之人疑之。雖欲成功，得乎哉？譬之，是猶立直木而恐其景之枉也，惑莫大焉。語曰：“好女之色，惡者之孽也。公正之士，衆人之痤也。循乎道之人，汙邪之賊也。”今使汙邪之人，論其怨賊，而求其無偏，得乎哉？譬之，是猶立枉木而求其景之直也，亂莫大焉。",
                    "zhushu": ""
                },
                {
                    "paragraph": "故古之人爲之不然。其取人有道，其用人有法。取人之道，參之以禮；用人之法，禁之以等；行義動静，度之以禮；知慮取舍，稽之以成；日月積久，校之以功。故卑不得以臨尊，輕不得以縣重，愚不得以謀知，是以萬舉不過也。故校之以禮，而觀其能安敬也；與之舉錯遷移，而觀其能應變也；與之安燕，而觀其能無流慆也；接之以聲色、權利、忿怒、患險，而觀其能無離守也。彼誠有之者與誠無之者，若白黑然，可詘邪哉？故伯樂不可欺以馬，而君子不可欺以人，此明王之道也。",
                    "zhushu": ""
                },
                {
                    "paragraph": "人主欲得善射，逺中微者，縣貴爵重賞以招致之，内不可以阿子弟，外不可以隱逺人，能中是者取之，是豈不必得之之道也哉？雖聖人不能易也。欲得善馭速致逺者，一日而千里，縣貴爵重賞以招致之，内不可以阿子弟，外不可以隱逺人，能致是者取之，是豈不必得之之道也哉？雖聖人不能易也。欲治國馭民，調一上下，將内以固誠，外以拒難。治則制人，人不能制也；亂則危辱滅亡可立而待也。然而求卿相輔佐，則獨不若是其公也，案唯便嬖親比己者之用也，豈不過甚矣哉！故有社稷者，莫不欲彊，俄則弱矣；莫不欲安，俄則危矣；莫不欲存，俄則亡矣。古有萬國，今有數千焉，是無它故，莫不失之是也。故明主有私人以金石珠玉，無私人以官職事業。是何也？曰：“本不利於所私也。”彼不能而主使之，則是主闇也；臣不能而誣能，則是臣詐也。主闇於上，臣詐於下，滅亡無日，俱害之道也。夫文王非無貴戚也，非無子弟也，非無便嬖也，倜然乃舉太公於州人而用之，豈私之也哉？以爲親邪？則周姫姓也，而彼姜姓也。以爲故也？則未甞相識也。以爲好麗邪？則夫人行年七十有二，齫然而齒墮矣。然而用之者，夫文王欲立貴道，欲白貴名，以惠天下，而不可以獨也。非于是莫足以舉之，故舉于是而用之。於是乎貴道果立，貴名果明，兼制天下，立七十一國，姫姓獨居五十三人。周之子孫苟不狂惑者，莫不爲天下之顯諸侯。如是者，能愛人也。故舉天下之大道，立天下之大功，然後隱其所憐所愛，其下猶足以爲天下之顯諸侯。故曰：“唯明主爲能愛其所愛，闇主則必危其所愛。”此之謂也。",
                    "zhushu": "",
                    "type": 2
                },
                {
                    "paragraph": "牆之外，目不見也；里之前，耳不聞也；而人主之守司，逺者天下，近者境内，不可不略知也。天下之變，境内之事，有弛易齵差者矣，而人主無由知之，則是拘脅蔽塞之端也。耳目之明，如是其狹也；人主之守司，如是其廣也；其中不可以不知也，如是其危也。然則人主將何以知之？曰：便嬖左右者，人主之所以窺逺收衆之門户牖嚮也，不可不早具也。故人主必將有便嬖左右足信者然後可。其知慧足使規物，其端誠足使定物，然後可。夫是之謂國具。人主不能不有游觀安燕之時，則不得不有疾病物故之變焉。如是，國者事物之至也如泉原，一物不應，亂之端也。故曰：“人主不可以獨也。卿相輔佐，人主之基杖也，不可不早具也。人主必將有卿相輔佐足任者，然後可；其德音足以塡撫百姓，其知慮足以應待萬變，然後可。夫是之謂國具。四鄰諸侯之相與，不可以不相接也，然而不必相親也。故人主必將有足使喻志決疑於逺方者，然後可。其辨說足以解煩，其智慮足以决疑，其齊斷足以拒難，不還秩，不反君，然而應薄扞患足以持社稷，然後可。夫是之謂國具。故人主無便嬖左右足信者之謂闇；無卿相輔佐足任者之謂獨；所使於四鄰諸侯者非人之謂孤；孤獨而晻，謂之危。”國雖若存，古之人曰亡矣。詩曰：“濟濟多士，文王以寧。”此之謂也。",
                    "zhushu": "",
                    "type": 2
                },
                {
                    "paragraph": "材人：愿愨拘録，計數纎嗇，而無敢遺喪，是官人史吏之材也。脩飭端正，尊法敬分，而無傾側之心，守職循業，不敢損益，可傳世也，而不可使侵奪，是士大夫官師之材也。知隆禮義之爲尊君也，知好士之爲美名也，知愛民之爲安國也，知有常法之爲一俗也，知尚賢使能之爲長功也，知務本禁末之爲多材也，知無與下爭小利之爲便於事也，知明制度、權物稱用之爲不泥也，是卿相輔佐之材也，未及君道也。能論官此三材者而無失其次，是謂人主之道也。若是，則身佚而國治，功大而名美，上可以王，下可以霸，是人主之要守也。人主不能論此三材者，不知道此道，安值將卑埶出勞，併耳目之樂，而親自貫日而治詳，一内而曲辨之，慮與臣下爭小察而綦偏能，自古及今，未有如此而不亂者也。是所謂視乎不可見，聽乎不可聞，爲乎不可成，此之謂也。",
                    "zhushu": ""
                }
            ]
        },
        {
            "name": "臣道篇第十三",
            "paragraphs": [
                {
                    "paragraph": "臣道篇第十三",
                    "zhushu": "",
                    "type": 1
                },
                {
                    "paragraph": "人臣之論",
                    "zhushu": "：論人臣之善惡。"
                },
                {
                    "paragraph": "有態臣者，有篡臣者，有功臣者，有聖臣者。",
                    "zhushu": "解並在下。"
                },
                {
                    "paragraph": "内不足使一民，外不足使拒難，百姓不親，諸侯不信，然而巧敏佞說，",
                    "zhushu": "音恱。或作㣞。"
                },
                {
                    "paragraph": "善取寵乎上，是態臣者也。",
                    "zhushu": "以佞媚爲容態。"
                },
                {
                    "paragraph": "上不忠乎君，下善取譽乎民，不䘏公道通義，朋黨比周，以環主圖私爲務，是篡臣者也。",
                    "zhushu": "環主，環繞其主，不使賢臣得用圖謀也。篡臣者，篡奪君政也。"
                },
                {
                    "paragraph": "内足使以一民，外足使以拒難，民親之，士信之，上忠乎君，下愛百姓而不倦，是功臣者也。",
                    "zhushu": "民親士信，然後立功也。"
                },
                {
                    "paragraph": "上則能尊君，下則能愛民，政令敎化，刑下如景，",
                    "zhushu": "刑，制也。言施政令敎化以制其下，如影之隨形，動而輙隨，不使違越也。"
                },
                {
                    "paragraph": "應卒遇變，齊給如響，",
                    "zhushu": "齊，疾也。給，供給也。應事而至謂之給。夫卒變，人所遲疑。今聖臣應之疾速，如響之應聲。卒，蒼忽反。"
                },
                {
                    "paragraph": "推類接譽，以待無方，曲成制象，是聖臣者也。",
                    "zhushu": "此明應卒遇變之意。無方，無常也。推其比類，接其聲譽，言見其本而知其末也。待之無常，謂不滯於一隅也。委曲，皆成制度法象，言物至而應，無非曲法，不苟而行之也。聖者，無所不通之謂也。"
                },
                {
                    "paragraph": "故用聖臣者王，用功臣者彊，用篡臣者危，用態臣者亡。態臣用則必死，篡臣用則必危，",
                    "zhushu": "此言態臣甚於篡臣者，蓋當時之多用佞媚變詐之人，深欲戒之，故極言也。"
                },
                {
                    "paragraph": "功臣用則必榮，聖臣用則必尊。故齊之蘇秦，",
                    "zhushu": "蘇秦初相趙，後仕燕，終死於齊。故曰：齊之蘇秦。"
                },
                {
                    "paragraph": "楚之州侯、",
                    "zhushu": "楚襄王佞臣也。戰國䇿莊辛諫襄王曰：君王左州侯，右夏侯，輦從鄢陵君與壽陵君，載方府之金，與之馳騁乎雲夢之中，不知穰侯方受令乎秦王，塡黽塞之内，而投已乎黽塞之外。韓子曰：州侯相荆貴而荆王疑之，因問左右，對曰：無有，如出一口也。"
                },
                {
                    "paragraph": "秦之張儀，可謂態臣者也；",
                    "zhushu": "皆變態佞媚之臣。儀或作禄。"
                },
                {
                    "paragraph": "韓之張去疾、",
                    "zhushu": "蓋張良之祖。漢書：良其先韓人。大父開地，相韓昭侯宣惠王。父平，相釐王、悼惠王，五世事韓。戰國䇿，韓有張翠，納賂於宣太后。"
                },
                {
                    "paragraph": "趙之奉陽、",
                    "zhushu": "後語：蘇秦說趙肅侯，肅𠉀之弟奉陽君爲相，不恱蘇秦，蘇秦乃去之。又戰國䇿：蘇秦說趙王曰：天下之卿相人君，及至布衣之士，莫不髙大王之行義，皆願奉敎陳忠於前之日乆矣。雖然，奉陽君妒大王不得任事，是以外賔客游談之士，無敢盡忠於前。盧藏用云：奉陽君名成。又按後語，奉陽君卒，蘇秦乃從燕而來，說肅侯。合從之事。而公子成武靈王時猶不肯胡服，即公子成。非奉陽君也。"
                },
                {
                    "paragraph": "齊之孟甞，可謂篡臣也；",
                    "zhushu": "史記曰：齊閔王旣滅宋，益驕，欲盡滅孟甞。孟甞君恐，乃如魏，魏昭王以爲相，西合於秦、趙，與燕共伐破齊。後齊襄王立，孟甞中立爲諸侯，無所屬。襄王新立，畏孟嘗而與連和，是篡臣也。"
                },
                {
                    "paragraph": "齊之管仲、晉之咎犯，",
                    "zhushu": "咎，與舅同。晉文公之舅孤偃，咎犯其字也。"
                },
                {
                    "paragraph": "楚之孫叔敖，可謂功臣矣；殷之伊尹，周之太公，可謂聖臣矣。是人臣之論也，吉凶賢不肖之極也，",
                    "zhushu": "國之吉凶，人君賢不肖，極於論臣也。"
                },
                {
                    "paragraph": "必謹志之，而愼自爲擇取焉，足以稽矣。",
                    "zhushu": "志，記也。言必謹記此四臣之安危，而愼自擇取，則足以稽考用臣也。"
                },
                {
                    "paragraph": "從命而利君謂之順，從命而不利君謂之謟；逆命而利君謂之忠，逆命而不利君謂之篡。不䘏君之榮辱，不䘏國之臧否，偷合苟容，以持禄養交而已耳，謂之國賊。",
                    "zhushu": "養交謂養其與君交接之不忤犯使怒也。一曰養其外交，若蘇秦、張儀、孟甞。君所至爲相也。"
                },
                {
                    "paragraph": "君有過謀過事，將危國家、殞社稷之懼也，大臣父子兄弟有能進言於君，用則可，不用則去，謂之諫。有能進言於君，用則可，不用則死，謂之爭。有能比知同力，",
                    "zhushu": "比，合也。知讀爲智。"
                },
                {
                    "paragraph": "率羣臣百吏而相與彊君橋君，",
                    "zhushu": "彊，其丈反。橋，與矯同，屈也。"
                },
                {
                    "paragraph": "君雖不安，不能不聽，遂以解國之大患，除國之大害，成於尊君安國，謂之輔。",
                    "zhushu": "事見平原君傳。"
                },
                {
                    "paragraph": "有能抗君之命，竊君之重，反君之事，以安國之危，除君之辱，功伐足以成國之大利，謂之拂。",
                    "zhushu": "抗，拒也。戰功曰伐。左傳：郤至驟稱其伐。拂讀爲弼，弼所以輔正弓弩者也。或讀爲佛。違君之意也。謂若信陵君違魏王之命，竊其兵符，殺晉鄙反軍，不救趙之事，遂破秦而存趙。夫輔車相依，今趙存則魏安，故曰安國之危，除君之辱也。"
                },
                {
                    "paragraph": "故諫爭輔拂之人，社稷之臣也，國君之寶也，明君之所尊所厚也，而闇主惑之，以爲已賊也。故明君之所賞，闇君之所罰也；闇君之所賞，明君之所殺也。伊尹、箕子，可謂諫矣；",
                    "zhushu": "伊尹諫太甲，箕子諫紂。"
                },
                {
                    "paragraph": "比干、子胥，可謂爭矣；平原君之於趙也，可謂輔矣；信陵君之於魏也，可謂拂矣。傳曰：“從道不從君。”此之謂也。",
                    "zhushu": ""
                },
                {
                    "paragraph": "故正義之臣設，則朝廷不頗；",
                    "zhushu": "設，謂置於列位也。頗，邪也。"
                },
                {
                    "paragraph": "諫爭輔拂之人信，則君過不逺；",
                    "zhushu": "信謂見信於君。或曰：信讀爲伸，謂道行也。"
                },
                {
                    "paragraph": "爪牙之士施，則仇讎不作；",
                    "zhushu": "爪牙之士，勇力之臣也。施，謂展其材也。"
                },
                {
                    "paragraph": "邊境之臣處，則疆垂不喪。",
                    "zhushu": "垂，與陲同。"
                },
                {
                    "paragraph": "故明主好同，而闇王好獨。",
                    "zhushu": "獨謂自任其智。"
                },
                {
                    "paragraph": "明主尚賢使能而饗其盛，",
                    "zhushu": "盛謂大業，言饗其臣之功業也。"
                },
                {
                    "paragraph": "闇主妬賢畏能而滅其功。",
                    "zhushu": "滅、掩，沒也。"
                },
                {
                    "paragraph": "罰其忠，賞其賊，夫是之謂至闇，桀、紂所以滅也。",
                    "zhushu": "",
                    "type": 2
                },
                {
                    "paragraph": "事聖君者，有聽從無諫爭；",
                    "zhushu": "聖君無失。"
                },
                {
                    "paragraph": "事中君者，有諫爭無謟諛；",
                    "zhushu": "中君可上可下，若齊桓公者也。謟諛則遂成闇君也。"
                },
                {
                    "paragraph": "事暴君者，有補削無橋拂。",
                    "zhushu": "補，謂彌縫其闕。削，謂除去其惡。言不敢顯諫，闇匡救之也。橋，謂屈其性也。拂，違也。橋拂則身見害，使君有殺賢之名，故不爲也。拂音佛。"
                },
                {
                    "paragraph": "廹脅於亂時，窮居於暴國，而無所避之，則崇其美，揚其善，違其惡，隱其敗，言其所長，不稱其所短，以爲成俗。",
                    "zhushu": "謂危行言遜，以避害也。以爲成俗，言如此而不變，若舊俗然也。"
                },
                {
                    "paragraph": "詩曰：“國有大命，不可以告人，防其躬身。”此之謂也。",
                    "zhushu": "逸詩。",
                    "type": 2
                },
                {
                    "paragraph": "恭敬而遜，聽從而敏，不敢有以私決擇也，",
                    "zhushu": "敏謂承命而速行，不敢更私自決斷選擇也。"
                },
                {
                    "paragraph": "不敢有以私取與也，以順上爲志，是事聖君之義也。",
                    "zhushu": "但禀命而已。"
                },
                {
                    "paragraph": "忠信而不䛕，諫諍而不謟，橋然剛折，端志而無傾側之心，",
                    "zhushu": "橋彊貎禮記曰：和而不流，彊哉矯剛。折剛直面折也。端，志不邪曲也。"
                },
                {
                    "paragraph": "是案曰是，非案曰非，是事中君之義也。調而不流，柔而不屈，寛容而不亂，",
                    "zhushu": "雖調和而不至流湎，雖柔從而不屈曲，雖寛容而不與爲亂也。"
                },
                {
                    "paragraph": "曉然以至道而無不調和也，",
                    "zhushu": "曉然，明喻之貎。至道，無爲不爭之道。以至道則暴君不能加怒，無不調和，言皆不違拂也。"
                },
                {
                    "paragraph": "而能化易時關内之，是事暴君之義也。",
                    "zhushu": "關當爲開，傳寫誤耳。内與納同，言旣以沖和事之，則能化易其暴戾之性，時以善道開納之也。或曰：以道關通於君之心中也。"
                },
                {
                    "paragraph": "若馭其樸馬，",
                    "zhushu": "樸馬，未調習之馬，不可遽牽制，必縱緩之事。暴君之難，故重明之也。"
                },
                {
                    "paragraph": "若養赤子，",
                    "zhushu": "赤子，嬰兒也。未有所知，必在順適其性，不驚懼也。"
                },
                {
                    "paragraph": "若食餧人。",
                    "zhushu": "使飢渴於至道，如餧人之欲食。一曰：餧人併與之食則必死。今以善道節量與之，不使狂惑也。莊子曰：人惑則死。"
                },
                {
                    "paragraph": "故因其懼也而改其過，",
                    "zhushu": "懼則思德，故因使其改過。"
                },
                {
                    "paragraph": "因其憂也而辨其故，",
                    "zhushu": "辨其致憂之端，則遷善也。"
                },
                {
                    "paragraph": "因其喜也而入其道，",
                    "zhushu": "欣喜之時，多所聽納，故因以道入之。"
                },
                {
                    "paragraph": "因其怒也而除其怨，",
                    "zhushu": "怨惡之人，因君怒除去之也。"
                },
                {
                    "paragraph": "曲得所謂焉。",
                    "zhushu": "雖憂懼喜怒之殊，委曲皆得所謂，所謂即化易君性也。"
                },
                {
                    "paragraph": "書曰：“從命而不拂，微諫而不倦，爲上則明，爲下則遜。”此之謂也。",
                    "zhushu": "書伊訓也。",
                    "type": 2
                },
                {
                    "paragraph": "事人而不順者，不疾者也；",
                    "zhushu": "不順上意也。疾，速也。不疾言怠慢也。"
                },
                {
                    "paragraph": "疾而不順者，不敬者也；敬而不順者，不忠者也；忠而不順者，無功者也；有功而不順者，無德者也。故無德之爲道也，傷疾、墮功、滅苦，故君子不爲也。",
                    "zhushu": "傷疾墮功，滅苦未詳。或恐錯誤耳。爲或爲違。"
                },
                {
                    "paragraph": "有大忠者，有次忠者，有下忠者，有國賊者。以德復君而化之，大忠也；",
                    "zhushu": "復，報也。以德行之事報白於君，使自化於善。周禮：宰夫掌諸臣之復萬民之逆也。"
                },
                {
                    "paragraph": "以德調君而補之，次忠也；",
                    "zhushu": "謂匡救其惡也。"
                },
                {
                    "paragraph": "以是諫非而怒之，下忠也；",
                    "zhushu": "使君有害賢之名，故爲下忠也。"
                },
                {
                    "paragraph": "不卹君之榮辱，不卹國之臧否，偷合苟容，以之持禄養交而已耳，國賊也。若周公之於成王也，可謂大忠矣；若管仲之於桓公，可謂次忠矣；若子胥之於夫差，可謂下忠矣；若曹觸龍之於紂者，可謂國賊矣。",
                    "zhushu": "說苑曰：桀貴爲天子，富有天下，其左師觸龍者，謟䛕不正。此云紂，未知孰是。",
                    "type": 2
                },
                {
                    "paragraph": "仁者必敬人。凡人非賢，則案不肖也。人賢而不能，則是禽獸也；",
                    "zhushu": "禽獸不知敬賢。"
                },
                {
                    "paragraph": "人不肖而不敬，則是狎虎也。",
                    "zhushu": "狎，輕侮也。言必見害。"
                },
                {
                    "paragraph": "禽獸則亂，狎虎則危，災及其身矣。詩曰：“不敢暴虎，不敢馮河。人知其一，莫知其它。戰戰兢兢，如臨深淵，如履薄冰。”此之謂也。",
                    "zhushu": "詩小雅小旻之篇。暴虎徒摶，馮河徒渉。人知其一，莫知其它。言人皆知暴虎馮河立至於害，而不知小人爲害有甚於此也。",
                    "type": 2
                },
                {
                    "paragraph": "故仁者必敬人。敬人有道，賢者則貴而敬之，不肖者則畏而敬之；賢者則親而敬之，不肖者則䟽而敬之。其敬一也，其情二也。若夫忠信端愨而不害傷，則無接而不然，是仁人之質也。",
                    "zhushu": "其敬雖異，至於忠信端愨不傷害，則凡所接物皆然。言嘉善而矜不能，不以人之不肖逆詐待之，而欲傷害之也。質，體也。"
                },
                {
                    "paragraph": "忠信以爲質，端愨以爲統，",
                    "zhushu": "統，綱紀也。言以端愨自處而待物者也。"
                },
                {
                    "paragraph": "禮義以爲文，",
                    "zhushu": "用爲文飾。"
                },
                {
                    "paragraph": "倫類以爲理。",
                    "zhushu": "倫，人倫類物之種類。言推近以知逺，以此爲條理也。"
                },
                {
                    "paragraph": "喘而言，臑而動，而一可以爲法則。",
                    "zhushu": "臑。與勸學篇蝡同。喘，微言也。蠕，微動也。一，皆也。言一動一息之間，皆可以爲法則也。臑，人允反。"
                },
                {
                    "paragraph": "詩曰：“不僭不賊，鮮不爲則。”此之謂也。",
                    "zhushu": "詩大雅抑之篇。言不僭差賊害，則少不爲人法則矣。",
                    "type": 2
                },
                {
                    "paragraph": "恭敬，禮也；調和，樂也；",
                    "zhushu": "調和不爭兢也。"
                },
                {
                    "paragraph": "謹愼，利也；𨷖怒，害也。故君子安禮樂利，謹愼而無𨷖怒，是以百舉不過也。小人反是。",
                    "zhushu": "",
                    "type": 2
                },
                {
                    "paragraph": "通忠之順，",
                    "zhushu": "忠有所雍塞，故通之，然而終歸於順也。"
                },
                {
                    "paragraph": "權險之平，",
                    "zhushu": "權用危險之事，使至於平也。或曰：權，變也。旣不可扶持，則變其危險，使治平也。"
                },
                {
                    "paragraph": "禍亂之從聲，",
                    "zhushu": "君雖禍亂，應聲而從之也。"
                },
                {
                    "paragraph": "三者非明主莫之能知也。",
                    "zhushu": "闇君不知所以殺害忠賢，而身死國亡也。"
                },
                {
                    "paragraph": "爭然後善，戾然後功，出死無私，致忠而公，夫是之謂通忠之順，信陵君似之矣。",
                    "zhushu": "諫爭君然後能善，違戾君然後立功。出身死戰，不爲私事，而歸於至忠至公。信陵君諫魏王請救趙，不從，遂矯君命破秦，而魏國以安，故似之。"
                },
                {
                    "paragraph": "奪然後義，殺然後仁，上下易位然後貞，",
                    "zhushu": "奪者，不義之名；殺者，不仁之稱。上下易位，則非貞也。而湯、武惡桀、紂之亂天下而奪之，是義也；不忍蒼生之涂炭而殺之，是仁也；雖上下易位，而使賢愚當分歸於正道，是貞也。"
                },
                {
                    "paragraph": "功參天地，澤被生民，夫是之謂權險之平，湯武是也。過而通情，和而無經，",
                    "zhushu": "經，常也。但和順上意而無常守。"
                },
                {
                    "paragraph": "不䘏是非，不治曲直，偷合苟容，迷亂狂生，",
                    "zhushu": "迷亂其君，使生狂也。"
                },
                {
                    "paragraph": "夫是之謂禍亂之從聲，飛廉、惡來是也。傳曰：“斬而齊，枉而順，不同而壹。”",
                    "zhushu": "此言反經合道，如信陵湯武者也。所以斬之，取其齊也；以枉曲之，取其順也；所以不同，取其一也。初雖似乖戾，然終歸於理者也。"
                },
                {
                    "paragraph": "詩曰：“受小球大球，爲下國綴旒。”此之謂也。",
                    "zhushu": "詩商頌長發之篇。球，玉也。鄭𤣥云：綴猶結也。旒，旌旗之垂者。言湯既爲天所命，則受小玉謂尺二寸圭也，受大玉謂珽也，長三尺，執圭搢珽，以與諸侯㑹同，結定其心，如旌旗之旒縿著焉。引此以明湯、武取天下權險之平，爲救下國者也。"
                }
            ]
        },
        {
            "name": "致士篇第十四",
            "paragraphs": [
                {
                    "paragraph": "致士篇第十四",
                    "zhushu": "明致賢士之義。",
                    "type": 1
                },
                {
                    "paragraph": "衡聽、顯幽、重明、退姦、進良之術：",
                    "zhushu": "衡，平也，謂不偏聽也。顯幽謂使幽人明顯，不雍蔽也。重明謂既明又使明也。書曰：德明惟明。能顯幽則重明矣，能退姦則良進矣。"
                },
                {
                    "paragraph": "朋黨比周之譽，君子不聽；殘賊加累之𧮂，君子不用；",
                    "zhushu": "殘賊謂賊害人。加累以罪惡加累誣人也。"
                },
                {
                    "paragraph": "隱忌雍蔽之人，君子不近；",
                    "zhushu": "隱亦蔽也。忌謂妬賢。雍讀曰擁。"
                },
                {
                    "paragraph": "貨財禽犢之請，君子不許。",
                    "zhushu": "行賂請謁者也。"
                },
                {
                    "paragraph": "凡流言、流說、流事、流謀、流譽、流愬，不官而衡至者，君子愼之。",
                    "zhushu": "流者，無根源之謂。愬，𧮂也。不官，謂無主首也。衡讀爲撗。撗，至，撗逆而至也。"
                },
                {
                    "paragraph": "聞聽而明譽之，",
                    "zhushu": "君子聞聽流言，流說，則明白稱譽，謂顯露其事，不爲隱蔽。如此。則姦人不敢獻其謀也。"
                },
                {
                    "paragraph": "定其當而當，然後士其刑賞而還與之。",
                    "zhushu": "士當爲事行也。言定其當否，既當之後，乃行其刑賞，反與之也。謂其言當於善，則事之以賞，當於惡則事之以刑。當，丁浪反。"
                },
                {
                    "paragraph": "如是，則姦言、姦說、姦事、姦謀、姦譽、姦愬莫之試也；忠言、忠說、忠事、忠謀、忠譽、忠愬，莫不明通，方起以尚盡矣。",
                    "zhushu": "明通謂明白通逹其意。方起並起尚與上同。上盡謂盡忠於上也。"
                },
                {
                    "paragraph": "夫是之謂衡聽、顯幽、重明、退姦、進良之術。",
                    "zhushu": ""
                },
                {
                    "paragraph": "川淵深而魚鼈歸之，山林茂而禽獸歸之，刑政平而百姓歸之，禮義備而君子歸之。故禮及身而行脩，義及國而政明，能以禮挾而貴名白，天下願，令行禁止，王者之事畢矣。",
                    "zhushu": "挾讀爲浹。能以禮浹洽者，則貴名明白，天下皆願從之也。"
                },
                {
                    "paragraph": "詩曰：“惠此中國，以綏四方。”此之謂也。",
                    "zhushu": "詩大雅民勞之篇。中國，京師也。四方，諸夏也。引此以明自近及逺也。"
                },
                {
                    "paragraph": "川淵者，龍魚之居也；山林者，鳥獸之居也；國家者，士民之居也。川淵枯則龍魚去之，山林險則鳥獸去之，國家失政則士民去之。",
                    "zhushu": ""
                },
                {
                    "paragraph": "無土則人不安居，無人則土不守，無道法則人不至，無君子則道不舉。故土之與人也，道之與法也者，國家之本作也；",
                    "zhushu": "本作，猶本務也。"
                },
                {
                    "paragraph": "君子也者，道法之揔要也，不可少頃曠也。得之則治，失之則亂；得之則安，失之則危；得之則存，失之則亡。故有良法而亂者有之矣，有君子而亂者，自古及今，未甞聞也。傳曰：“治生乎君子，亂生乎小人。”此之謂也。",
                    "zhushu": "",
                    "type": 2
                },
                {
                    "paragraph": "得衆動天，",
                    "zhushu": "得衆則可以動天，言人之所欲，天必從之。"
                },
                {
                    "paragraph": "美意延年，",
                    "zhushu": "美意，樂意也。無憂患則延年也。"
                },
                {
                    "paragraph": "誠信如神，",
                    "zhushu": "誠信則如神明，言物不能欺也。"
                },
                {
                    "paragraph": "夸誕逐魂。",
                    "zhushu": "逐魂，逐去其精，魂猶喪精也。矜夸妄誕，作僞心勞，故喪其精魂。此四者，皆言善惡之應也。"
                },
                {
                    "paragraph": "人主之患，不在乎言用賢，而在乎誠必用賢。夫言用賢者，口也；却賢者，行也。",
                    "zhushu": "無善行則賢不至也。"
                },
                {
                    "paragraph": "口行相反，而欲賢者之至，不肖者之退也，不亦難乎？夫燿蟬者，務在明其火，振其樹而已，火不明，雖振其樹，無益也。",
                    "zhushu": "南方人照蟬取而食之。禮記有蜩范是也。"
                },
                {
                    "paragraph": "今人主有能明其德，則天下歸之，若蟬之歸明火也。臨事接民而以義，變應寛裕而多容，恭敬以先之，政之始也。",
                    "zhushu": "多容廣納也。"
                },
                {
                    "paragraph": "然後中和察斷以輔之，政之隆也。",
                    "zhushu": "政之崇髙，在輔以中和察斷。斷，丁亂反。"
                },
                {
                    "paragraph": "然後進退誅賞之，政之終也。故一年與之始，三年與之終。",
                    "zhushu": "夫不敎而殺謂之虐，故爲政之始，寛裕多容，三年政成，然後進退誅賞也。"
                },
                {
                    "paragraph": "用其終爲始，則政令不行，而上下怨疾，亂所以自作也。",
                    "zhushu": "先賞罰，後德化，則亂。"
                },
                {
                    "paragraph": "書曰：“義刑義殺，勿庸以即，汝惟曰未有順事。”言先敎也。",
                    "zhushu": "書康誥。言雖義刑義殺。亦勿用。即行之。當先敎後刑也。雖先後不失。尚謙曰。我未有順事。故使民犯法。躬自厚而薄責於人也。",
                    "type": 2
                },
                {
                    "paragraph": "程者，物之準也；",
                    "zhushu": "程者，度量之揔名也。"
                },
                {
                    "paragraph": "禮者，節之準也。",
                    "zhushu": "節。謂君臣之差等也。"
                },
                {
                    "paragraph": "程以立數，禮以定倫；",
                    "zhushu": "言有程則可以立一二之數，有禮則可以定君臣父子之倫也。"
                },
                {
                    "paragraph": "德以叙位，能以授官。",
                    "zhushu": "度其德以序上下之位，考其能以授所任之官，若䕫典樂，伯夷典禮之比也。"
                },
                {
                    "paragraph": "凡節奏欲陵，而生民欲寛。",
                    "zhushu": "節奏，謂禮節奏。陵，峻也。侵陵亦嚴峻之義。生民，謂以徳敎生養民也。言人君自守禮之節奏，則欲嚴峻不弛慢，養民則欲寛容不迫切之也。"
                },
                {
                    "paragraph": "節奏陵而文，生民寛而安。",
                    "zhushu": "節奏雖峻，亦有文飾，不至於刻急。"
                },
                {
                    "paragraph": "上文下安，功名之極也，不可以加矣。君者，國之隆也；父者，家之隆也。",
                    "zhushu": "隆，猶尊也。"
                },
                {
                    "paragraph": "隆一而治，二而亂。自古及今，未有二隆爭重而能長久者。",
                    "zhushu": "",
                    "type": 2
                },
                {
                    "paragraph": "師術有四，而博習不與焉。",
                    "zhushu": "術，法也。言有四德則可以爲人師，師法不在博習也。與音豫。"
                },
                {
                    "paragraph": "尊嚴而憚，可以爲師；耆艾而信，可以爲師；",
                    "zhushu": "五十曰艾，六十曰耆。"
                },
                {
                    "paragraph": "誦說而不陵不犯，可以爲師；",
                    "zhushu": "誦謂誦經。說謂解說，謂守其誦說，不自陵突觸犯，言行其所學。"
                },
                {
                    "paragraph": "知微而論，可以爲師。",
                    "zhushu": "知精微之理，而能講論。論，盧困切。"
                },
                {
                    "paragraph": "故師術有四，而博習不與焉。水深而回，",
                    "zhushu": "回流，旋也。水深不湍峻，則多旋流也。"
                },
                {
                    "paragraph": "樹落則糞本，",
                    "zhushu": "謂木葉落，糞其根也。"
                },
                {
                    "paragraph": "弟子通利則思師。",
                    "zhushu": "思其厚於已也。"
                },
                {
                    "paragraph": "詩曰：“無言不讎，無德不報。”此之謂也。",
                    "zhushu": "此言爲善則物必報之也。"
                },
                {
                    "paragraph": "賞不欲僭，刑不欲濫。賞僭則利及小人，刑濫則害及君子。若不幸而過，寧僭無濫；與其害善，不若利淫。",
                    "zhushu": ""
                }
            ]
        },
        {
            "name": "議兵篇第十五",
            "paragraphs": [
                {
                    "paragraph": "議兵篇第十五",
                    "zhushu": "",
                    "type": 1
                },
                {
                    "paragraph": "臨武君與孫卿子議兵於趙孝成王前。",
                    "zhushu": "臨武君，蓋楚將，未知姓名。戰國䇿曰：“天下合從，趙使魏加見楚春申君曰：‘君有將乎？’春申君曰：‘有矣。僕欲將臨武君。’魏加曰：‘臣少之時好射，臣願以射譬，可乎？’春申君曰：‘可。’魏加曰：‘異曰者，更嬴與王處京臺之下，更嬴曰：“臣能爲王引弓虚發而下鳥。”有閒，鳴鴈從東方來，更嬴以虚發而下之。王曰：“射之精，乃至於此乎？”更嬴曰：“此孽也。”王曰：“先生何以知之？”對曰：“其飛徐者，其創痛也。其鳴悲者，久失羣也。故創痛未息而驚心未去，聞弦音烈而髙飛，故隕也。今臨武君甞爲秦孽，不可以爲距秦之將”。’”趙孝成王，晉大夫趙夙之後，簡子十世孫。或曰：劉向叙云：“孫卿至趙，與孫臏議兵趙孝成王前。”臨武君即孫臏也。今桉史記年表，齊宣王二年，孫臏爲軍師，則敗魏於馬陵至趙孝成王元年，已七十餘年，年代相逺，疑臨武君非此孫臏也。"
                },
                {
                    "paragraph": "王曰：“請問兵要。”臨武君對曰：“上得天時，",
                    "zhushu": "若順太歳，反孤虚之類也。"
                },
                {
                    "paragraph": "下得地利，",
                    "zhushu": "若右背山陵，前左水澤之比也。"
                },
                {
                    "paragraph": "觀敵之變動，後之發，先之至，此用兵之要術也。”孫卿子曰：“不然。臣所聞古之道，凡用兵攻戰之本在乎壹民。弓矢不調，則羿不能以中微；六馬不和，則造父不能以致逺；士民不親附，則湯、武不能以必勝也。故善附民者，是乃善用兵者也。故兵要在乎善附民而已。”臨武君曰：“不然。兵之所貴者埶利也，",
                    "zhushu": "乘埶爭利。"
                },
                {
                    "paragraph": "所行者變詐也。",
                    "zhushu": "竒計。"
                },
                {
                    "paragraph": "善用兵者，感忽悠闇，莫知其所從出，",
                    "zhushu": "感忽、悠闇，皆謂倐忽之閒也。感忽，恍忽也。悠闇，逺視不分辨之貎。莫知所從出。謂若九天之上，九地之下，使敵人不測。魯連子曰“棄感忽之恥，累世之功”也。"
                },
                {
                    "paragraph": "孫、吳用之，無敵於天下，豈必待附民哉！”",
                    "zhushu": "孫，謂吳王闔閭將孫武。吳，謂魏武侯將吳起也。"
                },
                {
                    "paragraph": "孫卿子曰：“不然。臣之所道，仁人之兵，王者之志也。",
                    "zhushu": "帝王之志意如此也。"
                },
                {
                    "paragraph": "君之所貴，權謀埶利也；所行，攻奪變詐者，諸侯之事也。仁人之兵，不可詐也。彼可詐者，怠慢者也，路亶者也，",
                    "zhushu": "路，暴露也。亶。讀爲袒。露袒。謂上下不相覆蓋。新叙作“落單”。"
                },
                {
                    "paragraph": "君臣上下之閒滑然有離德者也。",
                    "zhushu": "滑，亂也，音骨。言彼可欺詐者皆如此之國也。"
                },
                {
                    "paragraph": "故以桀詐桀，猶巧拙有幸焉，以桀詐堯，譬之若以卵投石，以指撓沸，",
                    "zhushu": "撓，攬也。以指撓沸，言必爛也。新序作“以指繞沸”。"
                },
                {
                    "paragraph": "若赴水火，入焉焦没耳。故仁人上下，",
                    "zhushu": "說仁人上下相愛之意。"
                },
                {
                    "paragraph": "百將一心，三軍同力，臣之於君也，下之於上也，若子之事父，弟之事兄，若手臂之扞頭目而覆胷腹也，詐而襲之，與先驚而後擊之，一也。",
                    "zhushu": "先驚頭目，使知之而後擊之，豈手臂有不救也？"
                },
                {
                    "paragraph": "且仁人之用十里之國，則將有百里之聽；",
                    "zhushu": "聽，猶耳目也。言逺人自爲其耳目。或曰：謂閒諜者。"
                },
                {
                    "paragraph": "用百里之國，則將有千里之聽；用千里之國，則將有四海之聽。必將聦明警戒，和傳而一。",
                    "zhushu": "耳目明而警戒，相傳以和，無有二心也。一云：“傳”，或爲“博”。博，衆也。而一，如一也。言和衆如一也。"
                },
                {
                    "paragraph": "故仁人之兵聚則成卒，散則成列，",
                    "zhushu": "卒，卒伍。列，行列。言動皆有備也。"
                },
                {
                    "paragraph": "延則若莫邪之長刃，嬰之者斷；兊則若莫邪之利鋒，當之者潰；",
                    "zhushu": "兊，猶聚也，與隊同，謂聚之使短。潰，壞散也。新序作“銳則若莫邪之利鋒也”。"
                },
                {
                    "paragraph": "圜居而方正，則若盤石然，觸之者角摧，",
                    "zhushu": "園居方正，謂不動時也，則如大石之不可移動也。"
                },
                {
                    "paragraph": "案角鹿埵、隴種、東籠而退耳。",
                    "zhushu": "其義未詳，蓋皆摧敗披靡之貌。或曰：鹿埵下之貎，如禾實垂下然。埵，丁果反。隴種，遺失貎，如隴之種物然。或曰：即鍾也。東籠，與涷隴同，沾溼貎，如衣服之沾溼然。於新序作“隴鍾而退”，無“鹿埵”字。"
                },
                {
                    "paragraph": "且夫暴國之君，將誰與至哉？彼其所與至者，必其民也。而其民之親我歡若父母，其好我芬若椒蘭；彼反顧其上則若灼黥，",
                    "zhushu": "如畏灼黥。"
                },
                {
                    "paragraph": "若仇讎。人之情，雖桀、跖，豈又肯爲其所惡賊其所好者哉！是猶使人之子孫自賊其父母也，彼必將來告之，夫又何可詐也？",
                    "zhushu": "不可得詐襲也。"
                },
                {
                    "paragraph": "故仁人用，國日明，",
                    "zhushu": "日益明察。"
                },
                {
                    "paragraph": "諸侯先順者安，後順者危，慮敵之者削，反之者亡。",
                    "zhushu": "謀慮與之爲敵者，土地必見侵削。反，謂不服從也。"
                },
                {
                    "paragraph": "詩曰：‘武王載發，有虔秉𨱆，如火烈烈，則莫我敢遏。’此之謂也。”",
                    "zhushu": "詩，殷頌。武王，湯也。發，讀爲斾。虔，敬。遏，止也。湯建斾興師，本由仁義，雖用武持𨱆，而猶以敬爲先，故得如火之盛，無能止之也。"
                },
                {
                    "paragraph": "孝成王、臨武君曰：“善！請問王者之兵設何道何行而可？”",
                    "zhushu": "設，謂制置。道，謂論說敎令也。行，動用也。"
                },
                {
                    "paragraph": "孫卿子曰：“凡在大王，將率末事也。臣請遂道王者諸侯強弱存亡之效，安危之埶。",
                    "zhushu": "率與帥同，所類反。道，說也。效，驗也。孝成王見荀卿論兵謂王者以兵爲急，故遂問用兵之術。荀卿欲陳王道，因不荅其問，故言凡在大王之所務，將帥乃其末事耳，所急敎化也，遂廣說湯、武、五霸及戰國諸侯之事。"
                },
                {
                    "paragraph": "君賢者其國治，君不能者其國亂；隆禮貴義者其國治，𥳑禮賤義者其國亂。治者強，亂者弱，是強弱之本也。上足卬，則下可用也；上不足卬，則下不可用也。",
                    "zhushu": "“卬”，古“仰”字。不仰，不足仰也。下託上曰仰，冝向反。能敎且化，長養之，是足仰。"
                },
                {
                    "paragraph": "下可用則強，下不可用則弱，是強弱之常也。隆禮效功，上也；重禄貴節，次也；上功賤節，下也。是強弱之凡也。",
                    "zhushu": "效，驗也。功，戰功也。效功，謂不使賞僭也。重禄，重難其禄，不使素餐也。節，忠義也。君能隆禮驗功則強，上戰功、輕忠義則弱，大凡如此也。"
                },
                {
                    "paragraph": "好士者強，不好士者弱；",
                    "zhushu": "士，賢士也。"
                },
                {
                    "paragraph": "愛民者強，不愛民者弱；政令信者強，政令不信者弱；",
                    "zhushu": "信，謂使下可信。"
                },
                {
                    "paragraph": "民齊者強，不齊者弱；",
                    "zhushu": "齊，謂同力。"
                },
                {
                    "paragraph": "賞重者強，賞輕者弱；",
                    "zhushu": "重難其賞，使必賞有功則強，輕易其賞則弱也。"
                },
                {
                    "paragraph": "刑威者強，刑侮者弱；",
                    "zhushu": "刑當罪，使人可畏則強，不當罪則人侮僈，故弱也。"
                },
                {
                    "paragraph": "械用兵革攻完便利者強，",
                    "zhushu": "“攻”，當爲“功”。功，精好加功者也。器械牢固，便利於用則強也。"
                },
                {
                    "paragraph": "械用兵革窳楛不便利者弱；",
                    "zhushu": "窳，器病也，音庾。楛，濫惡。謂不堅固也。"
                },
                {
                    "paragraph": "重用兵者強，輕用兵者弱；",
                    "zhushu": "重難用兵者強。"
                },
                {
                    "paragraph": "權出一者強，權出二者弱；",
                    "zhushu": "政多門則弱也。"
                },
                {
                    "paragraph": "是強弱之常也。齊人隆技擊，",
                    "zhushu": "技，材力也。齊人以勇力擊斬敵者，號爲技擊。孟康曰：“兵家之技巧。技巧者，習手足，便器械，積機闗，以立攻守之勝。”"
                },
                {
                    "paragraph": "其技也，得一首者則賜贖錙金，無本賞矣。",
                    "zhushu": "八兩曰錙。本賞，謂有功同受賞也。其技擊之術，斬得一首則官賜錙金贖之。斬首，雖戰敗亦賞；不斬首，雖勝亦不賞，是無本賞也。"
                },
                {
                    "paragraph": "是事小敵毳則偷可用也，",
                    "zhushu": "可偷竊用之也。毳，讀爲脆。史記聶政謂嚴仲子曰“屠可以旦夕得甘脆以養親”也。"
                },
                {
                    "paragraph": "事大敵堅則渙然離耳。",
                    "zhushu": "易說卦曰：“渙者，離也。”"
                },
                {
                    "paragraph": "若飛鳥然，傾側反覆無日，",
                    "zhushu": "若飛鳥，言無馮而易也。無日，言傾側反覆之速，不得一日也。"
                },
                {
                    "paragraph": "是亡國之兵也，兵莫弱是矣，是其出賃市、傭而戰之幾矣。",
                    "zhushu": "此與賃市中傭作之人而使之戰相去幾何也。"
                },
                {
                    "paragraph": "魏氏之武卒，以度取之，",
                    "zhushu": "武卒，選擇武勇之卒，號爲武卒。度取之，謂取其長短材力中度者。"
                },
                {
                    "paragraph": "衣三屬之甲，",
                    "zhushu": "如淳曰：“上身一，髀褌一，踁繳一，凡三屬也。”衣，於氣反。屬，之欲反。"
                },
                {
                    "paragraph": "操十二石之弩，負服矢五十个，置戈其上，",
                    "zhushu": "置戈於身之上，謂荷戈也。"
                },
                {
                    "paragraph": "冠䩜帶劔，",
                    "zhushu": "䩜與胄同。漢書作“胄帶劒”。顔師古曰：“箸兠鍪而又帶劒也。”"
                },
                {
                    "paragraph": "贏三日之糧，日中而趨百里，",
                    "zhushu": "贏，負擔也。日中，一日之中也。"
                },
                {
                    "paragraph": "中試則復其户，利其田宅，",
                    "zhushu": "復其户，不傜役也。利其田宅，不征衆也。顔師古曰：“利，謂給其便利之處。”中，丁仲反。復，方目反。"
                },
                {
                    "paragraph": "是數年而衰而未可奪也，改造則不易周也。",
                    "zhushu": "此中試者䈥力數年而衰，亦未可遽奪其優，奪其優，復使皆怨也。改造，更選擇也，則又如前。"
                },
                {
                    "paragraph": "是故地雖大，其稅必寡，是危國之兵也。",
                    "zhushu": "優復既多則稅寡，資用貧乏故國危。"
                },
                {
                    "paragraph": "秦人，其生民也陿阸，其使民也酷烈，",
                    "zhushu": "生民，所生之地。陿阸，謂秦地險固也。酷烈，嚴刑罰也。地險固則寇不能害，嚴刑罰則人皆致死也。"
                },
                {
                    "paragraph": "劫之以埶，",
                    "zhushu": "謂以威埶劫廹之，使出戰。"
                },
                {
                    "paragraph": "隱之以阸，",
                    "zhushu": "謂隱蔽以險阸，使敵不能害。鄭氏曰：“秦地多阸，藏隱其民於阸中。”"
                },
                {
                    "paragraph": "忸之以慶賞，",
                    "zhushu": "忸與狃同，串習也。戰勝則與之賞慶，使習以爲常。忸，女九反。"
                },
                {
                    "paragraph": "鰌之以刑罰，",
                    "zhushu": "鰌，藉也。不勝則以刑罰陵藉之。莊子：風謂蛇曰“鰌我亦勝我”。音秩。或作“䠓”，七六反。"
                },
                {
                    "paragraph": "使天下之民所以要利於上者，非𨷖無由也。阸而用之，得而後功之，",
                    "zhushu": "守險阸而用之，旣得勝，乃賞其功，所以人自爲戰而立功者衆也。"
                },
                {
                    "paragraph": "功賞相長也，五甲首而隷五家，",
                    "zhushu": "有功而賞之使相長，獲得五甲首，則役隷郷里之五家也。"
                },
                {
                    "paragraph": "是最爲衆強長久，多地以正。故四世有勝，非幸也，數也。",
                    "zhushu": "爲之有根本，不邀一時之利，故能衆強長久也。不復其户，利其田宅，故多地也。以正，言比齊、魏之苟且爲正。言秦亦非天幸，有術數然也。四世，孝公、惠王、武王、昭王也。"
                },
                {
                    "paragraph": "故齊之技擊不可以遇魏氏之武卒，魏氏之武卒不可以遇秦之銳士，秦之銳士不可以當桓、文之節制，桓、文之節制不可以敵湯、武之仁義，有遇之者，若以焦熬投石焉。",
                    "zhushu": "以魏遇秦，猶以焦熬之物投石也。熬，五刀反。"
                },
                {
                    "paragraph": "兼是數國者，皆干賞蹈利之兵也，傭徒鬻賣之道也，未有貴上、安制、綦節之理也；",
                    "zhushu": "干，求也。言秦、魏雖足以相勝，皆求賞蹈利之兵，與傭徒之人鬻賣其力作無異，未有愛貴其上，爲之致死，安於制度，自不踰越，極於忠義，心不爲非之理者也。"
                },
                {
                    "paragraph": "諸侯有能微妙之以節，則作而兼殆之耳。",
                    "zhushu": "微妙，精盡也。節，仁義也。作，起也。殆，危也。諸侯有能精盡仁義，則能起而無危也，兼此數國。謂擒滅之。"
                },
                {
                    "paragraph": "故招近募選，隆埶詐，尚功利，是漸之也；",
                    "zhushu": "“近”，當爲“延”，傳寫誤耳。招延，謂引致之也。募選，謂以財召之，而選擇可者。此論齊之技擊也。隆埶詐，謂以威埶變詐爲尚，此論秦也。尚功利，謂有功則利其田宅，論魏也。漸，進也。言漸進而近於法，未爲理也。或曰：漸，浸漬也。謂其賞罰纔可漸染於外，中心未恱服。漸，子廉反。"
                },
                {
                    "paragraph": "禮義敎化，是齊之也。",
                    "zhushu": "服其心，是齊壹人之術也。"
                },
                {
                    "paragraph": "故以詐遇詐，猶有巧拙焉；",
                    "zhushu": "猶齊之技擊不可以當魏之武卒也。"
                },
                {
                    "paragraph": "以詐遇齊，辟之猶以錐刀墮大山也，",
                    "zhushu": "辟音譬。墮，毁也。許唯反。"
                },
                {
                    "paragraph": "非天下之愚人莫敢試。故王者之兵不試。",
                    "zhushu": "一舉而定，不必試也。"
                },
                {
                    "paragraph": "湯、武之誅桀、紂也，拱揖指麾而強暴之國莫不趨使，",
                    "zhushu": "誅其元惡，其餘獷悍者皆化而來臣役也。"
                },
                {
                    "paragraph": "誅桀、紂若誅獨夫。故泰誓曰‘獨夫紂’，此之謂也。",
                    "zhushu": "",
                    "type": 2
                },
                {
                    "paragraph": "故兵大齊則制天下，小齊則治鄰敵。",
                    "zhushu": "以禮義敎化大齊之，謂湯、武也。小，謂未能大備，若五霸者也。治隣敵，言鄰敵受其治化耳。"
                },
                {
                    "paragraph": "若夫招近募選，隆埶詐、尚功利之兵，則勝不勝無常，代翕代張，代存代亡，相爲雌雄耳矣。",
                    "zhushu": "翕，斂也。代翕代張，代存代亡，猶言代強代弱也。"
                },
                {
                    "paragraph": "夫是之謂盜兵，君子不由也。",
                    "zhushu": "由，用也。以詐力相勝，是盜賊之兵也。"
                },
                {
                    "paragraph": "故齊之田單，楚之莊蹻，秦之衞鞅，燕之繆蟣，是皆世俗之所謂善用兵者也；",
                    "zhushu": "田單，齊襄王臣安平君也。史記：莊蹻者，楚莊王苖裔。楚威王使爲將，將兵循江而上，略蜀、黔中以西。蹻至滇池，方三百里，地肥饒數千里，以兵滅定屬楚。欲歸報，㑹秦擊奪楚巴、黔中郡，道塞不通，因還，以其衆至滇，變服，從其俗焉。衞鞅，秦孝公臣，封爲商君者也。繆蟣，未聞也。"
                },
                {
                    "paragraph": "是其巧拙強弱則未有以相君也，若其道一也，",
                    "zhushu": "雖術不同，皆出於變詐，故曰“其道一也”。"
                },
                {
                    "paragraph": "未及和齊也，",
                    "zhushu": "數子之術，未能及於和齊人心也。"
                },
                {
                    "paragraph": "掎契司詐，權謀傾覆，未免盜兵也。",
                    "zhushu": "契，讀爲挈，持也。掎挈，猶言掎摭也。司，讀爲伺。詐，欺誑也。皆謂因其危弱，即掩襲之也。"
                },
                {
                    "paragraph": "齊桓、𣈆文、楚莊、呉闔閭、越句踐，是皆和齊之兵也，可謂入其域矣，",
                    "zhushu": "入禮義敎化之域。孟康曰：“入王兵之域也。”"
                },
                {
                    "paragraph": "然而未有本統也，",
                    "zhushu": "本統，謂前行素脩，若湯、武也。"
                },
                {
                    "paragraph": "故可以霸而不可以王。是強弱之效也。”",
                    "zhushu": "湯、武王而桓、文霸，齊、魏則代存代亡，是其效也。"
                },
                {
                    "paragraph": "孝成王、臨武君曰：“善！請問爲將。”孫卿子曰：“知莫大乎棄疑，",
                    "zhushu": "不用疑謀，是智之大。"
                },
                {
                    "paragraph": "行莫大乎無過，事莫大乎無悔。事至無悔而止矣，成不可必也。",
                    "zhushu": "不得必。謂成功忘其警備。莊子曰：“聖人以以不必，故旡兵；衆人以不必必之，故多兵。”"
                },
                {
                    "paragraph": "故制號政令欲嚴以威；慶賞刑罰欲必以信；處舍收臧欲周以固；",
                    "zhushu": "處舍，營壘也。收臧，財物也。周密牢固，則敵不能陵奪矣。"
                },
                {
                    "paragraph": "徙舉進退欲安以重，欲疾以速；",
                    "zhushu": "靜則安重而不爲輕舉，動則疾速而不失機權。"
                },
                {
                    "paragraph": "窺敵觀變欲潛以深，欲伍以參；",
                    "zhushu": "謂使閒諜觀敵，欲濳隱深入之也。伍參，猶錯雜也。使間諜或叄之，或伍之，於敵之閒，而盡知其事。韓子曰：“省同異之言，以知朋黨之分；偶參伍之驗，以責陳言之實。”又曰“參之以比物，伍之以合參”也。"
                },
                {
                    "paragraph": "遇敵決戰必道吾所明，無道吾所疑。",
                    "zhushu": "道，言也，行也。"
                },
                {
                    "paragraph": "夫是之謂六術。",
                    "zhushu": "自“制號政令”已下有六也。"
                },
                {
                    "paragraph": "無欲將而惡廢，無急勝而忘敗，無威内而輕外，無見其利而不顧其害，",
                    "zhushu": "強使人出戰而輕敵。"
                },
                {
                    "paragraph": "凡慮事欲孰而用財欲泰，",
                    "zhushu": "孰，謂精審。泰，謂不吝賞也。"
                },
                {
                    "paragraph": "夫是之謂五權。",
                    "zhushu": "五者，爲將之機權也。"
                },
                {
                    "paragraph": "所以不受命於主有三：可殺而不可使處不完，可殺而不可使擊不勝，可殺而不可使欺百姓，夫是之謂三至。",
                    "zhushu": "至，謂一守而不變。"
                },
                {
                    "paragraph": "凡受命於主而行三軍，三軍旣定，百官得序，羣物皆正，",
                    "zhushu": "百官，軍之百吏。得序，各當其任。"
                },
                {
                    "paragraph": "則主不能喜，敵不能怒，",
                    "zhushu": "不苟徇上意，故主不能喜。不爲變詐，故敵不能怒也。"
                },
                {
                    "paragraph": "夫是之謂至臣。",
                    "zhushu": "爲臣之至當也。"
                },
                {
                    "paragraph": "慮必先事而申之以敬，",
                    "zhushu": "謀慮必在事先，重之以敬，常戒懼而有備也。"
                },
                {
                    "paragraph": "愼終如始，終始如一，失是之謂大吉。",
                    "zhushu": "言必無覆敗之禍也。"
                },
                {
                    "paragraph": "凡百事之成也必在敬之，其敗也必在慢之。故敬勝怠則吉，怠勝敬則滅；計勝欲則從，欲勝計則凶。戰如守，",
                    "zhushu": "不務越逐也。書曰：“不愆干五歩六歩，乃止齊焉。”"
                },
                {
                    "paragraph": "行如戰，有功如幸。",
                    "zhushu": "不務驕矜。"
                },
                {
                    "paragraph": "敬謀無壙，",
                    "zhushu": "無壙，言不敢須臾不敬也。壙與曠同。"
                },
                {
                    "paragraph": "敬事無壙，敬終無壙，敬衆無壙，敬敵無壙。夫是之謂五無壙。愼行此六術、五權、三至而處之以恭敬無壙，夫是之謂天下之將，則通於神明矣。”",
                    "zhushu": "天下莫及之將。"
                },
                {
                    "paragraph": "臨武君曰：“善！請問王者之軍制。”孫卿子曰：“將死鼓，",
                    "zhushu": "死，謂不棄之而奔亡也。左傳曰：“師之耳目，在吾旗鼓。”"
                },
                {
                    "paragraph": "御死轡，百吏死職，士大夫死行列。聞鼓聲而進，聞金聲而退，順命爲上，有功次之。",
                    "zhushu": "軍之所重，在順命，故有功次之。"
                },
                {
                    "paragraph": "令不進而進，猶令不退而退也，其罪惟均。",
                    "zhushu": "令，敎令也。言使之不進而進，猶令不退而退，其罪同也。"
                },
                {
                    "paragraph": "不殺老弱，不獵禾稼，",
                    "zhushu": "獵與躐同，踐也。"
                },
                {
                    "paragraph": "服者不禽，格者不舎，犇命者不獲。",
                    "zhushu": "服，謂不戰而退者，不追禽之。格，謂相拒捍者。奔命，謂奔走來歸其命者，不獲之爲囚俘也。犇與奔同。"
                },
                {
                    "paragraph": "凡誅，非誅其百姓也，誅其亂百姓者也。百姓有扞其賊，則是亦賊也。",
                    "zhushu": "扞其賊，謂爲賊之扞蔽也。"
                },
                {
                    "paragraph": "以故順刃者生，蘇刃者死，犇命者貢。",
                    "zhushu": "順刃，謂不戰，偝之而走者。蘇，讀爲傃。傃，向也。謂相向格𨷖者。貢，謂取歸命者獻於上將也。"
                },
                {
                    "paragraph": "微子開封於宋，",
                    "zhushu": "紂之庶兄，名啓，歸周後封於宋。此云開者，蓋漢景帝諱，劉向改之也。"
                },
                {
                    "paragraph": "曹觸龍斷於軍，",
                    "zhushu": "說苑曰：“桀貴爲天子，富有四海，其臣有左師觸龍者，謟䛕不正。”此云紂臣，當是說苑誤。又戰國䇿趙有左師觸龍，說大后，請長安君質秦。豈復與古人同官名乎？"
                },
                {
                    "paragraph": "殷之服民，所以養生之者也，無異周人。故近者歌謳而樂之，逺者竭蹷而趨之，",
                    "zhushu": "竭蹷，顛仆，猶言匍匐也。新序作“竭走而趨之”。"
                },
                {
                    "paragraph": "無幽閒辟陋之國莫不趨使而安樂之，四海之内若一家，通達之屬莫不從服，夫是之謂人師。",
                    "zhushu": "師，長。"
                },
                {
                    "paragraph": "詩曰：‘自西自東，自南自北，無思不服。’此之謂也。",
                    "zhushu": "詩，大雅文王有聲之篇。"
                },
                {
                    "paragraph": "王者有誅而無戰，城守不攻，兵格不擊。",
                    "zhushu": "德義未加，所以敵人不服，故不攻擊也，且恐傷我之士卒也。"
                },
                {
                    "paragraph": "上下相喜則慶之。",
                    "zhushu": "敵人上下相愛恱，則慶賀之，豈況侵伐乎？"
                },
                {
                    "paragraph": "不屠城，",
                    "zhushu": "屠，謂毁其城，殺其民，若屠者然也。"
                },
                {
                    "paragraph": "不濳軍，不留衆，",
                    "zhushu": "不久留暴露於外也。"
                },
                {
                    "paragraph": "師不越時。",
                    "zhushu": "古者行役不踰時也。"
                },
                {
                    "paragraph": "故亂者樂其政，不安其上，欲其至也。”",
                    "zhushu": "東征西怨之比。"
                },
                {
                    "paragraph": "臨武君曰：“善！”",
                    "zhushu": "",
                    "type": 2
                },
                {
                    "paragraph": "陳囂問孫卿子曰：“先生議兵，常以仁義爲本。",
                    "zhushu": "陳囂，荀卿弟子。言先生之議，常言兵以仁義爲本也。"
                },
                {
                    "paragraph": "仁者愛人，義者循理，然則又何以兵爲？",
                    "zhushu": "愛人則懼其殺傷，循理則不欲爭奪，焉肯抗兵相加乎？"
                },
                {
                    "paragraph": "凡所爲有兵者，爲爭奪也。”",
                    "zhushu": "非爲愛人循理。"
                },
                {
                    "paragraph": "孫卿子曰：“非女所知也。彼仁者愛人，愛人，故惡人之害之也；義者循理，循理，故惡人之亂之也。彼兵者，所以禁暴除害也，非爭奪也。故仁人之兵，所存者神，所過者化，",
                    "zhushu": "所存止之處，畏之如神，所過往之國，無不從化。"
                },
                {
                    "paragraph": "若時雨之降，莫不說喜。是以堯伐驩兠，",
                    "zhushu": "伐，亦誅也。書曰“放驩兠于崇山”也。"
                },
                {
                    "paragraph": "舜伐有苗，",
                    "zhushu": "命禹伐之。書曰：“帝曰：‘咨禹，惟時有苗不率，汝徂征之。’”"
                },
                {
                    "paragraph": "禹伐共工，",
                    "zhushu": "書曰：“流共工于幽州。”皆堯之事，此云“禹伐共工”，未詳也。"
                },
                {
                    "paragraph": "湯伐有夏，文王伐崇，武王伐紂，此四帝兩王，",
                    "zhushu": "夏、殷或稱王，或稱帝。曲禮曰：“措之廟，立之主，曰帝。”蓋亦論夏、殷也。至周自貶損，全稱王，故以文、武爲兩王也。"
                },
                {
                    "paragraph": "皆以仁義之兵行於天下也。故近者親其善，逺方慕其德，兵不血刃，逺邇來服，德盛於此，施及四極。詩曰：‘淑人君子，其儀不忒。’此之謂也。”",
                    "zhushu": "謂，曹風尸鳩之篇。",
                    "type": 2
                },
                {
                    "paragraph": "李斯問孫卿子曰：“",
                    "zhushu": "李斯，孫卿弟子，後爲秦相。"
                },
                {
                    "paragraph": "秦四世有勝，兵強海内，威行諸侯，非以仁義爲之也，以便從事而已。”",
                    "zhushu": "便其所從之事而已。謂若劫之以埶，隱之以阸，狃之以慶賞，鰌之以刑罰之比。"
                },
                {
                    "paragraph": "孫卿子曰：“非女所知也。女所謂便者，不便之便也；",
                    "zhushu": "汝以不便人爲便之也。"
                },
                {
                    "paragraph": "吾所謂仁義者，大便之便也。",
                    "zhushu": "吾以大便人爲便也。"
                },
                {
                    "paragraph": "彼仁義者，所以脩政者也，政脩則民親其上，樂其君，而輕爲之死。故曰：‘凡在於軍，將率，末事也。’",
                    "zhushu": "荀卿前對趙孝成王有此言語，弟子所知，故引以答之也。"
                },
                {
                    "paragraph": "秦四世有勝，諰諰然常恐天下之一合而軋己也，",
                    "zhushu": "漢書“諰”作“鰓”，蘇林曰：“讀如‘愼而無禮則葸’之‘葸’。鰓，懼貌也。”先禮反。張晏曰：“軋，踐轢也。”"
                },
                {
                    "paragraph": "此所謂末世之兵，未有本統也。",
                    "zhushu": "本統，前行素脩。"
                },
                {
                    "paragraph": "故湯之放桀也，非其逐之鳴條之時也，武王之誅紂也，非以甲子之朝而後勝之也，皆前行素脩也，此所謂仁義之兵也。",
                    "zhushu": "前行素脩，謂前已行之，素已修之。行，讀如字。"
                },
                {
                    "paragraph": "今女不求之於本而索之於末，此世之所以亂也。”",
                    "zhushu": "本，謂仁義；末，謂變詐。世所以亂，亦由不求於本而索於末，如李斯之說也。",
                    "type": 2
                },
                {
                    "paragraph": "禮者，治辨之極也，強國之本也，威行之道也，功名之揔也。",
                    "zhushu": "辨，别也。揔，要也。強國，謂強其國也。"
                },
                {
                    "paragraph": "王公由之，所以得夫下也；不由，所以隕社稷也。故堅甲利兵不足以爲勝，髙城深池不足以爲固，嚴令繁刑不足以爲威，由其道則行，不由其道則廢。",
                    "zhushu": "由，用也。道，即禮也。用禮即行，不用禮，雖堅甲嚴刑，皆不足恃也。"
                },
                {
                    "paragraph": "楚人鮫革犀兕以爲甲，鞈如金石，",
                    "zhushu": "鞈，堅貌。以鮫魚皮及犀兕爲甲，堅如金石之不可入。史記作“堅如金石”。鞈，古洽反。管子曰：“制重罪入以兵甲，犀脅二㦸；輕罪入蘭盾，鞈革二㦸。”犀兕堅如金石之狀也。"
                },
                {
                    "paragraph": "宛鉅鐵釶，慘如蠭蠆，",
                    "zhushu": "宛，地名，屬南陽。徐廣曰：“大剛曰鉅。”釶與釶同，矛也。方言云：“自關而西謂之矛，呉、揚之間謂之釶。”言宛地出此剛鐵爲矛，慘如蜂蠆。言其中人之慘毒也。鉇音啻。"
                },
                {
                    "paragraph": "輕利僄遬，卒如飄風，",
                    "zhushu": "言楚人之趫捷也。僄，亦輕也，匹妙反。或當爲“嫖姚”之“嫖”，嫖，驍勇也。遬與速同。"
                },
                {
                    "paragraph": "然而兵殆於垂沙，唐篾死，",
                    "zhushu": "殆，謂危亡也。垂沙，地名，未詳所在。漢地志沛郡有垂鄉，豈垂沙乎？史記楚懷王二十八年：“秦與齊、韓、魏共攻楚，殺楚將唐昧，取我重丘而去。”昧與蔑同。"
                },
                {
                    "paragraph": "莊蹻起，楚分而爲三四。",
                    "zhushu": "司馬貞史記索隱曰：“莊蹻，楚將。言其起爲亂後，楚遂分爲四。”韓子曰：“楚王欲伐越。莊子曰：‘臣患目能見百歩而不見其睫。主之兵敗於齊、晉，莊蹻爲盜境内，吏不能禁，而欲伐越，此智之如目也。’”蹻初爲盗，後爲楚將。"
                },
                {
                    "paragraph": "是豈無堅甲利兵也哉？其所以統之者非其道故也。汝、潁以爲險，江、漢以爲池，限之以鄧林，縁之以方城，",
                    "zhushu": "鄧林，北界鄧地之山林。縁，繞也。方城，楚北界山名也。"
                },
                {
                    "paragraph": "然而秦師至而鄢、郢舉，若振槁然。",
                    "zhushu": "舉，謂舉而取之。鄢、郢，楚都。振，擊也。槁，枯葉也。謂白起伐楚，一戰舉鄢、郢也。"
                },
                {
                    "paragraph": "是豈無固塞隘阻也哉？其所以統之者非其道故也。紂刳比干，囚箕子，爲炮烙刑，",
                    "zhushu": "列女傳曰：“炮烙，謂膏銅柱，加之炭上，令有罪者行焉，輙墮火中，紂與妲己大笑。”烙，古責反。"
                },
                {
                    "paragraph": "殺戮無時，臣下懔然莫必其命，",
                    "zhushu": "懔然，悚栗之貌。莫自謂必全其命也。"
                },
                {
                    "paragraph": "然而周師至而令不行乎下，不能用其民。是豈令不嚴，刑不繁也哉？其所以統之者非其道故也。古之兵，戈矛弓矢而已矣，然而敵國不待試而詘；",
                    "zhushu": "試，用也。詘，服也。"
                },
                {
                    "paragraph": "城郭不辦，",
                    "zhushu": "辦，治也，或音辨。"
                },
                {
                    "paragraph": "溝池不拑，",
                    "zhushu": "“拑”，古“掘”字。史記作“城郭不集，溝池不掘”。文子曰：“無伐樹木，無鉗墳墓。”鉗，亦音掘。或曰：“拑”當爲“抇”。篆文“抇”字與“拑”字相近，遂誤耳。"
                },
                {
                    "paragraph": "固塞不樹，機變不張，",
                    "zhushu": "固塞，謂使邊境險固，若今之邊城也。樹，立也。塞，先代反。機變，謂器械變動攻敵也。"
                },
                {
                    "paragraph": "然而國晏然不畏外而明内者，無它故焉，",
                    "zhushu": "“内”，當爲“固”。史記作“晏然不畏外而固”也。"
                },
                {
                    "paragraph": "明道而分鈞之，時使而誠愛之，下之和上也如影嚮。",
                    "zhushu": "和，胡卧反。"
                },
                {
                    "paragraph": "有不由令者然后誅之以刑。故刑一人而天下服，罪人不郵其上，知罪之在己也。是故刑罰省而威流，",
                    "zhushu": "郵，怨也。流，行也。言通流也。"
                },
                {
                    "paragraph": "無它故焉，由其道故也。古者帝堯之治天下也，蓋殺一人、刑二人而天下治。",
                    "zhushu": "殺一人，謂殛鮌于羽山。刑二人，謂流共工于幽州，放驩兠于崇山。"
                },
                {
                    "paragraph": "傳曰：“威厲而不試，刑錯而不用。”此之謂也。",
                    "zhushu": "厲謂抗舉，使人畏之。",
                    "type": 2
                },
                {
                    "paragraph": "凡人之動也，爲賞慶爲之則見害傷焉止矣。故賞慶、刑罰、埶詐不足以盡人之力，致人之死。爲人主上者也，其所以接下之百姓者無禮義忠信，焉慮率用賞慶、刑罰、埶詐除阸其下，獲其功用而已矣。",
                    "zhushu": "焉慮，無慮，猶言大凡也。除，謂驅逐；阸，謂廹蹙。若秦劫之以埶，隱之以阸，狃之以慶賞之類。“阸”或爲“險”也。"
                },
                {
                    "paragraph": "大宼則至，使之持危城則必畔，遇敵處戰則必北，",
                    "zhushu": "北，敗走也。北者，乖背之名，故以敗走爲北也。"
                },
                {
                    "paragraph": "勞苦煩辱則必犇，",
                    "zhushu": "犇與奔同。"
                },
                {
                    "paragraph": "霍焉離耳，下反制其上。",
                    "zhushu": "霍焉，猶渙焉也。離散之後則上下易位，若秦、項然。"
                },
                {
                    "paragraph": "故賞慶、刑罰、埶詐之爲道者，傭徒粥賣之道也，不足以合大衆，美國家，故古之人羞而不道也。故厚德音以先之，明禮義以道之，致忠信以愛之，尚賢使能以次之，爵服慶賞以申之，時其事、輕其任",
                    "zhushu": "事，作業。任，力役。"
                },
                {
                    "paragraph": "以調齊之，長養之，如保赤子。政令以定，風俗以一，有離俗不順其上，則百姓莫不敦惡，莫不毒孼，若祓不祥，",
                    "zhushu": "敦，厚也。毒，害也。孼，謂妖孼。祓，除之也。"
                },
                {
                    "paragraph": "然後刑於是起矣。是大刑之所加也，辱孰大焉？將以爲利耶？則大刑加焉，身苟不狂惑戇陋，誰睹是而不改也哉！然後百姓曉然皆知脩上之法，像上之志而安樂之。於是有能化善、脩身、正行、積禮義、尊道德，",
                    "zhushu": "於是像之中，更有能自脩德者也。"
                },
                {
                    "paragraph": "百姓莫不貴敬，莫不親譽，然後賞於是起矣。是髙爵豐禄之所加也，榮孰大焉？將以爲害邪？則髙爵豐禄以持養之，",
                    "zhushu": "持此以養之也。"
                },
                {
                    "paragraph": "生民之屬，孰不願也？雕雕焉縣貴爵重賞於其前，",
                    "zhushu": "雕雕，章明之貌。"
                },
                {
                    "paragraph": "縣明刑大辱於其後，雖欲無化，能乎哉！故民歸之如流水，所存者神，所爲者化",
                    "zhushu": "存，至也。言所至之處，畏之如神，凡所施爲，民皆從化也。"
                },
                {
                    "paragraph": "而順，暴悍勇力之屬爲之化而愿，",
                    "zhushu": "順，從也。謂好從暴悍勇力之人皆化而愿慤也。"
                },
                {
                    "paragraph": "旁辟曲私之屬爲之化而公，",
                    "zhushu": "旁，偏頗也。辟，讀爲僻。"
                },
                {
                    "paragraph": "矜糺收繚之屬爲之化而調，",
                    "zhushu": "矜，謂夸汰。糺，謂好發摘人過者也。收，謂掠美者也。繚，謂繚繞，言委曲也。四者皆鄙陋之人，今被化則調和也。"
                },
                {
                    "paragraph": "夫是之謂大化至一。",
                    "zhushu": "大化者，皆化也。至一，極一也。"
                },
                {
                    "paragraph": "詩曰：“王猶允塞，徐方旣來。”此之謂也。",
                    "zhushu": "",
                    "type": 2
                },
                {
                    "paragraph": "凡兼人者有三術：有以德兼人者，有以力兼人者，有以富兼人者。彼貴我名聲，美我德行，欲爲我民，故辟門除涂以迎吾入，",
                    "zhushu": "辟與闢同，開也。除涂，治其道涂也。"
                },
                {
                    "paragraph": "因其民，襲其處，而百姓皆安，",
                    "zhushu": "因其民之愛恱，襲取其處。皆安，言不驚擾也。"
                },
                {
                    "paragraph": "立法施令莫不順比。",
                    "zhushu": "比，親附也。施令則民親比之。"
                },
                {
                    "paragraph": "是故得地而權彌重，兼人而兵俞強，是以德兼人者也。",
                    "zhushu": "俞，讀爲愈，下同。"
                },
                {
                    "paragraph": "非貴我名聲也，非美我德行也，彼畏我威，劫我埶，",
                    "zhushu": "爲我埶所劫也。"
                },
                {
                    "paragraph": "故民雖有離心，不敢有畔慮，若是，則戎甲俞衆，奉養必費，",
                    "zhushu": "奉養戎甲，必煩費也。"
                },
                {
                    "paragraph": "是故得地而權彌輕，兼人而兵俞弱，是以力兼人者也。非貴我名聲也，非美我德行也，用貧求富，用飢求飽，虚腹張口來歸我食，若是，則必發夫掌窌之粟以食之，",
                    "zhushu": "地臧曰窌。掌窌，主倉廩之官。窌，音匹孝反。"
                },
                {
                    "paragraph": "委之財貨以富之，立良有司以接之，",
                    "zhushu": "立温良之有司以慰接之，懼其畔去也。"
                },
                {
                    "paragraph": "已朞三年，然後民可信也，",
                    "zhushu": "已，過也。過一朞之後，至於三年，然後新歸之民可信，本非慕化故也。"
                },
                {
                    "paragraph": "是故得地而權彌輕，兼人而國俞貧，是以富兼人者也。故曰：以德兼人者王，以力兼人者弱，以富兼人者貧。古今一也。兼并易能也，唯堅凝之難焉。",
                    "zhushu": "凝，定也。堅固定有地爲難。"
                },
                {
                    "paragraph": "齊能并宋而不能凝也，故魏奪之；燕能并齊而不能凝也，故田單奪之；韓之上地，方數百里，完全富足而趨趙，趙不能凝也，故秦奪之。",
                    "zhushu": "上地，上黨之地。完全，言城邑也。富具，言府庫也。趨，歸也，七朱反。史記：秦攻上黨，韓不能救，其守馮亭以上黨降趙。趙使馬服子將兵拒秦，秦使白起大破馬服於長平，阮四十餘萬而奪其地，殺戮蕩盡。"
                },
                {
                    "paragraph": "故能并之而不能凝，則必奪；不能并之又不能凝其有，則必亡。能凝之，則必能并之矣。得之則凝，兼兵無強。",
                    "zhushu": "得其地則能定之，則無有強而不可兼并者也。"
                },
                {
                    "paragraph": "古者湯以薄，武王以滈，",
                    "zhushu": "薄與亳同。滈與鎬同。"
                },
                {
                    "paragraph": "皆百里之地也，天下爲一，諸侯爲臣，無它故焉，能凝之也。故凝士以禮，凝民以政，禮脩而士服，政平而民安。士服民安，夫是之謂大凝，以守則固，以征則強，令行禁止，王者之事畢矣。",
                    "zhushu": ""
                }
            ]
        },
        {
            "name": "彊國篇第十六",
            "paragraphs": [
                {
                    "paragraph": "彊國篇第十六",
                    "zhushu": "",
                    "type": 1
                },
                {
                    "paragraph": "形范正，金錫美，工冶巧，火齊得，",
                    "zhushu": "火齊得，謂生孰齊和得宜。考工記云：金有六齊。齊，才細反。"
                },
                {
                    "paragraph": "剖刑而莫邪已。",
                    "zhushu": "刑與形同。范，法也。形范，鑄劒規模之器也。剖，開也。莫邪，古之良劒。"
                },
                {
                    "paragraph": "然而不剥脱，不砥厲，則不可以斷繩。",
                    "zhushu": "剥脱謂刮去其生澀。砥厲謂磨淬也。"
                },
                {
                    "paragraph": "剥脱之，砥厲之，則蠫槃盂，刎牛馬忽然耳。",
                    "zhushu": "蠫，割也，音戾。蠫槃盂，刎牛馬，蓋古用試劒者也。戰國䇿趙奢謂田單曰：吳干將之劒，肉試則斷牛馬，金試則截槃盂，皆銅器，猶刜鍾無聲及斬牛馬者也。忽然，言易也。"
                },
                {
                    "paragraph": "彼國者，亦彊國之剖刑已。",
                    "zhushu": "如彊圑之初開此也。"
                },
                {
                    "paragraph": "然而不敎不誨，不調不一，則入不可以守，出不可以戰。敎誨之，調一之，則兵勁城固，敵國不敢嬰也。彼國者亦有砥厲，禮義節奏是也。",
                    "zhushu": "節奏有法度也。"
                },
                {
                    "paragraph": "故人之命在天，國之命在禮。人君者，隆禮尊賢而王，重法愛民而霸，好利多詐而危，權謀傾覆幽險而亡。",
                    "zhushu": "幽深傾險，使下難知，則亡也。"
                },
                {
                    "paragraph": "威有三：有道徳之威者，有暴察之威者，有狂妄之威者。",
                    "zhushu": "暴察謂暴急嚴察也。"
                },
                {
                    "paragraph": "此三威者，不可不孰察也。禮樂則脩，分義則明，",
                    "zhushu": "分謂上下有分，義謂各得其宜。"
                },
                {
                    "paragraph": "舉錯則時，愛利則形。",
                    "zhushu": "形，見也。愛利人之心見於外也。"
                },
                {
                    "paragraph": "如是，百姓貴之如帝，高之如天，",
                    "zhushu": "帝，天神也。"
                },
                {
                    "paragraph": "親之如父母，畏之如神明。故賞不用而民勸，罰不用而威行，夫是之謂道徳之威。禮樂則不脩，分義則不明，舉錯則不時，愛利則不形。然而禁暴也察，其誅不服也審，其刑罰重而信，其誅殺猛而必",
                    "zhushu": "申商之比。"
                },
                {
                    "paragraph": "黭，然而雷擊之，如牆厭之。",
                    "zhushu": "黭然卒至之貎。說文云：黭，黑色，猶闇然。黭，烏感反。厭讀爲壓。"
                },
                {
                    "paragraph": "如是，百姓劫則致畏，",
                    "zhushu": "見劫脅之時則畏也。"
                },
                {
                    "paragraph": "嬴則敖上，",
                    "zhushu": "稍嬴緩之則傲慢。嬴音盈。"
                },
                {
                    "paragraph": "執拘則最，得間則散，",
                    "zhushu": "最。聚也。間隙也。公羊傳曰：會猶最也。何休曰：最，聚也。"
                },
                {
                    "paragraph": "敵中則奪。",
                    "zhushu": "敵人得中道，則奪其國。一曰：中，擊也，丁仲反。"
                },
                {
                    "paragraph": "非劫之以形埶，非振之以誅殺，則無以有其下，",
                    "zhushu": "振動。"
                },
                {
                    "paragraph": "夫是之謂暴察之威。無愛人之心，無利人之事，而日爲亂人之道。百姓讙敖，則從而執縛之，刑灼之，不和人之心。",
                    "zhushu": "讙，喧譁也。敖，喧噪也。亦讀爲嗷，謂叫呼之聲嗷嗷然也。五刀反。"
                },
                {
                    "paragraph": "如是，下比周，賁潰以離上矣，",
                    "zhushu": "賁讀爲憤，憤然也。民逃其上曰潰。"
                },
                {
                    "paragraph": "傾覆滅亡，可立而待也。夫是之謂狂妄之威。此三威者，不可不孰察也。道徳之威成乎安彊，暴察之威成乎危弱，狂妄之威成乎滅亡也。",
                    "zhushu": ""
                },
                {
                    "paragraph": "公孫子曰：子發將西伐蔡，克蔡，獲蔡侯，",
                    "zhushu": "公孫子，齊相也。未知其名。後語孟嘗君：“客有公孫成，豈後爲齊相乎？”或曰：“公孫名忌，子發，楚令尹，未知其姓。”戰國䇿莊辛諫楚襄王曰：“蔡聖侯南遊乎高陂，北陵乎，巫山，左枕幼妾，右擁嬖女，與之馳騁乎高蔡之閒，而不以國家爲事。不知夫子發方受命子宣王繫以朱絲而見之。”《史記》：蔡侯齊爲楚惠王所滅。莊辛云：“宣王，與史記不同。”"
                },
                {
                    "paragraph": "歸致命曰：“蔡侯奉其社稷而歸之楚，",
                    "zhushu": "歸，致命於君。言蔡侯自奉其社稷歸楚，非己之功也。"
                },
                {
                    "paragraph": "舍屬二三子而治其地。”",
                    "zhushu": "舍子發，名。屬，請也。之欲反。二三子，楚之諸臣也。治其地，謂安輯其民也。子發不欲獨擅其功，故請諸臣理其地也。"
                },
                {
                    "paragraph": "既楚發其賞，",
                    "zhushu": "既謂論功之後發行也。"
                },
                {
                    "paragraph": "子發辭曰：“發誡布令而敵退，是主威也。徙舉相攻而敵退，是將威也；合戰用力而敵退，是衆威也。",
                    "zhushu": "誡，敎也。凡發誡布令而敵退，則是畏其主；徙舉相攻而敵退，則是畏其將；合戰用力而敵退，則畏其衆也。"
                },
                {
                    "paragraph": "臣舍不宜以衆威受賞。”",
                    "zhushu": "是時合戰用力而滅蔡，故曰衆威。此以上，公孫子美子發之辭也；以下，荀卿之辭也。"
                },
                {
                    "paragraph": "譏之曰：“子發之致命也恭，其辭賞也固。",
                    "zhushu": "固陋也。其致命難，其辭賞，則固陋非坦明之道也。"
                },
                {
                    "paragraph": "夫尚賢使能，賞有功，罰有罪，非獨一人爲之也。",
                    "zhushu": "自古皆然。"
                },
                {
                    "paragraph": "彼先王之道也，一人之本也，善善惡惡之應也。",
                    "zhushu": "彼，彼賞罰也。言彼賞罰者，乃先王之道，齊一人之本，善善惡惡之報應也。"
                },
                {
                    "paragraph": "治必由之，古今一也。",
                    "zhushu": "爲治必用賞罰。"
                },
                {
                    "paragraph": "古者明王之舉大事，立大功也，大事已博，大功已立，則君享其成，羣臣享其功，",
                    "zhushu": "享，獻也。謂受其獻也。"
                },
                {
                    "paragraph": "士大夫益爵，官人益秩，庶人益禄。",
                    "zhushu": "爵謂若秦庶長不更之屬。官人，羣吏也。庶人，士卒也。秩禄，皆謂廪食也。"
                },
                {
                    "paragraph": "是以爲善者勸，爲不善者沮，上下一心，三軍同力，是以百事成而功名大也。今子發獨不然，反先王之道，亂楚國之法，墮興功之臣，恥受賞之屬，",
                    "zhushu": "人皆受賞，子發獨辭，是使興功之臣，墮廢其志，受賞之屬，慙恥於心。"
                },
                {
                    "paragraph": "無僇乎族黨，而抑卑乎後世，",
                    "zhushu": "夫先祖有寵錫，則子孫揚其功；族黨遭刑戮，則後世䝉其恥。今子發自謂無功，則子孫無以稱揚，雖無刑戮之恥，而後世亦抑損卑下，無以光榮也。"
                },
                {
                    "paragraph": "案獨以爲私廉，豈不過甚矣哉！”故曰：“子發之致命也恭，其辭賞也固。”",
                    "zhushu": "",
                    "type": 2
                },
                {
                    "paragraph": "荀卿子說齊相曰：“處勝人之埶，行勝人之道，天下莫忿，湯、武是也。處勝人之埶，不以行勝人之道，",
                    "zhushu": "以用。"
                },
                {
                    "paragraph": "厚於有天下之埶，索爲匹夫不可得也，桀、紂是也。然則得勝人之埶者，其不如勝人之道遠矣。夫主相者，勝人以埶也，是爲是，非爲非，能爲能，不能爲不能，併己之私欲，必以道，夫公道通義之可以相兼容者，是勝人之道也。",
                    "zhushu": "併讀曰屏，棄也。屏棄私欲，遵達公義也。"
                },
                {
                    "paragraph": "今相國上則得專主，下則得專國。相國之於勝人之埶，亶有之矣，",
                    "zhushu": "亶讀爲擅，本亦或作擅，或曰：亶，誠也。"
                },
                {
                    "paragraph": "然則胡不敺此勝人之埶，赴勝人之道，",
                    "zhushu": "敺，謂駕馭之也。或作謳歌，此勝人之埶，誤也。"
                },
                {
                    "paragraph": "求仁厚明通之君子而託王焉，",
                    "zhushu": "求賢而託之以王，使輔佐也。"
                },
                {
                    "paragraph": "與之參國政，正是非。如是，則國孰敢不爲義矣？",
                    "zhushu": "國内皆化之也。"
                },
                {
                    "paragraph": "君臣上下、貴賤長少至于庶人，莫不爲義，則天下孰不欲合義矣？",
                    "zhushu": "天下皆來歸義也。"
                },
                {
                    "paragraph": "賢士願相國之朝，能士願相國之官，好利之民莫不願以爲齊爲歸，是一天下也。相國舍是而不爲，案直爲是世俗之所以爲，",
                    "zhushu": "不爲勝人之道，但爲勝人之埶。"
                },
                {
                    "paragraph": "則女主亂之宮，詐臣亂之朝，貪吏亂之官，衆庶百姓皆以貪利爭奪爲俗，曷若是而可以持國乎？今巨楚縣吾前，",
                    "zhushu": "楚在齊南，故曰前縣聮，繫之也。"
                },
                {
                    "paragraph": "大燕鰌吾後，",
                    "zhushu": "燕在齊北，故曰後。鰌，蹴也，藉也，如蹴踏於後。莊子：風謂蛇曰：“鰌我必勝。”我。本亦或作蹲吾後也。"
                },
                {
                    "paragraph": "勁魏鉤吾右，西壤之不絶若繩，",
                    "zhushu": "魏在齊西，故曰右鉤，謂如鉤取物也。西壤，齊西界之地。若繩，言細也。"
                },
                {
                    "paragraph": "楚人則乃有襄賁、開陽以臨吾左，",
                    "zhushu": "襄賁開陽，楚二邑，在齊之東者也。漢書地理志二縣皆屬東海郡。賁音肥。"
                },
                {
                    "paragraph": "是一國作謀，則三國必起而乗我。",
                    "zhushu": "一國謀齊，則三國乗其敝。"
                },
                {
                    "paragraph": "如是，則齊必斷而爲四",
                    "zhushu": "三國分齊，則斷爲四，謂楚取其二，魏、燕各取其一也。"
                },
                {
                    "paragraph": "三，國若假城然耳，",
                    "zhushu": "言齊如三國之寄城耳，不久當歸之也。"
                },
                {
                    "paragraph": "必爲天下大笑。曷若？",
                    "zhushu": "天下必笑其無謀滅亡，問以爲何如也。"
                },
                {
                    "paragraph": "兩者孰足爲也？",
                    "zhushu": "兩者勝人之道與勝人之埶，一則天下歸，一則天下笑，問何者可爲也。",
                    "type": 2
                },
                {
                    "paragraph": "天桀、紂，聖王之後子孫也，有天下者之世也，",
                    "zhushu": "世，謂繼世。"
                },
                {
                    "paragraph": "埶籍之所存，天下之宗室也。",
                    "zhushu": "埶位，國籍之所在也。"
                },
                {
                    "paragraph": "土地之大，封内千里，人之衆數以億萬。",
                    "zhushu": "其數億萬，"
                },
                {
                    "paragraph": "俄而天下倜然舉去桀、紂而犇湯、武，",
                    "zhushu": "倜然高舉之貎，舉，皆也。犇與奔同。"
                },
                {
                    "paragraph": "反然舉疾惡桀、紂而貴帝湯、武，",
                    "zhushu": "反音番番然改變。貎惡烏路反。"
                },
                {
                    "paragraph": "是何也？夫桀、紂何失？而湯、武何得也？",
                    "zhushu": "假設問荅。"
                },
                {
                    "paragraph": "是無他故焉。桀、紂者，善爲人之所惡，而湯、武者，善爲人之所好也。人之所惡者何也？曰：汗漫、爭奪、貪利是也。",
                    "zhushu": "汙漫，謂穢汙不脩絜也。或曰：漫謂欺訴也。汙，烏路反。漫，莫但反。"
                },
                {
                    "paragraph": "人之所好者何也？曰：禮義、辭讓、忠信是也。今君人者，辟稱比方則欲自並乎湯武，",
                    "zhushu": "辟讀爲譬。稱，尺證反。"
                },
                {
                    "paragraph": "若其所以統之，則無以異於桀紂，而求有湯、武之功名，可乎？",
                    "zhushu": "統，制，治也。"
                },
                {
                    "paragraph": "故凡得勝者，必與人也；凡得人者，必與道也。道也者何也？曰：禮義、辭讓、忠信是也。故自四五萬而徃者彊勝，非衆之力也，隆在信矣。",
                    "zhushu": "而徃猶以上也。言有兵四五萬以上者，若能崇信，則足以自致彊勝，不必更待與國之衆也。若不崇信，雖有與國之衆猶無益，故曰非衆之力也。"
                },
                {
                    "paragraph": "自數百里而徃者安固，非大之力也，隆在脩政矣。",
                    "zhushu": "有數百里之地，脩政則安固，不必更待地廣也。荀卿常言湯武以百里之地王天下，今言此者，若言常人之治，非論聖人也。"
                },
                {
                    "paragraph": "今已有數萬之衆者也，陶誕比周以爭，與",
                    "zhushu": "陶當爲檮杌之檮，或曰當爲逃，謂逃匿其情。與，謂黨與之國也。"
                },
                {
                    "paragraph": "已有數百里之國者也，汙漫突盗以爭地。",
                    "zhushu": "突。謂相陵犯也。"
                },
                {
                    "paragraph": "然則是棄己之所以安彊，而爭己之所以危弱也，損己之所以不足，以重己之所以有餘，",
                    "zhushu": "損，減也。重，多也。不足謂信與政，有餘謂衆與地也。"
                },
                {
                    "paragraph": "若是其悖繆也，而求有湯、武之功名，可乎？辟之是猶伏而咶天，救經而引其足也，",
                    "zhushu": "咶，與舐同。經，縊也，音徑。救縊而引其足，縊愈急也。"
                },
                {
                    "paragraph": "說必不行矣，俞務而俞遠。爲人臣者，不恤己行之不行，",
                    "zhushu": "上行，下孟反，下如字。"
                },
                {
                    "paragraph": "苟富利而已矣，是渠𧘂入穴而求利也，",
                    "zhushu": "渠，大也。渠𧘂，攻城之大車也。詩曰：臨𧘂閑閑。韓子曰：“奏百貍首。射侯不當，彊弩趨發。平城距衝，不若堙内伏橐。或作距𧘂，蓋言可以距矢石。”"
                },
                {
                    "paragraph": "是仁人之所羞而不爲也。",
                    "zhushu": "屈大就小，務於苟得，故羞而不爲也。"
                },
                {
                    "paragraph": "故人莫貴乎生，莫樂乎安。所以養生安樂者，莫大乎禮義。人知貴生樂安而棄禮義，辟之，是猶欲壽而歾頸也，",
                    "zhushu": "歾。當爲刎。"
                },
                {
                    "paragraph": "愚莫大焉。故君人者，愛民而安，好士而榮，兩者無一焉而亡。詩曰：“价人維藩，大師維垣。”此之謂也。",
                    "zhushu": "大雅板之篇：義“已”，解上。"
                },
                {
                    "paragraph": "力術止，義術行，曷謂也？曰：“秦之謂也。”",
                    "zhushu": "力術，彊兵之術。義術，仁義之術。止謂不能進取霸王也。言用力術則止，用義術則行，發此論以謂秦也。新序：李斯問孫卿曰：當今之時，爲秦奈何？孫卿曰：力術止，義術行，秦之謂也。"
                },
                {
                    "paragraph": "威彊乎湯、武，廣大乎舜、禹，然而憂患不可勝校也，",
                    "zhushu": "校計："
                },
                {
                    "paragraph": "諰諰常恐天下之一合而軋已也，此所謂力術止也。曷謂乎威彊乎湯、武？湯、武也者，乃能使說己者使耳。",
                    "zhushu": "說音恱。"
                },
                {
                    "paragraph": "今楚父死焉，國舉焉，負三王之廟而辟於陳、蔡之閒，",
                    "zhushu": "此楚頃襄王之時也。父謂懷王，爲秦所虜而死也。至二十一年，秦將白起遂拔我鄢、郢，燒先王墓於夷陵，襄王兵散，遂不復戰，東北保陳城。廟主也。辟如字，謂自屏遠也。或曰讀爲避。"
                },
                {
                    "paragraph": "視可伺閒案，欲剡其脛而以蹈秦之腹。",
                    "zhushu": "視可，謂觀其可伐也。剡亦斬也。"
                },
                {
                    "paragraph": "然而秦使左案左，使右案右，是能使讎人役也。",
                    "zhushu": "秦能使讎人爲之徒役，謂楚襄王七年迎婦於秦城，十五年與秦伐燕，二十七年復與秦平，而入太子質之類也。"
                },
                {
                    "paragraph": "此所謂威彊乎湯、武也。曷謂廣大乎舜、禹也？曰：“古者百王之一天下，臣諸侯也，未有過封内千里者也。",
                    "zhushu": "封畿之内。"
                },
                {
                    "paragraph": "今秦南乃有沙羨與俱，是乃江南也。",
                    "zhushu": "漢書地理志，沙羨縣屬江夏郡。此地俱屬秦，是有江南也。"
                },
                {
                    "paragraph": "北與胡貉爲隣，西有巴戎，",
                    "zhushu": "巴在西南，戎在西，皆隷，屬秦。"
                },
                {
                    "paragraph": "東在楚者乃界於齊，",
                    "zhushu": "謂東侵楚地，所得者乃與齊爲界也。"
                },
                {
                    "paragraph": "在韓者踰常山，乃有臨慮，",
                    "zhushu": "漢書地理志：臨慮，縣名，屬河内，今屬相州也。"
                },
                {
                    "paragraph": "在魏者乃據圍津，即去大梁百有二十里耳。",
                    "zhushu": "圍當爲圉。漢書：曾參下脩武，度圉津。顔師古曰：在東郡。豈古名圉津，轉寫爲圍，或作韋津。今有韋城，豈是耶？史記：朱忌謂魏安釐王曰：秦固有懐茅、邢丘，城垝津以臨河内，河内共汲必危。垝、圍聲相近，疑同。垝，居委反。"
                },
                {
                    "paragraph": "其在趙者，剡然有苓，而據松柏之塞，",
                    "zhushu": "剡然，侵削之貌。苓，地名，未詳所在。或曰：苓與靈同。漢書地理志常山郡有靈壽縣，今屬眞定。或曰：苓當爲卷。按卷縣屬河南，非趙地也。松柏之塞，蓋趙樹松柏，與秦爲界，今秦據有之。"
                },
                {
                    "paragraph": "負西海而固常山，",
                    "zhushu": "負，背也。常山本趙山，秦今有之。言秦背西海，東向以常山爲固也。"
                },
                {
                    "paragraph": "是地徧天下也。威動海内，彊殆中國，",
                    "zhushu": "秦之彊能危殆中國，殆或爲治。"
                },
                {
                    "paragraph": "然而憂患不可勝校也，諰諰常恐天下之一合而軋已也，此所謂廣大乎舜、禹也。然則奈何？”曰：“節威反文",
                    "zhushu": "節減威彊，復用文理。"
                },
                {
                    "paragraph": "案，用夫端誠信全之君子治天下焉。",
                    "zhushu": "全，謂徳全。"
                },
                {
                    "paragraph": "因與之參國政，正是非，治曲直，而聽咸陽，",
                    "zhushu": "使聽咸陽之政。"
                },
                {
                    "paragraph": "順者錯之，不順者而後誅之。",
                    "zhushu": "錯，置也。謂捨而不伐。"
                },
                {
                    "paragraph": "若是，則兵不復出於塞外，而令行於天下矣。若是，則雖爲之築明堂於塞外而朝諸侯，殆可矣。",
                    "zhushu": "明堂，天子布政之宮。於塞外三字衍也。以前有兵，不復出於塞外，故誤重寫此三字耳。殆，庶幾也。秦若使賢人爲政，雖築明堂，朝諸侯，庶幾可矣。或曰：塞外，境外也。明堂，壇也，謂廵狩至方岳之下。㑹諸侯爲宮，方三百歩，四門，壇十有二尋，深四尺，加方明于其上。左氏傳爲王宮於踐土，亦其類也。或曰：築明堂於塞外，謂使他國爲秦築帝宮也。戰國策，韓王謂張儀曰：請比秦郡縣築帝宮祠。春秋稱東蕃是也。"
                },
                {
                    "paragraph": "假今之世，益地不如益信之務也。”",
                    "zhushu": "",
                    "type": 2
                },
                {
                    "paragraph": "應侯問孫卿子曰：“入秦何見？”",
                    "zhushu": "應侯秦相范睢封於應也。杜元凱云：應國在襄陽父城縣西南也。"
                },
                {
                    "paragraph": "孫卿子曰：“其國塞險，形埶便，山林川谷美，",
                    "zhushu": "謂多良材及溉灌之利也。"
                },
                {
                    "paragraph": "天材之利多，",
                    "zhushu": "所出物産多也。"
                },
                {
                    "paragraph": "是形勝也。",
                    "zhushu": "形地形便而物産多，所以爲勝，故曰如高屋之上而建瓴水也。"
                },
                {
                    "paragraph": "入境，觀其風俗，其百姓樸，其聲樂不流汙，",
                    "zhushu": "流，邪淫也。汙，濁也。不流汙，言淸雅也。"
                },
                {
                    "paragraph": "其服不挑，",
                    "zhushu": "挑，偷也。不爲竒異之服。詩序曰：長民者衣服不貳，從容有常，以齊其民，則民徳歸壹也。"
                },
                {
                    "paragraph": "甚畏有司而順，古之民也。及都邑官府，",
                    "zhushu": "及，至也。至縣邑之解署。"
                },
                {
                    "paragraph": "其百吏肅然，莫不恭儉敦敬忠信而不楛，古之吏也。",
                    "zhushu": "楛，音苦。濫，惡也。一曰讀爲王事靡盬之盬。盬，不堅固也。"
                },
                {
                    "paragraph": "入其國，觀其士大夫，出於其門，入於公門，出於公門，歸於其家，無有私事也。不比周，不朋黨，倜然莫不明通而公也，古之士大夫也。",
                    "zhushu": "倜然，高逺貌。"
                },
                {
                    "paragraph": "觀其朝廷，其朝閒聽決百事不留，恬然如無治者，古之朝也。",
                    "zhushu": "朝間朝退，音古莧反。恬然，安閑貌。如無治者，如都無聽治處也。"
                },
                {
                    "paragraph": "故四世有勝，非幸也，數也，是所見也。”故曰：“佚而治，約而詳，不煩而功，治之至也。”秦類之矣。",
                    "zhushu": "雖佚而治，雖約而詳，雖不煩而有功。古之至治有如此者，今秦似之。"
                },
                {
                    "paragraph": "雖然，則有其諰矣。",
                    "zhushu": "諰懼。"
                },
                {
                    "paragraph": "兼是數具者而盡有之，然而縣之以王者之功名，則倜倜然其不及逺矣。",
                    "zhushu": "縣，音懸，謂逺繫。"
                },
                {
                    "paragraph": "是何也？則其殆無儒邪？故曰:“粹而王，",
                    "zhushu": "粹謂全用儒道。"
                },
                {
                    "paragraph": "駮而霸，無一焉而亡。”此亦秦之所短也。",
                    "zhushu": "",
                    "type": 2
                },
                {
                    "paragraph": "積微，月不勝日，時不勝月，嵗不勝時。",
                    "zhushu": "積微細之事，月不如日。言常須日日留心於庶事，不可怠忽也。"
                },
                {
                    "paragraph": "凡人好敖慢小事，大事至，然後興之務之，如是，則常不勝夫敦比於小事者矣。",
                    "zhushu": "敦比，精審躬親之謂。"
                },
                {
                    "paragraph": "是何也？則小事之至也數，其縣日也博，其爲積也大。",
                    "zhushu": "數音朔。博謂所縣繫時日多也。大謂積小以成大，若蟻垤然也。"
                },
                {
                    "paragraph": "大事之至也希，其縣日也淺，其爲積也小。",
                    "zhushu": "時日既淺，則所積亦少也。"
                },
                {
                    "paragraph": "故善日者王，善時者霸，補漏者危，大荒者亡。",
                    "zhushu": "善謂愛惜不怠棄也。補漏謂不能積功累業，至於敝漏，然後補之。大荒謂都荒廢不治也。"
                },
                {
                    "paragraph": "故王者敬日，",
                    "zhushu": "敬，謂不敢慢也。故曰：吉人爲善，唯日不足。"
                },
                {
                    "paragraph": "霸者敬時。",
                    "zhushu": "動作皆不失時。或曰：時變則懼治之不立也。"
                },
                {
                    "paragraph": "僅存之國危而後戚之，",
                    "zhushu": "戚憂。"
                },
                {
                    "paragraph": "亡國至亡而後知亡，至死而後知死。亡國之禍敗，不可勝悔也。",
                    "zhushu": "所悔之事，不可勝舉，言多甚也。"
                },
                {
                    "paragraph": "霸者之善箸焉，可以時託也。",
                    "zhushu": "霸者其善明箸，以其所託不失時也。"
                },
                {
                    "paragraph": "王者之功名，不可勝日志也。",
                    "zhushu": "日記識其政事，故能功名不可勝數。"
                },
                {
                    "paragraph": "財物貨寶以大爲重，政敎功名反是，能積微者速成。詩曰：“徳輶如毛，民鮮克舉之。”此之謂也。",
                    "zhushu": "詩大雅烝民之篇。輶，輕也。引之以明積微至著之功。",
                    "type": 2
                },
                {
                    "paragraph": "凡姦人之所以起者，以上之不貴義、不敬義也。",
                    "zhushu": "上行下效。"
                },
                {
                    "paragraph": "夫義者，所以限禁人之爲惡與姦者也。今上不貴義、不敬義，如是，則下之人百姓皆有棄義之志，而有趨姦之心矣，此姦人之所以起也。且上者，下之師也。夫下之和上，辟之，猶響之應聲，影之像形也。故爲人上者，不可不順也。",
                    "zhushu": "不可不順義，或曰當爲愼。"
                },
                {
                    "paragraph": "夫義者，内節於人而外節於萬物者也，",
                    "zhushu": "節即謂限禁也。"
                },
                {
                    "paragraph": "上安於主而下調於民者也。",
                    "zhushu": "得其節，即上安而下調也。"
                },
                {
                    "paragraph": "内外上下節者，義之情也。",
                    "zhushu": "義之情，皆在得其節。"
                },
                {
                    "paragraph": "然則凡爲天下之要，義爲本而信次之。古者禹湯本義務信而天下治，桀、紂棄義背信而天下亂。故爲人上者，必將愼禮義，務忠信，然後可。此君人者之大本也。",
                    "zhushu": "愼。或爲順。",
                    "type": 2
                },
                {
                    "paragraph": "堂上不糞，則郊草不瞻曠芸；",
                    "zhushu": "曠，空也。空謂無草也。芸謂有草可芸鋤也。堂上猶未糞除，則不暇瞻視郊野之草有無也。言近者未理，不暇及遠。魯連子謂田巴曰：堂上不糞者，郊草不芸也。"
                },
                {
                    "paragraph": "白刃扞乎胷，則目不見流矢；",
                    "zhushu": "扞，蔽也。扞蔽於胷，謂見斬刺也。懼白刃之甚，不暇憂流矢也。"
                },
                {
                    "paragraph": "拔㦸加乎首，則十指不辭斷。",
                    "zhushu": "言不惜十指而救首也。拔或作校，或作枝。"
                },
                {
                    "paragraph": "非不以此爲務也，疾養緩急之有相先者也。",
                    "zhushu": "疾，痛也。養與癢同，言非不以郊草流矢十指爲務，痛癢緩急有所先救者也。言此者，明人君當先務禮義，然後及他事也。"
                }
            ]
        },
        {
            "name": "天論篇第十七",
            "paragraphs": [
                {
                    "paragraph": "天論篇第十七",
                    "zhushu": "",
                    "type": 1
                },
                {
                    "paragraph": "天行有常，",
                    "zhushu": "天自有常行之道也。"
                },
                {
                    "paragraph": "不爲堯存，不爲桀亡。應之以理則吉，應之以亂則凶。",
                    "zhushu": "吉凶由人天，非愛堯而惡桀也。"
                },
                {
                    "paragraph": "彊本而節用，則天不能貧；",
                    "zhushu": "本謂農桑。"
                },
                {
                    "paragraph": "養備而動時，則天不能病；",
                    "zhushu": "養備謂使人衣食足。動時謂勸人勤力不失時，亦不使勞苦也。養生既備，動作以時，則疾疹不作也。"
                },
                {
                    "paragraph": "脩道而不貳，則天不能禍。",
                    "zhushu": "貳即倍也。"
                },
                {
                    "paragraph": "故水旱不能使之飢渴，寒暑不能使之疾，祅恠不能使之凶。",
                    "zhushu": "畜積有素，故水旱不能使之飢渴。既無飢寒之患，則癘疫所不能加之也。"
                },
                {
                    "paragraph": "本荒而用侈，則天不能使之富；養略而動罕，則天不能使之全；",
                    "zhushu": "略，減少也。罕，希也。養略，謂使人衣食不足也。動希，言怠惰也。衣食減少而又怠　惰，則天不能全也。"
                },
                {
                    "paragraph": "倍道而妄行，則天不能使之吉。故水旱未至而飢，寒暑未薄而疾，",
                    "zhushu": "薄，廹也。音博。"
                },
                {
                    "paragraph": "祅恠未至而凶。受時與治世同，而殃禍與治世異，不可以怨天，其道然也。",
                    "zhushu": "非天降災，人自使然。"
                },
                {
                    "paragraph": "故明於天人之分，則可謂至人矣。",
                    "zhushu": "知在人，不在天，斯爲至人。"
                },
                {
                    "paragraph": "不爲而成，不求而得，夫是之謂天職。",
                    "zhushu": "不爲而成，不求而得，四時行焉，百物生焉。天之職任如此，豈愛憎於堯桀之間乎？"
                },
                {
                    "paragraph": "如是者，雖深，其人不加慮焉；雖大，不加能焉；雖精，不加察焉。夫是之謂不與天爭職。",
                    "zhushu": "其人，至人也。言天道雖深逺，至人曽不措意測度焉，以其無益於治，若措其在人者，慕其在天者，是爭職也。莊子曰：“六合之外，聖人存而不論也。”"
                },
                {
                    "paragraph": "天有其時，地有其財，人有其治，夫是之謂能參。",
                    "zhushu": "人能治天時地財而用之，則是參於天地。"
                },
                {
                    "paragraph": "舎其所以參而願其所參，則惑矣。",
                    "zhushu": "舍人事而欲知天意，斯惑矣。"
                },
                {
                    "paragraph": "列星隨旋，日月遞炤，四時代御，隂陽大化，風雨博施，",
                    "zhushu": "列星有列位者，二十八宿也。隨旋，相隨回旋也。炤與照同。隂陽。大化，謂寒暑變化萬物也。博施，謂廣博施行，無不被也。"
                },
                {
                    "paragraph": "萬物，各得其和以生，各得其養以成，不見其事而見其功，夫是之謂神。",
                    "zhushu": "和謂和氣，養謂風雨。不見和養之事，但見成功，斯所以爲神，若有眞宰然也。"
                },
                {
                    "paragraph": "皆知其所以成，莫知其無形，夫是之謂天。",
                    "zhushu": "言天道之難知。或曰當爲夫是之謂天功，脱功字耳。"
                },
                {
                    "paragraph": "唯聖人爲不求知天。",
                    "zhushu": "既天道難測，故聖人但脩人事，不務役慮於知天也。"
                },
                {
                    "paragraph": "天職既立，天功既成，形具而神生，好惡喜怒哀樂臧焉，夫是之謂天情。",
                    "zhushu": "言人之身，亦天職天功所成立也。形，謂百骸九竅。神，精魂也。天情，所受於天之情也。"
                },
                {
                    "paragraph": "耳目鼻口形能，各有接而不相能也，夫是之謂天官。",
                    "zhushu": "耳辨聲，目辨色，鼻辨臭，口辨味，形辨寒熱疾癢，其所能皆可以接物，而不能互相爲用。官，猶任也。言天之所付任有如此也。"
                },
                {
                    "paragraph": "心居中虚，以治五官，夫是之謂天君。",
                    "zhushu": "心居於中空虚之地，以制治耳目鼻口形之五官，是天使爲形體之君也。"
                },
                {
                    "paragraph": "財非其類，以養其類，夫是之謂天養。",
                    "zhushu": "財與裁同，飲食衣服，與人異類，裁而用之，可使養口腹形體，故曰裁非其類，以養其類，是天使奉養之道如此也。"
                },
                {
                    "paragraph": "順其類者謂之福，逆其類者謂之禍，夫是之謂天政。",
                    "zhushu": "順其類，謂能裁者也。逆其類，謂不能裁者也。天政，言如賞罰之政令。自天職既立以上，並論天所置立之事，以下論逆天。順天之事，在人所爲也。"
                },
                {
                    "paragraph": "闇其天君，",
                    "zhushu": "昬亂其心，"
                },
                {
                    "paragraph": "亂其天官，",
                    "zhushu": "聲色臭味過度。"
                },
                {
                    "paragraph": "棄其天養，",
                    "zhushu": "不能務本節用。"
                },
                {
                    "paragraph": "逆其天政，",
                    "zhushu": "不能養其類也。"
                },
                {
                    "paragraph": "背其天情，",
                    "zhushu": "好惡喜怒，哀樂無節。"
                },
                {
                    "paragraph": "以喪天功，",
                    "zhushu": "喪其生成之大功，使不蕃滋也。"
                },
                {
                    "paragraph": "夫是之謂大凶。",
                    "zhushu": "此皆言不脩，故違天之禍。"
                },
                {
                    "paragraph": "聖人淸其天君，正其天官，備其天養，順其天政，養其天情，以全其天功。如是，則知其所爲，知其所不爲矣，",
                    "zhushu": "知務導逹，不攻異端。"
                },
                {
                    "paragraph": "則天地官而萬物役矣。",
                    "zhushu": "言聖人自脩政，則可以任天地，役萬物也。"
                },
                {
                    "paragraph": "其行曲治，其養曲適，其生不傷，夫是之謂知天。",
                    "zhushu": "其所自脩行之政，曲盡其治，其所養人之術，曲盡其適，其生長萬物，無所傷害，是謂知天也。言明於人事則知天物，其要則曲盡也。"
                },
                {
                    "paragraph": "故大巧在所不爲，大知在所不慮。",
                    "zhushu": "此明不務知天，是乃知天也。亦猶大巧在所不爲，如天地之成萬物也，若偏有所爲，則其巧小矣。大智在所不慮，知聖人無爲而治也，若偏有所慮，則其知窄矣。"
                },
                {
                    "paragraph": "所志於天者，已其見象之可以期者矣；",
                    "zhushu": "志，記識也。聖人雖不務知天，猶有記識以助治道。所記識於天者，其見垂象之文，可以知其節候者是也。謂若堯命羲和，欽若昊天，日月星辰，敬授人時者也。"
                },
                {
                    "paragraph": "所志於地者，已其見宜之可以息者矣；",
                    "zhushu": "所以記識於地，其見土宜，可以蕃息嘉穀者是也。"
                },
                {
                    "paragraph": "所志於四時者，已其見數之可以事者矣；",
                    "zhushu": "數，謂春作夏長，秋歛冬臧，必然之數。事，謂順時理其事也。所記識於四時者，取順時之數而令生長收臧者也。"
                },
                {
                    "paragraph": "所志於隂陽者，已其見知之可以治者矣。",
                    "zhushu": "知，謂知其生殺也。所以記識隂陽者，爲知其生殺，效之爲賞罰以治之也。知或爲和。"
                },
                {
                    "paragraph": "官人守天而自爲守道也。",
                    "zhushu": "官人任人，欲任人守天，在於自守道也。皆明不務知天之義也。",
                    "type": 2
                },
                {
                    "paragraph": "治亂天邪？曰：“日月星辰瑞歷，是禹、桀之所同也。”",
                    "zhushu": "或曰：當時星辰書之名也。"
                },
                {
                    "paragraph": "禹以治，桀以亂，治亂非天也。時邪？曰：“繁啓蕃長於春夏，",
                    "zhushu": "繁，多也。蕃，茂也。"
                },
                {
                    "paragraph": "畜積收臧於秋冬，是又禹、桀之所同也。”禹以治，桀以亂，治亂非時也。地邪？曰：“得地則生，失地則死，是又禹、桀之所同也。禹以治，桀以亂，治亂非地也。”",
                    "zhushu": "言皆在人，不在天地與時也。"
                },
                {
                    "paragraph": "詩曰：“天作髙山，大王荒之；彼作矣，文王康之。”此之謂也。",
                    "zhushu": "詩周頌天作之篇。引之以明吉凶由人，如大王之能尊大岐山也。",
                    "type": 2
                },
                {
                    "paragraph": "天不爲人之惡寒也輟冬，地不爲人之惡遼逺也輟廣，君子不爲小人之匈匈也輟行。",
                    "zhushu": "匈匈，喧譁之聲，與訩同，音凶，又許用反。行，下孟反。"
                },
                {
                    "paragraph": "天有常道矣，地有常數矣，君子有常體矣。君子道其常，而小人計其功。",
                    "zhushu": "道，言也。君子常造次必守其道，小人則計一時之功利，因物而遷之也。"
                },
                {
                    "paragraph": "詩曰：“何恤人之言兮。”此之謂也。",
                    "zhushu": "逸詩也。以言苟守道不違，何畏人之言也。",
                    "type": 2
                },
                {
                    "paragraph": "楚王後車千乗，非知也；君子啜菽飲水，非愚也。是節然也。",
                    "zhushu": "節，謂所遇之時命也。"
                },
                {
                    "paragraph": "若夫心意脩，徳行厚，知慮明，生於今而志乎古，則是其在我者也。故君子慕其在己者，而不慕其在天者；",
                    "zhushu": "在天，謂富貴也。"
                },
                {
                    "paragraph": "小人錯其在己者，而慕其在天者。",
                    "zhushu": "錯置。"
                },
                {
                    "paragraph": "君子敬其在己者，而不慕其在天者，是以日進也",
                    "zhushu": "；求已而不苟，故日進。"
                },
                {
                    "paragraph": "小人錯其在己者，而慕在其天者，是以日退也。",
                    "zhushu": "望徼幸而不求己，故日退也。"
                },
                {
                    "paragraph": "故君子之所以日進，與小人之所以日退，一也。",
                    "zhushu": "皆有慕有不慕。"
                },
                {
                    "paragraph": "君子小人之所以相縣者，在此耳。",
                    "zhushu": ""
                },
                {
                    "paragraph": "星隊木鳴，國人皆恐，曰：“是何也？”曰：“無何也。”",
                    "zhushu": "假設問荅，無何也，言不足憂也。"
                },
                {
                    "paragraph": "是天地之變，隂陽之化，物之罕至者也。",
                    "zhushu": "星墜，天地之變，木鳴，隂陽之化，罕希也。"
                },
                {
                    "paragraph": "怪之可也，而畏之非也。",
                    "zhushu": "以其罕至，謂之怪異則可，因遂畏懼則非。"
                },
                {
                    "paragraph": "夫日月之有食，風雨之不時，怪星之黨見，",
                    "zhushu": "黨見，頻見也。言如朋黨之多。見，賢遍反。"
                },
                {
                    "paragraph": "是無世而不常有之。上明而政平，則是雖並世起，無傷也。",
                    "zhushu": "並世起，謂一世之中並起也。"
                },
                {
                    "paragraph": "上闇而政險，則是雖無一至者，無益也。夫星之隊，木之鳴，是天地之變，隂陽之化，物之罕至者也。怪之可也，而畏之非也。",
                    "zhushu": ""
                },
                {
                    "paragraph": "物之已至者，人祅則可畏也。",
                    "zhushu": "物之既至可畏者，在人之祅也。"
                },
                {
                    "paragraph": "楛耕傷稼，耘耨失薉，政險失民，",
                    "zhushu": "楛耕，謂麤惡不精也。失薉，謂耘耨失時使穢也。政險，威虐也。薉與穢同。"
                },
                {
                    "paragraph": "田薉稼惡，糴貴民飢，道路有死人，夫是之謂人祅。政令不明，舉錯不時，本事不理，夫是之謂人祅。",
                    "zhushu": "舉，謂起兵動衆。錯，謂懷安失於事機也。本事，農桑之事也。"
                },
                {
                    "paragraph": "勉力不時，則牛馬相生，六畜作祅。",
                    "zhushu": "此三句宜承其菑甚慘之下。勉力，力，役也。不時則人多怨曠，其氣所感，故生非其𩔖也。"
                },
                {
                    "paragraph": "禮義不脩，内外無别，男女淫亂，則父子相疑，上下乖離，寇難並至，夫是之謂人祅。祅是生於亂。三者錯，無安國。",
                    "zhushu": "三者，三人祅也。錯，置也。置此三祅於國中，則無有安也。"
                },
                {
                    "paragraph": "其說甚爾，其菑甚慘。",
                    "zhushu": "邇，近也。三人祅之說，比星隊木鳴爲淺近，然其災害人則甚慘毒也。"
                },
                {
                    "paragraph": "可怪也，而不可畏也。",
                    "zhushu": "此二句承六畜作祅之下，蓋録之時，錯亂迷誤，失其次也。"
                },
                {
                    "paragraph": "傳曰：“萬物之怪，書不說。”",
                    "zhushu": "書，謂六經也。可爲勸戒則明之，不務廣說，萬物之怪也。"
                },
                {
                    "paragraph": "無用之辯，不急之察，棄而不治。若夫君臣之義，父子之親，夫婦之别，則日切瑳而不舍也。",
                    "zhushu": "",
                    "type": 2
                },
                {
                    "paragraph": "雩而雨，何也？曰：“無佗也，猶不雩而雨也。”",
                    "zhushu": "雩，求雨之禱也。或者問嵗旱雩則得雨，此何祥也？對以與不雩而雨同，明非求而得也。周禮司巫，國大旱，則率巫而舞雩也。"
                },
                {
                    "paragraph": "日月食而救之，天旱而雩，卜筮然後決大事，非以爲得求也，以文之也。",
                    "zhushu": "得求，得所求也。言爲此以示急於災害，順人之意，以文飾政事而已。"
                },
                {
                    "paragraph": "故君子以爲文，而百姓以爲神。以爲文則吉，以爲神則凶也。",
                    "zhushu": "順人之情以爲文飾則無害，淫祀求福則凶也。",
                    "type": 2
                },
                {
                    "paragraph": "在天者莫明於日月，在地者莫明於水火，在物者莫明於珠玉，在人者莫明於禮義。故日月不髙，則光輝不赫；水火不積，則煇潤不愽；珠玉不睹乎外，則王公不以爲寳；禮義不加於國家，則功名不白。故人之命在天，國之命在禮。君人者，隆禮尊賢而王，重法愛民而霸，好利多詐而危，權謀傾覆幽險而盡亡矣。",
                    "zhushu": "幽險謂隠匿其情而凶虐難測也。權謀、多詐、幽險三者，盡亡之道也。"
                },
                {
                    "paragraph": "大天而思之，孰與物畜而制之？",
                    "zhushu": "尊大天而思慕之，欲其豐冨，孰與使物畜積而我裁制之？"
                },
                {
                    "paragraph": "從天而頌之，孰與制天命而用之？",
                    "zhushu": "頌者，美盛徳也。從天而羙其盛徳，豈如制裁，天之所禽而我用之，謂若曲者爲輪，一直者爲桶，任材而用也。"
                },
                {
                    "paragraph": "望時而侍之，孰與應時而使之？",
                    "zhushu": "望時而待，謂若農夫之望嵗也。孰與應春生夏長之𠉀，使不失時也。"
                },
                {
                    "paragraph": "因物而多之，孰與聘能而化之？",
                    "zhushu": "目物而自多，不如聘其智能而化之使多也，若后稷之播種然也。"
                },
                {
                    "paragraph": "思物而物之，孰與理物而勿失之也？",
                    "zhushu": "思得万物以爲已物，孰與理物皆得其冝，不使有所失䘮？"
                },
                {
                    "paragraph": "願於物之所以生，孰與有物之所以成？故錯人而思天，則失萬物之情。",
                    "zhushu": "物之生雖在天，成之則在人也。此皆言理平豐冨，在人所爲，不在天也。　若廢人而妄思，天雖勞心，若思猶旡益也。"
                },
                {
                    "paragraph": "百王之無變，足以爲道貫。",
                    "zhushu": "無變不易也。百王不易者，謂禮也，言禮可以爲道之條貫也。"
                },
                {
                    "paragraph": "一廢一起，應之以貫，",
                    "zhushu": "雖質文廢起，時有不同，然其要歸以禮爲條貫。論語孔子曰：殷因於夏禮，所損益可知也。周因於殷禮，所損益可知也。其或繼周者，雖百代可知也。"
                },
                {
                    "paragraph": "理貫不亂。",
                    "zhushu": "知理則其條貫不亂也。"
                },
                {
                    "paragraph": "不知貫，不知應變，",
                    "zhushu": "不知以禮爲條貫，則不能應變，言必差錯而亂也。"
                },
                {
                    "paragraph": "貫之大體未甞亡也。亂生其差，治盡其詳。",
                    "zhushu": "差謬也。所以亂者，生於條貫差謬。所以治者，在於精詳也。"
                },
                {
                    "paragraph": "故道之所善，中則可從，畸則不可爲，匿則大惑。",
                    "zhushu": "畸者，不偶之名，謂偏也。道之所善，得中則從，偏側則不可爲匿，謂隱匿其情。禮者，明示人者也，若隱匿則大惑。畸。音覉。"
                },
                {
                    "paragraph": "水行者表深，表不明則陷；",
                    "zhushu": "表，標准也。陷，溺也。"
                },
                {
                    "paragraph": "治民者表道，表不明則亂。禮者，表也，非禮，昏世也；昏世，大亂也。",
                    "zhushu": "昏世謂使世昏闇也。"
                },
                {
                    "paragraph": "故道無不明，外内異表，隱顯有常，民䧟乃去。",
                    "zhushu": "道，禮也。外，謂朝聘。内，謂冠昏，所表識章示各異也。隱顯，即内外也。有常，言有常法也。如此，民䧟溺之患乃去也。"
                },
                {
                    "paragraph": "萬物爲道一偏，一物爲萬物一偏，愚者爲一物一偏，",
                    "zhushu": "如有，不能盡一物也。"
                },
                {
                    "paragraph": "而自以爲知道，無知也。",
                    "zhushu": "以偏爲知，道豈有知哉？"
                },
                {
                    "paragraph": "愼子有見於後，無見於先。",
                    "zhushu": "愼到本黄、老之術，明不尚賢、不使能之道。故莊子論愼到曰：塊不失道。以其無爭先之意，故曰見後而不見先也。漢書藝文志：　愼子著書四十二篇。班固曰：先申、韓，申、韓稱之也。"
                },
                {
                    "paragraph": "老子有見於詘，無見於信。",
                    "zhushu": "老子周之守藏史姓李字伯陽號稱老聃孔子之師也。著五千言其意多以屈爲伸以柔勝剛。故曰：見詘而不見信也。信讀爲伸。"
                },
                {
                    "paragraph": "墨子有見於齊，無見於畸。",
                    "zhushu": "畸謂不齊也。墨子著書有上同兼愛，是見齊而不見畸也。"
                },
                {
                    "paragraph": "宋子有見於少，無見於多。",
                    "zhushu": "宋子名鈃，宋人也，與孟子同時。下篇云宋子以人之情爲欲寡，而皆以己之情爲欲多爲過也。據此說，則是少而不見多也。鈃音形，又胡泠反。漢書藝文志有宋子十八篇。班固云：荀卿道宋子，其言黄老意。"
                },
                {
                    "paragraph": "有後而無先，則羣衆無門；",
                    "zhushu": "夫衆羣在上之開導，皆處後而不處先，羣衆無門戸也。"
                },
                {
                    "paragraph": "有詘而無信，則貴賤不分；",
                    "zhushu": "貴者伸而賤者詘，則分别矣。若皆貴柔弱卑下，則無貴賤之别也。"
                },
                {
                    "paragraph": "有齊而無畸，則政令不施；",
                    "zhushu": "夫施政令所以治不齊者，若上同，則政令何施也？"
                },
                {
                    "paragraph": "有少而無多，則羣衆不化。",
                    "zhushu": "夫欲多則可以勸誘爲善，若皆欲少，則何能化之？"
                },
                {
                    "paragraph": "書曰：“無有作好，遵王之道；無有作惡，遵王之路。”此之謂也。",
                    "zhushu": "書洪範以喻偏好則非遵王道也"
                }
            ]
        },
        {
            "name": "正論篇第十八",
            "paragraphs": [
                {
                    "paragraph": "正論篇第十八",
                    "zhushu": "",
                    "type": 1
                },
                {
                    "paragraph": "世俗之爲說者曰：“主道利周。”是不然。",
                    "zhushu": "此一篇皆論世俗之乖謬，荀卿以正論辨之。周，密也，謂隱　匿其情，不使下知也。世俗以爲主道利在如此也。"
                },
                {
                    "paragraph": "主者，民之唱也；上者，下之儀也。",
                    "zhushu": "謂下法上之表儀也。"
                },
                {
                    "paragraph": "彼將聽唱而應，視儀而動。唱黙則民無應也，儀隱則下無動也。不應不動，則上下無以相有也。",
                    "zhushu": "上不導其下，則下無以效上，是不相須也。"
                },
                {
                    "paragraph": "若是，則與無上同也，不祥莫大焉。故上者，下之本也，上宣明則下治辨矣，",
                    "zhushu": "宣，露。辨，别也。下知所從，則明别於事也。"
                },
                {
                    "paragraph": "上端誠則下愿愨矣，上公正則下易直矣。",
                    "zhushu": "上公正，則下不敢險曲也。"
                },
                {
                    "paragraph": "治辨則易一，愿愨則易使，易直則易知。易一則彊，易使則功，易知則明，是治之所由生也。上周密則下疑𤣥矣，",
                    "zhushu": "𤣥，謂幽深難知。或讀爲眩，惑也。下同。"
                },
                {
                    "paragraph": "上幽險則下漸詐矣，",
                    "zhushu": "幽，隱也。險，難測也。漸，進也，如字。又曰：漸，浸也，謂浸成其詐也，漸，子廉反。"
                },
                {
                    "paragraph": "上偏曲則下比周矣。疑𤣥則難一，",
                    "zhushu": "疑惑不知所從，故難一也。"
                },
                {
                    "paragraph": "漸詐則難使，比周則難知。",
                    "zhushu": "人人懷和親比，則上　不可知其情。禮記曰：“下難知，則君長勞也。”"
                },
                {
                    "paragraph": "難一則不彊，難使則不功，難知則不明，是亂之所由作也。故主道利明不利幽，利宣不利周。故主道明則下安，主道幽則下危。",
                    "zhushu": "下知所從則安，不知所從則自危也。"
                },
                {
                    "paragraph": "故下安則貴上，下危則賤上。",
                    "zhushu": "貴，猶愛也；賤，猶惡也。"
                },
                {
                    "paragraph": "故上易知則下親上矣，上難知則下畏上矣。下親上則上安，下畏上則上危。",
                    "zhushu": "畏則謀上。"
                },
                {
                    "paragraph": "故主道莫惡乎難知，莫危乎使下畏已。傳曰：“惡之者衆則危。”書曰：“克明明徳。”",
                    "zhushu": "書多方曰：“成湯至于帝乙。罔不明徳愼罰。”"
                },
                {
                    "paragraph": "詩曰：“明明在下。”",
                    "zhushu": "詩，大雅大明之篇。言文王之徳明明在下，故赫赫然著見於天也。"
                },
                {
                    "paragraph": "故先王明之，豈特𤣥之耳哉！",
                    "zhushu": "特，猶耳也。",
                    "type": 2
                },
                {
                    "paragraph": "世俗之爲說者曰：“桀、紂有天下，湯、武篡而奪之。”是不然。以桀、紂爲常有天下之籍則然，",
                    "zhushu": "以常主天下之圖籍則然。"
                },
                {
                    "paragraph": "親有天下之籍則不然，",
                    "zhushu": "躬親能有天下則不然，以其不能治之也。"
                },
                {
                    "paragraph": "天下謂在桀、紂則不然。古者天子千官，諸侯百官。以是千官也，令行於諸夏之國，謂之王；",
                    "zhushu": "夏，大也。中原之大國。"
                },
                {
                    "paragraph": "以是百官也，令行於境内，國雖不安，不至於廢易遂亡，謂之君。",
                    "zhushu": "僅存之君。"
                },
                {
                    "paragraph": "聖王之子也，",
                    "zhushu": "子，子孫也。"
                },
                {
                    "paragraph": "有天下之後也，埶籍之所在也，天下之宗室也；然而不材不中，",
                    "zhushu": "不中，謂處事不當也。中，丁仲反。"
                },
                {
                    "paragraph": "内則百姓疾之，外則諸侯叛之，近者境内不一，遙者諸侯不聽，令不行於境内，甚者諸侯侵削之，攻伐之，若是，則雖未亡，吾謂之無天下矣。聖王没，有埶籍者罷不足以縣天下，",
                    "zhushu": "聖王，禹、湯也。有埶籍者，謂其子孫也。罷，謂弱不任事也。縣，繫也，音懸。"
                },
                {
                    "paragraph": "天下無君，",
                    "zhushu": "桀、紂不能治天下，是無君。"
                },
                {
                    "paragraph": "諸侯有能德明威積，海内之民莫不願得以爲君師，",
                    "zhushu": "師，長。"
                },
                {
                    "paragraph": "然而暴國獨侈，安能誅之，",
                    "zhushu": "暴國，即桀、紂也。侈，謂奢汰放縱。"
                },
                {
                    "paragraph": "必傷害無罪之民，誅暴國之君若誅獨夫。",
                    "zhushu": "天下皆去，無助之者，若一夫焉也。"
                },
                {
                    "paragraph": "若是，則可謂能用天下矣。能用天下之謂王。湯、武非取天下也，",
                    "zhushu": "非奪桀、紂之天下也。"
                },
                {
                    "paragraph": "脩其道，行其義，興天下之同利，除天下之同害，而天下歸之也。桀、紂非去天下也，",
                    "zhushu": "非天下自去也。"
                },
                {
                    "paragraph": "反禹、湯之徳，亂禮義之分，禽獸之行，積其凶，全其惡，而天下去之也。天下歸之之謂王，天下去之之謂亡。故桀、紂無天下，而湯、武不弑君，由此效之也。",
                    "zhushu": "天下皆去桀、紂，是無天下也。湯、武誅獨夫耳，豈爲殺君乎？由，用也。效，明也。用此論明之。"
                },
                {
                    "paragraph": "湯、武者，民之父母也；桀、紂者，民之怨賊也。今世俗之爲說者，以桀、紂爲君而以湯、武爲弑，然則是誅民之父母而師民之怨賊也，",
                    "zhushu": "師，長。"
                },
                {
                    "paragraph": "不祥莫大焉。以天下之合爲君，則天下未甞合於桀、紂也。然則以湯、武爲弑，則天下未甞有說也，直墮之耳。",
                    "zhushu": "自古論說，未甞有此，世俗之墮損湯、武耳。"
                },
                {
                    "paragraph": "故天子唯其人。天下者，至重也，非至彊莫之能任；",
                    "zhushu": "物之至彊者乃能勝重任。"
                },
                {
                    "paragraph": "至大也，非至辨莫之能分；",
                    "zhushu": "至大則難詳，故非小智所能分别也。"
                },
                {
                    "paragraph": "至衆也，非至明莫之能知。",
                    "zhushu": "天下之人至衆，非極知其情僞，不能和輯也。"
                },
                {
                    "paragraph": "此三至者，非聖人莫之能盡。故非聖人莫之能王。",
                    "zhushu": "重大如此三者，非聖人安能王乎？王，于況反。"
                },
                {
                    "paragraph": "聖人備道全美者也，是縣天下之權稱也。",
                    "zhushu": "懸天下如權稱之懸，揔知輕重也。稱，尺證反。"
                },
                {
                    "paragraph": "桀、紂者，其知慮至險也，其至意至闇也，“",
                    "zhushu": "至意”，當爲“志意”。"
                },
                {
                    "paragraph": "其行之爲至亂也；親者䟽之，賢者賤之，生民怨之，禹、湯之後也，而不得一人之與；刳比干，囚箕子，身死國亡，爲天下之大僇，後世之言惡者必稽焉；",
                    "zhushu": "言惡者必稽考桀、紂以爲龜鏡也。"
                },
                {
                    "paragraph": "是不容妻子之數也。",
                    "zhushu": "不能容有其妻子，是如此之人數也。猶言不能保妻子之徒也。列子梁王謂揚朱曰“先生有一妻一妾不能治”也。"
                },
                {
                    "paragraph": "故至賢疇四海，湯、武是也；至罷不容妻子，桀、紂是也。",
                    "zhushu": "疇四海，謂以四海爲疇域。或曰：疇與籌同，謂計度也。"
                },
                {
                    "paragraph": "今世俗之爲說者，以桀、紂爲有天下而臣湯、武，豈不過甚矣哉！",
                    "zhushu": "以桀、紂爲君，以湯、武爲臣而殺之，是過甚也。"
                },
                {
                    "paragraph": "譬之是猶傴巫、跛匡大自以爲有知也。",
                    "zhushu": "匡，讀爲尫，癈疾之人。王霸篇曰：“賤之如㑌”，與此“匡”同。禮記曰：“吾欲暴尫而奚若？”言世俗此說猶巫尫大自以爲神異也。"
                },
                {
                    "paragraph": "故可以有奪人國，不可以有奪人天下；可以有竊國，不可以有竊天下也。",
                    "zhushu": "一國之人易服，故可以有竊者；天下之心難歸，故不可也。竊國，田常、六卿之屬是也。"
                },
                {
                    "paragraph": "可以奪之者可以有國，不可以有天下。竊可以得國，而不可以得天下。是何也？曰：國，小具也，可以小人有也，可以小道得也，可以小力持也；天下者，大具也，不可以小人有也，不可以小道得也，不可以小力持也。國者，小人可以有之，然而未必不亡也。",
                    "zhushu": "小人既可以有之，則易滅亡。明取國與取天下殊也。"
                },
                {
                    "paragraph": "天下者，至大也，非聖人莫之能有也。",
                    "zhushu": "",
                    "type": 2
                },
                {
                    "paragraph": "世俗之爲說者曰：“治古無肉刑而有象刑：",
                    "zhushu": "治古，古之治世也。肉刑，墨、劓、剕、宮也。象刑，異章服，恥辱其形象，故謂之象形也。書曰：“臯陶方施象刑惟明”，孔安國云：“象，法也。”案書之象刑，亦非謂形象也。"
                },
                {
                    "paragraph": "墨黥；",
                    "zhushu": "世俗以爲古之重罪，以墨𣵀其面而已，更無劓、刖之刑也。或曰：“墨黥”當爲“墨幪”，伹以黑巾幪其頭而已。"
                },
                {
                    "paragraph": "慅嬰；",
                    "zhushu": "當爲“澡嬰”，謂澡濯其布爲纓，鄭云：“凶冠之飾。令罪人服之”。禮記曰“緦冠繰纓”，鄭云：“有事其布以爲纓也。”澡，或讀爲草，愼子作“草纓”也。"
                },
                {
                    "paragraph": "共、艾畢；",
                    "zhushu": "共，未詳，或衍字耳。艾，蒼白色。畢與韠同，紱也，所以蔽前，君以朱，大夫素，士爵韋。令罪人服之，故以蒼白色爲韠也。"
                },
                {
                    "paragraph": "菲，對屨；",
                    "zhushu": "菲，草屨也。“對”，當爲“䋽”，傳寫誤耳。䋽，枲也，愼子作“䋽”。言罪人或菲或枲爲屨，故曰“菲䋽屨”。䋽，方孔反。“對”或爲“蒯”。禮有“䟽屨”，傳曰：“藨蒯之菲也。”"
                },
                {
                    "paragraph": "殺，赭衣而不純。",
                    "zhushu": "以赤土染衣，故曰“赭衣”。純，縁也。殺之，所以異於常人之服也。純音準。殺，所介反。愼子曰：“有虞氏之誅，以畫詭當黥，以草纓當劓，以復䋽當刖，以艾韠當宮。此有虞之誅也。”又尚書大傳曰：“唐、虞之象刑，上刑赭衣不純，中刑雜屨，下刑墨幪。”幪，巾也。"
                },
                {
                    "paragraph": "治古如是。”",
                    "zhushu": "世俗說以治古如是。"
                },
                {
                    "paragraph": "是不然。以爲治邪？則人固莫觸罪，非獨不用肉刑，亦不用象刑矣。以爲人或觸罪矣，而直輕其刑，然則是殺人者不死，傷人者不刑也。罪至重而刑至輕，庸人不知惡矣，亂莫大焉。",
                    "zhushu": "惡，烏路反。"
                },
                {
                    "paragraph": "凡刑人之本，禁暴惡惡，且徵其未也。",
                    "zhushu": "徵，讀爲懲。未，謂將來。"
                },
                {
                    "paragraph": "殺人者不死而傷人者不刑，是謂惠暴而寛賊也，非惡惡也。故象刑殆非生於治古，並起於亂今也。",
                    "zhushu": "今之亂世妄爲此說。"
                },
                {
                    "paragraph": "治古不然。凡爵列、官職、賞慶、刑罰，皆報也，以類相從者也。",
                    "zhushu": "報，謂報其善惡。各以類相從，謂善者得其善，惡者得其惡也。"
                },
                {
                    "paragraph": "一物失稱，亂之端也。",
                    "zhushu": "失稱，謂失其所稱，類不相從也。稱，尺證反。"
                },
                {
                    "paragraph": "夫徳不稱位，能不稱官，賞不當功，罰不當罪，不祥莫大焉。昔者武王伐有商，誅紂，斷其首，懸之赤斾。",
                    "zhushu": "史記“武王斬紂頭，懸之大白旗”，此云“赤旂”，所傳聞各異也。禮記明堂位說旗曰“殷之大白，周之大赤”，即史記之說非也。"
                },
                {
                    "paragraph": "夫征暴誅悍，治之盛也。殺人者死，傷人者刑，是百王之所同也，未有知其所由來者也。刑稱罪則治，不稱罪則亂。故治則刑重，亂則刑輕，",
                    "zhushu": "治世刑必行，則不敢犯，故重；亂世刑不行，則人易犯，故輕。李竒注漢書曰：“世所以治，乃刑重；所以亂，乃刑輕也。”"
                },
                {
                    "paragraph": "犯治之罪固重，犯亂之罪固輕也。",
                    "zhushu": "治世家給人足，犯法者少，有犯則衆惡之，罪固當重也。亂世人廹於飢寒，犯法者多，不可盡用重典，當輕也。"
                },
                {
                    "paragraph": "書曰：“刑罰世輕世重。”此之謂也。",
                    "zhushu": "書，甫刑。以言世有治亂，故法有重輕也。",
                    "type": 2
                },
                {
                    "paragraph": "世俗之爲說者：“湯、武不能禁令，是何也？",
                    "zhushu": "言不能施禁令，故有所不至者。"
                },
                {
                    "paragraph": "曰：楚、越不受制。”是不然。湯、武者，至天下之善禁令者也。湯居亳，武王居鄗，皆百里之地也，天下爲一，諸侯爲臣，通達之屬莫不振動從服以化順之。",
                    "zhushu": "振與震同，恐也。"
                },
                {
                    "paragraph": "曷爲楚、越獨不受制也？彼王者之制也，視形埶而制械用，",
                    "zhushu": "即禮記所謂“廣谷大川異制，民生其間者異俗，器械異制，衣服異宜”也。"
                },
                {
                    "paragraph": "稱遠近而等貢獻，豈必齊哉！",
                    "zhushu": "稱，尺證反。等，差也。"
                },
                {
                    "paragraph": "故魯人以榶，衛人用柯，齊人用一革，",
                    "zhushu": "未詳。或曰：方言云：“盌，謂之榶。或謂之柯。”或曰：方言“榶，張也”，郭云：“謂榖張也。”"
                },
                {
                    "paragraph": "土地形制不同者，械用備飾不可不異也。故諸夏之國同服同儀，",
                    "zhushu": "儀,謂風俗也。諸夏廹近京師，易一以教化，故同服同儀也。"
                },
                {
                    "paragraph": "蠻、夷、戎、狄之國同服不同制。",
                    "zhushu": "夷、狄遐逺，又各在一方，雖同爲要、荒之服，其制度不同也。"
                },
                {
                    "paragraph": "封内甸服，",
                    "zhushu": "王畿之内也。禹貢：“五伯里甸服”，孔安國曰：“爲天子服治田也。”"
                },
                {
                    "paragraph": "封外侯服，",
                    "zhushu": "畿外也。禹貢“五百里侯服”，孔云：“甸服之外五百里也。侯，𠉀也。斥𠉀而服事王也。”韋昭：“公侯服，候斥也。”"
                },
                {
                    "paragraph": "侯衛賔服，",
                    "zhushu": "韋昭注國語曰：“侯，候圻。衛，衛圻。自侯圻至衛圻，其閒五圻，圻五百里，中國之界也，謂之賔服，常以貢獻賔服於王。五圻者，侯圻之外甸圻，甸圻之外男圻，男圻之外采圻，采圻之外衛圻。康誥曰：‘侯、甸、男、邦、采、衛’是也。”此據周官職方氏，與禹貢異制也。"
                },
                {
                    "paragraph": "蠻夷要服，",
                    "zhushu": "職方氏云：“衛服之外五百里曰蠻服，又其外五百里曰夷服。”孔安國云：“要，謂要束以文教。”要，一昭反。"
                },
                {
                    "paragraph": "戎狄荒服。",
                    "zhushu": "職方氏所謂“鎭服”“藩服”也。韋昭曰：“各相去五百里。九州之外，荒裔之地，與戎、狄同俗，故謂之荒。荒忽無常之言。”"
                },
                {
                    "paragraph": "甸服者祭，侯服者祀，賔服者享，要服者貢，荒服者終王。",
                    "zhushu": "韋昭曰：“日祭於祖考，上食也。近漢亦然。月祀於曾祖也，時享於二祧，終，謂世終，朝嗣王也。”"
                },
                {
                    "paragraph": "日祭、月祀、時享、嵗貢，",
                    "zhushu": "此下當有終王二字，誤脫耳。"
                },
                {
                    "paragraph": "夫是之謂視形勢而制械用，稱遠近而等貢獻，是王者之至也。“",
                    "zhushu": "至”，當爲“志”。所以志識遠近也。"
                },
                {
                    "paragraph": "彼楚、越者，且時享、嵗貢、終王之屬也，必齊之日祭、月祀之屬然後曰受制邪？是規磨之說也，",
                    "zhushu": "規磨之說，猶言差錯之說也。規者正圓之器，磨久則偏盡而不圓，失於度程也。文子曰：“水雖平，必有波；衡雖正，必有差。”韓子曰：“規有磨而水有波，我欲更之，無奈之何。此通於權者言也。”"
                },
                {
                    "paragraph": "溝中之瘠也，",
                    "zhushu": "謂行乞之人在溝壑中羸瘠者，以喻智慮淺也。"
                },
                {
                    "paragraph": "則未足與及王者之制也。語曰：“淺不可與測深，愚不足與謀知，坎井之鼃不可與語東海之樂。”此之謂也。",
                    "zhushu": "言小不知大也。司馬彪曰：“坎井，壊井也。鼃，蝦蟇類也。”事出莊子。“坎井”或作“壇井”。鼃，戸媧反。",
                    "type": 2
                },
                {
                    "paragraph": "世俗之爲說者曰：“堯、舜擅讓。”",
                    "zhushu": "擅與禪同，墠亦同義。謂除地爲墠，告天而傳位也。後因謂之禪位。世俗以爲堯、舜徳厚，故禪讓聖賢；後世徳薄，故父子相繼。荀卿言堯、舜相承，但傳位於賢而已，與傳子無異，非謂求名而禪讓也。案書序曰“將遜于位，讓于虞舜”，是亦有讓之說。此云非擅讓，蓋書序美堯之徳，雖是傳位，與遜讓無異，非是先自有讓意也。孟子亦云：“萬章曰：‘堯以天下與舜，有諸？’孟子曰：‘天子不能以天下與人。’曰：‘孰與之？’曰：‘天與之。’”又曰“天與賢則與賢，天與子則與子”也。"
                },
                {
                    "paragraph": "是不然。天子者，埶位至尊，無敵於天下，夫有誰與讓矣？",
                    "zhushu": "讓者，埶位敵之名，若上下相縣，則無與讓矣。有，讀爲又也。"
                },
                {
                    "paragraph": "道徳純備，智惠甚明，南面而聽天下，生民之屬莫不振動從服以化順之，天下無隱士，無遺善，",
                    "zhushu": "無隱藏不用之士也。"
                },
                {
                    "paragraph": "同焉者是也，異焉者非也。夫有惡擅天下矣。",
                    "zhushu": "夫自知不堪其事，則求賢而禪位。今以堯、舜之明聖，事無不理，又烏用禪位哉。"
                },
                {
                    "paragraph": "曰：“死而擅之。”",
                    "zhushu": "或者既以生無禪讓之事，因謂堯、舜預求聖賢，至死後而禪之。"
                },
                {
                    "paragraph": "是又不然。聖王在上，圖徳而定次，量能而授官，",
                    "zhushu": "一本作決徳而定次。"
                },
                {
                    "paragraph": "皆使民載其事而各得其宜，不能以義制利，不能以僞飾性，則兼以爲民。",
                    "zhushu": "僞，謂矯其本性也。無能者則兼并之，令盡爲民氓也。"
                },
                {
                    "paragraph": "聖王已沒，天下無聖，則固莫足以擅天下矣。",
                    "zhushu": "固無禪讓。"
                },
                {
                    "paragraph": "天下有聖而在後者，則天下不離，",
                    "zhushu": "有聖繼其後者，則天下有所歸，不離叛也。"
                },
                {
                    "paragraph": "朝不易位，國不更制，天下厭然與郷無以異也，",
                    "zhushu": "厭然，順服貌，一渉反。郷音向。"
                },
                {
                    "paragraph": "以堯繼堯，夫又何變之有矣？",
                    "zhushu": "言繼位相承，與一堯無異，豈爲禪讓改變與他人乎？"
                },
                {
                    "paragraph": "聖不在後子而在三公，則天下如歸，猶復而振之矣，",
                    "zhushu": "後子，嗣子，謂丹朱、商均也；三公，宰相，謂舜、禹。天下如歸，言不歸後子而歸三公也。復而振之，謂猶如天下巳去而衰息，今使之來復而振起也。"
                },
                {
                    "paragraph": "天下厭然與郷無以異也，以堯繼堯，夫又何變之有矣？",
                    "zhushu": "疑此三句重也。"
                },
                {
                    "paragraph": "唯其徙朝改制爲難。",
                    "zhushu": "謂殊徽號，異制度也。舜、禹相繼，與父子無異，所難而不忍者，在徙朝改制也。後世見其改易，遂以爲擅讓也。"
                },
                {
                    "paragraph": "故天子生則天下一隆，致順而治，論徳而定次；",
                    "zhushu": "天下一隆，謂天下之人皆得其崇厚也。致，極也。"
                },
                {
                    "paragraph": "死則能任天下者必有之矣。夫禮義之分盡矣，擅讓惡用矣哉？",
                    "zhushu": "夫讓者，禮義之名，今聖王但求其能任天下者傳之，則是盡禮義之分矣，豈復更求禪讓之名哉？"
                },
                {
                    "paragraph": "曰：“老衰而擅。”是又不然。血氣筋力則有衰，若夫知慮取舍則無衰。曰：“老者不堪其勞而休也。”是又畏事者之議也。",
                    "zhushu": "或曰：自以畏憚勞苦，以爲聖王亦然也。"
                },
                {
                    "paragraph": "天子者，埶至重而形至佚，心至愉而志無所詘，而形不爲勞，尊無上矣。衣被則服五采，雜閒色，",
                    "zhushu": "衣被，謂以衣被身。服五采，言備五色也。閒色，紅、碧之屬。禮記曰：“衣正色，裳閒色”也。"
                },
                {
                    "paragraph": "重文繡，加飾之以珠玉；食飲則重大牢而備珍恠，期臭味，",
                    "zhushu": "重，多也。謂重多之以太牢也。珍怪，竒異之食也。“期”，當爲“綦”，極也。"
                },
                {
                    "paragraph": "曼而饋，",
                    "zhushu": "“曼”，當爲“萬”。饋，進食也。列萬舞而進食。"
                },
                {
                    "paragraph": "代睪而食，",
                    "zhushu": "睪，未詳，蓋香草也。或曰：睪，讀爲槀，即所謂蘭茝本也。或曰：當爲“澤”。澤，蘭也。旣夕禮：“茵著用荼，實綏澤焉。”俗書“澤”字作“水”傍“睪”，傳寫誤遺其“水”耳。代睪而食，謂焚香氣歇，即更以新者代之。"
                },
                {
                    "paragraph": "雍而𢕿",
                    "zhushu": "雍，詩周頌樂章名。奏雍而𢕿饌。論語曰“三家者以雍𢕿”，言其僣也。"
                },
                {
                    "paragraph": "五祀，執薦者百人侍西房；",
                    "zhushu": "周禮宗伯“以血祭祭社稷、五祀”，鄭云“五祀，四時迎五行之氣於四郊，而祭五徳之帝”也。或曰：此五祀謂礿、祠、烝、甞及大祫也。或曰：國語展禽曰：“禘、郊、祖、宗、報，此五者，國之祀典也。”皆王者所親臨之祭，非謂户、竈、中霤、門行之五祀也。薦，謂所薦陳之物，籩豆之屬也。侍，侍立也。西房，西廂也。“侍”，或爲“待”也。"
                },
                {
                    "paragraph": "居則設張容，負依而坐，諸侯趨走乎堂下；",
                    "zhushu": "居，安居也，聽朝之時也。容，謂羽衛也。居則設張其容儀，負依而坐也。户牖之閒謂之依，作“扆”。扆、依音同。或曰：爾雅云“容謂之防”，郭璞云“如今牀頭小曲屏風，唱射者所以隱見”也。言施此容於戸牖間，負之而坐也。"
                },
                {
                    "paragraph": "出戸而巫覡有事，",
                    "zhushu": "出户，謂出内門也。女曰巫，男曰覡。有事，祓除不祥。"
                },
                {
                    "paragraph": "出門而宗祀有事，",
                    "zhushu": "出門，謂車駕出國門。宗者，主祭祀之官。“祀”，當爲“祝”。有事，謂祭行神也。國語曰：“使名姓之後能知四時之生，犧牲之物，玉帛之類，采服之宜，彝器之量，次主之度，屏攝之位，壇場之所，上下之神祇，氏姓之所出，而必帥舊典者，爲之宗。”又曰：“使先聖之後能知山川之號，宗廟之事，昭穆之世，齊敬之勤，禮節之宜，而敬恭明神者，謂之祝。”韋昭曰：“宗，大宗伯也，掌祭祀之禮。”禮記：“太祝，掌祈福祥也。”"
                },
                {
                    "paragraph": "乗大路、趨越席以養安，",
                    "zhushu": "大路，祭天車。禮記曰：“大路，繁纓一就。”“趨”，衍字耳。越席，結蒲爲席。養安，言恐其不安，以此和養之。按，禮以大路、越席爲質素，此云養安以爲盛飾，未詳其意。或曰：古人以質爲重也。"
                },
                {
                    "paragraph": "側載睪芷以養鼻，",
                    "zhushu": "睪芷，香草也。已解上。於車上傍側載之，用以養鼻也。"
                },
                {
                    "paragraph": "前有錯衡以養目，",
                    "zhushu": "詩曰“約軝錯衡”，毛云：“錯衡，文衡。”"
                },
                {
                    "paragraph": "和鸞之聲，𡵯中武、象，騶中韶、䕶以養耳，",
                    "zhushu": "和、鸞，皆車上鈴也。韓詩外傳云：“鸞在衡，和在軾前。”升車馬動，馬動則鸞鳴，鸞鳴則和應，皆所以爲行節也。許愼曰：“和取其敬，鸞以象鳥之聲。”武、象、韶、䕶，皆樂名也。“騶”，當爲“趨”。𡵯，謂車緩行。趨，謂車速行。周禮大馭云“凡馭路，行以肆夏，趨以采薺，以鸞和爲節”，鄭云：“行，謂大寢至路門；趨，謂路門至應門也。”"
                },
                {
                    "paragraph": "三公奉軶持納，",
                    "zhushu": "軶，轅前也。納與軜同。軜，與驂馬内軜繫軾前者。詩曰：“鋈以觼軜。”"
                },
                {
                    "paragraph": "諸侯持輪挾輿先馬，",
                    "zhushu": "挾輿，在車之左右也。先馬，導馬也。或持輪者，或挾輿者，或先馬者。"
                },
                {
                    "paragraph": "大侯編後，大夫次之，",
                    "zhushu": "大侯，國稍大，在五等之列者。"
                },
                {
                    "paragraph": "小侯、元士次之，",
                    "zhushu": "小侯，僻逺小國及附庸也。元士，上士也。禮記曰：“庶方、小侯，入天子之國，曰某人。”又曰：“天子之元士視附庸”也。"
                },
                {
                    "paragraph": "庶士介而夾道，",
                    "zhushu": "庶士，軍士也。介而坐道，被甲坐於道側，以禦非常也。"
                },
                {
                    "paragraph": "庶人隱竄，莫敢視望：居如大神，動如天帝，",
                    "zhushu": "言畏敬之甚也。"
                },
                {
                    "paragraph": "持老養衰，猶有善於是者與不？老者，休也，休猶有安樂恬愉如是者乎？",
                    "zhushu": "不老，老也，猶言不顯，顯也。或曰：“不”字衍耳。夫老者，休息之名，豈更有休息安樂樂過此？"
                },
                {
                    "paragraph": "故曰：諸侯有老，天子無老，",
                    "zhushu": "諸侯供職貢朝聘，故有筋力衰竭求致仕者，與天子異也。"
                },
                {
                    "paragraph": "有擅國，無擅天下。古今一也。",
                    "zhushu": "讓者，埶位敵之名。一國事輕，則有請於天子而讓賢，天下則不然也。"
                },
                {
                    "paragraph": "夫曰“堯、舜擅讓”，是虚言也，是淺者之傳，陋者之說也，不知逆順之理，小大、至不至之變者也，",
                    "zhushu": "小，謂一國；大，謂天下。至不至，猶言當不當也。"
                },
                {
                    "paragraph": "未可與及天下之大理者也。",
                    "zhushu": "",
                    "type": 2
                },
                {
                    "paragraph": "世俗之爲說者曰：“堯、舜不能敎化，是何也？曰：朱、象不化。”是不然也。堯、舜者，至天下之善敎化者也，南面而聽天下，生民之屬莫不振動從服以化順之；",
                    "zhushu": "言天下無不化。"
                },
                {
                    "paragraph": "然而朱、象獨不化，是非堯、舜之過，朱、象之罪也。",
                    "zhushu": "朱、象乃罪人之當誅戮者，豈堯舜之過哉？論語曰“上智與下愚不移”是也。"
                },
                {
                    "paragraph": "堯、舜者，天下之英也；",
                    "zhushu": "鄭康成注禮記云：“英，謂俊選之尤者。”"
                },
                {
                    "paragraph": "朱、象者，天下之嵬，一時之瑣也。",
                    "zhushu": "言嵬瑣之人，雖被堯、舜之治，猶不可化。言敎化所不及。嵬瑣，巳解在非十二子之篇。"
                },
                {
                    "paragraph": "今世俗之爲說者，不怪朱、象而非堯、舜也，豈不過甚矣哉！夫是之謂嵬說。",
                    "zhushu": "狂妄之說。"
                },
                {
                    "paragraph": "羿、蠭門者，天下之善射者也，不能以撥弓、曲矢中；",
                    "zhushu": "撥弓，不正之弓。中，丁仲反。"
                },
                {
                    "paragraph": "王梁、造父者，天下之善馭者也，不能以辟馬，毁輿致遠；",
                    "zhushu": "辟與躄同，必亦反。"
                },
                {
                    "paragraph": "堯、舜者，天下之善敎化者也，不能使嵬瑣化。何世而無嵬，何時而無瑣，自太皥、燧人莫不有也。",
                    "zhushu": "太皥，伏羲也。燧人，大皥前帝王，始作火化者。"
                },
                {
                    "paragraph": "故作者不祥，學者受其殃，非者有慶。",
                    "zhushu": "作嵬瑣者不祥也。有慶，言必無刑戮也。"
                },
                {
                    "paragraph": "詩曰：“下民之孽，匪降自天，噂沓背憎，職競由人。”此之謂也。",
                    "zhushu": "詩小雅十月之交之篇。言下民相爲妖孼，災害非從天降，噂噂沓沓然相對談語，背則相憎，爲此者，王由人耳。",
                    "type": 2
                },
                {
                    "paragraph": "世俗之爲說者曰：“大古薄葬，棺厚三寸，衣衾三領，葬田不妨田，故不掘也。",
                    "zhushu": "此蓋言古之人君也。三領，三稱也。禮記“君陳衣于序東，西領南上”，故以“領”言。葬田不妨田，言所葬之地不妨農耕也。殷已前平葬，無丘壠之識也。"
                },
                {
                    "paragraph": "亂今厚葬飾棺，故掘也。”是不及知治道，而不察於抇不抇者之所言也。",
                    "zhushu": "抇，穿也，謂發家也，胡骨反。"
                },
                {
                    "paragraph": "凡人之盜也，必以有爲，",
                    "zhushu": "其意必有所云爲也。"
                },
                {
                    "paragraph": "不以備不足，足則以重有餘也。而聖王之生民也，皆使當厚優猶不知足，而不得以有餘過度。",
                    "zhushu": "當，謂得中也，丁浪反。優，猶寛泰也。“不知足”，“不”字亦衍耳。言聖王之養民，輕賦薄斂，皆使寛泰而知足也；又有禁限，不得以有餘過度也。"
                },
                {
                    "paragraph": "故盜不竊，賊不刺，",
                    "zhushu": "盜賊，通名。分而言之，則私竊謂之盜，刼殺謂之賊。"
                },
                {
                    "paragraph": "狗豕吐菽粟，而農賈皆能以貨財讓，",
                    "zhushu": "農賈庶人猶讓財，其餘無不讓也。"
                },
                {
                    "paragraph": "風俗之美，男女自不取於涂而百姓羞拾遺。故孔子曰：“天下有道，盜其先變乎！”",
                    "zhushu": "衣食足，知榮辱。"
                },
                {
                    "paragraph": "雖珠玉滿體，文繡充棺，黄金充椁，加之以丹矸，重之以曾靑，",
                    "zhushu": "丹矸，丹砂也。曾靑，銅之精，形如珠者，其色極淸，故謂之曾靑，加以丹矸，重以曽靑，言以丹靑采畫也。"
                },
                {
                    "paragraph": "犀象以爲樹，",
                    "zhushu": "樹之於壙中也。"
                },
                {
                    "paragraph": "琅玕、龍兹、華覲以爲實，",
                    "zhushu": "琅玕似珠，崑崙山有琅玕樹。龍兹，未詳。“覲”，當爲“瑾”。華，謂有光華者也。或曰：龍兹，即今之龍鬚席也。公羊傳曰：“衛侯朔屬負兹。”爾雅曰：“蓐謂之兹。”史記曰“衛叔封布兹”，徐廣曰：“兹者，籍席之名。”列女傳無鹽女謂齊宣王曰：“漸臺五重，黄金、白玉，琅玕、龍䟽，翡翠、珠璣，莫落連飾，萬民疲極，此二殆也。”疑“龍兹”即“龍䟽”，鬚音相近也。曹大家亦不解。實，謂實於棺槨中。或曰：兹與髭同。"
                },
                {
                    "paragraph": "人猶且莫之抇也。是何也？則求利之詭緩，而犯分之羞大也。",
                    "zhushu": "詭，詐也。求利詭詐之心緩也。"
                },
                {
                    "paragraph": "夫亂今然後反是：上以無法使，下以無度行，知者不得慮，能者不得治，賢者不得使。",
                    "zhushu": "不得在位使人。"
                },
                {
                    "paragraph": "若是，則上失天性，下失地利，中失人和，故百事廢，財物詘而禍亂起。王公則病不足於上，庶人則凍餒羸瘠於下，於是焉桀、紂群居，而盜賊擊奪以危上矣。",
                    "zhushu": "言在上位者盡如桀、紂也。"
                },
                {
                    "paragraph": "必禽獸行，虎狼貪，故脯巨人而炙嬰兒矣。若是，則有何尤抇人之墓、抉人之口而求利矣哉？",
                    "zhushu": "抉，挑也。抉人口取其珠也。"
                },
                {
                    "paragraph": "雖此倮而埋之，猶且必抇也，安得葬薶哉？",
                    "zhushu": "不可得葬薶而不發。"
                },
                {
                    "paragraph": "彼乃將食其肉而齕其骨也。夫曰“大古薄葬，故不抇；亂今厚葬，故抇也”，是特姦人之誤於亂說，以欺愚者而潮䧟之以偷取利焉，夫是之謂大姦。",
                    "zhushu": "言是乃特姦人自誤惑於亂說，因以欺愚者，猶於泥潮之中䧟之。謂使䧟於不仁不孝也。以偷取利，謂偝棄死者而苟取其利於生者也。是時墨子之徒說薄葬以惑當世，故以此譏之。"
                },
                {
                    "paragraph": "傳曰：“危人而自安，害人而自利。”此之謂也。",
                    "zhushu": "危害死者以利生者，與此義同。",
                    "type": 2
                },
                {
                    "paragraph": "子宋子曰：“明見侮之不辱，使人不鬭。",
                    "zhushu": "宋子，已解在天論篇。宋子言若能明侵侮而不以爲辱之義，則可使人不鬬也。莊子說宋子曰：“見侮不辱，救民之鬬。”尹文子曰：“見侮不辱，見推不矜，禁暴息兵，救世之鬬。此人君之徳，可以爲主矣。”宋子蓋尹文弟子。何休注公羊曰：“以子冠氏上者，著其師也。”言此者，蓋以難宋子之徒也。"
                },
                {
                    "paragraph": "人皆以見侮爲辱，故鬬也；知見侮之爲不辱，則不鬭矣。應之曰：然則亦以人之情爲不惡侮乎？曰：“惡而不辱也。”",
                    "zhushu": "雖惡其侮，而不以爲辱。惡，烏路反，下同。"
                },
                {
                    "paragraph": "曰：若是，則必不得所求焉。",
                    "zhushu": "求不鬬，必不得。"
                },
                {
                    "paragraph": "凡人之鬭也，必以其惡之爲說，非以其辱之爲故也。",
                    "zhushu": "凡鬬，在於惡，不在於辱也。"
                },
                {
                    "paragraph": "今倡優、侏儒、狎徒詈侮而不鬭者，是豈鉅知見侮之爲不辱哉？",
                    "zhushu": "狎，戲也。鉅與遽同。言此倡優豈速遽知宋子有見侮不辱之論哉？"
                },
                {
                    "paragraph": "然而不鬭者，不惡故也。今人或入其央瀆，竊其豬彘，",
                    "zhushu": "央瀆，中瀆也，如今人家出水溝也。"
                },
                {
                    "paragraph": "則援劒㦸而逐之，不避死傷，是豈以喪豬爲辱也哉？然而不憚鬭者，惡之故也。雖以見侮爲辱也，不惡則不鬭；",
                    "zhushu": "不知宋子之論者也。"
                },
                {
                    "paragraph": "雖知見侮爲不辱，惡之則必鬭。",
                    "zhushu": "知宋子之論也。"
                },
                {
                    "paragraph": "然則鬭與不鬭邪，亡於辱之與不辱也，乃在於惡之與不惡也。夫今子宋子不能解人之惡侮，而務說人以勿辱也，豈不過甚矣哉！",
                    "zhushu": "解，達也。不知人情惡侮，而使見侮不辱，是過甚也。解，如字。說，讀爲税。"
                },
                {
                    "paragraph": "金舌弊口，猶將無益也。",
                    "zhushu": "金舌，以金爲舌。金舌弊口，以喻不言也。雖子宋子見侵侮，金舌弊口而不對，欲以率先，猶無益於不鬬也。揚子法言曰：“金口而木舌。”金，或讀爲噤。"
                },
                {
                    "paragraph": "不知其無益則不知；",
                    "zhushu": "不知此說無益，是不知也。"
                },
                {
                    "paragraph": "知其無益也，直以欺人則不仁。不仁不知，辱莫大焉。",
                    "zhushu": "發論而不仁不知，辱無過此也。"
                },
                {
                    "paragraph": "將以爲有益於人，則與無益於人也，",
                    "zhushu": "與，讀爲預。本謂有益於人，反預於無益人之謂也。"
                },
                {
                    "paragraph": "則得大辱而退耳。說莫病是矣。",
                    "zhushu": "本欲使人見侮不辱，反自得大辱耳。"
                },
                {
                    "paragraph": "子宋子曰：“見侮不辱。”應之曰：凡議，必將立隆正然後可也。",
                    "zhushu": "崇高正直，然後可也。"
                },
                {
                    "paragraph": "無隆正，則是非不分而辨訟不決。故所聞曰：“天下之大隆，是非之封界，分職名象之所起，王制是也。”",
                    "zhushu": "名，謂指名，象，謂法象。王制，謂王者之舊制。"
                },
                {
                    "paragraph": "故凡言議期命，是非以聖王爲師，",
                    "zhushu": "期，物之所㑹也；命，名物也：皆以聖王爲法也。"
                },
                {
                    "paragraph": "而聖王之分，榮辱是也。",
                    "zhushu": "聖王以榮辱爲人之大分，豈如宋子以見侮爲不辱哉？"
                },
                {
                    "paragraph": "是有兩端矣：",
                    "zhushu": "榮辱各有二也。"
                },
                {
                    "paragraph": "有義榮者，有埶榮者；有義辱者，有埶辱者。志意脩，德行厚，知慮明，是榮之由中出者也，夫是之謂義榮。爵列尊，貢禄厚，形埶勝，",
                    "zhushu": "貢，謂所受貢賦，謂天子諸侯也。禄，謂受君之禄，卿相士大夫也。形埶，謂埶位也。"
                },
                {
                    "paragraph": "上爲天子諸侯，下爲卿相士大夫，是榮之從外至者也，夫是之謂埶榮。流淫、汗僈，",
                    "zhushu": "汙，穢行也。“僈”，當爲“漫”，已解在榮辱篇。"
                },
                {
                    "paragraph": "犯分、亂理，驕暴、貪利，是辱之由中出者也，夫是之謂義辱。詈侮捽搏，",
                    "zhushu": "捽，持頭也。搏，手擊也。"
                },
                {
                    "paragraph": "捶笞、臏腳，",
                    "zhushu": "捶、笞，皆杖擊也。臏，膝骨也。“腳”，古“脚”字。臏脚，謂刖其膝骨也。鄒陽曰：“司馬喜臏脚於宋，卒相中山。”"
                },
                {
                    "paragraph": "斬、斷、枯、磔，",
                    "zhushu": "斷，如字。枯，棄市暴屍也。磔，車裂也。周禮“以疈辜祭四方百物”，謂披磔牲體也。或者枯與疈辜義同歟？韓子曰：“楚南之地，麗水之中生金，民多竊采之。采金之禁，得而輙辜磔。所辜磔甚衆，而民竊金不止。”疑“辜”即“枯”也。又莊子有“辜人”，謂犯罪應死之人也。"
                },
                {
                    "paragraph": "藉、靡、舌𦇙，",
                    "zhushu": "藉，見陵藉也，才夜反。靡，繫縛也，與縻義同，即謂胥靡也，謂刑徒之人以鐵鏁相連繫也。舌𦇙，未詳。或曰：莊子云：“公孫龍口呿而不能合，舌舉而不能下”，謂辭窮，亦恥辱也。"
                },
                {
                    "paragraph": "是辱之由外至者也，夫是之謂埶辱。是榮辱之兩端也。故君子可以有埶辱，而不可以有義辱；小人可以有埶榮，而不可以有義榮。有埶辱無害爲堯，有埶榮無害爲桀。義榮、埶榮，唯君子然後兼有之；義辱、埶辱，唯小人然後兼有之。是榮辱之分也。聖王以爲法，士大夫以爲道，官人以爲守，百姓以成俗，萬世不能易也。",
                    "zhushu": "言上下皆以榮辱爲治也。士大夫，主敎化者。官人，守職事之官也。"
                },
                {
                    "paragraph": "今子宋子案不然，獨詘容爲已，慮一朝而改之，說必不行矣。",
                    "zhushu": "言宋子不知聖王以榮辱爲大分，獨欲屈容受辱爲已之道，其謀慮乃欲一朝而改聖王之法，說必不行也。"
                },
                {
                    "paragraph": "譬之是猶以塼塗塞江海也，以僬僥而戴太山也，",
                    "zhushu": "塼涂，以𡍼壘塼也。僬僥，短人長三尺者。"
                },
                {
                    "paragraph": "蹎跌碎折不待頃矣。",
                    "zhushu": "蹎與顚同，躓也。頃，少頃也。"
                },
                {
                    "paragraph": "二三子之善於子宋子者，殆不若止之，將恐得傷其體也。",
                    "zhushu": "二三子，慕宋子道者也。止，謂息其說也。傷其體，謂受大辱。"
                },
                {
                    "paragraph": "子宋子曰：“人之情，欲寡，而皆以己之情爲欲多，是過也。”",
                    "zhushu": "宋子以凡人之情，所欲在少，不在多也。莊子說宋子曰：“以禁攻寢兵爲外，以情欲寡淺爲内”也。"
                },
                {
                    "paragraph": "故率其羣徒，辨其談說，明其譬稱，將使人知情欲之寡也。",
                    "zhushu": "稱，謂所冝也。稱，尺證反。“情欲之寡”，或爲“情之欲寡”也。"
                },
                {
                    "paragraph": "應之曰：然則亦以人之情爲欲。目不欲綦色，耳不欲綦聲，口不欲綦味，鼻不欲綦臭，形不欲綦佚。此五綦者，亦以人之情爲不欲乎？曰：“人之情欲是已。”曰：若是，則說必不行矣。以人之情爲欲此五綦者而不欲多，譬之是猶以人之情爲欲富貴而不欲貨也，好美而惡西施也。古之人爲之不然。以人之情爲欲多而不欲寡，故賞以富厚而罰以殺損也，",
                    "zhushu": "謂以富厚賞之，以殺損罰之。殺，減也，所介反。"
                },
                {
                    "paragraph": "是百王之所同也。故上賢禄天下，次賢禄一國，下賢禄田邑，愿愨之民完衣食。",
                    "zhushu": "以人之情爲欲多，故使徳重者受厚禄，下至愿愨之民，猶得完衣食，皆所以報其功。"
                },
                {
                    "paragraph": "今子宋子以是之情爲欲寡而不欲多也，然則先王以人之所不欲者賞而以人之所欲者罰邪？亂莫大焉。",
                    "zhushu": "如宋子之說，乃大亂之道。"
                },
                {
                    "paragraph": "今子宋子嚴然而好說，",
                    "zhushu": "嚴，讀爲儼。好說，自喜其說也。好，呼報反。"
                },
                {
                    "paragraph": "聚人徒，立師學，成文曲，",
                    "zhushu": "文曲，文章也。"
                },
                {
                    "paragraph": "然而說不免於以至治爲至亂也，豈不過甚矣哉！",
                    "zhushu": ""
                }
            ]
        },
        {
            "name": "禮論篇第十九",
            "paragraphs": [
                {
                    "paragraph": "禮論篇第十九",
                    "zhushu": "舊目録第二十三今升在論議之中於文爲比。",
                    "type": 1
                },
                {
                    "paragraph": "禮起於何也？曰：人生而有欲，欲而不得，則不能無求；求而無度量分界，則不能不爭；",
                    "zhushu": "分，扶問反。"
                },
                {
                    "paragraph": "爭則亂，亂則窮。",
                    "zhushu": "窮謂計無所出。"
                },
                {
                    "paragraph": "先王惡其亂也，故制禮義以分之，以養人之欲，給人之求，",
                    "zhushu": "有分然後欲，可養求可給。"
                },
                {
                    "paragraph": "使欲必不窮乎物，物必不屈於欲，兩者相持而長，是禮之所以起也。",
                    "zhushu": "屈，竭也。先王爲之立中道，故爲不盡於物，物不竭於欲，欲與物相扶持，故能長久，是禮所起之本意也。"
                },
                {
                    "paragraph": "故禮者，養也。芻豢稻粱，五味調香，所以養口也；椒蘭芬芳，所以養鼻也；彫𤥨、刻鏤，黼黻、文章，所以養目也；鍾鼓、管磬，琴瑟、竽笙，所以養耳也；䟽房、檖䫉、越席、牀第、几筵，所以養體也。",
                    "zhushu": "䟽，通也。䟽房，通明之房也。䫉，古貌字。檖䫉，未詳。或曰：檖讀爲䆳，貌，廟也。廟者，宮室尊嚴之名。或曰：貌讀爲邈，言屋宇深䆳緬邈也。第牀，棧也。越席，剪蒲席也，古人所重。司馬貞曰：疏䆫也。"
                },
                {
                    "paragraph": "故禮者，養也。君子既得其養，又好其别，曷謂别？曰：貴賤有等，長㓜有差，貧富輕重皆有稱者也。",
                    "zhushu": "稱謂各當其宜，尺證反。"
                },
                {
                    "paragraph": "故天子大路越席，所以養體也；側載睪芷，所以養鼻也；前有錯衡，所以養目也；和鸞之聲，歩中《武》、《象》，趨中《韶》、《護》，所以養耳也；",
                    "zhushu": "並解在正論篇。"
                },
                {
                    "paragraph": "龍旗九斿，所以養信也；",
                    "zhushu": "龍旗，畫龍於旗。爾雅曰：素升龍於縿。練斿，九旗，正幅爲絲斿，所以屬之者也。信謂使萬人見而信之，識至尊也。養猶奉也。"
                },
                {
                    "paragraph": "寢兕、",
                    "zhushu": "謂武士寢處於甲胄也。"
                },
                {
                    "paragraph": "持虎、",
                    "zhushu": "謂以虎皮爲弓衣，武士執持者也。詩曰：虎暢鏤膺。劉氏云：𦘕虎於旍竿及楯等也。"
                },
                {
                    "paragraph": "蛟韅、",
                    "zhushu": "韅，馬腋之革，蓋象蛟形。徐廣曰：以鮫魚皮爲之。"
                },
                {
                    "paragraph": "絲末、",
                    "zhushu": "末，與簚同。禮記曰：君羔簚虎犆。鄭云：覆苓也。絲簚，蓋織絲爲之。簚，亡狄反。"
                },
                {
                    "paragraph": "彌龍，所以養威也；",
                    "zhushu": "彌如字，又讀爲弭。弭，末也，謂金飾衡軛之末爲龍首也。徐廣曰：乗輿車，以金薄繆龍爲輿𠋣較，交虎伏軾，龍首銜軛。"
                },
                {
                    "paragraph": "故大路之馬必倍至敎順，然後乗之，所以養安也。",
                    "zhushu": "倍至，謂倍加精至也。或以必倍爲句，倍謂反之車在馬前，令馬孰識車也。至極敎順，然後乗之，備驚奔也。"
                },
                {
                    "paragraph": "孰知夫出死要節之所以養生也？",
                    "zhushu": "孰，甚也。出死，出身死冦難也。要節，自要約以節義，謂立節也。使孰便甚知其出死要節，盡忠於君，是乃所以受禄養生也。若不能然，則亂而不保其生也。要，一遙反。"
                },
                {
                    "paragraph": "孰知夫出費用之所以養財也？",
                    "zhushu": "費用財以成禮，謂問遺之屬，是乃所以求奉養其財，不相侵奪也。"
                },
                {
                    "paragraph": "孰知夫恭敬辭讓之所以養安也？",
                    "zhushu": "無恭敬辭讓，則亂而不安也。"
                },
                {
                    "paragraph": "孰知夫禮義文理之所以養情也？",
                    "zhushu": "無禮義文理，則縱情性不知所歸也。"
                },
                {
                    "paragraph": "故人苟生之爲見，若者必死；",
                    "zhushu": "言苟唯以生爲所見，不能出死要節，若此者必死也。"
                },
                {
                    "paragraph": "苟利之爲見，若者必害；",
                    "zhushu": "苟唯以利爲所見，不能用財以成禮，若此者必遇害也。"
                },
                {
                    "paragraph": "苟怠惰偷懦之爲安居，若者必危；",
                    "zhushu": "懦讀爲儒，言苟以怠惰爲安居，不能恭敬辭讓，若此者必危也。"
                },
                {
                    "paragraph": "苟情說之爲樂，若者必滅。",
                    "zhushu": "說讀爲恱，言苟以情恱爲樂，不知禮義文理，恣其所欲，若此者必滅亡也。"
                },
                {
                    "paragraph": "故人一之於禮義，則兩得之矣；一之於情性，則兩喪之矣。",
                    "zhushu": "專一於禮義，則禮義情性兩得；專一於情性，則禮義情性兩喪也。"
                },
                {
                    "paragraph": "故儒者將使人兩得之者也，墨者將使人兩喪之者也，是儒、墨之分也。",
                    "zhushu": "",
                    "type": 2
                },
                {
                    "paragraph": "禮有三本：天地者，生之本也；先祖者，類之本也；",
                    "zhushu": "類種。"
                },
                {
                    "paragraph": "君師者，治之本也。無天地惡生？無先祖惡出？無君師惡治？三者偏亡焉，無安人。",
                    "zhushu": "偏亡謂闕一也。"
                },
                {
                    "paragraph": "故禮上事天，下事地，尊先祖而隆君師，是禮之三本也。",
                    "zhushu": "所以奉其三本。"
                },
                {
                    "paragraph": "故王者天太祖，",
                    "zhushu": "謂以配天也。太祖，若周之后稷。"
                },
                {
                    "paragraph": "諸侯不敢壞，",
                    "zhushu": "謂不祧其廟，若魯周公。史記作不敢懷。司馬貞云：思也，蓋誤耳。"
                },
                {
                    "paragraph": "大夫士有常宗，",
                    "zhushu": "繼别子之後，爲族人所常宗，百世不遷之大宗也。别子，若魯三桓也。"
                },
                {
                    "paragraph": "所以别貴始。貴始，得之本也。",
                    "zhushu": "得當爲徳，言德之本在貴始。穀梁傳有此語。"
                },
                {
                    "paragraph": "郊止乎天子，而社止於諸侯，道及士大夫，",
                    "zhushu": "道，通也。言社自諸侯通及士大夫也。或曰：道，行神也。祭法：大夫適士，皆得祭門及行。史記道作蹈，亦作㗖。司馬貞曰：㗖音含，苞也。言士大夫皆得苞立社。倞謂當是道誤爲蹈，傳寫又誤以蹈爲㗖耳。"
                },
                {
                    "paragraph": "所以别尊者事尊，卑者事卑，宜大者巨，宜小者小也。故有天下者事十世，",
                    "zhushu": "十當爲七。穀梁傳作天子七廟。"
                },
                {
                    "paragraph": "有一國者事五世，有五乗之地者事三世，",
                    "zhushu": "古者十里爲成，成出革車一乗五乗之地，謂大夫有菜地者，得立三廟也。"
                },
                {
                    "paragraph": "有三乗之地者事二世，",
                    "zhushu": "祭法所謂適士立二廟也。"
                },
                {
                    "paragraph": "持手而食者不得立祭廟，",
                    "zhushu": "持其手而食，謂農工食力也。"
                },
                {
                    "paragraph": "所以別積厚，積厚者流澤廣，積薄者流澤狹也。",
                    "zhushu": "積與績同，功業也。穀梁傳僖公十五年，震夷伯之廟。夷伯，魯大夫。因此以見天子至于士皆有廟也。天子七廟，諸侯五，大夫三，士二。故德厚者流光，德薄者流卑，是以貴始，徳之本也。"
                },
                {
                    "paragraph": "大饗，尚𤣥尊，俎生魚，先大羹，貴食飲之本也。",
                    "zhushu": "大饗，祫祭先王也。尚上也。𤣥，酒水也。大羮，肉汁，無鹽梅之味者也。本謂造飲食之初。禮記曰：郊血，大饗腥也。"
                },
                {
                    "paragraph": "饗，尚𤣥尊而用酒醴，先黍稷而飯稻梁。",
                    "zhushu": "饗與享同，四時享廟也。用謂酌獻也。以𤣥酒爲上，而獻以酒醴，先陳黍稷，而後飯以稻梁也。"
                },
                {
                    "paragraph": "祭，齊大羮而飽庶羞，貴本而親用也。",
                    "zhushu": "祭，月祭也。齊讀爲嚌。至齒也。謂尸舉大羮，但至齒而已矣。至庶羞而致飽也。用，謂可用食也。"
                },
                {
                    "paragraph": "貴本之謂文，親用之謂理，",
                    "zhushu": "文謂脩飾，理謂合宜。"
                },
                {
                    "paragraph": "兩者合而成文，以歸大一，夫是之謂大隆。",
                    "zhushu": "貴本親用，兩者相合，然後備成文理。大，讀爲太。太一，謂太古時也。禮記曰：夫禮必本於太一。言雖備成文理，然猶不忘本而歸於太一，是謂大隆於禮。司馬貞曰：隆，盛也。得禮文理，歸於太一，是禮之盛也。"
                },
                {
                    "paragraph": "故尊之尚𤣥酒也，俎之尚生魚也，豆之先大羹也，一也。",
                    "zhushu": "一，謂一於古也。此以象太古，時皆貴本之義，故云一也。"
                },
                {
                    "paragraph": "利爵之不醮也，成事之俎不甞也，三臭之不食也，一也。",
                    "zhushu": "醮，盡也。謂祭祀畢，告利成，利成之時，其爵不卒奠子筵前也。史記作不啐成事，謂尸既飽禮成，不甞其爼。儀禮：尸又三飯，上佐食受尸牢肺、正脊，加于肵。是臭，謂歆其氣，謂食畢也。許又反。皆謂禮畢無文飾，復歸於朴，亦象太古時也。史記作三侑之不食。司馬貞云：禮，祭必立侑，以勸尸食，至三飯而止。每飯有侑一人，故曰三侑。既是勸尸，故不自食也。"
                },
                {
                    "paragraph": "昏之未發齊也，太廟之未入尸也，始卒之未小斂也，一也。",
                    "zhushu": "皆謂未有威儀節文，象太古時也。史記作大昏之未廢齊也。司馬貞曰：廢齊謂㛰。禮，父親醮子而迎，故曲禮云：齊戒以告鬼神。此三者皆禮之初始，質而未備，故云一也。"
                },
                {
                    "paragraph": "大路之素未集也，郊之麻絻也，喪服之先散麻也，一也。",
                    "zhushu": "大路，殷祭天車，王者所乗也。未集不集，丹漆也。禮記云：大路素而越席。又曰：丹漆彫幾之美。素車之乗，麻絻，績麻爲冕，所謂大裘而冕，不用衮龍之屬也。士喪禮：始死，主人散帶垂長三尺。史記作大路之素幬。司馬貞曰：幬音稠，謂車蓋素帷赤質者也。"
                },
                {
                    "paragraph": "三年之喪，哭之不文也，《淸廟》之歌，一倡而三歎也，縣一鍾，尚拊之膈，朱絃而通越也，一也。",
                    "zhushu": "不文謂無曲折也。禮記曰：斬衰之哭，若往而不反。淸廟之歌，謂工以樂歌淸廟之篇也。一人倡，三人歎，言和之者寡也。縣一鍾，比於編鍾爲簡略也。尚拊之膈，未詳。或曰：尚謂上古也。拊，樂器名。膈，擊也。即所謂戞擊鳴球，搏拊琴瑟也。尚古樂，所以示質也。揚子雲長楊賦曰：拮膈鳴球。韋昭曰：古文膈爲擊。或曰：膈當爲特。大戴禮作搏拊，一名相。禮記曰：治亂以相拊，所以輔樂。相亦輔之義。書曰：搏拊琴瑟。孔安國曰：拊以韋爲之，實之以糠，所以節樂也。周禮：大祭祀，登歌令奏擊拊。司馬貞說：拊鬲謂懸鍾格也。不擊其鍾而拊其格，不取其聲，示質也。朱絃䟽越。鄭𤣥云：朱絃，練朱絃也，練則聲濁。越，瑟底孔也。畫䟽之所以發越其聲，故謂之越。踈，通之使聲遲也。史記作洞越，或曰隔讀爲戞也。"
                },
                {
                    "paragraph": "凡禮，始乎稅，成乎文，終乎恱校。",
                    "zhushu": "史記作始乎脱，成乎文，終乎稅，言禮始於脱略，成於文飾，終乎稅减。禮記曰：禮主其减校。未詳。大戴禮作終於隆盛也。"
                },
                {
                    "paragraph": "故至備，情文俱盡；",
                    "zhushu": "情文俱盡，乃爲禮之至備。情謂禮意，喪主哀，祭主敬之類。文，謂禮物威儀也。"
                },
                {
                    "paragraph": "其次，情文代勝；",
                    "zhushu": "不能至備，或文勝於情，情勝於文，是亦禮之次也。"
                },
                {
                    "paragraph": "其下，復情以歸大一也。",
                    "zhushu": "雖無文飾，但復情以歸質素，是亦禮也。若潢汙行潦之水，可薦於鬼神也。"
                },
                {
                    "paragraph": "天地以合，日月以明，四時以序，星辰以行，江河以流，萬物以昌，好惡以節，喜怒以當，",
                    "zhushu": "言禮能上調天時，下節人情，若無禮以分别之，則天時人事皆亂也。昌，謂各遂其生也。"
                },
                {
                    "paragraph": "以爲下則順，以爲上則明，萬物變而不亂，貳之則喪也。禮豈不至矣哉！",
                    "zhushu": "禮在下位則使人順，在上位則治萬變而不亂。貳謂不一，在禮。喪亡也。"
                },
                {
                    "paragraph": "立隆以爲極，而天下莫之能損益也。",
                    "zhushu": "立隆盛之禮，以極盡人情，使天下不復更能損益也。"
                },
                {
                    "paragraph": "本末相順，",
                    "zhushu": "司馬貞曰：禮之盛，文理合以歸太一；禮之殺，復情以歸太一。是本末相順也。"
                },
                {
                    "paragraph": "終始相應，",
                    "zhushu": "司馬貞曰：禮始於脱略，終於稅，亦殺也。殺亦脫略，是終始相應也。"
                },
                {
                    "paragraph": "至文以有別，至察以有說。",
                    "zhushu": "言禮之至文，以其有尊卑貴賤之別；至察，以其有是非分別之說。司馬貞曰：說音悅。言禮之至察，有以明鴻殺委曲之情，文足以恱人心也。"
                },
                {
                    "paragraph": "天下從之者治，不從者亂；從之者安，不從者危；從之者存，不從者亡。小人不能測也。禮之理誠深矣，堅白、同異之察入焉而溺；其理誠大矣，擅作典制辟陋之說入焉而喪；其理誠高矣，暴慢、恣睢、輕俗以爲髙之屬入焉而隊。",
                    "zhushu": "隊，古墜字，墮也。以其深，故能使堅白者溺；以其大，故能使擅作者喪；以其高，故能使暴慢者墜。司馬貞曰：恣睢毁訾也。"
                },
                {
                    "paragraph": "故繩墨誠陳矣，則不可欺以曲直；衡誠縣矣，則不可欺以輕重；規矩誠設矣，則不可欺以方圎；君子審於禮，則不可欺以詐僞。故繩者，直之至；衡者，平之至；規矩者，方圎之至；禮者，人道之極也。然而不法禮，不足禮，謂之無方之民；法禮足禮，謂之有方之士。",
                    "zhushu": "足，謂無闕失。方，猶道也。"
                },
                {
                    "paragraph": "禮之中焉能思索，謂之能慮；禮之中焉能勿易，謂之能固。",
                    "zhushu": "勿易，不變也。若不在禮之中，雖能思索勿易，猶無益。"
                },
                {
                    "paragraph": "能慮能固，加好者焉，斯聖人矣。故天者，髙之極也；地者，下之極也；無窮者，廣之極也；",
                    "zhushu": "東西南北無窮。"
                },
                {
                    "paragraph": "聖人者，道之極也。故學者固學爲聖人也，非特學爲無方之民也。禮者，以財物爲用，",
                    "zhushu": "以貢獻問遺之類爲行禮之用也。"
                },
                {
                    "paragraph": "以貴賤爲文，",
                    "zhushu": "以車服旗章爲貴賤文飾也。"
                },
                {
                    "paragraph": "以多少爲用，",
                    "zhushu": "多少異制，所以別上下也。"
                },
                {
                    "paragraph": "以隆殺爲要。",
                    "zhushu": "隆，豐、厚、殺。減，降也。要，當也。禮或厚或薄，唯其所當爲貴也。"
                },
                {
                    "paragraph": "文理繁，情用省，是禮之隆也；",
                    "zhushu": "文理謂威儀，情用謂忠誠。若享獻之禮，賔主百拜，情唯主敬，文過於情，是禮之隆盛也。"
                },
                {
                    "paragraph": "文理省，情用繁，是禮之殺也。",
                    "zhushu": "若尊之尚𤣥酒，本於質素，情過於文，雖減殺，是亦禮也。"
                },
                {
                    "paragraph": "文理、情用相爲内外表裏，並行而雜，是禮之中流也。",
                    "zhushu": "或豐或殺，情文代勝，並行相雜，是禮之中流。中流，言如水之淸濁相混也。"
                },
                {
                    "paragraph": "故君子上致其隆，下盡其殺，而中處其中。",
                    "zhushu": "君子知禮者，致，極也。言君子於大禮則極其隆厚，小禮則盡其隆殺，中用得其中，皆不失禮也。"
                },
                {
                    "paragraph": "歩驟、馳騁、厲鶩不外是矣，是君子之壇宇、宮廷也。",
                    "zhushu": "厲鶩，疾鶩也。史記作廣鶩，言雖馳騁不出於隆殺之間，壇宇宮廷已解於上。"
                },
                {
                    "paragraph": "人有是，士君子也；外是，民也；",
                    "zhushu": "是猶此也。民民氓，無所知者。"
                },
                {
                    "paragraph": "於是其中焉，方皇周挾，曲得其次序，是聖人也。",
                    "zhushu": "方皇讀爲仿，偟，猶俳徊也。挾讀爲浹，匝也。言於是禮之中，徘徊周匝委曲，皆得其次序而不亂，是聖人也。"
                },
                {
                    "paragraph": "故厚者，禮之積也；太者，禮之廣也；髙者，禮之隆也；明者，禮之盡也。",
                    "zhushu": "聖人所以能厚重者，由積禮也。能𢎞大者，由廣禮也。崇髙者，由隆禮也。明察者，由盡禮也。司馬貞曰：言君子聖人有厚大之徳，則爲之所歸，積益𢎞廣也。"
                },
                {
                    "paragraph": "《詩》曰：“禮儀卒度，𥬇語卒獲。”此之謂也。",
                    "zhushu": "引此明有禮動皆合冝也。",
                    "type": 2
                },
                {
                    "paragraph": "禮者，謹於治生死者也。",
                    "zhushu": "謹嚴。"
                },
                {
                    "paragraph": "生，人之始也；死，人之終也。終始俱善，人道畢矣。故君子敬始而愼終。終始如一，是君子之道，禮義之文也。夫厚其生而薄其死，是敬其有知而慢其無知也，是姦人之道而倍叛之心也。君子以倍叛之心接臧榖，猶且羞之，而況以事其所隆親乎！",
                    "zhushu": "臧已解在王霸篇。莊子曰：臧與穀相與牧羊。音義云：孺子曰穀，或曰榖，讀爲鬭榖於菟之榖。榖，乳也，謂哺乳小兒也。所隆親。所厚之親也。"
                },
                {
                    "paragraph": "故死之爲道也，一而不可得再復也，臣之所以致重其君，子之所以致重其親，於是盡矣。",
                    "zhushu": "以其一死不可再復，臣子於極重之道，不可不盡也。"
                },
                {
                    "paragraph": "故事生不忠厚、不敬文謂之野，",
                    "zhushu": "忠厚，忠心篤厚。敬文，恭敬。有文飾。野，野人不知禮者也。"
                },
                {
                    "paragraph": "送死不忠厚、不敬文謂之瘠。",
                    "zhushu": "瘠薄。"
                },
                {
                    "paragraph": "君子賤野而羞瘠，故天子棺槨十重，諸侯五重，大夫三重，士再重，",
                    "zhushu": "禮記云。天子之棺四重。水兕革棺被之，其厚三寸。杝棺一、梓棺二。四者皆周。棺束縮二衡三。衽毎束一。栢椁以端，長六尺。又禮器曰：天子七月而葬。五重八翣。鄭云：五重謂杭木與茵也。今云十重，蓋以棺槨與杭木合爲十重也。諸侯已下。與禮記多少不同，未詳也。"
                },
                {
                    "paragraph": "然後皆有衣衾多少厚薄之數，皆有翣菨文章之等以敬飾之，",
                    "zhushu": "衣謂衣衾，禮記所謂君陳衣于庭，百稱之比者也。衾謂君錦衾，大夫縞衾，士緇衾也。食謂遣車所苞遣奠也。翣菨當爲蔞翣。鄭康成云：蔞翣，棺之牆飾也。翣以木爲衣，以白布畫爲雲氣，如今之攝也。周禮縫人衣翣柳之材。鄭云：必先𦆑衣其木，乃以張飾也。柳之言聚也，諸飾所聚柳以象宮室也。劉熙釋名云：輿棺之車，其蓋曰柳，文章之等。謂君龍帷三池，振容黼荒，火三列，黻三列，素錦褚，加帷荒，纁紐六齊，五采五具，黼翣二，黻翣二，畫翣二，皆戴圭，魚躍拂池。君纁戴六，纁披六，大夫已下各有差也。"
                },
                {
                    "paragraph": "使生死終始若一，一足以爲人願，是先王之道，忠臣孝子之極也。",
                    "zhushu": "生死如一，則人願皆足，忠孝之極在此也。"
                },
                {
                    "paragraph": "天子之喪動四海，屬諸侯；諸侯之喪動通國，屬大夫；大夫之喪動一國，屬修士；修士之喪動一郷，屬朋友；",
                    "zhushu": "屬，謂付託之使主喪也。通國，謂　通好之國也。一國，謂同在朝之人也。修士，士之進修者，謂上士也。一郷，謂一郷内之姻族也。春秋傳曰：天子七月而葬，同軌畢至。諸侯五月而葬，同盟至。大夫三月，同位至。士踰月，外姻至。"
                },
                {
                    "paragraph": "庶人之喪合族黨，動州里。刑餘罪人之喪不得合族黨，獨屬妻子，棺椁三寸，衣衾三領，不得飾棺，不得晝行，以昬殣，凡縁而往埋之，",
                    "zhushu": "刑餘，遭刑之餘死也。墨子曰：桐棺三寸，葛以爲緘。趙簡子亦云：然則厚三寸，刑人之棺也。喪大記：士陳衣于序東，三十稱。今云三領，亦貶損之甚也。殣，道死人也。詩曰：行有死人，尚或殣之。今昬殣如掩道路之死人，惡之甚也。凡，常也。縁，因也。言其妻子如常日，其所服而埋之，不更加絰杖也。今猶謂無盛飾爲縁身也。"
                },
                {
                    "paragraph": "反無哭泣之節，無衰麻之服，無親䟽月數之等，各反其平，各復其始，已葬埋，若無喪者而止，夫是之謂至辱。",
                    "zhushu": "此蓋論墨子薄葬，是以至辱之道奉君父也。"
                },
                {
                    "paragraph": "禮者，謹於吉凶不相厭者也。",
                    "zhushu": "厭，掩也，烏甲反，謂不使相侵掩也。或曰不使相厭惡，非也。"
                },
                {
                    "paragraph": "紸纊聽息之時，則夫忠臣孝子亦知其閔已，",
                    "zhushu": "紸讀爲注，注纊，即屬纊也。言此時知其必至於憂閔也。或曰：紸當爲絓。絓，古化反，以爲黊字，非也。"
                },
                {
                    "paragraph": "然而殯歛之具未有求也；",
                    "zhushu": "所謂不相厭也。"
                },
                {
                    "paragraph": "垂涕恐懼，然而幸生之心未巳，持生之事未輟也；卒矣，然後作具之。",
                    "zhushu": "作之具之。"
                },
                {
                    "paragraph": "故雖備家，必踰日然後能殯，三日而成服，",
                    "zhushu": "備、豐足也。"
                },
                {
                    "paragraph": "然後告遠者出矣，備物者作矣。故殯，久不過七十日，速不損五十日。",
                    "zhushu": "此皆據士喪禮首尾三月者也。損，減也。"
                },
                {
                    "paragraph": "是何也？曰：遠者可以至矣，百求可以得矣，百事可以成矣，其忠至矣，其節大矣，其文備矣。",
                    "zhushu": "忠，誠也。節，人子之節也。文，器用儀制也。子思曰：喪三日而殯，凡附於身者，必誠必信，勿之有悔焉耳。三月而葬，凡附於棺者，必誠必信，勿之有悔焉耳。"
                },
                {
                    "paragraph": "然後月朝卜日，月夕卜宅，然後葬也。",
                    "zhushu": "月朝，月初也。月夕，月末也。先卜日，知其期，然後卜宅，此大夫之禮也。士則筮宅。士喪禮先筮宅，後卜日。此之月朝卜日，月夕卜宅，未詳也。"
                },
                {
                    "paragraph": "當是時也，其義止，誰得行之？其義行，誰得止之？",
                    "zhushu": "聖人爲之節制，使賢者抑情，不肖者企及。"
                },
                {
                    "paragraph": "故三月之葬殯，其䫉以生設飾死者也，殆非直留死者以安生也，",
                    "zhushu": "䫉，象也。言其象以生之所設器用飾死者，三月乃能備也。"
                },
                {
                    "paragraph": "是致隆思慕之義也。",
                    "zhushu": "",
                    "type": 2
                },
                {
                    "paragraph": "卒禮之凡：",
                    "zhushu": "凡謂常道。"
                },
                {
                    "paragraph": "變而飾，",
                    "zhushu": "謂殯歛每加飾。"
                },
                {
                    "paragraph": "動而遠，",
                    "zhushu": "禮記子游云：飯於牖下，小歛於戸内，大歛於阼，殯於客位，祖於庭，葬於墓，所以即遠也。"
                },
                {
                    "paragraph": "久而平。",
                    "zhushu": "久則哀殺如平常也。"
                },
                {
                    "paragraph": "故死之爲道也，不飾則惡，惡則不哀，尒則翫，",
                    "zhushu": "尒，與邇同。翫，戲狎也。"
                },
                {
                    "paragraph": "翫則厭，厭則忘，忘則不敬。一朝而喪其嚴親，而所以送葬之者不哀不敬，則嫌於禽獸矣，君子恥之。故變而飾，所以滅惡也；動而遠，所以遂敬也；",
                    "zhushu": "遂，成也。邇則懼，敬不成也。"
                },
                {
                    "paragraph": "久而平，所以優生也。",
                    "zhushu": "優養，生者，謂送，死有巳，復生有節也。"
                },
                {
                    "paragraph": "禮者，斷長續短，損有餘、益不足，達愛敬之文，而滋成行義之美者也。",
                    "zhushu": "皆謂使賢不肖得中也。賢者則達愛敬之文而巳，不至於滅性。不肖者用此成行義之美，不至於禽獸也。"
                },
                {
                    "paragraph": "故文飾、麤惡，聲樂、哭泣，恬愉、憂戚，是反也，",
                    "zhushu": "是相反也。"
                },
                {
                    "paragraph": "然而禮兼而用之，時舉而代御。",
                    "zhushu": "御，進用也。時吉則吉，時凶則凶也。"
                },
                {
                    "paragraph": "故文飾、聲樂、恬愉，所以持平奉吉也；麤衰、哭泣、憂戚，所以持險奉凶也。",
                    "zhushu": "持，扶助也。險謂不平之時。"
                },
                {
                    "paragraph": "故其立文飾也，不至於窕冶；",
                    "zhushu": "窕讀爲姚。姚冶，妖美也。"
                },
                {
                    "paragraph": "其立麤衰也，不至於瘠棄；",
                    "zhushu": "立麤衰以爲居喪之飾，亦不使羸瘠自棄。"
                },
                {
                    "paragraph": "其立聲樂恬愉也，不至於流淫惰慢；其立哭泣哀戚也，不至於隘懾傷生，是禮之中流也。",
                    "zhushu": "隘，窮也。懾，猶戚也，之怯反。中流，禮之中道也。"
                },
                {
                    "paragraph": "故情貌之變足以別吉凶，明貴賤親䟽之節，期止矣；",
                    "zhushu": "期當爲斯。"
                },
                {
                    "paragraph": "外是，姦也，雖難，君子賤之。故量食而食之，量要而帶之。相高以毁瘠，是姦人之道也，非禮義之文也，非孝子之情也，將以有爲者也。",
                    "zhushu": "非禮義之節文，孝子之眞情，將有作爲以邀名求利，若演門也。"
                },
                {
                    "paragraph": "故說豫娩澤，憂戚萃惡，是吉凶憂愉之情發於顔色者也。",
                    "zhushu": "說讀爲恱。豫，樂也。娩，媚也。音晚。澤，顔色潤澤也。萃與顇同。惡，顔色惡也。發，見也。"
                },
                {
                    "paragraph": "歌謡謸笑，哭泣諦號，是吉凶憂愉之情發於聲音者也。",
                    "zhushu": "謸與傲同，戲謔也。說文云：謸，悲聲。與此義不同。諦讀爲啼。管子曰：豕人立而啼。古字通用。號。胡刀反。"
                },
                {
                    "paragraph": "芻豢、稻粱、酒醴、餰鬻、魚肉、菽藿、酒漿，是吉凶憂愉之情發於食飲者也。",
                    "zhushu": "餰鬻菽藿，喪者之食。"
                },
                {
                    "paragraph": "卑絻、黼黻、文織，資麤、衰絰、菲繐、菅屨，是吉凶憂愉之情發於衣服者也。",
                    "zhushu": "卑絻與禆冕同，衣裨衣而服冕也。裨之言卑也。天子六服，大裘爲上，其餘爲卑，以事尊卑服之，諸侯以下皆服焉。文織，染絲織爲文章也。資與𪗋同，即齊衰也。麤，麤布也，今麤布亦謂之資。菲，草衣，蓋如蓑然，或當時喪者有服此也。繐，繐衰也。鄭𤣥云：繐衰，小功之縷四升半之衰也。凡布細而踈者謂之繐。今南陽有鄧繐。布，菅茅也。春秋傳曰：晏子杖菅屨也。"
                },
                {
                    "paragraph": "䟽房、檖䫉、越席、牀第、几筵、屬茨、倚廬、席薪、枕塊，是吉凶憂愉之情發於居處者也。",
                    "zhushu": "茨，蓋屋草也。屬茨，令茨相連屬而已。至踈漏也。𠋣廬，鄭云：𠋣木爲廬，謂一邊著地如𠋣物者。既葬，柱楣𡍼廬也。"
                },
                {
                    "paragraph": "兩情者，人生固有端焉。",
                    "zhushu": "兩情，謂吉與凶，憂與愉。言此兩情固自有端緒，非出於禮也。"
                },
                {
                    "paragraph": "若夫斷之繼之，博之淺之，益之損之，類之盡之，盛之美之，使本末終始莫不順比純備，足以爲萬世則，則是禮也。",
                    "zhushu": "人雖自有憂愉之情，必須禮以節制進退，然後終始合冝。類之，謂觸類而長比附㑹也，毗至反。"
                },
                {
                    "paragraph": "非順孰修爲之君子，莫之能知也。",
                    "zhushu": "順，從也。孰，精也。修，治也。爲，作也。"
                },
                {
                    "paragraph": "故曰：性者，本始材朴也；僞者，文理隆盛也。無性則僞之無所加，無僞則性不能自美。",
                    "zhushu": "之往。"
                },
                {
                    "paragraph": "性僞合，然後成聖人之名一，天下之功於是就也。",
                    "zhushu": "一謂不分散，言性僞合，然後成聖人之名也。"
                },
                {
                    "paragraph": "故曰：天地合而萬物生，隂陽接而變化起，性僞合而天下治。天能生物，不能辨物也；地能載人，不能治人也；宇中萬物、生人之屬，待聖人然後分也。《詩》曰：“懷柔百神，及河喬嶽。”此之謂也。",
                    "zhushu": "引此喻聖人能并治之。詩周頌時邁之篇。"
                },
                {
                    "paragraph": "卒禮者，以生者飾死者也，大象其生以送其死也。故如死如生，如存如亡，終始一也。",
                    "zhushu": "不以死異於生，亡異於存。"
                },
                {
                    "paragraph": "始卒，沐浴、鬠體、飯唅，象生執也。",
                    "zhushu": "儀禮：鬠用組。鄭云：用組，組束髮也。古文鬠皆爲括體，謂爪揃之屬。士喪禮：主人左扱米，實于右，三實一貝，左中亦如之。凡實米，唯盈。鄭云：于右，尸口之右。唯盈，取滿而已。是飯唅之禮也。象生執，謂象生時所執持之事。執或爲持。"
                },
                {
                    "paragraph": "不沐則濡櫛三律而止，不浴則濡巾三式而止。",
                    "zhushu": "律，理髮也。今秦俗猶以批髪爲栗。濡，濕也。式與拭同。士喪禮尸無有不沐浴者，此云蓋末世多不備禮也。"
                },
                {
                    "paragraph": "充耳而設瑱，",
                    "zhushu": "士喪禮：瑱用白纊。鄭云：瑱，充耳。纊，新綿也。"
                },
                {
                    "paragraph": "飯以生稻，唅以槁骨，反生術矣。",
                    "zhushu": "生，稻禾也。槁，枯也。槁，骨貝也。術，法也。前說象其生，此已下說反於生之法。"
                },
                {
                    "paragraph": "設褻衣，襲三稱，縉紳而無鈎帶矣。",
                    "zhushu": "縉與搢同，扱也。紳，大帶也。縉紳，謂扱笏於帶。鈎，鈎帶，帶之鈎，所用弛張也。今不復解脱，故不設鈎也。褻衣，親身之衣也。士喪禮飯唅後乃襲三稱，明衣不在筭。設韐帶，搢笏。禮記曰：季康子之母死，陳褻衣。鄭𤣥云：褻衣非上服，陳之將以斂。"
                },
                {
                    "paragraph": "設掩面儇目，鬠而不冠笄矣。",
                    "zhushu": "士喪禮：掩用練帛，廣終幅，長五尺。儇與還同，繞也。士喪禮，幎目用緇，方尺二寸，䞓裏，著組繫。幎讀如縈，縈與還義同。鬠而不笄，謂但鬠髪而已，不加冠及笄也。士喪禮笄用桑，又云鬠用組，乃笄。此云不笄，或後世略也。"
                },
                {
                    "paragraph": "書其名，置于其重，則名不見而柩獨明矣。",
                    "zhushu": "書其名於旌也。士喪禮：爲銘各以其物，亡則以緇長半幅，䞓末長終幅，廣三寸，書銘于末曰：某氏某之柩。重以木爲之，長三尺。夏祝取飯之餘爲粥，盛以二鬲，懸于重，羃用葦席，書其名置於重。謂見所書置于重，則名已無，但知其柩也。士喪禮，祝取銘置于重。案銘皆有名，此云無，蓋後世禮變，今猶然也。"
                },
                {
                    "paragraph": "薦器則冠有鍪而母縱，",
                    "zhushu": "薦器，薦陳明器也。鍪，冠捲如兠鍪也。縱，韜髪者也。士冠禮緇纚廣終幅，長六尺。謂明器之冠，有如兠鍪加首之形，而無韜髮之縱也。鍪之言蒙也，冒也，所以冒首。莫侯反，或音冒。"
                },
                {
                    "paragraph": "甕、廡虚而不實，",
                    "zhushu": "旣夕禮，甕三，醯醢、屑甒二，醴酒，皆有實。此云虚而不實，蓋喪禮陳鬼器、人器，鬼器虛，人器實也。禮記宋襄公葬其夫人，醯醢百甕。曽子曰：既曰明器矣，而又實之。"
                },
                {
                    "paragraph": "有簟席而無牀第，",
                    "zhushu": "此言棺中不施牀，第大斂小斂則皆有也。"
                },
                {
                    "paragraph": "木器不成斵，陶器不成物，薄器不成内，",
                    "zhushu": "木不成於雕斵，不加功也。瓦不成於器物，不可用也。薄器，竹葦之器。不成内，謂有其外形，内不可用也。内或爲用。禮記曰：竹不成用，瓦不成味。鄭云：成，善也。竹不可善用，謂邊無縢也。味當作沬，靧也。"
                },
                {
                    "paragraph": "竿笙具而不和，琴瑟張而不均，",
                    "zhushu": "鄭𤣥云：無宫商之調也。"
                },
                {
                    "paragraph": "輿藏而馬反，告不用也。",
                    "zhushu": "輿謂軼軸也。國君謂之輴。藏謂埋之也。馬謂駕軼軸之馬。告，示也，言也。士喪禮，既啓遷于祖，用軸。禮記，君葬用輴，四綍二碑。大夫葬用輴，二綍二碑。士葬用國車，皆至葬時埋之。"
                },
                {
                    "paragraph": "具生器以適墓，象徙之道也。",
                    "zhushu": "生器，用器也。弓矢盤盂之屬。徙，遷改也。徙道其生時之道。器當在家，今以適墓，以象人行不從常行之道，更徙他道也。"
                },
                {
                    "paragraph": "略而不盡，䫉而不功，趨輿而藏之，金革轡靷而不入，明不用也。",
                    "zhushu": "略而不盡謂簡略而不盡備也。䫉，形也。言但有形䫉，不加功精好也。趨輿而藏之，謂以輿趨於墓而藏之。趨者，速也，速藏之意也。金謂和鸞。革，車鞅也。說文云：靷，所以引軸者也。杜元凱云：靷在馬胷。或曰，䫉讀爲邈，像也。今畫物爲䫉，下䫉皆同義。"
                },
                {
                    "paragraph": "象徙道，又明不用也，",
                    "zhushu": "以器適墓，象其改易生時之器，亦所以明不用也。"
                },
                {
                    "paragraph": "是皆所以重哀也。",
                    "zhushu": "有異生時，皆所以重孝子之哀也。"
                },
                {
                    "paragraph": "故生器文而不功，明器䫉而不用。",
                    "zhushu": "生器，生時所用之器。旣夕禮曰：用器，弓矢、耒耜、兩敦、兩杆、槃匜之屬。明器，鬼器，塗車、芻靈、木不成斵、竹不成用、瓦不成沫之屬。禮記曰：周人兼用之。以言不知死者有知無知，故雜用生器與明器也。"
                },
                {
                    "paragraph": "凡禮，事生，飾歡也；送死，飾哀也；祭祀，飾敬也；師旅，飾威也。是百王之所同，古今之所一也，未有知其所由來者也。故壙壟，其䫉象室屋也；",
                    "zhushu": "壙，墓中壟家也。禮記曰：適墓不登壟。䫉，猶意也，言其意以象生時也。或音邈。"
                },
                {
                    "paragraph": "棺椁，其䫉象版蓋斯象拂也；",
                    "zhushu": "板謂車上障蔽者。蓋，車蓋也。斯未詳。象，衍字。拂即茀也。爾雅釋器云：輿革前謂之鞎，後謂之茀。郭云：以韋靶車軾及後戸也。"
                },
                {
                    "paragraph": "無帾絲歶縷翣，其䫉以象菲帷幬尉也。",
                    "zhushu": "無讀爲幠。幠，覆也，所以覆尸者也。士喪禮幠用衾，夷衾是也。帾與禇同。禮記曰：素錦禇。又曰：禇幕丹質。鄭云：所以覆棺也。絲歶，未詳。蓋亦喪車之飾也。或曰：絲讀爲緌。禮記曰：畫翣二，皆載緌。鄭云：以五采羽注於翣首也。歶讀爲魚，謂以銅魚懸於池下。禮記曰：魚躍拂池。縷讀爲柳，蔞字誤爲縷耳。菲謂編草爲蔽，蓋古人所用障蔽門户者。今貧者猶然。或曰。菲當爲匪。隱也。謂隱奥之處也。或曰。菲讀爲扉。户扇也。擣讀爲幬帳之幬。尉讀爲罻。罻網也。帷帳如網也。"
                },
                {
                    "paragraph": "抗折，其䫉以象槾茨番閼也。",
                    "zhushu": "旣夕禮：陳明器於乘車之西，折撗覆之，抗木撗三，縮土五，無簀。　事畢，加之壙上，以承抗席。　抗，禦也，所以禦止土者。槾，扞也。茨，蓋屋也。槾茨猶墍茨也。槾，莫干反，番讀爲藩籬也。閼謂門戸壅閼風塵者。抗所以禦土，折所以承抗，皆不使外物侵内，有象於槾茨藩閼也。"
                },
                {
                    "paragraph": "故卒禮者，無他焉，明死生之義，送以哀敬而終周藏也。故葬埋，敬葬其形也；",
                    "zhushu": "葬也者，藏也。所以爲葬埋之禮，敬藏其形體也。"
                },
                {
                    "paragraph": "祭祀，敬事其神也；其銘、誄、繫世，敬傳其名也。",
                    "zhushu": "銘謂書其功於器物，若孔悝之鼎銘者。誄謂誄其行狀以爲謚也。繫世謂書其傳襲，若今之譜諜也。皆所以敬傳其名於後世也。"
                },
                {
                    "paragraph": "事生，飾始也；送死，飾終也。終始具而孝子之事畢，聖人之道備矣。",
                    "zhushu": ""
                },
                {
                    "paragraph": "刻死而附生謂之墨，刻生而附死謂之惑，",
                    "zhushu": "刻損減附。増益也。墨子之法惑謂惑亂過禮也。"
                },
                {
                    "paragraph": "殺生而送死謂之賊。",
                    "zhushu": "殉葬殺人，與賊同也。"
                },
                {
                    "paragraph": "大象其生以送其死，使死生終始莫不稱宜而好善，是禮義之法式也，儒者是矣。",
                    "zhushu": ""
                },
                {
                    "paragraph": "三年之喪何也？曰：稱情而立文，",
                    "zhushu": "鄭康成云：稱人之情輕重而制其禮也。"
                },
                {
                    "paragraph": "因以飾羣，別親䟽、貴賤之節，而不可益損也。故曰：無適不易之術也。",
                    "zhushu": "羣別謂羣而有別也。適，往也。無往不易，言所至皆不可易此術或曰：適讀爲敵。"
                },
                {
                    "paragraph": "創巨者其日久，痛甚者其瘉遲，三年之喪，稱情而立文，所以爲至痛極也。",
                    "zhushu": "創，傷也，楚良反。日久瘉遲，互言之也。皆言久乃能平，故重喪必待三年乃除，亦爲至痛之極，不可朞月而已。"
                },
                {
                    "paragraph": "齊衰、苴杖、居廬、食粥、席薪、枕塊，所以爲至痛飾也。",
                    "zhushu": "禮記：斬衰苴杖。苴謂以苴惡死竹爲之杖。鄭云：飾情之章表也。"
                },
                {
                    "paragraph": "三年之喪，二十五月而畢，哀痛未盡，思慕未忘，然而禮以是斷之者，豈不以送死有已，復生有節也哉？",
                    "zhushu": "斷，决也，丁亂反。鄭云：復生，謂除喪反生者之事也。"
                },
                {
                    "paragraph": "凡生乎天地之閒者，有血氣之屬必有知，有知之屬莫不愛其類。今夫大鳥獸則失亡其羣匹，越月踰時則必反鈆；過故郷，則必徘徊焉，鳴號焉，躑躅焉，踟蹰焉，然後能去之也。",
                    "zhushu": "鈆，與㳂同，循也。禮記作反廵，過其故郷。徘徊，旋飛翔之貌。躑躅，以足擊地也。踟蹰，不能去之貌。"
                },
                {
                    "paragraph": "小者是燕爵，猶有啁噍之頃焉，然後能去之。",
                    "zhushu": "燕爵與鷰雀同。"
                },
                {
                    "paragraph": "故有血氣之屬莫知於人，故人之於其親也，至死無窮。",
                    "zhushu": "鳥獸猶知愛其羣匹，良久乃去。况人有生之最智，則於親喪，悲哀之情，至死不窮已，故以三年節之也。"
                },
                {
                    "paragraph": "將由夫愚陋淫邪之人與？則彼朝死而夕忘之，然而縱之，則是曾鳥獸之不若也，彼安能相與羣居而無亂乎？將由夫脩飾之君子與？則三年之喪，二十五月而畢，若駟之過隙，然而遂之，則是無窮也。",
                    "zhushu": "隙，壁孔也。鄭云：喻疾也。遂之，謂不時除也。"
                },
                {
                    "paragraph": "故先王聖人安爲之立中制節，一使足以成文理，則舍之矣。",
                    "zhushu": "禮記作焉爲之立中制節。鄭云：焉猶然。立中制節，謂服之年月也。舍，除也。王肅云：一，皆也。"
                },
                {
                    "paragraph": "然則何以分之？",
                    "zhushu": "分，半也，半於三年矣。"
                },
                {
                    "paragraph": "曰：至親以朞斷。",
                    "zhushu": "斷，決也。鄭云：言服之正，雖至親皆期而除也。"
                },
                {
                    "paragraph": "是何也？",
                    "zhushu": "鄭云：問服斷於期之義也。"
                },
                {
                    "paragraph": "曰：天地則已易矣，四時則已徧矣，其在宇中者莫不更始矣，",
                    "zhushu": "宇中者，謂萬物。"
                },
                {
                    "paragraph": "故先王案以此象之也。然則三年何也？",
                    "zhushu": "鄭云：法此變易可以期，何乃三年爲？"
                },
                {
                    "paragraph": "曰：加隆焉，案使倍之，故再期也。",
                    "zhushu": "鄭云：言於父母加厚其恩，使倍期也。"
                },
                {
                    "paragraph": "由九月以下何也？",
                    "zhushu": "由，從也。從大功以下也。"
                },
                {
                    "paragraph": "曰：案使不及也。",
                    "zhushu": "鄭云：言使其恩不若父母。"
                },
                {
                    "paragraph": "故三年以爲隆，緦、小功以爲殺，期、九月以爲閒。",
                    "zhushu": "隆，厚也。殺，減也，所介反。閒則其閒也，古莧反。情在隆殺之閒也。"
                },
                {
                    "paragraph": "上取象於天，下取象於地，中取則於人，人所以羣居和一之理盡矣。",
                    "zhushu": "鄭云：取象於天地，謂法其變易也。自三年以至緦，皆嵗時之數也。言既象天地，又足以盡人聚居粹厚之恩也。"
                },
                {
                    "paragraph": "故三年之喪，人道之至文者也，夫是之謂至隆，",
                    "zhushu": "至文飾人道，使成忠孝，鄭云：言三年之喪，喪禮之最盛也。"
                },
                {
                    "paragraph": "是百王之所同，古今之所一也。",
                    "zhushu": "一謂不變。"
                },
                {
                    "paragraph": "君之喪所以取三年，何也？",
                    "zhushu": "問：君之喪，何取於三年之制？"
                },
                {
                    "paragraph": "曰：君者，治辨之主也，文理之原也，情貌之盡也，相率而致隆之，不亦可乎？",
                    "zhushu": "治辨，謂能治人，使有辨別也。文理，法理條貫也。原，本也。情志，誠也。貌，恭敬也。致，至也。言人所施忠敬無盡於君者，則臣下相率服喪而至於三年，不亦可乎。"
                },
                {
                    "paragraph": "《詩》曰：“愷悌君子，民之父母。”彼君子者，固有爲民父母之說焉。父能生之，不能養之；",
                    "zhushu": "養謂哺乳之也。養或爲食。"
                },
                {
                    "paragraph": "母能食之，不能敎誨之；",
                    "zhushu": "食者，嗣也。"
                },
                {
                    "paragraph": "君者，巳能食之矣，又善敎誨之者也，",
                    "zhushu": "食，謂禄廪敎，誨，謂制命也。"
                },
                {
                    "paragraph": "三年畢矣哉？",
                    "zhushu": "君者，兼父母之恩，以三年報之，猶未畢也。"
                },
                {
                    "paragraph": "乳母，飲食之者也，而三月；慈母，衣被之者也，而九月；君，曲備之者也，三年畢乎哉！",
                    "zhushu": "曲備，謂兼飲食衣被。"
                },
                {
                    "paragraph": "得之則治，失之則亂，文之至也；",
                    "zhushu": "文，謂法度也。治亂所繫，是有法度之至也。"
                },
                {
                    "paragraph": "得之則安，失之則危，情之至也。",
                    "zhushu": "情謂忠厚，謂使人去危就安，是忠厚之至也。"
                },
                {
                    "paragraph": "兩至者俱積焉，以三年事之猶未足也，直無由進之耳。",
                    "zhushu": "直，但也。"
                },
                {
                    "paragraph": "故社，祭社也；稷，祭稷也；",
                    "zhushu": "社土神，以勾龍配之。稷，百榖之神，以弃配之。但各止祭一神而已。"
                },
                {
                    "paragraph": "郊者，并百王於上天而祭祀之也。",
                    "zhushu": "百王，百神也。或神字誤爲王，言社稷唯祭一神，至郊天則兼祭百神，以喻君兼父母者也。"
                },
                {
                    "paragraph": "三月之殯何也？",
                    "zhushu": "此殯，謂葬也。"
                },
                {
                    "paragraph": "曰：大之也，重之也。所致隆也，所致親也，將舉錯之，遷徙之，離宫室而歸丘陵也，先王恐其不文也，是以繇其期，足之日也。",
                    "zhushu": "所至厚至親，將徙而歸丘陵，不可急遽無文飾，故繇其期足之日，然後葬也。繇讀爲由，從也。"
                },
                {
                    "paragraph": "故天子七月，諸侯五月，大夫三月，皆使其須足以容事，事足以容成，成足以容文，文足以容備，曲容備物之謂道矣。",
                    "zhushu": "須，待也。謂所待之期也。事，喪具也。道者，委曲容物備物者也。"
                },
                {
                    "paragraph": "祭者，志意思慕之情也。愅詭、悒僾而不能無時至焉。",
                    "zhushu": "愅，變也。詭，異也。皆謂變異感動之貌。悒僾，氣不舒憤鬱之貌。爾雅云：僾，悒也。郭云：嗚悒，短氣也。言人感動或憤鬱，不能無時而至，言有時而至也。愅音革。悒音邑。僾音愛。"
                },
                {
                    "paragraph": "故人之歡欣和合之時，則夫忠臣孝子亦愅詭而有所至矣。",
                    "zhushu": "歡欣之時，忠臣孝子則感動而思君親之不得同樂也。"
                },
                {
                    "paragraph": "彼其所至者甚大動也，",
                    "zhushu": "言所至之情，甚大感動也。"
                },
                {
                    "paragraph": "案屈然已，則其於志意之情者惆然不嗛，其於禮節者闕然不具。",
                    "zhushu": "屈，竭也。屈然，空然也。惆然，悵然也。嗛，足也。言若無祭祀之禮，空然而已，則忠臣孝子之情悵然不足，禮節又闕然不具也。"
                },
                {
                    "paragraph": "故先王案爲之立文，尊尊親親之義至矣。",
                    "zhushu": "文謂祭祀節文。"
                },
                {
                    "paragraph": "故曰：祭者，志意思慕之情也，忠信愛敬之至矣，禮節文貌之盛矣，苟非聖人，莫之能知也。聖人明知之，士君子安行之，官人以爲守，百姓以成俗。其在君子，以爲人道也；其在百姓，以爲鬼事也。",
                    "zhushu": "以爲人道則安而行之，以爲鬼事則畏而奉之。"
                },
                {
                    "paragraph": "故鍾鼓、管磬、琴瑟、竽笙，《韶》、《夏》、《護》、《武》、《汋》、《桓》、《箾》、簡、《象》，是君子之所以爲愅詭其所喜樂之文也。",
                    "zhushu": "因説祭，遂廣言喜樂哀痛敦惡之意，本皆因於感動而爲之文飾也。喜樂不可無文飾，故制爲鍾鼓韶夏之屬。箾。音朔。賈逵曰：舞曲名。武、汋、桓，皆周頌篇名。簡，未詳。象周武王伐紂之樂。"
                },
                {
                    "paragraph": "齊衰、苴杖、居廬、食粥、席薪、枕塊，是君子之所以爲愅詭其所哀痛之文也。",
                    "zhushu": "感動其所哀痛，而不可無文飾，故制爲齊衰苴杖之屬，言本皆因於感動也。"
                },
                {
                    "paragraph": "師旅有制，刑法有等，莫不稱罪，是君子之所以爲愅詭其所敦惡之文也。",
                    "zhushu": "師旅，所以討有罪。制謂人數也。有等，輕重異也。敦，厚也。厚惡，深惡也。或曰：敦讀爲頓。頓，困躓也。本因感動敦惡，故制師旅刑法以爲文飾。"
                },
                {
                    "paragraph": "卜筮視日，齊戒修塗，几筵、饋薦、告祝，如或饗之；",
                    "zhushu": "視日之吉凶，史記周文爲項燕視日。修塗，謂惨自宮至廟之道𡍼也。几筵，謂祝筵几于室中東面也。饋，獻牲體也。薦進黍稷也。告祝，謂尸命祝以嘏于主人曰：皇尸命工祝承致多福無疆，于汝孝孫，來女孝孫，使女受禄于天，宜稼于田，眉壽萬年，勿替引之，如或歆饗其祀然也。"
                },
                {
                    "paragraph": "物取而皆祭之，如或甞之；",
                    "zhushu": "物取，每物皆取也。謂祝命授祭，尸取菹㨎于醢，祭于豆閒。佐食取黍、稷、肺授尸，尸祭之，又取肝㨎于鹽，振祭嚌之是也。如或嘗之，謂尸啐嚌之，如神之親嘗然也。"
                },
                {
                    "paragraph": "毋利舉爵，",
                    "zhushu": "當云無舉利爵，即上文云利爵之不醮也。"
                },
                {
                    "paragraph": "主人有尊，如或觴之；",
                    "zhushu": "謂王人設尊酌以獻尸，尸飲之，如神飲其觴然。"
                },
                {
                    "paragraph": "賔出，主人拜送，反易服，即位而哭，如或去之。",
                    "zhushu": "此雜說喪祭也。易服，易祭服，反喪服也。賔出，祭事畢，即位而哭，如神之去然也。"
                },
                {
                    "paragraph": "哀夫！敬夫！事死如事生，事亡如事存，狀乎無形，影然而成文。",
                    "zhushu": "狀類也言祭祀不見鬼神有類乎無形影者然而足以成人道之節文也。"
                }
            ]
        },
        {
            "name": "樂論第二十",
            "paragraphs": [
                {
                    "paragraph": "樂論第二十",
                    "zhushu": "",
                    "type": 1
                },
                {
                    "paragraph": "夫樂者，樂也，人情之所必不免也，故人不能無樂。樂則必發於聲音，形於動静，而人之道，聲音、動静、生術之變盡是矣。故人不能不樂，樂則不能無形，形而不爲道，則不能無亂。先王惡其亂也，故制雅、頌之聲以道之，使其聲足以樂而不流，使其文足以辨而不諰，使其曲直、繁省、廉肉、節奏足以感動人之善心，使夫邪汙之氣無由得接焉。是先王立樂之方也，而墨子非之，奈何！故樂在宗廟之中，則君臣上下同聼之，莫不和敬；閨門之内，則父子兄弟同聽之，莫不和親；郷里族長之中，則長少同聽之，莫不和順；故樂者，審一以定和者也，比物以飾節者也，節奏合以成文，足以率一道，足以治萬變，是先王立樂之術也，而墨子非之，奈何！故聽其雅、頌之聲，而志意得廣焉；執其干戚，習其俯仰屈申，而容貌得莊焉；行其綴兆，要其節奏，而行列得正焉，進退得齊焉。故樂者，出所以征誅也，入所以揖讓也。征誅揖讓，其義一也。出所以征誅，則莫不聽從；入所以揖讓，則莫不從服。故樂者，天下之大齊也，中和之紀也，人情之所必不免也。是先王立樂之術也。而墨子非之，奈何！且樂者，先王之所以飾喜也；軍旅鈇鉞者，先王之所以飾怒也。先王喜怒皆得其齊焉。是故喜而天下和之，怒而暴亂畏之。先王之道，禮樂正其盛者也，而墨子非之。故曰：墨子之於道也，猶瞽之於白黒也，猶聾之於清濁也，猶欲之楚而北求之也。夫聲樂之入人也深，其化人也速，故先王謹爲之文。樂中平則民和而不流，樂肅莊則民齊而不亂。民和齊則兵勁城固，敵國不敢嬰也。如是，則百姓莫不安其處，樂其郷，以至足其上矣。然後名聲於是白，光暉於是大，四海之民莫不願得以爲師。是王者之始也。樂姚冶以險，則民流慢鄙賤矣。流慢則亂，鄙賤則争。亂争則兵弱城犯，敵國危之。如是，則百姓不安其處，不樂其郷，不足其上矣。故禮樂廢而邪音起者，危削侮辱之本也。故先王貴禮樂而賤邪音。其在序官也，曰：“脩憲命，審誅賞，禁淫聲，以時順脩，使夷俗邪音不敢亂雅，大師之事也。”墨子曰：“樂者，聖王之所非也，而儒者爲之，過矣。”君子以爲不然。樂者，聖人之所樂也，而可以善民心，其感人深，其移風易俗，故先王導之以禮樂而民和睦。夫民有好惡之情而無喜怒之應則亂。先王惡其亂也，故脩其行，正其樂，而天下順焉。故齊衰之服，哭泣之聲，使人之心悲；帯甲嬰䩜，歌於行伍，使人之心傷；姚冶之容，鄭、衛之音，使人之心淫；紳端章甫，舞韶歌武，使人之心莊。故君子耳不聽淫聲，目不視女色，口不出惡言。此三者，君子愼之。凡姦聲感人而逆氣應之，逆氣成象而亂生焉；正聲感人而順氣應之，順氣成象而治生焉。唱和有應，善惡相象，故君子愼其所去就也。君子以鍾鼔導志，以琴瑟樂心，動以干戚，飾以羽毛，從以磬管。故其淸明象天，其廣大象地，其俯仰周旋有似於四時。故樂行而志淸，禮脩而行成，耳目聦明，血氣和平，移風易俗，天下皆寧，美善相樂。故曰：樂者，樂也。君子樂得其道，小人樂得其欲。以道制欲，則樂而不亂；以欲忘道，則惑而不樂。故樂者，所以道樂也。金石絲竹，所以道德也。樂行而民郷方矣。故樂者，治人之盛者也，而墨子非之。且樂也者，和之不可變者也；禮也者，理之不可易者也。樂合同，禮别異。禮樂之統，管乎人心矣。窮本極變，樂之情也；著誠去偽，禮之經也。墨子非之，㡬遇刑也。明王以沒，莫之正也。愚者學之，危其身也。君子明樂，乃其德也。亂世惡善，不此聽也。於乎哀哉！不得成也。弟子免學，無所營也。聲樂之象：鼓大麗，鍾統實，磬廉制，竽笙簫和，筦籥發猛，塤箎翁博，瑟易良，琴婦好，歌淸盡，舞意天道兼。鼔，其樂之君邪！故鼓似天，鍾似地，磬似水，竽笙、簫和、籥似星辰日月，鞉、柷、拊、　、控、楬似萬物。曷以知舞之意？曰：目不自見，耳不自聞也，然而治俯仰、詘信、進退、遲速莫不廉制，盡筋骨之力以要鍾鼓俯㑹之節，而靡有悖逆者，衆積意䜄䜄乎！",
                    "zhushu": ""
                },
                {
                    "paragraph": "吾觀於郷，而知王道之易易也。主人親速賔及介，而衆賔皆從之，至于門外，主人拜賔及介而衆賔皆入，貴賤之義别矣。三揖至于階，三讓以賔升，拜至，獻酬，辭讓之節繁。及其介省矣。至于衆賔，升受，坐祭，立飲，不酢而。隆殺之義辨矣。工入，升歌三終，主人獻之；笙入三終，主人獻之；閒歌三終，合樂三終，工告樂備，遂出。二人揚觶，乃立司正。焉知其能和樂而不流也。賔酬主人，主人酬介，介酬衆賔，少長以齒，終於沃者焉。知其能弟長而無遺也。降，脫屨，升坐，脩爵無數。飲酒之節，朝不廢朝，莫不廢夕。賔出，主人拜送，節文終遂。焉知其能安燕而不亂也。貴賤明，隆殺辨，和樂而不流，弟長而無遺，安燕而不亂：此五行者，是足以正身安國矣。彼國安而天下安。故曰：吾觀於郷，而知王道之易易也。",
                    "zhushu": "",
                    "type": 2
                },
                {
                    "paragraph": "亂世之徴：其服組，其容婦，其俗淫，其志利，其行雜，其聲樂險，其文章匿而采，其養生無度，其送死瘠墨，賤禮義而貴勇力，貧則爲盗，富則爲賊。治世反是也。荀子卷第十四",
                    "zhushu": ""
                }
            ]
        },
        {
            "name": "解蔽篇第二十一",
            "paragraphs": [
                {
                    "paragraph": "解蔽篇第二十一",
                    "zhushu": "蔽者言，不能通明滯於一隅，如有物壅蔽之者。",
                    "type": 1
                },
                {
                    "paragraph": "凡人之患，蔽於一曲而闇於大理。",
                    "zhushu": "一曲，一端之曲説。是時各蔽於異端曲説，故作此篇以解之。"
                },
                {
                    "paragraph": "治則復經，兩疑則惑矣。",
                    "zhushu": "言治世用禮義，則自復經常之正道。兩疑，謂不知一於正道而疑蔽者爲是。一本作兩，則疑惑矣。"
                },
                {
                    "paragraph": "天下無二道，聖人無兩心。今諸侯異政，百家異説，則必惑是惑非，惑治惑亂。亂國之君，亂家之人，此其誠心莫不求正而以自爲也，妬繆於道而人誘其所迨也。",
                    "zhushu": "迨，近也。近，謂所好也。言亂君亂人本亦求理，以其嫉妬迷繆於道，故人因其所好而誘之，謂若好儉則墨氏誘之，好辯則惠氏誘之也。"
                },
                {
                    "paragraph": "私其所積，唯恐聞其惡也；",
                    "zhushu": "積習。"
                },
                {
                    "paragraph": "𠋣其所私，以觀異術，唯恐聞其美也。",
                    "zhushu": "𠋣，任也。或曰，偏𠋣也，猶傍觀也。言妬於異術也。"
                },
                {
                    "paragraph": "是以與治雖走而是已不輟也，",
                    "zhushu": "走並馳。治，謂正道也。旣私其所習，妬繆於道，雖與治並馳，而自是不輟。雖或作離。"
                },
                {
                    "paragraph": "豈不蔽於一曲而失正求也哉。心不使焉，則白黒在前而目不見，雷鼔在側而耳不聞，況於使者乎？",
                    "zhushu": "雷鼔，大鼓聲如雷者，使役也。以論不役心於正道，則自無聞見矣。況乎役心於異術，豈復更聞正求哉？"
                },
                {
                    "paragraph": "德道之人，",
                    "zhushu": "有賢德也。"
                },
                {
                    "paragraph": "亂國之君非之上，亂家之人非之下，豈不哀哉！",
                    "zhushu": "上下共非，故可哀也。"
                },
                {
                    "paragraph": "故爲蔽，",
                    "zhushu": "數爲蔽之端也。"
                },
                {
                    "paragraph": "欲爲蔽，惡爲蔽，始爲蔽，終爲蔽，逺爲蔽，近爲蔽，博爲蔽，淺爲蔽，古爲蔽，今爲蔽。",
                    "zhushu": "此其所知所好滯於一隅，故皆爲蔽也。",
                    "type": 2
                },
                {
                    "paragraph": "凡萬物異，則莫不相爲蔽，此心術之公患也。",
                    "zhushu": "公，共也。所好異則相爲蔽。"
                },
                {
                    "paragraph": "昔人君之蔽者，夏桀、殷紂是也。桀蔽於末喜、斯觀，而不知關龍逄，以惑其心而亂其行；",
                    "zhushu": "末喜，桀妃，斯觀，未聞。韓侍郎云：斯或當爲斟。斟觀，夏同姓國，蓋其君當時爲桀佞臣也。《國語》：史蘇曰：昔夏桀伐有施，有施人以末喜女焉。賈侍中云：有施，喜姓國也。"
                },
                {
                    "paragraph": "紂蔽於妲己、飛廉，而不知微子啓，以惑其心而亂其行。",
                    "zhushu": "妲己，紂妃。飛廉，紂之佞臣，惡來之父；善走者，秦之祖也。微子，紂之庶兄。微國子爵，啓其名也。國語曰：殷紂伐有蘇，有蘇氏以妲己女焉。賈侍中云：有蘇己，姓國也。"
                },
                {
                    "paragraph": "故羣臣去忠而事私，百姓怨非而不用，",
                    "zhushu": "事，任也。不用，不爲上用也。非或爲誹。"
                },
                {
                    "paragraph": "賢良退處而隱逃，此其所以喪九牧之地，而虛宗廟之國也。",
                    "zhushu": "九牧，九州之牧。虛讀爲墟。"
                },
                {
                    "paragraph": "桀死於亭山，",
                    "zhushu": "亭山，南巢之山，或本作鬲山。案《漢書·地理志》廬江有𤅬縣，當是誤以𤅬爲鬲，傳寫又誤爲亭耳。𤅬音潜。"
                },
                {
                    "paragraph": "紂縣於赤斾，",
                    "zhushu": "史記，武王斬紂頭，縣於大白旗。此云赤斾，所傳聞異也。"
                },
                {
                    "paragraph": "身不先知，人又莫之諌，此蔽塞之禍也。成湯鑒於夏桀，故主其心而愼治之，",
                    "zhushu": "主其心，言不爲邪佞所惑也。"
                },
                {
                    "paragraph": "是以能長用伊尹，而身不失道，此其所以代夏王而受九有也。文王監於殷紂，故主其心而慎治之，是以能長用呂望，而身不失道，此其所以代殷王而受九牧也。",
                    "zhushu": "九有、九牧，皆九州也。撫有其地則謂之九有，養其民則謂之九牧。"
                },
                {
                    "paragraph": "逺方莫不致其珍，故目視備色，耳聽備聲，口食備味，形居備宫，名受備號。生則天下歌，死則四海哭。夫是之謂至盛。詩曰：鳳凰秋秋，其翼若干，其聲若蕭。有鳳有凰，樂帝之心。此不蔽之福也。",
                    "zhushu": "逸詩也。《爾雅》：鶠鳳其雌凰。秋秋，猶蹌蹌。蹌蹌，謂舞也。干，楯也。此帝蓋謂堯也。堯時鳳凰巢於阿閣，言堯能用賢不蔽，天下和平，故有鳳凰來儀之福也。"
                },
                {
                    "paragraph": "昔人臣之蔽者，唐鞅、奚齊是也。",
                    "zhushu": "唐鞅，宋康王之臣。《吕氏春秋》曰：宋康王染於唐鞅、田不禋、奚齊，晋獻公驪姫之子。《論衡》曰：宋王問唐鞅曰：吾殺戮甚衆，而羣臣愈不畏，何也？對曰：王罰不善者，善者胡爲畏？王少欲，羣臣之畏也，不若無辨其善，一時罪之，則羣臣畏矣。宋王從之。"
                },
                {
                    "paragraph": "唐鞅蔽於欲權而逐載子，",
                    "zhushu": "載，讀爲戴。戴不勝，使薛居州，傅王者見孟子。或曰：戴子，戴驩也。韓子曰：戴驩爲宋太宰，夜使人曰：吾聞有數夜乘輜車之李史門者，謹爲我司之。使者報曰：不見輜車，見有奉笥而與李史，史受笥。又戴驩謂齊王曰：王大仁於薛公，大不忍人。據其時代，當是戴驩也。蓋爲唐鞅所逐奔齊也。"
                },
                {
                    "paragraph": "奚齊蔽於欲國而罪申生，",
                    "zhushu": "申生，晋獻公之太子，奚齊之兄，爲驪姫所譛，獻公殺之。《春秋穀梁傳》曰：晉里克弑其君之子奚齊。其君之子云者，國人不子也。不正其殺太子申生而立也。"
                },
                {
                    "paragraph": "唐鞅戮於宋，奚齊戮於晉。逐賢相而罪孝兄，身爲刑戮，然而不知，此蔽塞之禍也。故以貪鄙、背叛、爭權而不危辱滅亡者，自古及今，未甞有之也。鮑叔、𡩋戚、隰朋仁知且不蔽，故能持管仲而名利福禄與管仲齊。",
                    "zhushu": "持，扶翼也。"
                },
                {
                    "paragraph": "召公、吕望仁知且不蔽，故能持周公而名利福禄與周公齊。傳曰：知賢之謂明，輔賢之謂能，勉之彊之，其福必長。此之謂也。此不蔽之福也。",
                    "zhushu": "勉之彊之，言必勉之。言知賢輔賢，然後其福長也。彊，其亮反。"
                },
                {
                    "paragraph": "昔賔孟之蔽者，亂家是也。",
                    "zhushu": "賔孟，周景王之佞臣，欲立王子朝者。亂家，謂亂周之家事，使庶孽爭位也。"
                },
                {
                    "paragraph": "墨子蔽於用而不知文，",
                    "zhushu": "欲使上下勤力，腓無胈，脛無毛，而不知貴賤等級之文飾也。"
                },
                {
                    "paragraph": "宋子蔽於欲而不知得，",
                    "zhushu": "宋子以人之情欲寡不欲多，但任其所欲則自治也。蔽於此説，而不知得欲之道也。"
                },
                {
                    "paragraph": "慎子蔽於法而不知賢，",
                    "zhushu": "慎子本黄老歸刑名，多明不尚賢、不使能之道，故其說曰：多賢不可以多君，無賢不可以無君。其意但明得其法，雖無賢亦可爲治，而不知法待賢而後舉也。"
                },
                {
                    "paragraph": "申子蔽於埶而不知知，",
                    "zhushu": "申子名不害，河南京縣人，韓昭侯相也。其說但賢得權埶以刑法馭下，而不知權埶待才智然後治，亦與慎子意同。下知音智。"
                },
                {
                    "paragraph": "惠子蔽於辭而不知實，",
                    "zhushu": "惠子蔽於虛辭而不知實理。虚辭，謂若山出口，丁子有尾之類也。"
                },
                {
                    "paragraph": "莊子蔽於天而不知人。",
                    "zhushu": "天，謂無爲自然之道。莊子但推治亂於天，而不知在人也。"
                },
                {
                    "paragraph": "故由用謂之道，盡利也；",
                    "zhushu": "由，從也。若由於用，則天下之道無復仁義，皆盡於求利也。"
                },
                {
                    "paragraph": "由俗謂之道，盡嗛矣；",
                    "zhushu": "俗當爲欲。嗛與慊同，快也。言若從人所欲，不爲節限，則天下之道盡於快意也。嗛，口簟反。"
                },
                {
                    "paragraph": "由法謂之道，盡數矣；",
                    "zhushu": "由法而不由賢，則天下之道盡於術數也。"
                },
                {
                    "paragraph": "由埶謂之道，盡便矣；",
                    "zhushu": "便。便宜也。從埶而去。智則盡於逐便。無復脩立。"
                },
                {
                    "paragraph": "由辭謂之道，盡論矣；",
                    "zhushu": "論辨說也。"
                },
                {
                    "paragraph": "由天謂之道，盡因矣。",
                    "zhushu": "因任其自然，無復治化也。"
                },
                {
                    "paragraph": "此數具者，皆道之一隅也。夫道者，體常而盡變，一隅不足以舉之。",
                    "zhushu": "言道者體常盡變，猶天地常存，能盡萬物之變化也。"
                },
                {
                    "paragraph": "曲知之人，觀於道之一隅而未之能識也，",
                    "zhushu": "曲知，言不通於大道也。一隅猶昧，況大道乎。"
                },
                {
                    "paragraph": "故以爲足而飾之，",
                    "zhushu": "謂其持之有故，其言之成理也。"
                },
                {
                    "paragraph": "内以自亂，外以惑人，上以蔽下，下以蔽上，此蔽塞之禍也。",
                    "zhushu": ""
                },
                {
                    "paragraph": "孔子仁知且不蔽，故學亂術，足以爲先王者也。",
                    "zhushu": "亂，雜也。言其多才藝，足以及先王也。"
                },
                {
                    "paragraph": "一家得周道，舉而用之，不蔽於成積也。",
                    "zhushu": "一家得，謂作春秋也。周道舉，謂刪詩書，定禮樂，成積舊習也。言其所用不滯於衆人舊習，故能功業如此，"
                },
                {
                    "paragraph": "故德與周公齊，名與三王並，此不蔽之福也。聖人知心術之患，見蔽塞之禍，故無欲無惡，無始無終，無近無逺，無博無淺，無古無今，兼陳萬物而中縣衡焉。",
                    "zhushu": "不滯於一隅，但當其中而縣衡揣其輕重也。"
                },
                {
                    "paragraph": "是故衆異不得相蔽以亂其倫也。",
                    "zhushu": "倫理。"
                },
                {
                    "paragraph": "何謂衡？曰：道。",
                    "zhushu": "道謂禮義。"
                },
                {
                    "paragraph": "故心不可以不知道。心不知道，則不可道而可非道。",
                    "zhushu": "心不知道，則不以道爲可，可謂合意也。"
                },
                {
                    "paragraph": "人孰欲得恣而守其所不可，以禁其所可。",
                    "zhushu": "人心，誰欲得縱恣，而肯守其不合意之事，以自禁其合意者？"
                },
                {
                    "paragraph": "以其不可道之心取人，則必合於不道人，而不知合於道人。",
                    "zhushu": "各求其類。"
                },
                {
                    "paragraph": "以其不可道之心，與不可道之人論道人，亂之本也。",
                    "zhushu": "必有妬賢害善。"
                },
                {
                    "paragraph": "夫何以知？",
                    "zhushu": "問何道以知道人也。"
                },
                {
                    "paragraph": "曰：心知道，然後可道，可道，然後能守道以禁非道。以其可道之心取人，則合於道人，而不合於不道之人矣。以其可道之心，與道人論非道，治之要也。",
                    "zhushu": "必能懲姦去惡。"
                },
                {
                    "paragraph": "何患不知？",
                    "zhushu": "心苟知道，何患不知道人。"
                },
                {
                    "paragraph": "故治之要在於知道。人何以知道？",
                    "zhushu": "旣知道。人在於知道。問知道之術如何也。"
                },
                {
                    "paragraph": "曰：心。",
                    "zhushu": "在心無邪。"
                },
                {
                    "paragraph": "心何以知？曰：虚壹而靜。",
                    "zhushu": "能然，則可以知道也。"
                },
                {
                    "paragraph": "心未甞不臧也，然而有所謂虚；",
                    "zhushu": "臧讀爲藏，古字通，下同。言心未甞，不苞藏然有所謂虚也。"
                },
                {
                    "paragraph": "心未甞不滿也，然而有所謂一；",
                    "zhushu": "滿當爲兩。兩謂同時兼知。"
                },
                {
                    "paragraph": "心未甞不動也，然而有所謂靜。",
                    "zhushu": "雖動不使害靜也。"
                },
                {
                    "paragraph": "人生而有知，知而有志。志也者，臧也，",
                    "zhushu": "在心爲志，"
                },
                {
                    "paragraph": "然而有所謂虚，不以己所臧害所將受，謂之虚。",
                    "zhushu": "見善則遷，不滯於積習也。"
                },
                {
                    "paragraph": "心生而有知，知而有異，異也者，同時兼知之。同時兼知之，兩也，然而有所謂一，不以夫一害此一，謂之壹。",
                    "zhushu": "旣不滯於一隅，物雖輻湊而至，盡可以一待之也。"
                },
                {
                    "paragraph": "心，卧則夢，偷則自行，使之則謀。",
                    "zhushu": "卧，寢也。自行，放縱也。使，役也。言人心有所思，寢則必夢，偷則必放縱，役用則必謀慮。"
                },
                {
                    "paragraph": "故心未甞不動也，然而有所謂靜，不以夢劇亂知，謂之靜。",
                    "zhushu": "夢，想象也。劇，囂煩也。言處心有常，不蔽於想象囂煩，而介於胷中，以亂其知，斯爲靜也。此皆明不蔽於一端，虚受之義也。"
                },
                {
                    "paragraph": "未得道而求道者，謂之虚壹而靜。",
                    "zhushu": "有求道之心，不滯於偏見曲説，則是虛壹而靜。"
                },
                {
                    "paragraph": "作之，則將須道者之虚則人，將事道者之壹則盡，盡將思道者靜則察。",
                    "zhushu": "此義未詳，或恐脱誤耳。或曰：此皆論虛一而靜之功也。作，動也。須，待也。將，行也。當爲須道者虚則將，事道者壹則盡，思道者靜則察，其餘字皆衍也。作之則行，言人心有動作則自行也。以虚心須道，則萬事無不行；以一心事道，則萬物無不盡；以飾心思道，則萬變無不察。此皆言執其本而末隨也。"
                },
                {
                    "paragraph": "知道察，知道行，體道者也。",
                    "zhushu": "知道察謂思道者，靜則察也。知道行謂須道者，虚則將也。體謂不離道也。"
                },
                {
                    "paragraph": "虚壹而靜，謂之大淸明。",
                    "zhushu": "言無有壅蔽者。"
                },
                {
                    "paragraph": "萬物莫形而不見，莫見而不論，莫論而失位。",
                    "zhushu": "旣虚壹而靜，則通於萬物，故有形者無不見，見則無不能論說，論說則無不得其宜。"
                },
                {
                    "paragraph": "坐於室而見四海，處於今而論久逺，䟽觀萬物而知其情，參稽治亂而通其度，",
                    "zhushu": "䟽、通、參、驗、稽、考、度、制也。"
                },
                {
                    "paragraph": "經緯天地而材官萬物，制割大理而宇宙裏矣。",
                    "zhushu": "材謂當其分，官謂不失其任。裏當爲理，材或爲栽也。"
                },
                {
                    "paragraph": "恢恢廣廣，孰知其極？睪睪廣廣，孰知其德？涫涫紛紛，孰知其形？明參日月，大滿八極，是之謂大人。夫惡有蔽矣哉？",
                    "zhushu": "此皆明虚一而靜，則通於神明，人莫能測也，又安能蔽哉？睪讀爲暭。皥皥，廣大貌。涫涫，沸貌。紛紛，離亂。皃涫，音官，又音貫。"
                },
                {
                    "paragraph": "心者，形之君也，而神明之主也，出令而無所受令。",
                    "zhushu": "心出令以使百體，不爲百體所使也。"
                },
                {
                    "paragraph": "自禁也，自使也，自奪也，自取也，自行也，自止也。",
                    "zhushu": "此六者，皆由心使也，然所以爲形之君也。"
                },
                {
                    "paragraph": "故口可劫而使墨云，形可劫而使詘申，心不可劫而使易意，是之則受，非之則辭。",
                    "zhushu": "劫，迫也。云，言也。百體可劫，心不可劫，所以尤冝慎擇所好，懼蔽塞之患也。"
                },
                {
                    "paragraph": "故曰：心容，其擇也無禁，必自見其物也雜博，",
                    "zhushu": "容，受也。言心能容受萬物，若其選擇無所禁止，則見雜博不精，所以貴夫虚壹而靜也。"
                },
                {
                    "paragraph": "其情之至也不貳。",
                    "zhushu": "其情之至極，在一而不貳，若雜博則惑也。"
                },
                {
                    "paragraph": "詩云：采采卷耳，不盈頃筐。嗟我懷人，寘彼周行。",
                    "zhushu": "《詩·周南·卷耳》之篇。毛公云：采采，事采之也。卷耳，苓耳也。頃筐，畚屬，易盈之器也。思君子置於周之列位也。"
                },
                {
                    "paragraph": "頃筐易滿也，卷耳易得也，然而不可以貳周行。",
                    "zhushu": "采易得之物，實易滿之器，以懷人寘周行之心，貳之則不能滿，況乎難得之正道，而可以他術貳之乎？"
                },
                {
                    "paragraph": "故曰：心枝則無知，傾則不精，貳則疑惑。以賛稽之，萬物可兼知也；",
                    "zhushu": "枝，旁引如樹枝也。賛，助也。稽，考也。以一端而不二之道助考之，則可兼知萬物，若博雜則愈不知也。"
                },
                {
                    "paragraph": "身盡其故則美，",
                    "zhushu": "故，事也。盡不二之事，則身美矣。"
                },
                {
                    "paragraph": "類不可兩也，故知者擇一而壹焉。",
                    "zhushu": "凡事類皆不可兩，故知者精於一道而專一焉，故異端不能蔽也。"
                },
                {
                    "paragraph": "農精於田，而不可以爲田師；賈精於市，而不可以爲市師；工精於器，而不可以爲器師。",
                    "zhushu": "皆蔽於一技，故不可爲師長也。"
                },
                {
                    "paragraph": "有人也，不能此三技，而可使治三官。曰：精於道也，",
                    "zhushu": "精於一道，故可以理萬事。"
                },
                {
                    "paragraph": "精於物者也。精於物者以物物，",
                    "zhushu": "謂能名物其一物，若農賈之屬也。"
                },
                {
                    "paragraph": "精於道者兼物物。",
                    "zhushu": "謂能兼治名物其一物者也。"
                },
                {
                    "paragraph": "故君子壹於道，而以賛稽物。",
                    "zhushu": "壹於道，所以助考物也。助考，謂兼治也。"
                },
                {
                    "paragraph": "壹於道則正，以賛稽物則察，以正志行察論，則萬物官矣。",
                    "zhushu": "在心爲志，發言爲論。官，謂各當其任，無差錯也。"
                },
                {
                    "paragraph": "昔者舜之治天下也，不以事詔而萬物成。",
                    "zhushu": "舜能一於道，伹委任衆賢而已，未甞躬親以事告人。"
                },
                {
                    "paragraph": "處一之危，其榮滿側；養一之微，榮矣而未知。",
                    "zhushu": "一，謂心一也。危之，當爲之危。危謂不自安，戒懼之謂也。側，謂偪側，亦充滿之義。微，精妙也。處心之危，言能戒懼，兢兢業業，終使之安也。養心之微，謂養其未萌，不使異端亂之也。處心之危有形，故其榮滿則可知也。養心之微無形，故雖榮而未知。言辭之爲治，養其未萌也。"
                },
                {
                    "paragraph": "故《道經》曰：人心之危，道心之微。",
                    "zhushu": "今虞書有此語，而云道經，蓋有道之經也。孔安國曰：危則難安，微則難明，故誡以精一，信執其中。引此以明舜之治在精一於道，不蔽於一隅也。"
                },
                {
                    "paragraph": "危微之幾，惟明君子而後能知之。",
                    "zhushu": "㡬，萌，兆也。與機同。"
                },
                {
                    "paragraph": "故人心譬如槃水，正錯而勿動，則湛濁在下，而淸明在上，",
                    "zhushu": "湛讀爲沈，泥滓也。下同。"
                },
                {
                    "paragraph": "則足以見鬚眉而察理矣。",
                    "zhushu": "理，肌膚之文理。"
                },
                {
                    "paragraph": "微風過之，湛濁動乎下，淸明亂於上，則不可以得大形之正也。心亦如是矣。故導之以理，養之以淸，物莫之傾，",
                    "zhushu": "淸，謂沖和之氣。"
                },
                {
                    "paragraph": "則足以定是非，決嫌疑矣。小物引之，則其正外易，其心内傾，則不足以決麤理矣。",
                    "zhushu": "言此者，以喻　心不一於道，爲異端所蔽則惑也。"
                },
                {
                    "paragraph": "故好書者衆矣，而倉頡獨傳者，壹也。",
                    "zhushu": "倉頡，黄帝。史官言古亦有好書者，不如倉頡。一於其道，異術不能亂之，故獨傳也。情箸古者倉頡之有天下，守法授親，神農亦然也。"
                },
                {
                    "paragraph": "好稼者衆矣，而后稷獨傳者，壹也。好樂者衆矣，而夔獨傳者，壹也。好義者衆矣，而舜獨傳者，壹也。倕作弓，浮游作矢，而羿精於射。",
                    "zhushu": "倕，舜之共工。世本云：夷牟作矢。宋𠂻注云：黄帝臣。此云浮游，未詳。或者浮游，夷牟之别名，或聲相近而誤耳。言倕游雖作弓矢，未必能射，而羿精之也。弓矢，舜已前有之，此云倕作弓，當是改制精巧，故亦言作也。"
                },
                {
                    "paragraph": "奚仲作車，乘杜作乘馬，而造父精於御。自古及今，未甞有兩而能精者也。",
                    "zhushu": "奚仲，夏禹時車正。黄帝時已有車服，故謂之軒轅。此云奚仲者，亦改制耳。世本云：相土作乗馬。杜與土同。乘馬，四馬也。四馬駕車，處於相土，故曰作乗馬。以其作乗馬之法，故謂之乗杜。乗並音剰。相土，契孫也。《吕氏春秋》曰：乗馬作一駕。"
                },
                {
                    "paragraph": "曾子曰：是其庭可以搏䑕，惡能與我歌矣？",
                    "zhushu": "是蓋當爲視曽子，言有人視庭中可以搏擊䑕，則安能與我成歌詠乎？言外物誘之思不精，故不能成歌詠也。"
                },
                {
                    "paragraph": "空石之中有人焉，其名曰觙。",
                    "zhushu": "空石，石穴也。蓋古有善射之人，處深山空石之中，名之曰觙。觙字及事並未詳所出，或假設喻之耳。"
                },
                {
                    "paragraph": "其爲人也，善射以好思。",
                    "zhushu": "好，喜也。清静，思其射之妙。"
                },
                {
                    "paragraph": "耳目之欲接，則敗其思，蚊䖟之聲聞，則挫其精。是以闢耳目之欲，而逺蚊蝱之聲，閑居靜思則通。",
                    "zhushu": "挫，損也。精，精誠也。闢，屏除也。言閑居靜思，不接外物，故能通射之妙。"
                },
                {
                    "paragraph": "思仁若是，可謂微乎？",
                    "zhushu": "言靜思仁，如空石之人思射，則可謂微乎。假，設問之辭也。"
                },
                {
                    "paragraph": "孟子惡敗而出妻，可謂能自彊矣；",
                    "zhushu": "此已下荅之之辭。孟子惡其敗德而出其妻，可謂能自彊於脩身也。"
                },
                {
                    "paragraph": "有子惡卧而焠掌，可謂能自忍矣，未及好也。",
                    "zhushu": "有子，蓋有若也。焠，灼也。惡其寢卧而焠其掌，若刺股然也。未及好也，當爲未及好思也，誤分在下，更作一句耳。有子焠掌，可謂能自忍其身，則未及善好思者也。若思道之至，則自無寢，焉用焠掌乎？"
                },
                {
                    "paragraph": "闢耳目之欲，可謂能自彊矣，未及思也，蚊蝱之聲聞，則挫其精，可謂危矣，未可謂微也。",
                    "zhushu": "可謂能自彊矣，未及思也十字並衍耳。可謂危矣，言能闢耳目之欲，則可謂能自危而戒懼，未可謂㣲也。微者，精妙之謂也。"
                },
                {
                    "paragraph": "夫微者，至人也。",
                    "zhushu": "惟精惟一如舜者。"
                },
                {
                    "paragraph": "至人也，何彊，何忍，何危？",
                    "zhushu": "旣造於精妙之域，則冥與理㑹，不在作爲。苟未臻極，雖在空石之中，猶未至也。"
                },
                {
                    "paragraph": "故濁明外景，淸明内景。",
                    "zhushu": "景，光色也。濁，謂混跡。淸，謂虚白。"
                },
                {
                    "paragraph": "聖人縱其欲，兼其情，而制焉者理矣。夫何彊，何忍，何危？",
                    "zhushu": "兼。猶盡也。聖人雖縱欲盡情，而不過制者，由於暗與理㑹故也。何必如空石之徒乎。"
                },
                {
                    "paragraph": "故仁者之行道也，無爲也；聖人之行道也，無彊也。",
                    "zhushu": "無爲謂知違理則不作，所謂造形而悟也。無彊，謂全無違理彊制之萌也。"
                },
                {
                    "paragraph": "仁者之思也恭，聖人之思也樂，此治心之道也。",
                    "zhushu": "思慮也。恭，謂乾乾夕惕也。樂，謂性與天道無所不適。",
                    "type": 2
                },
                {
                    "paragraph": "凡觀物有疑，中心不定，則外物不淸，",
                    "zhushu": "淸、明，審也。"
                },
                {
                    "paragraph": "吾慮不淸，則未可定然否也。㝠㝠而行者，見寢木以爲伏虎也，見植林以爲後人也，㝠㝠蔽其明也。",
                    "zhushu": "𡨋𡨋，暮夜也。"
                },
                {
                    "paragraph": "醉者越百歩𡵯溝，以爲蹞𡵯之澮也；",
                    "zhushu": "蹞，與跬同。半𡵯曰跬。澮，小溝也。"
                },
                {
                    "paragraph": "俯而出城門，以爲小之閨也，酒亂其神也。",
                    "zhushu": "閨，小門也。"
                },
                {
                    "paragraph": "厭目而視者，視一以爲兩；掩耳而聽者，聽漠漠而以爲哅哅，埶亂其官也。",
                    "zhushu": "厭，指按也，一渉反。漠漠，無聲也。哅哅，喧聲也。官，司主也。言勢亂耳目之所主守。哅，許用反。"
                },
                {
                    "paragraph": "故從山下望牛者若羊，而求羊者不下牽也，逺蔽其大也。從山下望木者，十仞之木若箸，而求箸者不上折也，髙蔽其長也。",
                    "zhushu": "皆知爲髙逺所蔽，故不往求。然則守道者亦宜知異術之蔽類此也。"
                },
                {
                    "paragraph": "水動而景揺，人不以定美惡，水埶玄也。",
                    "zhushu": "玄，幽，深也，或讀爲眩。"
                },
                {
                    "paragraph": "瞽者仰視而不見星，人不以定有無，用精惑也。",
                    "zhushu": "精，目之明也。"
                },
                {
                    "paragraph": "有人焉，以此時定物，則世之愚者也。彼愚者之定物，以疑决疑，决必不當。夫苟不當，安能無過乎？",
                    "zhushu": "以疑决疑，猶慎墨之屬也。"
                },
                {
                    "paragraph": "夏首之南有人焉，曰㳙蜀梁。",
                    "zhushu": "夏首，夏水之首。楚詞云：過夏首而西浮，顧龍門而不見。王逸曰：夏首，水口也。㳙，蜀梁，未詳何代人，姓㳙名蜀梁。《列仙傳》：有㳙子，齊人，隱於宕山，餌木，能致風雨者也。"
                },
                {
                    "paragraph": "其爲人也，愚而善畏。",
                    "zhushu": "善，猶喜也。好有所畏。"
                },
                {
                    "paragraph": "明月而宵行，俯見其影，以爲伏鬼也，卬視其髮，以爲立魅也，",
                    "zhushu": "卬，與仰同。"
                },
                {
                    "paragraph": "背而走，比至其家者，失氣而死。豈不哀哉！",
                    "zhushu": "背，棄去也。失氣謂困甚氣絶也。"
                },
                {
                    "paragraph": "凡人之有鬼也，必以其感忽之閒、疑𤣥之時正之。",
                    "zhushu": "感，驚動也。感忽，猶慌愡也。玄亦幽深難測也。必以此時定其有鬼也。"
                },
                {
                    "paragraph": "此人之所以無有而有無之時也，",
                    "zhushu": "無有，謂以有爲無也。有無，謂以無爲有也。此皆人所疑惑之時也。"
                },
                {
                    "paragraph": "而已以正事。故傷於溼而擊鼓鼓痺，則必有敝鼔喪豚之費矣，而未有俞疾之福也。",
                    "zhushu": "已以正事，謂人以此定事也。痺，冷疾也。傷於濕則患痺，反擊鼓烹豚以禱神，何益於愈疾乎。若以此定事，則與俗不殊也。俞，讀爲愈。"
                },
                {
                    "paragraph": "故雖不在夏首之南，則無以異矣。",
                    "zhushu": "慎墨之蔽，亦猶是也。",
                    "type": 2
                },
                {
                    "paragraph": "凡以知，人之性也；可以知，物之理也。",
                    "zhushu": "以知人之性推之，則可知物理也。"
                },
                {
                    "paragraph": "以可以知人之性，求可以知物之理，而無所疑止之，則没世窮年不能徧也。",
                    "zhushu": "疑止謂有所不爲。窮年，盡其年壽。疑或爲凝。"
                },
                {
                    "paragraph": "其所以貫理焉雖億萬，已不足以浹萬物之變，與愚者若一。",
                    "zhushu": "貫，習也。浹，周也，子叶反，或當爲接。"
                },
                {
                    "paragraph": "學，老身長子，而與愚者若一，猶不知錯，夫是之謂妄人。",
                    "zhushu": "錯，置也，謂廢捨也。身已老矣，子已長矣，猶不知廢捨無益之學，夫是之謂愚妄之人也。"
                },
                {
                    "paragraph": "故學也者，固學止之也。惡乎止之？曰：止諸至足。曷謂至足？曰：聖也。",
                    "zhushu": "或曰：聖下更當有王字，誤脱耳。言人所學，當止於聖人之道及王道，不學異術也。聖王之道，是爲至足也。"
                },
                {
                    "paragraph": "聖也者，盡倫者也；王也者，盡制者也。",
                    "zhushu": "倫，物理也。制，法度也。"
                },
                {
                    "paragraph": "兩盡者，足以爲天下極矣。",
                    "zhushu": "所以爲至足也。"
                },
                {
                    "paragraph": "故學者，以聖王爲師，案以聖王之制爲法，法其法以求其統類，類以務象效其人。",
                    "zhushu": "統類法之大綱。"
                },
                {
                    "paragraph": "嚮是而務，士也；類是而幾，君子也。",
                    "zhushu": "幾，近也。類聖人而近之，則爲君子。士者，脩飾之名。君子有道徳之稱也。"
                },
                {
                    "paragraph": "知之，聖人也。",
                    "zhushu": "知聖王之道者，"
                },
                {
                    "paragraph": "故有知非以慮是，則謂之懼。",
                    "zhushu": "自知其非以圖慮於是，則謂之能戒懼也。"
                },
                {
                    "paragraph": "有勇非以持是，則謂之賊。",
                    "zhushu": "勇於爲非，以持制是也。"
                },
                {
                    "paragraph": "察孰非以分是，則謂之簒。",
                    "zhushu": "孰，甚也。察甚其非以分爲是之心，此簒奪之人也。"
                },
                {
                    "paragraph": "多能非以脩蕩是，則謂之知。",
                    "zhushu": "脩，飾也。蕩，動也。多能知非脩飾蕩動而爲是，則謂之知，言智者能變非爲是也。"
                },
                {
                    "paragraph": "辨利非以言是，則謂之詍。",
                    "zhushu": "辯説利口而飾非，以言亂是，則謂之詍。詍，多言也。詩曰：無然詍詍。"
                },
                {
                    "paragraph": "傳曰：天下有二，非察是，是察非。",
                    "zhushu": "衆以爲是者而非之，以爲非者而察之。"
                },
                {
                    "paragraph": "謂合王制與不合王制也。",
                    "zhushu": "所以非察是，是察非，觀其合王制與否也。"
                },
                {
                    "paragraph": "天下有不以是爲隆正也，然而猶有能分是非治曲直者耶。",
                    "zhushu": "有不以合王制與不合爲隆正，而能分是非、治曲直乎？言必不能也。"
                },
                {
                    "paragraph": "若夫非分是非，非治曲直，非辨治亂，非治人道，雖能之，無益於人，不能，無損於人。案直將治怪説，玩竒辭，以相撓滑也。案彊鉗而利口，厚顔而忍詬，無正而恣睢，妄辨而幾利，",
                    "zhushu": "滑，亂也。音骨。彊彊服人鉗，鉗人口也。詬，詈也。恣睢矝夸也。幾，近也。妄辨幾利，謂妄爲辨説，所近者惟利也。"
                },
                {
                    "paragraph": "不好辭讓，不敬禮節，而好相推擠，此亂世姦人之說也。則天下之治說者，方多然矣。",
                    "zhushu": "慎墨、季惠之屬。"
                },
                {
                    "paragraph": "傳曰：析辭而爲察，言物而爲辨，君子賤之。博聞彊志，不合王制，君子賤之。此之謂也。",
                    "zhushu": "所謂析言破律，亂名改作者也。"
                },
                {
                    "paragraph": "爲之無益於成也，求之無益於得也，憂戚之無益於幾也，",
                    "zhushu": "言役心無益，復憂戚亦不能近道也。"
                },
                {
                    "paragraph": "則廣焉能棄之矣，不以自妨也，不少頃干之胷中。",
                    "zhushu": "廣讀爲曠，逺也。不以自妨，謂不以無益害有益也。"
                },
                {
                    "paragraph": "不慕往，不閔來，無邑憐之心，",
                    "zhushu": "不慕往，謂不恱慕無益之事而往從之也。不閔來，謂不憂閔無益之事而來正之也。或曰：往，古昔也。來，將來也。不慕往古，不閔將來，言唯義所在，無所繫滯也。邑憐，未詳。或曰：邑與悒同，悒，怏也。憐讀爲吝，惜也。言棄無益之事，更無悒怏吝惜之心。此皆明不爲異端所蔽也。"
                },
                {
                    "paragraph": "當時則動，物至而應，事起而辨，治亂可否，昭然明矣。",
                    "zhushu": "",
                    "type": 2
                },
                {
                    "paragraph": "周而成，泄而敗，明君無之有也。",
                    "zhushu": "以周密爲成，以漏泄爲敗，明君無此事也。明君，日月之照臨，安用周密也。"
                },
                {
                    "paragraph": "宣而成，隱而敗，闇君無之有也。",
                    "zhushu": "以宣露爲成，以隱蔽爲敗，闇君亦無此事也。闇君務在隱蔽，而不知昭明之功也。"
                },
                {
                    "paragraph": "故君人者周則讒言至矣，而直言反矣，小人邇而君子逺矣。詩云：墨以爲明，狐狸其蒼。此言上幽而下險也。",
                    "zhushu": "逸詩墨，謂蔽塞也。狐狸其蒼，言狐狸之色居然有異，若以蔽塞爲明，則臣下誑君。言其色蒼然無别，猶指鹿爲馬者也。幽，暗也。險，傾側也。"
                },
                {
                    "paragraph": "君人者宣則直言至矣，而讒言反矣，君子邇而小人逺矣。",
                    "zhushu": "反，還也。䜛言復歸而不敢出矣。或曰：反，倍也。言與讒人相倍反也。"
                },
                {
                    "paragraph": "詩曰：明明在下，赫赫在上。此言上明而下化也。",
                    "zhushu": "《詩·大雅·大明》之篇。言文王之德明明在下，故赫赫然著見於天也。"
                }
            ]
        },
        {
            "name": "正名篇第二十二",
            "paragraphs": [
                {
                    "paragraph": "正名篇第二十二",
                    "zhushu": "是時公孫龍惠施之徒亂名改作，以是爲非，故作正名篇。尹文子曰：形以定名，名以定事，事以驗名，察其所以然，則形名之與事物，無所隱其理矣。名有三科：一曰命物之名，方圓白黒是也；二曰毁譽之名，善惡貴賤是也；三曰況謂之名，賢愚愛憎是也。",
                    "type": 1
                },
                {
                    "paragraph": "後王之成名：",
                    "zhushu": "後之王者，有素定成就之名，謂舊名可法効者也。"
                },
                {
                    "paragraph": "刑名從商，爵名從周，文名從禮。",
                    "zhushu": "商之刑法未聞。康誥曰：殷罰有倫，是亦言殷刑之允當也。爵名從周，謂五等諸侯及三百六十官也。文謂節文。威儀禮，即周之儀禮也。"
                },
                {
                    "paragraph": "散名之加於萬物者，則從諸夏之成俗曲期，",
                    "zhushu": "成俗，舊俗方言也。期，㑹也。曲期，謂委曲期㑹物之名者也。"
                },
                {
                    "paragraph": "逺方異俗之郷則因之而爲通。",
                    "zhushu": "逺方異俗，名之乖異者，則因其所名，遂以爲通，而不改作也。"
                },
                {
                    "paragraph": "散名之在人者：",
                    "zhushu": "舉名之分散在人者。"
                },
                {
                    "paragraph": "生之所以然者，謂之性。",
                    "zhushu": "人生善惡，固有必然之理，是所受作，天之性也。"
                },
                {
                    "paragraph": "性之和所生，精合感應，不事而自然，謂之性。",
                    "zhushu": "和隂陽沖，和氣也。事，任使也。言人之性，和氣所生，精合感應，不使而自然，言其天性如此也。精合，謂若耳目之精靈與見聞之物合也。感應，謂外物感心而來應也。"
                },
                {
                    "paragraph": "性之好惡喜怒哀樂，謂之情。",
                    "zhushu": "人性感物之後，分爲此六者，謂之情。"
                },
                {
                    "paragraph": "情然而心爲之擇，謂之慮。",
                    "zhushu": "情雖無極，心擇可否而行，謂之慮也。"
                },
                {
                    "paragraph": "心慮而能爲之動，謂之僞。",
                    "zhushu": "僞，矯也。心有選擇，能動而行之，則爲矯拂其本性也。"
                },
                {
                    "paragraph": "慮積焉，能習焉而後成，謂之僞。",
                    "zhushu": "心雖能動，亦在積久習學，然後能矯其本性也。"
                },
                {
                    "paragraph": "正利而爲謂之事，",
                    "zhushu": "爲正道之事利則謂之事業，謂商農工賈者也。"
                },
                {
                    "paragraph": "正義而爲謂之行。",
                    "zhushu": "苟非正義，則謂之姦邪。行，下孟反。"
                },
                {
                    "paragraph": "所以知之在人者謂之知，知有所合謂之智；",
                    "zhushu": "知之在人者，謂在人之心，有所知者，知有所合，謂所知能合於物也。"
                },
                {
                    "paragraph": "智所以能之在人者謂之能，",
                    "zhushu": "智有所能，在人之心者謂之能。能，才能也。"
                },
                {
                    "paragraph": "能有所合謂之能。",
                    "zhushu": "能當爲耐，古字通也。耐謂堪任其事。耐，乃來、乃代二反。"
                },
                {
                    "paragraph": "性傷謂之病。",
                    "zhushu": "傷於天性，不得其所。"
                },
                {
                    "paragraph": "節遇謂之命。",
                    "zhushu": "節，時也。當時所遇謂之命。命者，如天所命然也。"
                },
                {
                    "paragraph": "是散名之在人者也，是後王之成名也。",
                    "zhushu": "略舉此上事，是散名之在人者，而後王可因襲成就素定之名也。而或者乃爲堅白之説，以是爲非，斯亂名之尤也。"
                },
                {
                    "paragraph": "故王者之制名，名定而實辨，道行而志通，則慎率民而一焉。",
                    "zhushu": "道，謂制名之道。志通，言可曉也。《禮記》曰：黄帝正名百物以明民慎，率民而一焉。言不敢以異端改作也。"
                },
                {
                    "paragraph": "故析辭擅作名以亂正名，使民疑惑，人多辨訟，則謂之大姦，其罪猶爲符節度量之罪也。",
                    "zhushu": "《新序》曰：子産決鄧析教民之難，約大獄袍衣，小獄襦袴。民之獻袍衣襦袴者，不可勝數。以非爲是，以是爲非，鄭國大亂，民口讙譁。子産患之，於是討鄧析而僇之，民乃服，是非乃定，是其類也。"
                },
                {
                    "paragraph": "故其民莫敢託爲竒辭以亂正名，故其民愨。愨則易使，易使則公。其民莫敢託爲竒辭以亂正名，故壹於道法而謹於循令矣。如是，則其迹長矣。",
                    "zhushu": "迹，王者所立之迹也。下不敢亂其名，畏服於上，故迹長也。長，丁丈反。"
                },
                {
                    "paragraph": "迹長功成，治之極也，是謹於守名約之功也。",
                    "zhushu": "謹，嚴也。約，要約。"
                },
                {
                    "paragraph": "今聖王没，名守慢，竒辭起，名實亂，是非之形不明，則雖守法之吏，誦數之儒，亦皆亂。",
                    "zhushu": "竒辭亂實，故法吏迷其所守，偏儒者疑其所習。"
                },
                {
                    "paragraph": "若有王者起，必將有循於舊名，有作於新名。",
                    "zhushu": "名之善者循之，不善者作之，故孔子曰：必也正名乎！"
                },
                {
                    "paragraph": "然則所爲有名，與所縁有同異，與制名之樞要，不可不察也。",
                    "zhushu": "縁，因也。樞要，大要。揔，名也。物無名則不可分辨，故因而有名也。名不可一貫，故因耳目鼻口而制同異，又不可常别，雖萬物萬殊，有時欲之，舉其大綱，故制爲名之樞要。謂若謂之禽，知其二足而羽；謂之獸，知其四足而毛旣。爲治在正名，則此三者不可不察而知其意也。"
                },
                {
                    "paragraph": "異形離心",
                    "zhushu": "萬物之形各異，則分離人之心，言人心知其不同也。此已下覆明有名之意。"
                },
                {
                    "paragraph": "交喻，異物名實𤣥紐，",
                    "zhushu": "玄，深隱也。紐，結也。若不爲分别立名，使物物而交相譬喻之，則名實深隱，紛結難知也。"
                },
                {
                    "paragraph": "貴賤不明，同異不别。如是，則志必有不喻之患，而事必有困廢之禍。故知者爲之分别制名以指實，",
                    "zhushu": "無名則物雜亂，故智者爲之分界制名，所以指明實事也。"
                },
                {
                    "paragraph": "上以明貴賤，下以辨同異。貴賤明，同異别，如是則志無不喻之患，事無困廢之禍。此所爲有名也。",
                    "zhushu": "有名之意在此。"
                },
                {
                    "paragraph": "然則何縁而以同異？",
                    "zhushu": "設問，覆明同異之意也。"
                },
                {
                    "paragraph": "曰：縁天官。",
                    "zhushu": "天官，耳、目、鼻、口、心、體也。謂之官，言各有所司主也。縁天官言天官，謂之同則同，謂之異則異也。"
                },
                {
                    "paragraph": "凡同類同情者，其天官之意物也同，故比方之疑似而通，是所以共其約名以相期也。",
                    "zhushu": "同類同情，謂若天下之馬，雖白黑大小不同，天官意想其同類，所以共其省約之名，以相期會而命之，各爲制名也。"
                },
                {
                    "paragraph": "形體、色、理以目異，",
                    "zhushu": "形體，形狀也。色，五色也。理，文理也。言萬物形體色理，以目别異之而制名。"
                },
                {
                    "paragraph": "聲音淸濁、調竽竒聲以耳異，",
                    "zhushu": "清濁，宫徴之屬。調竽，謂調和笙竽之聲也。竽，笙類，所以導衆樂者也。不言革木之屬而言竽者，或曰：竽，八音之首，故黄帝使泠綸取竹作管，是竹爲聲音之始。莊子天籟地籟，亦其義也。竒竒，異也。竒聲，萬物衆聲之異者也。"
                },
                {
                    "paragraph": "甘苦、鹹淡、辛酸、竒味以口異，",
                    "zhushu": "竒味，衆味之異者也。"
                },
                {
                    "paragraph": "香臭、芬鬱、腥臊、洒酸竒臭以鼻異，",
                    "zhushu": "芬，花草之香氣也。鬱，腐臭也。《周禮》曰：鳥臕色而沙鳴。鬱洒，未詳。酸，暑浥之酸氣也。竒臭，衆臭之異者。氣之應臯者爲臭，故香亦謂之臭。《禮記》曰：皆佩容臭。或曰：洒當爲漏，篆文稍相似，因誤耳。《禮記》曰：馬黒脊而班臂。漏，鄭音螻，螻蛄臭者也。"
                },
                {
                    "paragraph": "疾養、凔熱、滑鈹、輕重以形體異，",
                    "zhushu": "疾，痛也。養與癢同，凔，寒也。滑與汩同，鈹與被同，皆壞亂之名。或曰：滑如字，鈹當爲鈒，傳寫誤耳，與澁同。輕重，謂分銖與鈞石也。此皆在人形體别異之而立名也。凔，初亮反，又楚陵反。"
                },
                {
                    "paragraph": "說、故、喜、怨、哀、樂、愛、惡、欲以心異。",
                    "zhushu": "說讀爲脫，誤也。脫故猶律文之故誤也。"
                },
                {
                    "paragraph": "心有徴知，",
                    "zhushu": "徴，召也。言心能占萬物而知之。"
                },
                {
                    "paragraph": "徴知則縁耳而知聲可也，縁目而知形可也，",
                    "zhushu": "縁，因也。以心能占知萬物。故可以因耳而知聲。因目而知形。爲之立名。心雖有知。不因耳目。亦不可也。"
                },
                {
                    "paragraph": "然而徴知必將待天官之當簿其類然後可也。",
                    "zhushu": "天官，耳目也。當，主也，丁浪反。簿，簿書也。當簿，謂如各主當其簿書，不雜亂也。類，謂可聞之物耳之類，可見之物，目之類。言心雖能占所知，必將任使耳目，令各主掌其類，然後可也。言心亦不能自主之也。"
                },
                {
                    "paragraph": "五官簿之而不知，心徴之而無說，則人莫不然謂之不知。此所縁而以同異也。",
                    "zhushu": "五官，耳目鼻口心也。五官能主之而不能知，心能占而知之，若又無説，則人皆謂之不知也。以其如此，故聖人分别，因立同異之名，使人曉之也。"
                },
                {
                    "paragraph": "然後隨而命之：",
                    "zhushu": "旣分同異之後，然後隨所名而命之。此已下覆明制名樞要之意也。"
                },
                {
                    "paragraph": "同則同之，異則異之，",
                    "zhushu": "同類則同名，異類則異名。"
                },
                {
                    "paragraph": "單足以喻則單，單不足以喻則兼，",
                    "zhushu": "單，物之單名也。兼，複名也。喻，曉也。謂若止喻其物則謂之馬，喻其毛色則謂之白馬。黄馬之比也。"
                },
                {
                    "paragraph": "單與兼無所相避則共，雖共，不爲害矣。",
                    "zhushu": "謂單名、複名有不可相避者，則雖共同其名。謂若單名謂之馬，雖萬馬同名，複名謂之白馬亦然。雖共不害於分别也。"
                },
                {
                    "paragraph": "知異實者之異名也，故使異實者莫不異名也，不可亂也，",
                    "zhushu": "知，謂人心知之。異實者異名，則不亂也，謂若牛與馬爲異實也。"
                },
                {
                    "paragraph": "猶使異實者莫不同名也。",
                    "zhushu": "恐異實異名卒不可徧舉，故猶使異實者有時而同一名也。或曰：異實當爲同實，言使異實者異名，其不可相亂，猶如使同實者莫不同名也。"
                },
                {
                    "paragraph": "故萬物雖衆，有時而欲徧舉之，故謂之物。物也者，大共名也。推而共之，共則有共，至於無共然後止。",
                    "zhushu": "推比共名之理，則有共至於無共，言自同至於異也。起於揔謂之物，散爲萬名，是異名者，本生於則同名者也。"
                },
                {
                    "paragraph": "有時而欲徧舉之，故謂之鳥獸。鳥獸也者，大别名也。推而別之，別則有別，至於無別然後止。",
                    "zhushu": "言自異至於同也。謂揔其萬名，復謂之物，是同名者，生於欲都舉異名也。言此者，所以别異名同名之意。"
                },
                {
                    "paragraph": "名無固宜，約之以命。約定俗成謂之宜，異於約則謂之不宜。",
                    "zhushu": "名無，故宜言名本無定也。約之以命，謂立其約而命之。若約爲天，則人皆謂之天也。"
                },
                {
                    "paragraph": "名無固實，約之以命實，約定俗成謂之實名。",
                    "zhushu": "實名謂以名實各使成言語文辭，謂若天地日月之比也。"
                },
                {
                    "paragraph": "名有固善，徑易而不拂，謂之善名。",
                    "zhushu": "徑疾平易而不違。拂謂易曉之名也。即謂呼其名遂曉共意，不待訓解者。拂音佛。"
                },
                {
                    "paragraph": "物有同狀而異所者，",
                    "zhushu": "謂若兩馬同狀，各在一處之類也。"
                },
                {
                    "paragraph": "有異狀而同所者，",
                    "zhushu": "謂若老㓜異狀，同是一身也。蠶蛾之類亦是也。"
                },
                {
                    "paragraph": "可别也。狀同而爲異所者，雖可合，謂之二實。",
                    "zhushu": "即謂兩馬之類，名雖可合，同謂之馬，其實二也。"
                },
                {
                    "paragraph": "狀變而實無别而爲異者，謂之化。有化而無别，謂之一實。",
                    "zhushu": "狀雖變而實不可别爲異所，則謂之化。化者，改舊形之名，若田鼠化爲鴽之類，雖有化而無别異，故謂之一實，言其實一也。"
                },
                {
                    "paragraph": "此事之所以稽實定數也，",
                    "zhushu": "稽考其實，而定一二之數也。"
                },
                {
                    "paragraph": "此制名之樞要也。",
                    "zhushu": "此皆明制名之大意，是其樞要也。"
                },
                {
                    "paragraph": "後王之成名，不可不察也。",
                    "zhushu": "此三者，制名之實，後王可因其成名而名之，故不可不察也。",
                    "type": 2
                },
                {
                    "paragraph": "見侮不辱，聖人不愛己，殺盜非殺人也，此惑於用名以亂名者也。",
                    "zhushu": "見侮不辱，宋子之言也。聖人不愛已，未聞其説，似莊子之意。殺盗非殺人，亦見莊子。宋子言見侮不辱，則使人不𨷖。或言聖人不愛已而愛人。莊子又云：殺盜賊不爲殺人之言。此三者徒取其名，不究其實，是惑於用名以亂正名也。"
                },
                {
                    "paragraph": "驗之所以爲有名，而觀其孰行，則能禁之矣。",
                    "zhushu": "驗其所爲有名，本由不喻之患，困廢之禍，因觀見侮不辱之説，精熟可行與否，則能禁也，言必不可行也。"
                },
                {
                    "paragraph": "山淵平，情欲寡，芻豢不加甘，大鐘不加樂，此惑於用實以亂名者也。",
                    "zhushu": "山淵平，即莊子云與澤平也。情欲寡，即宋子云人之情欲寡也。芻豢不加甘，大鍾不加樂，墨子之説也。古人以山爲髙，以泉爲下，原其實亦無定，但在當時所命耳，後世遂從而不改爾。亂名之人，旣以髙下，是古人之一言，未必物之實也。則我以山泉爲平，奚爲不可哉？占人言情欲多，我以爲寡；芻豢甘，大鍾樂，我盡以爲不然，亦可也。此惑於用實本無定，以亂古人之舊名也。"
                },
                {
                    "paragraph": "驗之所縁無以同異，而觀其孰調，則能禁之矣。",
                    "zhushu": "驗其所縁同異，本由物一貫則不可分别，故定其名而别之。今山淵平之説，以髙爲下，以下爲髙。若觀其精，孰得調理與否，則能禁惑於實而亂名也。"
                },
                {
                    "paragraph": "非而謁楹，有牛馬非馬也，此惑於用名以亂實者也。",
                    "zhushu": "非而謁楹有牛，未詳所出。馬非馬，公孫龍白馬之説也。《白馬論》曰：言白所以命色也，馬所以命形也。色非形，形非色，故曰白馬非馬也。是惑於形色之名，而亂白馬之實也。"
                },
                {
                    "paragraph": "驗之名約，以其所受悖其所辭，則能禁之矣。",
                    "zhushu": "名約即名之樞要也。以，用也。悖，違也。所受，心之所是。所辭，心之所非。驗其名之大要，本以稽實定數，今馬非馬之説則不然，若用其心之所受者，違其所辭者，則能禁之也。"
                },
                {
                    "paragraph": "凡邪說辟言之離正道而擅作者，無不類於三惑者矣。",
                    "zhushu": "辟讀爲僻。"
                },
                {
                    "paragraph": "故明君知其分而不與辨也。",
                    "zhushu": "明君守聖人之名分，不必亂名辨説是非也。"
                },
                {
                    "paragraph": "夫民易一以道而不可與其故，",
                    "zhushu": "故，事也。言聖人謹守名器，以道一民，不與之共事，共則民以他事亂之，故老子曰：國之利器，不可以示人也。"
                },
                {
                    "paragraph": "故明君臨之以勢，道之以道，",
                    "zhushu": "導逹之以正道。"
                },
                {
                    "paragraph": "申之以命，章之以論，禁之以刑。故其民之化道也如神，辨埶惡用矣哉！",
                    "zhushu": "申，重也。章，明也。論謂先聖格言，伹用此道馭之，不必更用辨埶也。辨埶，謂說其所以然也。"
                },
                {
                    "paragraph": "今聖王没，天下亂，姦言起，君子無埶以臨之，無刑以禁之，故辨說也。",
                    "zhushu": "荀卿自述正名及辨說之意也。"
                },
                {
                    "paragraph": "實不喻然後命，命不喻然後期，期不喻然後說，說不喻然後辨。",
                    "zhushu": "命，謂以名命之也。期，㑹也。言物之稍難明，命之不喻者，則以形狀大小㑹之，使人易曉也。謂若白馬，但言馬則未喻，故更以白㑹之。若是事多㑹亦不喻者，則說其所以然，若說亦不喻者，則反覆辨明之也。"
                },
                {
                    "paragraph": "故期命辨說也者，用之大文也，而王業之始也。",
                    "zhushu": "無期命辨說，則萬事不行，故爲用之大文飾。王業之始，在於正名，故曰王業之始也。"
                },
                {
                    "paragraph": "名聞而實喻，名之用也。",
                    "zhushu": "名之用本在於易知也。"
                },
                {
                    "paragraph": "累而成文，名之麗也。",
                    "zhushu": "累名而成文辭，所以爲名之華麗，詩書之言皆是也。或曰：麗同配偶也。"
                },
                {
                    "paragraph": "用麗俱得，謂之知名。",
                    "zhushu": "淺與深俱不失其所，則爲知名。"
                },
                {
                    "paragraph": "名也者，所以期累實也。",
                    "zhushu": "名者期於累數其實以成言語。或曰：累實當爲異實，言名者所以期於使實各異也。"
                },
                {
                    "paragraph": "辭也者，兼異實之名以論一意也。",
                    "zhushu": "辭者，說事之言辭。兼異實之名，謂兼數異實之名以成言辭，猶若元年春，王正月，公即位，兼說亡實之名，以論公即位之一意也。"
                },
                {
                    "paragraph": "辨說也者，不異實名以喻動靜之道也。",
                    "zhushu": "動靜是非也。言辨說者。不唯兼異常實之名。所以喻是非之理。辭者論一意。辨者明兩端者。"
                },
                {
                    "paragraph": "期命也者，辨說之用也。",
                    "zhushu": "期謂委曲爲名以㑹物也。期與命所以爲辨說之用。"
                },
                {
                    "paragraph": "辨說也者，心之象道也。",
                    "zhushu": "辨說所以爲心想象之道，故心有所明，則辨說也。"
                },
                {
                    "paragraph": "心也者，道之工宰也。",
                    "zhushu": "工能成物，宰能生物，心之於道亦然也。"
                },
                {
                    "paragraph": "道也者，治之經理也。",
                    "zhushu": "經，常也。理，條貫也。言道爲理國之常法條貫也。"
                },
                {
                    "paragraph": "心合於道，說合於心，辭合於說，",
                    "zhushu": "言說爲說。成文爲辭。謂心能知道。說能合心。辭能成言也。"
                },
                {
                    "paragraph": "正名而期，質請而喻，辨異而不過，推類而不悖，聽則合文，辨則盡故。以正道而辨姦，猶引繩以持曲直。是故邪說不能亂，百家無所竄。",
                    "zhushu": "正名而期，謂正其名以㑹物，使人不惑也。質，物之形質。質請而喻，謂若形質自請其名然，因而喻知其實也。辨異而不過，謂足以别異物，則已不過說也。推類而不悖，謂推同類之物，使共其名，不使乖悖也。聼則合文，辨則盡故，謂聽他人之說，則取其合文理者，自辨說則盡其事實也。正道，謂正名之道。持，制也。竄，匿也。百家無所隱竄，言皆知其姦詐也。"
                },
                {
                    "paragraph": "有兼聽之明，而無奮矜之容，有兼覆之厚，而無伐德之色。說行則天下正，說不行則白道而不𡨋窮。是以聖人之辨說也。",
                    "zhushu": "是時百家曲說，皆競自矜伐，故述聖人辨說，雖兼聽兼覆，而無奮矜伐德之色也。白道，明道也。𡨋，幽隱也。𡨋窮，謂退而窮處也。"
                },
                {
                    "paragraph": "詩曰：顒顒卬卬，如珪如璋，令問令望。愷悌君子，四方爲綱。此之謂也。",
                    "zhushu": "詩大雅卷阿之篇。顒顒，體貌敬順也。卬卬，志氣髙朗也。",
                    "type": 2
                },
                {
                    "paragraph": "辭讓之節得矣，長少之理順矣。忌諱不稱，祅辭不出。以仁心說，以學心聽，以公心辨，",
                    "zhushu": "以仁心說，謂務於開導，不騁辭辨也。以學心聽，悚敬而聽他人之說，不爭辨也。以公心辨，謂以至心辨他人之說是非也。"
                },
                {
                    "paragraph": "不動乎衆人之非譽，",
                    "zhushu": "不以衆人是非而爲之動，但自正其辭說也。"
                },
                {
                    "paragraph": "不治觀者之耳目，",
                    "zhushu": "其所辨說，不求夸眩於衆人。"
                },
                {
                    "paragraph": "不賂貴者之權埶，",
                    "zhushu": "不爲貨賂而移貴者之權埶也。"
                },
                {
                    "paragraph": "不利傳辟者之辭。",
                    "zhushu": "利謂說愛之也。辟讀曰僻。"
                },
                {
                    "paragraph": "故能處道而不貳，吐而不奪，利而不流，貴公正而賤鄙爭，是士君子之辨說也。",
                    "zhushu": "吐而不奪，謂吐論人，人不能奪利，或爲和。"
                },
                {
                    "paragraph": "詩曰：長夜漫兮，永思騫兮。大古之不慢兮，禮義之不愆兮，何恤人之言兮。此之謂也。",
                    "zhushu": "逸詩也。漫，謂漫漫長夜貌。騫，咎也。引此以明辨。說得其正。何憂人之言也。",
                    "type": 2
                },
                {
                    "paragraph": "君子之言，涉然而精，俛然而類，差差然而齊。彼正其名，當其辭，以務白其志義者也。",
                    "zhushu": "渉然，深入之貌。俛然，俯就貌。俛然而類，謂俯近於人，皆有統類，不虚誕也。差差，不齊貌。謂論列是非，似若不齊，然終歸於齊一也。當，丁浪反。"
                },
                {
                    "paragraph": "彼名辭也者，志義之使也，足以相通則舎之矣；苟之，姦也。",
                    "zhushu": "通謂得其理。使，所吏反。"
                },
                {
                    "paragraph": "故名之足以指實，辭足以見極，則舍之矣。",
                    "zhushu": "極，中也，本也。見，賢遍反。"
                },
                {
                    "paragraph": "外是者謂之訒，是君子之所棄，而愚者拾以爲已實。",
                    "zhushu": "訒，難也。過於志義相通之外，則是務爲難說耳，君子不用也。"
                },
                {
                    "paragraph": "故愚者之言，芴然而粗，嘖然而不類，誻誻然而沸。",
                    "zhushu": "芴與忽同，忽然無根本貌。粗，踈略也。嘖，爭言也，助革反。或曰與𦣱同，深也。誻誻，多言也。謂愚者言淺則踈略，深則無統類，又誻誻然沸騰也。"
                },
                {
                    "paragraph": "彼誘其名，眩其辭，而無深於其志義者也。",
                    "zhushu": "誘，誑也。但欺誑其名而不正，眩惑其辭而不實，又不深明於志義相通之理也。"
                },
                {
                    "paragraph": "故窮藉而無極，甚勞而無功，貪而無名。",
                    "zhushu": "藉，踐履也，才夜反，謂踐履於無極之地。貪而無名，謂貪於立名而實無名也。"
                },
                {
                    "paragraph": "故知者之言也，",
                    "zhushu": "知讀爲智。"
                },
                {
                    "paragraph": "慮之易知也，行之易安也，持之易立也，成則必得其所好，而不遇其所惡焉。而愚者反是。詩曰：爲鬼爲蜮，則不可得。有靦面目，視人罔極。作此好歌，以極反側。此之謂也。",
                    "zhushu": "詩小雅何人斯之篇。毛云：蜮，短狐也。靦，姡也。鄭云：使汝爲鬼爲蜮也，則汝誠不可得見也。姡然有面目，汝乃人也。人相視無有極時，終必與汝相見。作此歌求汝之情。汝之情，展轉極於是也。",
                    "type": 2
                },
                {
                    "paragraph": "凡語治而待去欲者，無以道欲而困於有欲者也。",
                    "zhushu": "凡言治，待使人盡去欲然後爲治，則是無道欲之術，而反爲有欲者所困。"
                },
                {
                    "paragraph": "凡語治而待寡欲者，無以節欲而困於欲多者也。",
                    "zhushu": "若待人之寡欲，然後治之，則是無節欲之術，而反爲多欲者所困。故能導欲則欲自去矣，能節欲則欲自寡矣。"
                },
                {
                    "paragraph": "有欲無欲，異類也，生死也，非治亂也。",
                    "zhushu": "二者異類，如生死之殊，非治亂所繫。治亂所繫，在於導欲則治，不導欲則亂也。"
                },
                {
                    "paragraph": "欲之多寡，異類也，情之數也，非治亂也。",
                    "zhushu": "情之數，言人情必然之數也。治亂所繫，在節欲則治，不節欲則亂，不在欲之多寡也。"
                },
                {
                    "paragraph": "欲不待可得，而求者從所可。",
                    "zhushu": "凡人之情欲，雖未可得，以有欲之意，及至求之時，則從其所可得也。"
                },
                {
                    "paragraph": "欲不待可得，所受乎天也。求者從所可，受乎心也。",
                    "zhushu": "天性有欲心，爲之節制。"
                },
                {
                    "paragraph": "所受乎天之一欲，制於所受乎心之多，固難類所受乎天也。",
                    "zhushu": "此一節未詳，或恐脱誤耳。或曰：當爲所受乎天之一欲，制於所受乎心之計，其餘皆衍字也。一欲，大凡人之情欲也。言所受乎天之大欲，皆制節於所受心之計度。度心之計，亦受於天，故曰所受。"
                },
                {
                    "paragraph": "人之所欲，生甚矣；人之所惡，死甚矣。然而人有從生成死者，非不欲生而欲死也，不可以生而可以死也。",
                    "zhushu": "此明心制欲之義。"
                },
                {
                    "paragraph": "故欲過之而動不及，心止之也。",
                    "zhushu": "動，謂作爲也。言欲過多而所作爲不及，其欲由心制止之也。"
                },
                {
                    "paragraph": "心之所可中理，則欲雖多，奚傷於治？",
                    "zhushu": "所可，謂心以爲可也。言若心止之而中理，欲雖多，無害於治也。"
                },
                {
                    "paragraph": "欲不及而動過之，心使之也。心之所可失理，則欲雖寡，奚止於亂？",
                    "zhushu": "心使之失理，則欲雖寡，亦不能止亂。"
                },
                {
                    "paragraph": "故治亂在於心之所可，亡於情之所欲。",
                    "zhushu": "明在心不在欲。"
                },
                {
                    "paragraph": "不求之其所在，而求之其所亡，雖曰我得之，失之矣。",
                    "zhushu": "所在，心也，所亡，欲也。"
                },
                {
                    "paragraph": "性者，天之就也；情者，性之質也；欲者，情之應也。以所欲以爲可得而求之，情之所必不免也；",
                    "zhushu": "性者，成於天之自然；情者，性之質體，欲又情之所應，所以人必不免於有欲也。"
                },
                {
                    "paragraph": "以爲可而道之，知所必出也。",
                    "zhushu": "心以欲爲可得而導達之，智慮必出於此也。"
                },
                {
                    "paragraph": "故雖爲守門，欲不可去，",
                    "zhushu": "夫人各有心，故雖至賤，亦不能去欲也。"
                },
                {
                    "paragraph": "性之具也。雖爲天子，欲不可盡。",
                    "zhushu": "具，全也。若全其性之所欲，雖爲子亦不能盡，秦皇、漢武之比也。"
                },
                {
                    "paragraph": "欲雖不可盡，可以近盡也。",
                    "zhushu": "以，用也。近盡，近於盡欲也。言天子雖不可盡欲，若知道，則用可近盡，而止之不使，故肆之也。"
                },
                {
                    "paragraph": "欲雖不可去，求可節也。",
                    "zhushu": "雖至賤亦不可去欲。若知道，則求節欲之道而爲之也。"
                },
                {
                    "paragraph": "所欲雖不可盡，求者猶近盡。欲雖不可去，所求不得，慮者欲節求也。",
                    "zhushu": "爲貴賤之謀慮，皆在節其所求之欲也。"
                },
                {
                    "paragraph": "道者，進則近盡，退則節求，天下莫之若也。",
                    "zhushu": "道謂中和之道，儒者之所守也。進退，亦謂貴賤也。道者，貴則可以知近盡，賤則可以知求節，天下莫及之也。",
                    "type": 2
                },
                {
                    "paragraph": "凡人莫不從其所可，而去其所不可。知道之莫之若也，而不從道者，無之有也。",
                    "zhushu": "知節欲無過於道，則皆從道也。"
                },
                {
                    "paragraph": "假之有人而欲南無多，而惡北無寡，豈爲夫南者之不可盡也，離南行而北走也哉。",
                    "zhushu": "有人欲往南而惡往北也。欲南無多，謂南雖至多，猶欲之也。惡北無寡，謂北雖至寡，猶惡之也。言此人旣欲南而惡北，豈爲夫南之不可得盡，因肯捨南而走北乎？"
                },
                {
                    "paragraph": "今人所欲無多，所惡無寡，豈爲夫所欲之不可盡也，離得欲之道而取所惡也哉。",
                    "zhushu": "今夫人情，欲雖至多猶欲之，惡雖至寡猶惡之，豈爲欲之不可得盡，因肯取所惡哉？言聖人以道節欲，則各安其分矣。而宋墨之徒不喻斯理，而強令去欲寡欲，此何異使之離南而北走，捨欲而取惡，必不可得也。"
                },
                {
                    "paragraph": "故可道而從之，奚以損之而亂？",
                    "zhushu": "可道，合道也。損，減也。言若合道則從之，奚以損亂而過此也。"
                },
                {
                    "paragraph": "不可道而離之，奚以益之而治。",
                    "zhushu": "不合道則離之，奚以益治而過此？此明若合道，雖爲有欲之說，亦可從之；不合道，雖爲去欲之說，亦可離之也。"
                },
                {
                    "paragraph": "故知者論道而已矣，小家珍說之所願皆衰矣。",
                    "zhushu": "知治亂者，論合道與不合道而已矣，不在於有欲無欲也。能知此者，則宋墨之家自珍貴其說，願人之去欲寡欲者皆衰矣。"
                },
                {
                    "paragraph": "凡人之取也，所欲未甞粹而來也；其去也，所惡未甞粹而往也。故人無動而不可以不與權俱。",
                    "zhushu": "粹，全也。凡人意有所取，其欲未甞全來，意有所去，其惡未甞全去，皆所不適意也。權者稱之，權，所以知輕重者也，能權變適時，故以喻道也。言人之欲惡常難適意，故其所舉動，而不可不與道俱，不與道俱，則惑於欲惡矣。故達道者不戚戚於貧賤，不汲汲於富貴，故能遣夫得喪欲惡，不以介懷，而欲自節矣。"
                },
                {
                    "paragraph": "衡不正，則重縣於仰，而人以爲輕，輕縣於俛，而人以爲重，此人所以惑於輕重也。",
                    "zhushu": "衡，稱之衡也。不正，謂偏舉也。衡若均舉之，則輕重等而平矣。若偏舉之，則重縣於俛而猶未平也。遂以此定輕重，是惑也。"
                },
                {
                    "paragraph": "權不正，則禍託於欲而人以爲福，福託於惡而人以爲禍，此亦人所以惑於禍福也。",
                    "zhushu": "權不正，謂不知道而偏見，如稱之權不正者也。禍託於欲，謂無德而禄，因以爲福，不知禍不旋踵也。福託於惡，謂若有才未偶，因以爲禍，不知先號後笑也。言不知道則惑於倚伏之理也。"
                },
                {
                    "paragraph": "道者，古今之正權，離道而内自擇，則不知禍福之所託。",
                    "zhushu": "道能知禍福之正，如權之知輕重之正，離權則不知輕重，離道則不知禍福也。"
                },
                {
                    "paragraph": "易者，以一易一，人曰無得亦無喪也。",
                    "zhushu": "易，謂以物相易。"
                },
                {
                    "paragraph": "以一易兩，人曰無喪而有得也。以兩易一，人曰無得而有喪也。計者取所多，謀者從所可。以兩易一，人莫之爲，明其數也。從道而出，猶以一易兩也，奚喪？",
                    "zhushu": "從道則無所喪，儒術是也。"
                },
                {
                    "paragraph": "離道而内自擇，是猶以兩易一也，奚得？",
                    "zhushu": "離道則無所得。宋墨也。"
                },
                {
                    "paragraph": "其累百年之欲，易一時之嫌，然且爲之，不明其數也",
                    "zhushu": "累，積也。嫌，惡也。此謂不以道求富貴，終遇禍也。"
                },
                {
                    "paragraph": "有甞試深觀其隱而難其察者。",
                    "zhushu": "有讀爲又。雖隱而難察，以下四事觀之，則可知也。"
                },
                {
                    "paragraph": "志輕理而不重物者，無之有也；",
                    "zhushu": "理爲道之精微。"
                },
                {
                    "paragraph": "外重物而不内憂者，無之有也。行離理而不外危者，無之有也；外危而不内恐者，無之有也。心憂恐，則口銜芻豢而不知其味，耳聽鍾鼓而不知其聲，目視黼黻而不知其狀，輕煖平簟而體不知其安。故嚮萬物之美而不能嗛也，",
                    "zhushu": "嚮，讀爲享，獻也，謂受其獻也。嗛，足也，快也。《史記》樂𣪣𣪣曰：先王以爲嗛於志。嗛，口簟反。"
                },
                {
                    "paragraph": "假而得問而嗛之，則不能離也。",
                    "zhushu": "假或有人問之，蹔以爲足，其意終亦不能離於不足也。"
                },
                {
                    "paragraph": "故嚮萬物之美而盛憂，兼萬物之利而盛害。如此者，其求物也，飬生也，粥壽也。",
                    "zhushu": "也，皆當爲耶問之辭。"
                },
                {
                    "paragraph": "故欲飬其欲而縱其情，",
                    "zhushu": "縱其情，則故終不可養也。"
                },
                {
                    "paragraph": "欲養其性而危其形，欲養其樂而攻其心，欲養其名而亂其行。",
                    "zhushu": "皆外重物之所致也。"
                },
                {
                    "paragraph": "如此者，雖封侯稱君，其與夫盗無以異；乗軒戴絻，其與無足無以異。",
                    "zhushu": "絻，與冕同。"
                },
                {
                    "paragraph": "夫是之謂以已爲物役矣。",
                    "zhushu": "已爲物之役使。"
                },
                {
                    "paragraph": "心平愉，則色不及傭而可以養目；",
                    "zhushu": "所視之物，不及傭保之人，亦可養目。"
                },
                {
                    "paragraph": "聲不及傭而可以養耳，蔬食菜羮而可以養口，麤布之衣、麤紃之履而可以養體，",
                    "zhushu": "麤紃之履，麤，麻屨也。"
                },
                {
                    "paragraph": "屋室、廬庾、葭稾蓐、尚机筵而可以養形。",
                    "zhushu": "廬，草屋也。庾，屋如廪庾者。葭，廬也。以廬爲屋室、葭稾爲席蓐者，貧賤人之居也。尚机筵，未詳。或曰：尚言尚古，猶若稱尚書之尚也。尚机筵，質朴之机筵也。"
                },
                {
                    "paragraph": "故無萬物之美而可以養樂，無埶列之位而可以養名。",
                    "zhushu": "埶列，班列也。名，美名也。"
                },
                {
                    "paragraph": "如是而加天下焉，其爲天下多，其和樂少矣，",
                    "zhushu": "以是無貪利之心，加以天下之權，則爲天下必多，爲己之私，和樂少矣。"
                },
                {
                    "paragraph": "夫是之謂重已役物。",
                    "zhushu": "知道則心平愉，心平愉則欲惡有節，物不動，故能重已而役物。自有甞試以下，皆論知道不知道也。"
                },
                {
                    "paragraph": "無稽之言，不見之行，不聞之謀，君子慎之。",
                    "zhushu": "無稽之言，言無考驗者也。不見之行，不聞之謀，謂在幽隱人所不聞見者，君子尤當戒慎不可忽也。《中庸》曰：戒慎乎，其所不覩恐懼乎，其所不聞莫見乎，隱莫顯乎，微故君子慎其獨也。《說菀》作無類之說，不戒之行，不賛之辭，君子慎之，此三句不似此篇之意，恐誤在此耳。"
                }
            ]
        },
        {
            "name": "性惡篇第二十三",
            "paragraphs": [
                {
                    "paragraph": "性惡篇第二十三",
                    "zhushu": "當戰國時競爲貪亂不脩仁義，而荀卿明於治道，知其可化無勢位以臨之，故激憤而著此論。書曰：惟天生民有欲，無主乃亂，惟聦明時乂。亦與此義同也。",
                    "type": 1
                },
                {
                    "paragraph": "人之性惡，其善者僞也。",
                    "zhushu": "僞，爲也，矯也，矯其本性也。凡非天性而人作爲之者，皆謂之僞。故爲字人傍爲，亦㑹意字也。"
                },
                {
                    "paragraph": "今人之性，生而有好利焉，順是，故爭奪生而辭讓亡焉；",
                    "zhushu": "天生性也，順，是謂順其性也。"
                },
                {
                    "paragraph": "生而有疾惡焉，順是，故殘賊生而忠信亡焉；",
                    "zhushu": "疾與嫉同。惡，烏路反。"
                },
                {
                    "paragraph": "生而有耳目之欲，有好聲色焉，順是，故淫亂生而禮義文理亡焉。",
                    "zhushu": "文理謂節文條理也。"
                },
                {
                    "paragraph": "然則從人之性，順人之情，必出於爭奪，合於犯分亂理而歸於暴。故必將有師法之化，禮義之道，",
                    "zhushu": "道與導同。"
                },
                {
                    "paragraph": "然後，出於辭讓，合於文理，而歸於治。用此觀之，然則人之性惡明矣，其善者僞也。",
                    "zhushu": ""
                },
                {
                    "paragraph": "故枸木必將待櫽括烝矯然後直，",
                    "zhushu": "枸讀爲鈎，曲也，下皆同。櫽括，正曲木之木也。烝謂烝之使柔，矯謂矯之使直也。"
                },
                {
                    "paragraph": "鈍金必將待礱厲然後利。",
                    "zhushu": "礱、厲，皆磨也。厲與礪同。"
                },
                {
                    "paragraph": "今人之性惡，必將待師法然後正，得禮義然後治。今人無師法，則偏險而不正，無禮義則悖亂而不治。古者聖王以人之性惡，以爲偏險而不正，悖亂而不治，是以爲之起禮義、制法度，以矯飾人之情性而正之，以擾化人之情性而導之也，使皆出於治，合於道者也。",
                    "zhushu": "矯，彊，抑也。擾，馴也。"
                },
                {
                    "paragraph": "今之人，化師法，積文學，道禮義者爲君子；縱性情，安恣睢，而違禮義者爲小人。用此觀之，然則人之性惡明矣，其善者，僞也。",
                    "zhushu": ""
                },
                {
                    "paragraph": "孟子曰：人之學者，其性善。",
                    "zhushu": "孟子言人之有學，適所以成其天性之善，非矯也，與告子所論者是也。"
                },
                {
                    "paragraph": "曰：是不然。是不及知人之性，而不察人人之性、僞之分者也。",
                    "zhushu": "不及知謂智慮淺近，不能及於知，猶言不到也。書曰：予冲人不及知之。"
                },
                {
                    "paragraph": "凡性者，天之就也，不可學，不可事。禮義者，聖人之所生也，人之所學而能，所事而成者也。",
                    "zhushu": "聖人之所生，明非天性也。事，爲也，任也。周禮太宰職：六曰事典，以富邦國，以任百官。鄭云：任，事也。"
                },
                {
                    "paragraph": "不可學、不可事而在人者謂之性，可學而能、可事而成之在人者謂之僞。是性、僞之分也。",
                    "zhushu": "不可學，不可事，謂不學而能，不事而成也。"
                },
                {
                    "paragraph": "今人之性，目可以見，耳可以聽。夫可以見之明不離目，可以聽之聦不離耳，",
                    "zhushu": "可見之明，常不離於目，可聽之聦，常不離於耳也。"
                },
                {
                    "paragraph": "目明而耳聦，不可學，明矣。",
                    "zhushu": "如目明耳聦之不假於學，是乃天性也。"
                },
                {
                    "paragraph": "孟子曰：今人之性善，將皆失喪其性故也。",
                    "zhushu": "孟子言失喪本性，故惡也。"
                },
                {
                    "paragraph": "曰：若是，則過矣。今人之性，生而離其朴，離其資，必失而喪之。",
                    "zhushu": "朴，質也。資，材也。言人若生而任其性，則離其質朴而偷薄，離其資材而愚惡，其失喪必也。"
                },
                {
                    "paragraph": "用此觀之，然則人之性惡明矣。",
                    "zhushu": ""
                },
                {
                    "paragraph": "所謂性善者，不離其朴而美之，不離其資而利之也。",
                    "zhushu": "不離質朴資材，自得美利，不假飾而善，此則爲天性。"
                },
                {
                    "paragraph": "使夫資朴之於美，心意之於善，若夫可以見之明不離目，可以聽之聦不離耳，",
                    "zhushu": "使質朴資材自善，如聞見之聦明，常不離於耳目，此乃天性也。"
                },
                {
                    "paragraph": "故曰目明而耳聦也。",
                    "zhushu": "故曰：如目明耳聦，此乃是其性，不然，則是矯僞使之也。"
                },
                {
                    "paragraph": "今人之性，飢而欲飽，寒而欲煖，勞而欲休，此人之情性也。今人飢，見長而不敢先食者，將有所讓也；勞而不敢求息者，將有所代也。",
                    "zhushu": "所以代尊長也。"
                },
                {
                    "paragraph": "夫子之讓乎父，弟之讓乎兄，子之代乎父，弟之代乎兄，此二行者，皆反於性而悖於情也。",
                    "zhushu": "悖違。"
                },
                {
                    "paragraph": "然而孝子之道，禮義之文理也。故順情性則不辭讓矣，辭讓則悖於情性矣。用此觀之，然則人之性惡明矣，其善者僞也。",
                    "zhushu": "",
                    "type": 2
                },
                {
                    "paragraph": "問者曰：人之性惡，則禮義惡生？",
                    "zhushu": "禮義何從而生。惡音烏。"
                },
                {
                    "paragraph": "應之曰：凡禮義者，是生於聖人之僞，非故生於人之性也。",
                    "zhushu": "故，猶本也。言禮義生於聖人，矯僞抑制，非本生於人性也。"
                },
                {
                    "paragraph": "故陶人埏埴而爲器，",
                    "zhushu": "陶人，瓦工也。埏，擊也。埴，黏土也。擊黏土而成器。埏，音羶。"
                },
                {
                    "paragraph": "然則器生於工人之僞，非故生於人之性也。",
                    "zhushu": "言陶器自是生於工人學而爲之，非本生於人性自能爲之也。或曰：工人當爲陶人，故猶本也。"
                },
                {
                    "paragraph": "故工人斵木而成器，然則器生於工人之僞，非故生於人之性也。聖人積思慮，習僞故，以生禮義而起法度，然則禮義法度者，是生於聖人之僞，非故生於人之性也。",
                    "zhushu": "自是聖人矯人性而爲之，如陶人工人然也。"
                },
                {
                    "paragraph": "若夫目好色，耳好聲，口好味，心好利，骨體膚理好愉佚，是皆生於人之情性者也，",
                    "zhushu": "膚理，皮膚文理也。佚與逸同，人勞苦則皮膚枯槁也。"
                },
                {
                    "paragraph": "感而自然，不待事而後生之者也。",
                    "zhushu": "受性自爾，不待學而知也。"
                },
                {
                    "paragraph": "夫感而不能然，必且待事而後然者，謂之生於僞。是性、僞之所生，其不同之徴也。",
                    "zhushu": "徴驗。"
                },
                {
                    "paragraph": "故聖人化性而起僞，",
                    "zhushu": "言聖人能變化本性而興起矯僞也。"
                },
                {
                    "paragraph": "僞起於信而生禮義，",
                    "zhushu": "老子曰：智惠出，有大僞。莊子亦云：仁相僞也，義相虧也。皆言非其本性也。"
                },
                {
                    "paragraph": "禮義生而制法度。然則禮義法度者，是聖人之所生也。故聖人之所以同於衆，其不異於衆者，性也；所以異而過衆者，僞也。",
                    "zhushu": "聖人過衆，在能起僞。"
                },
                {
                    "paragraph": "夫好利而欲得者，此人之情性也。假之人有弟兄資財而分者，且順情性，好利而欲得，若是則兄弟相怫奪矣；",
                    "zhushu": "怫，違戾也。或曰拂字從木旁，弗擊也。《方言》云：自關而西謂之拂，今之農器連枷也。且發辭也。"
                },
                {
                    "paragraph": "且化禮義之文理，若是則讓乎國人矣。故順情性則弟兄爭矣，化禮義則讓乎國人矣。凡人之欲爲善者，爲性惡也。",
                    "zhushu": "爲其性惡，所以欲爲善也。"
                },
                {
                    "paragraph": "夫薄願厚，惡願美，狹願廣，貧願富，賤願貴，苟無之中者，必求於外，故富而不願財，貴而不願埶，苟有之中者，必不及於外。",
                    "zhushu": "旣有富貴於中，故不及財勢於外也。"
                },
                {
                    "paragraph": "用此觀之，人之欲爲善者，爲性惡也。",
                    "zhushu": "無於中故求於外，亦猶貧願富之比。"
                },
                {
                    "paragraph": "今人之性，固無禮義，故彊學而求有之也。性不知禮義，故思慮而求知之也。然則生而已，則人無禮義，不知禮義。",
                    "zhushu": "性而已，謂不矯僞者。"
                },
                {
                    "paragraph": "人無禮義則亂，不知禮義則悖。然則生而已，則悖亂在已。用此觀之，人性惡明矣，其善者僞也。",
                    "zhushu": "不矯而爲之，則悖亂在已，以此知其性惡也。",
                    "type": 2
                },
                {
                    "paragraph": "孟子曰：人之性善。曰：是不然。凡古今天下之所謂善者，正理平治也；所謂惡者，偏險悖亂也。是善惡之分也已。",
                    "zhushu": "善惡之分，在此二者。分，扶問反。"
                },
                {
                    "paragraph": "今誠以人之性固正理平治邪？則有惡用聖王，惡用禮義矣哉？",
                    "zhushu": "有讀爲又。惡音，烏也。"
                },
                {
                    "paragraph": "雖有聖王禮義，將曷加於正理平治也哉！今不然，人之性惡。",
                    "zhushu": "今以性善爲不然者，爲人之性惡也。"
                },
                {
                    "paragraph": "故古者聖人以人之性惡，以爲偏險而不正，悖亂而不治，故爲之立君上之埶以臨之，明禮義以化之，起法正以治之，重刑罰以禁之，使天下皆出於治，合於善也。是聖王之治，而禮義之化也。今當試去君上之埶，無禮義之化，去法正之治，無刑罰之禁，𠋣而觀天下民人之相與也。",
                    "zhushu": "倚，任也。或曰𠋣。偏倚猶傍觀也。"
                },
                {
                    "paragraph": "若是，則夫彊者害弱而奪之，衆者暴寡而譁之，",
                    "zhushu": "衆者陵暴於寡而諠譁之，不使得發言也。"
                },
                {
                    "paragraph": "天下之悖亂而相亡，不待頃矣。",
                    "zhushu": "頃，少頃也。本或爲須，須臾也。"
                },
                {
                    "paragraph": "用此觀之，然則人之性惡明矣，其善者僞也。",
                    "zhushu": ""
                },
                {
                    "paragraph": "故善言古者，必有節於今；善言天者，必有徴於人。",
                    "zhushu": "節準徵驗。"
                },
                {
                    "paragraph": "凡論者，貴其有辨合，其符驗，",
                    "zhushu": "辨，别也。《周禮·小宰》：聽稱責以傅别。鄭司農云：别之爲兩，兩家各執其一。符以竹爲之，亦相合之物。言論議如别之合，如符之驗，然可施行也。"
                },
                {
                    "paragraph": "故坐而言之，起而可設，張而可施行。今孟子曰：人之性善。無辨合符驗，坐而言之，起而不可設，張而不可施行，豈不過甚矣哉？故性善，則去聖王、息禮義矣；",
                    "zhushu": "性善則不假聖王禮義也。"
                },
                {
                    "paragraph": "性惡，則與聖王、貴禮義矣。故櫽栝之生，爲枸木也；繩墨之起，爲不直也。立君上，明禮義，爲性惡也。用此觀之，然則人之性惡明矣，其善者僞也。",
                    "zhushu": ""
                },
                {
                    "paragraph": "直木不待櫽栝而直者，其性直也。枸木必將待櫽栝烝矯然後直者，以其性不直也。今人之性惡，必將待聖王之治，禮義之化，然後皆出於治，合於善也。用此觀之，然則人之性惡明矣，其善者僞也。",
                    "zhushu": "",
                    "type": 2
                },
                {
                    "paragraph": "問者曰：禮義積僞者，是人之性，故聖人能生之也。",
                    "zhushu": "言禮義雖是積僞所爲，亦皆人之天性，自有聖人能生之，衆人但不能生耳。"
                },
                {
                    "paragraph": "應之曰：是不然。夫陶人埏埴而生瓦，然則瓦埴豈陶人之性也哉？",
                    "zhushu": "豈陶人亦性而能瓦埴哉？亦積僞然後成也。"
                },
                {
                    "paragraph": "工人斵木而生器，然則器木豈工人之性也哉？夫聖人之於禮義也，辟亦陶埏而生之也。",
                    "zhushu": "辟讀爲譬。"
                },
                {
                    "paragraph": "然則禮義積僞者，豈人之本性也哉？凡人之性者，堯、舜之與桀、跖，其性一也；君子之與小人，其性一也。",
                    "zhushu": "言皆惡也。"
                },
                {
                    "paragraph": "今將以禮義積僞爲人之性邪？然則有曷貴堯、禹，曷貴君子矣哉？",
                    "zhushu": "所以貴堯禹者，以其能化性，異於衆也。有讀爲又。"
                },
                {
                    "paragraph": "凡所貴堯、禹、君子者，能化性，能起僞，僞起而生禮義。然則聖人之於禮義積僞也，亦猶陶埏而生之也。",
                    "zhushu": "聖人化性於禮義，猶陶人埏埴而生瓦。"
                },
                {
                    "paragraph": "用此觀之，然則禮義積僞者，豈人之性也哉？",
                    "zhushu": "旣類陶埏而生，明非本性也。"
                },
                {
                    "paragraph": "所賤於桀、跖、小人者，從其性，順其情，安恣睢，以出乎貪利爭奪。故人之性惡明矣，其善者僞也。",
                    "zhushu": "桀跖小人，是人之本性也。"
                },
                {
                    "paragraph": "天非私曾、騫、孝已而外衆人也，",
                    "zhushu": "曽参，閔子騫也。孝已，殷髙宗之太子，皆有至孝之行也。"
                },
                {
                    "paragraph": "然而曾、騫、孝已獨厚於孝之實而全於孝之名者，何也？以綦於禮義故也。",
                    "zhushu": "三人能矯其性，極爲禮義故也。"
                },
                {
                    "paragraph": "天非私齊、魯之民而外秦人也，然而於父子之義，夫婦之别，不如齊、魯之孝具敬父者，何也？",
                    "zhushu": "孝具，能具孝道。敬父當爲敬文，傳冩誤耳。敬而有文，謂夫婦有别也。"
                },
                {
                    "paragraph": "以秦人之從情性，安恣睢，慢於禮義故也。豈其性異矣哉？",
                    "zhushu": "綦禮義則爲曾閔，慢禮義則爲秦人，明性同於惡，唯在所化耳。若以爲性善，則曾閔不當與衆人殊，齊魯不當與秦人異也。",
                    "type": 2
                },
                {
                    "paragraph": "塗之人可以爲禹，曷謂也？",
                    "zhushu": "塗，道路也。舊有此語，今引以自難，言若性惡，何故塗之人皆可以爲禹也。"
                },
                {
                    "paragraph": "曰：凡禹之所以爲禹者，以其爲仁義法正也。然則仁義法正有可知可能之理，",
                    "zhushu": "人皆有之。"
                },
                {
                    "paragraph": "然而塗之人也，皆有可以知仁義法正之質，皆有可以能仁義法正之具，然則其可以爲禹明矣。今以仁義法正爲固無可知可能之理邪？然則唯禹不知仁義法正，不能仁義法正也。",
                    "zhushu": "唯，讀爲雖。"
                },
                {
                    "paragraph": "將使塗之人固無可以知仁義法正之質，而固無可以能仁義法正之具邪？然則塗之人也，且内不可以知父子之義，外不可以知君臣之正。不然。",
                    "zhushu": "以塗之人，無可知可能之論爲不然也。"
                },
                {
                    "paragraph": "今塗之人者，皆内可以知父子之義，外可以知君臣之正，然則其可以知之質，可以能之具，其在塗之人明矣。今使塗之人者以其可以知之質，可以能之具，本夫仁義之可知之理，可能之具，然則其可以爲禹明矣。今使塗之人伏術爲學，專心一志，思索孰察，加日縣久，積善而不息，則通於神明，參於天地矣。",
                    "zhushu": "伏術，伏膺於術，孰察精孰而察，加日累日也。縣久，縣繫以久長。"
                },
                {
                    "paragraph": "故聖人者，人之所積而致也。",
                    "zhushu": "雖性惡，若積習，則可爲聖人。書曰：唯狂克念作聖。"
                },
                {
                    "paragraph": "曰：聖可積而致，然而皆不可積，何也？曰：可以而不可使也。",
                    "zhushu": "可以爲而不可使爲，以其性惡。"
                },
                {
                    "paragraph": "故小人可以爲君子，而不肯爲君子；君子可以爲小人，而不肯爲小人。小人、君子者，未甞不可以相爲也。然而不相爲者，可以而不可使也。故塗之人可以爲禹。然則塗之人能爲禹，未必然也。雖不能爲禹，無害可以爲禹。足可以徧行天下，然而未甞有能徧行天下者也。夫工匠、農、賈，未甞不可以相爲事也，",
                    "zhushu": "事業。"
                },
                {
                    "paragraph": "然則未甞能相爲事也。用此觀之，然則可以爲，未必能也；雖不能，無害可以爲。然則能不能之與可不可，其不同逺矣，其不可以相爲明矣。",
                    "zhushu": "工賈可以相爲而不能相爲，是可與能不同也。可與能旣不同，則終不可以相爲也。此明禹亦性惡，以能積僞爲聖人，非禹性本善也。聖人異於衆者，在化性也。"
                },
                {
                    "paragraph": "堯問於舜曰：人情何如？舜對曰：人情甚不美，又何問焉？妻子具而孝衰於親，嗜欲得而信衰於友，爵禄盈而忠衰於君。人之情乎，人之情乎！甚不美，又何問焉？唯賢者爲不然。",
                    "zhushu": "引此亦以明性之惡。韓侍郎作性原曰：性也者，與生俱生也；情也者，接於物而生也。性之品有三，而其所以爲性五；情之品有三，而其所以爲情七。曰：何也？曰：性之品有上中下三。上焉者，善而已矣；中焉者，可道而上下也；下焉者，惡焉而已矣。其所以爲性者五：曰仁，曰禮、曰信、曰義、曰智、曰：上焉者之於五也，主於一而行於四。中焉者之於五，一也，不少有焉，則少反焉，其於四也混。下焉者之於五也，反於一而悖於四。性之於情視其品。情之品有上、中、下三。其所以爲情者七：曰喜，曰怒、曰哀、曰懼、曰愛、曰惡、曰欲。上焉者之於七也，動而處其中；中焉者之於七也，有所甚，有所亡，然而求合其中者也；下焉者之於七也，亡與甚，直情而行者也。情之於性視其品。孟子之言性曰：人之性善。荀子之言性曰：人之性惡。揚子之言性曰：人之性善惡混。夫始善而進惡，與始惡而進善，與始也混，而今也善惡皆舉其中而遺其上下者也，得其一而失其二者也。叔魚之生也，其母視之，知其必以賄死。揚食我之生也，叔向之母聞其號也，知必滅其宗。越椒之生也，子文以爲大慼，知若敖氏之鬼不食也。人之性果善乎？后稷之生也，其母無災；其始匍匐也，則歧歧然，嶷嶷然，文王之在母也，母不憂；旣生也，傅不勤；旣學也，師不煩。人之性果惡乎？堯之朱，舜之均、文三之管、蔡，習非不善也，而卒爲姦；瞽叟之舜，鮌之禹，習非不惡也，而卒爲聖。人之性善惡果混乎？故曰：三子之言性也，舉其中而遺其上下者也，得其一而失其二者也。曰：然則性之上下者，其終不可移乎？曰：上之性就學而愈明，下之性畏威而寡罪，是故上者可學，而下者可制也。其品則孔子謂不移也。曰：今之言性者異於此，何也？曰：今之言者，雜老佛而言也。雜老，佛而言之也者，奚言而不異？"
                },
                {
                    "paragraph": "有聖人之知者，有士君子之知者，有小人之知者，有役夫之知者。多言則文而類，終日議其所以言之，千舉萬變，其統類一也，是聖人之知也。",
                    "zhushu": "文，謂言不鄙陋也。類，謂其統類不乖謬也。雖終日議其所以然，其言千舉萬變，終始條貫如一，是聖人之知也。"
                },
                {
                    "paragraph": "少言則徑而省，論而法，若佚之以繩，是士君子之知也。",
                    "zhushu": "徑，易也。省謂辭寡。論而法，謂論議皆　有法，不放縱也。論或爲倫。佚猶引也。佚以繩，言其直也。聖人經營事廣，故曰多言。君子止恭其所守，故曰少言也。"
                },
                {
                    "paragraph": "其言也諂，其行也悖，其舉事多悔，是小人之知也。",
                    "zhushu": "言諂行悖，謂言行相違也。"
                },
                {
                    "paragraph": "齊給便敏而無類雜，能旁魄而母用，",
                    "zhushu": "齊，疾也。給，謂應之速，如供給者也。便，謂輕巧敏速也。無類，首尾乖戾雜能，多異術也。旁魄，廣博也。毋用，不應於用。便，匹延反。魄音薄。"
                },
                {
                    "paragraph": "析速粹孰而不急，",
                    "zhushu": "析謂析辭若堅白之論者也。速謂發辭捷速。粹孰，所著論甚精孰也。不急，亦不急於用也。"
                },
                {
                    "paragraph": "不恤是非，不論曲直，以期勝人爲意，是役夫之知也。",
                    "zhushu": "期於必勝人，惠施之論也。徒自勞苦爭勝而不知禮義，故曰役夫之知也。"
                },
                {
                    "paragraph": "有上勇者，有中勇者，有下勇者。天下有中，敢直其身；",
                    "zhushu": "中，謂中道。敢，果决也。直其身，謂中立而不𠋣，無回邪也。"
                },
                {
                    "paragraph": "先王有道，敢行其意。",
                    "zhushu": "言不疑也。"
                },
                {
                    "paragraph": "上不循於亂世之君，下不俗於亂世之民。",
                    "zhushu": "循，順從也。俗謂從其俗也。"
                },
                {
                    "paragraph": "仁之所在無貧窮，仁之所亡無富貴。",
                    "zhushu": "唯仁所在爲富貴。禮記曰：不祈多積。多文以爲富也。"
                },
                {
                    "paragraph": "天下知之，則欲與天下同苦樂之；",
                    "zhushu": "得權位則與天下之人同休戚。苦或爲共也。"
                },
                {
                    "paragraph": "天下不知之，則傀然獨立天地之間而不畏，是上勇也。",
                    "zhushu": "傀傀，偉大貌也，公回反。或曰：傀與塊同，獨居之貌也。"
                },
                {
                    "paragraph": "禮恭而意儉，大齊信焉而輕貨財，",
                    "zhushu": "大，重也。齊信，謂釐齊於信也。"
                },
                {
                    "paragraph": "賢者敢推而尚之，不肖者敢援而廢之，是中勇也。",
                    "zhushu": "尚，上也。援，牽引也。"
                },
                {
                    "paragraph": "輕身而重貨，恬禍而廣解，",
                    "zhushu": "恬，安也。謂安於禍難也。而廣自觧說，言以辭勝人也。解，佳買反。"
                },
                {
                    "paragraph": "苟免，不恤是非、然不然之情，以期勝人爲意，是下勇也。",
                    "zhushu": ""
                },
                {
                    "paragraph": "繁弱、鉅黍，古之良弓也，",
                    "zhushu": "繁弱封父之弓。《左傳》曰：封父之繁弱。鉅與拒同，黍當爲來。史記，蘇秦說韓王曰：谿子少府，時力距來。司馬貞云：言弓弩埶勁，足以拒於來敵也。"
                },
                {
                    "paragraph": "然而不得排㯳則不能自正。",
                    "zhushu": "排㯳，轉正弓弩之器。㯳，巨京反。"
                },
                {
                    "paragraph": "桓公之葱，大公之闕，文王之録，莊君之曶，闔閭之干將、莫邪、鉅闕、辟閭，此皆古之良劒也，",
                    "zhushu": "葱闕、録、曶，齊桓公、齊太公、周文王、楚莊王之劒名，皆未詳所出。葱，青色也。録與緑同。三劒，以色爲名。曹植七啓說劒云：雕以翠緑，亦其類也。曶劒光采，慌忽難視，以形爲名也。闕，未詳。或曰：闕，缺也。劒至利則喜缺，因以爲名。鉅闕亦是也。干將、莫邪、巨闕，皆呉王闔閭劒名。辟閭，未詳。新序：閭丘卬謂齊宣王曰：辟閭巨闕，天下之良劒也。或曰：辟閭即湛盧也。閭、盧聲相近。盧，黑色也。湛盧，言湛然如水而黒也。又張景陽七發說劒曰：舒辟不常。李善云：辟，卷　也。言神劒柔，可卷而懷之，舒則可用辟閭，或此義歟。"
                },
                {
                    "paragraph": "然而不加砥厲則不能利，不得人力則不能斷。驊騮、騹𩦸、纎離、緑耳，此皆古之良馬也，",
                    "zhushu": "皆周穆王八駿名。騹讀爲騏，謂青驪文如博棊。列子作赤𩦸，與此不同。纎離即列子盗驪也。"
                },
                {
                    "paragraph": "然而前必有銜轡之制，後有鞭䇿之威，加之以造父之馭，然後一日而致千里也。夫人雖有性質美而心辨知，必將求賢師而事之，擇賢友而友之。得賢師而事之，則所聞者堯、舜、禹、湯之道也；得良友而友之，則所見者忠信敬讓之行也。身日進於仁義而不自知也者，靡使然也。",
                    "zhushu": "靡，謂相順從也。或曰靡磨切也。"
                },
                {
                    "paragraph": "今與不善人處，則所聞者欺誣詐僞也，所見者汙漫、淫邪、貪利之行也，",
                    "zhushu": "汙穢，行也。漫誕、漫欺，誑也。莊子北人無擇曰：舜以其辱行漫我也。"
                },
                {
                    "paragraph": "身且加於刑戮而不自知者，靡使然也。傳曰：不知其子視其友，不知其君視其左右。靡而已矣，靡而已矣。",
                    "zhushu": ""
                }
            ]
        },
        {
            "name": "君子篇第二十四",
            "paragraphs": [
                {
                    "paragraph": "君子篇第二十四",
                    "zhushu": "凡篇名多用初發之語名之，此篇皆論人君之事，即君子當爲天子，恐傳寫誤也。",
                    "type": 1
                },
                {
                    "paragraph": "天子無妻，告人無匹也。",
                    "zhushu": "告言也。妻者，齊也。天子尊，無與二，故無匹也。"
                },
                {
                    "paragraph": "四海之内無客禮，告無適也。",
                    "zhushu": "適讀爲敵。《禮記》曰：天子無客禮，莫敢主焉。君適其臣，升自阼階，不敢有其室也。"
                },
                {
                    "paragraph": "足能行，待相者然後進；口能言，待官人然後詔。",
                    "zhushu": "官人，掌喉舌之官也。"
                },
                {
                    "paragraph": "不視而見，不聽而聦，不言而信，不慮而知，不動而功，告至備也。",
                    "zhushu": "盡委於羣下，故能至備也。"
                },
                {
                    "paragraph": "天子也者，埶至重，形至佚，心至愈，",
                    "zhushu": "愈，讀爲愉。"
                },
                {
                    "paragraph": "志無所詘，形無所勞，尊無上矣。詩曰：普天之下，莫非王土。率土之濵，莫非王臣。此之謂也。",
                    "zhushu": "《詩·小雅·北山》之篇。率，循也。濵，涯也。"
                },
                {
                    "paragraph": "聖王在上，分義行乎下，則士大夫無流淫之行，百吏官人無怠慢之事，衆庶百姓無姦怪之俗，無盜賊之罪，莫敢犯大上之禁。",
                    "zhushu": "大，讀爲太。上，至尊之號。"
                },
                {
                    "paragraph": "天下曉然皆知夫盜竊之人不可以爲富也，皆知夫賊害之人不可以爲壽也，皆知夫上之禁不可以爲安也。由其道，則人得其所好焉；不由其道，則必遇其所惡焉。",
                    "zhushu": "道謂政令。"
                },
                {
                    "paragraph": "是故刑罪綦省而威行如流。治世曉然皆知夫爲姦則雖隱竄逃亡之由不足以免也，莫不服罪而請。",
                    "zhushu": "自請刑戮。"
                },
                {
                    "paragraph": "書曰：凡人自得罪。此之謂也。",
                    "zhushu": "言人人自得其罪，不敢隱也。與今康誥義不同，或斷章取義歟？"
                },
                {
                    "paragraph": "故刑當罪則威，不當罪則侮；爵當賢則貴，不當賢則賤。",
                    "zhushu": "不當則爲下所侮賤。"
                },
                {
                    "paragraph": "古者刑不過罪，爵不踰德，故殺其父而臣其子，殺其兄而臣其弟。",
                    "zhushu": "言當罪而用賢，歸於至公也。謂若殛鮌興禹，殺管叔，封康叔之比者。"
                },
                {
                    "paragraph": "刑罰不怒罪，爵賞不踰德，分然各以其誠通。",
                    "zhushu": "善惡分然其忠誠，皆得通達無屈滯。"
                },
                {
                    "paragraph": "是以爲善者勸，爲不善者沮。刑罰綦省而威行如流，政令致明而化易如神。傳曰：一人有慶，兆人賴之。此之謂也。",
                    "zhushu": "尚書甫刑之辭。"
                },
                {
                    "paragraph": "亂世則不然：刑罰怒罪，爵賞踰德，以族論罪，以世舉賢。",
                    "zhushu": "太誓所謂罪人以族，官人以世。公羊亦云：尹氏卒，曷爲貶？譏世卿也。"
                },
                {
                    "paragraph": "故一人有罪而三族皆夷，德雖如舜，不免刑均，是以族論罪也。",
                    "zhushu": "三族，父母妻族也。夷，滅也。均，同也。謂同被其刑也。"
                },
                {
                    "paragraph": "先祖當賢，後子孫必顯，行雖如桀、紂，列從必尊，此以世舉賢也。",
                    "zhushu": "當賢謂身當賢人之號也。列從謂行列相從。當或爲甞也。"
                },
                {
                    "paragraph": "以族論罪，以世舉賢，雖欲無亂，得乎哉？詩曰：百川沸騰，山冢崒崩。髙岸爲谷，深谷爲陵。哀今之人，胡𢡚莫懲。此之謂也。",
                    "zhushu": "詩·小雅·十月之交》之篇。毛云：沸，出也。騰，乘也。山頂曰冢，崒者崔嵬。髙岸爲谷，深谷爲陵。言易位也。鄭云：慘，曾也。懲，止也。變異如此，禍亂方至，哀哉！今在位之人，何曾無以道德止。"
                },
                {
                    "paragraph": "論法聖王，則知所貴矣；",
                    "zhushu": "論議法，效聖王。"
                },
                {
                    "paragraph": "以義制事，則知所利矣。",
                    "zhushu": "以義制事則利博，"
                },
                {
                    "paragraph": "論知所貴，則知所養矣；事知所利，則動知所出矣。",
                    "zhushu": "養謂自奉養。所出，謂所從也。"
                },
                {
                    "paragraph": "二者，是非之本，而得失之原也。故成王之於周公也，無所徃而不聽，知所貴也。桓公之於管仲也，國事無所徃而不用，知所利也。呉有伍子胥而不能用，國至乎亡，倍道失賢也。故尊聖者王，貴賢者霸，敬賢者存，慢賢者亡，古今一也。故尚賢使能，等貴賤，分親䟽，序長幼，此先王之道也。故尚賢使能，則主尊下安；貴賤有等，則令行而不流；",
                    "zhushu": "流，邪，移也。各知其分，故無違令。"
                },
                {
                    "paragraph": "親䟽有分，則施行而不悖；",
                    "zhushu": "施謂恩惠。親䟽有分，則恩惠各親其親，故不乖悖。施，式豉反。分，扶問反。"
                },
                {
                    "paragraph": "長幼有序，則事業捷成而有所休。",
                    "zhushu": "捷，速也。長幼各任其力，故事業速成，而亦有所休息之時也。"
                },
                {
                    "paragraph": "故仁者，仁此者也；",
                    "zhushu": "仁，謂愛說也。此謂尚賢、使能、等貴賤、分親䟽、序長幼，五者也。愛說此五者，則爲仁也。"
                },
                {
                    "paragraph": "義者，分此者也；",
                    "zhushu": "分别此五者，使合宜，則爲義也。"
                },
                {
                    "paragraph": "節者，死生此者也；",
                    "zhushu": "能爲此五者，死生則爲名節也。"
                },
                {
                    "paragraph": "忠者，惇慎此者也。",
                    "zhushu": "慎讀如順。人臣能厚順此五者，則爲忠也。"
                },
                {
                    "paragraph": "兼此而能之，備矣。",
                    "zhushu": "兼此仁義忠節而能之，則爲德備也。"
                },
                {
                    "paragraph": "備而不矜，一自善也，謂之聖。",
                    "zhushu": "一，皆也。徳備而不矜伐於人，皆所以自善，則謂之聖人。夫衆人之心有一善，則揚揚如也。聖人包容萬物，與天地同功，何所矜伐爲也。"
                },
                {
                    "paragraph": "不矜矣，夫故天下不與爭能，而致善用其功。",
                    "zhushu": "不矜而推衆力，故天下不敢爭能，而極善用於衆功。矜則有敵，故不尊也。"
                },
                {
                    "paragraph": "有而不有也，夫故爲天下貴矣。",
                    "zhushu": "有能而不自有。"
                },
                {
                    "paragraph": "詩曰：淑人君子，其儀不忒。其儀不忒，正是四國。此之謂也。",
                    "zhushu": "詩·曹風·尸鳩》之篇言善人君子其儀不忒，故能正四方之國，以喻正身任物則四國皆化，恃才矜能則所得者小也。"
                }
            ]
        },
        {
            "name": "成相篇第二十五",
            "paragraphs": [
                {
                    "paragraph": "成相篇第二十五",
                    "zhushu": "以初發語名篇雜論君臣治亂之事以自見其意故下云託於成相以喻意。漢書藝文志謂之成相雜辭，蓋亦賦之流也。或曰：成功在相，故作成相三章也。",
                    "type": 1
                },
                {
                    "paragraph": "請成相，",
                    "zhushu": "請言成相之辭。"
                },
                {
                    "paragraph": "世之殃，愚闇愚闇墮賢艮。",
                    "zhushu": "世之殃由於愚。此愚闇以重墮賢良也。墮，許䂓反。"
                },
                {
                    "paragraph": "人主無賢，如瞽無相，何倀倀。",
                    "zhushu": "倀倀，無所往貌。相，息亮反。倀，丑羊反。"
                },
                {
                    "paragraph": "請布基，愼聖人，",
                    "zhushu": "愼讀爲順。請說陳布基業，在乎順聖人也。"
                },
                {
                    "paragraph": "愚而自專事不治。主忌苟勝，羣臣莫諫，必逢災。",
                    "zhushu": "主旣猜忌，又苟欲勝人也。"
                },
                {
                    "paragraph": "論臣過，反其施，",
                    "zhushu": "言論人臣之過，在乎不行施惠。施，式豉反。"
                },
                {
                    "paragraph": "尊主安國尚賢義。拒諫飾非，愚而上同，國必禍。",
                    "zhushu": "所以尊主安國，在崇尚賢義。若拒諫飾非，以愚闇之性，苟合於上，則必禍也。"
                },
                {
                    "paragraph": "曷謂罷，國多私，",
                    "zhushu": "假設問荅，以明其意。罷讀曰疲，謂弱不任事者也。所以弱者，由於多私。國語：罷士無伍。韋昭曰：罷，病也。無行曰病。"
                },
                {
                    "paragraph": "比周還主黨與施。",
                    "zhushu": "還繞。"
                },
                {
                    "paragraph": "逺賢近讒，忠臣蔽塞，主勢移。曷謂賢，明君臣，",
                    "zhushu": "明君臣之道則爲賢，"
                },
                {
                    "paragraph": "上能尊主愛下民。主誠聽之，天下爲一，海内賔。主之孽，讒人達，賢能遁逃國乃蹷。",
                    "zhushu": "孽，災也。蹷顚，覆也。"
                },
                {
                    "paragraph": "愚以重愚，闇以重闇，成爲桀。",
                    "zhushu": "久而愚闇愈甚，遂至於桀也。"
                },
                {
                    "paragraph": "世之災，妬賢能，飛廉知政任惡來。",
                    "zhushu": "惡來飛廉之子。秦之先也。史記曰：惡來有力飛廉善走父子俱以材力事紂也。"
                },
                {
                    "paragraph": "卑其志意，大其園囿，髙其臺榭。",
                    "zhushu": "卑其志意，言無逺慮，不慕往古。"
                },
                {
                    "paragraph": "武王怒，師牧野，紂卒易郷啓乃下。",
                    "zhushu": "易，郷回也。謂前徒倒戈攻于後，啓微子名下降也。郷讀爲向。"
                },
                {
                    "paragraph": "武王善之，封於宋，立其祖。",
                    "zhushu": "立其祖，使祭祀不絶也。左傳曰：宋祖帝乙。"
                },
                {
                    "paragraph": "世之衰，讒人歸，比干見刳箕子累。",
                    "zhushu": "累讀爲縲。書曰：釋箕子之囚。"
                },
                {
                    "paragraph": "武王誅之，吕尚招麾，殷民懐。",
                    "zhushu": "招麾，指揮也。"
                },
                {
                    "paragraph": "世之禍，惡賢士，子胥見殺百里徙。",
                    "zhushu": "子胥，吳大夫伍貟字也，爲夫差所殺。百里奚，虞公之臣。徙，遷也。謀不見用，虞滅係虜，遷徙於秦。"
                },
                {
                    "paragraph": "穆公得之，強配五伯，六卿施。",
                    "zhushu": "穆公，秦穆公任好也。伯讀曰霸。六卿，天子之制。春秋時大國亦僭置六卿。六卿施言施六卿也。"
                },
                {
                    "paragraph": "世之愚，惡大儒，逆斥不通孔子拘。",
                    "zhushu": "逆拒，斥逐大儒，不使通拘，謂畏匡戹陳也。"
                },
                {
                    "paragraph": "展禽三絀，春申道綴，基畢輸。",
                    "zhushu": "展禽，魯大夫無駭之後，名獲，字子禽，謚曰惠。居於栁下。三絀，謂爲士師三見絀也。春申，楚相黄歇封爲春申君。綴，止也。與輟同。畢，盡也。輸，傾委也。言春申爲李園所殺，其儒術政治道德基業盡傾覆委地也。"
                },
                {
                    "paragraph": "請牧基，賢者思，",
                    "zhushu": "牧治。"
                },
                {
                    "paragraph": "堯在萬世如見之。讒人罔極，險陂傾側，此之疑。",
                    "zhushu": "陂，與詖同，言當疑此讒人傾險也。"
                },
                {
                    "paragraph": "基必施，辨賢罷，",
                    "zhushu": "罷，讀曰疲也。"
                },
                {
                    "paragraph": "文武之道同伏戲。",
                    "zhushu": "文、武，周文王、武王。伏戲。古帝王太昊氏始畫八卦，造書契者。戲與羲同。"
                },
                {
                    "paragraph": "由之者治，不由者亂，何疑爲？凡成相，辨法方，至治之極復後王。",
                    "zhushu": "後王，當時之王言。欲爲至治，在歸復後王，謂隨時設敎，不必拘於古法。"
                },
                {
                    "paragraph": "愼墨季惠，百家之說誠不詳。",
                    "zhushu": "愼到、墨翟、惠施。或曰：季，即莊子曰季眞之莫爲者也。又曰：季子聞而笑之。據此，則是梁惠王、犀首、惠施同時人也。韓侍郎云：或曰：季，梁也。列子曰：季梁，楊朱之友。言四子及百家好異說，故不用心詳明之。詳或爲祥。"
                },
                {
                    "paragraph": "治復一，脩之吉，君子執之心如結。",
                    "zhushu": "言堅固不解也。"
                },
                {
                    "paragraph": "衆人貳之，讒夫棄之，形是詰。",
                    "zhushu": "衆人則不能復一，讒夫則兼棄之，但詰問治之形狀，言侮嫚也。或曰：形當爲刑，無德化，唯刑戮是詰，言苛暴也。"
                },
                {
                    "paragraph": "水至平，端不傾，心術如此象聖人。",
                    "zhushu": "聖人心平如水。"
                },
                {
                    "paragraph": "而有埶，直而用抴，必參天。",
                    "zhushu": "而有勢之上疑脱一字。言旣得權勢則度已，以繩接人，用抴功業必參天也。"
                },
                {
                    "paragraph": "世無王，窮賢良，",
                    "zhushu": "無王者興，賢良窮困。"
                },
                {
                    "paragraph": "暴人芻豢，仁人糟糠。禮樂滅息，聖人隱伏，墨術行。治之經，禮與刑，君子以修百姓寧。明德愼罰，國家旣治，四海平。治之志，後埶富，",
                    "zhushu": "爲治之意，後權埶與富者，則公道行而貨賂息也。"
                },
                {
                    "paragraph": "君子誠之好以待。",
                    "zhushu": "君子必誠此意，好以待用。"
                },
                {
                    "paragraph": "處之敦固，有深藏之，能逺思。",
                    "zhushu": "敦，厚也。有讀爲又。旣處之厚固，又能深藏逺慮。"
                },
                {
                    "paragraph": "思乃精，志之榮，好而壹之神以成。",
                    "zhushu": "好而不二，則通於神明也。"
                },
                {
                    "paragraph": "精神相反，一而不貳，爲聖人。",
                    "zhushu": "相反，謂反覆不離散。"
                },
                {
                    "paragraph": "治之道，美不老，",
                    "zhushu": "老，休息也。莊子曰：佚我以老爲治，當日新其美，無休息。"
                },
                {
                    "paragraph": "君子由之佼以好。",
                    "zhushu": "佼，亦好也。音絞。"
                },
                {
                    "paragraph": "下以敎誨子弟，上以事祖考。",
                    "zhushu": "接下以仁，事親以孝也。"
                },
                {
                    "paragraph": "成相竭，辭不蹷，",
                    "zhushu": "竭，盡也。論成相之事，雖終篇無顚蹷之辭。蹷音厥。"
                },
                {
                    "paragraph": "君子道之順以達。",
                    "zhushu": "道，言說也。辭旣不蹷，君子言之，必𢎞順而通達。"
                },
                {
                    "paragraph": "宗其賢良，辨其殃孽。",
                    "zhushu": "君子尋成相之辭，必能宗其賢良致治，辨其殃孽爲之害也。",
                    "type": 2
                },
                {
                    "paragraph": "請成相，道聖王，",
                    "zhushu": "道亦言說前章意未盡，故再論之也。"
                },
                {
                    "paragraph": "堯舜尚賢身辭讓。許由善卷，重義輕利，行顯明。",
                    "zhushu": "莊子曰：堯讓天下於許由，許由曰：予適有幽憂之病，方且治之，未暇治天下也。遂不受。舜讓天下於善卷，善卷不受，遂入深山，不知其處也。"
                },
                {
                    "paragraph": "堯讓賢，以爲民，",
                    "zhushu": "爲萬民求明君，所以不私其子。"
                },
                {
                    "paragraph": "氾利兼愛德施均。辨治上下，貴賤有等，明君臣。堯授能，舜遇時，尚賢推德天下治。雖有賢聖，適不遇世，孰知之。",
                    "zhushu": "蓋以自歎。"
                },
                {
                    "paragraph": "堯不德，舜不辭，",
                    "zhushu": "皆歸至公。"
                },
                {
                    "paragraph": "妻以二女任以事。大人哉舜，南面而立，萬物備。",
                    "zhushu": "委任羣下，無爲而理。"
                },
                {
                    "paragraph": "舜授禹，以天下，",
                    "zhushu": "舜所以授禹，亦以天下之故也。"
                },
                {
                    "paragraph": "尚得推賢不失序。",
                    "zhushu": "得當爲德。"
                },
                {
                    "paragraph": "外不避仇，内不阿親，賢者予。",
                    "zhushu": "謂殛鯀興禹，又不私其子。子，讀爲與。"
                },
                {
                    "paragraph": "禹勞心力，堯有德，干戈不用三苗服。舉舜甽畒，任之天下，身休息。",
                    "zhushu": "甽，與畎同。"
                },
                {
                    "paragraph": "得后稷，五榖殖，夔爲樂正鳥獸服。",
                    "zhushu": "謂擊石拊石，百獸率舞，笙鏞以間，鳥獸蹌蹌也。"
                },
                {
                    "paragraph": "契爲司徒，民知孝弟，尊有德。禹有功，抑下鴻，",
                    "zhushu": "抑，遏也。下謂治水使歸下也。鴻即洪水也。書曰：禹降水警予也。"
                },
                {
                    "paragraph": "辟除民害逐共工。",
                    "zhushu": "今尚書。舜流共工于幽。此云禹，未詳。"
                },
                {
                    "paragraph": "北決九河，通十二渚，䟽三江。",
                    "zhushu": "按禹貢導弱、黒、漾、沇、淮、渭、洛七水，又有濰、淄，其道，伊、洛、𤁄、澗、旣入于河，數則不止於十二，此云十二渚，未詳其說也。"
                },
                {
                    "paragraph": "禹溥土，平天下，",
                    "zhushu": "溥讀爲敷。孔安國云：洪水泛溢，禹分布治九州之土也。"
                },
                {
                    "paragraph": "躬親爲民行勞苦。",
                    "zhushu": "行讀如字，謂所行之事也。"
                },
                {
                    "paragraph": "得益、皐陶、横革、直成爲輔。",
                    "zhushu": "横革直木聞韓侍郎云：此論益皐陶之功，横而不順理者革之，直者成之也。"
                },
                {
                    "paragraph": "契𤣥王，生昭明，",
                    "zhushu": "詩曰：天命𤣥鳥，降而生商。又曰：𤣥王桓撥。皆謂契也。史記：契爲堯司徒，封於商，賜姓子氏。契卒，子昭明立也。"
                },
                {
                    "paragraph": "居於砥石遷于商。",
                    "zhushu": "砥石，地名，未詳所在。或曰即砥柱也。左氏傳曰：閼伯居商丘，相土因之。相土，昭明子也。言契初居砥石，至孫相土乃遷商丘也。"
                },
                {
                    "paragraph": "十有四世，乃有天乙，是成湯。",
                    "zhushu": "史記曰：契卒，子昭明立。昭明卒，子相土立。相土卒，子昌若立。昌若卒，子曹圉立。曹圉卒，子㝠立，爲夏司空，勤其官，死於水，殷人郊之冥。卒，子振立。振卒，子微立。微卒，子報丁立。報丁卒，子報乙立。報乙卒，子報丙立。報丙卒，子主壬立。主壬卒，子主癸立。主癸卒，子乙立，是十四世也。"
                },
                {
                    "paragraph": "天乙湯，論舉當，身讓卞隋舉牟光。",
                    "zhushu": "莊子：湯讓天下於卞隋、務光，二人不受，皆投水死。牟與務同也。"
                },
                {
                    "paragraph": "道古賢聖，基必張。",
                    "zhushu": "道說：古之賢聖基業必張大也。",
                    "type": 2
                },
                {
                    "paragraph": "願陳辭，世亂惡善不此治。",
                    "zhushu": "不知治，此世亂惡善之弊。"
                },
                {
                    "paragraph": "隱諱疾賢，良由姦詐，鮮無災。",
                    "zhushu": "隱諱過惡，病害賢良，長用詐，少無災也。"
                },
                {
                    "paragraph": "患難哉，阪爲先，聖",
                    "zhushu": "阪，與反同。反先聖之所爲。"
                },
                {
                    "paragraph": "知不用愚者謀。前車已覆，後未知更，何覺時。",
                    "zhushu": "前車已覆，猶不知戒，更何有覺悟之時也。"
                },
                {
                    "paragraph": "不覺悟，不知苦，迷惑失指易上下。忠不上達，蒙揜耳目，塞門户。",
                    "zhushu": "不能闢四門也。"
                },
                {
                    "paragraph": "門户塞，大迷惑，悖亂昏莫不終極。",
                    "zhushu": "莫冥，莫言闇也。不終極，無己時也。"
                },
                {
                    "paragraph": "是非反易，比周欺上，惡正直。",
                    "zhushu": "惡，烏路反，下同。"
                },
                {
                    "paragraph": "正是惡，心無度，邪枉辟回夫道途。",
                    "zhushu": "辟讀爲僻。"
                },
                {
                    "paragraph": "已無郵人，我獨自美，豈獨無故。",
                    "zhushu": "故事也，不可尤責於人，自美其身，已豈無事，已亦有事而不知其過也。或曰：下無獨字。"
                },
                {
                    "paragraph": "不知戒，後必有，恨",
                    "zhushu": "恨悔。"
                },
                {
                    "paragraph": "後遂過不肯悔。",
                    "zhushu": "不肯悔前之非。"
                },
                {
                    "paragraph": "讒夫多進，反覆言語，生詐態。人之態，不如備，",
                    "zhushu": "如當爲知言，人爲詐態，上不知爲備。"
                },
                {
                    "paragraph": "爭寵嫉賢利惡忌。",
                    "zhushu": "利在惡忌賢者。"
                },
                {
                    "paragraph": "妬功毁賢，下斂黨與，上蔽匿。",
                    "zhushu": "斂，聚也。下聚黨與，則上蔽匿也。"
                },
                {
                    "paragraph": "上壅蔽，失輔埶，",
                    "zhushu": "失輔弼之臣，則埶不在上。"
                },
                {
                    "paragraph": "任用讒夫不能制。孰公長父之難，",
                    "zhushu": "孰公長父，皆厲王之嬖臣，未詳其姓名。墨子曰：厲王染於{立厲}公長父。榮夷終。{立厲}公與孰公不同，未知孰是。或曰：孰公長父，即詩所云皇父也。孰或爲郭。"
                },
                {
                    "paragraph": "厲王流于彘。",
                    "zhushu": "彘，地名，在河東。左傳晉大夫有彘子言孰公長父姦邪，遂使難作。厲王流竄於彘。"
                },
                {
                    "paragraph": "周幽厲，所以敗，不聽䂓諫忠是害。嗟我何人，獨不遇時，當亂世。",
                    "zhushu": "言自古忠良多有遇害，何獨我哉？自，慰勉之辭也。"
                },
                {
                    "paragraph": "欲衷對，言不從，",
                    "zhushu": "衷，誠也。欲誠意以對時君，恐言不從而遇禍也。"
                },
                {
                    "paragraph": "恐爲子胥身離凶。進諫不聽，剄而獨鹿，棄之江。",
                    "zhushu": "獨鹿與屬鏤同，本亦或作屬鏤。吳王夫差賜子胥之劎名。屬，之欲反。鏤，力朱反。國語里革曰：鳥獸成，水蟲孕，於是乎禁罝罣䍡。此當　是自剄之後，盛以罜䍡，棄之江也。賈逵云：罣䍡，小罟也。"
                },
                {
                    "paragraph": "觀往事，以自戒，治亂是非亦可識。託於成相以喻意。",
                    "zhushu": "識，如字，亦讀爲志也。",
                    "type": 2
                },
                {
                    "paragraph": "請成相，言治方，",
                    "zhushu": "言爲治之方術。"
                },
                {
                    "paragraph": "君論有五約以明。君謹守之，下皆平正，國乃昌。",
                    "zhushu": "論爲君之道有五：甚簡約明白。謂臣下職，一也；君法明，二也；刑稱陳，三也；言有節，四也；上通利至莫敢恣，五也。"
                },
                {
                    "paragraph": "臣下職，莫游食，",
                    "zhushu": "游食謂不勤於事，素飡游手也。"
                },
                {
                    "paragraph": "務本節用財無極。事業聽上，莫得相使，一民力。",
                    "zhushu": "所興事業，皆聽於上，羣下不得擅相役使，則民力一也。《禮記》曰：用民之力，歲不過三日也。"
                },
                {
                    "paragraph": "守其職，足衣食，",
                    "zhushu": "民不失職，則衣食足矣。"
                },
                {
                    "paragraph": "厚薄有等明爵服。",
                    "zhushu": "貴賤有别。"
                },
                {
                    "paragraph": "利往卬上，莫得擅與，孰私得。",
                    "zhushu": "利之所往，皆卬於上，莫得擅爲賜與，則誰敢私得於人乎？擅相賜與，若齊田氏然。卬與仰同，宜亮反。"
                },
                {
                    "paragraph": "君法明，論有常，",
                    "zhushu": "君法所以明在言論有常，不二三也。"
                },
                {
                    "paragraph": "表儀旣設民知方。進退有律，莫得貴賤，孰私王？",
                    "zhushu": "進人退人，皆以法律，貴賤各以其才，孰有私佞於王乎？"
                },
                {
                    "paragraph": "君法儀，禁不爲，",
                    "zhushu": "爲君之法儀，在自禁止，不爲惡。"
                },
                {
                    "paragraph": "莫不說敎名不移。",
                    "zhushu": "旣能正己，則民皆恱上之敎，而名器不移也。說讀爲恱。"
                },
                {
                    "paragraph": "修之者榮，離之者辱，孰它師？",
                    "zhushu": "孰敢以它爲師？言皆歸王道，不敢離貳也。"
                },
                {
                    "paragraph": "刑稱陳，守其銀，",
                    "zhushu": "稱謂當罪。當罪之法施陳則各守其分限。稱，尺證反。銀與垠同。"
                },
                {
                    "paragraph": "下不得用輕私門。",
                    "zhushu": "下不得專用刑法，則私門自輕。"
                },
                {
                    "paragraph": "罪禍有律，莫得輕重，威不分。",
                    "zhushu": "禍。亦罪也。"
                },
                {
                    "paragraph": "請牧祺，明有基，",
                    "zhushu": "祺，吉也。請牧治吉祥之事，在明其所有之基業。"
                },
                {
                    "paragraph": "主好論議必善謀。五聽循領，莫不理續，主執持。",
                    "zhushu": "五聽，折獄之五聽也。循領，謂修之使得綱領，莫不有文理相續，主自執持此道，不使權歸於下。"
                },
                {
                    "paragraph": "聽之經，明其請，",
                    "zhushu": "請當爲情。聽獄之經，在明其情。"
                },
                {
                    "paragraph": "參伍明謹施賞刑。",
                    "zhushu": "參伍猶錯雜也。謂或往參之，或往伍之，皆使明謹施其賞刑，言精研不使僭濫也。"
                },
                {
                    "paragraph": "顯者必得，隱者復顯，民反誠。",
                    "zhushu": "幽隱皆通，則民不詐僞也。"
                },
                {
                    "paragraph": "言有節，稽其實，",
                    "zhushu": "節謂法度，欲使民言有法及不欺誑，在稽考行實也。"
                },
                {
                    "paragraph": "信誕以分賞罰必。下不欺上，皆以情言，明若日。上通利，隱逺至，",
                    "zhushu": "上通利不壅蔽，則幽隱遐逺者皆至也。"
                },
                {
                    "paragraph": "觀法不法見不視。",
                    "zhushu": "所觀之法非法，則雖見不視也。"
                },
                {
                    "paragraph": "耳目旣顯，吏敬法令，莫敢恣。",
                    "zhushu": "此已上君論有五之事也。"
                },
                {
                    "paragraph": "君敎出，行有律，",
                    "zhushu": "五論之敎旣出，則民所行有法，言知方也。"
                },
                {
                    "paragraph": "吏謹將之無鈹滑。",
                    "zhushu": "將，持也。詩曰：無將大車。鈹與披同，滑與汨同，言不使紛披汨也。"
                },
                {
                    "paragraph": "下不私請，各以冝舎巧拙。",
                    "zhushu": "請謁，舎，止也。羣下不私謁，各以所宜，不苟求也。如此則以道事君，巧拙之事亦皆止。"
                },
                {
                    "paragraph": "臣謹修，君制變，",
                    "zhushu": "臣職在謹修，君職在制變。"
                },
                {
                    "paragraph": "公察善思論不亂。以治天下，後世法之，成律貫。",
                    "zhushu": "律貫法之爲條貫也。"
                }
            ]
        },
        {
            "name": "賦篇第二十六",
            "paragraphs": [
                {
                    "paragraph": "賦篇第二十六",
                    "zhushu": "所賦之事皆生人所切，而時多不知故特明之。或曰荀卿所賦甚多，今存者唯此言也。",
                    "type": 1
                },
                {
                    "paragraph": "爰有大物，",
                    "zhushu": "爰，於也。言於此有大物。天人之大者，莫過於禮，故謂之大物也。"
                },
                {
                    "paragraph": "非絲非帛，文理成章，",
                    "zhushu": "絲帛能成黼黻文章，禮亦然也。"
                },
                {
                    "paragraph": "非日非月，爲天下明。生者以壽，死者以葬，城郭以固，三軍以强。粹而王，駁而伯，無一焉而亡。臣愚不識，敢請之王。",
                    "zhushu": "言禮之功用甚大，時人莫知，故荀卿假爲隱語，問於先王云：臣但見其功，亦不識其名，唯先王能知，敢請辭之。先王因重演其義而告之。"
                },
                {
                    "paragraph": "王曰：此夫文而不采者與？",
                    "zhushu": "先王爲解禮意曰：此乃有文飾而不至華采者歟？"
                },
                {
                    "paragraph": "簡然易知而致有理者歟？君子所敬而小人所不者與？性不得則若禽獸，性得之則甚雅似者歟？",
                    "zhushu": "雅，正也。似謂似續古人。詩曰：維其有之，是以似之。"
                },
                {
                    "paragraph": "匹夫隆之則爲聖人，諸侯隆之則一四海者歟？致明而約，甚順而體，請歸之禮。",
                    "zhushu": "極明而簡約，言易知也。甚順而有體，言易行也。先王言唯歸於禮，乃合此義也。"
                },
                {
                    "paragraph": "禮。",
                    "zhushu": "",
                    "type": 2
                },
                {
                    "paragraph": "皇天隆物，以示下民。",
                    "zhushu": "隆，猶備也。物，萬物也。"
                },
                {
                    "paragraph": "或厚或薄，帝不齊均。",
                    "zhushu": "言人雖同見方所知，或多厚，或寡薄，天帝亦不能齊均也。"
                },
                {
                    "paragraph": "桀紂以亂，湯武以賢。惽惽淑淑，皇皇穆穆。",
                    "zhushu": "惽惽，思慮昬亂也。淑淑，未詳。或曰美也。皇皇穆穆，言緒之美也。言或愚或智也。"
                },
                {
                    "paragraph": "周流四海，曾不崇日。",
                    "zhushu": "崇，充也。言智周流四海，曽不充滿，一日而遍也。"
                },
                {
                    "paragraph": "君子以脩，跖以穿室。",
                    "zhushu": "跖，柳下惠之弟，太山之盗也。君子用智以脩身，跖用智以穿室，皆帝不齊均之意也。"
                },
                {
                    "paragraph": "大參于天，精微而無形。",
                    "zhushu": "言智慮大則參天，小則精微無形也。"
                },
                {
                    "paragraph": "行義以正，事業以成。",
                    "zhushu": "皆在智也。行，下孟反。"
                },
                {
                    "paragraph": "可以禁暴，足窮百姓，待之而後寧泰。",
                    "zhushu": "足窮謂使窮者足也。百姓待君上之智而後安寧。泰當爲泰寧也。"
                },
                {
                    "paragraph": "臣愚而不識，願問其名。曰：此夫安寛平而危險隘者邪？",
                    "zhushu": "言智常欲就利逺害。"
                },
                {
                    "paragraph": "修㓗之爲親而雜汙之爲狄者邪？",
                    "zhushu": "智修㓗則可相親，若雜亂穢汙，則與夷狄無異，言險詐難近也。"
                },
                {
                    "paragraph": "甚深藏而外勝敵者邪？法禹舜而能弇迹者邪？",
                    "zhushu": "弇襲。"
                },
                {
                    "paragraph": "行爲動靜待之而後適者邪？血氣之精也，志意之榮也，",
                    "zhushu": "精靈榮華。"
                },
                {
                    "paragraph": "百姓待之而後寧也，天下待之而後平也，明達純粹而無疵也，夫是之謂君子之知。",
                    "zhushu": "此論君子之智明，小人之智不然也。"
                },
                {
                    "paragraph": "知。",
                    "zhushu": "",
                    "type": 2
                },
                {
                    "paragraph": "有物於此，居則周靜致下，動則綦髙以鉅。",
                    "zhushu": "居，謂雲物發在地時。周，密也。鉅，大也。"
                },
                {
                    "paragraph": "貟者中規，方者中矩。",
                    "zhushu": "言滿天地之貟方也。"
                },
                {
                    "paragraph": "大參天地，德厚堯禹。",
                    "zhushu": "參，謂天地相似。雲所以致雨，生成萬物，其德厚於堯、禹者矣。"
                },
                {
                    "paragraph": "精微乎毫毛，而盈大乎㝢宙。",
                    "zhushu": "㝢與宇同，言細微之時則如毫毛，其廣大則盈大於宇宙之内。宇，覆也，謂天所覆。三蒼云：四方上下爲宇，上大參天地，此又云盈大宇宙，言說雲之變化，或大或小，故重言之也。"
                },
                {
                    "paragraph": "忽兮其極之逺也，攭兮其相逐而反也，",
                    "zhushu": "攭，與劙同。攭兮，分判貌。言雲或慌忽之極而逺舉，或分散相逐而還於山。攭，音戾。"
                },
                {
                    "paragraph": "卬卬兮天下之咸蹇也。",
                    "zhushu": "卬卬，髙貌。雲髙而不雨，則天下皆蹇難也。"
                },
                {
                    "paragraph": "德厚而不捐，五采備而成文。",
                    "zhushu": "捐，棄也。萬物或美或惡，覆被之皆無捐棄矣。"
                },
                {
                    "paragraph": "往來惽憊，通于大神，",
                    "zhushu": "惽憊，猶晦暝也。通于大神，言變化不測也。憊，困也。人困目亦昬暗，故惽憊爲晦暝也。"
                },
                {
                    "paragraph": "出入甚極，莫知其門。",
                    "zhushu": "極讀爲亟，急也。門謂所出也。"
                },
                {
                    "paragraph": "天下失之則滅，得之則存。",
                    "zhushu": "雲所以成雨也。"
                },
                {
                    "paragraph": "弟子不敏，此之願陳。君子設辭，請測意之。",
                    "zhushu": "弟子，荀卿自謂，言弟子不敏，願陳此事，不知何名，欲君子設辭請測其意，亦言雲之功德，唯君子乃明知之也。"
                },
                {
                    "paragraph": "曰：此夫大而不塞者歟？",
                    "zhushu": "雲氣無實，故曰不塞。"
                },
                {
                    "paragraph": "充盈大宇而不窕，入郄穴而不偪者歟？",
                    "zhushu": "窕讀爲窱，深貌也。言充盈則滿大宇幽深，反則入郄穴而曽無偪，側不容也。窱，土吊反。"
                },
                {
                    "paragraph": "行逺疾速而不可託訙者與？",
                    "zhushu": "訙，書問也。行逺疾速，宜於託訙。今雲者，虛無，故不可。本或作託訓，或曰與似續同也。言雲行逺疾速，不可依託繼續也。"
                },
                {
                    "paragraph": "往來惽憊而不可爲固塞者歟？",
                    "zhushu": "雖往來晦冥，掩蔽萬物，若使牢固蔽塞則不可。"
                },
                {
                    "paragraph": "暴至殺傷而不億忌者歟？",
                    "zhushu": "億謂以意度之。論語曰：億則屢中。或曰：與抑同。謂雷霆震怒，殺傷萬物，曽不億度疑忌而果決不測也。"
                },
                {
                    "paragraph": "功被天下而不私置者歟？",
                    "zhushu": "天下同被其功，曾無所私置。又言無偏頗。"
                },
                {
                    "paragraph": "託地而游宇，友風而子雨，",
                    "zhushu": "風與雲並行，故曰友。雨因雲而生，故曰子。"
                },
                {
                    "paragraph": "冬日作寒，夏日作暑，",
                    "zhushu": "在冬而凝寒，在夏而蒸暑也。"
                },
                {
                    "paragraph": "廣大精神，請歸之雲。",
                    "zhushu": "至精至神，通於變化，唯雲乃可，當此說也。"
                },
                {
                    "paragraph": "雲。",
                    "zhushu": "雲所以潤萬物，人莫之知，放於此則明也。",
                    "type": 2
                },
                {
                    "paragraph": "有物於此㒩㒩兮，其狀屢化如神。",
                    "zhushu": "㒩，讀如其蟲倮之倮。㒩㒩，無毛羽之貌。變化，即謂三俯三起，蛾蛹之類也。"
                },
                {
                    "paragraph": "功被天下，爲萬世文。",
                    "zhushu": "文飾。"
                },
                {
                    "paragraph": "禮樂以成，貴賤以分，養老長㓜，待之而後存。名號不美，與暴爲鄰。",
                    "zhushu": "侵暴者，亦取名於蠶食，故曰與暴爲鄰也。"
                },
                {
                    "paragraph": "功立而身廢，事成而家敗。",
                    "zhushu": "蠶成而見殺，是身廢；絲窮而蠶盡，是家敗。"
                },
                {
                    "paragraph": "棄其耆老，收其後世，",
                    "zhushu": "耆老，蛾也。後世種也。"
                },
                {
                    "paragraph": "人屬所利，飛鳥所害。",
                    "zhushu": "人屬則保而用之，飛鳥則害而食之。"
                },
                {
                    "paragraph": "臣愚而不識，請占之五帝。",
                    "zhushu": "占，驗也。五帝、少昊、顓頊、髙辛、唐、虞，理皆務本，深知蠶之功大，故請驗之也。"
                },
                {
                    "paragraph": "帝占之曰：此夫身女好而頭馬首者與？",
                    "zhushu": "女好柔婉也。其頭又類馬首。周禮馬質，禁原蠶者。鄭玄云：天文辰爲馬，故蠶書曰：蠶爲龍精，月值大火，則浴其種。是蠶與馬同氣也。"
                },
                {
                    "paragraph": "屢化而不壽者與？",
                    "zhushu": "不得終其壽命。"
                },
                {
                    "paragraph": "善壯而拙老者與？",
                    "zhushu": "壯得其養，老而見殺。"
                },
                {
                    "paragraph": "有父母而無牝牡者與？",
                    "zhushu": "爲蠶之時，未有牝牡也。"
                },
                {
                    "paragraph": "冬伏而夏游，食桑而吐絲，",
                    "zhushu": "游，謂化而出也。"
                },
                {
                    "paragraph": "前亂而後治，",
                    "zhushu": "繭亂而絲治也。"
                },
                {
                    "paragraph": "夏生而而惡暑，",
                    "zhushu": "生長於夏，先暑而化。"
                },
                {
                    "paragraph": "喜溼而惡雨，",
                    "zhushu": "溼，謂浴其種，旣生之後則惡雨。"
                },
                {
                    "paragraph": "蛹以爲母，蛾以爲父，",
                    "zhushu": "㸦言之也。"
                },
                {
                    "paragraph": "三俯三起，事乃大已。",
                    "zhushu": "俯，謂卧而不食，事乃大已。言三起之後，事乃畢也，謂化而成蠶也。"
                },
                {
                    "paragraph": "夫是之謂蠶理。",
                    "zhushu": "五帝言此乃蠶之義理也。"
                },
                {
                    "paragraph": "蠶。",
                    "zhushu": "蠶之功至大，時人鮮知其本。詩曰：婦無公事，　休其蠶織。戰國時，此俗尤甚，故荀卿感而賦之。",
                    "type": 2
                },
                {
                    "paragraph": "有物於此，生於山阜，處於室堂。",
                    "zhushu": "山阜，鐵所生也。"
                },
                {
                    "paragraph": "無知無巧，善治衣裳。",
                    "zhushu": "知讀爲智。"
                },
                {
                    "paragraph": "不盜不竊，穿窬而行。日夜合離，以成文章。",
                    "zhushu": "合離謂使離者相合，文章亦待其連綴而成也。"
                },
                {
                    "paragraph": "以能合從，又善連衡。",
                    "zhushu": "從，竪也，子容反。衡，撗也。言箴亦能如戰國合從連衡之人，南北爲從，東西爲衡也。"
                },
                {
                    "paragraph": "下覆百姓，上飾帝王。功業甚愽，不見賢良。",
                    "zhushu": "見，猶顯也。不自顯其功伐。見，賢遍反。"
                },
                {
                    "paragraph": "時用則存，不用則亡。",
                    "zhushu": "順時行藏。"
                },
                {
                    "paragraph": "臣愚不識，敢請之王。王曰：此夫始生鉅，其成功小者邪？",
                    "zhushu": "爲鐵則巨，爲箴則小。"
                },
                {
                    "paragraph": "長其尾而銳其剽者邪？",
                    "zhushu": "長其尾，謂線也。剽，末也，謂箴之鋒也。莊子曰：有實而無乎處者，宇也。有長而無本剽者，宙也。剽者，眇末之意，匹小反。"
                },
                {
                    "paragraph": "頭銛達而尾趙繚者邪？",
                    "zhushu": "重說，長其尾而銳其剽。趙讀爲掉。掉，繚長貌。言箴尾掉而繚也。掉，徒吊反。"
                },
                {
                    "paragraph": "一往一來，結尾以爲事。",
                    "zhushu": "結其尾線，然後行箴。"
                },
                {
                    "paragraph": "無羽無翼，反覆甚極。",
                    "zhushu": "極，讀爲亟，急也。"
                },
                {
                    "paragraph": "尾生而事起，尾邅而事已。",
                    "zhushu": "尾邅廻盤結，則箴功畢也。"
                },
                {
                    "paragraph": "簪以爲父，管以爲母，",
                    "zhushu": "簮形似箴而大，故曰爲父。言此者欲狀其形也。管所以盛箴，故曰爲母。《禮記》曰：箴管線纊也。"
                },
                {
                    "paragraph": "旣以縫表，又以連裏。夫是之謂箴理。",
                    "zhushu": "理，義理也。"
                },
                {
                    "paragraph": "箴。",
                    "zhushu": "古者貴賤皆有事，故王后親織玄紞，公侯夫人加之以紞綖，大夫妻成祭服，士妻衣其夫。末世皆不修婦功，故託辭於箴，明其爲物微而明至，重以譏當世也。",
                    "type": 2
                },
                {
                    "paragraph": "天下不治，請陳佹詩。",
                    "zhushu": "荀卿請陳佹異激切之詩，言天下不治之意也。"
                },
                {
                    "paragraph": "天地易位，四時易郷。",
                    "zhushu": "皆言賢愚易位也。郷，猶方也。春夏秋冬皆不當其方，言錯亂也。郷，如字。"
                },
                {
                    "paragraph": "列星隕墜，旦暮晦盲。",
                    "zhushu": "列星，二十八宿有行列者。隕墜，以喻百官㢮廢，旦暮晦盲，言無蹔明時也。或曰：當時星辰隕墜，旦暮昏霧也。"
                },
                {
                    "paragraph": "幽晦登昭，日月下藏。",
                    "zhushu": "言幽闇之人，登昭明之位，君子明如日月，反下藏也。昭或爲照。"
                },
                {
                    "paragraph": "公正無私，反見從撗。",
                    "zhushu": "言公正無私之人。反見，謂從撗反覆之志也。"
                },
                {
                    "paragraph": "志愛公利，重樓䟽堂。",
                    "zhushu": "欲在上位，行至公以利百姓，非謂重樓䟽堂之榮貴也。"
                },
                {
                    "paragraph": "無私罪人，憼革二兵。",
                    "zhushu": "憼，與儆同，備也。二，副也。謂無私罪人，言果於去惡也。言去邪嫉惡，乃以儆備，増益兵革之道，言強盛也。"
                },
                {
                    "paragraph": "道德純備，讒口將將。",
                    "zhushu": "將，去也。言以讒言相退送。或曰將將讀爲蹡。蹡，進貌。"
                },
                {
                    "paragraph": "仁人絀約，敖暴擅強。",
                    "zhushu": "絀退窮約。"
                },
                {
                    "paragraph": "天下幽險，恐失世英。",
                    "zhushu": "天下幽暗凶險如此，必恐時賢不見用也。"
                },
                {
                    "paragraph": "螭龍爲蝘蜓，鴟梟爲鳳皇。",
                    "zhushu": "說文云：螭，如龍而黄，北方謂之蛇螻。蝘蜓，守宫。言世俗不知善惡，螭龍之聖，反謂之蝘蜓；鴟梟之惡，反以爲鳳皇也。"
                },
                {
                    "paragraph": "比干見刳，孔子拘匡。昭昭乎其知之明也，郁郁乎其遇時之不祥也。拂乎其欲禮義之大行也，闇乎天下之晦盲也。",
                    "zhushu": "郁郁，有文章貌。拂，違也。此蓋誤耳，當爲拂乎其遇時之不詳也，郁郁乎其欲禮義之大行。晦盲，言人莫之識也。"
                },
                {
                    "paragraph": "皓天不復，憂無疆也。千歲必反，古之常也。",
                    "zhushu": "皓與昊同，昊天元氣。昊，大也。呼昊天而許之云：世亂不復，憂不可竟也。復，自解釋云：亂久必反於治，亦古之常道。千或爲卒。"
                },
                {
                    "paragraph": "弟子勉學，天不忘也。",
                    "zhushu": "言天道福善，故曰不忘。恐弟子疑爲善無益而解墯，故以此勉之也。"
                },
                {
                    "paragraph": "聖人共手，時幾將矣。",
                    "zhushu": "共讀爲拱。聖人拱手，言不得用也。幾，辭也。將，送也，去也。言戰國之時，世事已去，不可復治也。"
                },
                {
                    "paragraph": "與愚以疑，願聞反辭。",
                    "zhushu": "反辭，反復叙說之辭，猶楚詞亂曰，弟子言當時政事旣與愚反，疑惑之人，故更願以亂辭叙之也。"
                },
                {
                    "paragraph": "其小歌也：",
                    "zhushu": "此下一章即其反辭，故謂之小歌，揔論前意也。"
                },
                {
                    "paragraph": "念彼逺方，何其塞矣。",
                    "zhushu": "逺方，猶大道也。"
                },
                {
                    "paragraph": "仁人絀約，暴人衍矣。",
                    "zhushu": "衍，饒也。"
                },
                {
                    "paragraph": "忠臣危殆，讒人服矣。",
                    "zhushu": "服，用也。本或作讒人般矣。般，樂也，音盤。",
                    "type": 2
                },
                {
                    "paragraph": "琁玉瑤珠，不知佩也。",
                    "zhushu": "說文云：琁，赤玉。瑤，美玉也。孔安國曰：瑤，美石。言不知以此四寶爲佩。說文：琁，音瓊。"
                },
                {
                    "paragraph": "雜布與錦，不知異也。",
                    "zhushu": "雜布，麤布。"
                },
                {
                    "paragraph": "閭娵、子奢，莫之媒也。",
                    "zhushu": "閭娵，古之美女。後語作明娵。楚詞七諫謂閭娵爲醜惡，蓋一名明陬。漢書音義：韋昭曰：閭陬，梁王魏瞿之美女。字奢，當爲子都，鄭之美人。詩曰：不見子都。蓋都字誤爲奢耳。後語作子都莫之媒，言無人爲之謀也。娵，子于反。"
                },
                {
                    "paragraph": "嫫母、刁父，是之喜也。",
                    "zhushu": "嫫母、醜女，黄帝時也。刁父，未詳。喜恱也。"
                },
                {
                    "paragraph": "以盲爲明，以聾爲聦。以危爲安，以吉爲凶。嗚呼上天，曷維其同！",
                    "zhushu": "言惑亂如此，故歎而告上天。曷維其同言，何可與之同也。後語作曷，其與同，此章即遺春申君之賦也。"
                }
            ]
        },
        {
            "name": "大略篇第二十七",
            "paragraphs": [
                {
                    "paragraph": "大略篇第二十七",
                    "zhushu": "此篇蓋弟子雜録，荀卿之語皆略舉其要，不可以一事名篇，故緫謂之大略也。",
                    "type": 1
                },
                {
                    "paragraph": "大略：",
                    "zhushu": "舉爲標首，所以起下文也。"
                },
                {
                    "paragraph": "君人者，隆禮尊賢而王，重法愛民而霸，好利多詐而危。",
                    "zhushu": ""
                },
                {
                    "paragraph": "欲近四旁，莫如中央，故王者必居天下之中，禮也。",
                    "zhushu": "此明都邑居土中之意，不近偏旁，居中央，取其朝貢道里均，禮也。言其禮制如此。"
                },
                {
                    "paragraph": "天子外屏，諸侯内屏，禮也。外屏，不欲見外也；内屏，不欲見内也。",
                    "zhushu": "屏猶蔽也。屏謂之樹。鄭康成云：若今浮思也。何休注公羊云：禮，天子諸侯臺門，天子外闕兩觀，諸侯内闕一觀。禮：天子外屏，諸侯内屏，大夫以簾，士以帷。倞謂不欲見内，不察泉中魚之義也。"
                },
                {
                    "paragraph": "諸侯召其臣，臣不俟駕，㒹倒衣裳而走，禮也。《詩》曰：“㒹之倒之，自公召之。”天子召諸侯，輦輿就馬，禮也。",
                    "zhushu": "輦謂人輓車，言不暇待馬至，故輦輿就馬。"
                },
                {
                    "paragraph": "《詩》曰：“我出我輿，于彼牧矣。自天子所，謂我來矣。”",
                    "zhushu": "詩小雅出車之篇。毛云：出車就馬於牧地。鄭云：有人自天子所，謂我來矣。謂以王命召已也。此明諸侯奉上禮也。"
                },
                {
                    "paragraph": "天子山冕，諸侯𤣥冠，大夫裨冕，士韋弁，禮也。",
                    "zhushu": "山冕謂畫山於衣而服。冕，即衮冕也。蓋取其龍則謂之衮冕，取其山則謂之山冕。鄭注周禮司服云：古冕服十二章，衣五章，初一曰龍，次二曰山，次三曰華蟲，次四曰火，次五曰宗彞，皆畫裳四章，次六曰藻，次七曰粉米，次八曰黼，次九曰黻，皆繡。鄭注禮云：禆之言卑也。天子六服，大裘爲上，其餘爲禆。覲以事尊卑服之，諸侯亦服焉。上公衮無升龍，侯伯鷘，子男毳，孤絺，卿大夫𤣥。鄭云：大夫禆冕。蓋亦言禆冕，止於大夫、士巳下，不得服也。韋弁謂以爵韋爲韠而戴弁也。玉藻曰：韠，君朱，大夫素，士爵韋也。"
                },
                {
                    "paragraph": "天子御珽，諸侯御荼，大夫服笏，禮也。",
                    "zhushu": "御、服皆器用之名。尊者謂之御，卑者謂之服。御者，言臣下所進御也。珽，大珪長三尺。杼上終葵首，謂剡上至其首而方也。茶，古舒字，玊之上圓下方者也。鄭康成云：珽然無所屈也。荼讀如舒遲之舒，儒者所畏在前也。"
                },
                {
                    "paragraph": "天子彫弓，諸侯彤弓，大夫黑弓，禮也。",
                    "zhushu": "彫謂彫畫爲文飾。彤弓朱弓，此明貴賤服御之禮也。"
                },
                {
                    "paragraph": "諸侯相見，卿爲介，",
                    "zhushu": "相見，謂於郄地爲會。介，副也。聘義，卿爲上擯，大夫爲承擯，君親禮賔，言主君見聘使，則以卿爲上擯，出會則以卿爲上介也。"
                },
                {
                    "paragraph": "以其教出畢行，",
                    "zhushu": "教謂戒令畢行，謂羣臣盡行從君也。"
                },
                {
                    "paragraph": "使仁居守。",
                    "zhushu": "使仁厚者主後事。春秋傳：一子守，二子從。此明諸侯出疆之禮。又榖梁傳曰：智者慮，義者行，仁者守，然後可以會矣。"
                },
                {
                    "paragraph": "聘人以珪，問士以璧，召人以瑗，絶人以玦，反絶以環。",
                    "zhushu": "聘人以圭，謂使人聘他國以珪璋也。問，謂訪其國事，因遺之也。衛侯使工尹襄問子貢以弓，是其類也。說文云：瑗者，大孔璧也。爾雅：好倍肉謂之瑗，肉倍好謂之璧。禮記曰：君召臣以三節。周禮：珍珪以徵守。鄭云：以徴召守國之諸侯，若今徵郡守以竹使符也。然則天子以珍圭召諸侯，諸侯召臣以瑗，歟玦如環而缺，肉，好若一，謂之環。古者臣有罪，待放於境，三年不敢去，與之環則還，與之玦則絶，皆所以見意也。反絶，謂反其符。絶者，此明諸侯以玉接人臣之禮也。"
                },
                {
                    "paragraph": "人主仁心設焉，知其役也，禮其盡也，故王者先仁而後禮，天施然也。",
                    "zhushu": "人之根本所施設在人，其役用則在知，盡善則在禮。天施，天道之所施設也。此明爲國以仁爲先也。"
                },
                {
                    "paragraph": "《聘禮》志曰：“幣厚則傷德，財侈則殄禮。”禮云禮云，玉帛云乎哉？",
                    "zhushu": "志，記也。言玉帛禮之未也。禮記曰：不以美没之也。"
                },
                {
                    "paragraph": "《詩》曰：“物其指矣，唯其偕矣。”不時冝，不敬交，不驩欣，雖指非禮也。",
                    "zhushu": "詩小雅魚麗之篇。指與㫖同，美也。偕，齊等也。時謂得時，冝謂合冝。此明聘好輕財重禮之義也。"
                },
                {
                    "paragraph": "水行者表深，使人無陷；治民者表亂，使人無失。禮者，其表也，先王以禮表天下之亂。今廢禮者，是去表也。故民迷惑而陷禍患，此刑罰之所以繁也。",
                    "zhushu": "表，標志也。此明爲國當以禮示人也。"
                },
                {
                    "paragraph": "舜曰：“維予從欲而治。”",
                    "zhushu": "虞書：舜美臯陶之辭。言臯陶明五刑，故舜得從欲而治。引之以喻禮能成聖，亦猶舜賴臯陶也。"
                },
                {
                    "paragraph": "故禮之生，爲賢人以下至庶民也，非爲成聖也，然而亦所以成聖也。不學不成。",
                    "zhushu": "禮本爲中人設，然聖人不學亦不成也。"
                },
                {
                    "paragraph": "堯學於君疇，舜學於務成昭，禹學於西王國。",
                    "zhushu": "君疇，漢書古今人表作尹夀。又漢藝文志小說家有務成子十一篇，昭其名也。尸子曰：務成昭之教舜曰：避天下之逆，從天下之順，天下不足取也；避天下之順，從天下之逆，天下不足失也。西王國，未詳所說。或曰：大禹生於西羌。西王國，西羌之賢人也。新序：子夏對哀公曰：黄帝學于大填，顓頊學于録圖，帝嚳學于赤松子。堯學于尹夀，舜學于務成跗，禹學于西王國。湯學于成子伯，文王學于時子思。武王學于郭叔。此明聖人亦資於教也。"
                },
                {
                    "paragraph": "五十不成䘮，七十唯衰存。",
                    "zhushu": "不成䘮，不備哭踊之節，衰存但服縗庥而已，其禮皆可略也。禮曰：七十唯衰麻在身也。"
                },
                {
                    "paragraph": "親迎之禮：父南郷而立，子北面而跪，醮而命之：“徃迎爾相，成我宗事，",
                    "zhushu": "鄭云：相，助也。宗事，宗廟之事。"
                },
                {
                    "paragraph": "隆率以敬先妣之嗣，若則有常。”",
                    "zhushu": "儀禮作朂率。鄭云：朂，勉也。若，汝也。勉率婦道，以敬其爲先妣之嗣也。汝之行則當有常，深戒之。詩曰：大姒嗣徽音。"
                },
                {
                    "paragraph": "子曰：“諾，唯恐不能，敢忘命矣！”",
                    "zhushu": "子言：唯恐不能，勉率以嗣先妣，不敢忘父命也。"
                },
                {
                    "paragraph": "夫行也者，行禮之謂也。",
                    "zhushu": "所以稱行者，在禮也。"
                },
                {
                    "paragraph": "禮也者，貴者敬焉，老者孝焉，長者弟焉，幼者慈焉，賤者惠焉。",
                    "zhushu": "惠，亦賜也。言行禮如此五者，則可爲人之行也。"
                },
                {
                    "paragraph": "賜予其宫室，猶用慶賞於國家也；忿怒其臣妾，猶用刑罰於萬民也。",
                    "zhushu": "宫室，妻子也。此明能治家則以治國也。"
                },
                {
                    "paragraph": "君子之於子，愛之而勿面，使之而勿貌，導之以道而勿彊。",
                    "zhushu": "面貌謂以顔色慰恱之，不欲施小惠也。故易家　人曰：有嚴君焉，勿彊。不欲使其愧也。此語出曾子。"
                },
                {
                    "paragraph": "禮以順人心爲本，故亡於《禮經》而順人心者，背禮者也。",
                    "zhushu": "禮記曰：禮也者，義之實也。恊諸義而恊，則禮雖先王未之有，可以義起也。"
                },
                {
                    "paragraph": "禮之大凡：事生，飾驩也；送死，飾哀也；軍旅，飾威也。",
                    "zhushu": "不可太質，故爲之飾。"
                },
                {
                    "paragraph": "親親、故故、庸庸、勞勞，仁之殺也。",
                    "zhushu": "庸，功也。庸庸、勞勞，謂稱其功勞以報有功勞者。殺，差等也，皆仁恩之差也。殺，所介反。"
                },
                {
                    "paragraph": "貴貴、尊尊、賢賢、老老、長長，義之倫也。",
                    "zhushu": "倫，理也。此五者非仁恩，皆出於義之理也。"
                },
                {
                    "paragraph": "行之得其節，禮之序也。",
                    "zhushu": "行仁義得其節，則是禮有次序。"
                },
                {
                    "paragraph": "仁，愛也，故親。義，理也，故行。禮，節也，故成。",
                    "zhushu": "非仁不親，非義不行，雖有仁義，無禮以節之，亦不成。"
                },
                {
                    "paragraph": "仁有里，義有門。",
                    "zhushu": "里與門，皆謂禮也。里所以安居，門所以出入也。"
                },
                {
                    "paragraph": "仁非其里而虚之，非禮也。義非其門而由之，非義也。",
                    "zhushu": "虛讀爲居，聲之誤也。仁非其里，義非其門，皆謂有仁義而無禮也。"
                },
                {
                    "paragraph": "推恩而不理，不成仁；",
                    "zhushu": "仁雖在推恩，而不得其理，則不成仁，謂若有父子之恩，而無嚴敬之義也。"
                },
                {
                    "paragraph": "遂理而不敢，不成義；",
                    "zhushu": "雖得其理而不敢行，則不成義。義在果斷，故曰：非知之艱，行之惟艱。"
                },
                {
                    "paragraph": "審節而不知，不成禮；",
                    "zhushu": "雖能明審節制，而不知其意也。知或爲和。"
                },
                {
                    "paragraph": "和而不發，不成樂。",
                    "zhushu": "雖和順積中，而英華不發於外，無以播八音，則不成樂。"
                },
                {
                    "paragraph": "故曰：仁、義、禮、樂，其致一也。",
                    "zhushu": "言四者雖殊，同歸於得中，故曰其致一也。"
                },
                {
                    "paragraph": "君子處仁以義，然後仁也；",
                    "zhushu": "仁而能斷，"
                },
                {
                    "paragraph": "行義以禮，然後義也；",
                    "zhushu": "雖能斷而不違禮，然後爲義也。"
                },
                {
                    "paragraph": "制禮反本成末，然後禮也。",
                    "zhushu": "反，復也。本，謂仁義。末，謂禮節。謂以仁義爲本，終成於禮節也。"
                },
                {
                    "paragraph": "三者皆通，然後道也。",
                    "zhushu": "通明三者，然後爲道。"
                },
                {
                    "paragraph": "貨財曰賻，輿馬曰賵，衣服曰禭，玩好曰贈，玉貝曰唅。",
                    "zhushu": "此與公羊、穀梁之說同。玩好謂明器，琴瑟。笙竽之屬。何休曰：此皆春秋之制也。賻猶覆也，賵猶助也，皆助生送死之禮。禭猶遺也，遺是助死者之禮也。知生則賵賻，知死則禭唅之也。"
                },
                {
                    "paragraph": "賻、賵所以佐生也，贈、禭所以送死也。送死不及柩尸，弔生不及悲哀，非禮也。",
                    "zhushu": "皆謂葬事。"
                },
                {
                    "paragraph": "故吉行五十，犇喪百里，賵、贈及事，禮之大也。",
                    "zhushu": "既說弔贈及事，因明奔喪亦宜行逺也。禮記奔喪曰：日行百里，不以夜行。"
                },
                {
                    "paragraph": "禮者，政之輓也。",
                    "zhushu": "如輓車然。"
                },
                {
                    "paragraph": "爲政不以禮，政不行矣。",
                    "zhushu": ""
                },
                {
                    "paragraph": "天子即位，上卿進曰：“如之何憂之長也！能除患則爲福，不能除患則爲賊。”授天子一策。",
                    "zhushu": "上卿於周，若冢宰也。皆謂書於策，讀之而授天子，深戒之也。言天下安危所繋，其憂甚逺。長問何以治之，能爲天下除患，則百福歸之，不能則反爲賊害。策，編竹爲之，後易之，以玉爲也。"
                },
                {
                    "paragraph": "中卿進曰：“配天而有下土者，先事慮事，先患慮患。先事慮事謂之接，",
                    "zhushu": "接讀爲捷，速也。中卿，若宗伯也。"
                },
                {
                    "paragraph": "接則事優成；先患慮患謂之豫，豫則禍不生。事至而後慮者謂之後，後則事不舉；患至而後慮者謂之困，困則禍不可禦。”授天子二策。",
                    "zhushu": "禦禁二䇿，第二策也。"
                },
                {
                    "paragraph": "下卿進曰：“敬戒無怠。慶者在堂，弔者在閭。",
                    "zhushu": "下卿，若司寇也。慶者雖在堂，弔者已在門，言相襲之速，閭門之外也。"
                },
                {
                    "paragraph": "禍與福鄰，莫知其門。",
                    "zhushu": "言同一門出入也。賈𧨏曰：憂喜聚門。"
                },
                {
                    "paragraph": "豫哉！豫哉！萬民望之。”授天子三策。",
                    "zhushu": "豫哉，言可戒備也。三策，第三策。"
                },
                {
                    "paragraph": "禹見耕者耦立而式，過十室之邑必下。",
                    "zhushu": "兩人共耕曰耦。論語曰：長沮、桀溺耦而耕十室之邑，必有忠信，故下之也。"
                },
                {
                    "paragraph": "殺大蚤，朝大晩，非禮也。",
                    "zhushu": "殺謂田獵禽獸也。禮記曰：天子殺則下大綏，諸侯殺則下小綏，大夫殺則止佐車。蚤，謂下先上也。又曰：朝辨色始入，殺太蚤，爲陵犯也。朝大晩爲懈㢮也。或曰：禮記曰：獺祭魚，然　後虞人入澤，犲祭獸，然後田獵。先於此爲早也。又曰：田不以禮，是暴天物也。"
                },
                {
                    "paragraph": "治民不以禮，動斯陷矣。",
                    "zhushu": ""
                },
                {
                    "paragraph": "平衡曰拜，下衡曰稽首，至地曰稽顙。",
                    "zhushu": "平衡謂磬折頭與𦝫，如衡之平。禮記平衡，與此義殊。"
                },
                {
                    "paragraph": "大夫之臣拜不稽首，非尊家臣也，所以辟君也。",
                    "zhushu": "辟讀爲避。"
                },
                {
                    "paragraph": "一命齒於郷；再命齒於族；三命，族人雖七十，不敢先。",
                    "zhushu": "一命公侯之士，再命大夫，二命卿也。鄭注禮記曰：此皆郷飲酒時。齒，謂以年次坐若立也。禮記曰：三命不齒，族人雖七十者不敢先。言不唯不與少者齒，老者亦不敢先也。"
                },
                {
                    "paragraph": "上大夫，中大夫，下大夫。",
                    "zhushu": "此覆一命、再命、三命也。一命，雖公侯之士，子男之大夫也，故曰下大夫也。"
                },
                {
                    "paragraph": "吉事尚尊，喪事尚親。",
                    "zhushu": "吉事，朝廷列位也。喪事以親者爲主。禮記曰：以服之精麤爲序也。"
                },
                {
                    "paragraph": "君臣不得不尊，父子不得不親，兄弟不得不順，夫婦不得不驩。少者以長，老者以養。",
                    "zhushu": "不得，謂不得聖人之禮法。驩與歡同。"
                },
                {
                    "paragraph": "故天地生之，聖人成之。",
                    "zhushu": ""
                },
                {
                    "paragraph": "聘，問也。享，獻也。私覿，私見也。",
                    "zhushu": "使大夫出，以圭璋聘，所以相問也。聘享，奉束帛加璧。享，所以有獻也。享畢，賔奉束錦以請，覿，所以私見也。聘享以賔禮見，私覿以臣禮見，故曰私見。鄭注儀禮云：享，獻也。既聘又獻，所以厚恩意也。"
                },
                {
                    "paragraph": "言語之美，穆穆皇皇。",
                    "zhushu": "爾雅曰：穆穆，敬也。皇皇，正也。郭璞云：皇皇，正脩正貌。穆，容儀謹敬也。皆由言語之美，所以威儀脩飾。或曰：穆穆，美也。皇皇，有光儀也。詩曰：皇皇者華。"
                },
                {
                    "paragraph": "朝廷之美，濟濟鎗鎗。",
                    "zhushu": "鎗，與蹌同。濟濟，多士貌。蹌蹌，有行列貌。"
                },
                {
                    "paragraph": "爲人臣下者，有諫而無訕，有亡而無疾，有怨而無怒。",
                    "zhushu": "謗上曰訕。亡去也。疾與嫉同，惡也。怨謂若公弟叔𦙝，衛疾之弟。鱄怒謂若慶鄭也。"
                },
                {
                    "paragraph": "君於大夫，三問其疾，三臨其䘮；於士，一問一臨。諸侯非問疾，弔䘮不之臣之家。",
                    "zhushu": "之徃也。禮記曰：諸侯非問疾弔䘮，而入諸臣之家，是謂君臣爲謔也。"
                },
                {
                    "paragraph": "既葬，君若父之友，食之則食矣，不辟粱肉，有酒醴則辭。",
                    "zhushu": "鄭云：尊者之前，可以食美，變於顔色，亦不可也。"
                },
                {
                    "paragraph": "寢不踰廟，設衣不踰祭服，禮也。",
                    "zhushu": "謂制度精麤設宴也。"
                },
                {
                    "paragraph": "《易》之《咸》，見夫婦。",
                    "zhushu": "易咸卦。艮下兊上。艮爲少男。兊爲少女。故曰見夫婦。"
                },
                {
                    "paragraph": "夫婦之道，不可不正也，君臣父子之本也。",
                    "zhushu": "易說卦曰：有天地然後有男女，有男女然後有夫婦，有夫婦然後有父子，有父子然後有君臣。故以夫婦爲本。"
                },
                {
                    "paragraph": "咸，感也，以髙下下，以男下女，柔上而剛下。",
                    "zhushu": "陽唱隂和，然後相成也。"
                },
                {
                    "paragraph": "聘士之義，親迎之道，重始也。",
                    "zhushu": "聘士，謂若安車束帛，重其禮也。迎，魚敬反。"
                },
                {
                    "paragraph": "禮者，人之所履也，失所履，必㒹蹷陷溺，所失微而其爲亂大者，禮也。",
                    "zhushu": ""
                },
                {
                    "paragraph": "禮之於正國家也，如權衡之於輕重也，如繩墨之於曲直也。故人無禮不生，事無禮不成，國家無禮不寧。",
                    "zhushu": ""
                },
                {
                    "paragraph": "和樂之聲，",
                    "zhushu": "此言珩珮之聲和樂人心。"
                },
                {
                    "paragraph": "步中《武》、《象》，趨中《韶》、《護》。",
                    "zhushu": "珮玉之聲，緩則中武、象，速則中韶護。禮記曰：古之君子必珮玉，右徵角，左宫羽，趨以采薺，行以肆夏，是其類也。或曰：此和樂，謂在車和鸞之聲，步驟之節也。"
                },
                {
                    "paragraph": "君子聽律習容而后士。",
                    "zhushu": "君子，在位者之通稱。禮記曰：既服習容，觀玉聲。聽律，謂聽珮聲，使中音律也。言威儀如此，乃可爲士。士者，修立之名也。"
                },
                {
                    "paragraph": "霜降逆女，冰冸殺内，十日一御，",
                    "zhushu": "此蓋誤耳。當爲冰冸逆女，霜降殺内，故詩曰：士如歸妻，迨冰未冸。殺，減也。内，謂妾御也。十日一御，即殺内之義。氷泮逆女，謂發生之時，合男女也。霜降殺内，謂𨳲藏之時，禁嗜慾也。月令在十一月，此云霜降，荀卿與吕氏所傳聞異也。鄭云：歸妻，謂請期也。冰未泮，正月中以前二月可以成婚禮，故此云冰冸逆女。殺，所介反。"
                },
                {
                    "paragraph": "坐視膝，立視足，應對言語視面。",
                    "zhushu": "儀禮士相見云：子視父則遊目，無上於面，無下於帶。若不言則視足，坐則視膝。鄭云：不言則伺其行起而已。"
                },
                {
                    "paragraph": "立視前六尺而大之，六六三十六，三丈六尺。",
                    "zhushu": "蓋臣於君前視也。近視六尺，自此而廣之，雖逺視不過三丈六尺。曲禮曰：立視五巂。彼在車上，故與此不同也。"
                },
                {
                    "paragraph": "文貌情用，相爲内外表裏，",
                    "zhushu": "文，謂禮物。貌，謂威儀。情，謂中誠。用謂語言。質文相成，不可偏用也。"
                },
                {
                    "paragraph": "禮之中焉。能思索，謂之能慮。",
                    "zhushu": ""
                },
                {
                    "paragraph": "禮者，本末相順，終始相應。",
                    "zhushu": ""
                },
                {
                    "paragraph": "禮者，以財物爲用，以貴賤爲文，以多少爲異。",
                    "zhushu": "並解於禮論篇。"
                },
                {
                    "paragraph": "下臣事君以貨，中臣事君以身，上臣事君以人。",
                    "zhushu": "貨謂聚斂及珍異獻君。身謂死衛社稷。人謂舉賢也。"
                },
                {
                    "paragraph": "《易》曰：“復自道，何其咎？”",
                    "zhushu": "易小畜卦初九之辭。復，返也。自，從也。本雖有失，返而從道，何其咎過也。"
                },
                {
                    "paragraph": "《春秋》賢穆公，以爲能變也。",
                    "zhushu": "公羊傳曰：秦伯使遂來聘。遂者何？秦大夫也。秦無大夫，此何以書？賢穆公也。何賢乎穆公？以爲能變也。謂前不用蹇叔、百里之言，敗於殽函而自變悔，作秦誓詢兹黄髮是也。"
                },
                {
                    "paragraph": "士有妒友，則賢交不親；君有妒臣，則賢人不至。蔽公者謂之昧，隱良者謂之妒，",
                    "zhushu": "掩蔽公道，謂之暗昧。"
                },
                {
                    "paragraph": "奉妒昧者謂之交譎。",
                    "zhushu": "交通於譎詐之人，相成爲惡也。"
                },
                {
                    "paragraph": "交譎之人，妒昧之臣，國之薉孽也。",
                    "zhushu": "薉與穢同。孽祅孽，言終爲國之災害也。"
                },
                {
                    "paragraph": "口能言之，身能行之，國寶也。口不能言，身能行之，國器也。",
                    "zhushu": "如器物，雖不言而有行也。"
                },
                {
                    "paragraph": "口能言之，身不能行，國用也。",
                    "zhushu": "國賴其言而用也。"
                },
                {
                    "paragraph": "口言善，身行惡，國祅也。治國者敬其寶，愛其器，任其用，除其祅。",
                    "zhushu": ""
                },
                {
                    "paragraph": "不富無以養民情，",
                    "zhushu": "衣食足，知榮辱。"
                },
                {
                    "paragraph": "不教無以理民性。",
                    "zhushu": "人性惡，故須教。"
                },
                {
                    "paragraph": "故家五畒宅，百畒田，務其業而勿奪其時，所以富之也。",
                    "zhushu": "宅，居處也。百畒，一夫田也。務，謂勸勉之。孟子曰：五畒之宅，樹之以桑，五十者可以衣帛矣。百畒之田，無失其時，八口之家，可以無飢矣。"
                },
                {
                    "paragraph": "立太學，設庠序，脩六禮，明十教，所以道之也。《詩》曰：“飲之食之，教之誨之。”王事具矣。",
                    "zhushu": "禮記曰：六禮：冠、昏、䘮、祭、郷、相見。十教即十義也。禮記曰：父慈、子孝，兄良、弟悌，夫義、婦聽，長惠、幼順，君仁、臣忠，十者謂之人。義道謂教導之也。十或爲七也。"
                },
                {
                    "paragraph": "武王始入殷，表商容之閭，式箕子之囚，哭比干之墓，天下郷善矣。",
                    "zhushu": "表築旌之。言武王好善，天下郷之。孔安國曰：商容，殷之賢人，紂所貶退也。"
                },
                {
                    "paragraph": "天下、國有儍士，世有賢人，",
                    "zhushu": "天下之國皆有儍士，每世皆有賢人。"
                },
                {
                    "paragraph": "迷者不問路，溺者不問遂，亡人好獨。",
                    "zhushu": "以喻雖有賢儍，不能用也。所以迷由於不問路，溺由於不問遂，亡由於好獨。遂謂經隧，水中可涉之徑也。獨，謂自用其計。"
                },
                {
                    "paragraph": "《詩》曰：“我言維服，勿用爲笑。先民有言，詢于芻蕘。”言博問也。",
                    "zhushu": "詩大雅板之篇。毛云：芻，蕘薪者也。鄭云：服，事也。我之所言，乃今之急事，汝無笑也。"
                },
                {
                    "paragraph": "有法者以法行，無法者以類舉。",
                    "zhushu": "皆類於法而舉之也。"
                },
                {
                    "paragraph": "以其本知其末，以其左知其右，凡百事異理而相守也。",
                    "zhushu": "其事雖異，其守則一。謂若爲善不同，同歸於理之類也。"
                },
                {
                    "paragraph": "慶賞刑罰，通類而後應；",
                    "zhushu": "通明於類，然後百姓應之。謂賞必賞功，罰必罰罪，不失其類也。"
                },
                {
                    "paragraph": "致教習俗，相順而後行。",
                    "zhushu": "順人心，然後可行也。"
                },
                {
                    "paragraph": "八十者一子不事，九十者舉家不事，廢疾非人不養者，一人不事。父母之䘮，三年不事；𪗋衰大功，三月不事。從諸侯不",
                    "zhushu": "不當爲來，謂從他國來，或君之人入菜地。"
                },
                {
                    "paragraph": "與新有昏，朞不事。",
                    "zhushu": "古者有䘮昏，皆不事，所以重其哀戚與嗣續也。事謂力役。"
                },
                {
                    "paragraph": "子謂子家駒續然大夫，不如晏子；",
                    "zhushu": "子，孔子謂言也。子家駒，魯公子慶之孫，公孫歸父之後，名覊，駒，其字也。續然補續君之過，不能興功用，故不如晏子也。"
                },
                {
                    "paragraph": "晏子，功用之臣也，不如子産；",
                    "zhushu": "雖有功用，不如子産之恩惠也。"
                },
                {
                    "paragraph": "子産，惠人也，不如管仲。",
                    "zhushu": "雖有恩惠，不如管仲之才略也。"
                },
                {
                    "paragraph": "管仲之爲人，力功不力義，力智不力仁，",
                    "zhushu": "雖九合諸侯，一匡天下，而不全用仁義也。"
                },
                {
                    "paragraph": "野人也，不可以爲天子大夫。",
                    "zhushu": "言四子皆類郊野之人，未浸漬於仁義，故不可爲王者佐。"
                },
                {
                    "paragraph": "孟子三見宣王不言事。門人曰：“曷爲三遇齊王而不言事？”孟子曰：“我先攻其邪心。”",
                    "zhushu": "以正色攻去邪心，乃可與言也。"
                },
                {
                    "paragraph": "公行子之之燕，",
                    "zhushu": "孟子曰：行子有子之䘮右師徃弔。趙岐云：齊大夫也。子之，蓋其先也。"
                },
                {
                    "paragraph": "遇曾元於𡍼，曰：“燕君何如？”曾元曰：“志卑。",
                    "zhushu": "言不求逺大也。曾元，曾參之子。"
                },
                {
                    "paragraph": "志卑者輕物，",
                    "zhushu": "物事。"
                },
                {
                    "paragraph": "輕物者不求助；",
                    "zhushu": "不求賢以自輔，"
                },
                {
                    "paragraph": "苟不求助，何能舉？",
                    "zhushu": "既無輔助，必不勝任矣。"
                },
                {
                    "paragraph": "氐、羗之虜也。",
                    "zhushu": "謂見俘掠。"
                },
                {
                    "paragraph": "不憂其係壘也，而憂其不焚也。",
                    "zhushu": "壘讀爲纍。氐羗之俗，死則焚其屍。今不憂虜獲而憂不焚，是愚也。吕氏春秋曰：憂其死而不焚。"
                },
                {
                    "paragraph": "利夫秋豪，害靡國家，然且爲之，幾爲知計哉！”",
                    "zhushu": "靡，披靡也。利夫秋豪之細，其害遂披靡而來及於國家。言不䘏其大而憂其小，與氐羗之虜何異。幾，辭也。或曰：幾讀爲豈。"
                },
                {
                    "paragraph": "今夫亡箴者，終日求之而不得，其得之，非目益明也，眸而見之也。心之於慮亦然。",
                    "zhushu": "眸謂以眸審視之也。言心於思慮亦當反覆盡其精妙，如眸子之求箴也。"
                },
                {
                    "paragraph": "義與利者，人之所兩有也。雖堯、舜不能去民之欲利，然而能使其欲利不克其好義也。",
                    "zhushu": "克亦勝也。"
                },
                {
                    "paragraph": "雖桀、紂亦不能去民之好義，然而能使其好義不勝其欲利也。故義勝利者爲治世，利克義者爲亂世。上重義則義克利，上重利則利克義。故天子不言多少，諸侯不言利害，大夫不言得䘮，",
                    "zhushu": "皆謂言貨財也。"
                },
                {
                    "paragraph": "士不通貨財，",
                    "zhushu": "士賤雖得言之，亦不得貿遷如商賈也。"
                },
                {
                    "paragraph": "有國之君不息牛羊，",
                    "zhushu": "息，蕃育也。"
                },
                {
                    "paragraph": "錯質之臣不息鷄豚，",
                    "zhushu": "錯，置也。質讀爲贄。孟子曰：出疆必載質。蓋古字通耳。置贄謂執贄而置於君。士相見禮曰：士大夫奠贄於君，再拜稽首。禮記曰：畜乗馬者不察於鷄豚。或曰：置質猶言委質也。言凡委質爲人臣，則不得與下爭利。"
                },
                {
                    "paragraph": "冢卿不脩幣，大夫不爲場園，",
                    "zhushu": "冢卿、上卿不脩幣。謂不脩財幣販息之也。治稼穡曰場，樹菜蔬曰園，謂若公儀子不奪園夫工女之利也。"
                },
                {
                    "paragraph": "從士以上皆羞利而不與民爭業，樂分施而恥積臧。然故民不困財，貧窶者有所竄其手。",
                    "zhushu": "竄，容也。謂容集其手而力作也。"
                },
                {
                    "paragraph": "文王誅四，武王誅二，周公卒業，至成、康則案無誅已。",
                    "zhushu": "並解在仲尼篇。言周公終王業，猶不得無誅伐，至成、康然後刑措也。重引此者，以明不與民爭利，則刑罰省也。"
                },
                {
                    "paragraph": "多積財而羞無有，",
                    "zhushu": "羞貧。"
                },
                {
                    "paragraph": "重民任而誅不能，",
                    "zhushu": "使民不能勝任而復誅之。"
                },
                {
                    "paragraph": "此邪行之所以起，刑罰之所以多也。",
                    "zhushu": ""
                },
                {
                    "paragraph": "上好羞，則民闇飾矣；",
                    "zhushu": "好羞貧而事奢侈，則民闇自脩飾也。"
                },
                {
                    "paragraph": "上好富，則民死利矣。二者，亂之衢也。",
                    "zhushu": "衢道。"
                },
                {
                    "paragraph": "民語曰：“欲富乎？忍恥矣，傾絶矣，絶故舊矣，與義分背矣。”",
                    "zhushu": "忍恥不顧廉恥。傾絶謂傾身絶命而求也。分背如人分背而行。"
                },
                {
                    "paragraph": "上好富，則人民之行如此，安得不亂？",
                    "zhushu": ""
                },
                {
                    "paragraph": "湯旱而禱曰：“政不節與？使民疾與？何以不雨至斯極也！",
                    "zhushu": "疾苦。"
                },
                {
                    "paragraph": "宫室榮與？婦謁盛與？何以不雨至斯極也！",
                    "zhushu": "榮、盛、謁，請也。婦謁盛，謂婦言是用也。"
                },
                {
                    "paragraph": "苞苴行與？讒夫興與？何以不雨至斯極也！”",
                    "zhushu": "貨賄必以物苞褁，故緫謂之苞苴。興，起也。鄭注禮記云：苞苴，裹魚肉者，或以葦，或以茅也。"
                },
                {
                    "paragraph": "天之生民，非爲君也；天之立君，以爲民也。故古者列地建國，非以貴諸侯而已；列官職，差禄爵，非以尊大夫而已。",
                    "zhushu": "差謂制等級也。"
                },
                {
                    "paragraph": "主道知人，臣道知事。",
                    "zhushu": "人謂賢良，事謂職守。"
                },
                {
                    "paragraph": "故舜之治天下，不以事詔而萬物成。",
                    "zhushu": "不以事詔告，但委任而已。謂若使禹治水，不告治水之方略。"
                },
                {
                    "paragraph": "農精於田而不可以爲田師，工賈亦然。",
                    "zhushu": ""
                },
                {
                    "paragraph": "以賢易不肖，不待卜而後知吉。以治伐亂，不待戰而後知克。",
                    "zhushu": "無人禦敵，故知必克。"
                },
                {
                    "paragraph": "齊人欲伐魯，忌卞莊子，不敢過卞。",
                    "zhushu": "卞，魯邑。莊子卞邑大夫有勇者。"
                },
                {
                    "paragraph": "晉人欲伐衞，畏子路，不敢過蒲。",
                    "zhushu": "蒲，衞邑，子路蒲宰。杜元凱云：蒲邑在長垣縣西南。"
                },
                {
                    "paragraph": "不知而問堯、舜，",
                    "zhushu": "好問則無不知，故可比聖人也。"
                },
                {
                    "paragraph": "無有而求天府。",
                    "zhushu": "知無而求之，是有天府之富。"
                },
                {
                    "paragraph": "曰：先王之道，則堯、舜已；",
                    "zhushu": "問、先王之道，則可爲堯舜。"
                },
                {
                    "paragraph": "六貳之博，則天府已。",
                    "zhushu": "求財於六貳之博，得之不窮，故曰天府。天府，天之府藏。言六貳之博，可以得貨財，先王之道，可以爲堯舜，故以喻焉。六貳之博，則六博也。王逸注楚詞云：投六箸，行六棊，故曰六博。今之博𡱈，亦二六相對也。"
                },
                {
                    "paragraph": "君子之學如蛻，幡然遷之。",
                    "zhushu": "如蟬蛻也。幡。與翻同。"
                },
                {
                    "paragraph": "故其行效，其立效，其坐效，其置顔色、出辭氣效。",
                    "zhushu": "效，放也。置，措也。言　造次皆學而不捨也。"
                },
                {
                    "paragraph": "無留善，",
                    "zhushu": "有善即行無留滯。"
                },
                {
                    "paragraph": "無宿問。",
                    "zhushu": "當時即問，不俟經宿。"
                },
                {
                    "paragraph": "善學者盡其理，善行者䆒其難。",
                    "zhushu": "非知之難，行之惟艱。故善行之者，是究其難。"
                },
                {
                    "paragraph": "君子立志如窮，",
                    "zhushu": "似不能通變。"
                },
                {
                    "paragraph": "雖天子三公問正，以是非對。",
                    "zhushu": "至尊至貴，對之唯一，故曰如窮也。"
                },
                {
                    "paragraph": "君子隘窮而不失，",
                    "zhushu": "不失道而隕穫。"
                },
                {
                    "paragraph": "勞倦而不苟，",
                    "zhushu": "不苟免也。"
                },
                {
                    "paragraph": "臨患難而不忘細席之言。",
                    "zhushu": "尸子：子夏曰：君子漸於飢寒而志不僻，銙於五兵而辭不懾，臨大事不忘昔席之言。昔席，蓋昔所踐履之言。此細亦當讀爲昔。或曰：細席，講論之席。臨難不忘素所講習忠義之言。漢書：王吉諫昌邑王曰：廣厦之下，細旃之上。"
                },
                {
                    "paragraph": "歲不寒無以知松栢；事不難，無以知君子無日不在是。",
                    "zhushu": "無有一日不懐道，所謂造次必於是也。"
                },
                {
                    "paragraph": "雨小，漢故濳，",
                    "zhushu": "未詳。或曰：爾雅云：漢爲潛。李廵曰：漢水溢流爲潛。今云雨小漢，故濳。言漢者，本因雨小水濫觴而成，至其盛也，乃溢爲濳矣。言自小至大者也。"
                },
                {
                    "paragraph": "人盡小者大，積微者著，德至者色澤洽，行盡而聲聞逺。",
                    "zhushu": "色澤洽，謂德潤身。行，下孟反。"
                },
                {
                    "paragraph": "小人不誠於内而求之於外，",
                    "zhushu": ""
                },
                {
                    "paragraph": "言而不稱師謂之畔，",
                    "zhushu": "畔者，倍之半也。"
                },
                {
                    "paragraph": "教而不稱師謂之倍。",
                    "zhushu": "教人不稱師，其罪重，故謂之倍。倍者，反逆之名也。"
                },
                {
                    "paragraph": "倍畔之人，明君不内，朝士大夫遇諸塗不與言。",
                    "zhushu": ""
                },
                {
                    "paragraph": "不足於行者説過，",
                    "zhushu": "言説太過，故行不能副也。"
                },
                {
                    "paragraph": "不足於信者誠言。",
                    "zhushu": "數欲誠實其言，故信不能副，君子所以貴行不貴言也。"
                },
                {
                    "paragraph": "故《春秋》善胥命，而《詩》非屢盟，其心一也。",
                    "zhushu": "春秋魯桓公三年，齊侯、衞侯胥命于蒲。公羊傳曰：相命也。何言乎相命？近正也。古者不盟，結言而退。又詩曰：君子屢盟，亂是用長。言其一心而相信，則不在盟誓也。"
                },
                {
                    "paragraph": "善爲《詩》者不説，善爲《易》者不占，善爲《禮》者不相，其心同也。",
                    "zhushu": "皆言與理㝠。㑹者，至於無言説者也。相謂爲人賛相也。"
                },
                {
                    "paragraph": "曾子曰：“孝子言爲可聞，行爲可見。",
                    "zhushu": "發言使人可聞，不詐妄也。立行使人可見，不苟爲，斯爲孝子也。"
                },
                {
                    "paragraph": "言爲可聞，所以說逺也；行爲可見，所以說近也。近者說則親，逺者說則附。親近而附逺，孝子之道也。”",
                    "zhushu": "說皆讀爲恱。近親逺附，則毁辱無由及親也。"
                },
                {
                    "paragraph": "曾子行，晏子從於郊，曰：“嬰聞之，君子贈人以言，庶人贈人以財。嬰貧無財，請假於君子，贈吾子以言：",
                    "zhushu": "假於君子，謙辭也。晏子先於孔子，曾子之父，猶孔子弟子，此云送曾子，豈好事者爲之歟？"
                },
                {
                    "paragraph": "乗輿之輪，太山之木也，示諸檃栝，三月五月，爲幬菜敝而不反其常。",
                    "zhushu": "此皆言車之才也。示讀爲寘。檃栝，矯煣木之器也。言寘諸檃栝，或三月或五月也。幬菜，未詳。或曰：菜讀爲菑，謂轂與輻也。言矯煣直木爲牙，至於轂輻皆敝而䂓曲不反其初，所謂三材不失職也。周禮考工記曰：望其轂，欲其眼也；進而視之，欲其幬之廉也。鄭云：幬，冒轂之革也。革急則木廉隅見考工記。又曰：察其菑蚤不齵，則輪雖敝不匡。鄭云：菑謂輻入轂中者。蚤讀爲爪，謂輻入牙中者也。匡，刺也。晏子春秋曰：今夫車輪，山之直木，良匠煣之，其貟中䂓，雖有槁暴，不復羸矣。"
                },
                {
                    "paragraph": "君子之檃栝，不可不謹也。愼之！",
                    "zhushu": "爲移其性，故不可慢。"
                },
                {
                    "paragraph": "蘭茞、槀本，漸於蜜醴，一佩易之。",
                    "zhushu": "雖皆香草，然以浸於甘醴，一玉珮方可易買之，言所漸者美而加貴也。佩或爲倍，謂其一倍也。漸，浸也，子廉反。此語與晏子春秋不同也。"
                },
                {
                    "paragraph": "正君漸於香酒，可讒而得也。",
                    "zhushu": "雖正直之君，其所漸染，如香之於酒，則讒邪可得而入。言甘醴變香草之性，甘言變正君之性，或爲美，或爲惡，皆在其所漸染也。"
                },
                {
                    "paragraph": "君子之所漸，不可不愼也。”",
                    "zhushu": ""
                },
                {
                    "paragraph": "人之於文學也，猶玉之於琢磨也。《詩》曰：“如切如瑳，如琢如磨。”謂學問也。和之璧，井里之厥也，玉人𤥨之，爲天子寶。",
                    "zhushu": "和之璧，楚人卞和所得之璧也。井里，里名。厥也。未詳。或曰：厥，石也。晏子春秋作井里之困也。"
                },
                {
                    "paragraph": "子贛、季路，故鄙人也，被文學，服禮義，爲天下列士。",
                    "zhushu": ""
                },
                {
                    "paragraph": "學問不厭，好士不倦，是天府也。",
                    "zhushu": "言所得多。"
                },
                {
                    "paragraph": "君子疑則不言，未問則不立，道逺日益矣。",
                    "zhushu": "未曾學問，不敢立爲論議，所謂不知爲不知也。爲道久逺，自日有所益，不必道聽塗説也。此語出曾子。"
                },
                {
                    "paragraph": "多知而無親，博學而無方，好多而無定者，君子不與。",
                    "zhushu": "無親，不親師也。方，法也。此皆謂雖廣博而無師法也。"
                },
                {
                    "paragraph": "少不諷，壯不論議，雖可，未成也。",
                    "zhushu": "諷，謂就學諷詩書也。言不學雖有善質，未爲成人也。"
                },
                {
                    "paragraph": "君子壹教，弟子壹學，亟成。",
                    "zhushu": "壹，專壹也。亟，急也。已力反。"
                },
                {
                    "paragraph": "君子進則能益上之譽而損下之憂。",
                    "zhushu": "進仕損减。"
                },
                {
                    "paragraph": "不能而居之，誣也；無益而厚受之，竊也。",
                    "zhushu": "誣君竊位。"
                },
                {
                    "paragraph": "學者非必爲仕，而仕者必如學。",
                    "zhushu": "如徃。"
                },
                {
                    "paragraph": "子貢問於孔子曰：“賜倦於學矣，願息事君。”",
                    "zhushu": "息，休息。"
                },
                {
                    "paragraph": "孔子曰：“《詩》云：‘温恭朝夕，執事有恪。’事君難，事君焉可息哉！”",
                    "zhushu": "詩商頌那之篇。"
                },
                {
                    "paragraph": "“然則賜願息事親。”孔子曰：“《詩》云：‘孝子不匱，永錫爾類。’事親難，事親焉可息哉！”",
                    "zhushu": "詩大雅既醉之篇。毛云：匱，竭也。類，善也。言孝子之養，無有匱竭之時，故天長賜以善也。"
                },
                {
                    "paragraph": "“然則賜願息於妻子。”孔子曰：“《詩》云：‘刑于寡妻，至于兄弟，以御于家邦。’妻子難，妻子焉可息哉！”",
                    "zhushu": "詩大雅思齊之篇。刑，法也。寡有之妻，言賢也。御，治也。言文王先立禮法於其妻，以至于兄弟，然後治于家邦。言自家刑國也。"
                },
                {
                    "paragraph": "“然則賜願息於朋友。”孔子曰：“《詩》云：‘朋友攸攝，攝以威儀。’朋友難，朋友焉可息哉！”",
                    "zhushu": "亦既醉之篇。毛云：言相攝佐者以威儀也。"
                },
                {
                    "paragraph": "“然則賜願息耕。”孔子曰：“《詩》云：‘晝爾于茅，宵爾索綯，亟其乗屋，其始播百榖。’耕難，耕焉可息哉！”",
                    "zhushu": "詩豳風七月之篇：于茅徃取茅也，綯，絞也，亟急也，乗屋升屋，治其敝漏也。"
                },
                {
                    "paragraph": "“然則賜無息者乎？”孔子曰：“望其壙，臯如也，嵮如也，鬲如也，此則知所息矣。”",
                    "zhushu": "壙丘壠。臯當爲宰。宰，冢也。宰如髙貌。嵮與塡同，謂土塡塞也。鬲謂隔絶於上。列子作宰如墳如。張湛注云：見其墳壤鬲異，則知息之有所之也。"
                },
                {
                    "paragraph": "子貢曰：“大哉死乎！君子息焉，小人休焉。”",
                    "zhushu": ""
                },
                {
                    "paragraph": "《國風》之好色也，傳曰：“盈其欲而不愆其止。",
                    "zhushu": "好色，謂關雎樂得淑女也。盈其欲，謂好仇寤寐思服也。止，禮也。欲雖盈滿，而不敢過禮求之。此言好色人所不免，美其不過禮也。故詩序云：關雎樂得淑女以配君子，憂在進賢，不淫其色，哀窈窕，思賢才，而無傷善之心焉。是關雎之義也。"
                },
                {
                    "paragraph": "其誠可比於金石，其聲可内於宗廟。”",
                    "zhushu": "其誠，以禮自防之誠也。比於金石，言不變也。其聲可内於宗廟，謂以其樂章播八音，奏於宗廟，郷飲酒禮合樂。周南關雎、葛覃詩云：關雎，后妃之德，風之始也。所以風化天下，故用之郷人焉，用之邦國焉。既云用之邦國，是其聲可内於宗廟者也。"
                },
                {
                    "paragraph": "《小雅》不以於汙上，自引而居下，",
                    "zhushu": "以，用也。汙上，驕君也。言作小雅之人不爲驕君所用，自引而䟽逺也。"
                },
                {
                    "paragraph": "疾今之政，以思徃者，其言有文焉，其聲有哀焉。",
                    "zhushu": "小雅多刺幽、厲而思文武。言有文謂不鄙𨹟，聲有哀謂哀以思也。"
                },
                {
                    "paragraph": "國將興，必貴師而重傅，貴師而重傅則法度存。國將衰，必賤師而輕傅，賤師而輕傅則人有快，",
                    "zhushu": "人有肆意。"
                },
                {
                    "paragraph": "人有快則法度壞。",
                    "zhushu": ""
                },
                {
                    "paragraph": "古者匹夫五十而士。",
                    "zhushu": "禮，四十而仕，五十而後爵。此云五十而士，恐誤。或曰爲卿士。"
                },
                {
                    "paragraph": "天子、諸侯子十九而冠，冠而聽治，其教至也。",
                    "zhushu": "十九而冠，先於臣下一年也。雖人君之子，猶年長而冠，冠而後聽其政治，以明敎至，然後治事，不敢輕易。"
                },
                {
                    "paragraph": "君子也者而好之，其人；",
                    "zhushu": "有君子之質，而所好得其人，謂得賢師也。"
                },
                {
                    "paragraph": "其人也而不教，不祥。",
                    "zhushu": "祥善。"
                },
                {
                    "paragraph": "非君子而好之，非其人也；",
                    "zhushu": "既無君子之質，又所好非其人也。"
                },
                {
                    "paragraph": "非其人而教之，齎盜糧、借賊兵也。",
                    "zhushu": "若使不善人教非君子，是猶資借盗賊之兵糧，爲害滋甚，不如不敎也。齎，與資同。兵，五兵也。"
                },
                {
                    "paragraph": "不自嗛其行者，言濫過。",
                    "zhushu": "嗛，足也。謂行不足也。所以不足其行者，由於言辭汎濫過度也。"
                },
                {
                    "paragraph": "古之賢人，賤爲布衣，貧爲匹夫，食則饘粥不足，衣則竪褐不完，然而非禮不進，非義不受，安取此？",
                    "zhushu": "竪褐，僮竪之褐，亦短褐也。言賢人雖貧窮，義不苟進，安取此言過而行不副之事乎？"
                },
                {
                    "paragraph": "子夏貧，衣若縣鶉。人曰：“子何不仕？”曰：“諸侯之驕我者，吾不爲臣；大夫之驕我者，吾不復見。柳下惠與後門者同衣而不見疑，非一日之聞也。",
                    "zhushu": "柳下惠，魯人，公子展之後，名獲，字禽，居於柳下，諡惠季，其伯仲也。後門者，君子守後門至賤者。子夏言昔柳下惠衣之𡚁惡，與後門者同時，人尚無疑怪者，言安於貧賤，渾跡而人不知也。非一日之聞，言聞之乆矣。"
                },
                {
                    "paragraph": "爭利如蚤甲，而䘮其掌。”",
                    "zhushu": "蚤與爪同，言仕亂世驕君，縱得小利，終䘮其身矣。"
                },
                {
                    "paragraph": "君人者不可以不愼取臣，匹夫不可以不愼取友。友者，所以相有也。",
                    "zhushu": "友！與有同義相有，謂不使䘮亡。"
                },
                {
                    "paragraph": "道不同，何以相有也？均薪施火，火就燥；平地注水，水流溼。夫類之相從也，如此之箸也，以友觀人，焉所疑？",
                    "zhushu": "察其友，則可以知人之善惡不疑也。"
                },
                {
                    "paragraph": "取友善人，不可不愼，是德之基也。",
                    "zhushu": "取友求善人不可不愼，是德之基本，言所以成德也。"
                },
                {
                    "paragraph": "《詩》曰：“無將大車，維塵冥冥。”言無與小人處也。",
                    "zhushu": "詩小雅無將大車之篇。將猶扶進也。將車，賤者之事。塵𡨋冥蔽人目，明令無所見，與小人處亦然也。"
                },
                {
                    "paragraph": "藍苴路作，似知而非。",
                    "zhushu": "未詳其義。或曰：苴讀爲姐，慢也。趙蕤長短經知人篇曰：姐者，類智而非智。或曰：讀爲爼，伺也。姐，子野反。"
                },
                {
                    "paragraph": "偄弱易奪，似仁而非。",
                    "zhushu": "仁者不爭而與物，故偄弱易奪者似之。易奪，無執守之謂也。"
                },
                {
                    "paragraph": "悍戇好鬬，似勇而非。",
                    "zhushu": "悍，兇戻也。戇，愚也，丁絳反。"
                },
                {
                    "paragraph": "仁義禮善之於人也，辟之若貨財粟米之於家也，多有之者富，少有之者貧，至無有者窮。故大者不能，小者不爲，是弃國捐身之道也。",
                    "zhushu": ""
                },
                {
                    "paragraph": "凡物有乗而來，乗其出者，是其反者也，",
                    "zhushu": "反，復也。出，去也。凢，乗勢而來，乗勢而去者，皆是物反還反也。言善惡皆所自取也。"
                },
                {
                    "paragraph": "流言滅之，貨色逺之。所由生也，生自纎纎也，是故君子蚤絶之。",
                    "zhushu": "流言謂流轉之言不定者也。滅亦絶也。凡禍之所由生，自纎纎微細，故君子早絶其萌。此語亦出曾子。"
                },
                {
                    "paragraph": "言之信者，在乎區蓋之間。",
                    "zhushu": "區，藏物處，蓋所以覆物者。凡言之可信者，如物在器皿之間，言有分限，不流溢也。器名區者，與丘同義。漢書儒林傳：唐生、褚生應博士弟子選，試誦説有法，疑者丘。蓋不言丘與區同也。"
                },
                {
                    "paragraph": "疑則不言，未問則不立。",
                    "zhushu": "重引此兩句以明之。"
                },
                {
                    "paragraph": "知者明於事，達於數，不可以不誠事也。",
                    "zhushu": "誠忠誠言，不可以虛妄事智者。"
                },
                {
                    "paragraph": "故曰：“君子難說，說之不以道，不說也。”",
                    "zhushu": "並音恱。"
                },
                {
                    "paragraph": "語曰：“流丸止於甌、臾，流言止於知者。”",
                    "zhushu": "甌、臾，皆瓦器也。揚子雲方言云：陳魏楚宋之間謂罃爲臾。甌臾，謂地之坳坎如甌臾者也。或曰：甌臾，窳下之地。史記曰：甌窶滿溝，汚邪滿車。裴駰云：甌窶，傾側之地。汚，邪下地也。邪與臾聲相近，蓋同也。窶，力侯反。汚，烏𤓰反。"
                },
                {
                    "paragraph": "此家言邪學之所以惡儒者也。",
                    "zhushu": "家言謂偏見自成一家之言，若宋、墨者。"
                },
                {
                    "paragraph": "是非疑則度之以逺事，驗之以近物，參之以平心，流言止焉，惡言死焉。",
                    "zhushu": "參驗之。至則流言息。死猶盡也。鄭康成云。死之言澌。澌猶消盡也。"
                },
                {
                    "paragraph": "曾子食魚有餘，曰：“泔之。”門人曰：“泔之傷人，不若奥之。”",
                    "zhushu": "泔與奥，皆烹和之名，未詳其說。"
                },
                {
                    "paragraph": "曾子泣涕曰：“有異心乎哉？”傷其聞之晩也。",
                    "zhushu": "曾子自傷不知，以食餘之傷人，故泣涕深自引過，謝門人曰：吾豈有異心，故欲傷人哉？乃所不知也。言此者，以譏時人飾非自是，恥言不知，與曾子異也。"
                },
                {
                    "paragraph": "無用吾之所短遇人之所長，",
                    "zhushu": "遇，當也。言已才藝有所短，宜自審其分，不可彊欲當人所長而辨爭也。"
                },
                {
                    "paragraph": "故塞而避所短，移而從所仕。䟽知而不法，察辨而操辟，勇果而亡禮，君子之所憎惡也。",
                    "zhushu": "塞，掩也。移，就也。仕與事同，事所能也。言掩其不善，務其所能也。䟽，通也。察辨而操辟，謂聦察其辨所操之事邪僻也。操，七刀反。"
                },
                {
                    "paragraph": "多言而類，聖人也；",
                    "zhushu": "應萬變，故多類，皆謂當其類而無乖越，此聖人也。"
                },
                {
                    "paragraph": "少言而法，君子也；多少無法而流喆然，雖辨，小人也。",
                    "zhushu": "喆當爲湎，非十二子篇有此語，此當同。或曰當爲楛也。"
                },
                {
                    "paragraph": "國法禁拾遺，惡民之串以無分得也。",
                    "zhushu": "串，習也。工患反。"
                },
                {
                    "paragraph": "有夫分義則容天下而治，無分義則一妻一妾而亂。",
                    "zhushu": ""
                },
                {
                    "paragraph": "天下之人，唯各特意哉，然而有所共予也。",
                    "zhushu": "特意謂人人殊意，予讀爲與。"
                },
                {
                    "paragraph": "言味者予易牙，言音者予師曠，言治者予三王。",
                    "zhushu": "易牙齊桓公宰夫，知味者。師曠晉平公樂師，知音者。"
                },
                {
                    "paragraph": "三王既已定法度，制禮樂而傳之，有不用而改自作，何以異於變易牙之和，更師曠之律？無三王之治，天下不待亡，國不待死。",
                    "zhushu": "言不暇有所待而死亡速之甚也。更，工衡反。"
                },
                {
                    "paragraph": "飲而不食者，蟬也；不飲不食者，浮蝣也。",
                    "zhushu": "浮蝣、渠略，朝生夕死蟲也。言此者，以喻人既飲且食，必須求先王法略爲治，不得苟且如浮蝣輩也。"
                },
                {
                    "paragraph": "虞舜、孝己孝而親不愛，比干、子胥忠而君不用，仲尼、顔淵知而窮於世。劫迫於暴國而無所辟之，",
                    "zhushu": "辟讀爲避，言賢者不遇時危，行言遜。"
                },
                {
                    "paragraph": "則崇其善，揚其美，言其所長而不稱其所短也。",
                    "zhushu": ""
                },
                {
                    "paragraph": "惟惟而亡者，誹也；",
                    "zhushu": "惟讀爲唯，以癸反。唯唯，聽從貌。常聽從人而不免亡者，由於退後即誹謗也。"
                },
                {
                    "paragraph": "博而窮者，訾也；清之而俞濁者，口也。",
                    "zhushu": "已解於榮辱篇。"
                },
                {
                    "paragraph": "君子能爲可貴，不能使人必貴已；能爲可用，不能使人必用已。",
                    "zhushu": "脩德在已，所遇在命。"
                },
                {
                    "paragraph": "誥誓不及五帝，",
                    "zhushu": "誥誓，以言辭相誡約也。禮記曰：約信曰誓。又曰：殷人作誓，而民始畔。"
                },
                {
                    "paragraph": "盟詛不及三王，",
                    "zhushu": "涖牲曰盟。謂殺牲歃血，告神以盟約也。"
                },
                {
                    "paragraph": "交質子不及五伯。",
                    "zhushu": "此言後世德義不足，雖要約轉深，猶不能固也。伯讀曰：霸榖梁傳亦有此語。"
                }
            ]
        },
        {
            "name": "宥坐篇第二十八",
            "paragraphs": [
                {
                    "paragraph": "宥坐篇第二十八",
                    "zhushu": "此以下皆荀卿及弟子所引記傳雜事故緫推之於末。",
                    "type": 1
                },
                {
                    "paragraph": "孔子觀於魯桓公之廟，有欹器焉。",
                    "zhushu": "春秋，哀公三年，桓宫、僖宫災。公羊傳曰：此皆毀宗廟也，其言災何？復立也。或曰：三桓之祖廟。欹器，傾欹易覆之器。"
                },
                {
                    "paragraph": "孔子問於守廟者曰：“此爲何器？”守廟者曰：“此蓋爲宥坐之器。”",
                    "zhushu": "宥與右同。言人君可置於坐右以爲戒也。說苑作坐右。或曰：宥與侑同，勸也。文子曰：三皇五帝有勸戒之器，名侑巵。注云：欹，器也。"
                },
                {
                    "paragraph": "孔子曰：“吾聞宥坐之器者，虚則欹，中則正，滿則覆。”孔子顧謂弟子曰：“注水焉。”弟子挹水而注之，",
                    "zhushu": "挹酌。"
                },
                {
                    "paragraph": "中而正，滿而覆，虚而欹。孔子喟然而歎曰：“吁！惡有滿而不覆者哉！”子路曰：“敢問持滿有道乎？”孔子曰：“聦明聖知，守之以愚；功被天下，守之以譲；勇力撫世，守之以怯；",
                    "zhushu": "撫，掩也。猶言蓋世矣。"
                },
                {
                    "paragraph": "富有四海，守之以謙。此所謂挹而損之之道也。”",
                    "zhushu": "挹，亦退也。挹而損之，猶言損之又損。",
                    "type": 2
                },
                {
                    "paragraph": "孔子爲魯攝相，朝七日而誅少正卯。",
                    "zhushu": "爲司冦而攝相也。朝。謂聽朝也。"
                },
                {
                    "paragraph": "門人進問曰：“夫少正卯，魯之聞人也。夫子爲政而始誅之，得無失乎？”",
                    "zhushu": "聞人謂有名，爲人所聞知者也。始誅。先誅之也。"
                },
                {
                    "paragraph": "孔子曰：“居，吾語汝其故。人有惡者五，而盜竊不與焉。一曰心達而險，二曰行辟而堅，三曰言偽而辨，四曰記醜而博，五曰順非而澤。",
                    "zhushu": "心達而險，謂心通達於事而凶險也。辟讀曰僻。醜謂怪異之事。澤，有潤澤也。"
                },
                {
                    "paragraph": "此五者有一於人，則不得免於君子之誅，而少正夘兼有之。故居處足以聚徒成羣，言談足以飾邪營衆，強足以反是獨立。此小人之桀雄也，不可不誅也。",
                    "zhushu": "營讀爲熒。熒，衆惑衆也。強，剛愎也。反是，以非爲是也。獨立，人不能傾之也。"
                },
                {
                    "paragraph": "是以湯誅尹諧，文王誅潘止，周公誅管叔，太公誅華仕，管仲誅付里乙，子産誅鄧析、史付，",
                    "zhushu": "韓子曰：太公封於齊，東海上有居士狂矞華仕，昆弟二人立議曰：吾不臣天子，不友諸侯，耕而食之，掘而飲之，吾無求於人，無上之名，無君之禄，不仕而事力。太公使執而殺之，以爲首誅。周公從魯聞急傳而問之曰：二子賢者也，今日饗國，殺之，何也？太公曰：是。昆弟立議曰：不臣天子，是望不得而臣也；不友諸侯，是望不得而使也。耕而食之，掘而飲之，無求於人者，是望不得以賞罰勸禁也。且夫王之所以使其臣者，非爵禄則刑罰也。今四者不足以使之，則望誰爲君乎？是以誅也。尹諧、潘止、付里乙、史付事迹並未聞也。"
                },
                {
                    "paragraph": "此七子者，皆異世同心，不可不誅也。”詩曰：“憂心悄悄，愠于羣小。小人成羣，斯足憂矣。”",
                    "zhushu": "詩鄁風柏舟之篇。悄悄，憂貌。愠，怒也。",
                    "type": 2
                },
                {
                    "paragraph": "孔子爲魯司寇，有父子訟者，孔子拘之，三月不别。",
                    "zhushu": "别，猶決也。謂不辨其子之罪。"
                },
                {
                    "paragraph": "其父請止，孔子舍之。季孫聞之不説，曰：“是老也欺予。”",
                    "zhushu": "老，大夫之尊稱。春秋傳曰：使圉將不得爲寡君老也。"
                },
                {
                    "paragraph": "語予曰：“爲國家必以孝。今殺一人以戮不孝。又舍之。”冉子以告，孔子慨然歎曰：“嗚呼！上失之，下殺之，其可乎？不教其民而聽其訟，殺不辜也。三軍大敗，不可斬也。獄犴不治，不可刑也，罪不在民故也。",
                    "zhushu": "獄犴不治，謂法令不當也。犴亦獄也。詩曰：冝犴宜獄。獄字從二犬，象所以守者。犴，胡地野犬，亦善守獄，故獄謂之犴也。"
                },
                {
                    "paragraph": "嫚令謹誅，賊也；",
                    "zhushu": "嫚，與慢同，謹嚴也。賊賊，害人也。"
                },
                {
                    "paragraph": "今有時，斂也無時，暴也；",
                    "zhushu": "言生物有時，而賦歛無時，是緩暴也。"
                },
                {
                    "paragraph": "不敎而責成功，虐也。已此三者，然後刑可即也。”",
                    "zhushu": "巳止即就。"
                },
                {
                    "paragraph": "書曰：“義刑義殺，勿庸以即，予維曰未有順事。”言先教也。",
                    "zhushu": "書康誥：言周公命康叔，使以義刑義殺，勿用以就汝之心，不使任其喜怒也。維刑殺皆以義，猶自謂未有使人可順守之事，故有抵犯者，自責其教之不至也。"
                },
                {
                    "paragraph": "故先王既陳之以道，上先服之；",
                    "zhushu": "服，行也。謂先自行之，然後教之。"
                },
                {
                    "paragraph": "若不可，尚賢以綦之；若不可，廢不能以單之。",
                    "zhushu": "綦，極也。謂優寵也。單，盡也。盡謂黜削。單或爲殫。"
                },
                {
                    "paragraph": "綦三年而百姓往矣，",
                    "zhushu": "百姓從化，極不過三年也。"
                },
                {
                    "paragraph": "邪民不從，然後俟之以刑，則民知罪矣。",
                    "zhushu": "百姓既往，然後誅其姦邪也。"
                },
                {
                    "paragraph": "詩曰：“尹氏大師，維周之氐。秉國之均，四方是維，天子是庳，卑民不迷。”",
                    "zhushu": "詩小雅節南山之篇。氐，本也。庳讀爲毗，輔也。卑讀爲俾。"
                },
                {
                    "paragraph": "是以威厲而不試，刑錯而不用。此之謂也。",
                    "zhushu": "厲，抗也。試亦用也，但抗其威而不用也。錯，置也，如置物於地不動也。"
                },
                {
                    "paragraph": "今之世則不然：亂其教，繁其刑，其民迷惑而墮焉，則從而制之，是以刑彌繁而邪不勝。三尺之岸而虚車不能登也，百仞之山任負車登焉，何則？陵遲故也。",
                    "zhushu": "岸，崖也。負，重也。任，負車任重之車也。遲，慢也。陵遲，言丘陵之勢漸慢也。王肅云：陵遲，陂阤也。"
                },
                {
                    "paragraph": "數仞之牆，而民不踰也；百仞之山，而竪子馮而游焉，陵遲故也。今夫世之陵遲亦久矣，而能使民勿踰乎？詩曰：“周道如砥，其直如矢。君子所履，小人所視。眷焉顧之，潸焉出涕。豈不哀哉？”",
                    "zhushu": "詩小雅大東之篇。言失其砥矢之道，所以陵遲，哀其法度墮壊。"
                },
                {
                    "paragraph": "詩曰：“瞻彼日月，悠悠我思。道之云逺，曷云能來？”",
                    "zhushu": "詩鄁風雄雉之篇。"
                },
                {
                    "paragraph": "子曰：“伊稽首，不其有來乎？”",
                    "zhushu": "稽首，恭敬之至。有所不來者，爲其上失其道而人散也。若施德化，使下人稽首歸向，雖道逺，能無來乎？",
                    "type": 2
                },
                {
                    "paragraph": "孔子觀於東流之水，子貢問於孔子曰：“君子之所以見大水必觀焉者，是何？”孔子曰：“夫水，大徧與諸生而無爲也，似德。",
                    "zhushu": "徧與諸生，謂水能徧生萬物，爲其不有其功，似上德不德者。說苑作遍予而無私者。"
                },
                {
                    "paragraph": "其流也埤下，裾拘必循其理，似義。",
                    "zhushu": "埤讀爲卑。裾與倨同，方也。拘讀爲鉤，曲也。其流必就卑下，或方或曲，必循卑下之理，似義者無不循理也。說苑作其流也卑下，句倨之也，情義分然者也。"
                },
                {
                    "paragraph": "其洸洸乎不淈盡，似道。",
                    "zhushu": "洸讀爲滉滉，水至之貌。淈讀爲屈，竭也，似道之無窮也。家語作浩浩無屈盡之期，似道也。"
                },
                {
                    "paragraph": "若有決行之，其應佚若聲響，其赴百仞之谷不懼，似勇。",
                    "zhushu": "決行，決之使行也。佚與逸同，奔逸也。若聲響，言若響之應聲也。似勇者，果於赴難也。"
                },
                {
                    "paragraph": "主量必平，似法。",
                    "zhushu": "主讀爲注，量謂坑受水之處也。言所經阬坎注必平之然後過，似有法度者。均，平也。"
                },
                {
                    "paragraph": "盈不求槩，似正。",
                    "zhushu": "槩，平斗斛之木也。考工記曰：槩而不稅。言水盈滿，則不待槩而自平如正者，不假於刑法之禁也。"
                },
                {
                    "paragraph": "淖約微達，似察。",
                    "zhushu": "淖。當爲綽。約弱也。綽約，柔弱也。雖至柔弱而浸淫微通達於物。似察者之見細微也。說苑作綽弱微達。"
                },
                {
                    "paragraph": "以出以入，以就鮮絜，似善化。",
                    "zhushu": "言萬物出入於水，則必鮮絜，似善化者之使人去惡就美也。說苑作不清以入，鮮絜以出也。"
                },
                {
                    "paragraph": "其萬拆也必東，似志。",
                    "zhushu": "折，縈曲也。雖東西南北千萬縈折不常，然而必歸於東，似有志不可奪者。說苑作其折必東也。"
                },
                {
                    "paragraph": "是故君子見大水必觀焉。”",
                    "zhushu": ""
                },
                {
                    "paragraph": "孔子曰：吾有恥也，吾有鄙也，吾有殆也。幼不能強學，老無以教之，吾恥之。",
                    "zhushu": "無才藝以教人也。"
                },
                {
                    "paragraph": "去其故郷，事君而達，卒遇故人，曾無舊言，吾鄙之。",
                    "zhushu": "舊言平生之言，卒倉忽反。"
                },
                {
                    "paragraph": "與小人處者，吾殆之也。",
                    "zhushu": ""
                },
                {
                    "paragraph": "孔子曰：如垤而進，吾與之；如丘而止，吾已矣。今學曾未如肬贅，則具然欲爲人師。",
                    "zhushu": "肬贅，結肉也。莊子曰：以生爲負贅懸肬。肬音尤，具然自滿足之貌也。"
                },
                {
                    "paragraph": "孔子南適楚，厄於陳、蔡之閒，七日不火食，藜羮不糂，",
                    "zhushu": "糂，與糝同，蘇覽反。"
                },
                {
                    "paragraph": "弟子皆有飢色。子路進問之，曰：“由聞之，爲善者，天報之以福；爲不善者，天報之以禍。今夫子累德、積義、懐美，行之日久矣，奚居之隱也？”",
                    "zhushu": "隱，謂窮約。"
                },
                {
                    "paragraph": "孔子曰：“由不識，吾語汝，汝以知者爲必用邪？王子比干不見剖心乎！女以忠者爲必用邪？關龍逄不見刑乎！女以諫者爲必用邪？吳子胥不磔姑蘇東門外乎！",
                    "zhushu": "磔，車裂也。姑蘇，吳都名也。"
                },
                {
                    "paragraph": "夫遇不遇者，時也；賢不肖者，材也。君子博學深謀，不遇時者多矣。由是觀之，不遇世者衆矣，何獨丘也哉！且夫芷蘭生於深林，非以無人而不芳。君子之學，非爲通也，",
                    "zhushu": "不爲求通。"
                },
                {
                    "paragraph": "爲窮而不困，憂而意不衰也，知禍福終始而心不惑也。",
                    "zhushu": "皆爲樂天知命。"
                },
                {
                    "paragraph": "夫賢不肖者，材也；爲不爲者，人也；",
                    "zhushu": "爲善不爲善，在人也。"
                },
                {
                    "paragraph": "遇不遇者，時也；死生者，命也。今有其人不遇其時，雖賢，其能行乎？苟遇其時，何難之有？故君子博學、深謀、修身、端行，以俟其時。”孔子曰：“由，居，吾語汝。昔晉公子重耳霸心生於曹，",
                    "zhushu": "重耳，晉文公，名亡過曹，曹恭公聞其駢脅，使其祼浴，薄而觀之。公因此激怒而霸心生也。"
                },
                {
                    "paragraph": "越王勾踐霸心生於會稽，",
                    "zhushu": "謂以甲盾五千棲於會稽也。"
                },
                {
                    "paragraph": "齊桓公小白霸心生於莒。",
                    "zhushu": "小白，齊桓公名。齊亂，奔莒，蓋亦爲所不禮。"
                },
                {
                    "paragraph": "故居不隱者思不逺，身不佚者志不廣。",
                    "zhushu": "佚，與逸同，謂奔竄也。家語作常逸者。"
                },
                {
                    "paragraph": "女庸安知吾不得之桑落之下乎哉？”",
                    "zhushu": "桑落，九月時也。夫子當時蓋暴露居此樹之下。"
                },
                {
                    "paragraph": "子貢觀於魯廟之北堂，出而問於孔子曰：“鄉者賜觀於太廟之北堂，吾亦未輟，還復瞻被九蓋皆繼，被有說邪？匠過絶邪？”",
                    "zhushu": "北堂，神主所在也。輟，止也。九當爲北，傳寫誤耳。被皆當爲彼，蓋，音盍，户扇也。皆繼，謂其材木斷絶相接繼也。子貢問：北盍皆繼續，彼有說邪？匠過誤而遂絶之也。家語作北蓋皆斷。王肅云：觀北面之蓋，皆斷絶也。"
                },
                {
                    "paragraph": "孔子曰：“太廟之堂，亦常有說。",
                    "zhushu": "言舊曾說，今則無也。"
                },
                {
                    "paragraph": "官致良工，因麗節文，",
                    "zhushu": "致，極也。官致良工，謂初造太廟之時，官極其良工，工則因隨其木之美麗節文而裁制之，所以斷絶。家語作官致良工之匠，匠致良材，盡其功巧，蓋貴文也。"
                },
                {
                    "paragraph": "非無良材也，蓋曰貴文也。”",
                    "zhushu": "非無良材大木不斷絶者，蓋所以貴文飾也。此蓋明夫子之博識也。"
                }
            ]
        },
        {
            "name": "子道篇第二十九",
            "paragraphs": [
                {
                    "paragraph": "子道篇第二十九",
                    "zhushu": "",
                    "type": 1
                },
                {
                    "paragraph": "入孝出弟，人之小行也；",
                    "zhushu": "弟與悌同，謂自卑如弟也。"
                },
                {
                    "paragraph": "上順下篤，人之中行也；",
                    "zhushu": "上順從於君父，下篤愛於卑㓜。"
                },
                {
                    "paragraph": "從道不從君，從義不從父，人之大行也。若夫志以禮安，言以類使，則儒道畢矣。",
                    "zhushu": "志安於禮，不妄動也。言發以類，不怪說也。如此則儒者之道畢矣。"
                },
                {
                    "paragraph": "雖舜，不能加毫末於是也。孝子所以不從命有三：從命則親危，不從命則親安，不從命乃衷；",
                    "zhushu": "衷，善也。謂善發於衷心矣。"
                },
                {
                    "paragraph": "從命則親辱，不從命則親榮，孝子不從命乃義；從命則禽獸，不從命則脩飾，孝子不從命乃敬。",
                    "zhushu": "從命則陷身於禽獸之行，不從命則使親爲脩飾。君子不從命，是乃敬親。"
                },
                {
                    "paragraph": "故可以從而不從，是不子也；未可以從而從，是不衷也。明於從不從之義，而能致恭敬、忠信、端慤以愼行之，則可謂大孝矣。傳曰：“從道不從君，從義不從父。此之謂也。故勞苦彫萃而能無失其敬，",
                    "zhushu": "彫，傷也。萃與顇同，雖勞苦彫顇，不敢解惰，失敬也。"
                },
                {
                    "paragraph": "災禍患難而能無失其義，則不幸不順見惡而能無失其愛，",
                    "zhushu": "不幸以不順於親而見惡也。"
                },
                {
                    "paragraph": "非仁人莫能行。”詩曰：“孝子不匱。此之謂也。”魯哀公問於孔子曰：“子從父命，孝乎？臣從君命，貞乎？”三問，孔子不對。",
                    "zhushu": "不敢違哀公之意，故不對。"
                },
                {
                    "paragraph": "孔子趨出，以語子貢曰：“郷者君問丘也，曰：‘子從父命，孝乎？臣從君命，貞乎？’三問而丘不對。賜以爲何如？”子貢曰：“子從父命，孝矣；臣從君命，貞矣。夫子有奚對焉？”孔子曰：“小人哉，賜不識也。昔萬乘之國有爭臣四人，則封疆不削；千乗之國有爭臣三人，則社稷不危；百乘之家有爭臣二人，則宗廟不毁。父有爭子，不行無禮；士有爭友，不爲不義。故子從父，奚子孝？臣從君，奚臣貞？審其所以從之之謂孝，之謂貞也。”",
                    "zhushu": "審其可從則從，不可從則不從也。"
                },
                {
                    "paragraph": "子路問於孔子曰：“有人於此，夙興夜寐，耕耘樹藝，手足胼胝，以養其親，然而無孝之名，何也？“",
                    "zhushu": "樹，栽。植。藝，播種。駢，謂手足勞。駢，併也。胝，皮厚也。胝，丁私反。"
                },
                {
                    "paragraph": "孔子曰：“意者身不敬與？辭不遜與？色不順與？”古之人有言曰：“衣與，繆與，不女聊。",
                    "zhushu": "繆，紕繆也。與讀爲歟。聊，頼也。言雖與之衣而紕繆不精，則不聊頼於汝也。或曰：繆，綢也。言雖衣服我，綢繆我，而不敬不順，則不頼汝也。韓詩外傳作衣子教子。家語云：人與已不順，欺也。王肅曰：人與已事實通，不相欺也。皆與此不同也。"
                },
                {
                    "paragraph": "今夙興夜寐，耕耘樹藝，手足胼胝，以養其親，無此三者，則何以爲而無孝之名也？”孔子曰：“由志之，吾語汝。雖有國士之力，不能自舉其身，非無力也，勢不可也。",
                    "zhushu": "國士，一國勇力之士。"
                },
                {
                    "paragraph": "故入而行不脩，身之罪也；出而名不章，友之過也。故君子入則篤行，出則友賢，何爲而無孝之名也？”子路問於孔子曰：“魯大夫練而牀，禮邪？”孔子曰：“吾不知也。”",
                    "zhushu": "練，小祥也。禮記曰：期而小祥，居垔室，寢有席。又期而大祥，居復寢，中月而禫。禫而牀也。"
                },
                {
                    "paragraph": "子路出，謂子貢曰：“吾以夫子爲無所不知，夫子徒有所不知。”子貢曰：“女何問哉？”子路曰：“由問：‘魯大夫練而牀，禮邪？’夫子曰：‘吾不知也。’”子貢曰：“吾將爲汝問之。”子貢問曰：“練而牀，禮邪？”孔子曰：“非禮也。”子貢出，謂子路曰：“女謂夫子爲有所不知乎？夫子徒無所不知，汝問非也。禮，居是邑，不非其大夫。”",
                    "zhushu": "懼於訕上。"
                },
                {
                    "paragraph": "子路盛服見孔子，孔子曰：“由是裾裾，何也？",
                    "zhushu": "裾裾，衣服盛貌。說苑作襜襜也。"
                },
                {
                    "paragraph": "昔者江出於㟭山，其始出也，其源可以濫觴，及其至江之津也，不放舟，不避風，則不可涉也。",
                    "zhushu": "放讀爲方。國語曰：方舟投柎。韋昭曰：方，並也，編木爲柎。說苑作方舟，方柎也。詩曰：方之舟之。"
                },
                {
                    "paragraph": "非唯下流水多邪？",
                    "zhushu": "唯，與維同。言豈不以下流水多，故人畏之邪？言服盛色厲亦然也。說苑作非下衆水之多乎。"
                },
                {
                    "paragraph": "今汝衣服既盛，顔色充盈，天下且孰肯諌汝矣？",
                    "zhushu": "充盈猛厲。"
                },
                {
                    "paragraph": "由！”",
                    "zhushu": "告之畢，又呼其名，丁寍之也。"
                },
                {
                    "paragraph": "子路趨而出，改服而入，蓋猶若也。",
                    "zhushu": "猶若。舒和之貌。禮記曰：君子蓋猶。猶爾也。"
                },
                {
                    "paragraph": "孔子曰：“志之，吾語女。奮於言者華，奮於行者伐，色知而有能者，小人也。",
                    "zhushu": "奮，振，矜也。色知謂所知見於顔色。有能自有其能，皆矜伐之意。"
                },
                {
                    "paragraph": "故君子知之曰知之，不知曰不知，言之要也。能之曰能之，不能曰不能，行之至也。",
                    "zhushu": "皆在，不隠其情。"
                },
                {
                    "paragraph": "言要則知，行至則仁。既知且仁，夫惡有不足矣哉？”子路入，子曰：“由，知者若何？仁者若何？”子路對曰：“知者使人知己，仁者使人愛己。”子曰：“可謂士矣。”",
                    "zhushu": "士者，脩立之稱。"
                },
                {
                    "paragraph": "子貢入，子曰：“賜，知者若何？仁者若何？”子貢對曰：“知者知人，仁者愛人。”子曰：“可謂士君子矣。”顔淵入，子曰：“回，知者若何？仁者若何？”",
                    "zhushu": "知者皆讀，爲智。"
                },
                {
                    "paragraph": "顔淵對曰：“知者自知，仁者自愛。”子曰：“可謂明君子矣。”子路問於孔子曰：“君子亦有憂乎？”孔子曰：“君子，其未得也，則樂其意；",
                    "zhushu": "樂其爲治之意。"
                },
                {
                    "paragraph": "既巳得之，又樂其治。是以有終身之樂，無一日之憂。小人者，其未得也，則憂不得。既巳得之，又恐失之。是以有終身之憂，無一日之樂也。”",
                    "zhushu": ""
                }
            ]
        },
        {
            "name": "法行篇第三十",
            "paragraphs": [
                {
                    "paragraph": "法行篇第三十",
                    "zhushu": "禮義謂之法所以行之謂之行行下孟反",
                    "type": 1
                },
                {
                    "paragraph": "公輸不能加於繩，聖人莫能加於禮。",
                    "zhushu": "公輸，魯巧人，名班。雖至巧，繩墨之外，亦不能加也。"
                },
                {
                    "paragraph": "禮者，衆人法而不知，聖人法而知之。",
                    "zhushu": "衆人皆知禮可以爲法，而不知其義者也。"
                },
                {
                    "paragraph": "曾子曰：“無内人之䟽而外人之親，",
                    "zhushu": "無，禁辭也。内人之䟽，外人之親，謂以踈爲内，以親爲外。家語曰：不比於親而比於踈者，不亦逺乎？韓詩外傳作無内踈而無外親也。"
                },
                {
                    "paragraph": "無身不善而怨人，無刑已至而呼天。内人之踈而外人之親，不亦逺乎？",
                    "zhushu": "謂失之逺矣。"
                },
                {
                    "paragraph": "身不善而怨人，不以反乎？",
                    "zhushu": "反謂乖悖。"
                },
                {
                    "paragraph": "刑已至而呼天，不亦晩乎？”詩曰：“㳙㳙源水，不雝不塞。轂已破碎，乃大其輻。事已敗矣，乃重大息。其云益乎！”",
                    "zhushu": "源水，水之泉源也。雝讀爲壅。大其輻，謂壯大其輻也。重太息，嗟嘆之甚也。三者皆言不愼其初，追悔無及也。"
                },
                {
                    "paragraph": "曾子病，曾元持足。曾子曰：“元志之，吾語汝。",
                    "zhushu": "曾元，曾子之子也。"
                },
                {
                    "paragraph": "夫魚、鼈、黿、鼉，猶以淵爲淺而堀其中，",
                    "zhushu": "堀，與窟同。"
                },
                {
                    "paragraph": "鷹、鳶猶以山爲卑而增巢其上，及其得也，必以餌。故君子苟能無以利害義，則恥辱亦無由至矣。”子貢問於孔子曰：“君子之所以貴玉而賤珉者，何也？",
                    "zhushu": "珉，石之似玉者。"
                },
                {
                    "paragraph": "爲夫玉之少而珉之多邪？”孔子曰：“惡！賜！是何言也！",
                    "zhushu": "惡音烏，猶言烏，謂此義也。"
                },
                {
                    "paragraph": "夫君子豈多而賤之，少而貴之哉？夫玉者，君子比德焉：温潤而澤，仁也；",
                    "zhushu": "鄭康成云：色柔温潤似仁。"
                },
                {
                    "paragraph": "栗而理，知也；",
                    "zhushu": "鄭云：栗，堅貌也。理，有文理也。似智者處事堅固，又有文理。"
                },
                {
                    "paragraph": "堅剛而不屈，義也；",
                    "zhushu": "以義者，剛直不回也。"
                },
                {
                    "paragraph": "廉而不劌，行也；",
                    "zhushu": "劌，傷也。雖有廉稜而不傷物，似有德行者不傷害人。"
                },
                {
                    "paragraph": "折而不橈，勇也；",
                    "zhushu": "雖摧折而不撓屈，似勇者。"
                },
                {
                    "paragraph": "瑕適並見，情也；",
                    "zhushu": "瑕，玉之病也。適，玉之美澤調適之處也。瑕適並見，似不匿其情者也。禮記曰：瑕不掩瑜，瑜不掩瑕，忠也。"
                },
                {
                    "paragraph": "扣之，其聲清揚而逺聞，其止輟然，辭也。",
                    "zhushu": "扣與叩同，似有辭辨言發，言則人樂聽之，言畢更無繁辭也。禮記作叩之，其聲清越以長，其終屈然樂也。"
                },
                {
                    "paragraph": "故雖有珉之雕雕，不若玉之章章。”",
                    "zhushu": "雕雕謂雕飾文采也。章，素質明箸也。"
                },
                {
                    "paragraph": "詩曰：“言念君子，温其如玉。此之謂也。”",
                    "zhushu": "詩秦風小戎之篇引之，喻君子比德。"
                },
                {
                    "paragraph": "曾子曰：“同遊而不見愛者，吾必不仁也；",
                    "zhushu": "仁者必能使人愛已。"
                },
                {
                    "paragraph": "交而不見敬者，吾必不長也；",
                    "zhushu": "不長厚，故爲人所輕。"
                },
                {
                    "paragraph": "臨財而不見信者，吾必不信也。",
                    "zhushu": "廉㓗不聞於人。"
                },
                {
                    "paragraph": "三者在身，曷怨人？",
                    "zhushu": "當反諸已。"
                },
                {
                    "paragraph": "怨人者窮，怨天者無識。",
                    "zhushu": "不識知，天命也。"
                },
                {
                    "paragraph": "失之已而反諸人，豈不亦迂哉！”",
                    "zhushu": ""
                },
                {
                    "paragraph": "南郭惠子問於子貢曰：“夫子之門，何其雜也？”",
                    "zhushu": "南郭惠子，未詳其姓名。蓋居南郭，因以爲號。莊子有南郭子綦，夫子弟子也。雜，謂賢不肖相雜而至。"
                },
                {
                    "paragraph": "子貢曰：“君子正身以俟，欲來者不距，欲去者不止。且夫良醫之門多病人，隱栝之側多枉木，是以雜也。”",
                    "zhushu": ""
                },
                {
                    "paragraph": "孔子曰：“君子有三恕：有君不能事，有臣而求其使，非恕也；有親不能報，有子而求其孝，非恕也；",
                    "zhushu": "報，孝養也。詩曰：欲報之徳。"
                },
                {
                    "paragraph": "有兄不能敬，有弟而求其聽令，非恕也。士明於此三恕，則可以端身矣。”孔子曰：“君子有三思，而不可不思也。少而不學，長無能也；老而不教，死無思也；",
                    "zhushu": "無門，人思其徳。"
                },
                {
                    "paragraph": "有而不施，窮無與也。",
                    "zhushu": "窮乏之時，無所往託。"
                },
                {
                    "paragraph": "是故君子少思長則學，老思死則教，有思窮則施也。”",
                    "zhushu": ""
                }
            ]
        },
        {
            "name": "哀公篇第三十一",
            "paragraphs": [
                {
                    "paragraph": "哀公篇第三十一",
                    "zhushu": "",
                    "type": 1
                },
                {
                    "paragraph": "魯哀公問於孔子曰：“吾欲論吾國之士，與之治國，敢問何如之邪？”孔子對曰：“生今之世，志古之道，居今之俗，服古之服，",
                    "zhushu": "志，記識也。服古之服，猶若夫子服逢掖之衣、章甫之冠也。"
                },
                {
                    "paragraph": "舎此而爲非者，不亦鮮乎？”",
                    "zhushu": "舍去，此謂古也。"
                },
                {
                    "paragraph": "哀公曰：“然則夫章甫絇屨，紳而搢笏者，此賢乎？”",
                    "zhushu": "章甫殷冠。王肅云：絇謂屨頭有拘飾也。鄭康成云：絇之言拘也，以爲行戒，狀如刀，衣𤾁在屨頭。紳，大帶也。搢，笏於紳者也。"
                },
                {
                    "paragraph": "孔子對曰：“不必然。夫端衣𤣥裳，絻而乘路者，志不在於食葷。",
                    "zhushu": "端衣𤣥裳，即朝𤣥端也。絻與冕同。鄭云：端者，取其正也。士之衣袂皆二尺二寸而廣幅，是廣袤等也。其袪尺二寸，大夫已上侈之，侈之者，蓋半而益一焉，則袂三尺三寸，祛尺八寸。路，王者之車，亦車之通名。舎人注爾雅云：輅，車之大者。葷，葱薤之屬也。"
                },
                {
                    "paragraph": "斬衰菅屨，杖而啜粥者，志不在於酒肉。",
                    "zhushu": "儀禮䘮服曰：斬者何？不緝也。衰長六寸，博四寸，三升布爲之。鄭注䘮服云：上曰衰，下曰裳。當心前有衰，後有負板，左右有辟領，孝子哀戚無不在也。菅，菲也。此言服被於外，亦所以制其心也。"
                },
                {
                    "paragraph": "生今之世，志古之道，居今之俗，服古之服。舍此而爲非者，雖有，不亦鮮乎？”哀公曰：“善。”孔子曰：“人有五儀：",
                    "zhushu": "言人之賢愚，觀其儀法有五也。"
                },
                {
                    "paragraph": "有庸人，有士，有君子，有賢人，有大聖。”",
                    "zhushu": ""
                },
                {
                    "paragraph": "哀公曰：“敢問何如斯可謂庸人矣？”孔子對曰：“所謂庸人者，口不能道善言，心不知色色；",
                    "zhushu": "色色，謂以已色觀彼之色，知其好惡也。論語云：色斯舉矣。"
                },
                {
                    "paragraph": "不知選賢人善士託其身焉以爲已憂，",
                    "zhushu": "不知託賢，但自憂而已。"
                },
                {
                    "paragraph": "勤行不知所務，止交不知所定；",
                    "zhushu": "交謂接待於物，皆言不能辨是非，倀倀失據也。"
                },
                {
                    "paragraph": "日選擇於物，不知所貴；",
                    "zhushu": "不知可貴重者。"
                },
                {
                    "paragraph": "從物如流，不知所歸；",
                    "zhushu": "爲外物所誘，蕩而不返也。"
                },
                {
                    "paragraph": "五鑿爲正，心從而壞。如此，則可謂庸人矣。”",
                    "zhushu": "鑿，竅也。五鑿，謂耳目鼻口及心之竅也。言五鑿雖似於正，而其心已從外物所誘而壊矣，是庸愚之人也。一曰：五鑿，五情也。莊子曰：六鑿相攘。司馬彪曰：六情相攘奪。韓詩外傳作五藏爲正也。"
                },
                {
                    "paragraph": "哀公曰：“善。敢問何如斯可謂士矣？”孔子對曰：“所謂士者，雖不能盡道術，必有率也；雖不能徧美善，必有處也。",
                    "zhushu": "率，循也。雖不能盡徧，必循處其一隅，言有所執守也。"
                },
                {
                    "paragraph": "是故知不務多，務審其所知；",
                    "zhushu": "論語曰：子路有聞，未之能行，唯恐有聞。"
                },
                {
                    "paragraph": "言不務多，務審其所謂；",
                    "zhushu": "止於辨明事而巳矣。"
                },
                {
                    "paragraph": "行不務多，務審其所由。",
                    "zhushu": "由，從也。謂不從不正之道。"
                },
                {
                    "paragraph": "故知既巳知之矣，言既巳謂之矣，行既巳由之矣，則若性命肌膚之不可易也。",
                    "zhushu": "言固守所見，如愛其性命肌膚之不可以他物移易者也。"
                },
                {
                    "paragraph": "故富貴不足以益也，卑賤不足以損也。",
                    "zhushu": "皆謂志不可奪。"
                },
                {
                    "paragraph": "如此，則可謂士矣。”",
                    "zhushu": "士者，脩立之稱。一曰士，事也。言其善於任事，可以入官也。"
                },
                {
                    "paragraph": "哀公曰：“善。敢問何如斯可謂之君子矣？”孔子對曰：“所謂君子者，言忠信而心不德，",
                    "zhushu": "不自以爲有德，"
                },
                {
                    "paragraph": "仁義在身而色不伐，思慮明通而辭不爭，故猶然如將可及者，君子也。”",
                    "zhushu": "猶然。舒遲之貌。所謂瞻之在前。忽然在後。家語作油然。王肅云。不進貌也。"
                },
                {
                    "paragraph": "哀公曰：“善。敢問何如斯可謂賢人矣？”孔子對曰：“所謂賢人者，行中規繩而不傷於本，言足法於天下而不傷於身，",
                    "zhushu": "本亦身也，言雖廣大而不傷其身也。所謂言滿天下無口過，行滿天下無怨惡。"
                },
                {
                    "paragraph": "富有天下而無怨財，",
                    "zhushu": "富有天下，謂王者之佐也。怨讀爲藴，言雖富有天下而無藴蓄私財也。家語作無宛。禮記曰：事大積焉而不宛。古藴苑通，此因誤爲怨字耳。"
                },
                {
                    "paragraph": "布施天下而不病貧。",
                    "zhushu": "言廣施德澤，子惠困窮，使家給人足，而上不憂貧乏，所謂百姓與足，君孰與不足。"
                },
                {
                    "paragraph": "如此，則謂賢人矣。”",
                    "zhushu": "賢者，亞聖之名。說文云：賢，多才。"
                },
                {
                    "paragraph": "哀公曰：“善。敢問何如斯可謂大聖矣？”孔子對曰：“所謂大聖者，知通乎大道，應變而不窮，辨乎萬物之情性者也。",
                    "zhushu": "辨别萬物之情性也。"
                },
                {
                    "paragraph": "大道者，所以變化遂成萬物也。情性者，所以理然不、取舍也。",
                    "zhushu": "辨情性，乃能理是非之取舍而不惑。"
                },
                {
                    "paragraph": "是故其事大辨乎天地，",
                    "zhushu": "其事，謂聖人所理化之事。言辨别萬事，如天地之别萬物，各使區分。"
                },
                {
                    "paragraph": "明察乎日月，",
                    "zhushu": "聖人之明察如日月，"
                },
                {
                    "paragraph": "緫要萬物於風雨，",
                    "zhushu": "緫要，猶統領也。風以動之，雨以潤之，言統領萬物，如風雨之生成也。"
                },
                {
                    "paragraph": "繆繆肫肫。其事不可循，",
                    "zhushu": "繆。當爲膠。相加之貌。莊子云。膠膠擾擾。肫與訰同。訰。雜亂之貌。爾雅云。訰訰。亂也。言聖人治萬物。錯雜膠膠訰訰然。而衆人不能循其事。訰。之旬反。"
                },
                {
                    "paragraph": "若天之嗣；其事不可識，",
                    "zhushu": "嗣，繼也。言聖人如天之繼嗣，衆人不能識其意。"
                },
                {
                    "paragraph": "百姓淺然不識其隣。",
                    "zhushu": "隣，近也。百姓淺見，不能識其所近，況能識其深乎。所謂日用而不知者也。"
                },
                {
                    "paragraph": "若此，則可謂大聖矣。”哀公曰：“善。”魯哀公問舜冠於孔子，孔子不對。三問，不對。",
                    "zhushu": "哀公不問舜德，徒問其冠，故不對也。"
                },
                {
                    "paragraph": "哀公曰：“寡人問舜冠於子，何以不言也？”孔子對曰：“古之王者，有務而拘領者矣，其政好生而惡殺焉，",
                    "zhushu": "務讀爲冒。拘與句同，曲領也。言雖冠衣拙朴而行仁政也。尚書大傳曰：古之人衣上有冒而句領者。鄭康成注云：言在德不在服也。古之人，三皇時也。冒，覆項也。句領，繞頸也。禮：正服方領也。"
                },
                {
                    "paragraph": "是以鳳在列樹，麟在郊野，烏鵲之巢可俯而窺也。君不此問，而問舜冠，所以不對也。”魯哀公問於孔子曰：“寡人生於深宫之中，長於婦人之手。寡人未嘗知哀也，未嘗知憂也，未嘗知勞也，未嘗知懼也，未嘗知危也。”孔子曰：“君之所問，聖君之問也。丘，小人也，何足以知之？”",
                    "zhushu": "美大其問，故謙不敢對也。"
                },
                {
                    "paragraph": "曰：“非吾子無所聞之也。”孔子曰：“君入廟門而右，登自胙階，仰視榱棟，俛見几筵，其器存，其人亡。君以此思哀，將焉不至矣？",
                    "zhushu": "謂祭祀時也。胙與阼同。榱亦椽也。哀將焉不至？言必至也。"
                },
                {
                    "paragraph": "君昧爽而櫛冠，",
                    "zhushu": "昧、闇、爽，明也。謂初曉尚暗之時。"
                },
                {
                    "paragraph": "平明而聽朝，一物不應，亂之端也。君以此思憂，則憂將焉不至矣？君平明而聽朝，日𣅳而退，諸侯之子孫必有在君之末庭者。君以此思勞，則勞將焉不至矣？",
                    "zhushu": "諸侯之子孫，謂奔亡至魯而仕者。自平明至日，具在末庭，而修臣禮，君若思其勞，則勞可知也。若喻哀公亦諸侯之子孫，不戒慎修德，亦將有此奔亡之勞也。"
                },
                {
                    "paragraph": "君出魯之四門以望魯四郊，亡國之虚則必有數蓋焉。",
                    "zhushu": "虚讀爲墟。有數蓋焉，猶言蓋有數焉，倒言之耳。新序作亡國之虚列必有數矣。"
                },
                {
                    "paragraph": "君以此思懼，則懼將焉不至矣？且丘聞之，君者舟也，庶人者水也。水則載舟，水則覆舟。君以此思危，則危將焉不至矣？”魯哀公問於孔子曰：“紳委章甫，有益於仁乎？”",
                    "zhushu": "紳，大帶也。委，委貌。周之冠也。章甫，殷冠也。鄭注儀禮云：委，安也。所以安正容貌。章，表明也。殷質，言所以表明大夫也。"
                },
                {
                    "paragraph": "孔子蹴然曰：“君號然也？",
                    "zhushu": "莊子音義。崔譔云：蹴然，變色貌。號讀爲胡，聲相近，字遂誤耳。家語作君胡然也。"
                },
                {
                    "paragraph": "資衰、苴杖者不聽樂，非耳不能聞也，服使然也。",
                    "zhushu": "資，與齎同，苴杖竹也。苴謂蒼白色自死之竹也。"
                },
                {
                    "paragraph": "黼衣、黻裳者不茹葷，非口不能味也，服使然也。",
                    "zhushu": "黼衣黻裳，祭服也。白與黒爲黼，黑與青爲黻。禮：祭致齊不茹葷。非不能味。謂非不能知味也。鄭注周禮司服云：𤣥冕者，衣裳刺黻而已。"
                },
                {
                    "paragraph": "且丘聞之，好肆不守折，長不爲市，竊其有益與其無益，君其知之矣。”",
                    "zhushu": "好，喜也。言喜於市肆之人，不使所守貨財折耗，而長者亦不能爲此市井盗𥨸之事，長者不爲市，而販者不爲非。家語王肅注云：言市肆弗能爲廉，好肆則不折也。人爲市估之行，則不守折，人爲長者行，則亦不爲市買之事。竊宜爲察，察其有益與。以竊字屬下句也。"
                },
                {
                    "paragraph": "魯哀公問於孔子曰：“請問取人？”",
                    "zhushu": "問取人之術也。"
                },
                {
                    "paragraph": "孔子對曰：“無取健，",
                    "zhushu": "健羡之人。"
                },
                {
                    "paragraph": "無取詌，",
                    "zhushu": "未詳。家語作無取鉗。王肅云：謂妄對不謹誠者。或曰捷給鉗人之口者。"
                },
                {
                    "paragraph": "無取口啍。",
                    "zhushu": "啍。與諄同。方言云：齊魯凡相疾惡謂之諄憎。諄，之閠反。王肅云：啍閔多言。或曰：詩云：誨爾諄諄。口諄謂口教誨，心無誠實者，諄諄論也。"
                },
                {
                    "paragraph": "健，貪也；詌，亂也；口啍，誕也。",
                    "zhushu": "健羡之人多貪欲，鉗忌之人多悖亂，讒嫉之人多妄誕。說苑曰：哀公問於孔子曰：人何若爲可取也？孔子曰：無取拑者，無取捷者，無取口叡者。拑者太給利，不可盡用也；捷者必兼人，不可爲法也；口叡者多誕而寡信，後恐不驗也。韓詩外傳云：無取健，無取佞，無取口讒。健，驕也；佞，諂也；口讒，誕也。皆大同小異也。"
                },
                {
                    "paragraph": "故弓調而後求勁焉，馬服而後求良焉，士信慤而後求知能焉。士不信慤而有多知能，譬之其犲狼也，不可以身尒也。”",
                    "zhushu": "有，讀爲又尒，與邇同。"
                },
                {
                    "paragraph": "語曰：“桓公用其賊，文公用其盜。",
                    "zhushu": "謂管仲、寺人勃鞮也。盜亦賊也。以喻士信慤則仇讎可用，不信慤則親戚可踈。"
                },
                {
                    "paragraph": "故明主任計不信怒，闇主信怒不任計。",
                    "zhushu": "信，亦任也。"
                },
                {
                    "paragraph": "計勝怒則強，怒勝計則亡。”定公問於顔淵曰：“東野子之善馭乎？”",
                    "zhushu": "東野氏也。馭與御同。"
                },
                {
                    "paragraph": "顔淵對曰：“善則善矣。雖然，其馬將失。”",
                    "zhushu": "失，讀爲逸，奔也，下同。家語作馬將佚也。"
                },
                {
                    "paragraph": "定公不恱，入謂左右曰：“君子固讒人乎？”三日而校來謁，曰：“東野畢之馬失。”",
                    "zhushu": "校人，掌養馬之官也。"
                },
                {
                    "paragraph": "兩驂列，兩服入廐。",
                    "zhushu": "兩服馬在中，兩驂，兩服之外。馬列與裂同，謂外馬擘裂，中馬牽引而入廐。"
                },
                {
                    "paragraph": "定公越席而起曰：“趨駕召顔淵。”顔淵至。",
                    "zhushu": "趨，讀爲促，速也。"
                },
                {
                    "paragraph": "定公曰：“前日寡人問吾子，吾子曰：‘東野畢之馭，善則善矣，雖然，其馬將失。’不識吾子何以知之？”顔淵對曰：“臣以政知之。昔舜巧於使民，而造父巧於使馬。舜不窮其民，造父不窮其馬，是舜無失民，造父無失馬也。今東野畢之馭，上車執轡，銜體正矣。步驟馳騁，朝禮畢矣；",
                    "zhushu": "銜體，銜與馬體也。步驟馳騁，朝禮畢矣，謂調習其馬，或步驟馳騁，盡朝廷之禮也。"
                },
                {
                    "paragraph": "歷險致逺，馬力盡矣。然猶求馬不已，是以知之也。”定公曰：“善。可得少進乎？”",
                    "zhushu": "定公更請少進其說。"
                },
                {
                    "paragraph": "顔淵對曰：“臣聞之，鳥窮則啄，獸窮則攫，人窮則詐。自古及今，未有窮其下而能無危者也。”",
                    "zhushu": ""
                }
            ]
        },
        {
            "name": "堯問篇第三十二",
            "paragraphs": [
                {
                    "paragraph": "堯問篇第三十二",
                    "zhushu": "",
                    "type": 1
                },
                {
                    "paragraph": "堯問於舜曰：“我欲致天下，爲之柰何？”",
                    "zhushu": "恐天下未歸，故欲致而取之也。"
                },
                {
                    "paragraph": "對曰：“執一無失，行微無怠，忠信無勌，而天下自來。",
                    "zhushu": "執一，專意也。行微，行細微之事也。言精專不怠，而天下自歸，不必致也。"
                },
                {
                    "paragraph": "執一如天地，",
                    "zhushu": "如天地無變易時也。"
                },
                {
                    "paragraph": "行微如日月，",
                    "zhushu": "日月之行，人所不見，似於細微安徐然而怠止之時也。"
                },
                {
                    "paragraph": "忠誠盛於内，賁於外，形於四海。",
                    "zhushu": "賁，飾也。形，見也。禮記曰：富潤屋。德潤身。心廣體胖。故君子必誠其意也。"
                },
                {
                    "paragraph": "天下其在一隅邪！夫有何足致也？”",
                    "zhushu": "夫物在一隅者，則可舉而致之。今有道，天下盡歸，不在於一隅，焉用致也。有讀爲又。"
                },
                {
                    "paragraph": "魏武侯謀事而當，羣臣莫能逮，退朝而有喜色。",
                    "zhushu": "武侯，晉大夫畢萬之後，文侯之子也。"
                },
                {
                    "paragraph": "呉起進曰：“亦甞有以楚莊王之語聞於左右者乎？”武侯曰：“楚莊王之語何如？”呉起對曰：“楚莊王謀事而當，羣臣莫逮，退朝而有憂色。”申公巫臣進問曰：“王朝而有憂色，何也？”",
                    "zhushu": "巫臣，楚申邑大夫也。"
                },
                {
                    "paragraph": "莊王曰：“不榖謀事而當，羣臣莫能逮，是以憂也。其在中蘬之言也，",
                    "zhushu": "中蘬與仲虺同湯左相也。"
                },
                {
                    "paragraph": "曰，諸侯自爲得師者王，得友者霸，得疑者存，自爲謀而莫已若者亡。",
                    "zhushu": "疑謂博聞達識，或決疑惑者也。"
                },
                {
                    "paragraph": "今以不榖之不肖，而羣臣莫吾逮，吾國幾於亡乎？是以憂也。楚莊王以憂，而君以喜。”武侯逡廵再拜曰：“天使夫子振寡人之過也。”",
                    "zhushu": "振者，舉也。"
                },
                {
                    "paragraph": "伯禽將歸於魯，",
                    "zhushu": "伯禽，周公子，成王封爲魯侯。將歸，謂初之國也。"
                },
                {
                    "paragraph": "周公謂伯禽之傅曰：“女將行，盍志而子美德乎？”",
                    "zhushu": "將行何不志，記汝所傳之子，美徳以言我。"
                },
                {
                    "paragraph": "對曰：“其爲人寛，好自用，以愼。",
                    "zhushu": "寛，寛，𢎞也。自用，好自務其用也。愼，謹宻也。"
                },
                {
                    "paragraph": "此三者，其美德已。”周公曰：“嗚呼！以人惡爲美德乎？君子好以道德，故其民歸道。",
                    "zhushu": "君子好以道德教人，故其民歸道者衆，非謂寛𢎞也。"
                },
                {
                    "paragraph": "彼其寛也，出無辨矣，女又美之。",
                    "zhushu": "彼伯禽既無道德，但務寛容，此乃出於善惡無别，汝何以爲美也。孔子曰：寛則得衆，亦謂人愛恱歸之也。"
                },
                {
                    "paragraph": "彼其好自用也，是所以窶小也。",
                    "zhushu": "窶，無禮也。彼伯禽好自用而不諮詢，是乃無禮驕人而器局小也。書曰：自用則小。尚書大傳曰：是其好自也，以斂益之也。"
                },
                {
                    "paragraph": "君子力如牛，不與牛爭力；走如馬，不與馬爭走；知如士，不與士爭知。",
                    "zhushu": "士謂臣下掌事者。不爭言委任。"
                },
                {
                    "paragraph": "彼爭者，均者之氣也，女又美之。",
                    "zhushu": "好自用，則必不委任而與之爭事，爭事乃均，敵者尚氣之事，非人君之量者也。"
                },
                {
                    "paragraph": "彼其慎也，是其以淺也。”",
                    "zhushu": "彼伯禽之慎宻，不廣接士，適所以自使知識淺近也。"
                },
                {
                    "paragraph": "聞之曰：“無越踰不見士。”",
                    "zhushu": "周公聞之，古也。越踰，謂過一日也。"
                },
                {
                    "paragraph": "見士問曰：“無乃不察乎？",
                    "zhushu": "懼其壅蔽，故問：無乃有不察之事乎？"
                },
                {
                    "paragraph": "不聞，即物少至，少至則淺。",
                    "zhushu": "物，事也。不見士則無所聞，無所聞則所知之事亦少，少則意自淺矣。聞或爲問也。"
                },
                {
                    "paragraph": "彼淺者，賤人之道也，女又美之乎。”吾語女：“我文王之爲子，",
                    "zhushu": "爲文王之子也。"
                },
                {
                    "paragraph": "武王之爲弟，成王之爲叔父，",
                    "zhushu": "周公先成王薨，未宜知成王之謚，此云成王，乃後人所加之耳。"
                },
                {
                    "paragraph": "吾於天下不賤矣，然而吾所執贄而見者十人，",
                    "zhushu": "周公自執贄而見者十人，禮見其所尊敬者，雖君亦執贄，故哀公執贄請見。周豊鄭注尚書大傳云：十人，公卿之中也。三十人，羣士之中。百人，羣夫之中也。"
                },
                {
                    "paragraph": "還贄而相見者三十人，",
                    "zhushu": "禮，臣見君則不還贄，敵者不敢當，則還之。禮尚徃來也。士相見禮曰：主人復見之以其贄，曰：曏者吾子辱，使某見，請還贄於將命者。鄭康成云：贄者，所執以至也。君子見於所尊敬，必執贄以將其厚意也。"
                },
                {
                    "paragraph": "貌執之士者百有餘人，",
                    "zhushu": "執，猶待也，以禮貌接待之。士百餘人也。"
                },
                {
                    "paragraph": "欲言而請畢事者千有餘人，",
                    "zhushu": "謂卑賤之士，恐其言之不盡，周公先請其畢辭也。說苑曰：周公踐天子之位七年，布衣之士所執贄而師見者十人，所見者十二人，窮巷白屋所先見者四十九人，時進善者百人，教士千人，朝者萬人也。"
                },
                {
                    "paragraph": "於是吾僅得三士焉，以正吾身，以定天下。",
                    "zhushu": "於是千百人之中，僅乃得三士，正身治國。"
                },
                {
                    "paragraph": "吾所以得三士者，亡於十人與三十人中，乃在百人與千人之中。",
                    "zhushu": "十人與三十人，雖尊敬，猶未得賢。至百人千人，然後乃得三人，以明接士不廣，無由得賢也。"
                },
                {
                    "paragraph": "故上士吾薄爲之貌，下士吾厚爲之貌。",
                    "zhushu": "上士中誠重之，故可薄爲之貌。下士既無執贄之禮，懼失賢士之心，故厚爲之貌，尤加謹敬也。"
                },
                {
                    "paragraph": "人人皆以我爲越踰好士，然故士至，",
                    "zhushu": "人不知，則以爲越踰，然士亦以禮貌之故而至也。"
                },
                {
                    "paragraph": "士至而後見物，",
                    "zhushu": "物，事也。"
                },
                {
                    "paragraph": "見物然後知其是非之所在。戒之哉！女以魯國驕人，幾矣！",
                    "zhushu": "幾，危也。周公言我以天下之貴，猶不敢驕士，汝今以魯國之小而遂驕人，危矣。"
                },
                {
                    "paragraph": "夫仰禄之士猶可驕也，",
                    "zhushu": "仰，魚亮反。"
                },
                {
                    "paragraph": "正身之士不可驕也。彼正身之士，舍貴而爲賤，舍富而爲貧，舍佚而爲勞，顔色黎黑而不失其所，",
                    "zhushu": "黎讀爲梨，謂面如凍梨之色也。"
                },
                {
                    "paragraph": "是以天下之紀不息，文章不廢也。”",
                    "zhushu": "賴守道之士，不苟徇人，故得綱紀文章常存也。"
                },
                {
                    "paragraph": "語曰，繒丘之封人",
                    "zhushu": "繒與鄫同。丘鄫故國，封人掌疆界者。漢書地理志，繒縣屬東海也。"
                },
                {
                    "paragraph": "見楚相孫叔敖曰：“吾聞之也，處官久者士妬之，禄厚者民怨之，位尊者君恨之。今相國有此三者，而不得罪楚之士民，何也？”孫叔敖曰：“吾三相楚而心瘉卑，每益禄而施瘉博，位滋尊而禮瘉恭，是以不得罪於楚之士民也。”子貢問於孔子曰：“賜爲人下而未知也。”",
                    "zhushu": "下，謙下也。子貢問於爲人下，未知其益也。"
                },
                {
                    "paragraph": "孔子曰：“爲人下者乎？其猶土也？深抇之而得甘泉焉，",
                    "zhushu": "抇，掘也。故没反。"
                },
                {
                    "paragraph": "樹之而五榖播焉，草木殖焉，禽獸育焉，生則立焉，死則入焉，多其功而不息。爲人下者，其猶土也。”昔虞不用宫之竒而晉并之，萊不用子馬而齊并之，",
                    "zhushu": "宫之竒，虞賢臣，諫不從，以其族行。子馬，未詳其姓名。左氏傳曰：襄二年，齊侯伐蔡，蔡人使正輿子賂夙沙衛以索馬牛皆百匹。又六年，齊侯伐萊，萊人使王湫帥師及正輿子軍齊師，齊師大敗之，遂滅萊。或曰：正輿子，字子馬，其不用未聞。說苑：諸卿已諫楚莊王曰：曹不用僖負羈而宋并之，萊不用子猛而齊并之。據年代，齊滅萊在楚莊王後，未詳諸卿已之諫也。"
                },
                {
                    "paragraph": "紂刳王子比干而武王得之。不親賢用知，而身死國亡也。",
                    "zhushu": "",
                    "type": 2
                },
                {
                    "paragraph": "爲說者曰：“孫卿不及孔子。”是不然，孫卿迫於亂世，鰌於嚴刑，上無賢主，下遇暴秦，禮義不行，教化不成，仁者詘約，天下𡨋𡨋，行全刺之，諸侯大傾。當是時也，知者不得慮，能者不得治，賢者不得使，故君上蔽而無覩，賢人距而不受。然則孫卿將懐聖之心，䝉佯狂之色，視天下以愚。詩曰：“既明且哲，以保其身。”此之謂也。是其所以名聲不白，徒與不衆，光輝不博也。今之學者，得孫卿之遺言餘教，足以爲天下法式表儀，所存者神，所遇者化。觀其善行，孔子弗過，世不詳察，云非聖人，柰何？天下不治，孫卿不遇時也。德若堯、禹，世少知之，方術不用，爲人所疑。其知至明，循道正行，足以爲綱紀。嗚呼，賢哉！冝爲帝王。天地不知，善桀、紂，殺賢良，比干剖心，孔子拘匡，接輿辟世，箕子佯狂，田常爲亂，闔閭擅強。爲惡得福，善者有殃。今爲說者又不察其實，乃信其名。時世不同，譽何由生？不得爲政，功安能成？志修德厚，孰謂不賢乎？",
                    "zhushu": "自爲說者已下，或荀卿弟子之辭也。",
                    "type": 2
                },
                {
                    "paragraph": "護左都水使者光禄大夫臣向言：“所校讎中孫卿書凡三百二十二篇，以相校，除復重二百九十篇，定箸三十二篇，皆以定殺靑𥳑，書可繕寫。孫卿，趙人，名況。方齊宣王、威王之時，聚天下賢士於稷下，尊寵之，若鄒衍、田駢、涥于髠之屬甚衆，號曰列大夫，皆世所稱，咸作書刺世。是時孫卿有秀才，年五十始來游學，諸子之事，皆以爲非先王之法也。孫卿善爲詩、禮、易、春秋。至齊襄王時，孫卿最爲老師。齊尚脩列大夫之缺，而孫卿三爲祭酒焉。齊人或䜛孫卿，乃適楚，楚相春申君以爲蘭陵令。”人或謂春申曰：“湯以七十里，文王以百里，孫卿賢者也，今與之百里地，楚其危乎！春申君謝之，孫卿去之趙。”後客或謂春申君曰：“伊尹去夏入殷，殷王而夏亡；管仲去魯入齊，魯弱而齊強。故賢者所在，君尊國安。今孫卿天下賢人，所去之國其不安乎？”春申君使人聘孫卿，孫卿遺春申君書，刺楚國，因爲歌賦以遺春申君。春申君恨，復固謝孫卿，孫卿乃行，復爲蘭陵令。春申君死而孫卿廢，因家蘭陵。李斯甞爲弟子而相秦，及韓非，號韓子，又浮丘伯，皆受業爲名儒。孫卿之應聘於諸侯，見秦昭王。昭王方喜戰伐，而孫卿以三王之法說之及秦相應侯，皆不能用也。至趙，與孫臏議兵。趙孝成王前，孫臏爲變詐之兵，孫卿以王兵難之，不能對也，卒不能用。孫卿道守禮義，行應繩墨，安貧賤。孟子者，亦大儒，以人之性善，孫卿後孟子百餘年，孫卿以爲人性惡，故作性惡一篇以非孟子。蘇秦、張儀以邪道說諸侯，以大貴顯。孫卿退而笑之曰：“夫不以其道進者，必不以其道亡。至漢興，江都相董仲舒亦大儒，作書美孫卿。孫卿卒不用於世，老於蘭陵。疾濁世之政，亡國亂君相屬，不遂大道，而營乎巫祝，信禨祥，鄙儒小拘，如莊周等，又滑稽，於是推儒、墨、道德之行事興壞，序列著數萬言而卒，葬蘭陵。而趙亦有公孫龍爲堅白同異之辨、處子之言。魏有李悝盡地力之敎。楚有尸子、長廬子、芊子，皆著書，然非先王之法也，皆不循孔氏之術。唯孟軻、孫卿爲能尊仲尼。蘭陵多善爲學，蓋以孫卿也。”長老至今稱之曰：“蘭陵人喜字爲卿，蓋以法孫卿也。”孟子、孫卿、董先生皆小五伯，以爲仲尼之門，五尺童子皆羞稱五伯。如人君能用孫卿，庶幾於王。然世終莫能用，而六國之君殘滅，秦國大亂，卒以亡。觀孫卿之書，其陳王道甚易行，疾世莫能用，其言悽愴，甚可痛也。嗚呼！使斯人卒終於閭巷，而功業不得見於世，哀哉！可爲霣涕。其書比於記傳，可以爲法。謹第録，臣向昧死上言。護左都水使者、光禄大夫臣向言：“所校讎中孫卿書録。”",
                    "zhushu": "",
                    "type": 2
                },
                {
                    "paragraph": "荀子卷第二十",
                    "zhushu": "",
                    "type": 2
                },
                {
                    "paragraph": "將仕郎守秘書省著作佐郎充御史臺主簿",
                    "zhushu": "臣。",
                    "type": 2
                },
                {
                    "paragraph": "王子韶同校，朝奉郎尚書兵部員外郎知制誥上騎都尉紫金魚袋",
                    "zhushu": "臣。",
                    "type": 2
                },
                {
                    "paragraph": "吕夏卿重校。",
                    "zhushu": "",
                    "type": 2
                },
                {
                    "paragraph": "國子監准，熈寍元年九月八日。",
                    "zhushu": "",
                    "type": 2
                },
                {
                    "paragraph": "中書劄子節文校定荀揚書所狀。先准，中書劄子奉聖旨校定荀子、揚子、内揚子一部，先次校畢，巳於治平二年十二月内申納。訖今來再校到荀子一部，計二十卷，裝寫已了，續次申納者申聞事右。奉聖旨，荀子送國子監開版，依揚子并音義例印造進　呈，及宣賜劄付國子監准此。",
                    "zhushu": "",
                    "type": 2
                },
                {
                    "paragraph": "校勘官將仕郎前守惠州歸善縣主簿充直講",
                    "zhushu": "臣。"
                },
                {
                    "paragraph": "盧　侗，",
                    "zhushu": "",
                    "type": 2
                },
                {
                    "paragraph": "校勘官，登仕郎、試秘書省校書郎、前守司理叅軍、充直講",
                    "zhushu": "臣。"
                },
                {
                    "paragraph": "王　汝翼，",
                    "zhushu": "",
                    "type": 2
                },
                {
                    "paragraph": "校勘官，將仕郎、試秘書省校書郎、前知婺州永康縣事、充直講",
                    "zhushu": "臣。"
                },
                {
                    "paragraph": "顔　復，",
                    "zhushu": "",
                    "type": 2
                },
                {
                    "paragraph": "校勘官，將仕郎、試秘書省校書郎、前知溫州樂清縣事、充直講",
                    "zhushu": "臣。"
                },
                {
                    "paragraph": "焦　千之，",
                    "zhushu": "",
                    "type": 2
                },
                {
                    "paragraph": "校勘官，登仕郎、秘書省校書郎、前守相州湯縣令、充直講",
                    "zhushu": "臣。"
                },
                {
                    "paragraph": "梁　師孟，",
                    "zhushu": "",
                    "type": 2
                },
                {
                    "paragraph": "校勘官，登仕郎、秘書省著作佐郎、充直講",
                    "zhushu": "臣。"
                },
                {
                    "paragraph": "董　唐臣，",
                    "zhushu": "",
                    "type": 2
                },
                {
                    "paragraph": "校勘官，朝奉郎、守尚書都官員外郎、充講上騎都尉、賜魚袋",
                    "zhushu": "臣。"
                },
                {
                    "paragraph": "𥠖　錞，",
                    "zhushu": "",
                    "type": 2
                },
                {
                    "paragraph": "朝奉郎、光禄寺丞、監書庫、武騎尉",
                    "zhushu": "臣。"
                },
                {
                    "paragraph": "韓端彦，",
                    "zhushu": "",
                    "type": 2
                },
                {
                    "paragraph": "朝奉郎、光禄寺管勾國子公事、騎尉",
                    "zhushu": "臣。"
                },
                {
                    "paragraph": "程伯孫，",
                    "zhushu": "",
                    "type": 2
                },
                {
                    "paragraph": "管勾雕造，朝請郎、守秘書丞、充主簿、騎都尉、賜緋魚袋",
                    "zhushu": "臣。"
                },
                {
                    "paragraph": "畢　之翰，",
                    "zhushu": "",
                    "type": 2
                },
                {
                    "paragraph": "朝散大夫、尚書刑部郎中、充奢閣待、同知諫院尚監輕車都尉、賜紫金魚袋",
                    "zhushu": "臣。"
                },
                {
                    "paragraph": "吕誨，",
                    "zhushu": "",
                    "type": 2
                },
                {
                    "paragraph": "朝散大夫、尚書部□郎、知尚書部□院□□諌國監、上騎都尉、賜紫金魚袋",
                    "zhushu": "臣。"
                },
                {
                    "paragraph": "錢　公輔，",
                    "zhushu": "",
                    "type": 2
                },
                {
                    "paragraph": "朝散大夫、給事中、叅知政事、上輕車都尉、北海郡開國公、食邑二千三百戸、食實封肆伯戸賜紫金魚袋。",
                    "zhushu": "臣。"
                },
                {
                    "paragraph": "唐介、",
                    "zhushu": "",
                    "type": 2
                },
                {
                    "paragraph": "朝散大夫、右諫議大夫、叅知政事、上護軍、天水郡開國侯、食邑一千戸、賜紫金魚袋",
                    "zhushu": "臣。"
                },
                {
                    "paragraph": "趙　抃，",
                    "zhushu": "",
                    "type": 2
                },
                {
                    "paragraph": "推忠協謀同德守正膏節佐理功臣、開府儀同三司、行尚書左㒒射、兼門下侍郎、同中書閇来章事、集賢殿大學士、上柱罭充罭公、食邑萬百尸言、食實封叄阡肆伯尸",
                    "zhushu": "臣。"
                },
                {
                    "paragraph": "曽公亮。",
                    "zhushu": "",
                    "type": 2
                },
                {
                    "paragraph": "荀子二十卷，三十二篇，唐揚倞注。初，漢劉向校讎中孫卿書凡三百二十一篇，除復重，定箸三十二篇爲孫卿新書十二卷。至倞分易卷第，更名荀子。",
                    "zhushu": "",
                    "type": 2
                },
                {
                    "paragraph": "皇朝熈寍初，儒官校上，",
                    "zhushu": "",
                    "type": 2
                },
                {
                    "paragraph": "詔國子監刋印頒行之。",
                    "zhushu": "",
                    "type": 2
                },
                {
                    "paragraph": "中興，蒐補遺逸，監書𡫏具，獨荀子猶闕。學者不見舊書，傳習閩本，文字舛異。仲友於三館睹舊文，大懼湮没，訪得善本，假守餘𨻶，迺以公帑鋟木。悉視熈寍之故。詩曰：雖無老成人，尚有典刑。卿不可作其書，獨非典刑乎？向博極羣書，序卿事大氐本司馬遷，於遷書有三不合。春申君死當齊王建二十八年，距宣王八十七年。向言卿以宣王時來㳺學，春申君死而卿廢，設以宣王末年㳺齊，年巳百三十七矣。遷書記孟子以惠王三十五年至梁，當齊宣王七年，惠王以叟稱孟子，計亦五十餘。後二十三年，子之亂燕，孟子在齊，若卿來以宣王時，不得如向言，後孟子百餘歳。田忘薦孫臏爲軍師，敗魏桂陵，當齊威王二十六年，距趙孝成王七十八年，臨武若與卿議兵於王前，向以爲孫臏倞以敗魏馬陵疑年，馬陵去桂陵又十三年矣。崇文揔目言卿楚人，楚禮爲客卿。與遷書，向序駮益難信。据遷傳參卿書，其大略可睹。卿，名况，趙人，以齊襄王時㳺稷下，距孟子至齊五十年矣，於列大夫，三爲𥙊酒，去之楚，春申君以爲蘭陵令。以䜛去之趙，與臨武君議兵，入秦，見應侯、昭王。以聘反乎楚，復爲蘭陵令。旣廢，家蘭陵以終。自戰國爭冨彊，儒道絀，孟子學孔子，言王可反掌致。卒不見用。卿後孟子，亦尊孔氏。子思作中庸，孟子述之，道性善。至卿以爲人性惡，故非子思、孟軻，揚雄以爲同門異戸。孟子與告子言性卒絀。告子惜卿不見孟子，不免異說。方說士徼時好，卿獨守儒，議兵以仁義，冨以儒術，彊以道德之威，旨意與孟子同。見應侯病秦無儒，昭王謂儒無益人之國，極明儒效。秦并天下以力，意儒果無用，至於坑焚滅不旋踵。漢𡚒布衣，終假儒以定，卿言不用而後驗。自董仲舒、韓愈皆美卿，書言王道雖不及孟子，抑其流亞，廢於衰世，亦命矣夫。學者病卿，以李斯、韓非。卿老師，學者已衆，二子適見世，晝寢餔啜，非師之過。使卿登孔門，去異意，書當與七篇比。此君子所爲太息。大宋涥熈八年，歳在辛丑，十有一月甲申，朝請郎權發遣台州軍州事唐仲友後序。",
                    "zhushu": ""
                }
            ]
        },
        {
            "name": "重刋宋台州夲荀子跋",
            "paragraphs": [
                {
                    "paragraph": "重刋宋台州夲荀子跋",
                    "zhushu": "",
                    "type": 1
                },
                {
                    "paragraph": "今世中土𠩄傳荀子宋夲有二，一爲北宋吕夏卿熈甯夲，一爲南宋錢佃江西漕司夲，而唐與政𠩄刋于台州，當時爲一重公案者，顧無傳焉。嘉慶间，盧抱経學士據朱文㳺𠩄蔵影鈔吕夏卿夲，合元、明夲校刋行世，王懐祖、顧澗薲皆有異議。然吕、錢兩夲至今無重刋者。余𥘉来日夲時，從書肆購淂此書𩀱鈎夲數卷。訪之，廼知爲狩䂖望之舊蔵台州夲，此其𠩄擬重刋未成者。厥後從島田篁村見影摹全部，因告知星使黎公求淂之，以付梓人，一仍其舊，踰年乃成。按此夲後亦有吕夏卿等衘名，又别有熈甯元年中書劄子曽公亮等銜名，據與政自序“忠視熈甯之故”，則知其略無校改。案王伯厚所擧四條，惟“君子知嚮矣”此夲仍作“如響”，不相應，因知伯厚𠩄擧者，“嚮”“響”之異，非“知”“如”之異，此自校刋紀聞者之失。",
                    "zhushu": "何校夲仍作“如”。",
                    "type": 2
                },
                {
                    "paragraph": "若盧抱経𠩄勘，以此夲照之，其遺漏不下數百字，又不第顧澗薲𠩄擧君道篇“狂生者不胥時而樂”之不作“落”也。此間别有朝鮮古刋夲，亦略与此夲同。余又合元纂啚夲、明丗徳堂夲及王懷祖、劉端臨、郝蘭皋諸先生之說，更𠫵以日夲物茂卿、",
                    "zhushu": "有讀荀子四卷。",
                    "type": 2
                },
                {
                    "paragraph": "冡田虎、",
                    "zhushu": "有荀子斷四卷。",
                    "type": 2
                },
                {
                    "paragraph": "久保愛、",
                    "zhushu": "有荀子増注二十卷。",
                    "type": 2
                },
                {
                    "paragraph": "豬飼彦博",
                    "zhushu": "有荀子𥙷遺一卷。",
                    "type": 2
                },
                {
                    "paragraph": "𠩄訂，别爲札記，以未見吕、錢兩原夲，将以有待，故未附刋焉。",
                    "zhushu": "",
                    "type": 2
                },
                {
                    "paragraph": "光緒甲申三月，宜都楊守敬𠋣装書。",
                    "zhushu": "",
                    "type": 2
                },
                {
                    "paragraph": "荀子二十卷",
                    "zhushu": "宋槧大字本，求古樓藏。",
                    "type": 2
                },
                {
                    "paragraph": "唐楊倞注，首有荀子注序，次新目録，接序後。每卷首題荀子卷第幾，登仕郎、守大理評事楊倞注。卷末有劉向校正目録上言，又有“王子韶同校、吕夏卿重校”銜名，及熙寍元年國子監劄子官銜十五名，又有涥熙八年唐仲友後序。毎半板八行，毎行字數不整，注雙行，界長七寸六分，幅五寸七分半，左右雙邊。毎卷有金澤文庫印，印文肥寛，異所經見，殆文庫火前物，與惺窩先生題籖，亦希覯之珍云。",
                    "zhushu": "",
                    "type": 2
                },
                {
                    "paragraph": "狩谷望之手跋云：“右宋槧荀子，爲涥熙八年唐仲友所刻，字大如錢，書法全撫歐陽，朱熹按唐仲友狀云‘據蔣輝供，元是明州百姓，涥熙四年六月内，因同已斷配人方百二等偽造官㑹事發，䝉臨安府府院將輝斷配台州牢城，差在都酒務著役月糧，雇本州住人周立代役，毎日開書籍供養。去年三月内，唐仲友叫上輝，就公使庫開雕揚子、荀子等印板，輝共王定等一十八人在局開雕’者，是本也，板心下方所題皆是剞劂氏之姓名，蔣輝以下都十九名，與朱熹按狀所言‘輝共王定以下十八人’之語合。余始讀朱熹集，得詳唐仲友刻荀子事，喜甚，獨怪是不良人爲是好事，謂不可以其罪廢其人也。後讀齊東野語，知其詆排之非至論。今又得四庫全書總目二則，足爲仲友吐氣。今并録以備攷。近年舶來盧文弨校本荀子，云以影宋本校。今以是本比讐之，失校之字不爲不多，則彼所校猶未精歟？將所謂影宋本有落葉歟？然則是本豈不貴而重乎？且世間北宋刋本傳世無幾，如余所見，不過小字御注孝經、文中子、通典、聖惠方諸書，而是本翻雕熙寍官板者，則其實與北宋本無異，真希世之寶典也！余齋所載南宋本中，當以是爲第一也。吾家子孫宜保䕶之。文政五年十一月。”",
                    "zhushu": "按文政五年壬午，當道光二年"
                }
            ]
        }
    ]
}