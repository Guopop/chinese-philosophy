{
    "name": "山海經",
    "author": "晋・郭璞",
    "loadChapterCount": 1,
    "hasZhushu": true,
    "chapters": [
        {
            "name": "山海經序",
            "paragraphs": [
                {
                    "paragraph": "山海經序",
                    "zhushu": "",
                    "type": 1
                },
                {
                    "paragraph": "世之覽山海經者，皆以其閎誕迂誇，多竒恠俶儻之言，莫不疑焉。甞試論之曰：荘生有云：“人之所知，莫若其所不知。”吾於山海經見之矣。夫以宇宙之寥廓，群生之紛紜，隂陽之煦蒸，萬殊之區分，精氣渾淆，自相潰薄，逰魂靈怪，觸像而構，流形於山川，麗状於木石者，惡可勝言乎？然則緫其所以乖，皷之於一響；成其所以變，混之於一象。世之所謂異，未知其所以異；世之所謂不異，未知其所以不異。何者？物不自異，待我而後異。異果在我，非物異也。故胡人見布而疑黂，越人見𦋺而駭毳。夫翫所習見而竒所希聞，此人情之常蔽也。今略舉可以明之者：陽火出於氷水，隂䑕生於炎山，而俗之論者，莫之或怪，及談山海經所載，而咸怪之。是不怪所可怪而怪所不可怪也。不怪所可怪，則㡬於無怪矣；怪所不可怪，則未始有可怪也。夫能然所不可，不可所不可然，則理無不然矣。按汲郡竹書及穆天子傳：穆王西征，見西王母，執璧帛之好，獻錦組之属。穆王享王母于瑶池之上，賦詩徃來，辭義可觀。遂襲崑崙之丘，逰軒轅之宫，眺鍾山之嶺，玩帝者之寳，勒石王母之山，紀跡玄圃之上。乃取其嘉木𧰟草，竒鳥怪獸，玉石珎瑰之噐，金膏燭銀之寳，歸而殖養之於中國。穆王駕八駿之乗，右服盗驪，左驂騄耳，造父為御，犇戎為右，萬里長騖，以周歷四荒，名山大川，靡不登濟。東升大人之堂，西燕王母之廬，南轢黿鼉之梁，北躡積羽之衢，窮歡極娱，然後旋歸。按史記說穆王得盗驪、騄耳、驊騮之驥，使造父御之，以西廵狩，見西王母，樂而忘歸，亦與竹書同。左傳曰：“穆王欲肆其心，使天下皆有車轍馬跡焉。”竹書所載，則是其事也。而譙周之徒，足為通識瑰儒，而雅不平此，驗之史考，以著其妄。司馬遷叙大宛傳亦云：“自張騫使大夏之後，窮河源，惡覩所謂崑崙者乎？至禹本紀、山海經所有怪物，余不敢言也。”不亦悲乎！若竹書不潜出於千載，以作徴於今日者，則山海之言，其㡬乎廢矣。若乃東方生暁畢方之名，劉子政辨盗械之尸，王頎訪兩靣之客，海民獲長臂之衣：精驗潜效，絶代懸符。於戯！群惑者其可以少窹乎？是故聖皇原化以極變，象物以應怪，鑒無滯𦣱，曲畫幽情，神焉廋哉！神焉廋哉！盖此書跨世七代，歷載三千，雖暫顯於漢而尋亦寝廢。其山川名號，所在多有舛謬，與今不同，師訓莫傳，遂将湮泯。道之所存，俗之所䘮，悲夫！余有懼焉。故為之創傳，䟽其壅閡，闢其茀蕪，領其玄致，標其洞渉。庶㡬令逸文不墜于世，竒言不絶於今，夏后之迹，靡刋於将來；八荒之事，有聞於後裔，不亦可乎？夫蘙薈之翔，叵以論垂天之淩；蹄涔之逰，無以知絳虬之騰；釣天之庭，豈伶人之所躡；無航之津，豈蒼兕之所渉？非天下之至通，難與言山海之義矣。嗚呼！逹觀愽物之客，其鑒之哉。",
                    "zhushu": "",
                    "type": 2
                },
                {
                    "paragraph": "監學今刻郭𤩶注山海經，寘諸公庫，摹印流傳，永為士大夫博學之助。成化戊子夏五月，朝刋大夫國子祭酒襄𨹧邢瀼等謹誌。",
                    "zhushu": ""
                }
            ]
        },
        {
            "name": "南山經第一",
            "paragraphs": [
                {
                    "paragraph": "南山經第一",
                    "zhushu": "",
                    "type": 1
                },
                {
                    "paragraph": "南山經之首曰䧿山。其首曰招摇之山，臨于西海之上，",
                    "zhushu": "在蜀伏山山南之西頭，濱西海也。"
                },
                {
                    "paragraph": "多桂，",
                    "zhushu": "桂，葉似枇杷，長二尺餘，廣數寸，味辛，白花，叢生山峯，冬夏常青，間無雜木。吕氏春秋曰：“招揺之桂。”"
                },
                {
                    "paragraph": "多金玉。有草焉，其状如韭",
                    "zhushu": "璨曰：韭音九。爾雅云：“霍山亦多之。”"
                },
                {
                    "paragraph": "而青花，其名曰祝餘，",
                    "zhushu": "或作桂荼。"
                },
                {
                    "paragraph": "食之不飢。有木焉，其状如榖而黑理，",
                    "zhushu": "榖，楮也，皮作紙。璨曰：“榖，亦名構。”名榖者，以其實如榖也。"
                },
                {
                    "paragraph": "其花四照，",
                    "zhushu": "言有光燄也。若木華赤，其光照地，亦此𩔖也。見離騷經。"
                },
                {
                    "paragraph": "其名曰迷穀，佩之不迷。有獸焉，其状如禺而白耳，",
                    "zhushu": "禺似猕猴而大，赤目長尾，今江南山中多有。說者不了此物，名禺，作牛字，圗亦作牛形，或作猴，皆失之也。禺字音遇。"
                },
                {
                    "paragraph": "伏行人走，其名曰狌狌，食之善走。",
                    "zhushu": "生生禺獸，状如猿，伏行交足，亦此𩔖也。見京房易。"
                },
                {
                    "paragraph": "麗麂之水出焉，",
                    "zhushu": "麂，音作几。"
                },
                {
                    "paragraph": "而西流注于海，其中多育沛，",
                    "zhushu": "未詳。"
                },
                {
                    "paragraph": "佩之無瘕疾。",
                    "zhushu": "瘕，蟲病也。",
                    "type": 2
                },
                {
                    "paragraph": "又東三百里，曰堂",
                    "zhushu": "一作常。"
                },
                {
                    "paragraph": "庭之山。多棪木，",
                    "zhushu": "棪，别名連，其子似柰而赤，可食。音剡。"
                },
                {
                    "paragraph": "多白猿，",
                    "zhushu": "今猿似猕猴而大，臂脚長，便捷，色有黑有黄；鳴，其聲哀。"
                },
                {
                    "paragraph": "多水玉，",
                    "zhushu": "水玉，今水精也。相如上林賦曰：“水玉磊砢。”赤松子所服，見列仙傳。"
                },
                {
                    "paragraph": "多黄金。",
                    "zhushu": "",
                    "type": 2
                },
                {
                    "paragraph": "又東三百八十里，曰猨翼之山。其中多怪獸，水多怪魚，",
                    "zhushu": "凡言怪者，皆謂皃状倔竒不常也。尸子曰：“徐偃王好怪，没深水而得怪魚，入深山而得怪獸者，多列扵庭。”"
                },
                {
                    "paragraph": "多白玉，多蝮虫，",
                    "zhushu": "蝮虫，色如綬文，鼻上有針，大者百餘斤。一名反鼻。虫，古虺字。"
                },
                {
                    "paragraph": "多怪蛇，多怪木，不可以上。",
                    "zhushu": "",
                    "type": 2
                },
                {
                    "paragraph": "又東三百七十里，曰杻陽之山，",
                    "zhushu": "音紐。"
                },
                {
                    "paragraph": "其陽多赤金，",
                    "zhushu": "銅也。"
                },
                {
                    "paragraph": "其隂多白金。",
                    "zhushu": "銀也。見爾雅。山南為陽，山北為隂。"
                },
                {
                    "paragraph": "有獸焉，其狀如馬而白首，其文如虎而赤尾，其音如謡，",
                    "zhushu": "如人歌聲。"
                },
                {
                    "paragraph": "其名曰鹿蜀，佩之冝子孫。",
                    "zhushu": "佩，謂帶其皮尾。"
                },
                {
                    "paragraph": "怪水出焉，而東流注于憲翼之水。其中多𤣥龜，其狀如龜而鳥首虺尾，",
                    "zhushu": "虺，尾銳。"
                },
                {
                    "paragraph": "其名曰旋龜，其音如判木，",
                    "zhushu": "如破木聲。"
                },
                {
                    "paragraph": "佩之不聾，可以為底。",
                    "zhushu": "底，躪也。為，猶治也。外傳曰：“疾不可為。”一作底，猶病愈也。",
                    "type": 2
                },
                {
                    "paragraph": "東三百里祗山",
                    "zhushu": "，音蔕。"
                },
                {
                    "paragraph": "多水，無草木。有魚焉，其狀如牛，陵居，蛇尾有翼，其羽在魼下，",
                    "zhushu": "亦作脅。"
                },
                {
                    "paragraph": "其音如㽜牛，",
                    "zhushu": "荘子曰：“執犂之狗。”謂此牛也。穆天子傳曰：“天子之狗執虎豹。”"
                },
                {
                    "paragraph": "其名曰鯥，",
                    "zhushu": "音六。"
                },
                {
                    "paragraph": "冬死而夏生，",
                    "zhushu": "此亦蟄𩔖也。謂之死者，言其蟄無所知，如死耳。"
                },
                {
                    "paragraph": "食之無腫疾。",
                    "zhushu": "",
                    "type": 2
                },
                {
                    "paragraph": "又東四百里，曰亶爰之山。",
                    "zhushu": "亶。音蟬。"
                },
                {
                    "paragraph": "多水，無草木，不可以上。",
                    "zhushu": "言崇峭也。"
                },
                {
                    "paragraph": "有獸焉，其狀如狸而有髦，其名曰𩔗，",
                    "zhushu": "𩔖，或作沛，髦，或作髪。"
                },
                {
                    "paragraph": "自為牝牡，食者不妬。",
                    "zhushu": "荘子亦曰：“𩔖自為雌雄而化。”今狚猪亦自為雌雄。",
                    "type": 2
                },
                {
                    "paragraph": "又東三百里，曰基山，其陽多玉，其隂多怪木。有獸焉，其狀如羊，九尾四耳，其目在背，其名曰猼訑，",
                    "zhushu": "愽。施二音。訑，一作陁。"
                },
                {
                    "paragraph": "佩之不畏。",
                    "zhushu": "不知恐畏。"
                },
                {
                    "paragraph": "有鳥焉，其狀如雞，而三首六目，六足三翼，其名曰𪁺𩿧，",
                    "zhushu": "𪁺𩿧，急性。敞、孚二音。"
                },
                {
                    "paragraph": "食之無卧。",
                    "zhushu": "使人少眠。",
                    "type": 2
                },
                {
                    "paragraph": "又東三百里，曰青丘之山。",
                    "zhushu": "亦有青丘國，在海外。水經云：“即上林賦云：‘秋田於青丘’”。"
                },
                {
                    "paragraph": "其陽多玉，其隂多青䨼。",
                    "zhushu": "䨼，黝属。音瓠。"
                },
                {
                    "paragraph": "有獸焉，其狀如狐而九尾，",
                    "zhushu": "即九尾狐。"
                },
                {
                    "paragraph": "其音如嬰兒，能食人，食者不蠱。",
                    "zhushu": "噉其肉，令人不逢妖邪之氣。或曰：“蠱，蠱毒。”"
                },
                {
                    "paragraph": "有鳥焉，其狀如鳩，其音若呵，",
                    "zhushu": "如人相呵呼聲。"
                },
                {
                    "paragraph": "名曰灌灌，",
                    "zhushu": "或作濩濩。"
                },
                {
                    "paragraph": "佩之不惑。英水出焉，南流注于即翼之澤。其中多赤鱬，",
                    "zhushu": "音懦。"
                },
                {
                    "paragraph": "其狀如魚而人面，其音如鴛鴦，食之不疥。",
                    "zhushu": "一作疾。",
                    "type": 2
                },
                {
                    "paragraph": "又東三百五十里，曰箕尾之山。其尾踆于東海，多沙石。",
                    "zhushu": "踆，古蹲字。言臨海上。音存。"
                },
                {
                    "paragraph": "汸水出焉，",
                    "zhushu": "音芳。"
                },
                {
                    "paragraph": "而南流注于淯，",
                    "zhushu": "音育。"
                },
                {
                    "paragraph": "其中多白玉。",
                    "zhushu": ""
                },
                {
                    "paragraph": "凡䧿山之首，自招揺之山以至箕尾之山，凡十山，二千九百五十里。其神狀皆鳥身而龍首。其祠之禮，毛",
                    "zhushu": "言擇牲，取其毛色也。周官曰：“陽杞用騂牲之毛。”"
                },
                {
                    "paragraph": "用一璋玉瘞，",
                    "zhushu": "半圭為璋。瘞，埋也。"
                },
                {
                    "paragraph": "糈用稌米，",
                    "zhushu": "糈，祀神之米名，先吕反，今江東音所，一音壻。稌，稌稻也，他覩反。糈或作疏，非也。"
                },
                {
                    "paragraph": "一壁，稻米、白菅為席。",
                    "zhushu": "菅，茅属也。音間。",
                    "type": 2
                },
                {
                    "paragraph": "南次二經之首曰柜山，",
                    "zhushu": "音矩。"
                },
                {
                    "paragraph": "西臨流黄，北望諸毗，東望長右。",
                    "zhushu": "皆山名。"
                },
                {
                    "paragraph": "英水出焉，西南流注于赤水。其中多白玉，",
                    "zhushu": "尸子曰：“水方折者有玉，貟折者有珠。”"
                },
                {
                    "paragraph": "多丹粟。",
                    "zhushu": "細丹砂如粟也。"
                },
                {
                    "paragraph": "有獸焉，其狀如豚，有距，其音如狗吠，其名曰狸力，見則其縣多土功。有鳥焉，其狀如䲭而人手，",
                    "zhushu": "其脚如人手。䲭，音處脂反。"
                },
                {
                    "paragraph": "其音如痺，",
                    "zhushu": "未詳。"
                },
                {
                    "paragraph": "其名曰鴸，",
                    "zhushu": "音株。"
                },
                {
                    "paragraph": "其鳴自號也，見則其縣多放士。",
                    "zhushu": "放，放還。或作效也。",
                    "type": 2
                },
                {
                    "paragraph": "東南四百五十里，曰長右之山。無草木，多水。有獸焉，其状如禺而四耳，其名長右，",
                    "zhushu": "以山出此獸，因以名之。"
                },
                {
                    "paragraph": "其音如吟，",
                    "zhushu": "如人呻吟聲。"
                },
                {
                    "paragraph": "見則郡縣大水。",
                    "zhushu": ""
                },
                {
                    "paragraph": "又東三百四十里，曰堯光之山。其陽多玉，其隂多金。有獸焉，其状如人而彘鬛，穴居而冬蟄，其名曰猾裏，",
                    "zhushu": "滑，懷兩音。"
                },
                {
                    "paragraph": "其音如斵木，",
                    "zhushu": "如人斫木聲。"
                },
                {
                    "paragraph": "見則縣有大繇。",
                    "zhushu": "謂作役也。或曰“其縣亂”。",
                    "type": 2
                },
                {
                    "paragraph": "又東三百五十里，曰羽山。",
                    "zhushu": "今東海柷其縣西南有羽山，即鯀所殛處。計此道里不相應，似非也。"
                },
                {
                    "paragraph": "其下多水，其上多雨，無草木，多蝮虫。",
                    "zhushu": "蚖也。",
                    "type": 2
                },
                {
                    "paragraph": "又東三百七十里，曰瞿父之山。",
                    "zhushu": "音劬。"
                },
                {
                    "paragraph": "無草木，多金玉。",
                    "zhushu": "",
                    "type": 2
                },
                {
                    "paragraph": "又東四百里，曰句餘之山。無草木，多金玉。",
                    "zhushu": "今在㑹稽餘姚縣南，句章縣北，故此二縣因此為名云。見張氏地里志。",
                    "type": 2
                },
                {
                    "paragraph": "又東五百里，曰浮玉之山。北望具區，",
                    "zhushu": "具區，今吳縣西南太湖也，尚書謂之震澤。"
                },
                {
                    "paragraph": "東望諸毗。",
                    "zhushu": "水名。"
                },
                {
                    "paragraph": "有獸焉，其状如虎而牛尾，其音如吠犬，其名曰彘，是食人。苕水出于其隂，北流注于具區，其中多鮆魚。",
                    "zhushu": "鮆魚狹薄而長頭，大者尺餘，太湖中今饒之。一名刀魚。音祚啓反。",
                    "type": 2
                },
                {
                    "paragraph": "又東五百里，曰成山，四方而三壇。",
                    "zhushu": "形如人築壇相累也。成，亦重耳。"
                },
                {
                    "paragraph": "其上多金玉，其下多青䨼。䦠水出焉，",
                    "zhushu": "音𣵠。"
                },
                {
                    "paragraph": "而南流注于",
                    "zhushu": "一作“流注于西”。"
                },
                {
                    "paragraph": "虖勺，",
                    "zhushu": "虖，音呼。勺，或作“多”，下同。"
                },
                {
                    "paragraph": "其中多黄金。",
                    "zhushu": "今永昌郡水出金如糠，在沙中。尸子曰：“清水出黄金、玉英。”",
                    "type": 2
                },
                {
                    "paragraph": "又東五百里，曰會稽之山，四方。",
                    "zhushu": "今在㑹稽郡山隂縣南，上有禹冡及井。"
                },
                {
                    "paragraph": "其上多金玉，其下多砆石。",
                    "zhushu": "砆，武，大石，似玉。今長沙臨湘出之，赤地白文，色蘢葱不分明。"
                },
                {
                    "paragraph": "勺水出焉，而南流注于湨。",
                    "zhushu": "音鵙。",
                    "type": 2
                },
                {
                    "paragraph": "又東五百里，曰夷山。無草木，多沙石。湨",
                    "zhushu": "一作浿。"
                },
                {
                    "paragraph": "水出焉，而南流注于列塗。",
                    "zhushu": "",
                    "type": 2
                },
                {
                    "paragraph": "又東五百里，曰僕勾",
                    "zhushu": "一作夕。"
                },
                {
                    "paragraph": "之山。其上多金玉，其下多草木，無鳥獸，無水。",
                    "zhushu": "",
                    "type": 2
                },
                {
                    "paragraph": "又東五百里，曰咸隂之山。無草木，無水。",
                    "zhushu": "",
                    "type": 2
                },
                {
                    "paragraph": "又東四百里，曰洵",
                    "zhushu": "一作旬。"
                },
                {
                    "paragraph": "山。其陽多金，其隂多玉。有獸焉，其状如羊而無口，不可殺也，",
                    "zhushu": "禀氣自然。"
                },
                {
                    "paragraph": "其名曰䍺。",
                    "zhushu": "音還，或音患。"
                },
                {
                    "paragraph": "洵水出焉，",
                    "zhushu": "音詢。"
                },
                {
                    "paragraph": "而南流注于閼之澤，",
                    "zhushu": "音遏。"
                },
                {
                    "paragraph": "其中多芘蠃。",
                    "zhushu": "紫色螺也。",
                    "type": 2
                },
                {
                    "paragraph": "又東四百里，曰虖勺之山。其上多梓柟，",
                    "zhushu": "梓，山楸也。枏，大木，葉似桑，今作楠，音南。爾雅以為柟。"
                },
                {
                    "paragraph": "其下多荆杞。",
                    "zhushu": "杞，苟杞也。子赤。"
                },
                {
                    "paragraph": "滂水出焉，",
                    "zhushu": "音滂，沈之滂。"
                },
                {
                    "paragraph": "而東流注于海。",
                    "zhushu": "",
                    "type": 2
                },
                {
                    "paragraph": "又東五百里，曰區呉之山。無草木，多砂石。鹿水出焉，而南流注于滂水。又東五百里，曰鹿吳之山。上無草木，多金石。澤更之水出焉，而南流注于滂水。水有獸焉，名曰蠱雕，",
                    "zhushu": "蠱，或作纂。"
                },
                {
                    "paragraph": "其状如雕而有角，其音如嬰兒之音，是食人。",
                    "zhushu": "",
                    "type": 2
                },
                {
                    "paragraph": "東五百里，曰漆吳之山。無草木，多博石，無玉。",
                    "zhushu": "可以為博碁石。"
                },
                {
                    "paragraph": "處于海，東望丘山，其光載出載入，",
                    "zhushu": "神光之所潜燿。"
                },
                {
                    "paragraph": "是惟日次。",
                    "zhushu": "是日景之所次舍。"
                },
                {
                    "paragraph": "凡南次二經之首，自柜山至于漆吳之山，凡十七山，七千二百里。其神状皆龍身而鳥首。其祠：毛用一璧瘞，糈用稌。",
                    "zhushu": "稲穬也。",
                    "type": 2
                },
                {
                    "paragraph": "南次三經之首曰天虞之山，其下多水，不可以上。",
                    "zhushu": "",
                    "type": 2
                },
                {
                    "paragraph": "東五百里，曰禱過之山。其上多金玉，其下多犀兕，",
                    "zhushu": "犀，似水牛，猪頭痺脚，脚似象，有三蹄；大腹，黑色，三角：一在頂上，一在額上，一在鼻上。在鼻上者，小而不墮，食角也；好噉𣗥，口中常洒血沫。兕亦似水牛，青色，一角，重三千斤。"
                },
                {
                    "paragraph": "多𧰼。",
                    "zhushu": "象，獸之最大者，長鼻，大者牙長一丈，性妬，不畜淫子。"
                },
                {
                    "paragraph": "有鳥焉，其状如鵁",
                    "zhushu": "鵁似鳬而小，脚近尾。音骹，箭之骹。"
                },
                {
                    "paragraph": "而白首，三足，",
                    "zhushu": "或作手。"
                },
                {
                    "paragraph": "人面，其名曰瞿如，",
                    "zhushu": "音劬。"
                },
                {
                    "paragraph": "其鳴自號也。泿水出焉，",
                    "zhushu": "音銀。"
                },
                {
                    "paragraph": "而南流注于海。其中有虎蛟，",
                    "zhushu": "蛟似蛇，四足，龍属。"
                },
                {
                    "paragraph": "其状魚身而蛇尾，其音如鴛鴦，食者不腫，可以已痔。",
                    "zhushu": "",
                    "type": 2
                },
                {
                    "paragraph": "又東五百里，曰丹穴之山。其上多金玉。丹水出焉，而南流注于㴾海。",
                    "zhushu": "㴾海，海岸曲﨑頭也。"
                },
                {
                    "paragraph": "有鳥焉，其状如雞，五采而文，名曰鳳皇。首文曰徳，翼文曰義，背文曰禮，膺文曰仁，腹文曰信。是鳥也，飲食自然，自歌自舞，見則天下安寧。",
                    "zhushu": "漢時鳳鳥數出，髙五六尺，五采。莊周說鳳，文字與此有異。廣雅云：“鳯，鷄頭、燕頷、蛇頸、龜背、魚尾。雌曰凰，雄曰鳯。”",
                    "type": 2
                },
                {
                    "paragraph": "又東五百里，曰發爽",
                    "zhushu": "或作䘮。"
                },
                {
                    "paragraph": "之山。無草木，多水，多白猿。汎水出焉，而南流注于㴾海。",
                    "zhushu": "",
                    "type": 2
                },
                {
                    "paragraph": "又東四百里，至于旄山之尾。其南有谷，曰育遺。",
                    "zhushu": "或作隧。"
                },
                {
                    "paragraph": "多恠鳥，",
                    "zhushu": "廣雅曰：鵽離、鷦朋、爰居、鴟雀，皆怪鳥之属也。"
                },
                {
                    "paragraph": "凱風自是出。",
                    "zhushu": "凱風，南風。",
                    "type": 2
                },
                {
                    "paragraph": "又東四百里，至于非山之首。其上多金玉，無水，其下多蝮虫。",
                    "zhushu": "",
                    "type": 2
                },
                {
                    "paragraph": "又東五百里，曰陽夾之山。無草木，多水。",
                    "zhushu": "",
                    "type": 2
                },
                {
                    "paragraph": "又東五百里，曰灌湘之山。上多木，無草，多怪鳥，無獸。",
                    "zhushu": "一作灌湖射之山。",
                    "type": 2
                },
                {
                    "paragraph": "又東五百里，曰鷄山。其上多金，其下多丹雘。",
                    "zhushu": "雘，赤色者，或曰：“雘，羙丹也。”見尚書。音尺蠖之蠖。",
                    "type": 2
                },
                {
                    "paragraph": "黒水出焉，而南流注于海。其中有鱄魚，",
                    "zhushu": "音團扇之團。"
                },
                {
                    "paragraph": "其状如鮒而彘毛，其音如豚，見則天下大旱。",
                    "zhushu": "",
                    "type": 2
                },
                {
                    "paragraph": "又東四百里，曰令丘之山。無草木，多火。其南有谷焉，曰中谷，條風自是出。",
                    "zhushu": "東北風為條風。記曰：“條風至，出輕繫，督逋留。”"
                },
                {
                    "paragraph": "有鳥焉，其状如梟，人面，四目而有耳，其名曰𪃍，",
                    "zhushu": "音娱。"
                },
                {
                    "paragraph": "其鳴自號也，見則天下大旱。",
                    "zhushu": "",
                    "type": 2
                },
                {
                    "paragraph": "又東三百七十里，曰侖者之山。",
                    "zhushu": "音論說之論，一音倫。"
                },
                {
                    "paragraph": "其上多金玉，其下多青䨼。有木焉，其状如穀而赤理，其汗如漆，其味如飴，食者不飢，可以釋勞，其名曰白䓘，",
                    "zhushu": "或作睪蘇。睪蘇，一名白䓘。見廣雅。音羔。"
                },
                {
                    "paragraph": "可以血玉。",
                    "zhushu": "血，謂可用染玉作光彩。",
                    "type": 2
                },
                {
                    "paragraph": "又東五百八十里，曰禺槀之山。多怪獸，多大蛇。",
                    "zhushu": "",
                    "type": 2
                },
                {
                    "paragraph": "東五百八十里，曰南禺之山。其上多金玉，其下多水。有穴焉，水春輙入，夏乃出，冬則閉。佐水出焉，而東南流注于海。有鳯皇、鵷鶵。",
                    "zhushu": "亦鳳属。",
                    "type": 2
                },
                {
                    "paragraph": "凡南次三經之首，自天虞之山以至南禺之山，凡一十四山，六千五百三十里。其神皆龍身而人面。其祠：皆一白狗祈，",
                    "zhushu": "祈、請禱也。"
                },
                {
                    "paragraph": "糈用稌。",
                    "zhushu": ""
                },
                {
                    "paragraph": "右南經之山志，大小凡四十山，萬六千三百八十里。",
                    "zhushu": ""
                }
            ]
        },
        {
            "name": "西山經第二",
            "paragraphs": [
                {
                    "paragraph": "西山經第二",
                    "zhushu": "",
                    "type": 1
                },
                {
                    "paragraph": "西山經華山之首，曰錢來之山。其上多松，其下多洗石。",
                    "zhushu": "藻洗可以磢體去垢圿。磢，初兩反。"
                },
                {
                    "paragraph": "有獸焉，其狀如羊而馬尾，名曰羬羊，",
                    "zhushu": "今大月氐國有大羊，如馿而馬尾。爾雅云：“羊六尺為羬。”謂此羊也。羬，音針。"
                },
                {
                    "paragraph": "其脂可以已腊。",
                    "zhushu": "治軆皴。腊，音昔。",
                    "type": 2
                },
                {
                    "paragraph": "西四十五里，曰松果之山。濩水出焉，北流注于渭。其中多銅。有鳥焉，其名曰䳋渠，",
                    "zhushu": "䳋，音彤弓之彤。"
                },
                {
                    "paragraph": "其狀如山雞，黑身赤足，可以已𦢊。",
                    "zhushu": "謂皮皺起也。音叵駮反。",
                    "type": 2
                },
                {
                    "paragraph": "又西六十里，曰太華之山，",
                    "zhushu": "即西岳華隂山也，今在𢎞農華陰縣西南。"
                },
                {
                    "paragraph": "削成而四方，",
                    "zhushu": "今山形上大下小，峭峻也。"
                },
                {
                    "paragraph": "其髙五千仭，其廣十里，",
                    "zhushu": "仭，八尺也。上有明星、玉女持玉漿，得上，服之即成仙道，險僻不通，時含神霧云。"
                },
                {
                    "paragraph": "鳥獸莫居。有蛇焉，名曰肥𧔥。六足四翼，見則天下大旱。",
                    "zhushu": "湯時此蛇見於陽山下。復有肥遺蛇，疑是同名。",
                    "type": 2
                },
                {
                    "paragraph": "又西八十里，曰小華之山。",
                    "zhushu": "即小華山。"
                },
                {
                    "paragraph": "其木多荆𣏌，其獸多㸲牛，",
                    "zhushu": "今華隂山中多山牛、山羊，肉皆千斤。牛即此牛也。音昨。"
                },
                {
                    "paragraph": "其隂多磬石，",
                    "zhushu": "可以為樂石。"
                },
                {
                    "paragraph": "其陽多㻬琈之玉，",
                    "zhushu": "㻬琈，玉名，所未詳也。㻬浮两音。"
                },
                {
                    "paragraph": "鳥多赤鷩，",
                    "zhushu": "赤鷩，山雞之属，胷腹洞赤，冠金，皆黄頭緑尾，中有赤，毛彩鮮明。音作蔽，或作鼈。"
                },
                {
                    "paragraph": "可以禦火。其草有萆荔，",
                    "zhushu": "萆荔，香草也。蔽、戾兩音。"
                },
                {
                    "paragraph": "狀如烏韭，而生於石上，亦緣木而生，",
                    "zhushu": "烏韭，在屋者曰昔邪，在墻者曰垣衣。"
                },
                {
                    "paragraph": "食之已心痛。",
                    "zhushu": "",
                    "type": 2
                },
                {
                    "paragraph": "又西八十里，曰符禺之山。其陽多銅，其隂多鐡。其上有木焉，名曰文莖，其實如棗，可以已聾。其草多條，其狀如葵而赤花黄實，如嬰兒舌，食之使人不惑。符禺之水出焉，而北流注于渭。其獸多葱聾，其狀如羊而赤鬛。其鳥多鴖，",
                    "zhushu": "音旻。"
                },
                {
                    "paragraph": "其状如翠而赤喙，",
                    "zhushu": "翠，似燕而紺色也。"
                },
                {
                    "paragraph": "可以禦火。",
                    "zhushu": "畜之辟火灾也。",
                    "type": 2
                },
                {
                    "paragraph": "又西六十里，曰石脆之山。其木多椶柟。",
                    "zhushu": "椶，樹髙三丈許，無枝條，葉大而員，枝生梢頭，實皮相裹，上行一皮者為一節，可以為繩。一名栟櫚。音馬駿之駿。"
                },
                {
                    "paragraph": "其草多條，其狀如韭而白華黑實，食之已疥。其陽多㻬琈之玉，其隂多銅。灌水出焉，而北流注于禺水。其中有流赭，",
                    "zhushu": "赭，赤土。"
                },
                {
                    "paragraph": "以𡍼牛馬，無病。",
                    "zhushu": "今人亦以朱𡍼牛角，云以辟惡。馬，或作角。",
                    "type": 2
                },
                {
                    "paragraph": "又西七十里，曰英山。其上多杻、橿，",
                    "zhushu": "杻，似棣而細葉，一名土橿。音紐。橿，木中車材，音姜。"
                },
                {
                    "paragraph": "其隂多鐡，其陽多赤金。禺水出焉，北流注于招水。",
                    "zhushu": "音韶。"
                },
                {
                    "paragraph": "其中多䰷魚，",
                    "zhushu": "音同蚌蛤之蚌。"
                },
                {
                    "paragraph": "其狀如鼈，其音如羊。其陽多箭䉋，",
                    "zhushu": "今漢中郡出䉋竹，厚裏而長節，根深，筍冬生地中，人掘取食之。䉋，音媚。"
                },
                {
                    "paragraph": "其獸多㸲牛、羬羊。有鳥焉，其状如鶉，黄身而赤喙，其名曰肥遺，食之已癘，",
                    "zhushu": "癘，疫病也。或曰惡創。韓子曰：“癘人憐主。”"
                },
                {
                    "paragraph": "可以殺蟲。",
                    "zhushu": "",
                    "type": 2
                },
                {
                    "paragraph": "又西五十二里，曰竹山。其上多喬木，",
                    "zhushu": "枝上竦者，音橋。"
                },
                {
                    "paragraph": "其隂多鐡。有草焉，其名曰黄雚，其状如樗，其葉如麻，白花而赤實，其状如赭，",
                    "zhushu": "紫赤色。"
                },
                {
                    "paragraph": "浴之已疥，又可以已胕。",
                    "zhushu": "治胕腫也。音符。"
                },
                {
                    "paragraph": "竹水出焉，北流注于渭。其陽多竹箭，",
                    "zhushu": "箭，篠也。"
                },
                {
                    "paragraph": "多蒼玉。丹水出焉，",
                    "zhushu": "今所在有丹水。"
                },
                {
                    "paragraph": "東南流注于洛水。其中多水玉，多人魚。",
                    "zhushu": "如䱱魚，四脚。"
                },
                {
                    "paragraph": "有獸焉，其状如豚而白毛，大如笄而黑端，",
                    "zhushu": "笄，簮属。"
                },
                {
                    "paragraph": "名曰毫彘。",
                    "zhushu": "狟猪也，夾髀有麄豪，長數尺，能以脊上毫射物，亦自為牝牡。狟或作假，吳、楚呼為“鸞猪”，亦此𩔖也。",
                    "type": 2
                },
                {
                    "paragraph": "又西百二十里，曰浮山。多盼木，",
                    "zhushu": "音羙。目盻𠔃之眄。"
                },
                {
                    "paragraph": "枳葉而無傷，",
                    "zhushu": "枳，剌針也。能傷人，故名云。"
                },
                {
                    "paragraph": "木蟲居之。",
                    "zhushu": "在樹之中。"
                },
                {
                    "paragraph": "有草焉，名曰薰",
                    "zhushu": "音訓。"
                },
                {
                    "paragraph": "草，麻葉而方莖，赤華而黑實，臭如蘼蕪，",
                    "zhushu": "蘼蕪，香草。易曰：“其臭如蘭。”眉、無两音。"
                },
                {
                    "paragraph": "佩之可以已癘。",
                    "zhushu": "",
                    "type": 2
                },
                {
                    "paragraph": "又西七十里，曰羭次之山。",
                    "zhushu": "音臾。"
                },
                {
                    "paragraph": "漆水出焉，",
                    "zhushu": "今漆水出岐山。"
                },
                {
                    "paragraph": "北流注于渭。其上多棫、橿，",
                    "zhushu": "棫，白桵也，音域。"
                },
                {
                    "paragraph": "其下多竹箭，其隂多赤銅，其陽多嬰垣之玉。",
                    "zhushu": "垣，或作短，或作根，或作埋，傳寫謬錯，未可得詳。"
                },
                {
                    "paragraph": "有獸焉，其狀如禺而長臂，善投，其名曰囂。",
                    "zhushu": "亦在畏獸𦘕中，似猕猴投擲也。"
                },
                {
                    "paragraph": "有鳥焉，其狀如梟，人面而一足，曰槖𩇯，",
                    "zhushu": "音肥。"
                },
                {
                    "paragraph": "冬見夏蟄，服之不畏雷。",
                    "zhushu": "著其毛羽，令人不畏天雷也。或作灾。",
                    "type": 2
                },
                {
                    "paragraph": "又西百五十里，曰時山。無草木。逐",
                    "zhushu": "或作遂。"
                },
                {
                    "paragraph": "水出焉，北流注于渭。其中多水玉。",
                    "zhushu": "",
                    "type": 2
                },
                {
                    "paragraph": "又西百七十里，曰南山。上多丹粟。丹水出焉，北流注于渭。獸多猛豹，",
                    "zhushu": "猛豹，似熊而小，毛淺有光澤，能食蛇，食銅鐡，出蜀中。豹，或作虎。"
                },
                {
                    "paragraph": "鳥多尸鳩。",
                    "zhushu": "尸鳩，布谷𩔖也。或曰：鶘鸇也。鳩，或作丘。",
                    "type": 2
                },
                {
                    "paragraph": "又西百八十里，曰大時之山。上多榖、柞，",
                    "zhushu": "柞，櫟。"
                },
                {
                    "paragraph": "下多杻、橿，隂多銀，陽多白玉。涔水岀焉，",
                    "zhushu": "音潜。"
                },
                {
                    "paragraph": "北流注于渭。清水出焉，南流注于漢水。",
                    "zhushu": "今河内武縣縣北黑山亦出清水。",
                    "type": 2
                },
                {
                    "paragraph": "又西三百二十里，曰嶓冡之山。",
                    "zhushu": "今在武都氐道縣南。嶓，音波。"
                },
                {
                    "paragraph": "漢水出焉，而東南流注于沔。",
                    "zhushu": "至江夏安陸縣，江即沔水。"
                },
                {
                    "paragraph": "囂水出焉，北流注于湯水。",
                    "zhushu": "或作陽。"
                },
                {
                    "paragraph": "其上多桃枝、鈎端，",
                    "zhushu": "鈎端，桃枝属。"
                },
                {
                    "paragraph": "獸多犀、兕、熊、羆，",
                    "zhushu": "羆，似熊而黄白色，猛憨能㧞樹。"
                },
                {
                    "paragraph": "鳥多白翰、赤鷩。",
                    "zhushu": "白翰，白鵫也，亦名𪂂雉，又曰白雉。"
                },
                {
                    "paragraph": "有草焉，其葉如蕙，",
                    "zhushu": "蕙，香草，蘭属也。或以蕙為薰葉，失之。音惠。"
                },
                {
                    "paragraph": "其本如桔梗，",
                    "zhushu": "本，根也。"
                },
                {
                    "paragraph": "黑華而不實，名曰蓇蓉，",
                    "zhushu": "爾雅釋草曰：“榮而不實，謂之蓇。”音骨。"
                },
                {
                    "paragraph": "食之使人無子。",
                    "zhushu": "",
                    "type": 2
                },
                {
                    "paragraph": "又西三百五十里，曰天帝之山。上多㯶柟，下多菅蕙。",
                    "zhushu": "菅，茅𩔗也。"
                },
                {
                    "paragraph": "有獸焉，其状如狗，名曰谿",
                    "zhushu": "或作谷。"
                },
                {
                    "paragraph": "邊，",
                    "zhushu": "或作遺。"
                },
                {
                    "paragraph": "席其皮者不蠱。有鳥焉，其状如鶉，黑文而赤翁，",
                    "zhushu": "翁，頭下毛，音汲甕之甕。"
                },
                {
                    "paragraph": "名曰櫟，",
                    "zhushu": "音沙礫之礫。"
                },
                {
                    "paragraph": "食之已痔。有草焉，其状如葵，其臭如蘼蕪，名曰杜衡，",
                    "zhushu": "香草也。"
                },
                {
                    "paragraph": "可以走馬，",
                    "zhushu": "帶之令人便馬。或曰：“馬得之而徤走。”"
                },
                {
                    "paragraph": "食之已癭。",
                    "zhushu": "",
                    "type": 2
                },
                {
                    "paragraph": "西南三百八十里，曰皐塗之山。薔",
                    "zhushu": "音色。或作蕢，又作富。"
                },
                {
                    "paragraph": "水出焉，西流注于諸資之水。塗水出焉，南流注于集獲之水。其陽多丹粟，其隂多銀、黄金，其上多桂木。有白石焉，其名曰礜，可以毒鼠。",
                    "zhushu": "今礜石殺鼠，音豫，蚕食之而肥。"
                },
                {
                    "paragraph": "有草焉，其状如槀苃，",
                    "zhushu": "槀茇，香草。"
                },
                {
                    "paragraph": "其葉如葵而赤背，名曰無條，可以毒鼠。有獸焉，其状如鹿而白尾，馬足人手",
                    "zhushu": "前两脚似人手。"
                },
                {
                    "paragraph": "而四角，名曰𤣎如。",
                    "zhushu": "音猳𤣎之嬰。"
                },
                {
                    "paragraph": "有鳥焉，其状如鴟而人足，名曰數斯，食之已癭。",
                    "zhushu": "或作癎。",
                    "type": 2
                },
                {
                    "paragraph": "又西百八十里，曰黄山。",
                    "zhushu": "今始平槐里縣有黄山，上故有宫，漢惠帝所起，疑非此。"
                },
                {
                    "paragraph": "無草木，多竹箭。盼水出焉，",
                    "zhushu": "音羙目眄𠔃之眄。"
                },
                {
                    "paragraph": "西流注于赤水，其中多玉。有獸焉，其状如牛而蒼黑，大目，其名曰𤛎。",
                    "zhushu": "音敏。"
                },
                {
                    "paragraph": "有鳥焉，其状如鴞，青羽赤喙，人舌能言，名曰鸚䳇。",
                    "zhushu": "鸚䳇，舌似小兒舌，脚指前後各兩，扶南徼外出五色者，其亦有純赤白者，大如鴈也。",
                    "type": 2
                },
                {
                    "paragraph": "又西二百里，曰翠山。其上多㯶枏，其下多竹箭，其陽多黄金、玉，其隂多旄牛、麢、麝。",
                    "zhushu": "麢，似羊而大角，細食，好在山崖間。麝，似獐而小，有香。"
                },
                {
                    "paragraph": "其鳥多鸓，",
                    "zhushu": "音壘。"
                },
                {
                    "paragraph": "其状如鵲，赤黑而西首，四足，可以禦火。",
                    "zhushu": "",
                    "type": 2
                },
                {
                    "paragraph": "又西二百五十里，曰騩山，",
                    "zhushu": "音巍，一音隗囂之隗。"
                },
                {
                    "paragraph": "是錞于西海。",
                    "zhushu": "錞，猶堤埻也，音章閏反。"
                },
                {
                    "paragraph": "無草木，多玉。淒水出焉，",
                    "zhushu": "或作浽。"
                },
                {
                    "paragraph": "西流注于海。其中多采石、黄金，",
                    "zhushu": "采石，石有采色者，今雌黄、空青、緑碧之属。"
                },
                {
                    "paragraph": "多丹粟。",
                    "zhushu": "",
                    "type": 2
                },
                {
                    "paragraph": "凡西經之首，自錢來之山至于騩山，凡十九山，二千九百五十七里。華山，冢也。",
                    "zhushu": "冢者，神鬼之所舍也。"
                },
                {
                    "paragraph": "其祠之禮：太牢。",
                    "zhushu": "牛羊豕為太牢。"
                },
                {
                    "paragraph": "羭山，神也，祠之用燭，",
                    "zhushu": "或作煬。"
                },
                {
                    "paragraph": "齋百日以百犧，",
                    "zhushu": "牲，純色者為犧。"
                },
                {
                    "paragraph": "瘞用百瑜，",
                    "zhushu": "瑜，亦羙王名。音臾。"
                },
                {
                    "paragraph": "湯",
                    "zhushu": "或作温。"
                },
                {
                    "paragraph": "其酒百樽，",
                    "zhushu": "温酒令𤍠。"
                },
                {
                    "paragraph": "嬰以百珪百璧。",
                    "zhushu": "嬰，謂陳之以環祭也。或曰：“嬰即古𦉍字，謂盂也，徐州云。”穆天子傳曰：“黄金之嬰之属也。”",
                    "type": 2
                },
                {
                    "paragraph": "其餘十七山之属，皆毛牷，用一羊祠之。",
                    "zhushu": "牷，謂牲体全具也。左傳曰：“牷，牲肥腯者也。”"
                },
                {
                    "paragraph": "燭者，百草之未灰，白蒂采等純之。",
                    "zhushu": "純，緣也。五色純之，等差其文綵也。周禮：“莞席紛純。”",
                    "type": 2
                },
                {
                    "paragraph": "西次二經之首，曰鈐山。",
                    "zhushu": "音髠鉗之鉗。或作冷，又作塗。"
                },
                {
                    "paragraph": "其上多銅，其下多玉，其木多杻、橿。",
                    "zhushu": "",
                    "type": 2
                },
                {
                    "paragraph": "西二百里，曰㤗",
                    "zhushu": "或作秦。"
                },
                {
                    "paragraph": "冐之山。其陽多金，其隂多鐡。浴水出焉，東流注于河。其中多藻玉，",
                    "zhushu": "藻玉，玉有符彩者。或作柬，音練。"
                },
                {
                    "paragraph": "多白蛇。",
                    "zhushu": "水蛇。",
                    "type": 2
                },
                {
                    "paragraph": "又西一百七十里，曰數歴之山。其上多黄金，其下多銀，其木多杻、橿，其鳥多鸚䳇。楚水出焉，而南流注于渭。其中多珠。",
                    "zhushu": "今蜀郡平澤出青珠。尸子曰：“水員折者有珠。”",
                    "type": 2
                },
                {
                    "paragraph": "又西百五十里，曰髙山。其上多銀，其下多青碧、",
                    "zhushu": "碧，亦玉𩔗也。今越嶲㑹稽縣東山出碧。"
                },
                {
                    "paragraph": "雄黄。",
                    "zhushu": "𣈆大興三年，髙平郡界有山崩，其中出數千斤雄黄。"
                },
                {
                    "paragraph": "其木多㯶，其草多竹。涇水出焉，",
                    "zhushu": "音經。"
                },
                {
                    "paragraph": "而東流注于渭。",
                    "zhushu": "今涇水出安定朝那縣西井頭山，至京兆髙陵縣入渭也。"
                },
                {
                    "paragraph": "其中多磬石、",
                    "zhushu": "書曰：“泗濵浮磬”是也。"
                },
                {
                    "paragraph": "青碧。",
                    "zhushu": "",
                    "type": 2
                },
                {
                    "paragraph": "西南三百里，曰女牀之山。其陽多赤銅，其隂多石𣵀，",
                    "zhushu": "即楚石也。楚人名為𣵀石，秦名為羽𣵀也。本草經亦名曰石𣵀也。"
                },
                {
                    "paragraph": "其獸多虎、豹、犀、兕。有鳥焉，其状如翟而五彩文，",
                    "zhushu": "翟，似雉而大，長尾。或作𪇱。𪇱，鵰属也。"
                },
                {
                    "paragraph": "名曰鸞鳥，見則天下安寧。",
                    "zhushu": "舊說鵉似鷄，瑞鳥也。周成王時西戎獻之。",
                    "type": 2
                },
                {
                    "paragraph": "又西二百里，曰龍首之山。其陽多黄金，其隂多鐡。苕水出焉，東南流注于涇水，其中多羙玉。",
                    "zhushu": "",
                    "type": 2
                },
                {
                    "paragraph": "又西二百里，曰鹿臺之山。",
                    "zhushu": "今在上郡。"
                },
                {
                    "paragraph": "其上多白玉，其下多銀，其獸多㸲牛、羬羊、白豪。",
                    "zhushu": "豪，貆猪也。"
                },
                {
                    "paragraph": "有鳥焉，其状如雄雞而人面，名曰鳬徯，其名自呌也，見則有兵。",
                    "zhushu": "",
                    "type": 2
                },
                {
                    "paragraph": "西南二百里，曰鳥危之山。其陽多磬石，其隂多檀、楮，",
                    "zhushu": "楮，即榖木。"
                },
                {
                    "paragraph": "其中多女牀。",
                    "zhushu": "未詳。"
                },
                {
                    "paragraph": "鳥危之水出焉，西流注于赤水，其中多丹粟。",
                    "zhushu": "",
                    "type": 2
                },
                {
                    "paragraph": "又西四百里，曰小次之山。其上多白玉，其下多赤銅。有獸焉，其状如猿，而白首赤足，名曰朱厭，見則大兵。",
                    "zhushu": "一作“見則有兵起焉”，一作“見則為兵”。",
                    "type": 2
                },
                {
                    "paragraph": "又西三百里，曰大次之山。其陽多堊，",
                    "zhushu": "堊，似土，色甚白，音惡。"
                },
                {
                    "paragraph": "其隂多碧，其獸多㸲牛、麢羊。",
                    "zhushu": "",
                    "type": 2
                },
                {
                    "paragraph": "又西四百里，曰薰吳之山。無草木，多金玉。",
                    "zhushu": "",
                    "type": 2
                },
                {
                    "paragraph": "又西四百里，曰𢇨陽之山。",
                    "zhushu": "音㒲。",
                    "type": 2
                },
                {
                    "paragraph": "其木多稷、柟、豫章，",
                    "zhushu": "稷，似松，有剌，細理，音即。豫章，大木，似楸，葉冬夏青，生七年而後復可知也。"
                },
                {
                    "paragraph": "其獸多犀、兕、虎、豹、㸲牛。",
                    "zhushu": "犳，音之樂反。",
                    "type": 2
                },
                {
                    "paragraph": "又西二百五十里，曰衆獸之山。其上多㻬琈之玉，其下多檀、楮，多黄金，其獸多犀、兕。",
                    "zhushu": "",
                    "type": 2
                },
                {
                    "paragraph": "又西五百里，曰皇人之山。其上多金玉，其下多青雄黄。",
                    "zhushu": "即雌黄也。或曰：“空青、曽青之属。”"
                },
                {
                    "paragraph": "皇水出焉，西流注于赤水，其中多丹粟。",
                    "zhushu": "",
                    "type": 2
                },
                {
                    "paragraph": "又西三百里，曰中皇之山。其上多黄金，其下多蕙棠。",
                    "zhushu": "彤棠之属也。蕙，或作羔。",
                    "type": 2
                },
                {
                    "paragraph": "又西三百五十里，曰西皇之山。其陽多金，其隂多鐡，其獸多麋鹿、㸲牛。",
                    "zhushu": "麋，大如小牛，鹿属也。",
                    "type": 2
                },
                {
                    "paragraph": "又西三百五十里，曰萊山。其木多檀、楮，其鳥多羅羅，是食人。",
                    "zhushu": "羅羅之鳥，所未詳也。",
                    "type": 2
                },
                {
                    "paragraph": "凡西次二經之首，自鈐山至于萊山，凡十七山，四千一百四十里。其十神者，皆人靣而馬身；其七神，皆人靣牛身，四足而一臂，操杖以行，是為飛獸之神。其祠之：毛用少牢，",
                    "zhushu": "羊、猪為少牢也。"
                },
                {
                    "paragraph": "白菅為席。其十軰",
                    "zhushu": "音背。"
                },
                {
                    "paragraph": "神者，其祠之：毛一雄鷄，鈐而不糈，",
                    "zhushu": "鈐，所用祭噐名，所未詳也。或作思，訓祈不糈，祠不以米。"
                },
                {
                    "paragraph": "毛采。",
                    "zhushu": "言用雄色鷄也。",
                    "type": 2
                },
                {
                    "paragraph": "西次三經之首，曰崇吾之山。在河之南。北望冡遂，",
                    "zhushu": "山名。"
                },
                {
                    "paragraph": "南望䍃之澤，",
                    "zhushu": "音遥。"
                },
                {
                    "paragraph": "西望帝之搏獸之丘，",
                    "zhushu": "搏或作薄。"
                },
                {
                    "paragraph": "東望䗡",
                    "zhushu": "音於然反。"
                },
                {
                    "paragraph": "淵，有木焉，員葉而白柎，",
                    "zhushu": "今江東人呼草木子房為柎，音府。一曰柎，花下鄂，音丈夫。字或作柎，音符。"
                },
                {
                    "paragraph": "赤華而黒理，其實如枳，食之宜子孫。有獸焉，其状如禺而文臂，豹虎而善投，名曰舉父。",
                    "zhushu": "或作夸父。"
                },
                {
                    "paragraph": "有鳥焉，其状如鳬而一翼一目，相得乃飛，名曰蠻蠻，",
                    "zhushu": "比翼鳥也。色青赤，不比不能飛。爾雅作鶼鶼鳥也。"
                },
                {
                    "paragraph": "見則天下大水。",
                    "zhushu": "",
                    "type": 2
                },
                {
                    "paragraph": "西北三百里，曰長沙之山。泚水出焉，",
                    "zhushu": "音紫。"
                },
                {
                    "paragraph": "北流注于泑水。",
                    "zhushu": "烏交反，又音黝，水色黑也。"
                },
                {
                    "paragraph": "無草木，多青雄黄。",
                    "zhushu": "",
                    "type": 2
                },
                {
                    "paragraph": "又西北三百七十里，曰不周之山。",
                    "zhushu": "此山形有缺，不周匝處，因名云。西北不周風自此山出。"
                },
                {
                    "paragraph": "北望諸毗之山，臨彼嶽崇之山，東望泑澤。河水所潜也，其源渾渾泡泡。",
                    "zhushu": "河南出崑崙，潜行地下，至葱嶺，出于闐國，復分流歧出，合而東流，注泑澤。已復潜行，南出于積石山，而為中國河也。名泑減，即蒲澤，一名蒲昌海。廣三四百里，其水停，冬夏不增减。去玉門𨵿三百餘里，即河之重源，所謂潜行也。渾渾泡泡，水濆湧之聲也。衮、咆二音。"
                },
                {
                    "paragraph": "爰有嘉果，其實如桃，其葉如棗，黄華而赤柎，食之不勞。",
                    "zhushu": "",
                    "type": 2
                },
                {
                    "paragraph": "又西北四百二十里，曰峚",
                    "zhushu": "音宻。"
                },
                {
                    "paragraph": "山。其上多丹木，員葉而赤莖，黄華而赤實，其味如飴，食之不飢。丹水出焉，西流注于稷澤。",
                    "zhushu": "后稷神所馮，因名云。"
                },
                {
                    "paragraph": "其中多白玉，是有玉膏。其源沸沸湯湯，",
                    "zhushu": "玉，膏，涌出之貌也。河圖王版曰：“少室山，其上有白玉膏，一服即仙矣。”亦此𩔖也。沸音拂。"
                },
                {
                    "paragraph": "黄帝是食是饗。",
                    "zhushu": "所以得登龍於鼎湖而龍蛻也。"
                },
                {
                    "paragraph": "是生𤣥玉，",
                    "zhushu": "言玉膏中又出黑玉也。"
                },
                {
                    "paragraph": "玉膏所出，以灌丹木。丹木五歲，五色乃清，",
                    "zhushu": "言光鮮也。"
                },
                {
                    "paragraph": "五味乃馨。",
                    "zhushu": "言滋香也。"
                },
                {
                    "paragraph": "黃帝乃取峚山之玉榮，",
                    "zhushu": "謂玉華也。離騷曰：“懐琬琰之華英。”又曰：“登崑崙𠔃食玉英。”汲冡書所謂“苕華之玉”。"
                },
                {
                    "paragraph": "而投之鍾山之陽。",
                    "zhushu": "以為玉種。"
                },
                {
                    "paragraph": "瑾瑜之玉為良，",
                    "zhushu": "言最善也。或作食，覲、臾两音。"
                },
                {
                    "paragraph": "堅粟精密，",
                    "zhushu": "說玉理也。禮記曰：“瑱密似粟。”粟或作栗。玉有粟文，所謂榖璧也。"
                },
                {
                    "paragraph": "濁澤有而光，",
                    "zhushu": "濁，謂潤厚。"
                },
                {
                    "paragraph": "五色發作，",
                    "zhushu": "言符彩互映色，王子靈符應曰：“赤如鷄冠，黄如蒸栗，白如割肪，黑如醇漆，玉之符彩也。”"
                },
                {
                    "paragraph": "以和柔剛。",
                    "zhushu": "言玉恊九徳也。"
                },
                {
                    "paragraph": "天地鬼神，是食是饗。",
                    "zhushu": "玉所以祈祭者，言能動天地，感鬼神。"
                },
                {
                    "paragraph": "君子服之，以禦不祥。",
                    "zhushu": "今徼外出金剛石，石属而似金，有光彩，可以刻玉。外國人帶之，云辟惡氣，亦此𩔗也。"
                },
                {
                    "paragraph": "自峚山至于鍾山，四百六十里，其間盡澤也。是多竒鳥、怪獸、竒魚，皆異物焉。",
                    "zhushu": "",
                    "type": 2
                },
                {
                    "paragraph": "又西北四百二十里，曰鍾山。其子曰皷，",
                    "zhushu": "此亦神名，名之為鍾山之子耳。其𩔗皆見㱕蔵啓筮。"
                },
                {
                    "paragraph": "其状如人靣而龍身。",
                    "zhushu": "啓筮曰：“麗山之子，青羽、人靣、馬身，亦似此状也。”"
                },
                {
                    "paragraph": "是與欽䲹",
                    "zhushu": "音邳。"
                },
                {
                    "paragraph": "殺葆江于崑崙之陽，",
                    "zhushu": "葆或作祖。"
                },
                {
                    "paragraph": "帝乃戮之鍾山之東，曰𡺯",
                    "zhushu": "音遥。"
                },
                {
                    "paragraph": "崖。欽䲹化為大鶚，",
                    "zhushu": "鶚，鵰属也。音鄂。"
                },
                {
                    "paragraph": "其状如鵰而黑文，白首赤喙而虎𤓰，其音如晨鵠，",
                    "zhushu": "晨鵠，鶚属，猶云晨鳬耳。說苑曰：“緤，吠犬，比奉晨鳬也。”"
                },
                {
                    "paragraph": "見則有大兵。皷亦化為鵕鳥，",
                    "zhushu": "音俊。"
                },
                {
                    "paragraph": "其状如鴟，赤足而直喙，黄文而白首，其音如鵠，見即其邑大旱。",
                    "zhushu": "穆天子傳云：“鍾山，作春字，音同耳。穆王北升此山，以望四野，曰：‘鍾山是惟天下之髙山也，百獸之所聚，飛鳥之栖也。爰有赤豹、白虎、白鳥、青鵰，執犬羊，食豕鹿。’穆王五日觀于鍾山，乃為銘迹於縣圃之上，以詔後世。”",
                    "type": 2
                },
                {
                    "paragraph": "又西百八十里，曰㤗噐之山。觀水出焉，西流注于流沙。是多文鰩魚，",
                    "zhushu": "音遥。"
                },
                {
                    "paragraph": "状如鯉魚，魚身而鳥翼，蒼文而白首赤喙，常行西海，遊於東海，以夜飛，其音如鸞雞，",
                    "zhushu": "鸞雞，鳥名，未詳也。或作欒。"
                },
                {
                    "paragraph": "其味酸甘，食之已狂，見則天下大穰。",
                    "zhushu": "豐穰收熟也。韓子曰：“穰嵗之秋。”",
                    "type": 2
                },
                {
                    "paragraph": "又西三百二十里，曰槐江之山。丘時之水出焉，而北流注于泑水，其中多蠃母。",
                    "zhushu": "即䗱螺也。"
                },
                {
                    "paragraph": "其上多青雄黃，多蔵琅玕、黄金、玉。",
                    "zhushu": "琅玕，石似珠者。蔵，猶𨼆也。郎、干二音。"
                },
                {
                    "paragraph": "其陽多丹粟，其隂多采黄金、銀。實惟帝之平圃，",
                    "zhushu": "即𤣥圃也。穆天子傳曰：“乃為銘迹於𤣥圃之上。”謂刋石紀功徳，如秦皇、漢武之為者也。"
                },
                {
                    "paragraph": "神英招司之，",
                    "zhushu": "司，主也。"
                },
                {
                    "paragraph": "其状馬身而人靣，虎文而鳥翼，徇于四海，",
                    "zhushu": "徇，謂周行也。"
                },
                {
                    "paragraph": "其音如榴。",
                    "zhushu": "音留。或作籕，此所未詳也。"
                },
                {
                    "paragraph": "南望崑崙，其光熊熊，其氣魂魂。",
                    "zhushu": "皆光氣炎盛相焜燿之貌。"
                },
                {
                    "paragraph": "西望大澤，后稷所潜也，",
                    "zhushu": "后稷生而靈知，及其終，化形遯此澤而為之神，亦猶傳說騎箕尾也。"
                },
                {
                    "paragraph": "其中多玉。其隂多榣木之有若。",
                    "zhushu": "榣木，大木也。言其上復生若木，大木之竒靈者為若，見尸子。國語曰：“榣木不生花”也。"
                },
                {
                    "paragraph": "北望諸毗，",
                    "zhushu": "山名。"
                },
                {
                    "paragraph": "槐鬼離侖居之，",
                    "zhushu": "離侖，其神名。"
                },
                {
                    "paragraph": "鷹鸇之所宅也。",
                    "zhushu": "鸇，亦鴟属也。莊周曰：“鴟鴉甘鼠。”穆天子傳云：“鍾山上有白鳥、青雕。”皆此族𩔗也。"
                },
                {
                    "paragraph": "東望怛山四成，",
                    "zhushu": "成，亦重也，爾雅云：“𠕂成曰英”也。"
                },
                {
                    "paragraph": "有窮鬼居之，各在一摶。",
                    "zhushu": "搏，猶脅也，言群鬼各以𩔗聚處山四脅。有窮，其惣號耳。搏，一作搏。"
                },
                {
                    "paragraph": "爰有滛水，其清洛洛。",
                    "zhushu": "水留下之貌也。滛，音遥也。"
                },
                {
                    "paragraph": "有天神焉，其状如牛而八足，二首馬尾，其音如勃皇，",
                    "zhushu": "勃皇。未詳。"
                },
                {
                    "paragraph": "見則其邑有兵。",
                    "zhushu": "",
                    "type": 2
                },
                {
                    "paragraph": "西南四百里，曰崑崙之丘。是實惟帝之下都，",
                    "zhushu": "天帝都邑之在下者也。穆天子傳曰：“吉日辛酉，天子升于崑崙之丘，以觀黃帝之宫而封豐隆之葬，以詔後世。”言増封於崑崙山之上。"
                },
                {
                    "paragraph": "神陸吾司之。",
                    "zhushu": "即有吾也。莊周曰：“肩吾得之以處大山”也。"
                },
                {
                    "paragraph": "其神状虎身而九尾，人面而虎𤓰。是神也，司天之九部及帝之囿時。",
                    "zhushu": "主九城之部界，天帝苑圃之時節也。"
                },
                {
                    "paragraph": "有獸焉，其状如羊而四角，名曰土螻，是食人。有鳥焉，其状如蜂，大如鴛鴦，名曰欽原，",
                    "zhushu": "欽，或作爰，或作至也。"
                },
                {
                    "paragraph": "蠚鳥獸則死，蠚木則枯。有鳥焉，其名曰鶉鳥，是司帝之百服。",
                    "zhushu": "服，噐服也。一曰：“服，事也。”或作蔵。"
                },
                {
                    "paragraph": "有木焉，其状如棠，",
                    "zhushu": "棠，梨也。"
                },
                {
                    "paragraph": "華黄赤實，其味如李而無核，名曰沙棠，可以禦水，食之使人不溺。",
                    "zhushu": "言体浮輕也。沙棠為木，不可得沉。吕氏春秋曰：“果之羙者，沙棠之實。”銘曰：“安得沙棠，刻以為舟。汎彼滄海，以遨以遊。”"
                },
                {
                    "paragraph": "有草焉，名曰薲草，",
                    "zhushu": "音頻。"
                },
                {
                    "paragraph": "其状如葵，其味如葱，食之已勞。",
                    "zhushu": "吕氏春秋曰：“菜之羙者，崑崙之蘋。”"
                },
                {
                    "paragraph": "河水出焉，",
                    "zhushu": "出山東北隅也。"
                },
                {
                    "paragraph": "而南流東注于無逹。",
                    "zhushu": "山名。"
                },
                {
                    "paragraph": "赤水出焉，",
                    "zhushu": "出山東南隅也。"
                },
                {
                    "paragraph": "而東南流注于汜天之水。",
                    "zhushu": "汜天，亦山名，赤水所窮也。穆天子傳曰：“遂宿于崑崙之側、赤水之陽。”陽，水北也。汜，浮劒反。"
                },
                {
                    "paragraph": "洋水出焉，",
                    "zhushu": "出山西北隅。或作清。"
                },
                {
                    "paragraph": "而西南流注于醜塗之水。",
                    "zhushu": "醜塗，亦山名也，皆在南極。穆天子傳曰：“戊辰，濟洋水。”又曰：“觴天子洋水也。”"
                },
                {
                    "paragraph": "黑水出焉，",
                    "zhushu": "亦出西北隅也。"
                },
                {
                    "paragraph": "而西流于大杅。",
                    "zhushu": "山名也。穆天子傳曰：“乃封長肱于黑水之西河，是惟崑崙鴻鷺之上，以為周室主。”杅，音于。"
                },
                {
                    "paragraph": "是多怪鳥獸。",
                    "zhushu": "謂有一獸九首，有一鳥六首之属也。",
                    "type": 2
                },
                {
                    "paragraph": "又西三百七十里，曰樂游之山。桃水出焉，西流注于稷澤，是多白玉。其中多滑魚，其状如蛇而四足，是食魚。",
                    "zhushu": "",
                    "type": 2
                },
                {
                    "paragraph": "西水行四百里，曰流沙。二百里，至于蠃母之山，神長乗司之，是天之九徳也。",
                    "zhushu": "九徳，九氣所生。"
                },
                {
                    "paragraph": "其神状如人而犳",
                    "zhushu": "之藥反。"
                },
                {
                    "paragraph": "尾。其上多玉，其下多青石而無水。",
                    "zhushu": "",
                    "type": 2
                },
                {
                    "paragraph": "又西三百五十里，曰玉山，是西王母所居也。",
                    "zhushu": "此山多玉石，因以名云。穆天子傳謂之群玉之山。“見其山河無險，四徹中繩，先王之所謂䇿府，寡草木，無鳥獸；穆王於是攻其玉石，取玉石版三乗，玉噐服物，載玉萬隻以㱕”。双玉為㲄，半㲄為隻。"
                },
                {
                    "paragraph": "西王母其状如人，豹尾虎齒而善嘯，蓬髮戴勝，",
                    "zhushu": "蓬頭，亂髪。勝，玉勝也。音龐。"
                },
                {
                    "paragraph": "是司天之厲及五殘。",
                    "zhushu": "主知灾厲，五刑殘殺之氣也。穆天子傳曰：“吉日甲子，賔于西王母，執玄圭白璧以見西王母，獻錦組百縷，金玉百斤。西王母𠕂拜受之。乙丑，天子觴西王母于瑶池之上。西王母爲天子謡曰：‘白雲在天，山陵自岀。道里悠逺，山川間之。將子無死，尚復能來。’天子畣之曰：‘予縁東土，和理諸夏，萬民均平，吾顧見汝。比及三年，將復而野。’西王母又爲天子吟曰：‘徂彼西土，爰居其所。處豹爲群，鳥鵲與處。嘉命不遷，我惟帝女。彼何世民，又將去予。吹笙皷簧，中心翺翔。世民之子，惟天之望。’天子遂驅外于奄山，乃紀迹于奄山之石，而樹之槐，眉曰：西王母之山。”奄山即崦嵫山也。案竹書：穆王五十七年，西王母來見，賔于昭宫。舜時，西王母遣使獻玉環，見禮三朝。"
                },
                {
                    "paragraph": "有獸焉，其状如犬而豹文，其角如牛，",
                    "zhushu": "或作羊。"
                },
                {
                    "paragraph": "其名曰狡，其音如吠犬，見則其國大穰。",
                    "zhushu": "晉太康七年，邵𨹧扶夷縣檻得一獸，状如豹文，有二角，無前两脚，時人謂之狡。疑非此。"
                },
                {
                    "paragraph": "有鳥焉，其状如翟而赤，名曰胜遇，",
                    "zhushu": "音姓。"
                },
                {
                    "paragraph": "是食魚，其音如録，",
                    "zhushu": "音録，義未詳。"
                },
                {
                    "paragraph": "見則其國大水。",
                    "zhushu": "",
                    "type": 2
                },
                {
                    "paragraph": "又西四百八十里，曰軒轅之丘，無草木。",
                    "zhushu": "黄帝居此丘，娶西𨹧氏女，因號軒轅丘。"
                },
                {
                    "paragraph": "洵水出焉，",
                    "zhushu": "音詢。"
                },
                {
                    "paragraph": "南流注于黒水。其中多丹粟，多靑雄黄。",
                    "zhushu": "",
                    "type": 2
                },
                {
                    "paragraph": "又西三百里，曰積石之山。其下有石門，河水冐以西流。",
                    "zhushu": "冐，猶覆也。積石山，今在金城河門関西南羗中，河水行塞外，東入塞内。"
                },
                {
                    "paragraph": "是山也，萬物無不有焉。",
                    "zhushu": "水經引山海經云：“積石山在鄧林山東，河所入也。”",
                    "type": 2
                },
                {
                    "paragraph": "又西二百里，曰長留之山。其神白帝少昊居之。",
                    "zhushu": "少昊，金天氏帝摯之號也。"
                },
                {
                    "paragraph": "其獸皆文尾，",
                    "zhushu": "或作長。"
                },
                {
                    "paragraph": "其鳥皆文首，",
                    "zhushu": "文或作長。"
                },
                {
                    "paragraph": "是多文玉石。實惟員神磈氏之宫。",
                    "zhushu": "音隗。"
                },
                {
                    "paragraph": "是神也，主司反景。",
                    "zhushu": "日西入則景反東照，主司察之。",
                    "type": 2
                },
                {
                    "paragraph": "又西二百八十里，曰章莪之山。無草木，多瑶碧，",
                    "zhushu": "碧亦玉属。"
                },
                {
                    "paragraph": "所為甚怪。",
                    "zhushu": "多有非常之物。"
                },
                {
                    "paragraph": "有獸焉，其状如赤豹，五尾一角，其音如擊石，其名如狰。",
                    "zhushu": "京氏易義曰：“音如石相擊。”音静也。"
                },
                {
                    "paragraph": "有鳥焉，其状如鶴，一足，赤文青質而白喙，名曰畢方，其鳴自呌也，見則其邑有譌火。",
                    "zhushu": "譌，亦妖訛字。",
                    "type": 2
                },
                {
                    "paragraph": "又西三百里，曰隂山。濁浴之水出焉，而南流注于蕃澤，其中多文貝。",
                    "zhushu": "餘泉，蚳之𩔗也，見爾雅。"
                },
                {
                    "paragraph": "有獸焉，其状如狸",
                    "zhushu": "或作豹。"
                },
                {
                    "paragraph": "而白首，名曰天狗，其音如榴榴，",
                    "zhushu": "或作猫猫。"
                },
                {
                    "paragraph": "可以禦凶。",
                    "zhushu": "",
                    "type": 2
                },
                {
                    "paragraph": "又西二百里，曰符愓之山。",
                    "zhushu": "音陽。"
                },
                {
                    "paragraph": "其上多㯶柟，下多金玉，神江疑居之。是山也，多怪雨，風雲之所出也。",
                    "zhushu": "",
                    "type": 2
                },
                {
                    "paragraph": "又西二百二十里，曰三危之山，",
                    "zhushu": "今在燉煌郡。尚書云：“竄三苗于三危”是也。"
                },
                {
                    "paragraph": "三青鳥居之。是山也，廣員百里。",
                    "zhushu": "三青鳥，主為西王母取食者，别自棲息於此山也。竹書曰：“穆王西征，至于青鳥所觧也。”"
                },
                {
                    "paragraph": "其上有獸焉，其状如牛，白身四角，其毫如披蓑，",
                    "zhushu": "蓑，辟雨之衣也。音梭。"
                },
                {
                    "paragraph": "其名曰傲𢓨，",
                    "zhushu": "傲、噎二音。"
                },
                {
                    "paragraph": "是食人。有鳥焉，一首而三身，其状如𪇱，其名曰鴟。",
                    "zhushu": "𪇱，似鵰，黒文赤頸，音洛。下句或云：“扶狩則短，扶木則枯。”應在上欽原下，脫錯在此耳。",
                    "type": 2
                },
                {
                    "paragraph": "又西一百九十里，曰騩山。其上多玉而無石，神𦒿童居之，",
                    "zhushu": "𦒿童，老童，顓頊之子。"
                },
                {
                    "paragraph": "其音常如鍾磬。其下多積蛇。",
                    "zhushu": "",
                    "type": 2
                },
                {
                    "paragraph": "又西三百五十里，曰天山。多金玉，有青雄黄。英水出焉，而西南流注于湯谷。有神焉，其状如黄囊，赤如丹火，",
                    "zhushu": "体色黄而精光赤也。"
                },
                {
                    "paragraph": "六足四翼，渾敦無靣目，是識歌舞，實惟帝江也。",
                    "zhushu": "夫形無全者則神，自然靈照；精無見者，則闇與理㑹。其帝江之謂乎？莊生所云“中央之帝混沌，爲儵忽所鑿七竅而死”者，盖假此以寓言也。",
                    "type": 2
                },
                {
                    "paragraph": "又西二百九十里，曰泑山。",
                    "zhushu": "泑，音黝黒之黝。"
                },
                {
                    "paragraph": "神蓐收居之。",
                    "zhushu": "亦金神也，人靣虎𤓰，白尾，執𨱆，見外傳云。"
                },
                {
                    "paragraph": "其上多嬰短之玉，",
                    "zhushu": "未詳。"
                },
                {
                    "paragraph": "其陽多瑾瑜之玉，其隂多青雄黄。是山也，西望日之所入，其氣員，",
                    "zhushu": "日形員，故其氣象亦然也。"
                },
                {
                    "paragraph": "神紅光之所司也。",
                    "zhushu": "未聞其状。",
                    "type": 2
                },
                {
                    "paragraph": "西水行百里，至于翼望之山。",
                    "zhushu": "或作土翠山。"
                },
                {
                    "paragraph": "無草木，多金玉。有獸焉，其状如狸，一目而三尾，名曰讙，",
                    "zhushu": "讙，音歡，或作原。"
                },
                {
                    "paragraph": "其音如奪百聲，",
                    "zhushu": "言其能作百種物聲也。或曰：“奪百物名。”亦所未詳。"
                },
                {
                    "paragraph": "是可以禦凶，服之已癉。",
                    "zhushu": "黄癉病也。音旦。"
                },
                {
                    "paragraph": "有鳥焉，其状如烏，三首六尾而善𥬇，名曰鵸䳜，",
                    "zhushu": "猗、餘兩音。"
                },
                {
                    "paragraph": "服之使人不厭，",
                    "zhushu": "不厭夣也。周書曰：“服者不昩。音莫禮反”。或曰脒，脒目也。"
                },
                {
                    "paragraph": "又可以禦凶。",
                    "zhushu": "",
                    "type": 2
                },
                {
                    "paragraph": "凡西次三經之首，崇吾之山至于翼望之山，凡二十三山，六千七百四十四里。其神状皆羊身人靣。其祠之禮：用一吉玉瘞，",
                    "zhushu": "玉加采色者也。尸子曰：“吉玉大龜。”"
                },
                {
                    "paragraph": "糈用稷米。",
                    "zhushu": "",
                    "type": 2
                },
                {
                    "paragraph": "西次四經之首，曰隂山。上多榖，無石，其草多茆、蕃。",
                    "zhushu": "茆，𦳓葵也。畨，青蕃，似莎而大。茆、煩二音。"
                },
                {
                    "paragraph": "隂水出焉，西流注于洛。",
                    "zhushu": "",
                    "type": 2
                },
                {
                    "paragraph": "北五十里，曰勞山，多茈草。",
                    "zhushu": "一名茈䓞，中染紫也。"
                },
                {
                    "paragraph": "弱水出焉，而西流注于洛。",
                    "zhushu": "",
                    "type": 2
                },
                {
                    "paragraph": "西五十里，曰罷父之山。洱水出焉，",
                    "zhushu": "音耳。"
                },
                {
                    "paragraph": "而西流注于洛，其中多茈、碧。",
                    "zhushu": "",
                    "type": 2
                },
                {
                    "paragraph": "北百七十里，曰申山。其上多榖、柞，其下多杻、橿。其陽多金、玉。區水出焉，而東流注于河。",
                    "zhushu": "",
                    "type": 2
                },
                {
                    "paragraph": "北二百里，曰鳥山。其上多桑，其下多楮，其隂多鐡，其陽多玊。辱水出焉，而東流注于河。",
                    "zhushu": "",
                    "type": 2
                },
                {
                    "paragraph": "又北百二十里，曰上申之山。上無草木而多硌石，",
                    "zhushu": "硌，磊硌，大石貌也，音洛。"
                },
                {
                    "paragraph": "下多榛、楛。",
                    "zhushu": "榛，子似栗而小，味羙。楛，木可以為箭。詩云：“榛楛濟濟。”臻、怙两音。"
                },
                {
                    "paragraph": "獸多白鹿，其鳥多當扈，",
                    "zhushu": "或作户。"
                },
                {
                    "paragraph": "其状如雉，以其髯飛，",
                    "zhushu": "髯，咽下須毛也。"
                },
                {
                    "paragraph": "食之不眴目。",
                    "zhushu": "音眩。"
                },
                {
                    "paragraph": "湯水出焉，東流注于河。",
                    "zhushu": "",
                    "type": 2
                },
                {
                    "paragraph": "又北百八十里，曰諸次之山。諸次之水出焉，而東流注于河。是山也，多木無草，鳥獸莫居，是多衆蛇。",
                    "zhushu": "",
                    "type": 2
                },
                {
                    "paragraph": "又北百八十里，曰號山。其木多漆、㯶，",
                    "zhushu": "漆，樹似樗也。"
                },
                {
                    "paragraph": "其草多葯、䖀、芎藭，",
                    "zhushu": "葯，白芷别名。䖀，香草也。芎藭，一名江蘺。葯，音鳥較反。"
                },
                {
                    "paragraph": "多汵石。",
                    "zhushu": "汵，或音今，未詳。"
                },
                {
                    "paragraph": "端水出焉，而東流注于河。",
                    "zhushu": "",
                    "type": 2
                },
                {
                    "paragraph": "又北二百二十里，曰盂山。",
                    "zhushu": "音于。"
                },
                {
                    "paragraph": "其隂多鐡，其陽多銅，其獸多白狼、白虎，",
                    "zhushu": "外傳曰：“周穆王伐犬戎，得四白狼、白虎，虎名甝。”"
                },
                {
                    "paragraph": "其鳥多白雉、白翟。",
                    "zhushu": "或作白翠。"
                },
                {
                    "paragraph": "生水出焉，而東流注于河。",
                    "zhushu": "",
                    "type": 2
                },
                {
                    "paragraph": "西二百五十里，曰白於之山。上多松、柏，下多櫟、檀，",
                    "zhushu": "櫟，即柞。"
                },
                {
                    "paragraph": "其獸多㸲牛、羬羊，其鳥多鴞。",
                    "zhushu": "鴞，似鳩而靑色。"
                },
                {
                    "paragraph": "洛水出于其陽，而東流注于渭。夾水出于其隂，東流注于生水。",
                    "zhushu": "",
                    "type": 2
                },
                {
                    "paragraph": "西北三百里，曰申首之山。無草木，冬夏有雪。申水出于其上，潜于其下，是多白玉。",
                    "zhushu": "",
                    "type": 2
                },
                {
                    "paragraph": "又西五十五里，曰涇谷之山。",
                    "zhushu": "或無“之山”二字。"
                },
                {
                    "paragraph": "涇水出焉，",
                    "zhushu": "或以此為今涇水，未詳。"
                },
                {
                    "paragraph": "東南流注于渭，是多白金、白玉。",
                    "zhushu": "",
                    "type": 2
                },
                {
                    "paragraph": "又西百二十里，曰剛山。多柒木，多㻬琈之玉。剛水出焉，北流注于渭。是多神𩳁，",
                    "zhushu": "𩳁，亦魑魅之𩔗也。音耻回反，或作𩳁。"
                },
                {
                    "paragraph": "其状人靣獸身，一足一手，其音如欽。",
                    "zhushu": "欽，亦吟字假音。",
                    "type": 2
                },
                {
                    "paragraph": "又西二百里，至剛山之尾。洛水出焉，而北流注于河。其中多蠻蠻，其状鼠身而鼈首，其音如吠犬。",
                    "zhushu": "",
                    "type": 2
                },
                {
                    "paragraph": "又西三百五十里，曰英鞮之山。上多𣾰木，下多金玉，鳥獸盡白。涴水出焉，",
                    "zhushu": "涴，或作  ，音𡨚枉之𡨚。"
                },
                {
                    "paragraph": "而北注于𨹧羊之澤。是多冉遺之魚，魚身蛇首，六足，其目如馬耳，食之使人不眯，可以禦凶。",
                    "zhushu": "",
                    "type": 2
                },
                {
                    "paragraph": "又西三百里，曰中曲之山。其陽多玉，其隂多雄黄、白玉及金。有獸焉，其状如馬，而白身黒尾，一角，虎牙爪，音如皷音，其名曰駮，是食虎豹，",
                    "zhushu": "爾雅說“駮”，不道有角及虎𤓰，駮亦在畏狩𦘕中。"
                },
                {
                    "paragraph": "可以禦兵。",
                    "zhushu": "養之辟兵刃也。"
                },
                {
                    "paragraph": "有木焉，其状如棠而員葉赤實，實大如木𤓰，",
                    "zhushu": "木𤓰，如小𤓰。"
                },
                {
                    "paragraph": "名曰櫰木，",
                    "zhushu": "音懷。"
                },
                {
                    "paragraph": "食之多力。",
                    "zhushu": "尸子曰：“木食之人多為仁者，名為若木。”此之𩔗。",
                    "type": 2
                },
                {
                    "paragraph": "又西二百六十里，曰邽山。",
                    "zhushu": "音圭。"
                },
                {
                    "paragraph": "其上有獸焉，其状如牛，蝟毛，名曰窮竒，音如獋狗，是食人。",
                    "zhushu": "或云：“似虎，蝟毛，有翼。”銘曰：“窮竒之獸，厥形甚醜，馳逐妖邪，莫不奔走。是以一名，號曰神狗。”"
                },
                {
                    "paragraph": "濛水出焉，",
                    "zhushu": "音䝉。"
                },
                {
                    "paragraph": "南流注于洋水。其中多黄貝、",
                    "zhushu": "貝，甲虫，肉如科斗，但有頭尾耳。"
                },
                {
                    "paragraph": "蠃魚，",
                    "zhushu": "音螺。"
                },
                {
                    "paragraph": "魚身而鳥翼，音如鴛鴦，見則其邑大水。",
                    "zhushu": "",
                    "type": 2
                },
                {
                    "paragraph": "又西二百二十里，曰鳥鼠同穴之山。",
                    "zhushu": "今在隴西首陽縣西南，山有鳥鼠同穴，鳥名曰䳜，鼠名曰鼠鼵，如人家鼠而短尾，䳜似燕而黃色，穿地入數尺，鼠在内，鳥在外而共處。孔氏尚書傳曰：“共為雌雄。”張氏地理記云：“不為牡牝”也。"
                },
                {
                    "paragraph": "其上多白虎、白玉。渭水出焉，而東流注于河。",
                    "zhushu": "出山東，至𢎞農華隂縣入河。"
                },
                {
                    "paragraph": "其中多鰠魚，",
                    "zhushu": "音騷。"
                },
                {
                    "paragraph": "其状如鱣魚，",
                    "zhushu": "鱣魚，大魚也，口在頷下。躰有連甲也。或作鮎鯉。"
                },
                {
                    "paragraph": "動則其邑有大兵。",
                    "zhushu": "或脫無從動，則以下語者。"
                },
                {
                    "paragraph": "濫水出于其西，",
                    "zhushu": "音檻。"
                },
                {
                    "paragraph": "西流注于漢水。多𩶯魮之魚，",
                    "zhushu": "如、玭两音。"
                },
                {
                    "paragraph": "其状如覆銚，鳥首而魚翼魚尾，音如磬石之聲，是生珠玉。",
                    "zhushu": "亦珠母蚌𩔗而能生出之。",
                    "type": 2
                },
                {
                    "paragraph": "西南三百六十里，曰崦嵫之山。",
                    "zhushu": "日没所入山也，見離騷。奄、兹两音。"
                },
                {
                    "paragraph": "其上多丹木，其葉如榖，其實大如𤓰，赤符而黑理，食之已癉，可以禦火。其陽多龜，其隂多玉。苕",
                    "zhushu": "或作若。"
                },
                {
                    "paragraph": "水出焉，而西流注于海，",
                    "zhushu": "禹大傳曰：“㳙盤之水出崦嵫山。”"
                },
                {
                    "paragraph": "其中多砥礪。",
                    "zhushu": "磨石也，精爲砥，麄為礪也。"
                },
                {
                    "paragraph": "有獸焉，其状馬身而鳥翼，人靣蛇尾，是好舉人，",
                    "zhushu": "喜抱舉人。"
                },
                {
                    "paragraph": "名曰孰湖。有鳥焉，其状如鴞而人面，蜼身犬尾，",
                    "zhushu": "蜼，猕猴属也，音贈遺之遺。一音誄，見中山經。尾，又作眥。"
                },
                {
                    "paragraph": "其名自號也，",
                    "zhushu": "或作設。設亦呼耳。疑此脫誤。"
                },
                {
                    "paragraph": "見則其邑大旱。",
                    "zhushu": "",
                    "type": 2
                },
                {
                    "paragraph": "凡西次四經自隂山以下至於崦嵫之山，凡十九山，三千六百八十里。其祠祀禮：皆用一白鷄祈，糈以稲米，白管為席。",
                    "zhushu": "",
                    "type": 2
                },
                {
                    "paragraph": "右西經之山，凡七十七山，一萬七千五百一十七里。",
                    "zhushu": ""
                }
            ]
        },
        {
            "name": "北山經第三",
            "paragraphs": [
                {
                    "paragraph": "北山經第三",
                    "zhushu": "",
                    "type": 1
                },
                {
                    "paragraph": "北山經之首，曰單狐之山，多机木，",
                    "zhushu": "机木似榆，可燒以糞稲田，出蜀中。音飢。"
                },
                {
                    "paragraph": "其上多華草。漨水出焉，",
                    "zhushu": "音逢。"
                },
                {
                    "paragraph": "而西流注于泑水，其中多芘石、文石。",
                    "zhushu": "",
                    "type": 2
                },
                {
                    "paragraph": "又北二百五十里，曰求如之山，其上多銅，其下多玉，無草木。滑水出焉，而西流注于諸毗之水，",
                    "zhushu": "水出諸毗山也。"
                },
                {
                    "paragraph": "其中多滑魚，其状如鱓，赤背，",
                    "zhushu": "鱓，魚，似蛇，音善。"
                },
                {
                    "paragraph": "其音如梧，",
                    "zhushu": "如人相枝梧聲。音吾子之吾。"
                },
                {
                    "paragraph": "食之已疣。",
                    "zhushu": "疣，贅也。"
                },
                {
                    "paragraph": "其中多水馬，其状如馬，文臂牛尾，",
                    "zhushu": "臂，前脚也。周禮曰：“馬黑脊而班臂，膢。”漢武元狩四年，燉煌渥洼水出焉，以為靈瑞者，即此𩔗也。"
                },
                {
                    "paragraph": "其音如呼。",
                    "zhushu": "如人呌呼。",
                    "type": 2
                },
                {
                    "paragraph": "又北三百里，曰帶山。其上多玉，其下多青碧。有獸焉，其状如馬，一角有錯，",
                    "zhushu": "言角有甲錯也。或作暦。"
                },
                {
                    "paragraph": "其名曰䑏䟽，",
                    "zhushu": "音歡。"
                },
                {
                    "paragraph": "可以辟火。有鳥焉，其状如烏，五彩而赤文，名曰鵸䳜，",
                    "zhushu": "上已有此鳥，疑同名。"
                },
                {
                    "paragraph": "是自為牝牡，食之不疽。",
                    "zhushu": "無廱疽病也。"
                },
                {
                    "paragraph": "彭水出焉，而西流注于芘湖之水。其中多儵魚，",
                    "zhushu": "音由。"
                },
                {
                    "paragraph": "其状如鷄而赤毛，三尾六足，四首，其音如鵲，食之可以已憂。",
                    "zhushu": "",
                    "type": 2
                },
                {
                    "paragraph": "又北四百里，曰譙明之山。譙水出焉，西流注于河。其中多何羅之魚，一首而十身，其音如吠犬，食之已癰。有獸焉，其状如貆而赤豪，",
                    "zhushu": "貆，豪猪也。音丸。"
                },
                {
                    "paragraph": "其音如榴榴，名曰孟槐，可以禦凶。",
                    "zhushu": "辟凶邪氣也，亦在畏狩畫中也。"
                },
                {
                    "paragraph": "是山也，無草木，多青雄黄。",
                    "zhushu": "一作多青碧。",
                    "type": 2
                },
                {
                    "paragraph": "又北三百五十里，曰涿光之山，囂水出焉，而西流注于河。其中多鰼鰼之魚，",
                    "zhushu": "音袴褶之褶。"
                },
                {
                    "paragraph": "其状如鵲而十翼，鱗皆在羽端，其音如鵲，可以禦火，食之不癉。其上多松栢，其下多㯶橿，其獸多麢羊，其鳥多蕃。",
                    "zhushu": "未詳。或云即鴞。音煩。",
                    "type": 2
                },
                {
                    "paragraph": "又北三百八十里，曰虢山，其上多漆，其下多桐、椐，",
                    "zhushu": "桐，梧桐也。椐，樻木，腫節中椐。桾音祛。"
                },
                {
                    "paragraph": "其陽多玉，其隂多鐡。伊水出焉，西流注于河，其獸多橐駝。",
                    "zhushu": "有肉鞍，善行流沙中，日行三百里，其負千斤，知水泉所在也。"
                },
                {
                    "paragraph": "其鳥多寓，状如䑕而鳥翼，其音如羊，可以禦兵。",
                    "zhushu": "",
                    "type": 2
                },
                {
                    "paragraph": "又北四百里，至于虢山之尾，其上多玉而無石。魚水出焉，而西流注于河，其中多文貝。",
                    "zhushu": "",
                    "type": 2
                },
                {
                    "paragraph": "又北二百里，曰丹熏之山，其上多樗、柏，其草多韭、薤，",
                    "zhushu": "皆山果，爾雅有其名。"
                },
                {
                    "paragraph": "多丹雘。熏水出焉，而西流注于棠水。有獸焉，其状如䑕，而莬首麋身，其音如獋犬，以其尾飛，",
                    "zhushu": "或作髯飛。獋，音豪。"
                },
                {
                    "paragraph": "名曰耳䑕，食之不䐆，",
                    "zhushu": "䐆，大腹也。見禆倉，音采也。"
                },
                {
                    "paragraph": "又可以禦百毒。",
                    "zhushu": "",
                    "type": 2
                },
                {
                    "paragraph": "又北二百八十里，曰石者之山，其上無草木，多瑶碧。泚水出焉，而西流注于河。有獸焉，其状如豹，而文題白身，",
                    "zhushu": "題，額也。"
                },
                {
                    "paragraph": "名曰孟極，是善伏，其鳴自呼。",
                    "zhushu": "",
                    "type": 2
                },
                {
                    "paragraph": "又北百一十里，曰邊春之山，",
                    "zhushu": "或作春山。"
                },
                {
                    "paragraph": "多葱、葵、韭、",
                    "zhushu": "山葱，名茖，大葉。"
                },
                {
                    "paragraph": "桃、李。",
                    "zhushu": "山桃，榹桃，子小，不解核也。"
                },
                {
                    "paragraph": "杠水出焉，而西流注于泑澤。有獸焉，其状如禺而文身，善𥬇，見人則卧，",
                    "zhushu": "言佯眠也。"
                },
                {
                    "paragraph": "名曰幽鴳，",
                    "zhushu": "或作嬻嬒。鴳音遏。"
                },
                {
                    "paragraph": "其鳴自呼。",
                    "zhushu": "",
                    "type": 2
                },
                {
                    "paragraph": "又北二百里，曰蔓聮之山，",
                    "zhushu": "萬、連二音。"
                },
                {
                    "paragraph": "其上無草木。有獸焉，其状如禺而有鬛，牛尾、文臂、馬蹄，見人則呼，名曰足訾，其鳴自呼。有鳥焉，群居而朋飛，",
                    "zhushu": "朋，猶軰。"
                },
                {
                    "paragraph": "其毛如雌雉，名曰鵁，",
                    "zhushu": "交音。或作渇也。"
                },
                {
                    "paragraph": "其名自呼，食之已風。",
                    "zhushu": "",
                    "type": 2
                },
                {
                    "paragraph": "又北百八十里，曰單張之山，其上無草木。有獸焉，其状如豹而長尾，人首而牛耳，一目，名曰諸犍，",
                    "zhushu": "音如犍牛之犍。"
                },
                {
                    "paragraph": "善吒，行則㗸其尾，居則蟠其尾。有鳥焉，其状如雉而文首、白翼、黄足，名曰白鵺，",
                    "zhushu": "音夜。"
                },
                {
                    "paragraph": "食之已嗌痛，",
                    "zhushu": "嗌，咽也。谷梁傳曰：“嗌不容粒。”今呉人呼咽為嗌，音隘。"
                },
                {
                    "paragraph": "可以已痸。",
                    "zhushu": "痸，癡病也。"
                },
                {
                    "paragraph": "櫟水出焉，而南流注于杠水。",
                    "zhushu": "",
                    "type": 2
                },
                {
                    "paragraph": "又北三百二十里，曰灌題之山，其上多樗柘，其下多流沙，多砥。有獸焉，其状如牛而白尾，其音如訆，",
                    "zhushu": "如人呼喚。訆音呌。"
                },
                {
                    "paragraph": "名曰那父。有鳥焉，其状如雌雉而人靣，見人則躍，",
                    "zhushu": "躍，跳。"
                },
                {
                    "paragraph": "名曰竦斯，其鳴自呼也。匠韓之水出焉，而西流注于泑澤，其中多磁石。",
                    "zhushu": "可以取鐡。管子曰：“山上有磁石者，下必有銅。”音慈。",
                    "type": 2
                },
                {
                    "paragraph": "又北二百里，曰潘侯之山，其上多松栢，其下多榛楛，其陽多玉，其隂多鐡。有獸焉，其状如牛而四節生毛，名曰旄牛。",
                    "zhushu": "今旄牛背膝及胡尾皆有長毛。"
                },
                {
                    "paragraph": "邊水出焉，而南流注于櫟澤。",
                    "zhushu": "",
                    "type": 2
                },
                {
                    "paragraph": "又北二百三十里，曰小咸之山，無草木，冬夏有雪。",
                    "zhushu": "",
                    "type": 2
                },
                {
                    "paragraph": "北二百八十里，曰大咸之山，無草木，其下多玉。是山也，四方不可以上。有蛇名曰長蛇，其毛如彘豪，",
                    "zhushu": "說者云：長百尋。今蝮蛇色似艾，綬文，文間有毛如猪鬐，此其𩔗也。常山亦有長蛇，與此形不同。"
                },
                {
                    "paragraph": "其音如皷柝。",
                    "zhushu": "如人行夜敲木柝聲。音託。",
                    "type": 2
                },
                {
                    "paragraph": "又北三百二十里，曰敦薨之山，其上多㯶柟，其下多茈草。敦薨之水出焉，而西流注于泑澤。出于崑崙之東北隅，實惟河源。",
                    "zhushu": "即河水出崑崙之虚。"
                },
                {
                    "paragraph": "其中多赤鮭，",
                    "zhushu": "今名鯸鮐為鮭魚。音圭。"
                },
                {
                    "paragraph": "其獸多兕旄牛，",
                    "zhushu": "或作撲牛。撲牛見離騷、天問，所未詳。"
                },
                {
                    "paragraph": "其鳥多鳲鳩。",
                    "zhushu": "",
                    "type": 2
                },
                {
                    "paragraph": "又北二百里，曰少咸之山，無草木，多青碧。有獸焉，其状如牛而赤身，人靣馬足，名曰窫窳，",
                    "zhushu": "爾雅云：“窫窳，似𤠾，虎爪。”與此錯。軋、愈二音。"
                },
                {
                    "paragraph": "其音如嬰兒，是食人。敦水出焉，東流注于鴈門之水。",
                    "zhushu": "水出鴈門山間。"
                },
                {
                    "paragraph": "其中多䰽䰽之魚，",
                    "zhushu": "音沛，未詳。或作鯆。"
                },
                {
                    "paragraph": "食之殺人。",
                    "zhushu": "",
                    "type": 2
                },
                {
                    "paragraph": "又北二百里，曰獄法之山，瀤澤之水出焉，",
                    "zhushu": "音懐。"
                },
                {
                    "paragraph": "而東北流注于㤗澤。其中多䲃魚，",
                    "zhushu": "音藻。"
                },
                {
                    "paragraph": "其状如鯉而雞足，食之已疣。有獸焉，其状如犬而人靣，善投，見人則𥬇，其名山𤟤，",
                    "zhushu": "音暉。"
                },
                {
                    "paragraph": "其行如風，",
                    "zhushu": "言疾"
                },
                {
                    "paragraph": "。見則天下大風。",
                    "zhushu": "",
                    "type": 2
                },
                {
                    "paragraph": "又北一百里，曰北嶽之山，多枳𣗥剛木。",
                    "zhushu": "檀、柘之属。"
                },
                {
                    "paragraph": "有獸焉，其状如牛而四角，人目𥏰耳，其名曰諸懐，其音如鳴鴈，是食人。諸懐之水出焉，而西流注于囂水。其中多鮨魚，",
                    "zhushu": "音𠓦。"
                },
                {
                    "paragraph": "魚身而犬首，其音如嬰兒，",
                    "zhushu": "今海中有虎鹿魚及海狶，体皆如魚，而頭似虎、鹿、猪，此其𩔗也。"
                },
                {
                    "paragraph": "食之已狂。",
                    "zhushu": "",
                    "type": 2
                },
                {
                    "paragraph": "又北百八十里，曰渾夕之山，無草木，多銅玉。囂水出焉，而西北流注于海。有蛇，一首兩身，名曰肥遺，見則其國大旱。",
                    "zhushu": "管子曰：“涸水之精名曰蟡，一頭而两身，其状如蛇，長八尺。以其名呼之，可使取魚龜。”亦此𩔗。",
                    "type": 2
                },
                {
                    "paragraph": "又北五十里，曰北單之山，無草木，多葱韭。",
                    "zhushu": "",
                    "type": 2
                },
                {
                    "paragraph": "又北百里，曰羆差之山，無草木，多馬。",
                    "zhushu": "野馬也，似馬而小。",
                    "type": 2
                },
                {
                    "paragraph": "又北百八十里，曰北鮮之山，是多馬。鮮水出焉，而西北流注于涂吾之水。",
                    "zhushu": "漢元狩二年，馬出涂吾水中也。",
                    "type": 2
                },
                {
                    "paragraph": "又北百七十里，曰隄山，",
                    "zhushu": "或作䧑，古字耳。"
                },
                {
                    "paragraph": "多馬。有獸焉，其状如豹而文首，名曰狕。",
                    "zhushu": "音么。"
                },
                {
                    "paragraph": "隄水出焉，而東流注于㤗澤，其中多龍龜。",
                    "zhushu": "",
                    "type": 2
                },
                {
                    "paragraph": "凡北山經之首，自單狐之山至于隄山，凡二十五山，五千四百九十里。其神皆人靣蛇身，其祠之：毛用一雄鷄、彘瘞，吉玉用一珪，瘞而不糈。",
                    "zhushu": "言祭不用米，皆埋其所用牲玉。"
                },
                {
                    "paragraph": "其山北人皆生食不火之物。",
                    "zhushu": "或作皆生食而不火。",
                    "type": 2
                },
                {
                    "paragraph": "北次二經之首在河之東，其首枕汾，",
                    "zhushu": "臨汾水上也。音墳。"
                },
                {
                    "paragraph": "其名曰管涔之山。",
                    "zhushu": "今在太原郡故汾陽縣北秀容山。涔，音岑也。"
                },
                {
                    "paragraph": "其上無木而多草，其下多玉。汾水出焉，而西流注于河。",
                    "zhushu": "至汾陽縣北，西入河。",
                    "type": 2
                },
                {
                    "paragraph": "又西二百五十里，曰少陽之山，其上多玉，其下多赤銀。",
                    "zhushu": "銀之精也。"
                },
                {
                    "paragraph": "酸水出焉，而東流注于汾水。其中多羙赭。",
                    "zhushu": "管子曰：“山上有赭者，其下有鐵。”",
                    "type": 2
                },
                {
                    "paragraph": "又北五十里，曰縣雍之山，",
                    "zhushu": "今在晉陽縣西，名汲甕。雍，音甕。"
                },
                {
                    "paragraph": "其上多玉，其下多銅，其獸多閭麋，",
                    "zhushu": "閭，即羭也，似馿而岐蹄，角如麢羊，一名山馿。周書曰：“北唐以閭。”亦見鄉射禮。"
                },
                {
                    "paragraph": "其鳥多白翟、白䳑。",
                    "zhushu": "即白𪂂也。音于六反。"
                },
                {
                    "paragraph": "晉水出焉，而東南流注于汾水。",
                    "zhushu": "東過晉陽南，又東入汾。"
                },
                {
                    "paragraph": "其中多鮆魚，其状如儵而赤麟，",
                    "zhushu": "小魚曰儵。"
                },
                {
                    "paragraph": "其音如叱，食之不驕。",
                    "zhushu": "或作騷。騷，臭也。",
                    "type": 2
                },
                {
                    "paragraph": "又北二百里，曰狐岐之山，無草木，多青碧。勝水出焉，而東北流注于汾水，其中多蒼玉。",
                    "zhushu": "",
                    "type": 2
                },
                {
                    "paragraph": "又北三百五十里，曰白沙山，廣員三百里，盡沙也，無草木鳥獸。鮪水出于其上，潜于其下，",
                    "zhushu": "出山之頂，停其底也。"
                },
                {
                    "paragraph": "是多白玉。",
                    "zhushu": "",
                    "type": 2
                },
                {
                    "paragraph": "又北四百里，曰爾是之山，無草木，無水。",
                    "zhushu": "",
                    "type": 2
                },
                {
                    "paragraph": "又北三百八十里，曰狂山，無草木。是山也，冬夏有雪。狂水出焉，而西流注于浮水。其中多羙玉。",
                    "zhushu": "",
                    "type": 2
                },
                {
                    "paragraph": "又北三百八十里，曰諸餘之山，其上多銅玉，其下多松栢。諸餘之水出焉，而東流注于旄水。",
                    "zhushu": "",
                    "type": 2
                },
                {
                    "paragraph": "又北三百五十里，曰敦頭之山，其上多金玉，無草木。旄水出焉，而東流注于印澤。其中多𩣡馬，",
                    "zhushu": "音勃。"
                },
                {
                    "paragraph": "牛尾而白身、一角，其音如呼。",
                    "zhushu": "",
                    "type": 2
                },
                {
                    "paragraph": "又北三百五十里，曰鉤吾之山，其上多玉，其下多銅。有獸焉，其状如羊身人靣，其目在腋下，虎齒人𤓰，其音如嬰兒，名曰狍鴞，是食人。",
                    "zhushu": "為物貪淋，食人未盡，還書其身，像在夏鼎，左傳所謂“饕餮”是也。狍音咆。",
                    "type": 2
                },
                {
                    "paragraph": "又北三百里，曰北囂之山，無石，其陽多碧，其隂多玉。有獸焉，其状如虎而白身、犬首、馬尾，彘鬛，名曰獨𤞞。",
                    "zhushu": "音谷。"
                },
                {
                    "paragraph": "有鳥焉，其狀如烏，人靣，名曰𪄀𪃑，",
                    "zhushu": "般、冐两音，或作夏也。"
                },
                {
                    "paragraph": "宵飛而晝㐲，",
                    "zhushu": "鵂鶹之属。"
                },
                {
                    "paragraph": "食之已暍。",
                    "zhushu": "中熱也。音謁。"
                },
                {
                    "paragraph": "涔水出焉，而東流注于卭澤。",
                    "zhushu": "",
                    "type": 2
                },
                {
                    "paragraph": "又北三百五十里，曰梁渠之山，無草木，多金玉。脩水出焉，而東流注于鴈門。",
                    "zhushu": "水名。"
                },
                {
                    "paragraph": "其獸多居暨，其状如彚而赤毛，",
                    "zhushu": "彚，似鼠，赤毛如剌也。猬彚，音渭。"
                },
                {
                    "paragraph": "其音如豚。有鳥焉，其状如夸父，",
                    "zhushu": "或作舉父。"
                },
                {
                    "paragraph": "四翼一目，犬尾，名曰囂，其音如鵲，食之已腹痛，可以止衕。",
                    "zhushu": "治洞下也。音洞。",
                    "type": 2
                },
                {
                    "paragraph": "又北四百里，曰姑灌之山，無草木。是山也，冬夏有雪。",
                    "zhushu": "",
                    "type": 2
                },
                {
                    "paragraph": "又北三百八十里，曰湖灌之山，其陽多玉，其隂多碧，多馬。湖灌之水出焉，而東流注于海，其中多䱇。",
                    "zhushu": "亦鱓魚字。"
                },
                {
                    "paragraph": "有木焉，其葉如柳而赤理。",
                    "zhushu": "",
                    "type": 2
                },
                {
                    "paragraph": "又北水行五百里，流沙三百里，至于洹山。其上多金玉、三桑生之，其樹皆無枝，其髙百仞，百果樹生之，其下多怪蛇。",
                    "zhushu": "",
                    "type": 2
                },
                {
                    "paragraph": "又北三百里，曰敦題之山，無草木，多金玉。是錞于北海。",
                    "zhushu": "",
                    "type": 2
                },
                {
                    "paragraph": "凡北次二經之首，自管涔之山至于敦題之山，凡十七山，五千六百九十里。其神皆蛇身人靣。其祠：毛用一雄雞𥏰，瘞",
                    "zhushu": "埋之。"
                },
                {
                    "paragraph": "用一璧一珪，投而不糈。",
                    "zhushu": "擿玉於山中以禮神，不埋之也。",
                    "type": 2
                },
                {
                    "paragraph": "北次三經之首，曰太行之山，",
                    "zhushu": "今在河内野王縣西北。行音户剛反。"
                },
                {
                    "paragraph": "其首曰歸山，其上有金玉，其下有碧。有獸焉，其状如麢羊而四角，馬尾而有距，其名曰䮝，善還，",
                    "zhushu": "還，旋。旋，儛也。䮝音暉。"
                },
                {
                    "paragraph": "其鳴自䚯。有鳥焉，其状如鵲，白身赤尾，六足，其名曰䴅，",
                    "zhushu": "音犇。"
                },
                {
                    "paragraph": "是善驚，其鳴自詨。",
                    "zhushu": "今呉人謂呼為詨，音呼交反。",
                    "type": 2
                },
                {
                    "paragraph": "又東北二百里，曰龍侯之山，無草木，多金玉。决决之水出焉，",
                    "zhushu": "音訣。"
                },
                {
                    "paragraph": "而東流注于河。其中多人魚，其状如䱱魚，四足，其音如嬰兒，",
                    "zhushu": "䱱，見山中經。或曰人魚，即鯢也，似鮎而四足，聲如小兒啼。今亦呼鮎為䱱，音蹄。"
                },
                {
                    "paragraph": "食之無癡疾。",
                    "zhushu": "",
                    "type": 2
                },
                {
                    "paragraph": "又東北二百里，曰馬成之山，其上多文石，其隂多金玉。有獸焉，其状如白犬而黑頭，見人則飛，",
                    "zhushu": "言肉翅飛行自在。"
                },
                {
                    "paragraph": "其名曰天馬，其鳴自䚯。有鳥焉，其状如烏，首白而身青足黄。是名曰鶌鶋，",
                    "zhushu": "屈、居二音。或作鳴。"
                },
                {
                    "paragraph": "其鳴自詨，食之不飢，可以已寓。",
                    "zhushu": "不詳。或曰：“寓，猶誤也。”",
                    "type": 2
                },
                {
                    "paragraph": "又東北七十里，曰咸山，其上多玉，其下多銅，是多松栢，草多茈草。條菅之水出焉，",
                    "zhushu": "菅，音間。"
                },
                {
                    "paragraph": "而西南流注于長澤。其中多噐酸，三歲一成，",
                    "zhushu": "所未詳也。"
                },
                {
                    "paragraph": "食之已癘。",
                    "zhushu": "",
                    "type": 2
                },
                {
                    "paragraph": "又東北二百里，曰天池之山，其上無草木，多文石。有獸焉，其状如兎而䑕首，以其背飛，",
                    "zhushu": "用其背上毛飛，飛則仰也。"
                },
                {
                    "paragraph": "其名曰飛䑕。澠水出焉，潜于其下，",
                    "zhushu": "停山底也。"
                },
                {
                    "paragraph": "其中多黄堊。",
                    "zhushu": "堊，土也。",
                    "type": 2
                },
                {
                    "paragraph": "又東三百里，曰陽山，其上多玉，其下多金銅。有獸焉，其状如牛而赤尾，其頸腎，其状如勾瞿，",
                    "zhushu": "言頸上有肉腎。勾瞿，牛也。音劬。"
                },
                {
                    "paragraph": "其名曰領胡，其鳴自詨，食之已狂。有鳥焉，其状如雌雉，而五彩以文，是自為牝牡，名曰𧰼蛇，其鳴自詨。留水出焉，而南流注于河。其中有𩹴父之魚，",
                    "zhushu": "音䧟。"
                },
                {
                    "paragraph": "其状如鮒魚，魚首而彘身，食之已嘔。",
                    "zhushu": "",
                    "type": 2
                },
                {
                    "paragraph": "又東三百五十里，曰賁聞之山，其上多蒼玉，其下多黄堊，多𣵀石。",
                    "zhushu": "",
                    "type": 2
                },
                {
                    "paragraph": "又北百里，曰王屋之山，",
                    "zhushu": "今在河東東垣縣北。書曰：“至于王屋”也。"
                },
                {
                    "paragraph": "是多石。㶌水出焉，",
                    "zhushu": "㶌，音輦。"
                },
                {
                    "paragraph": "而西北流注于㤗澤。",
                    "zhushu": "地理志：“王屋山，沇水所出。”聲相近，殆一水耳。沇則濟㶌水也。",
                    "type": 2
                },
                {
                    "paragraph": "又東北三百里，曰教山，其上多玉而無石。教水出焉，西流注于河。是水冬乾而夏流，實惟乾河。",
                    "zhushu": "今河東聞喜縣東北有乾河口，因名乾河里，但有故溝䖏，無復水，即是也。"
                },
                {
                    "paragraph": "其中有兩山，是山也，廣員三百步，其名曰發丸之山，其上有金玉。",
                    "zhushu": "",
                    "type": 2
                },
                {
                    "paragraph": "又南三百里，曰景山，",
                    "zhushu": "外傳曰：“景霍以為城。”"
                },
                {
                    "paragraph": "南望𥂠販之澤，",
                    "zhushu": "即塩池也，今在河東猗氏縣。或無販字。"
                },
                {
                    "paragraph": "北望少澤，其上多草藷藇，",
                    "zhushu": "根似羊蹄，可食。曙、豫二音。今江南單呼為藷，音儲，語有輕重耳。"
                },
                {
                    "paragraph": "其草多秦椒，",
                    "zhushu": "子似椒而細葉，草也。"
                },
                {
                    "paragraph": "其隂多赭，其陽多玉。有鳥焉，其状如蛇，而四翼、六目、三足，名曰酸與，其鳴自詨，見則其邑有恐。",
                    "zhushu": "或曰：“食之不醉。”",
                    "type": 2
                },
                {
                    "paragraph": "又東南三百二十里，曰孟門之山，",
                    "zhushu": "尸子曰：“龍門未辟，吕梁未鑿，河出於孟門之上，大溢逆流，無有丘𨹧髙阜㓕之，名曰洪水。”穆天子傳曰：“北升孟門，九河之澄。”"
                },
                {
                    "paragraph": "其上多蒼玉，多金，其下多黄堊，多𣵀石。",
                    "zhushu": "",
                    "type": 2
                },
                {
                    "paragraph": "又東南三百二十里，曰平山，平水出于其上，潜于其下，是多羙玉。",
                    "zhushu": "",
                    "type": 2
                },
                {
                    "paragraph": "又東三百里，曰京山，有羙玉，多漆木，多竹。其陽有赤銅，其隂有𤣥䃤。",
                    "zhushu": "黒，砥名也。尸子曰：“加𤣥黄砥，明色非一也。”䃤音竹篠之篠。"
                },
                {
                    "paragraph": "髙水出焉，南流注于河。",
                    "zhushu": "",
                    "type": 2
                },
                {
                    "paragraph": "又東二百里，曰虫尾之山，其上多金玉，其下多竹，多青碧。丹水出焉，南流注于河。薄水出焉，",
                    "zhushu": "淮南子曰：“薄水出鮮于山。”"
                },
                {
                    "paragraph": "而東南流注于黄澤。",
                    "zhushu": "",
                    "type": 2
                },
                {
                    "paragraph": "又東三百里，曰彭毗之山，其上無草木，多金玉，其下多水。蚤林之水出焉，",
                    "zhushu": "音早。"
                },
                {
                    "paragraph": "東南流注于河。肥水出焉，而南流注于牀水，其中多肥遺之蛇。",
                    "zhushu": "",
                    "type": 2
                },
                {
                    "paragraph": "又東百八十里，曰小侯之山。明漳之水出焉，南流注于黄澤。有鳥，其状如烏而白文，名曰鴣𪄶，",
                    "zhushu": "姑、習二音。"
                },
                {
                    "paragraph": "食之不灂。",
                    "zhushu": "不瞧白也。或作㬭。音醮。",
                    "type": 2
                },
                {
                    "paragraph": "又東三百七十里，曰泰頭之山。共水出焉，",
                    "zhushu": "音恭。"
                },
                {
                    "paragraph": "南注于虖池。",
                    "zhushu": "呼。佗二音。下同。"
                },
                {
                    "paragraph": "其上多金玉，其下多竹箭。",
                    "zhushu": "",
                    "type": 2
                },
                {
                    "paragraph": "又東北二百里，曰軒轅之山，其上多銅，其下多竹。有鳥焉，其状如梟而白首，其名曰黄鳥，其鳴自詨，食之不妬。",
                    "zhushu": "",
                    "type": 2
                },
                {
                    "paragraph": "又北二百里，曰謁戾之山，",
                    "zhushu": "今在上黨郡𣵀縣。"
                },
                {
                    "paragraph": "其上多松栢，有金玉。沁水出焉，南流注于河。",
                    "zhushu": "至滎陽縣東北入河。或出榖述縣羊頭山也。"
                },
                {
                    "paragraph": "其東有林焉，名曰丹林，丹林之水出焉，南流注于河。嬰侯之水出焉，北流注于汜水。",
                    "zhushu": "",
                    "type": 2
                },
                {
                    "paragraph": "東三百里，曰沮洳之山，",
                    "zhushu": "詩云：“彼汾沮洳。”"
                },
                {
                    "paragraph": "無草木，有金玉。濝水出焉，",
                    "zhushu": "音其。"
                },
                {
                    "paragraph": "南流注于河。",
                    "zhushu": "今淇水出汲郡隆慮縣大號山，東過河内縣南，為白溝。",
                    "type": 2
                },
                {
                    "paragraph": "又北三百里，曰神囷之山，",
                    "zhushu": "音如倉囷之囷。"
                },
                {
                    "paragraph": "其上有文石，其下有白蛇，有飛蟲。黄水出焉，而東流注于洹。",
                    "zhushu": "洹水出汲郡林慮縣。東北至魏郡長樂入清水。洹音丸。"
                },
                {
                    "paragraph": "滏水出焉，而東流注于歐水。",
                    "zhushu": "滏水，今出臨水縣西釡口山，經鄴西北，至列人縣，入于漳，其水𤍠。",
                    "type": 2
                },
                {
                    "paragraph": "又北二百里，曰發鳩之山，",
                    "zhushu": "今在上黨郡長子縣西。"
                },
                {
                    "paragraph": "其上多柘木。有鳥焉，其状如烏，文首、白喙、赤足，名曰精衛。其鳴自詨。是炎帝之少女，名曰女娃。",
                    "zhushu": "炎帝，神農也。娃，惡佳反，語誤，或作階。"
                },
                {
                    "paragraph": "女娃遊于東海，溺而不返。故為精衛。常銜西山之木石。以堙于東海。",
                    "zhushu": "堙，塞也。音因。"
                },
                {
                    "paragraph": "漳水出焉。",
                    "zhushu": "濁漳，音章。"
                },
                {
                    "paragraph": "東流注于河。",
                    "zhushu": "或曰：“出長子縣鹿谷山，而東至鄴入清漳。”",
                    "type": 2
                },
                {
                    "paragraph": "又東北百二十里，曰少山。",
                    "zhushu": "今在樂平郡沾縣。沾縣故属上黨。"
                },
                {
                    "paragraph": "其上有金玉。其下有銅。清漳之水出焉。東流于濁漳之水。",
                    "zhushu": "清漳出少山大繩谷，至武安縣南暴宫邑入濁漳。或曰：“東北至邑城，入于大河也。”",
                    "type": 2
                },
                {
                    "paragraph": "又東北二百里，曰錫山，其上多玉，其下有砥。牛首之水出焉，而東流注于滏水。",
                    "zhushu": "",
                    "type": 2
                },
                {
                    "paragraph": "又北二百里，曰景山，有羙玉。景水出焉，東南流注于海澤。",
                    "zhushu": "",
                    "type": 2
                },
                {
                    "paragraph": "又北百里，曰題首之山，有玉焉，多石，無水。",
                    "zhushu": "",
                    "type": 2
                },
                {
                    "paragraph": "又北百里，曰繡山，其上有玉，青碧，其木多栒，",
                    "zhushu": "木中枚也。音荀。"
                },
                {
                    "paragraph": "其草多芍藥、芎窮。",
                    "zhushu": "芍藥，一名辛夷，亦香草属。"
                },
                {
                    "paragraph": "洧水出焉，而東流注于河，其中有鱯、",
                    "zhushu": "鱯，似鮎而大，白色也。"
                },
                {
                    "paragraph": "黽。",
                    "zhushu": "䵸黽，似蝦蟇，小而青。或曰：“蠖、黽，一物名耳。”",
                    "type": 2
                },
                {
                    "paragraph": "又北百二十里，曰松山。陽水出焉，東北流注于河。",
                    "zhushu": "",
                    "type": 2
                },
                {
                    "paragraph": "又北百二十里，曰敦與之山，其上無草木，有金玉。溹水出于其陽，",
                    "zhushu": "音悉各反。"
                },
                {
                    "paragraph": "而東流注于泰陸之水。",
                    "zhushu": "大陸水，今鉅鹿北廣平澤即其水。"
                },
                {
                    "paragraph": "泜水出于其隂，",
                    "zhushu": "音抵肆反。"
                },
                {
                    "paragraph": "而東流注于彭水。",
                    "zhushu": "今泜水出中丘縣西窮泉谷，東注于堂陽縣，入于漳水。"
                },
                {
                    "paragraph": "槐水出焉，而東流注于泜澤。",
                    "zhushu": "",
                    "type": 2
                },
                {
                    "paragraph": "又北百七十里，曰柘山，其陽有金玉，其隂有鐵。歷聚之水出焉，而北流注于洧水。",
                    "zhushu": ""
                },
                {
                    "paragraph": "又北三百里，曰維龍之山，其上有碧玉，其陽有金，其隂有鐵。肥水出焉，而東流注于皐澤，其中多礨石。",
                    "zhushu": "未詳也。音雷。或作“壘磈”。壘，大石貌。或曰石名。"
                },
                {
                    "paragraph": "敞鐡之水出焉，而北流注于大澤。",
                    "zhushu": "",
                    "type": 2
                },
                {
                    "paragraph": "又北百八十里，曰白馬之山，其陽多石玉，其隂多鐡，多赤銅。木馬之水出焉，而東北流注于虖沱。",
                    "zhushu": "呼。佗二音。",
                    "type": 2
                },
                {
                    "paragraph": "又北二百里，曰空桑之山，無草木，",
                    "zhushu": "上已有此山，疑同名也。"
                },
                {
                    "paragraph": "冬夏有雪。空桑之水出焉，東流注于虖沱。",
                    "zhushu": "",
                    "type": 2
                },
                {
                    "paragraph": "又北三百里，曰泰戱之山，無草木，多金玉。有獸焉，其状如羊，一角一目，目在耳後，其名曰䍶䍶，",
                    "zhushu": "音屋棟之棟。"
                },
                {
                    "paragraph": "其鳴自䚯。虖沱之水出焉，",
                    "zhushu": "今虖沱水出鴈門鹵成縣南武夫山。"
                },
                {
                    "paragraph": "而東流注于漊水。",
                    "zhushu": "音樓。"
                },
                {
                    "paragraph": "液女之水出于其陽，南流注于沁水。",
                    "zhushu": "液音恱懌之懌。",
                    "type": 2
                },
                {
                    "paragraph": "又北三百里，曰石山，多蔵金玉。濩濩之水出焉，",
                    "zhushu": "濩，音尺蠖之蠖。"
                },
                {
                    "paragraph": "而東流注于虖沱。鮮于之水出焉，而南流注于虖沱。又北二百里，曰童戎之山，皐涂之水出焉，而東流注于漊、液水。",
                    "zhushu": "",
                    "type": 2
                },
                {
                    "paragraph": "又北三百里，曰髙是之山，",
                    "zhushu": "今在北地靈丘縣。"
                },
                {
                    "paragraph": "滋水出焉，",
                    "zhushu": "音慈。"
                },
                {
                    "paragraph": "而南流注于虖沱。其木多㯶，其草多條，𣸦水出焉，",
                    "zhushu": "音冦。"
                },
                {
                    "paragraph": "東流注于河。",
                    "zhushu": "過博陵縣南，又東北入于易水。",
                    "type": 2
                },
                {
                    "paragraph": "又北三百里，曰陸山，多羙玉，𨜰水出焉，",
                    "zhushu": "或作郯水。"
                },
                {
                    "paragraph": "而東流注于河。",
                    "zhushu": "",
                    "type": 2
                },
                {
                    "paragraph": "又北二百里，曰沂山，",
                    "zhushu": "音祈。"
                },
                {
                    "paragraph": "般水出焉，",
                    "zhushu": "音盤。"
                },
                {
                    "paragraph": "而東流注于河。",
                    "zhushu": "",
                    "type": 2
                },
                {
                    "paragraph": "北百二十里，曰燕山，多嬰石，",
                    "zhushu": "言石似玉，有符彩嬰帶，所謂燕石者。"
                },
                {
                    "paragraph": "燕水出焉，東流注于河。",
                    "zhushu": "",
                    "type": 2
                },
                {
                    "paragraph": "又北山行五百里，水行五百里，至于饒山，是無草木，多瑶碧，其獸多槖駝，其鳥多鶹。",
                    "zhushu": "未詳。或曰：“鶹，鵂鶹也。”"
                },
                {
                    "paragraph": "歷虢之水出焉，而東流注于河。其中有師魚，食之殺人。",
                    "zhushu": "未詳。或作鯢。",
                    "type": 2
                },
                {
                    "paragraph": "又北四百里，曰乾山，無草木，其陽有金玉，其隂有鐡而無水。有獸焉，其状如牛而三足，其名曰獂，",
                    "zhushu": "音元。"
                },
                {
                    "paragraph": "其鳴自詨。",
                    "zhushu": "",
                    "type": 2
                },
                {
                    "paragraph": "又北五百里，曰倫山，倫水出焉，而東流注于河。有獸焉，其状如麋，其川在尾上，",
                    "zhushu": "川，竅也。"
                },
                {
                    "paragraph": "其名曰羆。",
                    "zhushu": "",
                    "type": 2
                },
                {
                    "paragraph": "又北五百里，曰碣石之山，",
                    "zhushu": "水經曰：“碣石山，今在遼西臨渝縣南水中。”或曰：“在右北平驪城縣海邊山。”"
                },
                {
                    "paragraph": "繩水出焉，而東流注于河。其中多蒲夷之魚，",
                    "zhushu": "未詳。"
                },
                {
                    "paragraph": "其上有玉，其下多青碧。",
                    "zhushu": "",
                    "type": 2
                },
                {
                    "paragraph": "又北水行五百里，至于鴈門之山，無草木。",
                    "zhushu": "鴈門山，即北𨹧西隃，鴈之所出，因以名云。在髙柳北。",
                    "type": 2
                },
                {
                    "paragraph": "又北水行四百里，至于泰澤，其中有山焉，曰帝都之山，廣員百里，無草木，有玉金。",
                    "zhushu": "",
                    "type": 2
                },
                {
                    "paragraph": "又北五百里，曰錞于母逢之山，北望鷄號之山，其風如䬅，",
                    "zhushu": "䬅，急風貌也，音戻。或云：“飄風也。”"
                },
                {
                    "paragraph": "西望幽都之山，浴水出焉。",
                    "zhushu": "浴，即黒水也。"
                },
                {
                    "paragraph": "是有大蛇，赤首白身，其音如牛，見則其邑大旱。",
                    "zhushu": "",
                    "type": 2
                },
                {
                    "paragraph": "凡北次三經之首，自太行之山以至于無逢之山，凡四十六山，萬二千三百五十里。其神状皆馬身而人靣者廿神，其祠之，皆用一藻茝瘞之。",
                    "zhushu": "藻，聚藻。茝，香草，蘭之𩔗，音昌代反。"
                },
                {
                    "paragraph": "其十四神状皆彘身而載玉，其祠之：皆玉，不瘞。",
                    "zhushu": "不埋所用玉也。"
                },
                {
                    "paragraph": "其十神状皆彘身而八足蛇尾，其祠之：皆用一璧，瘞之。大凡四十四神，皆用稌糈米祠之，此皆不火食。",
                    "zhushu": "",
                    "type": 2
                },
                {
                    "paragraph": "右北經之山志，凡八十七山，二萬三千二百三十里。",
                    "zhushu": ""
                }
            ]
        },
        {
            "name": "東山經第四",
            "paragraphs": [
                {
                    "paragraph": "東山經第四",
                    "zhushu": "",
                    "type": 1
                },
                {
                    "paragraph": "東山經之首曰樕𧑤之山，",
                    "zhushu": "速、株二音。"
                },
                {
                    "paragraph": "北臨乾昧。",
                    "zhushu": "亦山名也，音妹。"
                },
                {
                    "paragraph": "食水出焉，而東北流注于海。其中多鱅鱅之魚。",
                    "zhushu": "音容。"
                },
                {
                    "paragraph": "其狀如犂牛，",
                    "zhushu": "牛似虎文者。"
                },
                {
                    "paragraph": "其音如彘鳴。",
                    "zhushu": "",
                    "type": 2
                },
                {
                    "paragraph": "又南三百里，曰藟山。",
                    "zhushu": "音誄。"
                },
                {
                    "paragraph": "其上有玉，其下有金。湖水出焉，東流注于食水。其中多活師。",
                    "zhushu": "科斗也。爾雅謂之“活東”。",
                    "type": 2
                },
                {
                    "paragraph": "又南三百里曰栒狀之山。其上多金玉，其下多青碧石。有獸焉，其狀如犬，六足，其名曰從從，其鳴自詨。有鳥焉，其状如鷄而䑕毛，其名曰䖪䑕，",
                    "zhushu": "音咨。"
                },
                {
                    "paragraph": "見則其邑大旱。𣲵水出焉，",
                    "zhushu": "音枳。"
                },
                {
                    "paragraph": "而北流注于湖水。其中多箴魚，其状如儵，其喙如箴，",
                    "zhushu": "出東海，今江東水中亦有之。"
                },
                {
                    "paragraph": "食之無疫疾。",
                    "zhushu": "",
                    "type": 2
                },
                {
                    "paragraph": "又南三百里，曰勃亝之山，無草木，無水。",
                    "zhushu": "",
                    "type": 2
                },
                {
                    "paragraph": "又南三百里，曰番條之山，無草木，多沙。減水出焉，",
                    "zhushu": "音同减損之减。"
                },
                {
                    "paragraph": "北流注于海。其中多鱤魚。",
                    "zhushu": "一名黄頰。音感。",
                    "type": 2
                },
                {
                    "paragraph": "又南四百里，曰姑兒之山。其上多漆，其下多桑柘。姑兒之水出焉，北流注于海。其中多鱤魚。",
                    "zhushu": ""
                },
                {
                    "paragraph": "又南四百里，曰髙氏之山。其上多玉，其下多箴石。",
                    "zhushu": "可以為砥針，治癰腫者。"
                },
                {
                    "paragraph": "諸繩之水出焉，東流注于澤。其中多金玉。",
                    "zhushu": "",
                    "type": 2
                },
                {
                    "paragraph": "又南三百里，曰嶽山。其上多桑，其下多樗。濼水出焉，",
                    "zhushu": "音樂"
                },
                {
                    "paragraph": "。東流注于澤。其中多金玉。",
                    "zhushu": "",
                    "type": 2
                },
                {
                    "paragraph": "又南三百里，曰犲山。其上無草木，其下多水，其中多堪㐨之魚。",
                    "zhushu": "未詳，音序。"
                },
                {
                    "paragraph": "有獸焉，其状如夸父而彘毛，其音如呼，見則天下大水。",
                    "zhushu": "",
                    "type": 2
                },
                {
                    "paragraph": "又南三百里，曰獨山。其上多金玉，其下多羙石。末塗之水出焉，而東南流注于沔。其中多䖺䗤，",
                    "zhushu": "條、容二音。"
                },
                {
                    "paragraph": "其状如黄蛇，魚翼，出入有光，見則其邑大旱。",
                    "zhushu": "",
                    "type": 2
                },
                {
                    "paragraph": "又南三百里，曰泰山。",
                    "zhushu": "即東嶽岱宗也。今在泰山奉髙縣西北，從山下至頂四十八里三百步也。"
                },
                {
                    "paragraph": "其上多玉，其下多金。有獸焉，其状如豚而有珠，名曰狪狪，",
                    "zhushu": "音如吟桐之桐。"
                },
                {
                    "paragraph": "其名自䚯。環水出焉，東流注于江，",
                    "zhushu": "一作海。"
                },
                {
                    "paragraph": "其中多水玉。",
                    "zhushu": "",
                    "type": 2
                },
                {
                    "paragraph": "又南三百里，曰竹山，錞于江。",
                    "zhushu": "一作涯。"
                },
                {
                    "paragraph": "無草木，多瑶碧。激水出焉，而東南流注于娶檀之水。其中多茈羸。",
                    "zhushu": "",
                    "type": 2
                },
                {
                    "paragraph": "凡東山經之首，自樕𧑤之山以至于竹山，凡十二山，三千六百里。其神状皆人身龍首。祠：毛用一犬，祈䎶用魚。",
                    "zhushu": "以血塗祭為䎶也。公羊傳云：“蓋叩其鼻以䎶社。”音鈎餌之餌。",
                    "type": 2
                },
                {
                    "paragraph": "東次二經之首曰空桑之山，",
                    "zhushu": "此山出琴瑟材，見周禮也。"
                },
                {
                    "paragraph": "北臨食水，東望沮呉，南望沙𨹧，西望湣澤。",
                    "zhushu": "音旻。"
                },
                {
                    "paragraph": "有獸焉，其状如牛而虎文，其音如欽，",
                    "zhushu": "或作吟。"
                },
                {
                    "paragraph": "其名曰軨軨，",
                    "zhushu": "音靈。"
                },
                {
                    "paragraph": "其鳴自叫，見則天下大水。",
                    "zhushu": "",
                    "type": 2
                },
                {
                    "paragraph": "又南六百里，曰曹夕之山。其下多榖而無水，多鳥獸。",
                    "zhushu": "",
                    "type": 2
                },
                {
                    "paragraph": "又西南四百里，曰嶧皐之山。",
                    "zhushu": "音亦。"
                },
                {
                    "paragraph": "其上多金玉，其下多白堊。嶧皐之水出焉，東流注于激女之水。其中多蜃、珧。",
                    "zhushu": "蜃，蚌也。珧，玉珧，亦蚌屬。腎、遥兩音。",
                    "type": 2
                },
                {
                    "paragraph": "又南水行五百里，流沙三百里，至于葛山之尾。無草木，多砥、礪。",
                    "zhushu": "",
                    "type": 2
                },
                {
                    "paragraph": "又南三百八十里，曰葛山之首。無草木。澧水出焉，",
                    "zhushu": "音礼。"
                },
                {
                    "paragraph": "東流注于余澤。其中多珠蟞魚，",
                    "zhushu": "音鼈。"
                },
                {
                    "paragraph": "其状如肺而有目，六足有珠，其味酸甘，食之無癘。",
                    "zhushu": "無時氣病也。吕氏春秋曰：“澧水之魚，名曰朱蟞，六足有珠”，魚之羙也。",
                    "type": 2
                },
                {
                    "paragraph": "又南三百八十里，曰餘峩之山。其上多梓柟，其下多荆𦬊。雜余之水出焉，東流注于黄水。有獸焉，其状如莬而鳥喙，䲭目蛇尾，見人則眠，",
                    "zhushu": "言佯死也。"
                },
                {
                    "paragraph": "名曰犰狳，",
                    "zhushu": "仇、餘二音。"
                },
                {
                    "paragraph": "其鳴自䚯，見則螽蝗為敗。",
                    "zhushu": "螽，蝗𩔗也，言傷敗田苗，音終。",
                    "type": 2
                },
                {
                    "paragraph": "又南三百里，曰杜父之山。無草木，多水。",
                    "zhushu": "",
                    "type": 2
                },
                {
                    "paragraph": "又南三百里，曰耿山。無草木，多水碧，",
                    "zhushu": "亦水王𩔖。"
                },
                {
                    "paragraph": "多大蛇。有獸焉，其状如狐而魚翼，其名曰朱獳，",
                    "zhushu": "音儒。"
                },
                {
                    "paragraph": "其鳴自叫，見則其國有恐。",
                    "zhushu": "",
                    "type": 2
                },
                {
                    "paragraph": "又南三百里，曰盧其之山。無草木，多沙石。沙水出焉，南流注于涔水。其中多𪁐鶘，",
                    "zhushu": "音𥠖。"
                },
                {
                    "paragraph": "其状如鴛鴦而人足，其鳴自䚯，見則其國多土功。",
                    "zhushu": "今鵜胡足頗有似人脚形状也。",
                    "type": 2
                },
                {
                    "paragraph": "又南三百八十里，曰姑射之山。無草木，多水。",
                    "zhushu": "",
                    "type": 2
                },
                {
                    "paragraph": "又南水行三百里，流沙百里，曰北姑射之山。無草木，多石。",
                    "zhushu": "",
                    "type": 2
                },
                {
                    "paragraph": "又南三百里，曰南姑射之山。無草木，多水。",
                    "zhushu": "",
                    "type": 2
                },
                {
                    "paragraph": "又南三百里，曰碧山。無草木，多大蛇，多碧水玉。",
                    "zhushu": "",
                    "type": 2
                },
                {
                    "paragraph": "又南五百里，曰維氏之山，無草木，多金玉。原水出焉，東流注于沙澤。",
                    "zhushu": "一曰俠氏之山，",
                    "type": 2
                },
                {
                    "paragraph": "又南三百里，曰姑逢之山。無草木，多金玉。有獸焉，其状如狐而有翼，其音如鴻鴈，其名曰獙獙，",
                    "zhushu": "音斃。"
                },
                {
                    "paragraph": "見則天下大旱。",
                    "zhushu": "",
                    "type": 2
                },
                {
                    "paragraph": "又南五百里，曰鳬麗之山。其上多金玉，其下多箴石。有獸焉，其状如狐，而九尾、九首、虎爪，名曰蠪姪，",
                    "zhushu": "龍、蛭二音。"
                },
                {
                    "paragraph": "其音如嬰兒，是食人。",
                    "zhushu": "",
                    "type": 2
                },
                {
                    "paragraph": "又南五百里，曰䃌山，",
                    "zhushu": "音一真反。"
                },
                {
                    "paragraph": "南臨䃌水，東望湖澤。有獸焉，其状如馬而羊目、四角、牛尾，其音如獋狗，其名曰峳峳，",
                    "zhushu": "音攸。"
                },
                {
                    "paragraph": "見則其國多狡客。",
                    "zhushu": "狡，狡猾也。"
                },
                {
                    "paragraph": "有鳥焉，其状如鳬而䑕尾，善登木，其名曰絜鈎，見則其國多疫。",
                    "zhushu": "",
                    "type": 2
                },
                {
                    "paragraph": "凡東次二經之首，自空桑之山至于䃌山，凡十七山，六千六百四十里。其神状皆獸身人靣，載觡。",
                    "zhushu": "麋鹿屬，角為觡。音格。"
                },
                {
                    "paragraph": "其祠：毛用一鷄祈，嬰用一璧瘞。",
                    "zhushu": "",
                    "type": 2
                },
                {
                    "paragraph": "又東次三經之首曰尸胡之山，北望𦍙山。",
                    "zhushu": "音詳。"
                },
                {
                    "paragraph": "其上多金玉，其下多𣗥。有獸焉，其状如麋而魚目，名曰妴胡，",
                    "zhushu": "音婉。"
                },
                {
                    "paragraph": "其鳴自䚯。",
                    "zhushu": "",
                    "type": 2
                },
                {
                    "paragraph": "又南水行八百里，曰岐山。其木多桃李，其獸多虎。",
                    "zhushu": "",
                    "type": 2
                },
                {
                    "paragraph": "又南水行五百里，曰諸鈎之山。無草木，多沙石。是山也，廣員百里，多𥧌魚。",
                    "zhushu": "即鮇魚。音味。",
                    "type": 2
                },
                {
                    "paragraph": "又南水行七百里，曰中父之山。無草木，多沙。",
                    "zhushu": "",
                    "type": 2
                },
                {
                    "paragraph": "又東水行千里，曰胡射之山。無草木，多沙石。",
                    "zhushu": "",
                    "type": 2
                },
                {
                    "paragraph": "又南水行七百里，曰孟子之山。其木多梓桐，多桃李，其草多菌蒲，",
                    "zhushu": "未詳。音䐃𦚸之䐃。"
                },
                {
                    "paragraph": "其獸多麋鹿。是山也，廣員百里。其上有水出焉，名曰碧陽。其中多鱣鮪。",
                    "zhushu": "鮪即鱏也，似鱣而長鼻，體無鱗甲，别名䱎鰽，一名鱑也。",
                    "type": 2
                },
                {
                    "paragraph": "又南水行五百里，曰流沙。行五百里，有山焉，曰跂踵之山，",
                    "zhushu": "跂，音企。"
                },
                {
                    "paragraph": "廣員二百里。無草木，有大蛇，其上多玉。有水焉，廣員四十里皆涌，",
                    "zhushu": "今河東汾隂縣有瀵水，源在地底，濆沸涌出，其深無限，即此𩔗也。"
                },
                {
                    "paragraph": "其名曰深澤，其中多蠵龜。",
                    "zhushu": "蠵，觜蠵，大龜也。甲有文彩，似瑇瑁而薄。音遺知反。"
                },
                {
                    "paragraph": "有魚焉，其状如鯉而六足，鳥尾，名曰鮯鮯之魚，",
                    "zhushu": "音蛤。"
                },
                {
                    "paragraph": "其鳴自叫。",
                    "zhushu": "",
                    "type": 2
                },
                {
                    "paragraph": "又南水行九百里，曰踇隅之山。",
                    "zhushu": "音敏字。"
                },
                {
                    "paragraph": "其上有草木，多金玉，多赭。有獸焉，其状如牛而馬尾，名曰精精，其鳴自叫。",
                    "zhushu": "",
                    "type": 2
                },
                {
                    "paragraph": "又南水行五百里，流沙三百里，至于無皐之山。南望幼海，",
                    "zhushu": "即少海也。淮南子曰：“東方有渚曰少海。”"
                },
                {
                    "paragraph": "東望榑木。",
                    "zhushu": "扶、枽二音。"
                },
                {
                    "paragraph": "無草木，多風。是山也，廣員百里。",
                    "zhushu": "",
                    "type": 2
                },
                {
                    "paragraph": "凡東次三經之首，自尸胡之山至于無睪之山，凡十九山，六千九百里。其神状皆人身而羊角。其祠：用一牡羊，米用黍。是神也，見則風雨水為敗。",
                    "zhushu": ""
                },
                {
                    "paragraph": "又東次四經之首，曰北號之山，臨于北海。有木焉，其状如楊，赤華，其實如棗而無核，其味酸甘，食之不瘧。食水出焉，而東北流注于海。有獸焉，其状如狼，赤首䑕目，其音如豚，名曰猲狙，",
                    "zhushu": "葛、苴二音。"
                },
                {
                    "paragraph": "是食人。有鳥焉，其状如鷄而白首，䑕足而虎爪，其名曰鬿",
                    "zhushu": "音祈。"
                },
                {
                    "paragraph": "雀，亦食人。",
                    "zhushu": "",
                    "type": 2
                },
                {
                    "paragraph": "又南三百里，曰旄山。無草木。蒼體之水出焉，而西流注于展水。其中多鱃魚，",
                    "zhushu": "今蝦鰌字亦或作鱃，秋音。"
                },
                {
                    "paragraph": "其状如鯉而大首，食者不疣。",
                    "zhushu": "",
                    "type": 2
                },
                {
                    "paragraph": "又南三百二十里，曰東始之山。上多蒼玉，有木焉，其状如楊而赤理，其汁如血，不實，其名曰𦬊，",
                    "zhushu": "音起。"
                },
                {
                    "paragraph": "可以服馬。",
                    "zhushu": "以汁塗之，則馬調良。"
                },
                {
                    "paragraph": "泚水出焉，而東北流注于海，其中多羙貝。多茈魚，其状如鮒，一首而十身，其臭如蘪蕪，食之不䊧。",
                    "zhushu": "孚謂反。止失氣也。",
                    "type": 2
                },
                {
                    "paragraph": "又東南三百里，曰女烝之山。其上無草木。石膏水出焉，而西注于鬲水。其中多薄魚，其状如鱣魚而一目，其音如歐，",
                    "zhushu": "如人嘔吐聲也。"
                },
                {
                    "paragraph": "見則天下大旱。",
                    "zhushu": "",
                    "type": 2
                },
                {
                    "paragraph": "又東南二百里，曰欽山。多金玉而無石。師水出焉，而北流注于皐澤。其中多鱃魚，多文貝。有獸焉，其狀如豚而有牙，其名曰當康，其鳴自叫，見則天下大穰。",
                    "zhushu": "",
                    "type": 2
                },
                {
                    "paragraph": "又東南二百里，曰子桐之山。子桐之水出焉，而西流注于餘如之澤。其中多䱻魚，",
                    "zhushu": "音滑。"
                },
                {
                    "paragraph": "其状如魚而鳥翼，出入有光，其音如鴛鴦，見則天下大旱。",
                    "zhushu": "",
                    "type": 2
                },
                {
                    "paragraph": "又東北二百里，曰剡山。多金玉。有獸焉，其状如彘而人面，黄身而赤尾，其名曰合窳，",
                    "zhushu": "音庾。"
                },
                {
                    "paragraph": "其音如嬰兒。是獸也，食人亦食蟲蛇，見則天下大水。",
                    "zhushu": "",
                    "type": 2
                },
                {
                    "paragraph": "又東二百里，曰太山。上多金玉、楨木。",
                    "zhushu": "女楨也。葉冬不凋。"
                },
                {
                    "paragraph": "有獸焉，其状如牛而白首，一目而蛇尾，其名曰蜚，",
                    "zhushu": "音如翡翠之翡。"
                },
                {
                    "paragraph": "行水則竭，行草則死，見則天下大疫。",
                    "zhushu": "言其體含災氣也。其銘曰：“蜚之為名，體似無害。所經枯竭，甚於鴆厲。萬物斯懼，思爾遐逝。”"
                },
                {
                    "paragraph": "鈎水出焉，而北流注于勞水。其中多鱃魚。",
                    "zhushu": "",
                    "type": 2
                },
                {
                    "paragraph": "凡東次四經之首，自北號之山至于大山，凡八山，一千七百二十里。",
                    "zhushu": "",
                    "type": 2
                },
                {
                    "paragraph": "右東經之山志，凡四十六山，萬八千八百六十里。",
                    "zhushu": ""
                }
            ]
        },
        {
            "name": "中山經第五",
            "paragraphs": [
                {
                    "paragraph": "中山經第五",
                    "zhushu": "",
                    "type": 1
                },
                {
                    "paragraph": "中山經薄山之首，曰甘棗之山。共水出焉，",
                    "zhushu": "音恭。"
                },
                {
                    "paragraph": "而西流注于河。其上多杻木，其下有草焉，葵本而杏葉，",
                    "zhushu": "或作楛葉。"
                },
                {
                    "paragraph": "黄華而莢實，名曰蘀，",
                    "zhushu": "他落反。"
                },
                {
                    "paragraph": "可以已瞢。",
                    "zhushu": "音盲。"
                },
                {
                    "paragraph": "有獸焉，其狀如𤠢鼠而文題",
                    "zhushu": "，𤠢䑕，所未詳。音虺，字亦或作虺。"
                },
                {
                    "paragraph": "其名曰㔮，",
                    "zhushu": "音那。或作熊也。"
                },
                {
                    "paragraph": "食之已癭。",
                    "zhushu": "",
                    "type": 2
                },
                {
                    "paragraph": "又東二十里，曰歴兒之山。其上多橿，多櫔木。",
                    "zhushu": "音厲。"
                },
                {
                    "paragraph": "是木也，方莖而員葉，黄華而毛，其實如揀，",
                    "zhushu": "揀，木名。子如指頭，白而粘，可以浣衣也。音練。或作簡。"
                },
                {
                    "paragraph": "服之不忘。",
                    "zhushu": "",
                    "type": 2
                },
                {
                    "paragraph": "又東十五里，曰渠豬之山。其上多竹。渠豬之水出焉，而南流注于河。其中是多豪魚，狀如鮪，",
                    "zhushu": "鮪，似鱣也。"
                },
                {
                    "paragraph": "赤喙，尾赤羽，可以已白癬。",
                    "zhushu": "",
                    "type": 2
                },
                {
                    "paragraph": "又東三十五里，曰葱聾之山，其中多大谷，是多白堊、黑、青、黄堊。",
                    "zhushu": "言有雜色堊也。",
                    "type": 2
                },
                {
                    "paragraph": "又東十五里，曰涹山。",
                    "zhushu": "音倭。"
                },
                {
                    "paragraph": "其上多赤銅，其隂多鐵。",
                    "zhushu": "",
                    "type": 2
                },
                {
                    "paragraph": "又東七十里，曰脱扈之山。有草焉，其狀如葵葉，而赤華莢實，實如㯶莢，",
                    "zhushu": "今㯶木莢，似皁莢也。"
                },
                {
                    "paragraph": "名曰植楮，可以已癙，",
                    "zhushu": "癙，病也。淮南子曰：“狸頭已癙”也。"
                },
                {
                    "paragraph": "食之不眯。",
                    "zhushu": "",
                    "type": 2
                },
                {
                    "paragraph": "又東二十里，曰金星之山。多天嬰，其狀如龍骨，可以已痤。",
                    "zhushu": "癰，痤也。",
                    "type": 2
                },
                {
                    "paragraph": "又東七十里，曰泰威之山。其中有谷，曰梟谷，其中多鐵。",
                    "zhushu": "或無谷字。",
                    "type": 2
                },
                {
                    "paragraph": "又東十五里，曰橿谷之山。其中多赤銅。",
                    "zhushu": "或作檀谷之山。",
                    "type": 2
                },
                {
                    "paragraph": "又東百二十里，曰吳林之山。其中多葌草。",
                    "zhushu": "亦菅字。",
                    "type": 2
                },
                {
                    "paragraph": "又北三十里，曰牛首之山。",
                    "zhushu": "今長安西南有牛首山，上有館，下有水，未知此是非。"
                },
                {
                    "paragraph": "有草焉，名曰鬼草，其葉如葵而赤莖，其秀如禾，服之不憂。勞水出焉，而西流注于潏水。",
                    "zhushu": "音如譎詐之譎。"
                },
                {
                    "paragraph": "是多飛魚，其狀如鮒魚，食之已痔衕。",
                    "zhushu": "",
                    "type": 2
                },
                {
                    "paragraph": "又北四十里，曰霍山。",
                    "zhushu": "今平陽永安縣、廬江𤅬縣、晉安羅江縣、河南鞏縣皆有霍山，明山以霍為名者非一矣。按爾雅：“大山繞小山為霍。”"
                },
                {
                    "paragraph": "其木多榖。有獸焉，其狀如狸而白尾，有鬛，名曰朏朏，養之可以已憂。",
                    "zhushu": "謂蓄養之也。普昧反。",
                    "type": 2
                },
                {
                    "paragraph": "又北五十二里，曰合谷之山。是多薝棘。",
                    "zhushu": "未詳。音瞻。",
                    "type": 2
                },
                {
                    "paragraph": "又北三十五里，曰隂山。",
                    "zhushu": "亦曰險山。"
                },
                {
                    "paragraph": "多礪石、文石，",
                    "zhushu": "礪石，石中磨者。"
                },
                {
                    "paragraph": "少水出焉，其中多彫棠，其葉如榆葉而方，其實如赤菽，",
                    "zhushu": "菽，豆。"
                },
                {
                    "paragraph": "食之已聾。",
                    "zhushu": "",
                    "type": 2
                },
                {
                    "paragraph": "又東北四百里，曰皷鐙之山。多赤銅。有草焉，名曰榮草，其葉如柳，其本如鷄卵，食之已風。",
                    "zhushu": "",
                    "type": 2
                },
                {
                    "paragraph": "凡薄山之首，自甘棗之山至于皷鐙之山，凡十五山，六千六百七十里。歴兒，冡也。其祠禮：毛，太牢之具，縣以吉玉。",
                    "zhushu": "縣，祭山之名也。見爾雅。"
                },
                {
                    "paragraph": "其餘十三山者：毛用一羊，縣嬰用桑封，瘞而不糈。桑封者，桑主也，方其下而鋭其上，而中穿之加金。",
                    "zhushu": "言作神主而祭，以金銀飾之也。公羊傳曰：“虞主用桑。”主，或作玉。",
                    "type": 2
                },
                {
                    "paragraph": "中次二經濟山之首，曰煇諸之山。其上多桑，其獸多閭麋，其鳥多鶡。",
                    "zhushu": "似雉而大，青色，有毛，勇徤，闘死乃止。音曷。出上黨也。",
                    "type": 2
                },
                {
                    "paragraph": "又西南二百里，曰發視之山。其上多金玉，其下多砥礪。即魚之水出焉，而西流注于伊水。",
                    "zhushu": "",
                    "type": 2
                },
                {
                    "paragraph": "又西三百里，曰豪山。其上多金玉而無草木。",
                    "zhushu": "",
                    "type": 2
                },
                {
                    "paragraph": "又西三百里，曰鮮山。多金玉，無草木。鮮水出焉，而北流注于伊水。其中多鳴蛇，其狀如蛇而四翼，其音如磬，見則其邑大旱。",
                    "zhushu": "",
                    "type": 2
                },
                {
                    "paragraph": "又西三百里，曰陽山。多石，無草木。陽水出焉，而北流注于伊水。其中多化蛇，其狀如人靣而豺身，鳥翼而蛇行，其音如叱呼，見則其邑大水。",
                    "zhushu": "",
                    "type": 2
                },
                {
                    "paragraph": "又西二百里，曰昆吾之山。其上多赤銅。",
                    "zhushu": "此山出名銅，色赤如火，以之作刀，切玉如割泥也。周穆王時，西戎獻之。尸子所謂“昆吾之劒”也。越絶書曰：“赤堇之山破而出錫，若耶之谷涸而出銅，歐冶子因以為純鈞之劒。”汲郡冡中得銅劒一枝，長三尺五寸，乃今所名為“干將劒”。汲郡亦皆非鐵也。明古者通以錫雜銅為兵噐也。"
                },
                {
                    "paragraph": "有獸焉，其狀如彘而有角，其音如號，",
                    "zhushu": "如人號哭。"
                },
                {
                    "paragraph": "名曰蠪蚳，",
                    "zhushu": "上已有此獸，疑同名。"
                },
                {
                    "paragraph": "食之不眯。",
                    "zhushu": "",
                    "type": 2
                },
                {
                    "paragraph": "又西百二十里，曰葌",
                    "zhushu": "音間。"
                },
                {
                    "paragraph": "山。葌水出焉，而北流注于伊水，其上多金玉，其下多青雄黄。有木焉，其狀如棠而赤葉，名曰芒草，",
                    "zhushu": "音忘。"
                },
                {
                    "paragraph": "可以毒魚。",
                    "zhushu": "",
                    "type": 2
                },
                {
                    "paragraph": "又西一百五十里，曰獨蘇之山。無草木而多水。",
                    "zhushu": "",
                    "type": 2
                },
                {
                    "paragraph": "又西二百里，曰蔓渠之山。其上多金玉，其下多竹箭。伊水出焉，而東流注于洛。",
                    "zhushu": "今伊水出上洛盧氏縣熊耳山，東北至河南洛陽縣入洛。"
                },
                {
                    "paragraph": "有獸焉，其名曰馬腹，其狀如人靣虎身，其音如嬰兒，是食人。",
                    "zhushu": "",
                    "type": 2
                },
                {
                    "paragraph": "凡濟山經之首，自煇諸之山至于蔓渠之山，凡九山，一千六百七十里。其神皆人面而鳥身。祠用毛，",
                    "zhushu": "擇用毛色。"
                },
                {
                    "paragraph": "用一吉玉，投而不糈。",
                    "zhushu": "",
                    "type": 2
                },
                {
                    "paragraph": "中次三經萯山之首，曰敖岸之山。",
                    "zhushu": "或作獻。萯音倍。"
                },
                {
                    "paragraph": "其陽多㻬琈之玉，其隂多赭、黄金。神熏池居之，是常出羙玉。",
                    "zhushu": "或作石。"
                },
                {
                    "paragraph": "北望河林，其狀如蒨如舉。",
                    "zhushu": "説者云：“蒨、舉皆木名也。”未詳。蒨，音倩。"
                },
                {
                    "paragraph": "有獸焉，其狀如白鹿而四角，名曰夫諸，見則其邑大水。",
                    "zhushu": "",
                    "type": 2
                },
                {
                    "paragraph": "又東十里，曰青要之山，實維帝之密都。",
                    "zhushu": "天帝曲密之邑。"
                },
                {
                    "paragraph": "北望河曲，",
                    "zhushu": "河千里一曲一直也。"
                },
                {
                    "paragraph": "是多駕鳥。",
                    "zhushu": "未詳也。或曰：“駕冝為鴐。鴐，鵞也。音加。”"
                },
                {
                    "paragraph": "南望墠渚，",
                    "zhushu": "水中小洲名渚。墠，音填也。"
                },
                {
                    "paragraph": "禹父之所化，",
                    "zhushu": "鯀化於羽淵為黄熊，今復云在此，然則一已有變怪之性者，亦無徃而不化也。"
                },
                {
                    "paragraph": "是多僕纍、蒲盧、",
                    "zhushu": "僕纍，蝸牛也。爾雅曰：“蒲盧者，螟蛉也。”"
                },
                {
                    "paragraph": "䰠武羅司之，",
                    "zhushu": "武羅，神名。䰠，即神字。"
                },
                {
                    "paragraph": "其狀人面而豹文，小腰而白齒，",
                    "zhushu": "或作首。"
                },
                {
                    "paragraph": "而穿耳以鐻，",
                    "zhushu": "鐻，金銀噐之名。未詳也。音渠。"
                },
                {
                    "paragraph": "其鳴如鳴玉。",
                    "zhushu": "如人鳴玉佩聲。"
                },
                {
                    "paragraph": "是山也，冝女子，畛水出焉，",
                    "zhushu": "音軫。"
                },
                {
                    "paragraph": "而北流注于河。其中有鳥焉，名曰鴢，",
                    "zhushu": "音如窈窕之窈。"
                },
                {
                    "paragraph": "其狀如鳬，青身而朱目赤尾，食之冝子。",
                    "zhushu": "朱，淺赤也。"
                },
                {
                    "paragraph": "有草焉，其狀如葌",
                    "zhushu": "，菅，似茅也。"
                },
                {
                    "paragraph": "而方莖、黄華、赤實，其本如藁本，",
                    "zhushu": "根似藁本，亦香草。"
                },
                {
                    "paragraph": "名曰荀草，",
                    "zhushu": "或作苞草。"
                },
                {
                    "paragraph": "服之羙人色。",
                    "zhushu": "令人更羙豔。",
                    "type": 2
                },
                {
                    "paragraph": "又東十里，曰騩山。",
                    "zhushu": "音巍。"
                },
                {
                    "paragraph": "其上有羙棗，其隂有㻬琈之玉。正回之水出焉，而北流注于河。其中多飛魚，其狀如豚而赤文，服之不畏雷，可以禦兵。",
                    "zhushu": "",
                    "type": 2
                },
                {
                    "paragraph": "又東四十里，曰冝蘇之山。其上多金玉，其下多蔓居之木。",
                    "zhushu": "未詳。"
                },
                {
                    "paragraph": "滽滽之水出焉，",
                    "zhushu": "音容。"
                },
                {
                    "paragraph": "而北流注于河，是多黄貝。",
                    "zhushu": "",
                    "type": 2
                },
                {
                    "paragraph": "又東二十里，曰和山。其上無草木，而多瑶碧，實惟河之九都。",
                    "zhushu": "九水所潜，故曰九都。"
                },
                {
                    "paragraph": "是山也五曲，",
                    "zhushu": "曲回五重。"
                },
                {
                    "paragraph": "九水出焉，合而北流注于河。其中多蒼玉，吉神泰逢司之，",
                    "zhushu": "吉，猶善也。"
                },
                {
                    "paragraph": "其狀如人而虎尾，",
                    "zhushu": "或作雀尾。"
                },
                {
                    "paragraph": "是好居于萯山之陽，出入有光，太逢神動天地氣也。",
                    "zhushu": "言其有靈爽，能興雲雨也。夏后孔甲田於萯山之下，天大風晦冥，孔甲迷惑，入于民室。見吕氏春秋也。",
                    "type": 2
                },
                {
                    "paragraph": "凡萯山之首，自敖岸之山至于和山。凡五山，四百四十里。其祠：太逢、熏池、武羅，皆一牡羊。副",
                    "zhushu": "副，謂破羊骨磔之以祭也。見周禮。音悃愊之愊。"
                },
                {
                    "paragraph": "嬰用吉玉。其二神用一雄鷄。瘞之，糈用稌。",
                    "zhushu": "",
                    "type": 2
                },
                {
                    "paragraph": "中次四經釐山之首，",
                    "zhushu": "音狸。"
                },
                {
                    "paragraph": "曰鹿蹄之山。其上多玉，其下多金。甘水出焉，而北流注于洛。其中多泠石。",
                    "zhushu": "未聞也。泠或作涂。",
                    "type": 2
                },
                {
                    "paragraph": "西五十里，曰扶豬之山。其上多礝石。",
                    "zhushu": "音耎。今鴈門山中出礝石，白者如水，水中有赤色者。"
                },
                {
                    "paragraph": "有獸焉，其狀如貉而人目，",
                    "zhushu": "貉或作𧴘，古字。"
                },
                {
                    "paragraph": "其名曰䴦。",
                    "zhushu": "音銀。或作麋。"
                },
                {
                    "paragraph": "虢水出焉，而北流注于洛，其中多瓀石。",
                    "zhushu": "言亦出水中。",
                    "type": 2
                },
                {
                    "paragraph": "又西一百二十里，曰釐山。其陽多玉，其隂多蒐。",
                    "zhushu": "音捜。茅蒐。今之蒨草也。"
                },
                {
                    "paragraph": "有獸焉，其狀如牛，蒼身，其音如嬰兒，是食人，其名曰犀渠。滽滽之水出焉，而南流注于伊水。有獸焉，名曰𤢺，",
                    "zhushu": "音蒼頡之頡。"
                },
                {
                    "paragraph": "其狀如獳犬而有鱗，其毛如彘鬛。",
                    "zhushu": "生鱗間也。",
                    "type": 2
                },
                {
                    "paragraph": "又西二百里，曰箕尾之山。多榖，多涂石，其上多㻬琈之玉。",
                    "zhushu": "",
                    "type": 2
                },
                {
                    "paragraph": "又西二百五十里，曰柄山。其上多玉，其下多銅。滔雕之水出焉，而北流注于洛，其中多羬羊。有木焉，其狀如樗，其葉如桐而莢實，其名曰苃，可以毒魚。",
                    "zhushu": "苃，一作艾。",
                    "type": 2
                },
                {
                    "paragraph": "又西二百里，曰白邊之山。其上多金玉，其下多青雄黄。",
                    "zhushu": "",
                    "type": 2
                },
                {
                    "paragraph": "又西二百里，曰熊耳之山。",
                    "zhushu": "今在上洛縣南。"
                },
                {
                    "paragraph": "其上多漆，其下多㯶。浮濠之水出焉，而西流注于洛，其中多水玉，多人魚。有草焉，其狀如蘇而赤華，名曰葶䔭，",
                    "zhushu": "亭寧、耵聹二音。"
                },
                {
                    "paragraph": "可以毒魚。",
                    "zhushu": "",
                    "type": 2
                },
                {
                    "paragraph": "又西三百里，曰牡山。其上多文石，其下多竹箭、竹䉋，其獸多㸲牛、羬羊，鳥多赤鷩。",
                    "zhushu": "音閉。即鷩雉也。",
                    "type": 2
                },
                {
                    "paragraph": "又西三百五十里，曰讙舉之山。雒水出焉，而東北流注于玄扈之水，其中多馬腸之物。此二山者，洛間也。",
                    "zhushu": "洛水，今出上洛縣冡嶺山。河圗曰：“玄扈、洛汭”，謂此間也。",
                    "type": 2
                },
                {
                    "paragraph": "凡釐山之首，自鹿蹄之山至于玄扈之山，凡九山，千六百七十里。其神狀皆人面獸身。其祠之毛，用一白鷄，祈而不糈，",
                    "zhushu": "言直祈禱。"
                },
                {
                    "paragraph": "以彩衣之。",
                    "zhushu": "以彩飾鷄。",
                    "type": 2
                },
                {
                    "paragraph": "中次五經薄山之首，曰茍牀之山。",
                    "zhushu": "或作茍林山。"
                },
                {
                    "paragraph": "無草木，多怪石。",
                    "zhushu": "怪石，似玉也。書曰：“鉛松，怪石也。”",
                    "type": 2
                },
                {
                    "paragraph": "東三百里，曰首山。其隂多穀柞，草多𦬸芫。",
                    "zhushu": "𦬸，山薊也。芫，華中藥。"
                },
                {
                    "paragraph": "其陽多㻬琈之玉，木多槐。其隂有谷，曰机谷，多𩿁鳥，",
                    "zhushu": "音如鉗釱之釱。"
                },
                {
                    "paragraph": "其狀如梟而三目，有耳，其音如錄，食之已墊。",
                    "zhushu": "未聞。"
                },
                {
                    "paragraph": "又東三百里，曰縣斸之山。",
                    "zhushu": "音如斤斸之斸。"
                },
                {
                    "paragraph": "無草木，多文石。",
                    "zhushu": "",
                    "type": 2
                },
                {
                    "paragraph": "又東三百里，曰葱聾之山。無草木，多𢈦石。",
                    "zhushu": "未詳。",
                    "type": 2
                },
                {
                    "paragraph": "東北五百里，曰條谷之山。其木多槐桐，其草多芍藥、𧄸冬。",
                    "zhushu": "本草經曰：“𧄸冬。一名滿冬。”今作門。俗作耳。",
                    "type": 2
                },
                {
                    "paragraph": "又北十里，曰超山。其隂多蒼玉，其陽有井，冬有水而夏竭。",
                    "zhushu": "",
                    "type": 2
                },
                {
                    "paragraph": "又東五百里，曰成侯之山。其上多櫄木，",
                    "zhushu": "似樗樹，材中車轅。吳人呼櫄音輴車，或曰輶車。"
                },
                {
                    "paragraph": "其草多芃。",
                    "zhushu": "",
                    "type": 2
                },
                {
                    "paragraph": "又東五百里，曰朝歌之山，谷多羙堊。",
                    "zhushu": "",
                    "type": 2
                },
                {
                    "paragraph": "又東五百里，曰槐山，谷多金錫。",
                    "zhushu": "",
                    "type": 2
                },
                {
                    "paragraph": "又東十里，曰歴山，其木多槐，其陽多玉。",
                    "zhushu": "",
                    "type": 2
                },
                {
                    "paragraph": "又東十里，曰尸山，多蒼玉，其獸多麖。",
                    "zhushu": "似鹿而小，黑色。"
                },
                {
                    "paragraph": "尸水出焉，南流注于洛水，其中多羙玉。",
                    "zhushu": "",
                    "type": 2
                },
                {
                    "paragraph": "又東十里，曰良餘之山，其上多榖柞，無石。餘水出于其隂，而北流注于河。乳水出于其陽，而東南流注于洛。",
                    "zhushu": "",
                    "type": 2
                },
                {
                    "paragraph": "又東南十里，曰蠱尾之山，多礪石、赤銅。龍餘之水出焉，而東南流注于洛。",
                    "zhushu": "",
                    "type": 2
                },
                {
                    "paragraph": "又東北二十里，曰升山，其木多榖、柞、棘，其草多藷、藇、蕙，",
                    "zhushu": "蕙，香草也。"
                },
                {
                    "paragraph": "多冦脫。",
                    "zhushu": "冦脫草，生南方，髙丈許，似荷葉而堇，中有瓤，正白，零桂人植而日灌之，以為樹也。"
                },
                {
                    "paragraph": "黄酸之水出焉，而北流注于河，其中多琁玉。",
                    "zhushu": "石次玉者也。荀卿曰：“旋玉、瑶珠不知佩。”音旋。",
                    "type": 2
                },
                {
                    "paragraph": "又東十二里，曰陽虛之山，多金。臨于玄扈之水。",
                    "zhushu": "河圗曰：“蒼頡為帝，南巡狩，登陽虚之山，臨于玄扈洛汭，靈龜負書，丹甲青文以授之，出此水中也。”",
                    "type": 2
                },
                {
                    "paragraph": "凡薄山之首，自茍林之山至于陽虚之山，凡十六山，二千九百八十二里。升山，冡也，其祠禮：太牢，嬰用吉玉。首山，䰠也，其祠用稌，黑犧，大牢之具，蘖釀，",
                    "zhushu": "以蘖作醴酒也。"
                },
                {
                    "paragraph": "干儛",
                    "zhushu": "干儛，萬儛。干，楯也。"
                },
                {
                    "paragraph": "置皷，",
                    "zhushu": "擊之以儛，"
                },
                {
                    "paragraph": "嬰用一璧。尸水，合天也，",
                    "zhushu": "天神之所馮也。"
                },
                {
                    "paragraph": "𦘺牲祠之，用一黑犬于上，用一雌鷄于下，刉一牝羊，獻血；",
                    "zhushu": "以血祭也。刉，猶刲也。周禮曰：“刉咡奉犬牲。”"
                },
                {
                    "paragraph": "嬰用吉玉，彩之。",
                    "zhushu": "又加以繒綵之飾也。"
                },
                {
                    "paragraph": "饗之。",
                    "zhushu": "勸強之也。特牲饋食禮曰“執奠祝饗”是也。",
                    "type": 2
                },
                {
                    "paragraph": "中次六經縞羝山之首，曰平逢之山，南望伊、洛，東望榖城之山，",
                    "zhushu": "在濟北榖城縣西。黄石公石在此山下，張良取以合葬爾。"
                },
                {
                    "paragraph": "無草無木，水多沙石。有神焉，其狀如人而二首，名曰驕蟲，是為螫蟲，",
                    "zhushu": "為螫蟲之長。"
                },
                {
                    "paragraph": "實惟蜂蜜之廬。",
                    "zhushu": "言群蜂之所舎集。蜜，赤蜂名。"
                },
                {
                    "paragraph": "其祠之：用一雄鷄，禳而勿殺。",
                    "zhushu": "禳亦祭名，謂禳却惡氣也。",
                    "type": 2
                },
                {
                    "paragraph": "西十里，曰縞羝之山，無草木，多金玉。",
                    "zhushu": "",
                    "type": 2
                },
                {
                    "paragraph": "又西十里，曰廆山，",
                    "zhushu": "音如瓌偉之瓌。"
                },
                {
                    "paragraph": "其隂多㻬琈之玉。其西有谷焉，名曰雚谷，其木多柳楮。其中有鳥焉，狀如山鷄而長尾，赤如丹火而青喙，名曰鴒䳩。",
                    "zhushu": "鈴、要二音。"
                },
                {
                    "paragraph": "其鳴自呼，服之不眯。交觴之水出于其陽，而南流注于洛；俞隨之水出于其隂，而北流注于榖水。",
                    "zhushu": "",
                    "type": 2
                },
                {
                    "paragraph": "又西三十里，曰瞻諸之山。其陽多金，其隂多文石。㴬水出焉，",
                    "zhushu": "音謝。"
                },
                {
                    "paragraph": "而東南流注于洛；少水出其隂，而東流注于榖水。",
                    "zhushu": "世謂之慈澗。",
                    "type": 2
                },
                {
                    "paragraph": "又西三十里，曰婁𣵠之山，無草木，多金玉。瞻水出于其陽，而東流注于洛；陂水出于其隂，",
                    "zhushu": "世謂之百荅水。"
                },
                {
                    "paragraph": "而北流注于榖水，其中多茈石、文石。",
                    "zhushu": "",
                    "type": 2
                },
                {
                    "paragraph": "又西四十里，曰白石之山。惠水出于其陽，而南流注于洛，其中多水玉。澗水出于其隂，",
                    "zhushu": "書曰：“伊洛𤄊潤。”"
                },
                {
                    "paragraph": "西北流注于榖水，其中多麋石、櫨丹。",
                    "zhushu": "皆未聞。",
                    "type": 2
                },
                {
                    "paragraph": "又西五十里，曰榖山，其上多榖，其下多桑。爽水出焉，",
                    "zhushu": "世謂之紵麻澗。"
                },
                {
                    "paragraph": "而西北流注于榖水，其中多碧緑。",
                    "zhushu": "",
                    "type": 2
                },
                {
                    "paragraph": "又西七十二里，曰密山，",
                    "zhushu": "今滎陽密縣亦有密山，疑非也。"
                },
                {
                    "paragraph": "其陽多玉，其隂多鐵。豪水出焉，而南流注于洛，其中多旋龜，其狀鳥首而鼈尾，其音如判木，無草木。",
                    "zhushu": "",
                    "type": 2
                },
                {
                    "paragraph": "又西百里，曰長石之山，無草木，多金玉。其西有谷焉，名曰共谷，多竹。共水出焉，西南流注于洛，其中多鳴石。",
                    "zhushu": "晉永康元年，襄陽郡上鳴石，似玉，色青，撞之聲聞七八里。今零𨹧泉𨹧縣永正鄉有鳴石二所，其一狀如皷，俗因名為石皷，即此𩔖也。",
                    "type": 2
                },
                {
                    "paragraph": "又西一百四十里，曰傳山，無草木，多瑶碧。厭染之水出于其陽，而南流注于洛，其中多人魚。其西有林焉，名曰墦冡，",
                    "zhushu": "音番。"
                },
                {
                    "paragraph": "穀水出焉，而東流注于洛，",
                    "zhushu": "今榖水出谷陽谷，東北至榖城縣入洛河。"
                },
                {
                    "paragraph": "其中多珚玉。",
                    "zhushu": "未聞也。珚，音堙。",
                    "type": 2
                },
                {
                    "paragraph": "又西五十里，曰橐山，其木多樗，多𣖾木。",
                    "zhushu": "今蜀中有𣖾木，七八月中吐穗，穗成，如有塩粉著狀，可以酢𦎟。音備。"
                },
                {
                    "paragraph": "其陽多金玉，其隂多鐵，多蕭。",
                    "zhushu": "蕭，蒿。見爾雅。"
                },
                {
                    "paragraph": "橐水出焉，而北流注于河。其中多脩辟之魚，狀如黽",
                    "zhushu": "黽，蛙属也。"
                },
                {
                    "paragraph": "而白喙，其音如䲭，食之已白癬。",
                    "zhushu": "",
                    "type": 2
                },
                {
                    "paragraph": "又西九十里，曰常烝之山，無草木，多堊。潐水出焉，",
                    "zhushu": "音譙。"
                },
                {
                    "paragraph": "而東北流注于河，其中多蒼玉。菑水出焉，而北流注于河。",
                    "zhushu": "",
                    "type": 2
                },
                {
                    "paragraph": "又西九十里，曰夸父之山，其木多㯶柟，多竹箭，其獸多㸲牛、羬羊，其鳥多鷩，其陽多玉，其隂多鐵。其北有林焉，名曰桃林，是廣員三百里，其中多馬。",
                    "zhushu": "桃林，今弘農湖縣闕郷南谷中是也。饒野馬、山羊、山牛也。"
                },
                {
                    "paragraph": "湖水出焉，而北流注于河，其中多珚玉。",
                    "zhushu": "",
                    "type": 2
                },
                {
                    "paragraph": "又西九十里，曰陽華之山，其陽多金玉，其隂多青雄黄，其草多藷藇，多苦辛，其狀如橚，",
                    "zhushu": "即楸字也。"
                },
                {
                    "paragraph": "其實如𤓰，其味酸甘，食之已。楊水出焉，而西南流注于洛，其中多人魚。門水出焉，而東北流注于河，其中多玄䃤。",
                    "zhushu": "黒砥石生水中。"
                },
                {
                    "paragraph": "𦁎姑之水出于其隂，",
                    "zhushu": "𦁎，音藉。"
                },
                {
                    "paragraph": "而東流注于門水，其上多銅。門水出于河，七百九十里入雒水。",
                    "zhushu": "",
                    "type": 2
                },
                {
                    "paragraph": "凡縞羝山之首，自平逢之山至于陽華之山，凡十四山，七百九十里，嶽在其中，以六月祭之，",
                    "zhushu": "六月，亦歳之中。"
                },
                {
                    "paragraph": "如諸嶽之祠法，則天下安寧。",
                    "zhushu": "",
                    "type": 2
                },
                {
                    "paragraph": "中次七經苦山之首，曰休與之山，",
                    "zhushu": "與或作与，下同。"
                },
                {
                    "paragraph": "其上有石焉，名曰帝臺之棋，",
                    "zhushu": "帝臺，神人名。棋，謂愽棋也。"
                },
                {
                    "paragraph": "五色而文，其狀如鶉卵。帝臺之石，所以禱百神者也，",
                    "zhushu": "禱祀百神，則用此石。"
                },
                {
                    "paragraph": "服之不蠱。有草焉，其狀如蓍，赤葉而本叢生，名曰風條，可以為簳。",
                    "zhushu": "中箭笴也。",
                    "type": 2
                },
                {
                    "paragraph": "東三百里，曰皷鍾之山，帝臺之所以觴百神也。",
                    "zhushu": "舉觴燕㑹，則於此山，因名為皷鍾也。"
                },
                {
                    "paragraph": "有草焉，方莖而黄華，員葉而三成，",
                    "zhushu": "葉三重也。"
                },
                {
                    "paragraph": "其名曰焉酸，可以為毒。",
                    "zhushu": "為，治。"
                },
                {
                    "paragraph": "其上多礪，其下多砥。",
                    "zhushu": "",
                    "type": 2
                },
                {
                    "paragraph": "又東二百里，曰姑媱之山，",
                    "zhushu": "音遥。或無之山字。"
                },
                {
                    "paragraph": "帝女死焉，其名曰女尸，化為䔄草，其葉胥成，",
                    "zhushu": "言葉相重也。亦音遥。"
                },
                {
                    "paragraph": "其華黄，其實如菟丘，",
                    "zhushu": "菟丘，菟絲也，見爾雅。"
                },
                {
                    "paragraph": "服之媚於人。",
                    "zhushu": "為人所愛也。傳曰：“人服，媚之如是。一名荒夫草。”",
                    "type": 2
                },
                {
                    "paragraph": "又東二十里，曰苦山。有獸焉，名曰山膏，其狀如逐，",
                    "zhushu": "即豚字。"
                },
                {
                    "paragraph": "赤若丹火，善詈。",
                    "zhushu": "好罵人。"
                },
                {
                    "paragraph": "其上有木焉，名曰黄棘，黄華而員葉，其實如蘭，服之不字。",
                    "zhushu": "字，生也。易曰：“女子貞不字。”"
                },
                {
                    "paragraph": "有草焉，員葉而無莖，赤華而不實，名曰無條，服之不癭。",
                    "zhushu": "",
                    "type": 2
                },
                {
                    "paragraph": "又東二十七里，曰堵山，神天愚居之，是多怪風雨。其上有木焉，名曰天楄，",
                    "zhushu": "音鞭。"
                },
                {
                    "paragraph": "方莖而葵狀，服者不㖶。",
                    "zhushu": "食不噎也。",
                    "type": 2
                },
                {
                    "paragraph": "又東五十二里，曰放皐之山。",
                    "zhushu": "放或作効，又作牧。"
                },
                {
                    "paragraph": "明水出焉，南流注于伊水，其中多蒼玉。有木焉，其葉如槐，黄華而不實，其名曰蒙木，服之不惑。有獸焉，其狀如蜂，枝尾而反舌，善呼，",
                    "zhushu": "好呼喚也。"
                },
                {
                    "paragraph": "其名曰文文。",
                    "zhushu": "",
                    "type": 2
                },
                {
                    "paragraph": "又東五十七里，曰大𩇵之山，多㻬琈之玉，多麋玉。",
                    "zhushu": "未詳。"
                },
                {
                    "paragraph": "有草焉，其狀葉如榆，方莖而蒼傷，其名曰牛傷，",
                    "zhushu": "猶言牛棘。"
                },
                {
                    "paragraph": "其根蒼文，服者不厥，",
                    "zhushu": "厥，逆氣病。"
                },
                {
                    "paragraph": "可以禦兵。其陽狂水出焉，西南流注于伊水。其中多三足龜，",
                    "zhushu": "今吳典陽羨縣有君山，山上有池，水中有三足六眼龜龞。龜三足者名賁，出爾雅。"
                },
                {
                    "paragraph": "食者無大疾，可以已腫。",
                    "zhushu": "",
                    "type": 2
                },
                {
                    "paragraph": "又東七十里，曰半石之山，其上有草焉，生而秀，其髙丈餘，赤葉赤華，華而不實，",
                    "zhushu": "初生先作穗，却着葉，花生穗間。"
                },
                {
                    "paragraph": "其名曰嘉榮，服之者不霆。",
                    "zhushu": "不畏雷霆。辟礰也。音廷搏之廷。"
                },
                {
                    "paragraph": "來需之水出于其陽，而西流注于伊水。其中多鯩魚，",
                    "zhushu": "音倫。"
                },
                {
                    "paragraph": "黑文，其狀如鮒，食者不睡。合水出于其隂，而北流注于洛，多鰧魚，",
                    "zhushu": "音騰。"
                },
                {
                    "paragraph": "狀如鱖，居逵，",
                    "zhushu": "鱖魚，大口、大目、細鱗，有班彩。逵，水中之冗道交通者。鱖，音劌。"
                },
                {
                    "paragraph": "蒼文赤尾，食者不癰，可以為瘻。",
                    "zhushu": "瘻，癰属也。中多有虫。淮南子曰：“雞頭已瘻。”音漏。",
                    "type": 2
                },
                {
                    "paragraph": "又東五十里，曰少室之山，",
                    "zhushu": "今在河南陽城西，俗名泰室。"
                },
                {
                    "paragraph": "百草木成囷。",
                    "zhushu": "未詳。"
                },
                {
                    "paragraph": "其上有木焉，其名曰帝休，葉狀如楊，其枝五衢。",
                    "zhushu": "言樹枝交錯相重五出，有𧰼衢路也。離騷曰：“靡萍九衢。”"
                },
                {
                    "paragraph": "黄華黑實，服者不怒。其上多玉。",
                    "zhushu": "此山巔亦有白玉膏，得服之即得仙道，世人不能上也。時含神霧云。"
                },
                {
                    "paragraph": "其下多鐵。休水出焉，而北流注于洛。其中多䱱魚，狀如𥂕蜼",
                    "zhushu": "未詳。𥂕，音侜。"
                },
                {
                    "paragraph": "而長距，足白而對，",
                    "zhushu": "未詳。"
                },
                {
                    "paragraph": "食者無蠱疾，可以禦兵。",
                    "zhushu": "",
                    "type": 2
                },
                {
                    "paragraph": "又東三十里，曰泰室之山。",
                    "zhushu": "即中嶽嵩髙山也，今在陽城縣西。"
                },
                {
                    "paragraph": "其上有木焉，葉狀如蔾而赤理，其名曰栯木。",
                    "zhushu": "音郁。"
                },
                {
                    "paragraph": "服者不妬。有草焉，其狀如𦬸，",
                    "zhushu": "木，似葪也。"
                },
                {
                    "paragraph": "白華黑實，澤如蘡薁，",
                    "zhushu": "言子滑澤。"
                },
                {
                    "paragraph": "其名曰䔄草，服之不昧。上多羙石。",
                    "zhushu": "次玉者也。啓母化為石而生啓，在此山。見淮南子。",
                    "type": 2
                },
                {
                    "paragraph": "又北三十里，曰講山，其上多玉，多柘，多栢。有木焉，名曰帝屋，葉狀如椒，反傷赤實，",
                    "zhushu": "反傷，刺下勾也。"
                },
                {
                    "paragraph": "可以禦凶。",
                    "zhushu": "",
                    "type": 2
                },
                {
                    "paragraph": "又北三十里，曰嬰梁之山，上多蒼玉，錞于玄石。",
                    "zhushu": "言蒼玉依黑石而生也。或曰：“錞于，樂噐名，形似推頭。”"
                },
                {
                    "paragraph": "又東三十里，曰浮戯之山，有木焉，葉狀如樗而赤實，名曰亢木，食之不蠱。汜水出焉，而北流注于河。其東有谷，因名曰蛇谷，",
                    "zhushu": "言此中出蛇，故以名之。"
                },
                {
                    "paragraph": "上多少辛。",
                    "zhushu": "細辛也。",
                    "type": 2
                },
                {
                    "paragraph": "又東四十里，曰少陘之山，有草焉，名曰𦱌草，",
                    "zhushu": "音剛。"
                },
                {
                    "paragraph": "葉狀如葵，而赤莖白華，實如蘡薁，食之不愚。",
                    "zhushu": "言益人智。"
                },
                {
                    "paragraph": "噐難之水出焉，",
                    "zhushu": "或作囂。"
                },
                {
                    "paragraph": "而北流注于役水。",
                    "zhushu": "一作侵。",
                    "type": 2
                },
                {
                    "paragraph": "又東南十里，曰太山，",
                    "zhushu": "别有東小太山，今在朱虚縣，汶水所出，疑此非也。"
                },
                {
                    "paragraph": "有草焉，名曰梨，其葉狀如荻",
                    "zhushu": "荻，亦蒿也。音狄。"
                },
                {
                    "paragraph": "而赤華，可以已疽。太水出于其陽，而東南流注于没水。承水出于其隂，而東北流注于没。",
                    "zhushu": "世謂之靖澗水。",
                    "type": 2
                },
                {
                    "paragraph": "又東二十里，曰末山，上多赤金。末水出焉，北流注于没。",
                    "zhushu": "水經作沬。",
                    "type": 2
                },
                {
                    "paragraph": "又東二十五里，曰役山，上多白金，多鐵。役水出焉，北注于河。",
                    "zhushu": "",
                    "type": 2
                },
                {
                    "paragraph": "又東三十五里，曰敏山，上有木焉，其狀如荆，白華而赤實，名曰葪",
                    "zhushu": "音計。"
                },
                {
                    "paragraph": "栢，服者不寒，",
                    "zhushu": "令人耐寒。"
                },
                {
                    "paragraph": "其陽多㻬琈之玉。",
                    "zhushu": "",
                    "type": 2
                },
                {
                    "paragraph": "又東三十里，曰大騩之山，",
                    "zhushu": "今滎陽密縣有大騩山，騩因溝水所出，音㱕。"
                },
                {
                    "paragraph": "其隂多鐵、羙玉、青堊。有草焉，其狀如蓍而毛，青華而白實，其名曰𦵧，",
                    "zhushu": "音狼戾。"
                },
                {
                    "paragraph": "服之不夭，",
                    "zhushu": "言盡夀也。或作芺。"
                },
                {
                    "paragraph": "可以為腹病。",
                    "zhushu": "為，治也。一作已。",
                    "type": 2
                },
                {
                    "paragraph": "凡苦山之首，自休與之山至于大騩之山，凡十有九山，千一百八十四里。其十六神者，皆豕身而人面。其祠：毛牷用一羊羞，",
                    "zhushu": "言以羊為薦羞。"
                },
                {
                    "paragraph": "嬰用一藻玉瘞。",
                    "zhushu": "藻玉，玉有五彩者也。或曰：“所以盛玉，藻藉也。”"
                },
                {
                    "paragraph": "苦山、少室、太室，皆冡也。其祠之：太牢之具，嬰以吉玉。其神狀皆人面而三首，其餘屬皆豕身人面也。",
                    "zhushu": "",
                    "type": 2
                },
                {
                    "paragraph": "中次八經荆山之首曰景山。",
                    "zhushu": "今在南郡界中。"
                },
                {
                    "paragraph": "其上多金玉，其木多杼檀。",
                    "zhushu": "杼，音椽柱之柱。"
                },
                {
                    "paragraph": "雎水出焉，",
                    "zhushu": "雎，音癰疽之疽。"
                },
                {
                    "paragraph": "東南流注于江。",
                    "zhushu": "今睢水出新城魏昌縣東南發阿山，東南至南郡枝江縣入江也。"
                },
                {
                    "paragraph": "其中多丹粟，多文魚。",
                    "zhushu": "有斑。",
                    "type": 2
                },
                {
                    "paragraph": "東北百里，曰荆山，",
                    "zhushu": "今在新城沐鄉縣南。"
                },
                {
                    "paragraph": "其隂多鐵，其陽多赤金，其中多犛牛，",
                    "zhushu": "旄牛属也。黑色，出西南徼外也。音狸，一音來。"
                },
                {
                    "paragraph": "多豹虎，其木多松栢，其草多竹，多橘櫾。",
                    "zhushu": "櫾，似橘而大也，皮厚味酸。"
                },
                {
                    "paragraph": "漳水出焉，而東南流注于雎，",
                    "zhushu": "出荆山，至南郡當陽縣入沮水。"
                },
                {
                    "paragraph": "其中多黃金，多鮫魚，",
                    "zhushu": "鮫，鮒魚𩔖也。皮有珠文而堅，尾長三四尺，末有毒，螫人。皮可飾刀劒，口錯治材角。今臨海郡亦有之；音交。"
                },
                {
                    "paragraph": "其獸多閭麋。",
                    "zhushu": "似鹿而大也。",
                    "type": 2
                },
                {
                    "paragraph": "又東北百五十里，曰驕山，其上多玉，其下多青䨼，其木多松栢，多桃枝、鈎端。神𧕦圍處之，",
                    "zhushu": "𧕦音鼉魚之鼉。"
                },
                {
                    "paragraph": "其狀如人面，羊角虎爪，恒遊于睢、漳之淵，",
                    "zhushu": "淵，水之府奥也。"
                },
                {
                    "paragraph": "出入有光。",
                    "zhushu": "",
                    "type": 2
                },
                {
                    "paragraph": "又東北百二十里，曰女几之山，其上多玉，其下多黄金，其獸多豹虎，多閭麋、麖麂，",
                    "zhushu": "麂似獐而大，偎毛豹脚。音几。"
                },
                {
                    "paragraph": "其鳥多白鷮，",
                    "zhushu": "鷮，似雉而長尾，走且鳴。音驕。"
                },
                {
                    "paragraph": "多翟，多鴧。",
                    "zhushu": "鴧大如鵰，紫綠色，長頭赤喙，食蝠蛇頭。雄名運目，雌名隂諧也。",
                    "type": 2
                },
                {
                    "paragraph": "又東北二百里，曰冝諸之山，其上多金玉，其下多青䨼。洈水出焉，",
                    "zhushu": "音詭。"
                },
                {
                    "paragraph": "而南流注于漳，",
                    "zhushu": "今洈水出南郡東洈山，至華容縣入江也。"
                },
                {
                    "paragraph": "其中多白玉。",
                    "zhushu": ""
                },
                {
                    "paragraph": "又東北三百五十里，曰綸山，",
                    "zhushu": "音倫。"
                },
                {
                    "paragraph": "其木多梓柟，多桃枝，多柤栗、橘、櫾，",
                    "zhushu": "柤，似棃而酢濇。"
                },
                {
                    "paragraph": "其獸多閭麈、麢㚟。",
                    "zhushu": "㚟，似菟而鹿脚，青色，音勑略反。",
                    "type": 2
                },
                {
                    "paragraph": "又東北二百里，曰陸䣀之山，",
                    "zhushu": "音如跪告之跪。"
                },
                {
                    "paragraph": "其上多㻬琈之玉，其下多堊，其木多杻橿。",
                    "zhushu": "",
                    "type": 2
                },
                {
                    "paragraph": "又東百三十里，曰光山，其上多碧，其下多木。神計蒙處之，其狀人身而龍首，恒遊于漳淵，出入必有飄風暴雨。",
                    "zhushu": "",
                    "type": 2
                },
                {
                    "paragraph": "又東百五十里，曰岐山，其陽多赤金，其隂多白珉，",
                    "zhushu": "石似玉者。音旻。"
                },
                {
                    "paragraph": "其上多金玉，其下多青䨼，其木多樗。神涉𧕦處之，",
                    "zhushu": "徒河切。一作𧔳。笑逰切。"
                },
                {
                    "paragraph": "其狀人身而方面三足。",
                    "zhushu": "",
                    "type": 2
                },
                {
                    "paragraph": "又東百三十里，曰銅山，其上多金、銀、鐵，其木多榖、柞、柤、栗、橘、櫾，其獸多豹。",
                    "zhushu": "",
                    "type": 2
                },
                {
                    "paragraph": "又東北一百里，曰羙山，其獸多兕牛，多閭麈，多豕鹿，其上多金，其下多青䨼。",
                    "zhushu": "",
                    "type": 2
                },
                {
                    "paragraph": "又東北百里，曰大堯之山，其木多松栢，多梓桑，多机，其草多竹，其獸多豹虎麢㚟。",
                    "zhushu": "",
                    "type": 2
                },
                {
                    "paragraph": "又東北三百里，曰靈山，其上多金玉，其下多青䨼，其木多桃李梅杏。",
                    "zhushu": "梅似杏而酢也。",
                    "type": 2
                },
                {
                    "paragraph": "又東北七十里，曰龍山，上多寓木，",
                    "zhushu": "寄生也。一名宛童。見爾雅。"
                },
                {
                    "paragraph": "其上多碧，其下多赤錫，其草多桃枝、鈎端。",
                    "zhushu": "",
                    "type": 2
                },
                {
                    "paragraph": "又東南五十里，曰衡山，上多寓木榖柞，多黄堊、白堊。",
                    "zhushu": "",
                    "type": 2
                },
                {
                    "paragraph": "又東南七十里，曰石山，其上多金，其下多青䨼，多寓木。",
                    "zhushu": "",
                    "type": 2
                },
                {
                    "paragraph": "又南百二十里，曰若山，其上多㻬琈之玉，多赭，",
                    "zhushu": "赤土。"
                },
                {
                    "paragraph": "多邽石，",
                    "zhushu": "未詳。"
                },
                {
                    "paragraph": "多寓木，多柘。",
                    "zhushu": "若或作前。",
                    "type": 2
                },
                {
                    "paragraph": "又東南一百二十里，曰彘山，多羙石，多柘。",
                    "zhushu": "",
                    "type": 2
                },
                {
                    "paragraph": "又東南一百五十里，曰玉山，其上多金玉，其下多碧鐵，其木多栢。",
                    "zhushu": "一作楢。",
                    "type": 2
                },
                {
                    "paragraph": "又東南七十里，曰讙山，其木多檀，多邽石，多白錫。",
                    "zhushu": "今白鑞也。"
                },
                {
                    "paragraph": "郁水出于其上，潜于其下，其中多砥礪。",
                    "zhushu": "",
                    "type": 2
                },
                {
                    "paragraph": "又東北百五十里，曰仁舉之山，其木多穀柞，其陽多赤金，其隂多赭。",
                    "zhushu": "",
                    "type": 2
                },
                {
                    "paragraph": "又東五十里，曰師每之山，其陽多砥礪，其隂多青䨼，其木多栢，多檀，多柘，其草多竹。",
                    "zhushu": "",
                    "type": 2
                },
                {
                    "paragraph": "又東南二百里，曰琴皷之山，其木多榖柞椒柘，",
                    "zhushu": "椒為樹小而叢生，下有草木則蠚死。"
                },
                {
                    "paragraph": "其上多白珉，其下多洗石，其獸多豕鹿，多白犀，其鳥多鴆。",
                    "zhushu": "",
                    "type": 2
                },
                {
                    "paragraph": "凡荆山之首，自景山至琴皷之山，凡二十三山，二千八百九十里。其神狀皆鳥身而人面。其祠：用一雄雞祈瘞，",
                    "zhushu": "禱請已，埋之也。"
                },
                {
                    "paragraph": "用一藻圭，糈用稌。驕山，冡也。其祠：用羞酒少牢祈瘞，嬰毛一璧。",
                    "zhushu": "",
                    "type": 2
                },
                {
                    "paragraph": "中次九經岷山之首曰女凡之山，其上多石𣵀，其木多杻橿，其草多菊𦬸。洛水出焉，東注于江，其中多雄黃，",
                    "zhushu": "雄黃亦出水中。"
                },
                {
                    "paragraph": "其獸多虎豹。",
                    "zhushu": "",
                    "type": 2
                },
                {
                    "paragraph": "又東北三百里，曰岷山，江水出焉，",
                    "zhushu": "岷山今在汶山郡廣陽縣西，大江所出。"
                },
                {
                    "paragraph": "東北流注于海。",
                    "zhushu": "至廣陽縣入海。"
                },
                {
                    "paragraph": "其中多良龜，",
                    "zhushu": "良，善。"
                },
                {
                    "paragraph": "多鼉，",
                    "zhushu": "似蜥蜴，大者長二丈，有鱗彩，皮可以冐皷。"
                },
                {
                    "paragraph": "其上多金玉，其下多白珉，其木多梅棠，其獸多犀象，多夔牛，",
                    "zhushu": "今蜀山中有大牛，重數千斤，名為䕫牛。晉太興元年，此牛出上庸郡，人弩射殺，得三十八檐肉，即爾雅所謂魏。"
                },
                {
                    "paragraph": "其鳥多翰鷩。",
                    "zhushu": "白翰、赤鷩。",
                    "type": 2
                },
                {
                    "paragraph": "又東北一百四十里，曰崍山，江水出焉，",
                    "zhushu": "卭來山，今在漢嘉嚴道縣南，江水所自出也。山有九折坂，出㹮。㹮，似熊而黒白駮，亦食銅鐵也。"
                },
                {
                    "paragraph": "東流注大江。其陽多黄金，其隂多麋麈，其木多檀柘，其草多薤韭，多葯，",
                    "zhushu": "即䖀。"
                },
                {
                    "paragraph": "空奪。",
                    "zhushu": "即蛇被脫也。",
                    "type": 2
                },
                {
                    "paragraph": "又東一百五十里，曰崌山，",
                    "zhushu": "音居。"
                },
                {
                    "paragraph": "江水出焉，",
                    "zhushu": "北江。"
                },
                {
                    "paragraph": "東流注于大江。其中多怪蛇，",
                    "zhushu": "今永昌郡有鈎蛇，長數丈，尾岐，在水中鈎取岸上人、牛、馬啖之。又呼馬絆虻，謂此𩔖也。"
                },
                {
                    "paragraph": "多䲀魚，",
                    "zhushu": "音䞇。未聞。"
                },
                {
                    "paragraph": "其木多楢杻，",
                    "zhushu": "楢，剛木也。中車材。音秋。"
                },
                {
                    "paragraph": "多梅梓，其獸多䕫牛、麢、㚟、犀、兕。有鳥焉，狀如鴞而赤身白首，其名曰竊脂，",
                    "zhushu": "今呼小青萑曲觜肉食者為竊脂，疑此非也。"
                },
                {
                    "paragraph": "可以禦火。",
                    "zhushu": "",
                    "type": 2
                },
                {
                    "paragraph": "又東三百里，曰髙梁之山，其上多堊，其下多砥礪，其木多桃枝、鈎端。有草焉，狀如葵而赤華，莢實白柎，可以走馬。",
                    "zhushu": "",
                    "type": 2
                },
                {
                    "paragraph": "又東四百里，曰蛇山，其上多黄金，其下多堊，其木多栒，多豫樟，其草多嘉榮、少辛。有獸焉，其狀如狐而白尾長耳，名𤜣狼，",
                    "zhushu": "音巴。"
                },
                {
                    "paragraph": "見則國内有兵。",
                    "zhushu": "一作國有亂。",
                    "type": 2
                },
                {
                    "paragraph": "又東五百里，曰鬲山，其陽多金，其隂多白珉。蒲𪈘",
                    "zhushu": "音薨。"
                },
                {
                    "paragraph": "之水出焉，而東流注于江，其中多白玉，其獸多犀、象、熊、羆，多猨、蜼。",
                    "zhushu": "蜼，似猕猴，鼻露上向，尾四五尺，頭有岐，蒼黄色。雨則自縣樹，以尾塞鼻孔，或以兩指塞之。",
                    "type": 2
                },
                {
                    "paragraph": "又東北三百里，曰隅陽之山，其上多金玉，其下多青䨼，其木多梓桑，其草多茈。徐之水出焉，東流注于江，其中多丹粟。",
                    "zhushu": "",
                    "type": 2
                },
                {
                    "paragraph": "又東二百五十里，曰岐山，",
                    "zhushu": "今在扶風羡陽縣西。"
                },
                {
                    "paragraph": "其上多白金，其下多鐵，其木多梅梓，",
                    "zhushu": "梅或作　音。"
                },
                {
                    "paragraph": "多杻楢。減水出焉，東南流注于江。",
                    "zhushu": "",
                    "type": 2
                },
                {
                    "paragraph": "又東三百里，曰勾檷之山，",
                    "zhushu": "音絡椐之椐。"
                },
                {
                    "paragraph": "其上多玉，其下多黄金，其木多櫟柘，其草多芍藥。",
                    "zhushu": "",
                    "type": 2
                },
                {
                    "paragraph": "又東一百五十里，曰風雨之山，其上多白金，其下多石𣵀，其木多棷樿，",
                    "zhushu": "棷木，未詳也。樿木，白理中擳，騶、善二音。"
                },
                {
                    "paragraph": "多楊。宣余之水出焉，東流注于江。其中多蛇，其獸多閭麋，多麈豹虎，其鳥多白鷮。",
                    "zhushu": "",
                    "type": 2
                },
                {
                    "paragraph": "又東北二百里，曰玉山，其陽多銅，其隂多赤金。其木多豫樟楢杻，其獸多豕、鹿、麢、㚟，其鳥多鴆。",
                    "zhushu": ""
                },
                {
                    "paragraph": "又東一百五十里，曰熊山。有穴焉，熊之穴，恒出神人，夏啓而冬閉。是穴也，冬啓乃必有兵。",
                    "zhushu": "今鄴西北有皷山，下有石皷象，懸著山旁，鳴則有軍事，與此穴殊象而同應。"
                },
                {
                    "paragraph": "其上多白玉，其下多白金，其木多樗柳，其草多寇脱。",
                    "zhushu": "",
                    "type": 2
                },
                {
                    "paragraph": "又東一百四十里，曰騩山，其陽多羙玉、赤金，其隂多鐵，其木多桃枝、荆𦬊。",
                    "zhushu": "",
                    "type": 2
                },
                {
                    "paragraph": "又東二百里，曰葛山，其上多赤金，其下多瑊石，",
                    "zhushu": "瑊石，勁石似玉也。音緘。"
                },
                {
                    "paragraph": "其木多柤、栗、橘、櫾、楢、杻，其獸多麢㚟，其草多嘉榮。",
                    "zhushu": "",
                    "type": 2
                },
                {
                    "paragraph": "又東一百七十里，曰賈超之山，其陽多黄堊，其隂多羙赭，其木多柤、栗、橘、櫾，其中多龍脩。",
                    "zhushu": "龍須也，似莞而細，生山石穴中，莖倒垂，可以為席。",
                    "type": 2
                },
                {
                    "paragraph": "凡岷山之首，自女几山至于賈超之山，凡十六山，三千五百里。其神狀皆馬身而龍首。其祠：毛用一雄雞瘞，糈用稌。文山、勾、檷、風雨醜之山，是皆冡也，其祠之：羞酒，",
                    "zhushu": "先進酒以酹神。"
                },
                {
                    "paragraph": "少牢具，嬰毛一吉玉。熊山，席也，",
                    "zhushu": "席者，神之所憑止也。"
                },
                {
                    "paragraph": "其祠：羞酒，大牢具，嬰毛一璧，干儛，用兵以禳",
                    "zhushu": "禳，祓除之祭名。儛者持盾武儛也。"
                },
                {
                    "paragraph": "祈，璆冕舞。",
                    "zhushu": "所求福祥也。祭用玉儛者，冕服也。羙玉曰璆，已求反。",
                    "type": 2
                },
                {
                    "paragraph": "中次十經之首，曰首陽之山，其上多金玉，無草木。",
                    "zhushu": "",
                    "type": 2
                },
                {
                    "paragraph": "又西五十里，曰虎尾之山，其木多椒、椐，多封石，其陽多赤金，其隂多鐵。",
                    "zhushu": "",
                    "type": 2
                },
                {
                    "paragraph": "又西南五十里，曰繁繢之山，",
                    "zhushu": "音潰。"
                },
                {
                    "paragraph": "其木多楢杻，其草多枝勾。",
                    "zhushu": "今山中有此草。",
                    "type": 2
                },
                {
                    "paragraph": "又西南二十里，曰勇石之山，無草木，多白金，多水。",
                    "zhushu": "",
                    "type": 2
                },
                {
                    "paragraph": "又西二十里，曰復州之山，其木多檀，其陽多黄金。有鳥焉，其狀如鴞，而一足彘尾，其名曰跂踵，",
                    "zhushu": "音企。"
                },
                {
                    "paragraph": "見則其國大疫。",
                    "zhushu": "銘曰：“跂踵為鳥，一足似䕫，不為樂興，反以來悲。”",
                    "type": 2
                },
                {
                    "paragraph": "又西三十里，曰楮山，多寓木，多椒椐，多柘，多堊。",
                    "zhushu": "一作渚州之山。",
                    "type": 2
                },
                {
                    "paragraph": "又西二十里，曰又原之山，其陽多青䨼，其隂多鐵，其鳥多鸜鵒。",
                    "zhushu": "鴝鵒也。傳曰：“鴝鵒來巢。”音臞。",
                    "type": 2
                },
                {
                    "paragraph": "又西五十里，曰涿山，其木多榖柞杻，其陽多㻬琈之玉。",
                    "zhushu": "",
                    "type": 2
                },
                {
                    "paragraph": "又西七十里，曰丙山，其木多梓檀，多弞杻。",
                    "zhushu": "弞，義所未詳。",
                    "type": 2
                },
                {
                    "paragraph": "凡首陽山之首，自首山至于丙山，凡九山，二百六十七里。其神狀皆龍身而人面。其祠之：毛用一雄雞瘞，糈用五種之糈。堵山，冡也，其祠之：少牢具，羞酒祠，嬰毛一璧瘞。騩山，帝也，其祠：羞酒，太牢。其合、巫祝二人儛，嬰一璧。",
                    "zhushu": "",
                    "type": 2
                },
                {
                    "paragraph": "中次一十一山經：荆山之首曰翼望之山。湍水出焉，",
                    "zhushu": "鹿摶反。"
                },
                {
                    "paragraph": "東流注于濟。",
                    "zhushu": "今湍水逕南陽穰縣而入清水。"
                },
                {
                    "paragraph": "貺水出焉，",
                    "zhushu": "音况。"
                },
                {
                    "paragraph": "東南流注于漢。其中多蛟，",
                    "zhushu": "似蛇而四脚，小頭細頸，頸有白癭，大者十數圍，卵如一二石甕，能吞人。"
                },
                {
                    "paragraph": "其上多松栢，其下多漆梓，其陽多赤金，其隂多珉。",
                    "zhushu": "",
                    "type": 2
                },
                {
                    "paragraph": "又東北一百五十里，曰朝歌之山，潕水出焉，",
                    "zhushu": "潕水今在南陽舞陽縣。音武。"
                },
                {
                    "paragraph": "東南流注于榮。其中多人魚，其上多梓柟，其獸多麢麋。有草焉，名曰莽草，可以毒魚。",
                    "zhushu": "今用之殺魚。",
                    "type": 2
                },
                {
                    "paragraph": "又東南二百里，曰帝囷之山，",
                    "zhushu": "去倫反。"
                },
                {
                    "paragraph": "其陽多㻬琈之玉，其隂多鐵。帝囷之水出于其上，潜于其下，多鳴蛇。",
                    "zhushu": "",
                    "type": 2
                },
                {
                    "paragraph": "又東南五十里，曰視山，其上多韭。有井焉，名曰天井，夏有水，冬竭。其上多桑，多羙堊、金玉。",
                    "zhushu": "",
                    "type": 2
                },
                {
                    "paragraph": "又東南二百里，曰前山，其木多櫧，",
                    "zhushu": "音諸。似柞。子可食。冬夏生，作屋柱，難腐。或作儲。"
                },
                {
                    "paragraph": "多栢，其陽多金，其隂多赭。",
                    "zhushu": "",
                    "type": 2
                },
                {
                    "paragraph": "又東南三百里，曰豐山，有獸焉，其狀如蝯，赤目、赤喙、黄身，名曰雍和，見則國有大恐。神耕父處之，常逰清泠之淵，出入有光，",
                    "zhushu": "清冷水在西號郊縣山上，神來時，水赤有光耀，今有屋祠之。"
                },
                {
                    "paragraph": "見則其國為敗。有九鐘焉，是知霜鳴。",
                    "zhushu": "霜降則鍾鳴，故言知也。物有自然感應，而不可為也。"
                },
                {
                    "paragraph": "其上多金，其下多榖柞杻橿。",
                    "zhushu": "",
                    "type": 2
                },
                {
                    "paragraph": "又東北八百里，曰兎牀之山，其陽多鐵，其木多藷藇，其草多雞榖，其本如雞卵，其味酸甘，食者利於人。",
                    "zhushu": "",
                    "type": 2
                },
                {
                    "paragraph": "又東六十里，曰皮山，多堊多赭，其木多松栢。",
                    "zhushu": "",
                    "type": 2
                },
                {
                    "paragraph": "又東六十里，曰瑶碧之山，其木多梓柟，其隂多青䨼，其陽多白金。有鳥焉，其狀如雉，𢘆食蜚，名曰鴆。",
                    "zhushu": "蜚，負盤也，音翡。此更一種鳥，非食蛇之鴆也。",
                    "type": 2
                },
                {
                    "paragraph": "又東四十里，曰支離之山，濟水出焉，南流注于漢。",
                    "zhushu": "今濟水出酈縣西北山中，南入漢。酈、離音字亦同。"
                },
                {
                    "paragraph": "有鳥焉，其名曰嬰勺，其狀如鵲，赤目、赤喙、白身，其尾若勺，",
                    "zhushu": "似酒勺形。"
                },
                {
                    "paragraph": "其鳴自呼。多㸲牛，多羬羊。",
                    "zhushu": "",
                    "type": 2
                },
                {
                    "paragraph": "又東北五十里，曰祑𥮐之山，",
                    "zhushu": "音彫。"
                },
                {
                    "paragraph": "其上多松栢机栢。",
                    "zhushu": "栢葉似栁，皮黄不措，子似棟，着酒中飲之，辟惡氣，浣衣去垢。核堅正黒，可以間香纓。一名括樓也。",
                    "type": 2
                },
                {
                    "paragraph": "又西北一百里，曰堇理之山，其上多松栢，多羙梓，其隂多丹䨼，多金，其獸多豹虎。有鳥焉，其狀如鵲，青身白喙，白目白尾，名曰青耕，可以禦疫，其鳴自呌。",
                    "zhushu": "",
                    "type": 2
                },
                {
                    "paragraph": "又東南三十里，曰依軲之山，",
                    "zhushu": "音枯。"
                },
                {
                    "paragraph": "其上多杻橿，多苴。",
                    "zhushu": "未詳。音𦵔。"
                },
                {
                    "paragraph": "有獸焉，其狀如犬，虎爪有甲，其名曰獜，",
                    "zhushu": "言體有鱗甲。音吝。"
                },
                {
                    "paragraph": "善駚𤘝，",
                    "zhushu": "跳躍自撲也。鞅奮兩音。"
                },
                {
                    "paragraph": "食者不風。",
                    "zhushu": "不畏天風。",
                    "type": 2
                },
                {
                    "paragraph": "又東南三十五里，曰即谷之山，多羙玉，多玄豹，",
                    "zhushu": "黒豹也。則今荆州山中出黒虎也。"
                },
                {
                    "paragraph": "多閭麈，多麢㚟。其陽多珉，其隂多青䨼。",
                    "zhushu": "",
                    "type": 2
                },
                {
                    "paragraph": "又東南四十里，曰鷄山，其上多羙梓，多桑，其草多韭。",
                    "zhushu": "",
                    "type": 2
                },
                {
                    "paragraph": "又東南五十里，曰髙前之山，其上有水焉，甚寒而清，",
                    "zhushu": "或作潜。"
                },
                {
                    "paragraph": "帝臺之漿也，",
                    "zhushu": "今河東觧縣南檀首山上有水潜出，停不流，俗名為盎漿，即此𩔖也。"
                },
                {
                    "paragraph": "飲之者不心痛。其上有金，其下有赭。",
                    "zhushu": "",
                    "type": 2
                },
                {
                    "paragraph": "又東南三十里，曰游戯之山，多杻橿榖，多玉，多封石。",
                    "zhushu": "",
                    "type": 2
                },
                {
                    "paragraph": "又東南三十五里，曰從山，其上多松栢，其下多竹。從水出于其上，潜于其下，其中多三足鼈，枝尾，",
                    "zhushu": "三足龞，名能。見爾雅。"
                },
                {
                    "paragraph": "食之無蠱疫。",
                    "zhushu": "",
                    "type": 2
                },
                {
                    "paragraph": "又東南三十里，曰嬰䃌之山，",
                    "zhushu": "音真。"
                },
                {
                    "paragraph": "其上多松栢，其下多梓櫄。",
                    "zhushu": "",
                    "type": 2
                },
                {
                    "paragraph": "又東南三十里，曰畢山。帝苑之水出焉，東北流注于視。其中多水玉，多蛟。其上多㻬琈之玉。",
                    "zhushu": "",
                    "type": 2
                },
                {
                    "paragraph": "又東南二十里，曰樂馬之山，有獸焉，其狀如彚，赤如丹火，其名曰𤟑，",
                    "zhushu": "音戾。"
                },
                {
                    "paragraph": "見則其國大疫。",
                    "zhushu": "",
                    "type": 2
                },
                {
                    "paragraph": "又東南二十五里，曰葴山，視水出焉，",
                    "zhushu": "或曰：視冝為瀙。瀙水今在南陽也。"
                },
                {
                    "paragraph": "東南流注于汝水。其中多人魚，多蛟，多頡。",
                    "zhushu": "如青狗。",
                    "type": 2
                },
                {
                    "paragraph": "又東四十里，曰嬰山，其下多青䨼，其上多金玉。",
                    "zhushu": "",
                    "type": 2
                },
                {
                    "paragraph": "又東三十里，曰虎首之山，多苴椆椐。",
                    "zhushu": "椆，未詳也。音彫。",
                    "type": 2
                },
                {
                    "paragraph": "又東二十里，曰嬰侯之山，其上多封石，其下多赤錫。",
                    "zhushu": "",
                    "type": 2
                },
                {
                    "paragraph": "又東五十里，曰大孰之山，殺水出焉，東北流注于視水，其中多白堊。",
                    "zhushu": "",
                    "type": 2
                },
                {
                    "paragraph": "又東四十里，曰卑山，其上多桃李、苴梓，多纍。",
                    "zhushu": "今虎豆、狸豆之属。纍，一名縢。音誄。",
                    "type": 2
                },
                {
                    "paragraph": "又東三十里，曰倚帝之山。其上多玉，其下多金。有獸焉，其狀如鼣鼠，",
                    "zhushu": "爾雅說鼠有十三種，中有此鼠，形所未詳也。音狗吠之吠。"
                },
                {
                    "paragraph": "白耳白喙，名曰狙如，",
                    "zhushu": "音即蛆。"
                },
                {
                    "paragraph": "見則其國有大兵。",
                    "zhushu": "",
                    "type": 2
                },
                {
                    "paragraph": "又東三十里，曰鯢山，",
                    "zhushu": "音倪。"
                },
                {
                    "paragraph": "鯢水出于其上，潜于其下，其中多羙堊，其上多金，其下多青䨼。",
                    "zhushu": "",
                    "type": 2
                },
                {
                    "paragraph": "又東三十里，曰雅山，灃水出焉，",
                    "zhushu": "音禮。今澧水出南陽。"
                },
                {
                    "paragraph": "東流注于視水。其中多大魚，其上多羙桑，其下多苴，多赤金。",
                    "zhushu": "",
                    "type": 2
                },
                {
                    "paragraph": "又東五十里，曰宣山，淪水出焉，東南流注于視水。其中多蛟。其上有桑焉，大五十尺，",
                    "zhushu": "圍五丈也。"
                },
                {
                    "paragraph": "其枝四衢，",
                    "zhushu": "言枝交互四出。"
                },
                {
                    "paragraph": "其葉大尺餘，赤理、黃華、青柎，名曰帝女之桑。",
                    "zhushu": "婦女主蚕，故以名桑。",
                    "type": 2
                },
                {
                    "paragraph": "又東四十五里，曰衡山，",
                    "zhushu": "今衡山在衡陽湘南縣，南嶽也，俗謂之岣嶁山。"
                },
                {
                    "paragraph": "其上多青䨼，多桑，其鳥多鸜鵒。",
                    "zhushu": "",
                    "type": 2
                },
                {
                    "paragraph": "又東四十里，曰豐山，其上多封石，其木多桑，多羊桃，狀如桃而方莖，",
                    "zhushu": "一名鬼桃。"
                },
                {
                    "paragraph": "可以為皮張。",
                    "zhushu": "治皮腫起。",
                    "type": 2
                },
                {
                    "paragraph": "又東七十里，曰嫗山，其上多羙玉，其下多金，其草多鷄榖。",
                    "zhushu": "",
                    "type": 2
                },
                {
                    "paragraph": "又東三十里，曰鮮山，其木多楢杻苴，其草多𧄸冬，其陽多金，其隂多鐵。有獸焉，其狀如膜大，赤喙、赤目、白尾，見則其邑有火，名曰𤝻即。",
                    "zhushu": "音移。",
                    "type": 2
                },
                {
                    "paragraph": "又東三十里，曰章山，",
                    "zhushu": "或作童山。"
                },
                {
                    "paragraph": "其陽多金，其隂多羙石。臯水出焉。東流注于澧水，其中多脆石。",
                    "zhushu": "未聞。魚脆反。",
                    "type": 2
                },
                {
                    "paragraph": "又東二十五里，曰大支之山，其陽多金，其木多榖柞，無草木。",
                    "zhushu": "",
                    "type": 2
                },
                {
                    "paragraph": "又東五十里，曰區吴之山，其木多苴。",
                    "zhushu": "",
                    "type": 2
                },
                {
                    "paragraph": "又東五十里，曰聲匈之山，其木多榖，多玉，上多封石。",
                    "zhushu": "",
                    "type": 2
                },
                {
                    "paragraph": "又東五十里，曰大騩之山，",
                    "zhushu": "上已有此山，疑同名。"
                },
                {
                    "paragraph": "其陽多赤金，其隂多砥石。",
                    "zhushu": "",
                    "type": 2
                },
                {
                    "paragraph": "又東十里，曰踵臼之山，無草木。",
                    "zhushu": "",
                    "type": 2
                },
                {
                    "paragraph": "又東北七十里，曰歴",
                    "zhushu": "或作磨。"
                },
                {
                    "paragraph": "石之山，其木多荆芑，其陽多黄金，其隂多砥石。有獸焉，其狀如狸，而白首虎爪，名曰梁渠，見則其國有大兵。",
                    "zhushu": "",
                    "type": 2
                },
                {
                    "paragraph": "又東南一百里，曰求山，求水出于其上，潜于其下，中有羙赭，其木多苴，多䉋，",
                    "zhushu": "篠属。"
                },
                {
                    "paragraph": "其陽多金，其隂多鐵。",
                    "zhushu": "",
                    "type": 2
                },
                {
                    "paragraph": "又東二百里，曰丑陽之山，其上多椆椐。有鳥焉，其狀如烏而赤足，名曰𩢢餘，",
                    "zhushu": "音如枳柑之枳。"
                },
                {
                    "paragraph": "可以禦火。",
                    "zhushu": "",
                    "type": 2
                },
                {
                    "paragraph": "又東三百里，曰奧山，其上多栢杻橿，其陽多㻬琈之玉。奥水出焉，東流注于視水。",
                    "zhushu": "",
                    "type": 2
                },
                {
                    "paragraph": "又東三十五里，曰服山，其木多苴，其上多封石，其下多赤錫。",
                    "zhushu": "",
                    "type": 2
                },
                {
                    "paragraph": "又東三百里，曰杳山，其上多嘉榮草，多金玉。",
                    "zhushu": "",
                    "type": 2
                },
                {
                    "paragraph": "又東三百五十里，曰几山，其木多楢、檀、杻，其草多香。有獸焉，其狀如彘，黃身、白頭、白尾，名曰聞𧲂，",
                    "zhushu": "音隣。"
                },
                {
                    "paragraph": "見則天下大風。",
                    "zhushu": "𧲂，一作　，音瓶。"
                },
                {
                    "paragraph": "凡荆山之首，自翼望之山至于几山，凡四十八山，三千七百三十二里。其神狀皆彘身人首。其祠：毛用一雄雞祈，瘞用一珪，糈用五種之精。禾山，帝也，其祠：太牢之具，羞瘞倒毛，",
                    "zhushu": "薦羞，反倒牲埋之也。",
                    "type": 2
                },
                {
                    "paragraph": "用一璧，牛無常。堵山、玉山，冡也，皆倒祠，羞毛少牢，嬰毛吉玉。",
                    "zhushu": "",
                    "type": 2
                },
                {
                    "paragraph": "中次十二經洞庭山之首，曰篇遇之山，",
                    "zhushu": "或作肩。"
                },
                {
                    "paragraph": "無草木，多黃金。",
                    "zhushu": "",
                    "type": 2
                },
                {
                    "paragraph": "又東南五十里，曰雲山，無草木，有桂竹，甚毒，傷人必死。",
                    "zhushu": "今始興郡桂陽縣出筀竹，大者圍二尺，長四丈。又交趾有篥竹，實中勁强，有毒，銳以刺虎，中之則死，亦此𩔗也。"
                },
                {
                    "paragraph": "其上多黃金。其下多㻬琈之玉。",
                    "zhushu": "",
                    "type": 2
                },
                {
                    "paragraph": "又東南一百三十里，曰龜山，其木多榖、柞、椆、椐，其上多黄金，其下多青雄黃，多扶竹。",
                    "zhushu": "卭竹也，髙節實中，中杖也，名之扶老竹。",
                    "type": 2
                },
                {
                    "paragraph": "又東七十里，曰丙山，多筀竹，多黄金、銅、鐵，無木。",
                    "zhushu": "",
                    "type": 2
                },
                {
                    "paragraph": "又東南五十里，曰風伯之山，其上多金玉，其下多痠石、文石，",
                    "zhushu": "未詳痠石之義。"
                },
                {
                    "paragraph": "多鐵，其木多栁、杻、檀、楮。其東有林焉，名曰莽浮之林，多羙木鳥獸。",
                    "zhushu": "",
                    "type": 2
                },
                {
                    "paragraph": "又東一百五十里，曰夫夫之山，其上多黄金，其下多青雄黃，其木多桑楮，其草多竹雞皷。神于兒居之，其狀人身而身操兩蛇，常逰于江淵，出入有光。",
                    "zhushu": "",
                    "type": 2
                },
                {
                    "paragraph": "又東南一百二十里，曰洞庭之山，",
                    "zhushu": "今長沙巴陵縣西又有洞庭陂，潛伏通江。離騷曰：“邅吾道𠔃洞庭”，“洞庭波𠔃木葉下”，皆謂此也。字或作銅，冝從水。"
                },
                {
                    "paragraph": "其上多黄金，其下多銀鐵，其木多柤棃橘櫾，其草多葌、蘪蕪、芍藥、芎藭。",
                    "zhushu": "蘪蕪，似蛇牀而香也。"
                },
                {
                    "paragraph": "帝之二女居之，",
                    "zhushu": "天帝之二女而處江為神，即列仙傳江妃二女也。離騷九歌所謂湘夫人稱帝子者是也。而河圗玉版曰：“湘夫人者，帝堯女也。秦始皇浮江至湘山，逢大風，而問博士：‘湘君何神？’博士曰：‘聞之堯二女，舜妃也，死而葬此。’”列女傳曰：“二女死扵江湘之間，俗謂為湘君。”鄭司農亦以舜妃為湘君。說者皆以舜陟方而死，二妃從之，俱溺死於湘江，遂號為湘夫人。按九歌湘君、湘夫人自是二神。江、湘之有夫人，猶河洛之有虙妃也。此之為靈與天地並矣，安得謂之堯女？且既謂之堯女，安得復總云湘君哉？何以考之？禮記曰：“舜葬蒼梧，二妃不從。”明二妃生不從征，死不從葬，義可知矣。即令從之，二女靈達，鍳通無方，尚能以烏工龍裳救井廪之難，豈當不能自免於風波，而有双淪之患乎？假復如此，傳曰：“生為上公，死為貴神。禮五岳，比三公。”四瀆比諸侯。今湘川不及四瀆，無秩於命祀，而二女帝者之后，配靈神祇，無緣當復下降小水，而為夫人也。參互其義，義既混錯；錯紵其理，理無可據，斯不然矣。原其致謬之由，由乎俱以帝女為名，名實相亂，莫矯其失，習非勝是，終古不悟，可悲矣！"
                },
                {
                    "paragraph": "是常逰于江淵。澧沅之風，交瀟湘之淵，",
                    "zhushu": "此言二女逰戯江之淵府，則能皷三江，令風波之氣共相交通，言其靈響之意也。江、湘、沅水皆共㑹巴陵頭，故號為三江之口。澧又去之七、八十里而入江焉。淮南子曰：“弋釣瀟湘。”今所在未詳也。瀟，音肖。"
                },
                {
                    "paragraph": "是在九江之間，",
                    "zhushu": "地里志：“九江今在潯陽南。江自潯陽而分為九，皆東會于大江。”書曰：“九江孔殷”是也。"
                },
                {
                    "paragraph": "出入必以飄風㬥雨。是多怪神，狀如人而載蛇，左右手操蛇，多怪鳥。",
                    "zhushu": "",
                    "type": 2
                },
                {
                    "paragraph": "又東南一百八十里，曰暴山，其木多㯶柟、荆𦬊、竹箭、䉋箘，",
                    "zhushu": "菌，亦篠𩔗，中箭，見禹貢。"
                },
                {
                    "paragraph": "其上多黄金玉，其下多文石、鐵，其獸多麋鹿𣋴就。",
                    "zhushu": "就，鵰也。見廣雅。",
                    "type": 2
                },
                {
                    "paragraph": "又東南二百里，曰即公之山，其上多黄金，其下多㻬琈之玉，其木多栁杻檀桑。有獸焉，其狀如龜而白身赤首，名曰蛫，",
                    "zhushu": "音詭。"
                },
                {
                    "paragraph": "是可以禦火。",
                    "zhushu": "",
                    "type": 2
                },
                {
                    "paragraph": "又東南一百五十九里，曰堯山，其隂多黃堊，其陽多黃金，其木多荆芑栁檀，其草多藷、藇、㭉。",
                    "zhushu": "",
                    "type": 2
                },
                {
                    "paragraph": "又東南一百里，曰江浮之山，其上多銀、砥礪，無草木，其獸多豕鹿。",
                    "zhushu": "",
                    "type": 2
                },
                {
                    "paragraph": "又東二百里，曰真𨹧之山，其上多黃金，其下多玉，其木多榖、柞、栁、杻，其草多榮草。",
                    "zhushu": "",
                    "type": 2
                },
                {
                    "paragraph": "又東南一百二十里，曰陽帝之山，多羙銅，其木多檀、杻、檿、楮，",
                    "zhushu": "檿，山桑也。"
                },
                {
                    "paragraph": "其獸多麢、麝。",
                    "zhushu": "",
                    "type": 2
                },
                {
                    "paragraph": "又南九十里，曰柴桑之山，",
                    "zhushu": "今在潯陽柴桑縣南，共廬山相連也。"
                },
                {
                    "paragraph": "其上多銀，其下多碧，多冷石、赭，其木多栁、芑、楮、桑，其獸多麋、鹿，多白蛇、飛蛇。",
                    "zhushu": "即螣蛇，乗霧而飛者。",
                    "type": 2
                },
                {
                    "paragraph": "又東二百三十里，曰榮余之山，其上多銅，其下多銀，其木多栁、芑，其蟲多怪蛇、怪蟲。",
                    "zhushu": "",
                    "type": 2
                },
                {
                    "paragraph": "凡洞庭山之首，自篇遇之山至于榮余之山，凡十五山，二千八百里，其神狀皆鳥身而龍首。其祠：毛用一雄鷄、一牝豚刉，",
                    "zhushu": "刉亦割刺之名。"
                },
                {
                    "paragraph": "糈用稌。凡夫夫之山、即公之山、堯山、陽帝之山，皆冢也，其祠：皆肆瘞，",
                    "zhushu": "肆，陳之也。陳牲玉而後埋藏之。"
                },
                {
                    "paragraph": "祈用酒，毛用少牢，嬰毛一吉玉。洞庭、榮余山，神也，其祠：皆肆瘞，",
                    "zhushu": "肆竟，然後依前埋之也。"
                },
                {
                    "paragraph": "祈酒太牢祠，嬰用圭璧十五，五彩惠之。",
                    "zhushu": "惠，猶飾也，方言也。",
                    "type": 2
                },
                {
                    "paragraph": "右中經之山志，大凡百九十七山，二萬一千三百七十一里。大凡天下名山五千三百七十，居地大凡六萬四千五十六里。",
                    "zhushu": ""
                },
                {
                    "paragraph": "禹曰：天下名山，經五千三百七十山，六萬四千五十六里，居地也。言其五臧，盖其餘小山甚衆，不足記云。天地之東西二萬八千里，南北二萬六千里，出水之山者八千里，受水者八千里，出銅之山四百六十七，出鐵之山三千六百九十。此天地之所分壤樹榖也，戈矛之所發也，刀鎩之所起也。能者有餘，拙者不足。封於太山，禪於梁父，七十二家，得失之數，皆在此内，是謂國用。",
                    "zhushu": "管子地數云：“封禪之王七十二家”也。",
                    "type": 2
                },
                {
                    "paragraph": "右五臧山經五篇，大凡一萬五千五百三字。",
                    "zhushu": ""
                }
            ]
        },
        {
            "name": "海外南經第六",
            "paragraphs": [
                {
                    "paragraph": "海外南經第六",
                    "zhushu": "",
                    "type": 1
                },
                {
                    "paragraph": "地之所載，六合之間，",
                    "zhushu": "四方上下爲六合也。"
                },
                {
                    "paragraph": "四海之内，照之以日月，經之以星辰，紀之以四時，要之以太歳，神靈所生，其物異形，或夭或壽，唯聖人能通其道。",
                    "zhushu": "言自非窮理盡性者，則不能原極其情變。"
                },
                {
                    "paragraph": "海外自西南陬至東南陬者，",
                    "zhushu": "陬，猶隅也。音騶。",
                    "type": 2
                },
                {
                    "paragraph": "結匈國在其西南，其爲人結匈。",
                    "zhushu": "臆前胅出，如人結喉也。"
                },
                {
                    "paragraph": "南山在其東南。自此山來，蟲爲蛇，蛇號爲魚。",
                    "zhushu": "以蟲爲蛇，以蛇爲魚。"
                },
                {
                    "paragraph": "一曰：南山在結匈東南。比翼鳥在其東，其爲鳥青赤，",
                    "zhushu": "似鳬。"
                },
                {
                    "paragraph": "兩鳥比翼。一曰：在南山東。",
                    "zhushu": "",
                    "type": 2
                },
                {
                    "paragraph": "羽民國在其東南，其為人長頭，身生羽。",
                    "zhushu": "能飛不能逺，卵生，畫似仙人也。"
                },
                {
                    "paragraph": "一曰：在比翼鳥東南，其為人長頰，",
                    "zhushu": "啓筮曰：“羽民之状，鳥喙，赤目而白首。”"
                },
                {
                    "paragraph": "有神人二八，連臂，為帝司夜於此野，",
                    "zhushu": "晝𨼆夜見。"
                },
                {
                    "paragraph": "在羽民東。其為人小頰赤肩，",
                    "zhushu": "當脾上正赤也。"
                },
                {
                    "paragraph": "盡十六人。",
                    "zhushu": "疑此後人所增益語耳。"
                },
                {
                    "paragraph": "畢方鳥在其東，青水西，其為鳥人面一脚。一曰在二八神東，",
                    "zhushu": "",
                    "type": 2
                },
                {
                    "paragraph": "讙頭國在其南，其為人人靣，有翼，鳥喙，方捕魚。",
                    "zhushu": "讙兠，堯臣，有罪，自投南海而死。帝憐之，使其子居南海而祠之，畫亦似仙人也。"
                },
                {
                    "paragraph": "一曰：在畢方東。或曰：讙朱國。",
                    "zhushu": "",
                    "type": 2
                },
                {
                    "paragraph": "厭火國在其國南，獸身黒色，生火出其口中。",
                    "zhushu": "言能吐火，畫似獼猴而黒色也。"
                },
                {
                    "paragraph": "一曰：在讙朱東。",
                    "zhushu": "",
                    "type": 2
                },
                {
                    "paragraph": "三株樹在厭火北，生赤水上，其爲𣗳如栢，葉皆爲珠。一曰：其爲樹若彗。",
                    "zhushu": "如彗星状。",
                    "type": 2
                },
                {
                    "paragraph": "三苖國在赤水東，其爲人相隨。",
                    "zhushu": "昔堯以天下讓舜，三苖之君非之，帝殺之。有苖之民叛，入南海，爲三苖國。"
                },
                {
                    "paragraph": "一曰：三毛國。",
                    "zhushu": "",
                    "type": 2
                },
                {
                    "paragraph": "臷國在其東，",
                    "zhushu": "音秩，亦音替。"
                },
                {
                    "paragraph": "其爲人黄，能操弓射蛇。",
                    "zhushu": "大荒經云此國自然有五穀衣服。"
                },
                {
                    "paragraph": "一曰：臷國在三毛東。",
                    "zhushu": "",
                    "type": 2
                },
                {
                    "paragraph": "貫匈國在其東，其爲人匈有竅。",
                    "zhushu": "尸子曰：“四夷之民，有貫匈者，有深目者，有長肱者，黄帝之徳甞致之。”異物志曰：“穿匈之國，去其衣則無自然者。”蓋似效此貫匈人也。"
                },
                {
                    "paragraph": "一曰：在臷國東。",
                    "zhushu": "",
                    "type": 2
                },
                {
                    "paragraph": "交脛國在其東，其爲人交脛。",
                    "zhushu": "言脚脛曲戾相交，所謂雕題、交趾者也。或作頸，其爲人交頸而行也。"
                },
                {
                    "paragraph": "一曰：在穿匈東。",
                    "zhushu": "",
                    "type": 2
                },
                {
                    "paragraph": "不死民在其東，其爲人黒色，壽不死。",
                    "zhushu": "有貟丘山，上有不死樹，食之乃壽。亦有赤泉，飲之不老。"
                },
                {
                    "paragraph": "一曰：在穿匈國東。",
                    "zhushu": "",
                    "type": 2
                },
                {
                    "paragraph": "岐舌國在其東，",
                    "zhushu": "其人舌皆岐，或云：“支舌也。”"
                },
                {
                    "paragraph": "一曰：在不死民東。",
                    "zhushu": "",
                    "type": 2
                },
                {
                    "paragraph": "崑崙墟在其東，墟四方。",
                    "zhushu": "墟，山下基也。"
                },
                {
                    "paragraph": "一曰：在岐舌東，爲墟四方。",
                    "zhushu": "",
                    "type": 2
                },
                {
                    "paragraph": "羿與鑿齒戰於壽華之野，羿射殺之，在崑崙墟東。羿持弓矢，鑿齒持盾。",
                    "zhushu": "鑿齒，亦人也，齒如鑿，長五六尺，因以名云。"
                },
                {
                    "paragraph": "一曰：戈",
                    "zhushu": "。未詳。",
                    "type": 2
                },
                {
                    "paragraph": "三首國在其東，其為人一身三首。一曰：在鑿齒東。",
                    "zhushu": "",
                    "type": 2
                },
                {
                    "paragraph": "周饒國在其東，其為人短小，冠帶。",
                    "zhushu": "其人長三尺，穴居，能為機巧，有五榖也。"
                },
                {
                    "paragraph": "一曰：焦僥國在三首東。",
                    "zhushu": "外傳云：“焦饒民長三尺，短之至也。”詩含神霧曰：“從中州以東西四十萬里，得焦僥國，人長　尺五寸也。”",
                    "type": 2
                },
                {
                    "paragraph": "長臂國在其東，捕魚水中，兩手各操一魚。",
                    "zhushu": "舊說云：“其人手下垂至地。”魏黄初中，玄菟太守王頎討髙句麗王宫，窮追之，過沃沮國，其東界臨大海，近日之所出。問其耆老：“海東復有人否？”云：“甞在海中得一布褶，身如中人衣，兩袖長三尺。”即此長臂人衣也。"
                },
                {
                    "paragraph": "一曰：在焦僥東，捕魚海中。",
                    "zhushu": "",
                    "type": 2
                },
                {
                    "paragraph": "狄山，帝堯𦵏于陽，",
                    "zhushu": "吕氏春秋曰：“堯𦵏榖林。”今陽城縣西、東阿縣城次鄊中、赭陽縣湘亭南皆有堯冡。"
                },
                {
                    "paragraph": "帝嚳𦵏于隂。",
                    "zhushu": "嚳，堯父，號髙辛。今冡在頓丘縣城南䑓隂野中也，音酷。"
                },
                {
                    "paragraph": "爰有熊、羆、文虎、",
                    "zhushu": "彫，虎也。尸子曰：“中黄伯：‘余左執大行之優，而右搏雕虎也。’”"
                },
                {
                    "paragraph": "蜼、豹、",
                    "zhushu": "蜼，獼猴𩔖。"
                },
                {
                    "paragraph": "離朱、",
                    "zhushu": "木名也，見莊子。今圖作赤烏。"
                },
                {
                    "paragraph": "視肉、",
                    "zhushu": "聚肉，形如牛肝，有兩目也，食之無盡，尋復更生如故。"
                },
                {
                    "paragraph": "吁咽，",
                    "zhushu": "所未詳也。"
                },
                {
                    "paragraph": "文王皆𦵏其所。",
                    "zhushu": "今文王墓在長安鄗聚社中。案帝王冡墓皆有定䖏，而山海經徃徃復見之者，盖以聖人久扵其位，仁化廣及，恩洽鳥獸，至扵殂亡，四海若䘮考蚍，無思不哀，故絶域殊俗之人聞天子崩，各自立坐而祭醊哭泣，起土為冡，是以所在有焉。亦猶漢氏諸逺郡國皆有天子廟，此其遺𧰼也。",
                    "type": 2
                },
                {
                    "paragraph": "一曰：湯山。一曰：爰有熊、羆、文虎、蜼、豹、離朱、　乆、",
                    "zhushu": "乆，鴝鶹之屬。"
                },
                {
                    "paragraph": "視肉、虖交。",
                    "zhushu": "所未詳也。"
                },
                {
                    "paragraph": "其范林方三百里。",
                    "zhushu": "言林木汜濫布衍也。"
                },
                {
                    "paragraph": "南方祝融，獸身人面，乘兩龍。",
                    "zhushu": "火神也。"
                }
            ]
        },
        {
            "name": "海外西經第七",
            "paragraphs": [
                {
                    "paragraph": "海外西經第七",
                    "zhushu": "",
                    "type": 1
                },
                {
                    "paragraph": "海外自西南陬至西北陬者：",
                    "zhushu": "",
                    "type": 2
                },
                {
                    "paragraph": "滅䝉鳥在結匈國北，為鳥青，赤尾。",
                    "zhushu": "",
                    "type": 2
                },
                {
                    "paragraph": "大運山高三百仭，在滅䝉鳥北。",
                    "zhushu": "",
                    "type": 2
                },
                {
                    "paragraph": "大樂之野，夏后啓於此儛九代，",
                    "zhushu": "九代，馬名。儛，謂盤作之令儛也。"
                },
                {
                    "paragraph": "乘兩龍，雲盖三層，",
                    "zhushu": "曾，猶重也。"
                },
                {
                    "paragraph": "左手操翳，",
                    "zhushu": "羽葆　也。"
                },
                {
                    "paragraph": "右手操環，",
                    "zhushu": "玉空邊䓁為環。"
                },
                {
                    "paragraph": "佩玉璜，",
                    "zhushu": "半璧曰璜。"
                },
                {
                    "paragraph": "在大運山北，",
                    "zhushu": "歸蔵鄭母經曰：“夏后啓筮：御飛龍登于天，吉明。”啓亦仙也。"
                },
                {
                    "paragraph": "一曰大遺之野。",
                    "zhushu": "大荒經云“大穆之野”。",
                    "type": 2
                },
                {
                    "paragraph": "三身國在夏后啓北，一首而三身。",
                    "zhushu": "",
                    "type": 2
                },
                {
                    "paragraph": "一臂國在其北，一臂一目一鼻孔，有黄馬，虎文，一目而一手。",
                    "zhushu": "",
                    "type": 2
                },
                {
                    "paragraph": "竒肱之國",
                    "zhushu": "或作弘。竒，音覊。"
                },
                {
                    "paragraph": "在其北，其人一臂三目，有隂有陽，乘文馬。",
                    "zhushu": "隂在上，陽在下，文馬即吉良也。"
                },
                {
                    "paragraph": "有鳥焉，兩頭，赤黄色，在其旁。",
                    "zhushu": "其人善為機巧以取百禽，能作飛車，從風逺行。湯時得之扵豫州界中，即壊之不以示人。後十年，西風至，復作遣之。"
                },
                {
                    "paragraph": "形天與帝至此争神，帝斷其首，𦵏之常羊之山。乃以乳為目，以臍為口，操干戚以舞。",
                    "zhushu": "干。盾。戚，斧也。是為無首之民。"
                },
                {
                    "paragraph": "女祭、女戚在其北，居兩水間，戚操魚䱉，",
                    "zhushu": "鱓魚屬。"
                },
                {
                    "paragraph": "祭操爼",
                    "zhushu": "。肉几。"
                },
                {
                    "paragraph": "䳐鳥、𪆻鳥，",
                    "zhushu": "次、瞻兩音。"
                },
                {
                    "paragraph": "其色青黄，所經國亡，",
                    "zhushu": "此應禍之鳥，即今梟、鵂鶹之𩔗。"
                },
                {
                    "paragraph": "在女祭北。䳐鳥人面，居山上。一曰維鳥，青鳥黄鳥所集。",
                    "zhushu": "",
                    "type": 2
                },
                {
                    "paragraph": "丈夫國在維鳥北，其為人衣冠帶劔。",
                    "zhushu": "殷帝太戊使王孟採藥，從西王母至此，絶粮不能進，食木實，衣木皮，終身無妻而生二子，從形中出，其父即死，是為丈夫民。",
                    "type": 2
                },
                {
                    "paragraph": "女丑之尸生，而十日炙殺之，在丈夫北，以右手鄣其面，",
                    "zhushu": "蔽面。"
                },
                {
                    "paragraph": "十日居上，女丑居山之上。",
                    "zhushu": "",
                    "type": 2
                },
                {
                    "paragraph": "巫咸國在女丑北，右手操青蛇，左手操赤蛇，在登葆山，群巫所從上下也。",
                    "zhushu": "採藥徃來。",
                    "type": 2
                },
                {
                    "paragraph": "并封在巫咸東，其狀如彘，前後皆有首，黑。",
                    "zhushu": "今弩弦蛇，亦此𩔖也。",
                    "type": 2
                },
                {
                    "paragraph": "女子國在巫咸北，兩女子居，水周之。",
                    "zhushu": "有黄池，婦人入浴，出即懐姙矣。若生男子，三歳輒死。周，猶繞也。離騷曰“水周於堂下”也。"
                },
                {
                    "paragraph": "一曰居一門中。",
                    "zhushu": "",
                    "type": 2
                },
                {
                    "paragraph": "軒轅之國在此窮山之際，其不壽者八百歳，",
                    "zhushu": "其國在山南邊也。大荒經曰：“岷山之南。”"
                },
                {
                    "paragraph": "在女子國北。人靣蛇身，尾交首上。",
                    "zhushu": ""
                },
                {
                    "paragraph": "窮山在其北，不敢西射，畏軒轅之丘。",
                    "zhushu": "言敬畏黄帝威靈，故不敢向西而射也。"
                },
                {
                    "paragraph": "在軒轅國北，其丘方，四蛇相繞。",
                    "zhushu": "繚繞樛纒。"
                },
                {
                    "paragraph": "此諸夭之野，",
                    "zhushu": "夭，音妖。"
                },
                {
                    "paragraph": "鸞鳥自歌，鳯鳥自舞；鳯皇夘，民食之；甘露，民飲之，所欲自從也。",
                    "zhushu": "言滋味無所不有，所願得自在，此謂天野也。"
                },
                {
                    "paragraph": "百獸相與群居，在四蛇北。其人兩手操卵食之，兩鳥居前導之。",
                    "zhushu": "",
                    "type": 2
                },
                {
                    "paragraph": "龍魚𨹧居，在其北，狀如狸。",
                    "zhushu": "或曰：“龍魚似狸，一角。”"
                },
                {
                    "paragraph": "一曰鰕，",
                    "zhushu": "音遐。"
                },
                {
                    "paragraph": "即有神聖乘此以行九野。",
                    "zhushu": "九域之野。"
                },
                {
                    "paragraph": "一曰鼈魚，在夭野北，其為魚也如鯉。",
                    "zhushu": "鼈音惡，横也。",
                    "type": 2
                },
                {
                    "paragraph": "白民之國在龍魚北，白身被髪。",
                    "zhushu": "言其人體洞白。"
                },
                {
                    "paragraph": "有乘黄，其狀如狐，其背上有角，乘之壽二千歳。",
                    "zhushu": "周書曰：“白民乘黄，似狐，背上有兩角。”即飛黄也。淮南子曰：“天下有道，飛黄伏皂。”",
                    "type": 2
                },
                {
                    "paragraph": "肅慎之國在白民北，有樹名曰雄",
                    "zhushu": "或作雒。"
                },
                {
                    "paragraph": "常，先入代，帝於此取之。",
                    "zhushu": "其俗無衣服，中國有聖帝代立者，則此木生皮可衣也。",
                    "type": 2
                },
                {
                    "paragraph": "長股之國，在雄常北，被髪。",
                    "zhushu": "國在赤水東也。長臂人身如中人，而臂長二丈，以類推之，則此人脚過三丈矣。黄帝時至。或曰：長脚人常負長臂人，入海中捕魚也。"
                },
                {
                    "paragraph": "一曰長脚。",
                    "zhushu": "或曰有喬國，今伎家喬人，盖𧰼此身。"
                },
                {
                    "paragraph": "西方蓐收，左耳有蛇，乘兩龍。",
                    "zhushu": "金神也。人靣、虎𤓰、白毛執𨱆。見外傳。"
                }
            ]
        },
        {
            "name": "海外北經第八",
            "paragraphs": [
                {
                    "paragraph": "海外北經第八",
                    "zhushu": "",
                    "type": 1
                },
                {
                    "paragraph": "海外自東北陬至西北陬者：",
                    "zhushu": "",
                    "type": 2
                },
                {
                    "paragraph": "無䏿之國",
                    "zhushu": "音啓，或作綮。"
                },
                {
                    "paragraph": "在長股東，為人無䏿。",
                    "zhushu": "䏿，肥腸也。其人穴居，食土，無男女，死即埋之，其心不朽，死百廿歳，乃復更生。",
                    "type": 2
                },
                {
                    "paragraph": "鍾山之神，名曰燭隂，",
                    "zhushu": "燭龍也。是燭九隂，因名云。"
                },
                {
                    "paragraph": "視為晝，暝為夜，吹為冬，呼為夏，不飲不食，不息，息為風。",
                    "zhushu": "息，氣息也。"
                },
                {
                    "paragraph": "身長千里，在無䏿之東。其為物，人靣蛇身，赤色，居鍾山下。",
                    "zhushu": "淮南子曰：“龍身一足。”",
                    "type": 2
                },
                {
                    "paragraph": "一目國在其東，一目中其靣而居。一曰有手足。",
                    "zhushu": "",
                    "type": 2
                },
                {
                    "paragraph": "柔利國在一目東，為人一手一足，反膝，曲足居上。",
                    "zhushu": "一脚一手反卷曲也。"
                },
                {
                    "paragraph": "一云留利之國，人足反折。",
                    "zhushu": "",
                    "type": 2
                },
                {
                    "paragraph": "共工之臣曰相栁氏，",
                    "zhushu": "共工，覇九州者。"
                },
                {
                    "paragraph": "九首，以食于九山。",
                    "zhushu": "頭各自食一山之物，言貪暴難饜。"
                },
                {
                    "paragraph": "相栁之所抵，厥為澤谿。",
                    "zhushu": "抵、觸。厥，掘也，音撅。"
                },
                {
                    "paragraph": "禹殺相桞，其血腥，不可以樹五穀種。禹厥之，三仭三沮，",
                    "zhushu": "掘塞之而上三沮滔，言其血膏浸潤壞地。"
                },
                {
                    "paragraph": "乃以為衆帝之臺，",
                    "zhushu": "言地潤濕，唯可積土以為臺觀。"
                },
                {
                    "paragraph": "在崑崙之北，",
                    "zhushu": "此崑崙山在海外者。"
                },
                {
                    "paragraph": "柔利之東。相桞者，九首人面，蛇身而青，不敢北射，畏共工之臺。臺在其東，臺四方，隅有一蛇，虎色，首衝南方。",
                    "zhushu": "衝，猶向也。",
                    "type": 2
                },
                {
                    "paragraph": "深目國在其東，為人舉一手一目，",
                    "zhushu": "一作曰。"
                },
                {
                    "paragraph": "在共工臺東。",
                    "zhushu": ""
                },
                {
                    "paragraph": "無膓之國在深目東，",
                    "zhushu": "一作南。"
                },
                {
                    "paragraph": "其為人長而無膓。",
                    "zhushu": "為人長大，腹内無膓，所食之物直通過。",
                    "type": 2
                },
                {
                    "paragraph": "聶耳之國在無腸國東，使兩文虎，為人兩手聶其耳，",
                    "zhushu": "言耳長，行則以手攝持之也。音諾頰反。"
                },
                {
                    "paragraph": "縣居海水中，",
                    "zhushu": "縣，猶邑也。"
                },
                {
                    "paragraph": "及水所出入竒物。",
                    "zhushu": "言盡規有之。"
                },
                {
                    "paragraph": "兩虎在其東。",
                    "zhushu": "",
                    "type": 2
                },
                {
                    "paragraph": "夸父與日逐走，入日，",
                    "zhushu": "言及日於將入也。逐，音胄。"
                },
                {
                    "paragraph": "渴欲得飲。飲於河、渭，河、渭不足，北飲大澤，未至，道渴而死。弃其杖，化為鄧林。",
                    "zhushu": "夸父者，盖神人之名也。其能及日景而傾河、渭，豈以走飲哉？寄用於走飲，其幾乎不疾而速，不行而至者矣。此以一體為萬殊，存亡代謝，寄鄧林而遯形，惡得尋其靈化哉。",
                    "type": 2
                },
                {
                    "paragraph": "愽父國在聶耳東，其為人大，右手操青蛇，左手操黄蛇。鄧林在其東，二樹木。一曰愽父。禹所積石之山在其東，河水所入。",
                    "zhushu": "河出崑崙而潜行地下，至葱嶺復出，注塩澤。從塩澤復行，南出於此山，而為中國河，遂注海也。書曰：“導河積石。”言時有壅塞，故導利以通之。",
                    "type": 2
                },
                {
                    "paragraph": "拘纓之國在其東，一手把纓。",
                    "zhushu": "言其人常以一手持冠纓也。或曰：“纓冝作廮。”"
                },
                {
                    "paragraph": "一曰利纓之國，尋木長千里，在拘纓南，生河上西北。跂踵國在拘纓東，",
                    "zhushu": "音企。"
                },
                {
                    "paragraph": "其為人大，兩足亦大。",
                    "zhushu": "其人行，脚跟不着地也。孝經鈎命訣曰：“焦僥、跂踵，重譯欵塞”也。"
                },
                {
                    "paragraph": "一曰大踵。",
                    "zhushu": "",
                    "type": 2
                },
                {
                    "paragraph": "歐絲之野，在大踵東，一女子跪據樹歐絲。",
                    "zhushu": "言噉桑而吐絲，盖蚕𩔖也。"
                },
                {
                    "paragraph": "三桑無枝，在歐絲東，其木長百仭，無枝。",
                    "zhushu": "言皆長百仭也。",
                    "type": 2
                },
                {
                    "paragraph": "范林方三百里，在三桑東，洲環其下。",
                    "zhushu": "洲，水中可居者。環，繞也。"
                },
                {
                    "paragraph": "務隅之山，帝顓頊𦵏于陽，",
                    "zhushu": "顓頊號為髙陽，冡今在濮陽，故帝丘也。一曰：頊丘縣城門外廣陽里中。"
                },
                {
                    "paragraph": "九嬪𦵏于隂，",
                    "zhushu": "嬪，婦。"
                },
                {
                    "paragraph": "一曰爰有熊、羆、文虎、離朱、乆、視肉。",
                    "zhushu": "",
                    "type": 2
                },
                {
                    "paragraph": "平丘在三桑東，爰有遺玉、",
                    "zhushu": "遺玉，玉石。"
                },
                {
                    "paragraph": "青鳥、視肉、楊栁、甘柤、",
                    "zhushu": "其𣗳枝幹皆赤，黄華，白葉，黒實。吕氏春秋曰：“其山之東有甘柤焉。”音如柤棃之柤。"
                },
                {
                    "paragraph": "甘華，",
                    "zhushu": "亦赤，枝幹，黄華。"
                },
                {
                    "paragraph": "百果所生，在兩山夾上谷，二大丘居中，名曰平丘。",
                    "zhushu": ""
                },
                {
                    "paragraph": "北海内有獸，其狀如馬，名曰騊駼。",
                    "zhushu": "陶、塗兩音，見爾雅。"
                },
                {
                    "paragraph": "有獸焉，其名曰駮，狀如白馬，鋸牙，食虎豹。",
                    "zhushu": "周書曰：“義渠兹白。兹白若白馬，鋸牙，食虎豹。”案此二説與爾雅同。"
                },
                {
                    "paragraph": "有素獸焉，狀如馬，名曰蛩蛩。",
                    "zhushu": "即蛩蛩鉅虚也，一走百里，見穆天子傳。音卭。"
                },
                {
                    "paragraph": "有青獸焉，狀如虎，名曰羅羅。",
                    "zhushu": "",
                    "type": 2
                },
                {
                    "paragraph": "北方禺彊，人面鳥身，珥兩青蛇，踐兩青蛇。",
                    "zhushu": "字玄𡨋，水神也。莊周曰：“禺彊立扵北極。”一曰禺京。一本云：“北方禺彊，黒身手足，乘兩龍。”"
                }
            ]
        },
        {
            "name": "海外東經第九",
            "paragraphs": [
                {
                    "paragraph": "海外東經第九",
                    "zhushu": "",
                    "type": 1
                },
                {
                    "paragraph": "海外自東南陬至東北陬者：",
                    "zhushu": "",
                    "type": 2
                },
                {
                    "paragraph": "𨲠丘，",
                    "zhushu": "音嗟。或作髪。"
                },
                {
                    "paragraph": "爰有遺玉、青馬、視肉、楊栁、甘柤、甘華，甘果所生，在東海。兩山夾丘，上有樹木。一曰嗟丘，一曰百果所在。在堯葬東。",
                    "zhushu": "",
                    "type": 2
                },
                {
                    "paragraph": "大人國在其北，為人大，坐而削舡。一曰在𨲠丘北。",
                    "zhushu": "",
                    "type": 2
                },
                {
                    "paragraph": "奢比之尸在其北，",
                    "zhushu": "亦神名也。"
                },
                {
                    "paragraph": "獸身，人面大耳，珥兩青蛇。",
                    "zhushu": "珥，以蛇貫耳也，音釣餌之餌。"
                },
                {
                    "paragraph": "一曰肝榆之尸在大人北。",
                    "zhushu": "",
                    "type": 2
                },
                {
                    "paragraph": "君子國在其北，衣冠帶劔，食獸，使二大虎在旁，其人好讓不爭。有薰",
                    "zhushu": "或作堇。"
                },
                {
                    "paragraph": "華草，朝生夕死。一曰在肝榆之尸北。",
                    "zhushu": "",
                    "type": 2
                },
                {
                    "paragraph": "𧈫𧈫在其北，",
                    "zhushu": "音虹。"
                },
                {
                    "paragraph": "各有兩首。",
                    "zhushu": "虹，螮蝀也。"
                },
                {
                    "paragraph": "一曰在君子國北。",
                    "zhushu": "",
                    "type": 2
                },
                {
                    "paragraph": "朝陽之谷，神曰天吴，是為水伯，在𧈫𧈫北、兩水間。其為獸也，八首人面，八足八尾，皆青黄。",
                    "zhushu": "大荒東經東十尾。",
                    "type": 2
                },
                {
                    "paragraph": "青丘國在其北，",
                    "zhushu": "其人食五榖，衣絲帛。"
                },
                {
                    "paragraph": "其狐四足九尾。一曰在朝陽北。",
                    "zhushu": "汲郡竹書曰：“栢抒子征于東海，及三夀，得一狐，九尾。”即此䫋也。",
                    "type": 2
                },
                {
                    "paragraph": "帝命竪亥歩，自東極至于西極，五億十選",
                    "zhushu": "堅亥，徤行人。選，萬也。"
                },
                {
                    "paragraph": "九千八百步。竪亥右手把筭，左手指青丘北。一曰禹令竪亥。一曰五億十萬九千八百歩。",
                    "zhushu": "詩含神霧曰：“夭地東西二億三萬三千里，南北二億一千五百里，天地相去一億五萬里。”",
                    "type": 2
                },
                {
                    "paragraph": "黒齒國在其北，",
                    "zhushu": "東夷傳曰：“倭國東四千餘里有裸國，裸國東南有黒齒國，舡行一年可至也。”異物志云：“西屠染齒，亦以放此人。”"
                },
                {
                    "paragraph": "為人黑，食稻啖蛇，一赤一青，",
                    "zhushu": "一作一青蛇。"
                },
                {
                    "paragraph": "在其旁。一曰在竪亥北，為人黑手，食稻使蛇，其一蛇赤。",
                    "zhushu": ""
                },
                {
                    "paragraph": "下有湯谷，",
                    "zhushu": "谷中水𤍠也。"
                },
                {
                    "paragraph": "湯谷上有扶桑，",
                    "zhushu": "扶桑，木也。"
                },
                {
                    "paragraph": "十日所浴。在黒齒北，居水中。有大木，九日居下枝，一日居上枝。",
                    "zhushu": "莊周云：“昔者十日並出，草木焦枯。”淮南子亦云：“堯乃令羿射十日。中其九日。日中烏盡死。”離騷所謂“羿焉畢日？烏焉落羽”者也。歸蔵鄭母經云：“昔者羿善射，畢十日，果畢之。”汲郡竹書曰：“胤甲即位。居西河。有妖孽，十日並岀。”明此自然之異，有自來矣。傳曰：“天有十日，日之數，十。”此云“九日居下枝，一日居上枝”，大荒經人曰：“一日方至，一日方出”，明天地雖有十日，自使以次第迭出運照，而今俱見，為天下妖災。故羿稟堯之命，洞其靈誠，仰天控弦，而九日潜退也。假令噐用可以激水烈火，精感可以降霜囬景，然則羿之鑠明離而斃陽烏，未足為難也。若搜之常情，則無理以。然推之以數，則無徃不通。逹觀之客冝領其玄致，歸之𡨋會，則逸義無滯，言竒不廢矣。"
                },
                {
                    "paragraph": "雨師妾在其北，",
                    "zhushu": "雨師，謂屏翳也。"
                },
                {
                    "paragraph": "其為人黑，兩手各操一蛇，左耳有青蛇，右耳有赤蛇。一曰在十日北，為人黑身人靣，各操一龜。",
                    "zhushu": "",
                    "type": 2
                },
                {
                    "paragraph": "玄股之國在其北，",
                    "zhushu": "髀以下盡黑，故云。"
                },
                {
                    "paragraph": "其為人衣魚",
                    "zhushu": "以魚皮為衣也。"
                },
                {
                    "paragraph": "食䳼，",
                    "zhushu": "䳼，水鳥也，音憂。"
                },
                {
                    "paragraph": "使兩鳥夾之。一曰在雨師妾北。",
                    "zhushu": "",
                    "type": 2
                },
                {
                    "paragraph": "毛民之國在其北，為人身生毛。",
                    "zhushu": "今去臨海郡東南二千里，有毛人，在大海州島上，為人短小靣體盡有毛，如猪，能宂居，無衣服。晉永嘉四年，呉郡司塩都尉𠕅逢在海邊得一舡，上有男女四人，狀皆如比，言語不通。送詣丞相府，未至，道死，唯有一人在。上賜之婦，生子，岀入市并，漸曉人語，自說其所在，是毛民也。大荒經云：毛民“食黍”者是矣。"
                },
                {
                    "paragraph": "一曰在玄股北。",
                    "zhushu": "",
                    "type": 2
                },
                {
                    "paragraph": "勞民國在其北，其為人黑，",
                    "zhushu": "食果草實，也。有一鳥兩頭。"
                },
                {
                    "paragraph": "或曰教民。一曰在毛民北，為人面目手足盡黑。",
                    "zhushu": "",
                    "type": 2
                },
                {
                    "paragraph": "東方勾芒，鳥身人靣，乘兩龍。",
                    "zhushu": "木神也，方靣素服。墨子曰：“昔秦穆公有明徳，上帝使勾芒賜之壽十九年。”",
                    "type": 2
                },
                {
                    "paragraph": "建平元年四月丙戌，待詔太常属臣望校治，侍中光禄勲臣龔、侍中奉車都尉光禄大夫臣秀領主省。",
                    "zhushu": ""
                }
            ]
        },
        {
            "name": "海内南經第十",
            "paragraphs": [
                {
                    "paragraph": "海内南經第十",
                    "zhushu": "",
                    "type": 1
                },
                {
                    "paragraph": "海内東南陬以西者：",
                    "zhushu": "從南頭起之也。",
                    "type": 2
                },
                {
                    "paragraph": "甌居海中，",
                    "zhushu": "今臨海永寧縣即東甌，在岐海中也。音嘔。"
                },
                {
                    "paragraph": "閩在海中，",
                    "zhushu": "音旻。"
                },
                {
                    "paragraph": "其西北有山。",
                    "zhushu": "閩越即西甌，今建安郡是也，亦在岐海中。"
                },
                {
                    "paragraph": "一曰閩中山在海中。",
                    "zhushu": "",
                    "type": 2
                },
                {
                    "paragraph": "三天子鄣山",
                    "zhushu": "音章。"
                },
                {
                    "paragraph": "在閩西海北。",
                    "zhushu": "今在新安歙縣東，今謂之三王山，浙江出其邊也。張氏土地記曰：“東陽永康縣南四里有石城山，上有小石城，云黄帝曾逰此。”即三天子都也。"
                },
                {
                    "paragraph": "一曰在海中。",
                    "zhushu": ""
                },
                {
                    "paragraph": "桂林八樹在番隅東。",
                    "zhushu": "八𣗳而成林，言其大也。番隅，今番隅縣。",
                    "type": 2
                },
                {
                    "paragraph": "伯慮國、",
                    "zhushu": "未詳。"
                },
                {
                    "paragraph": "離耳國、",
                    "zhushu": "鎪雜其耳，分令下垂以為飾，即儋耳也。在朱崖海渚中，不食五榖，但噉蚌及藷藇也。"
                },
                {
                    "paragraph": "彫題國、",
                    "zhushu": "㸃湼其靣，畫體為鱗采，即鮫人也。"
                },
                {
                    "paragraph": "北朐國",
                    "zhushu": "未詳。音劬。"
                },
                {
                    "paragraph": "皆在鬰水南。鬰水出湘𨹧南山。一曰相慮。",
                    "zhushu": "",
                    "type": 2
                },
                {
                    "paragraph": "梟陽國在北朐之西，其為人人面長唇，黒身有毛，反踵，見人笑亦笑；左手操管。",
                    "zhushu": "周書曰：“州靡髣髴者，人身反踵，自笑，笑則上唇掩其面。”爾雅云“髴髴”，大傳曰：“周書：成王時，州靡國獻之。”海内經謂之“贑臣人”。今交州南康郡深山中皆有此物也，長丈許，脚跟反向，徤走被髪，好笑。雌者能作汁，洒中人即病，土俗呼為山都。南康今有贑水，以有此人，因以名水。猶大荒說地有域人，人因號其山為域山，亦此𩔗也。",
                    "type": 2
                },
                {
                    "paragraph": "兕在舜葬東，湘水南，其狀如牛，蒼黑，一角。",
                    "zhushu": "",
                    "type": 2
                },
                {
                    "paragraph": "蒼梧之山，帝舜葬于陽，",
                    "zhushu": "即九疑山也。禮記亦曰：“舜葬蒼梧之野也。”"
                },
                {
                    "paragraph": "帝丹朱葬于隂。",
                    "zhushu": "今丹陽復有丹朱冡也。竹書亦曰：“后稷放帝朱于丹水。”與此義符。丹朱稱帝者，猶漢山陽公死，加獻帝之謚也。"
                },
                {
                    "paragraph": "汜林方三百里，在狌狌東。",
                    "zhushu": "或作猩猩，字同耳。"
                },
                {
                    "paragraph": "狌狌知人名，其為獸如豕而人面，",
                    "zhushu": "周書曰：“鄭郭狌狌者，狀如黄狗而人面，頭如雄雞，食之不眯。”今交州封溪出狌狌，土俗人說云：“狀如豚而後似狗，聲如小兒啼也。”"
                },
                {
                    "paragraph": "在舜𦵏西。狌狌西北有犀牛，其狀如牛而黒。",
                    "zhushu": "犀牛似水牛，猪頭，在狌狌知人名之西北，庳脚，三角。"
                },
                {
                    "paragraph": "夏后啓之臣曰孟涂，是司神于巴。人",
                    "zhushu": "聽其獄訟，為之神主。"
                },
                {
                    "paragraph": "請訟于孟涂之所，",
                    "zhushu": "令斷之也。"
                },
                {
                    "paragraph": "其衣有血者乃執之，",
                    "zhushu": "不直者則血見于衣。"
                },
                {
                    "paragraph": "是請生。",
                    "zhushu": "言好生也。"
                },
                {
                    "paragraph": "居山上，在丹山西。丹山在丹陽南，丹陽居屬也。",
                    "zhushu": "今建平郡丹陽城秭歸縣東七里，即孟涂所居也。",
                    "type": 2
                },
                {
                    "paragraph": "窫窳龍首，居弱水中，在狌狌知人名之西。其狀如龍首，食人。",
                    "zhushu": "窫窳，本蛇身人靣，為貳負臣所殺，復化而成此物也。"
                },
                {
                    "paragraph": "有木，其狀如牛，",
                    "zhushu": "河圖玉版說芝草樹生，或如車馬，或如龍蛇之狀，亦此𩔖也。"
                },
                {
                    "paragraph": "引之有皮，若纓、黄蛇，",
                    "zhushu": "言牽之皮，剥如人冠纓及黄蛇狀也。"
                },
                {
                    "paragraph": "其葉如羅，",
                    "zhushu": "如綾羅也。"
                },
                {
                    "paragraph": "其實如欒，",
                    "zhushu": "欒，木名，黄本，赤枝青葉，生雲雨山。或作夘，或作麻，音欒。"
                },
                {
                    "paragraph": "其木若蓲，",
                    "zhushu": "蓲，亦木名，未詳。"
                },
                {
                    "paragraph": "其名曰建木，在窫窳西、弱水上。",
                    "zhushu": "建木，青葉紫莖，黒花黄實，其下聲無響，立無影也。",
                    "type": 2
                },
                {
                    "paragraph": "氐人國",
                    "zhushu": "氐，音觸抵之抵。"
                },
                {
                    "paragraph": "在建木西，其為人人靣而魚身。無足。",
                    "zhushu": "盡胷以上人，胷以下魚也。",
                    "type": 2
                },
                {
                    "paragraph": "巴蛇食𧰼，三歳而出其骨，君子服之，無心腹之疾。",
                    "zhushu": "今南方蚺蛇吞鹿，鹿已爛，自絞於樹，腹中骨皆穿鱗甲間出，此其𩔖也。楚詞曰：“有蛇吞象，厥大何如？”說者云：“長千尋。”"
                },
                {
                    "paragraph": "其為蛇青黄赤黑，一曰黑蛇青首。在犀牛西。",
                    "zhushu": "",
                    "type": 2
                },
                {
                    "paragraph": "旄馬，其狀如馬，四節有毛。",
                    "zhushu": "穆天子傳所謂毫馬者，亦有旄牛。"
                },
                {
                    "paragraph": "在巴蛇西北、髙山南。",
                    "zhushu": "",
                    "type": 2
                },
                {
                    "paragraph": "匈奴、",
                    "zhushu": "一曰獫狁。"
                },
                {
                    "paragraph": "開題之國、",
                    "zhushu": "音提。"
                },
                {
                    "paragraph": "列人之國，並在西北。",
                    "zhushu": "三國並在旄馬西北。"
                }
            ]
        },
        {
            "name": "海内西經第十一",
            "paragraphs": [
                {
                    "paragraph": "海内西經第十一",
                    "zhushu": "",
                    "type": 1
                },
                {
                    "paragraph": "海内西南陬以北者：",
                    "zhushu": "",
                    "type": 2
                },
                {
                    "paragraph": "貳負之臣曰危。危與貳負殺窫窳，帝乃梏之䟽屬之山，",
                    "zhushu": "梏，猶繋縳也。音谷。"
                },
                {
                    "paragraph": "桎其右足，",
                    "zhushu": "桎，械。"
                },
                {
                    "paragraph": "反縳兩手與髪，",
                    "zhushu": "并髪合縳之也。"
                },
                {
                    "paragraph": "繋之山上木，在開題西北。",
                    "zhushu": "漢宣帝使人上郡發盤石，石室中得一人，徒裸被髪，反縳，械一足。以問群臣，莫能知。劉子政案此言對之，宣帝大驚，於是時人爭學山海經矣。論者多以為是其尸象，非真體也。意者以靈怪變化論，難以理測，物禀異氣，出於不然，不可以常運推，不可以近數揆矣。魏時有人發故周王冡者，得殉女子，不死不生，數日時有氣，數月而能語，狀如甘許人。送詣京師，郭太后愛養之，恒在左右十餘年，太后崩，此女哀思哭泣，一年餘而死，即此𩔗也。",
                    "type": 2
                },
                {
                    "paragraph": "大澤方百里，群鳥所生及所觧，",
                    "zhushu": "百鳥於此生乳，觧之毛羽。"
                },
                {
                    "paragraph": "在鴈門北。",
                    "zhushu": ""
                },
                {
                    "paragraph": "鴈門山，鴈出其間，在髙栁北。",
                    "zhushu": "",
                    "type": 2
                },
                {
                    "paragraph": "髙栁在代北。",
                    "zhushu": "",
                    "type": 2
                },
                {
                    "paragraph": "后稷之葬，山水環之，",
                    "zhushu": "在廣都之野。"
                },
                {
                    "paragraph": "在氐國西。",
                    "zhushu": "",
                    "type": 2
                },
                {
                    "paragraph": "流黄酆氏之國，中方三百里，",
                    "zhushu": "言國城内。"
                },
                {
                    "paragraph": "有塗四方，中有山，",
                    "zhushu": "塗，道。"
                },
                {
                    "paragraph": "在后稷葬西。",
                    "zhushu": "",
                    "type": 2
                },
                {
                    "paragraph": "流沙出鍾山，西行，又南行崑崙之墟，西南入海。黑水之山。",
                    "zhushu": "今西海居延澤。尚書所謂“流沙”者，形如月生五日也。",
                    "type": 2
                },
                {
                    "paragraph": "東胡在大澤東。",
                    "zhushu": "",
                    "type": 2
                },
                {
                    "paragraph": "夷人在東胡東。",
                    "zhushu": "",
                    "type": 2
                },
                {
                    "paragraph": "貊國在漢水東北，",
                    "zhushu": "今扶餘國即濊貊故地，在長城北，去玄菟千里。出名馬、赤玉、貂皮、大珠如酸棗也。"
                },
                {
                    "paragraph": "地近于燕，滅之。",
                    "zhushu": "",
                    "type": 2
                },
                {
                    "paragraph": "孟鳥",
                    "zhushu": "亦鳥名也。"
                },
                {
                    "paragraph": "在貊國東北，其鳥文赤、黄、青，東鄊。",
                    "zhushu": "",
                    "type": 2
                },
                {
                    "paragraph": "海内崑崙之墟在西北，",
                    "zhushu": "言海内者，明海外復有崑崙山。"
                },
                {
                    "paragraph": "帝之下都。崑崙之墟，方八百里，髙萬仭，",
                    "zhushu": "皆謂其墟基廣輪之高庳耳。自此以上二千五百餘里，上有醴泉、華池，去嵩髙五萬里，蓋天地之中也。見禹本紀。"
                },
                {
                    "paragraph": "上有木禾，長五尋，大五圍。",
                    "zhushu": "木禾，谷𩔖也。生黒水之阿，可食。見穆天子傳。"
                },
                {
                    "paragraph": "靣有九井，以玉為檻。",
                    "zhushu": "檻，欄。"
                },
                {
                    "paragraph": "靣有九門，門有開明獸守之。百神之所在，在八隅之巖，",
                    "zhushu": "在岩間也。",
                    "type": 2
                },
                {
                    "paragraph": "赤水之際，非仁羿莫能上岡之巖。",
                    "zhushu": "言非仁人及有才藝如羿者，不能得登此山之剛嶺巉岩也。羿嘗請藥西王母，亦言其得道也。羿，或作聖。"
                },
                {
                    "paragraph": "赤水出東南隅，以行其東北，西南流注南海，厭火東。河水出東北隅，以行其北，西南又入渤海，又出海外，即西而北，入禹所導積石山。",
                    "zhushu": "禹治水，復决䟽出之，故云“導河積石”。",
                    "type": 2
                },
                {
                    "paragraph": "洋水、",
                    "zhushu": "音翔。"
                },
                {
                    "paragraph": "黑水出西北隅，以東，東行，又東北，南入海，羽民南。",
                    "zhushu": "",
                    "type": 2
                },
                {
                    "paragraph": "弱水、青水出西南隅，以東，又北，又西南過畢方鳥東。",
                    "zhushu": "西域傳：“烏弋國去長安萬五千餘里，西行可百餘日，至條枝國，臨西海。長若傳聞，有弱水、西王母云。”東夷傳亦曰：“長城外數千里，亦有弱水。”皆所未見也。准南子云：“弱水岀窮石。”窮石，今之西郡那冉，蓋其𣲖别之源耳。",
                    "type": 2
                },
                {
                    "paragraph": "崑崙南淵深三百仭。",
                    "zhushu": "靈淵。"
                },
                {
                    "paragraph": "開明獸身大𩔗虎",
                    "zhushu": "身或作直。"
                },
                {
                    "paragraph": "而九首，皆人靣，東嚮立崑崙上。",
                    "zhushu": "天獸也。銘曰：“開明爲獸，禀資乾精。瞪視崑崙，威振百靈。”",
                    "type": 2
                },
                {
                    "paragraph": "開明西有鳯凰、鸞鳥，皆戴蛇踐蛇，膺有赤蛇。",
                    "zhushu": "",
                    "type": 2
                },
                {
                    "paragraph": "開明北有視肉、珠樹、文玉樹、",
                    "zhushu": "五彩玉樹。"
                },
                {
                    "paragraph": "玗琪樹、",
                    "zhushu": "玗琪，赤王属也。吳天璽元年，臨海郡吏伍曜在海水際得石樹，髙三尺餘，莖葉紫色，詰曲傾靡，有光彩，即玉樹之𩔖也。于、其兩音。"
                },
                {
                    "paragraph": "不死樹。",
                    "zhushu": "言長生也。"
                },
                {
                    "paragraph": "鳯凰、鸞鳥皆戴瞂。",
                    "zhushu": "盾也。音戈。"
                },
                {
                    "paragraph": "又有離朱、木禾、栢樹、甘水、",
                    "zhushu": "即醴泉也。"
                },
                {
                    "paragraph": "聖木、",
                    "zhushu": "食之令人智聖也。"
                },
                {
                    "paragraph": "曼兌。",
                    "zhushu": "未詳。"
                },
                {
                    "paragraph": "一曰：挺木牙交。",
                    "zhushu": "淮南作“琁樹”。琁，玉𩔖也。",
                    "type": 2
                },
                {
                    "paragraph": "開明東有巫彭、巫抵、巫陽、巫履、巫凡、巫相，",
                    "zhushu": "皆神醫也。世本曰：“巫彭作醫。”楚詞曰：“帝告巫陽。”"
                },
                {
                    "paragraph": "夾窫窳之尸，皆操不死之藥以距之。",
                    "zhushu": "為距却死氣，求更生。"
                },
                {
                    "paragraph": "窫窳者，蛇身人靣，貳負臣所殺也。",
                    "zhushu": "",
                    "type": 2
                },
                {
                    "paragraph": "服常樹，其上有三頭人，伺琅玕樹。",
                    "zhushu": "服常木，未詳。琅玕，子似珠。爾雅曰：“西北之羙者，有崑崙之琅玕焉。”莊周曰：“有人三頭，遞卧遞起，以伺琅玕與玗琪子。”謂此人也。",
                    "type": 2
                },
                {
                    "paragraph": "開明南有樹鳥，六首。蛟、",
                    "zhushu": "蛟，似蛇，四脚，龍𩔖也。"
                },
                {
                    "paragraph": "蝮、蛇、蜼、豹、鳥、秩樹，",
                    "zhushu": "木名，未詳。"
                },
                {
                    "paragraph": "於表池樹木，",
                    "zhushu": "言列樹以表，池即華池也。"
                },
                {
                    "paragraph": "誦鳥、",
                    "zhushu": "鳥名，形未詳也。"
                },
                {
                    "paragraph": "鶽、",
                    "zhushu": "雕也。穆天子傳曰：“爰有白鶽、青雕。”音竹荀之筍。"
                },
                {
                    "paragraph": "視肉。",
                    "zhushu": ""
                }
            ]
        },
        {
            "name": "海内北經第十二",
            "paragraphs": [
                {
                    "paragraph": "海内北經第十二",
                    "zhushu": "",
                    "type": 1
                },
                {
                    "paragraph": "海内西北陬以東者：",
                    "zhushu": "",
                    "type": 2
                },
                {
                    "paragraph": "蛇巫之山，上有人操杯而東向立。一曰龜山。",
                    "zhushu": "杯或作棓，字同。"
                },
                {
                    "paragraph": "西王母梯几而戴勝杖，",
                    "zhushu": "梯，謂慿也。"
                },
                {
                    "paragraph": "其南有三青鳥，為西王母取食。",
                    "zhushu": "又有三足鳥主給使。"
                },
                {
                    "paragraph": "在崑崙虚北。",
                    "zhushu": ""
                },
                {
                    "paragraph": "有人曰大行伯，把戈。其東有犬封國。",
                    "zhushu": "昔盤瓠殺戎王，髙辛以羙女妻之，不可以訓，乃浮之㑹稽東南海中，得三百里地，封之，生男為狗，女為羙人，是為狗封之民也。"
                },
                {
                    "paragraph": "貳負之尸在大行伯東。",
                    "zhushu": "",
                    "type": 2
                },
                {
                    "paragraph": "犬封國曰犬戎國，",
                    "zhushu": "黄帝之後。卞明生白犬，二頭，自相牝牡，遂為此國。"
                },
                {
                    "paragraph": "狀如犬。",
                    "zhushu": "言狗國也。"
                },
                {
                    "paragraph": "有一女子，方跪進柸食。",
                    "zhushu": "與酒食也。"
                },
                {
                    "paragraph": "有文馬，縞身朱鬛，",
                    "zhushu": "色白如縞。"
                },
                {
                    "paragraph": "目若黄金，名曰吉量。",
                    "zhushu": "一作良。"
                },
                {
                    "paragraph": "乘之壽千歳。",
                    "zhushu": "周書曰：“犬戎文馬，赤鬛白身，目若黄金，名曰吉黄之乘。成王時獻之。”六韜曰：“文身朱鬛，眼若黄金，項若鷄尾，名曰雞斯之乘。”大傳曰：“駮身，朱鬛，雞目。”山海經亦有吉黄之乘，壽千歳者。惟名有不同，說有小錯，其實一物耳。今博舉之，以廣異聞也。",
                    "type": 2
                },
                {
                    "paragraph": "鬼國在貳負之尸北，為物人靣而一目。一曰貳負神在其東，為物人面蛇身。",
                    "zhushu": "",
                    "type": 2
                },
                {
                    "paragraph": "蜪犬如犬，青，",
                    "zhushu": "音陶。"
                },
                {
                    "paragraph": "食人從首始。",
                    "zhushu": "或作蚼，蚼音鉤。",
                    "type": 2
                },
                {
                    "paragraph": "窮竒狀如虎，有翼，",
                    "zhushu": "毛如蝟。"
                },
                {
                    "paragraph": "食人從首始，所食被髪，在蜪犬北。一曰從足。",
                    "zhushu": "",
                    "type": 2
                },
                {
                    "paragraph": "帝堯臺、帝嚳臺、帝丹朱臺、帝舜臺，各二臺，臺四方，在崑崙東北。",
                    "zhushu": "此盖天子廵狩所經過，夷狄慕聖人恩徳，輙共為築立臺觀，以標顕其遺跡也。一本云：“所殺相桞，地腥臊，不可種五谷，以為衆帝之臺。”",
                    "type": 2
                },
                {
                    "paragraph": "大蠭，其狀如螽。朱蛾，其狀如蛾。",
                    "zhushu": "蛾，蚍蜉也。楚詞曰：“玄蜂如壷，赤蛾如象。”謂此也。"
                },
                {
                    "paragraph": "蟜，其為人虎文，脛有䏿，",
                    "zhushu": "言脚有膊膓也。音橋。"
                },
                {
                    "paragraph": "在窮竒東。一曰狀如人，崑崙虚北所有。",
                    "zhushu": "此目上物事也。",
                    "type": 2
                },
                {
                    "paragraph": "闒非，人靣而獸身，青色。",
                    "zhushu": "音榻。",
                    "type": 2
                },
                {
                    "paragraph": "據比",
                    "zhushu": "一云椽比。"
                },
                {
                    "paragraph": "之尸，其為人折頸被髪，無一手。",
                    "zhushu": "",
                    "type": 2
                },
                {
                    "paragraph": "環拘。其為人獸首人身。一曰蝟，狀如狗，黄色。",
                    "zhushu": "",
                    "type": 2
                },
                {
                    "paragraph": "袜，其為物人身黑首，從目。",
                    "zhushu": "袜，即魅也。",
                    "type": 2
                },
                {
                    "paragraph": "戎，其為人人首三角。",
                    "zhushu": "",
                    "type": 2
                },
                {
                    "paragraph": "林氏國有珍獸，大若虎，五彩畢具，尾長於身，名曰騶吾，乘之日行千里。",
                    "zhushu": "六韜云：“紂囚文王，閎夭之徒詣林氏國，求得此獸獻之。紂大説，乃釋之。”周書曰：“夾林酋耳，酋耳若虎，尾參於身，食虎豹。”大傳謂之侄獸。吾，宜作虞也。",
                    "type": 2
                },
                {
                    "paragraph": "崑崙虚南所有，汜林方三百里。",
                    "zhushu": "",
                    "type": 2
                },
                {
                    "paragraph": "從極之淵，深三百仭，維氷夷𢘆都焉。",
                    "zhushu": "氷夷，馮夷也。淮南云：“馮夷得道，以潛大川。”即河伯也。穆天子傳所謂“河伯无夷”者。竹書作“馮夷”，字或作“氷”也。"
                },
                {
                    "paragraph": "氷夷人靣，乘兩龍。",
                    "zhushu": "𦘕四靣，各乗靈車，駕二龍。"
                },
                {
                    "paragraph": "一曰忠極之淵。陽汙之山，河出其中。凌門之山，河出其中。",
                    "zhushu": "皆河之枝源所出之處也。",
                    "type": 2
                },
                {
                    "paragraph": "王子夜之尸。兩手、兩股、胷、首、齒皆斷異處。",
                    "zhushu": "此盖形觧而神連，貌乖而氣合。合不為宻，離不為踈。",
                    "type": 2
                },
                {
                    "paragraph": "舜妻登比氏，生宵明、燭光，",
                    "zhushu": "即二女字也。以能光照，因名云。"
                },
                {
                    "paragraph": "處河大澤。",
                    "zhushu": "澤，河邊溢漫處。"
                },
                {
                    "paragraph": "二女之靈能照此所方百里。",
                    "zhushu": "言二女神光所燭及者方百里。"
                },
                {
                    "paragraph": "一曰登北氏。",
                    "zhushu": "",
                    "type": 2
                },
                {
                    "paragraph": "盖國在鉅燕南，倭北。倭属燕。",
                    "zhushu": "倭國在帶方東大海内，以女為主。其俗露紒，衣服無針㓛，以丹朱塗身，不妬忌，一男子數十婦也。",
                    "type": 2
                },
                {
                    "paragraph": "朝鮮在列陽東，海北山南。列陽属燕。",
                    "zhushu": "朝鮮，今樂浪縣，箕子所封也。列亦水名也。今在𢃄方，帶方有列口縣。",
                    "type": 2
                },
                {
                    "paragraph": "列姑射在海河洲中。",
                    "zhushu": "山名也。山有神人。河洲在海中，河水所經者，莊子所謂“藐姑射之山”也。",
                    "type": 2
                },
                {
                    "paragraph": "姑射國在海中，属列姑射，西南，山環之。大蟹在海中。",
                    "zhushu": "盖千里之蟹也。",
                    "type": 2
                },
                {
                    "paragraph": "陵魚，人靣、手足、魚身，在海中。",
                    "zhushu": "",
                    "type": 2
                },
                {
                    "paragraph": "大鯾居海中。",
                    "zhushu": "鯾，即魴魚也，音鞭。",
                    "type": 2
                },
                {
                    "paragraph": "明組邑居海中。",
                    "zhushu": "音祖。",
                    "type": 2
                },
                {
                    "paragraph": "蓬萊山在海中。",
                    "zhushu": "上有仙人宫室，皆以金玉為，鳥獸盡白，望之如雲，在渤海中也。",
                    "type": 2
                },
                {
                    "paragraph": "大人之市在海中。",
                    "zhushu": ""
                }
            ]
        },
        {
            "name": "海内東經第十三",
            "paragraphs": [
                {
                    "paragraph": "海内東經第十三",
                    "zhushu": "",
                    "type": 1
                },
                {
                    "paragraph": "海内東北陬以南者：",
                    "zhushu": "",
                    "type": 2
                },
                {
                    "paragraph": "鉅燕在東北陬。",
                    "zhushu": "",
                    "type": 2
                },
                {
                    "paragraph": "國在流沙中者，埻端、",
                    "zhushu": "音敦。"
                },
                {
                    "paragraph": "璽㬇，",
                    "zhushu": "音喚。或作繭㬉。"
                },
                {
                    "paragraph": "在崑崙墟東南。一曰：海内之郡，不為郡縣，在流沙中。",
                    "zhushu": "",
                    "type": 2
                },
                {
                    "paragraph": "國在流沙外者，大夏、",
                    "zhushu": "大夏國城方二三百里，分為數十國，地和温，冝五榖。"
                },
                {
                    "paragraph": "竪沙、居繇、",
                    "zhushu": "音遥。"
                },
                {
                    "paragraph": "月支之國。",
                    "zhushu": "月支國多好馬、羙果，有大尾羊如馿尾，即羬羊也。小月支、天竺國皆附庸云。",
                    "type": 2
                },
                {
                    "paragraph": "西胡白玉山在大夏東，蒼梧在白玉山西南，皆在流沙西、崑崙墟東南。崑崙山在西胡西，皆在西北。",
                    "zhushu": "地理志：“崑崙山在臨羌西，又有西王母祠也。”",
                    "type": 2
                },
                {
                    "paragraph": "雷澤中有雷神，龍身而人頭，皷其腹，在吳西。",
                    "zhushu": "今城陽有堯冡靈臺，雷澤在此也。河圖曰：“大迹在雷澤，華胥履之而生伏羲。”",
                    "type": 2
                },
                {
                    "paragraph": "都州在海中。一曰：郁州。",
                    "zhushu": "今在東海胊縣界。世傳此山自蒼梧從南徙來，上皆有南方物也。郁，音欝。",
                    "type": 2
                },
                {
                    "paragraph": "琅琊臺在渤海間，琅瑘之東，",
                    "zhushu": "今琅瑘在海邊，有山嶕嶢特起，狀如髙臺，此即琅瑘臺也。琅瑘者，越王勾踐入覇中國之所都。"
                },
                {
                    "paragraph": "其北有山。一曰：在海間。",
                    "zhushu": "",
                    "type": 2
                },
                {
                    "paragraph": "韓鴈在海中，都州南。",
                    "zhushu": "",
                    "type": 2
                },
                {
                    "paragraph": "始鳩在海中，轅厲南。",
                    "zhushu": "國名，或曰鳥名也。",
                    "type": 2
                },
                {
                    "paragraph": "㑹稽山在大楚南。岷二江首。",
                    "zhushu": "",
                    "type": 2
                },
                {
                    "paragraph": "大江出汶山，",
                    "zhushu": "今江出汶山郡升遷縣岷山，東南經蜀郡犍為至江陽，東北經巴東、建平、宜都、南郡、江夏、弋陽、安豐至廬江南界，東北經淮南、下邳至廣陵郡入海。"
                },
                {
                    "paragraph": "北江出曼山，南江出高山。髙山在城都西。入海，在長州南。",
                    "zhushu": "",
                    "type": 2
                },
                {
                    "paragraph": "浙江出三天子都，在其東，",
                    "zhushu": "按地里志：浙江出新安黟縣南蠻中，東入海，今錢唐浙江是也。黟即歙也。浙音折。"
                },
                {
                    "paragraph": "在閩西北入海，餘暨南。",
                    "zhushu": "餘暨縣属㑹稽，今為永興縣。"
                },
                {
                    "paragraph": "廬江出三天子都，入江彭澤西。",
                    "zhushu": "彭澤，今彭蠡也，在尋陽彭澤縣。"
                },
                {
                    "paragraph": "一曰：天子鄣。",
                    "zhushu": "",
                    "type": 2
                },
                {
                    "paragraph": "淮水岀餘山，餘山在朝陽東，義鄉西，入海淮浦北。",
                    "zhushu": "今淮水岀義陽平氏縣桐栢山山東，北經汝南、汝隂、淮南、譙國、下邳，至廣陵縣入海。朝陽縣，今属新野。",
                    "type": 2
                },
                {
                    "paragraph": "湘水岀舜葬東南陬，西環之，",
                    "zhushu": "環，統也。今湘水岀零陵營道縣陽湖山，入江。"
                },
                {
                    "paragraph": "入洞庭下。",
                    "zhushu": "洞庭，地穴也，在長沙巴陵。今吴縣南大湖中有包山，下有洞庭穴道，潜行水底，云無所不通，號為地脉。"
                },
                {
                    "paragraph": "一曰：東南西澤。",
                    "zhushu": "",
                    "type": 2
                },
                {
                    "paragraph": "漢水出鮒魚之山，",
                    "zhushu": "書曰：“嶓冡導漾，東流為漢。”案水經：漢水出武都沮縣東狼谷，經漢中、魏興至南鄉，東經襄陽，至江夏安陸縣入江。别為沔水，又為滄浪之水。"
                },
                {
                    "paragraph": "帝顓頊葬于陽，九嬪葬于隂，四蛇衛之。",
                    "zhushu": "言有四蛇衛守山下。",
                    "type": 2
                },
                {
                    "paragraph": "濛水出漢陽西，入江聶陽西。",
                    "zhushu": "漢陽縣屬朱提。",
                    "type": 2
                },
                {
                    "paragraph": "温水出崆峒，崆峒山在臨汾南，入河華陽北。",
                    "zhushu": "今温水在京兆隂盤縣，水常温也。臨汾縣属平陽。",
                    "type": 2
                },
                {
                    "paragraph": "頴水出少室，少室山在雍氏南，入淮西鄢北。",
                    "zhushu": "今頴水出河南陽城縣乾山，東南經頴川、汝隂，至淮南下蔡入淮。鄢，今鄢陵縣，属頴川。"
                },
                {
                    "paragraph": "一曰：緱氏。",
                    "zhushu": "縣属河南，音鈎。",
                    "type": 2
                },
                {
                    "paragraph": "汝水出天息山，在梁勉郷西南，入淮極西北。",
                    "zhushu": "今汝水出南陽魯陽縣大孟山，東北至河南梁縣，東南經襄城、頴川、汝南，至汝隂褒信縣入淮。淮極，地名。"
                },
                {
                    "paragraph": "一曰：淮在期思北。",
                    "zhushu": "期思縣属弋陽。",
                    "type": 2
                },
                {
                    "paragraph": "涇水出長城北山，山在郁致長垣北，",
                    "zhushu": "皆縣名也。郅，音桎。"
                },
                {
                    "paragraph": "北入渭，戯北。",
                    "zhushu": "今涇水出安定朝那縣西笄頭山，東南經新平、扶風至京兆高陵縣入渭。戯，地名，今新豐縣也。",
                    "type": 2
                },
                {
                    "paragraph": "渭水出鳥䑕同穴山，東注河，入華隂北。",
                    "zhushu": "鳥鼠同穴山今在隴西首陽縣，渭水出其東，經南安、天水、略陽、扶風、始平、京兆、弘農、華隂縣入河。",
                    "type": 2
                },
                {
                    "paragraph": "白水出蜀，而東南注江，",
                    "zhushu": "色㣲白濁，今在梓童白水縣，緑從臨洮之西西傾山來，經沓中，東流通隂平，至漢夀縣入潜。"
                },
                {
                    "paragraph": "入江州城下。",
                    "zhushu": "江州縣属巴郡。",
                    "type": 2
                },
                {
                    "paragraph": "沅水山出𧰼郡鐔城西，",
                    "zhushu": "象郡，今日南也。鐔城縣今属武陵。音潯。"
                },
                {
                    "paragraph": "入東注江，入下雋西，",
                    "zhushu": "下雋縣今属長沙，音昨兖反。"
                },
                {
                    "paragraph": "合洞庭中。",
                    "zhushu": "水經曰：“沅水出牂牁且蘭縣，又東北至鐔城縣為沅水。又東過臨沅縣南，又東至長沙下雋縣。”",
                    "type": 2
                },
                {
                    "paragraph": "贑水出聶都東山，",
                    "zhushu": "今贑水出南康南野縣西北。音感也。"
                },
                {
                    "paragraph": "東北注江，入彭澤西。泗水出吳東北，而南，西南過湖陵西，而東南注東海，入淮隂北。",
                    "zhushu": "今泗水出魯國下縣，西南至髙平胡陸縣，東南經沛國、彭城、下邳，至臨淮下相縣入淮。",
                    "type": 2
                },
                {
                    "paragraph": "鬱水出象郡，而西南注南海，入湏陵東南。",
                    "zhushu": "",
                    "type": 2
                },
                {
                    "paragraph": "肄水出臨𣈆西南，",
                    "zhushu": "音如肄習之肄。"
                },
                {
                    "paragraph": "而東南注海，入番禺西。",
                    "zhushu": "番禺縣属南海，越之城下也。",
                    "type": 2
                },
                {
                    "paragraph": "潢水出桂陽西北山，",
                    "zhushu": "音黄。"
                },
                {
                    "paragraph": "東南注肄水，入敦浦西。",
                    "zhushu": "",
                    "type": 2
                },
                {
                    "paragraph": "洛水出洛西山，東北注河，入成皐之西。",
                    "zhushu": "書云：“道洛自熊耳。”案水經：洛水今出上洛冢嶺山，東北經弘農，至河南鞏縣入河。成臯縣亦属河南也。",
                    "type": 2
                },
                {
                    "paragraph": "汾水出上窳北，",
                    "zhushu": "音愈。"
                },
                {
                    "paragraph": "而西南注河，入皮氏南。",
                    "zhushu": "今汾水出太原𣈆陽故汾陽縣，東南經𣈆陽，西南經西河平陽，至河東汾隂入河。皮氏縣属平陽。",
                    "type": 2
                },
                {
                    "paragraph": "沁水出井陘山東，東南注河，入懷東南。",
                    "zhushu": "懷縣属河内，河内北有井陘山。",
                    "type": 2
                },
                {
                    "paragraph": "濟水出共山南東丘，",
                    "zhushu": "共與㳟同。"
                },
                {
                    "paragraph": "絶鉅鹿澤，",
                    "zhushu": "絶，猶截度也。鉅鹿今在髙平。"
                },
                {
                    "paragraph": "注渤海，入齊琅槐東北。",
                    "zhushu": "今濟水自滎陽卷縣東經陳留，至潛隂北，東北至髙平，東北經濟南。至樂安博昌縣入海，今碣石也。諸水所出，又與水經違錯。以為凡山川，或有同名而異實，或同實而異名，或一實而數名，似是而非，似非而是。且歴代久逺，古今變易，語有楚夏，名號不同，未得詳也。",
                    "type": 2
                },
                {
                    "paragraph": "潦水出衛皐東，",
                    "zhushu": "出塞外衛臯山。玄莵髙句驪縣有潦山，小潦水所出。西河注大潦，音遼。"
                },
                {
                    "paragraph": "東南注渤海，入潦陽",
                    "zhushu": "。潦陽縣属潦東。",
                    "type": 2
                },
                {
                    "paragraph": "虖沲水出𣈆陽城南，而西至陽曲北，而東注渤海，",
                    "zhushu": "經河間樂城，東北注渤海也。𣈆陽、陽曲縣皆属太原。"
                },
                {
                    "paragraph": "入越章武北，",
                    "zhushu": "章武，郡名。",
                    "type": 2
                },
                {
                    "paragraph": "漳水出山陽東，東注渤海，入章武南。",
                    "zhushu": "新城汴隂縣亦有漳水。",
                    "type": 2
                },
                {
                    "paragraph": "建平元年四月丙戌，待詔太常属臣望校治，侍中光禄勳臣龔，侍中奉車都尉光禄大夫臣秀領主省。",
                    "zhushu": ""
                }
            ]
        },
        {
            "name": "大荒東經第十四",
            "paragraphs": [
                {
                    "paragraph": "大荒東經第十四",
                    "zhushu": "",
                    "type": 1
                },
                {
                    "paragraph": "東海之外大壑，",
                    "zhushu": "詩含神霧曰：東注無底之谷，謂此壑也。離騷曰：降土大壑。"
                },
                {
                    "paragraph": "少昊之國。",
                    "zhushu": "少昊，金天氏，帝摰之號也。"
                },
                {
                    "paragraph": "少昊孺帝顓頊於此，",
                    "zhushu": "孺，義未詳。"
                },
                {
                    "paragraph": "棄其琴瑟。",
                    "zhushu": "言其壑中有琴瑟也。"
                },
                {
                    "paragraph": "有甘山者，甘水出焉，生甘淵。",
                    "zhushu": "水積則成淵也。",
                    "type": 2
                },
                {
                    "paragraph": "大荒東南隅有山，名皮母地丘。",
                    "zhushu": "",
                    "type": 2
                },
                {
                    "paragraph": "東海之外，大荒之中，有山名曰大言，日月所出。有波谷山者，有大人之國。",
                    "zhushu": "𣈆永嘉二年，有鶖鳥集于始安縣南廿里之鷔陂中，民周虎張得之，木矢貫之鐵錄，其長六尺有半。以箭計之，其射者人身應長一丈五六尺也。又平州别駕髙會語云：“倭國人甞行，遭風吹度大海外，見一國人，皆長丈餘，形狀似胡。”盖是長翟别種，箭殆將從此國来也。外傳曰：“焦僥人長三尺，短之至也。長者不過十丈，數之極也。”案河圖玉版曰：“從崑崙以北九萬里，得龍伯國人，長三十丈，生萬八千歳而死。從崑崙以東，得大秦人，長十丈，皆衣帛。從此以東十萬里，得佻人國，長三十丈五尺。從此以東十萬里，得中秦國人，長一丈。”穀梁傳曰：“長翟身横九畆，下其頭，眉見於軾。”即長一丈人也。秦時大人見臨兆，身長五丈，脚跡六尺。凖斯以言，則此大人之長短，未可得限度也。",
                    "type": 2
                },
                {
                    "paragraph": "有大人之市，名曰大人之堂。",
                    "zhushu": "亦山名，形扶如堂室耳。大人時集㑹其上，作市肆也。"
                },
                {
                    "paragraph": "有一大人踆其上，張其兩耳。",
                    "zhushu": "踆，或作俊，皆古蹲字。莊子曰：“踆於㑹稽”也。",
                    "type": 2
                },
                {
                    "paragraph": "有小人國，名靖人。",
                    "zhushu": "詩含神霧曰：“東北極有人，長九寸。”殆謂此小人也。或作竫，音同。"
                },
                {
                    "paragraph": "神，人靣獸身，名曰犁𩵀之尸。",
                    "zhushu": "𩵀音靈字。",
                    "type": 2
                },
                {
                    "paragraph": "有潏山，楊水出焉。",
                    "zhushu": "音如譎詐之譎。",
                    "type": 2
                },
                {
                    "paragraph": "有蒍國，黍食，",
                    "zhushu": "言此國中惟有黍榖也。蒍，音口偽反。"
                },
                {
                    "paragraph": "使四鳥：虎、豹、熊、羆。",
                    "zhushu": "",
                    "type": 2
                },
                {
                    "paragraph": "大荒之中，有山名曰合虚，日月所出。有中容之國，帝俊生中容。",
                    "zhushu": "俊亦舜字假借音也。"
                },
                {
                    "paragraph": "中容人食獸木實，",
                    "zhushu": "此國中有赤木、玄木，其華、實、葉，見吕氏春秋。"
                },
                {
                    "paragraph": "使四鳥：豹、虎、熊、羆。",
                    "zhushu": "",
                    "type": 2
                },
                {
                    "paragraph": "有東口之山，有君子之國，其人衣冠帶劔。",
                    "zhushu": "亦使虎豹，好謙譲也。",
                    "type": 2
                },
                {
                    "paragraph": "有司幽之國，帝俊生晏龍，晏龍生司幽，司幽生思士，不妻；思女，不夫。",
                    "zhushu": "言其人直思感而氣通，無配合而生子。此莊生所謂白鵠相視，眸子不運而感風化之𩔗也。"
                },
                {
                    "paragraph": "食黍食獸，是使四鳥。有大阿之山者。",
                    "zhushu": "",
                    "type": 2
                },
                {
                    "paragraph": "大荒中有山，名曰明星，日月所出。",
                    "zhushu": "",
                    "type": 2
                },
                {
                    "paragraph": "有白民之國，帝俊生帝鴻，帝鴻生白民，白民銷姓，黍食，使四鳥：虎、豹、熊、羆。",
                    "zhushu": "又有乘黄獸，乘之以致壽考也。",
                    "type": 2
                },
                {
                    "paragraph": "有青丘之國。有狐，九尾。",
                    "zhushu": "太平則出而為瑞也。"
                },
                {
                    "paragraph": "有柔僕民，是維嬴土之國。",
                    "zhushu": "蠃，猶沃衍也。音盈。"
                },
                {
                    "paragraph": "有黑齒之國，",
                    "zhushu": "齒如漆也。"
                },
                {
                    "paragraph": "帝俊生黑齒，",
                    "zhushu": "聖人神化無方，故其後世所降育，多有殊𩔗異狀之人。諸言生者，多謂其苖裔，未必是親所産。"
                },
                {
                    "paragraph": "姜姓，黍食，使四鳥。",
                    "zhushu": ""
                },
                {
                    "paragraph": "有夏州之國，有盖余之國。",
                    "zhushu": ""
                },
                {
                    "paragraph": "有神人，八首人靣，虎身十尾，名曰天吴。",
                    "zhushu": "水伯。",
                    "type": 2
                },
                {
                    "paragraph": "大荒之中，有山名曰鞠陵于天、",
                    "zhushu": "音菊。"
                },
                {
                    "paragraph": "東極、離瞀，",
                    "zhushu": "三山名也。音榖瞀。"
                },
                {
                    "paragraph": "日月所出，名曰折丹，",
                    "zhushu": "神人。"
                },
                {
                    "paragraph": "東方曰折，",
                    "zhushu": "單吁之。"
                },
                {
                    "paragraph": "來風曰俊，",
                    "zhushu": "未詳來風所在也。"
                },
                {
                    "paragraph": "處東極以出入風。",
                    "zhushu": "言此人能節宣風氣，時其出入。",
                    "type": 2
                },
                {
                    "paragraph": "東海之渚中，",
                    "zhushu": "渚，島。"
                },
                {
                    "paragraph": "有神，人面鳥身，珥兩黄蛇，",
                    "zhushu": "以蛇貫耳。"
                },
                {
                    "paragraph": "踐兩黄蛇，名曰禺䝞。黄帝生禺𧴆，禺𧴆生禺京，",
                    "zhushu": "即禺彊也。"
                },
                {
                    "paragraph": "禺京處北海，禺𧴆處東海，是惟海神。",
                    "zhushu": "言分治一海而為神也。𧴆，一本作號。"
                },
                {
                    "paragraph": "有招揺山，融水出焉。有國曰玄股，",
                    "zhushu": "自髀以下如漆。"
                },
                {
                    "paragraph": "黍食，使四鳥。有困民國，勾姓而食。有人曰王亥，兩手操鳥，方食其頭。王亥託于有易、河伯僕牛。",
                    "zhushu": "河伯、僕牛皆人姓名。託，寄也。見汲郡竹書。"
                },
                {
                    "paragraph": "有易殺王亥，取僕牛。",
                    "zhushu": "竹書曰：“殷王子亥賔于有易而滛焉，有易之君綿臣殺而放之。是故殷王甲㣲假師于河伯，以伐有易，滅之，遂殺其君綿臣也。”"
                },
                {
                    "paragraph": "河念有易，有易潜出，為國於獸，方食之，名曰揺民。",
                    "zhushu": "言有易本與河伯友善，王甲徴，殷之賢王，假師以義伐罪，故河伯不得不助滅之。暨而哀念有易，使得潛化而出，化為揺民國。"
                },
                {
                    "paragraph": "帝舜生戯，戯生揺民。",
                    "zhushu": ""
                },
                {
                    "paragraph": "海内有兩人，",
                    "zhushu": "此乃有易所化作也。"
                },
                {
                    "paragraph": "名曰女丑，",
                    "zhushu": "即女丑之尸。言其變化無常也。然則一以渉化津而遯神域者，亦無徃而不之，觸感而寄迹矣。范蠡之倫。亦聞其風者也。"
                },
                {
                    "paragraph": "女丑有大蟹。",
                    "zhushu": "廣千里也。",
                    "type": 2
                },
                {
                    "paragraph": "大荒之中，有山名曰孽揺頵羝，上有扶木，柱三百里，其葉如芥。",
                    "zhushu": "柱，猶起高也。葉似芥菜。"
                },
                {
                    "paragraph": "有谷曰温源谷，",
                    "zhushu": "温源，即湯谷也。"
                },
                {
                    "paragraph": "湯谷上有扶木，",
                    "zhushu": "扶桑在上。"
                },
                {
                    "paragraph": "一日方至，一日方出，",
                    "zhushu": "言交㑹相代也。"
                },
                {
                    "paragraph": "皆載於烏。",
                    "zhushu": "中有三足烏。"
                },
                {
                    "paragraph": "有神，人面犬耳，獸身，珥兩青蛇，名曰奢比尸。有五彩之鳥，相郷棄沙，",
                    "zhushu": "未聞沙義。"
                },
                {
                    "paragraph": "惟帝俊下友。",
                    "zhushu": "亦未聞也。"
                },
                {
                    "paragraph": "帝下兩壇，彩鳥是司。",
                    "zhushu": "言山下有舜二壇，五彩鳥主之。",
                    "type": 2
                },
                {
                    "paragraph": "大荒之中，有山名曰猗天蘇門，日月所生。有壎民之國。",
                    "zhushu": "音如諠譁之諠。"
                },
                {
                    "paragraph": "有綦山，",
                    "zhushu": "音忌。"
                },
                {
                    "paragraph": "又有揺山，有䰝山，",
                    "zhushu": "音如釡甑之甑。"
                },
                {
                    "paragraph": "又有門戸山，又有盛山，又有待山，有五彩之鳥。",
                    "zhushu": "",
                    "type": 2
                },
                {
                    "paragraph": "東荒之中，有山名曰壑明俊疾，日月所出。有中容之國。東北海外，又有三青馬、三騅、",
                    "zhushu": "馬蒼白雜毛為騅。"
                },
                {
                    "paragraph": "甘華，爰有遺玉、三青鳥、三騅、視肉、",
                    "zhushu": "聚肉有眼。"
                },
                {
                    "paragraph": "甘華、甘柤、百榖所在，",
                    "zhushu": "言自生也。",
                    "type": 2
                },
                {
                    "paragraph": "有女和月母之國。有人名曰𪂧，",
                    "zhushu": "音婉。"
                },
                {
                    "paragraph": "北方曰𪂧，來之風曰𤟇。",
                    "zhushu": "言亦有兩名也。音剡。"
                },
                {
                    "paragraph": "是處東極隅以止日月，使無相間出没，司其短長。",
                    "zhushu": "言𪂧主察日月出入，不令得相間錯，知景之短長。",
                    "type": 2
                },
                {
                    "paragraph": "大荒東北隅中，有山名曰凶犁土丘。應龍處南極，",
                    "zhushu": "應龍，龍有翼者也。"
                },
                {
                    "paragraph": "殺尤與夸父，",
                    "zhushu": "蚩尤作兵者。"
                },
                {
                    "paragraph": "不得復上，",
                    "zhushu": "應龍遂住地下。"
                },
                {
                    "paragraph": "故下數旱，",
                    "zhushu": "上無復作雨者故也。"
                },
                {
                    "paragraph": "旱而為應龍之狀，乃得大雨。",
                    "zhushu": "今之土龍本此。氣應自然𡨋感，非人所能為者。",
                    "type": 2
                },
                {
                    "paragraph": "東海中有流波山，入海七千里。其上有獸，状如牛，蒼身而無角，一足，出入水則必風雨。其光如日月，其聲如雷，其名曰䕫。黄帝得之，以其皮為皷，橛以雷獸之骨，",
                    "zhushu": "雷獸，即雷神也。人面龍身，皷其腹者。橛，猶擊也。"
                },
                {
                    "paragraph": "聲聞五百里，以威天下。",
                    "zhushu": ""
                }
            ]
        },
        {
            "name": "大荒南經第十五",
            "paragraphs": [
                {
                    "paragraph": "大荒南經第十五",
                    "zhushu": "",
                    "type": 1
                },
                {
                    "paragraph": "南海之外，赤水之西，流沙之東，",
                    "zhushu": "赤水出崑崙山，流沙出鍾山也。"
                },
                {
                    "paragraph": "有獸，左右有首，名曰䟣踼。",
                    "zhushu": "出𤟇名國，黜、惕兩音。"
                },
                {
                    "paragraph": "有三青獸相并，名曰𩀱𩀱。",
                    "zhushu": "言體合為一也。公羊傳所云“𩀱𩀱而俱至”者，盖謂此也。",
                    "type": 2
                },
                {
                    "paragraph": "有阿山者。南海之中，有汜天之山，赤水窮焉。",
                    "zhushu": "流極於此山也。"
                },
                {
                    "paragraph": "赤水之東，有蒼梧之野，舜與叔均之所葬也。",
                    "zhushu": "叔均，啇均也。舜廵狩，死於蒼梧而葬之，啇圴因留，死亦葬焉。基今在九疑之中。"
                },
                {
                    "paragraph": "爰有文貝、",
                    "zhushu": "即紫貝也。"
                },
                {
                    "paragraph": "離俞、",
                    "zhushu": "即離朱。  "
                },
                {
                    "paragraph": "乆、",
                    "zhushu": "即鵂鶹也。"
                },
                {
                    "paragraph": "鷹賈、",
                    "zhushu": "賈，亦鷹属。"
                },
                {
                    "paragraph": "委維、",
                    "zhushu": "即委蛇也。"
                },
                {
                    "paragraph": "熊、羆、象、虎、豹、狼。視肉。",
                    "zhushu": "",
                    "type": 2
                },
                {
                    "paragraph": "有滎山，滎水出焉。黑水之南，有玄蛇食麈。",
                    "zhushu": "今南方蚦蛇吞鹿，亦此𩔖。"
                },
                {
                    "paragraph": "有巫山者，西有黄鳥、帝藥、八齋。",
                    "zhushu": "天帝神仙藥在此也。"
                },
                {
                    "paragraph": "黄鳥於巫山司此玄蛇。",
                    "zhushu": "言主之也。",
                    "type": 2
                },
                {
                    "paragraph": "大荒之中，有不庭之山，滎水窮焉。有人三身，帝俊妻娥皇，生此三身之國，",
                    "zhushu": "盖後裔所出也。"
                },
                {
                    "paragraph": "姚姓，黍食，使四鳥。",
                    "zhushu": "姚，舜姓也。"
                },
                {
                    "paragraph": "有淵四方，四隅皆逹，",
                    "zhushu": "言淵四角皆旁通也。"
                },
                {
                    "paragraph": "北屬黑水，南屬大荒。",
                    "zhushu": "屬，猶連也。"
                },
                {
                    "paragraph": "北旁名曰少和之淵，南旁名曰從淵，",
                    "zhushu": "音騘馬之騘。"
                },
                {
                    "paragraph": "舜之所浴也。",
                    "zhushu": "言舜嘗在此中澡浴也。",
                    "type": 2
                },
                {
                    "paragraph": "又有成山，甘水窮焉。",
                    "zhushu": "甘水出甘山，極此中也。"
                },
                {
                    "paragraph": "有季禺之國，顓頊之子，食黍。",
                    "zhushu": "言此國人，顓頊之裔子也。"
                },
                {
                    "paragraph": "有羽民之國，其民皆生毛羽。有𡖉民之國，其民皆生𡖉。",
                    "zhushu": "即𡖉生也。",
                    "type": 2
                },
                {
                    "paragraph": "大荒之中，有不姜之山，黑水窮焉。",
                    "zhushu": "黑水出崑崙山。"
                },
                {
                    "paragraph": "又有賈山，汔水出焉。又有言山，又有登備之山，",
                    "zhushu": "即登葆山，羣巫所從上下者也。"
                },
                {
                    "paragraph": "有恝恝之山。",
                    "zhushu": "音如券契之契。"
                },
                {
                    "paragraph": "又有蒲山，澧",
                    "zhushu": "音禮。"
                },
                {
                    "paragraph": "水出焉。又有隗山，",
                    "zhushu": "音隗囂。"
                },
                {
                    "paragraph": "其西有丹，其東有玉。又南，有山，漂水出焉。",
                    "zhushu": "音栗。"
                },
                {
                    "paragraph": "有尾山，有翠山。",
                    "zhushu": "言此山有翠鳥也。",
                    "type": 2
                },
                {
                    "paragraph": "有盈民之國，於姓，黍食。又有人方食木葉。",
                    "zhushu": "",
                    "type": 2
                },
                {
                    "paragraph": "有不死之國，阿姓，甘木是食。",
                    "zhushu": "甘木，即不死樹，食之不老。",
                    "type": 2
                },
                {
                    "paragraph": "大荒之中，有山名曰去痓。南極果，北不成，去痓果",
                    "zhushu": "。音如風痓之痓。未詳。",
                    "type": 2
                },
                {
                    "paragraph": "南海渚中，有神，人面，珥兩青蛇，踐兩赤蛇，曰不廷胡余。",
                    "zhushu": "一神名耳。"
                },
                {
                    "paragraph": "有神，名曰因因乎，南方曰因乎，夸風曰乎民，",
                    "zhushu": "亦有二名。"
                },
                {
                    "paragraph": "處南極以出入風。",
                    "zhushu": "",
                    "type": 2
                },
                {
                    "paragraph": "有襄山，又有重隂之山。有人食獸，曰季釐。帝俊生季釐，故曰季釐之國。有緡淵。",
                    "zhushu": "音昬。"
                },
                {
                    "paragraph": "少昊生倍伐，倍伐降處緡淵。有水四方，名曰俊壇。",
                    "zhushu": "水狀似土壇，因名舜壇也。",
                    "type": 2
                },
                {
                    "paragraph": "有臷民之國。",
                    "zhushu": "為人黄色。"
                },
                {
                    "paragraph": "帝舜生無滛，降臷處，是謂巫臷民。巫臷民朌姓，食榖，不績不經，服也；",
                    "zhushu": "言自然有布帛也。"
                },
                {
                    "paragraph": "不稼不穡，食也。",
                    "zhushu": "言五榖自生也。種之為稼，収之為穡。"
                },
                {
                    "paragraph": "爰有歌舞之鳥，鸞鳥自歌，鳯鳥自舞；爰有百獸，相群爰處，百榖所聚。",
                    "zhushu": "",
                    "type": 2
                },
                {
                    "paragraph": "大荒之中，有山名曰融天，海水南入焉。有人曰鑿齒，羿殺之。",
                    "zhushu": "射殺之也。",
                    "type": 2
                },
                {
                    "paragraph": "有蜮山者，有蜮民之國，",
                    "zhushu": "音惑。"
                },
                {
                    "paragraph": "桑姓，食黍，射蜮是食。",
                    "zhushu": "蜮，短狐也，似鼈，含沙射人，中之則病死。此山出之，亦以名云。"
                },
                {
                    "paragraph": "有人方扜弓射黄蛇，",
                    "zhushu": "扞，挽也。音紆。"
                },
                {
                    "paragraph": "名曰蜮人。",
                    "zhushu": "",
                    "type": 2
                },
                {
                    "paragraph": "有宋山者，有赤蛇，名曰育蛇。有木生山上，名曰楓木。楓木蚩尤所棄其桎梏，",
                    "zhushu": "蚩尤為黄帝所得，械而殺之，已摘棄其械，化而為樹也。"
                },
                {
                    "paragraph": "是謂楓木。",
                    "zhushu": "即今楓香樹。"
                },
                {
                    "paragraph": "有人方齒虎尾，名曰祖狀之尸。",
                    "zhushu": "音如柤棃之柤。",
                    "type": 2
                },
                {
                    "paragraph": "有小人名曰焦僥之國，",
                    "zhushu": "皆長三尺。"
                },
                {
                    "paragraph": "幾姓，嘉榖是食。",
                    "zhushu": "",
                    "type": 2
                },
                {
                    "paragraph": "大荒之中，有山名㱙塗之山，",
                    "zhushu": "音朽。"
                },
                {
                    "paragraph": "青水窮焉。",
                    "zhushu": "青水出崑崙。"
                },
                {
                    "paragraph": "有雲雨之山。有木名曰欒，",
                    "zhushu": "音栾。"
                },
                {
                    "paragraph": "禹攻雲雨。",
                    "zhushu": "攻，謂槎伐其林木。"
                },
                {
                    "paragraph": "有赤石焉，生欒，",
                    "zhushu": "言山有精靈，復變生此木於赤石之上。"
                },
                {
                    "paragraph": "黄本，赤枝青葉，群帝焉取藥。",
                    "zhushu": "言樹、花、實皆為神藥。",
                    "type": 2
                },
                {
                    "paragraph": "有國曰顓頊，生伯服，食黍。有鼬姓之國。",
                    "zhushu": "音如橘柚之柚。"
                },
                {
                    "paragraph": "有苕山，又有宗山，又有姓山，又有壑山，又有陳州山，又有東州山。又有白水山，白水出焉，而生白淵，昆吾之師所浴也。",
                    "zhushu": "昆吾，古王者号。音義曰：“昆吾，山名，溪水也，出善金。”二文有異，莫知所辨測。"
                },
                {
                    "paragraph": "有人，名曰張弘，在海上捕魚。海中有張弘之國，",
                    "zhushu": "或曰：“即竒肱人。”疑非。"
                },
                {
                    "paragraph": "食魚，使四鳥。",
                    "zhushu": ""
                },
                {
                    "paragraph": "有人焉，鳥喙，有翼，方捕魚於海。",
                    "zhushu": "",
                    "type": 2
                },
                {
                    "paragraph": "大荒之中。有人名曰驩頭。鯀妻士敬，士敬子曰炎融，生驩頭。驩頭人面鳥喙，有翼，食海中魚，杖翼而行，",
                    "zhushu": "翅不可以飛，倚杖之用而已。"
                },
                {
                    "paragraph": "維冝𦬊苣，穋楊是食。",
                    "zhushu": "管子說地所宜云：“其種穋、䄫、黑黍。”皆禾𩔗也。苣、黒黍，今字作禾旁。起、秬、虬三音。"
                },
                {
                    "paragraph": "有驩頭之國。",
                    "zhushu": ""
                },
                {
                    "paragraph": "帝堯、帝嚳、帝舜葬於岳山，",
                    "zhushu": "即秋山也。"
                },
                {
                    "paragraph": "爰有文貝、離俞、𩿨乆、鷹賈、延維、視肉、熊、羆、虎、豹。朱木、赤支、青華、玄實。有申山者。",
                    "zhushu": "",
                    "type": 2
                },
                {
                    "paragraph": "大荒之中，有山，名曰天臺高山，海水入焉。",
                    "zhushu": "",
                    "type": 2
                },
                {
                    "paragraph": "東南海之外，甘水之間，有羲和之國。有女子名曰羲和，方浴日於甘淵。",
                    "zhushu": "羲和，盖天地始生，主日月者也。故啟筮曰：“空桑之蒼蒼，八極之既張，乃有夫羲和，是主日月，職出入，以為晦明。”又曰：“瞻彼上天，一明一晦。有夫羲和之子，出于湯谷。”故堯因此而立羲和之官，以主四時。其後世遂為此國，作日月之象而掌之，沐浴運轉之於甘水中，以効其出入湯谷、虞淵也，所謂“世不失職”耳。"
                },
                {
                    "paragraph": "羲和者，帝俊之妻，生十日。",
                    "zhushu": "言生十子，各以日名名之，故言生十日，數十也。",
                    "type": 2
                },
                {
                    "paragraph": "有盖猶之山者，其上有甘柤，枝幹皆赤，黄葉，白華，黒實。東又有甘華，枝幹皆赤，黄葉。有青馬，有赤馬，名曰三騅。有視肉。有小人，名曰菌人。",
                    "zhushu": "音如朝菌之菌。"
                },
                {
                    "paragraph": "有南𩔗之山，爰有遺玉、青馬、三騅、視肉、甘華，百穀所在。",
                    "zhushu": ""
                }
            ]
        },
        {
            "name": "大荒西經第十六",
            "paragraphs": [
                {
                    "paragraph": "大荒西經第十六",
                    "zhushu": "",
                    "type": 1
                },
                {
                    "paragraph": "西北海之外，大荒之隅，有山而不合，名曰不周負子，",
                    "zhushu": "淮南子曰：“昔者共工與顓頊争帝，怒而觸不周之山，天維絶，地柱折。”故今此山缺壊不周匝也。"
                },
                {
                    "paragraph": "有兩黄獸守之。有水曰寒暑之水。水西有濕山，水東有幕山。",
                    "zhushu": "音莫。"
                },
                {
                    "paragraph": "有禹攻共工國山。",
                    "zhushu": "言攻其國，殺其臣相柳扵此山。啓筮曰：“共工，人面蛇身，朱髪”也。",
                    "type": 2
                },
                {
                    "paragraph": "有國，名曰淑士，顓頊之子。",
                    "zhushu": "言亦出自高陽氏也。"
                },
                {
                    "paragraph": "有神十人，名曰女媧之腸，",
                    "zhushu": "或作“女媧之腹”。"
                },
                {
                    "paragraph": "化為神，處栗廣之野，",
                    "zhushu": "女媧，古神女而帝者，人面蛇身，一日中七十變，其腹化為此神。栗廣，野名。媧，音爪。"
                },
                {
                    "paragraph": "横道而處。",
                    "zhushu": "言斷道也。"
                },
                {
                    "paragraph": "有人名曰石夷，來風曰韋，",
                    "zhushu": "來，或作本也。"
                },
                {
                    "paragraph": "處西北隅，以司日月之長短。",
                    "zhushu": "言察日月晷度之節。"
                },
                {
                    "paragraph": "有五彩之鳥，有冠，名曰㹥鳥。",
                    "zhushu": "爾雅云：“㹥，夣鳥。”即此也。"
                },
                {
                    "paragraph": "有大澤之長山。有白民之國。",
                    "zhushu": "",
                    "type": 2
                },
                {
                    "paragraph": "西北海之外，赤水之東，有長脛之國。",
                    "zhushu": "脚長三丈。"
                },
                {
                    "paragraph": "有西周之國，姫姓，食榖。有人方耕，名曰叔均。帝俊生后稷，",
                    "zhushu": "俊宜為嚳。嚳弟二妃生后稷也。"
                },
                {
                    "paragraph": "稷降以百榖。稷之弟曰台蠒，",
                    "zhushu": "音胎。"
                },
                {
                    "paragraph": "生叔均。叔均是代其父及稷播百榖，始作耕。有赤國妻氏。有𩀱山。",
                    "zhushu": "",
                    "type": 2
                },
                {
                    "paragraph": "西海之外，大荒之中，有方山者，上有青樹，名曰柜格之松，",
                    "zhushu": "木名。音矩。"
                },
                {
                    "paragraph": "日月所出入也。",
                    "zhushu": "",
                    "type": 2
                },
                {
                    "paragraph": "西北海之外，赤水之西，有先民之國，食榖，使四鳥。有北狄之國，黄帝之孫曰始均，始均生北狄。有芒山。有桂山。有榣山，",
                    "zhushu": "此山多桂及榣木，因名云耳。"
                },
                {
                    "paragraph": "其上有人，號曰太子長琴。顓頊生老童，",
                    "zhushu": "世本云：“顓頊娶于滕墳氏，謂之女禄，産老童也。”"
                },
                {
                    "paragraph": "老童生祝融，",
                    "zhushu": "即童黎也。高辛氏人，正號曰祝融也。"
                },
                {
                    "paragraph": "祝融生太子長琴，是處摇山，始作樂風。",
                    "zhushu": "創制樂風曲也。"
                },
                {
                    "paragraph": "有五彩鳥三名，一曰皇鳥，一曰鸞鳥，一曰鳯鳥。有蟲，狀如莬，胷以後者裸不見，",
                    "zhushu": "言皮色青，故不見其祼露處。"
                },
                {
                    "paragraph": "青如猨狀。",
                    "zhushu": "狀又似猨。",
                    "type": 2
                },
                {
                    "paragraph": "大荒之中，有山名曰豐沮玉門，日月所入。有靈山，巫咸、巫即、巫朌、巫彭、巫姑、巫眞、巫禮、巫抵、巫謝、巫羅十巫，從此升降，百藥爰在。",
                    "zhushu": "群巫上下此山采之也。",
                    "type": 2
                },
                {
                    "paragraph": "西有王母之山，壑山、海山。",
                    "zhushu": "皆群大靈之山。"
                },
                {
                    "paragraph": "有沃之國，",
                    "zhushu": "言其土饒沃也。"
                },
                {
                    "paragraph": "沃民是處。沃之野，鳯鳥之𡖉是食，甘露是飲，凡其所欲，其味盡存。",
                    "zhushu": "言其所願滋味，此無所不備。"
                },
                {
                    "paragraph": "爰有甘華、甘柤、白桞、視肉、三騅、璇瑰、瑶碧、",
                    "zhushu": "琁瑰，亦玉名。穆天子傳曰：“枝斯璿瑰。”校、回二音。"
                },
                {
                    "paragraph": "白木、琅玕、",
                    "zhushu": "樹色正白。今南方有文木，亦黑木也。"
                },
                {
                    "paragraph": "白丹、青丹、",
                    "zhushu": "又有黒丹也。孝經援神契曰：“王者徳至山𨹧而黑丹出。”然則丹者别是彩名，亦猶黒、白、黄皆云丹也。"
                },
                {
                    "paragraph": "多銀、䥫。鸞鳥自歌，鳯鳥自舞，爰有百獸，相群是處，是謂沃之野。有三青鳥，赤首黑目，一名曰大𪁐，一名少𪁐，",
                    "zhushu": "音黎。"
                },
                {
                    "paragraph": "一名曰青鳥。",
                    "zhushu": "皆西王母所使也。"
                },
                {
                    "paragraph": "有軒轅之臺，射者不敢西嚮射，畏軒轅之臺。",
                    "zhushu": "敬難黄帝之神。",
                    "type": 2
                },
                {
                    "paragraph": "大荒之中，有龍山，日月所入。有三澤水，名曰三淖，昆吾之所食也。",
                    "zhushu": "穆天子傳曰：“滔水，濁繇氏之所食”，亦此𩔗也。"
                },
                {
                    "paragraph": "有人衣青，以袂蔽面，",
                    "zhushu": "袂䄂。"
                },
                {
                    "paragraph": "名曰女丑之尸。有女子之國。",
                    "zhushu": "王頎至沃沮國，盡東界，問其耆老，云：“國人常乘船捕魚，遭風，見吹數十日。東一國在大海中，純女無男。”即此國也。",
                    "type": 2
                },
                {
                    "paragraph": "有桃山，有䖟山，有桂山，有于土山。有丈夫之國。",
                    "zhushu": "其國無婦人也。"
                },
                {
                    "paragraph": "有弇州之山，五彩之鳥仰天，",
                    "zhushu": "張口嘘天。"
                },
                {
                    "paragraph": "名曰鳴鳥。爰有百樂歌儛之風。",
                    "zhushu": "爰有百種伎樂歌儛風曲。"
                },
                {
                    "paragraph": "有軒轅之國，",
                    "zhushu": "其人人面蛇身。"
                },
                {
                    "paragraph": "江山之南，棲為吉，",
                    "zhushu": "即窮山之際也。山居為棲。吉者，言無凶夭。"
                },
                {
                    "paragraph": "不壽者乃八百歳。",
                    "zhushu": "壽者數千歳。",
                    "type": 2
                },
                {
                    "paragraph": "西海陼中，有神，人面鳥身，珥兩青蛇，踐兩赤蛇，名曰弇兹。",
                    "zhushu": "",
                    "type": 2
                },
                {
                    "paragraph": "大荒之中，有山名曰日月山，天樞也。呉姖天門，日月所入。有神，人面無臂，兩足反屬於頭上，名曰嘘。",
                    "zhushu": "言嘘啼也。"
                },
                {
                    "paragraph": "顓頊生老童，老童生重及𥠖。",
                    "zhushu": "世本云：“老童娶於根水氏，謂之驕福，産重及𥠖。”"
                },
                {
                    "paragraph": "帝令重獻上天，令𥠖卬下地，",
                    "zhushu": "古者人神雜擾無别，顓頊乃命南正重司天以屬神，命火正𥠖司地以屬民。重實上夭，𥠖實下地。獻、卬，義未詳也。"
                },
                {
                    "paragraph": "下地是生噎。處於西極，以行日月星辰之行次。",
                    "zhushu": "主察日月星辰之度數次舍也。",
                    "type": 2
                },
                {
                    "paragraph": "有人反臂，名曰天虞。",
                    "zhushu": "亦尸虞也。"
                },
                {
                    "paragraph": "有女子方浴月。帝俊妻常羲，生月十有二，此始浴之。",
                    "zhushu": "義與羲和浴日同。"
                },
                {
                    "paragraph": "有玄丹之山，",
                    "zhushu": "出黒丹也。"
                },
                {
                    "paragraph": "有五色之鳥，人面有髪。爰有青鴍、",
                    "zhushu": "音文。"
                },
                {
                    "paragraph": "黄鷔、",
                    "zhushu": "音敖。"
                },
                {
                    "paragraph": "青鳥、黄鳥，其所集者，其國亡。有池名孟翼之攻，顓頊之池。",
                    "zhushu": "孟翼，人姓名也。",
                    "type": 2
                },
                {
                    "paragraph": "大荒之中，有山名曰鏖鏊鉅，",
                    "zhushu": "鏊，音如敖。"
                },
                {
                    "paragraph": "日月所入者。有獸，左右有首，名曰屏蓬。",
                    "zhushu": "即并封也，語有輕重耳。"
                },
                {
                    "paragraph": "有巫山者。有壑山者。有金門之山，有人名曰黄姖之尸。有比翼之鳥。有白鳥，青翼、黄尾、玄喙。",
                    "zhushu": "竒鳥。"
                },
                {
                    "paragraph": "有赤犬，名曰天犬，其所下者有兵。",
                    "zhushu": "周書云：“天狗所止地盡傾，餘光燭天為流星，長十數丈，其疾如風，其聲如雷，其光如電。”呉楚七國反時，吠過梁國者是也。",
                    "type": 2
                },
                {
                    "paragraph": "西海之南，流沙之濵，赤水之後，黑水之前，有大山名曰崑崙之丘。有神，人面虎身，有文有尾，皆白，處之。",
                    "zhushu": "言其尾以白為㸃駮。"
                },
                {
                    "paragraph": "其下有弱水之淵環之。",
                    "zhushu": "其水不勝鴻毛，"
                },
                {
                    "paragraph": "其外有炎火之山，投物輒然。",
                    "zhushu": "今去扶南東萬里，有耆薄國，東復五千里許，有火山國，其山雖霖雨，火常然。火中有白鼠，時出山邉求食，人捕得之，以毛作布，今之火幹布是也，即此山之𩔖。"
                },
                {
                    "paragraph": "有人戴勝，虎齒，有豹尾，穴處，名曰西王母。",
                    "zhushu": "河圖玉版亦曰：“西王母居崑崙之山。”西山經曰：“西王母居玉山。”穆天子傳曰：“乃紀名迹于弇山之右，曰西王母之山也。”然則西王母雖以崑崙之宫，亦自有離宫别窟，逰息之處，不專住一山也。故記事者各舉所見而言之。"
                },
                {
                    "paragraph": "此山萬物盡有。",
                    "zhushu": "",
                    "type": 2
                },
                {
                    "paragraph": "大荒之中，有山名曰常陽之山，日月所入，",
                    "zhushu": "",
                    "type": 2
                },
                {
                    "paragraph": "有寒荒之國，有二人：女祭、女薎。",
                    "zhushu": "或持觶，或持爼，",
                    "type": 2
                },
                {
                    "paragraph": "有壽麻之國。",
                    "zhushu": "吕氏春秋曰：“南服壽府，此懷闒耳。”",
                    "type": 2
                },
                {
                    "paragraph": "南岳娶州山女，名曰女䖍。女䖍生季格，季格生壽麻。壽麻正立無景，疾呼無嚮。",
                    "zhushu": "言其禀形氣有異於人也。列仙傳曰：“玄俗無景。”"
                },
                {
                    "paragraph": "爰有大暑，不可以徃。",
                    "zhushu": "言𤍠炙殺人也。"
                },
                {
                    "paragraph": "有人無首，操戈盾立，名曰夏耕之尸。",
                    "zhushu": "亦行天尸之𩔖。"
                },
                {
                    "paragraph": "故成湯伐夏桀于章山，克之，",
                    "zhushu": "于章，山名。"
                },
                {
                    "paragraph": "斬耕厥前。",
                    "zhushu": "頭亦在前者。"
                },
                {
                    "paragraph": "耕既立，無首，走厥咎，",
                    "zhushu": "逃避罪也。"
                },
                {
                    "paragraph": "乃降于巫山。",
                    "zhushu": "自竄于巫山。巫山，今在建平巫縣。",
                    "type": 2
                },
                {
                    "paragraph": "有人名曰呉回，竒左，是無右臂。",
                    "zhushu": "即竒肱也。呉回，祝融弟，亦為火正也。",
                    "type": 2
                },
                {
                    "paragraph": "有盖山之國。有樹，赤皮支幹，青葉，名曰朱木。",
                    "zhushu": "或作朱威木也。"
                },
                {
                    "paragraph": "有一臂民。",
                    "zhushu": "北極下亦有一脚人，見河圖玉版。",
                    "type": 2
                },
                {
                    "paragraph": "大荒之中，有山名曰大荒之山，日月所入。有人焉，三靣，是顓頊之子，三靣一臂。",
                    "zhushu": "無左臂也。"
                },
                {
                    "paragraph": "三靣之人不死，",
                    "zhushu": "言人頭三邉各有靣也。玄莬太守王頎至沃沮國，問其耆老，云：“復有一破船，隨波岀在海岸邊，上有一人，項中復有靣。與語不觧，了不食而死。”此是兩靣人也。吕氏春秋曰：“一臂三靣之郷也。”"
                },
                {
                    "paragraph": "是謂大荒之野。",
                    "zhushu": ""
                },
                {
                    "paragraph": "西南海之外，赤水之南，流沙之西，有人珥兩青蛇，乘兩龍，名曰夏后開。開上三嬪于天，",
                    "zhushu": "嬪，婦也。言獻美人于天帝。"
                },
                {
                    "paragraph": "得九辯與九歌以下。",
                    "zhushu": "皆天帝樂名也。開登天而竊以下，用之也。開筮曰：“昔彼九㝠，是與帝辯同宫之序，是為九歌。”又曰：“不得切辯與九歌，以國于下。”義具見於歸蔵。"
                },
                {
                    "paragraph": "此天穆之野，高二千仭，",
                    "zhushu": "竹書曰：“顓頊産伯鯀，是維若陽，居天穆之陽也。”"
                },
                {
                    "paragraph": "開焉得始歌九招。",
                    "zhushu": "竹書曰：“夏后開舞九招也。”"
                },
                {
                    "paragraph": "有互人之國。",
                    "zhushu": "人靣魚身。"
                },
                {
                    "paragraph": "炎帝之孫，",
                    "zhushu": "炎帝，神農。"
                },
                {
                    "paragraph": "名曰靈恝，",
                    "zhushu": "音如券契之契。"
                },
                {
                    "paragraph": "靈恝生互人，是能上下于天。",
                    "zhushu": "言能乘雲雨也。"
                },
                {
                    "paragraph": "有魚偏枯，名曰魚婦。顓頊死即復蘇。",
                    "zhushu": "言其人能變化也。"
                },
                {
                    "paragraph": "風道北來，天乃大水泉，",
                    "zhushu": "言泉水得風暴溢出。道，尤從也。韓非曰：“玄鶴二八，道南方而來。”"
                },
                {
                    "paragraph": "蛇乃化為魚，是謂魚婦。顓頊死即復蘇。",
                    "zhushu": "淮南子曰：“后稷龍在建木西，其人死復蘇，其半為魚。”盖謂此也。"
                },
                {
                    "paragraph": "有青鳥，身黄赤足，六首，名曰𪇆鳥。",
                    "zhushu": "音觸。"
                },
                {
                    "paragraph": "有大巫山，有金之山。西南大荒之中隅，有徧勾、常羊之山。",
                    "zhushu": "",
                    "type": 2
                },
                {
                    "paragraph": "按：夏后開即啓，避漢景帝諱云。",
                    "zhushu": ""
                }
            ]
        },
        {
            "name": "大荒北經第十七",
            "paragraphs": [
                {
                    "paragraph": "大荒北經第十七",
                    "zhushu": "",
                    "type": 1
                },
                {
                    "paragraph": "東北海之外，大荒之中，河水之間，附禺之山，帝顓頊與九嬪葬焉。",
                    "zhushu": "此皆殊俗，義所作冡。"
                },
                {
                    "paragraph": "爰有　乆、文貝、離俞、鸞鳥、凰鳥、大物、小物，",
                    "zhushu": "言備有也。"
                },
                {
                    "paragraph": "有青鳥、琅鳥、玄鳥、黄鳥、虎、豹、熊、羆、黄蛇、視肉、璿、瑰、瑶、碧，皆出衛於山。",
                    "zhushu": "在其山邉也。"
                },
                {
                    "paragraph": "丘，方圓三百里，丘南帝俊竹林在焉，大可為舟。",
                    "zhushu": "言舜林中竹一節則可以為船也。"
                },
                {
                    "paragraph": "竹南有赤澤水，",
                    "zhushu": "水色赤也。"
                },
                {
                    "paragraph": "名曰封淵。",
                    "zhushu": "封，亦大也。"
                },
                {
                    "paragraph": "有三桑無枝。",
                    "zhushu": "皆髙百仞。"
                },
                {
                    "paragraph": "丘西有沉淵，顓頊所浴。",
                    "zhushu": "",
                    "type": 2
                },
                {
                    "paragraph": "有胡不與之國，",
                    "zhushu": "一國復名耳，今胡夷語皆通然。"
                },
                {
                    "paragraph": "烈姓，黍食。",
                    "zhushu": "",
                    "type": 2
                },
                {
                    "paragraph": "大荒之中，有山名曰不咸。有肅愼氏之國。",
                    "zhushu": "今肅愼國，去遼東三千餘里，穴居，無衣，衣猪皮，冬以膏塗體，厚數分，用却風寒。其人皆工射，弓長四尺，勁彊。箭以楛為之，長尺五寸，青石為銅。此春秋時隼集陳侯之庭所得矢也。晋大興三年，平州刺史崔毖遣别駕髙㑹使來獻肅愼氏之弓矢，箭鏃有似銅骨作者。問云，轉與海内國，通得用此。今名之為挹婁國，出好貂、赤玉。豈從海外轉而至此乎？後漢書所謂挹婁國是也。"
                },
                {
                    "paragraph": "有悲蛭，四翼。",
                    "zhushu": "翡、窒兩音。"
                },
                {
                    "paragraph": "有蟲，獸首蛇身，名曰琴蟲。",
                    "zhushu": "亦蛇𩔗也。"
                },
                {
                    "paragraph": "有人名曰大人。有大人之國，釐姓，黍食。有大青蛇，黄頭，食麈。",
                    "zhushu": "今南方蚦蛇食鹿，鹿亦麈属也。"
                },
                {
                    "paragraph": "有榆山。有鯀攻程州之山。",
                    "zhushu": "皆因其事而名物也。",
                    "type": 2
                },
                {
                    "paragraph": "大荒之中，有山名曰衡天。有先民之山。有槃木千里。",
                    "zhushu": "音盤。"
                },
                {
                    "paragraph": "有叔歜國，",
                    "zhushu": "音昨感反，一音觸。"
                },
                {
                    "paragraph": "顓頊之子，黍食，使四鳥：虎、豹、熊、羆。有黑蟲，如熊状，名曰猎猎。",
                    "zhushu": "或作獡，音夕同。"
                },
                {
                    "paragraph": "有北齊之國，姜姓，使虎、豹、熊、羆。",
                    "zhushu": "",
                    "type": 2
                },
                {
                    "paragraph": "大荒之中，有山名曰先檻大逢之山，河、濟所入，海北注焉。",
                    "zhushu": "河、濟注海，已復出海外，入此山中也。"
                },
                {
                    "paragraph": "其西有山，名曰禹所積石。有陽山者，有順山者，順水出焉。",
                    "zhushu": "",
                    "type": 2
                },
                {
                    "paragraph": "有始州之國。有丹山。",
                    "zhushu": "此山純出丹朱也。竹書曰：“和甲西征，得一丹山。”今所在亦有丹山，丹出土穴中。",
                    "type": 2
                },
                {
                    "paragraph": "有大澤，方千里，羣鳥所觧。",
                    "zhushu": "穆天子傳曰：“北至廣原之野，飛鳥所觧其羽，乃於此獵鳥獸，絶羣，載羽百車。”竹書亦曰：“穆王北征，行流沙千里，積羽千里。”皆謂此澤也。"
                },
                {
                    "paragraph": "有毛民之國，",
                    "zhushu": "其人面體皆生毛。"
                },
                {
                    "paragraph": "依姓，食黍，使四鳥。禹生均國，均國生役采，役采",
                    "zhushu": "采，一作來。"
                },
                {
                    "paragraph": "生脩鞈。",
                    "zhushu": "音如單祫之祫。"
                },
                {
                    "paragraph": "脩鞈殺綽人，",
                    "zhushu": "人名。"
                },
                {
                    "paragraph": "帝念之，潜為之國，",
                    "zhushu": "潜，宻用之為國。"
                },
                {
                    "paragraph": "是此毛民。",
                    "zhushu": "",
                    "type": 2
                },
                {
                    "paragraph": "有儋耳之國，任姓，",
                    "zhushu": "其人耳大下儋，垂在肩上。失崖儋耳，鏤畫其耳，亦以放之也。"
                },
                {
                    "paragraph": "禺號子，食榖。北海之渚中，",
                    "zhushu": "言在海島中種粟給食，謂禺彊也。"
                },
                {
                    "paragraph": "有神，人面鳥身，珥兩青蛇，踐兩赤蛇，名曰禺彊。",
                    "zhushu": "",
                    "type": 2
                },
                {
                    "paragraph": "大荒之中，有山名曰北極天樻，",
                    "zhushu": "音匱。"
                },
                {
                    "paragraph": "海水北注焉。有神，九首人面，鳥身，名曰九鳯。又有神，衘蛇操蛇，其狀虎首人身，四蹄長肘，名曰彊良。",
                    "zhushu": "亦在畏獸𦘕中。",
                    "type": 2
                },
                {
                    "paragraph": "大荒之中，有山名曰成都載天。有人珥兩黄蛇，把兩黄蛇，名曰夸父。后土生信，信生夸父。夸父不量力，欲追日景，逮之於禺谷，",
                    "zhushu": "禺淵，日所入也，今作虞。"
                },
                {
                    "paragraph": "將飲河而不足也，將走大澤，未至，死于此。",
                    "zhushu": "渴死。"
                },
                {
                    "paragraph": "應龍已殺尤，又殺夸父，",
                    "zhushu": "上云夸父不量力，與日競而死，今此復云為應龍所殺，死無定名，觸事而寄，明其變化無方，不可揆測。"
                },
                {
                    "paragraph": "乃去南方處之，故南方多雨。",
                    "zhushu": "言龍水物，以𩔗相感故也。"
                },
                {
                    "paragraph": "又有無膓之國，是任姓，",
                    "zhushu": "為人長也。"
                },
                {
                    "paragraph": "無繼子食魚。",
                    "zhushu": "維，亦當作䏿，謂膞膓也。"
                },
                {
                    "paragraph": "共工臣名曰相繇，",
                    "zhushu": "相栁也，語聲轉耳。"
                },
                {
                    "paragraph": "九首蛇身，自環，",
                    "zhushu": "言轉旋也。"
                },
                {
                    "paragraph": "食于九土。",
                    "zhushu": "言貪殘也。"
                },
                {
                    "paragraph": "其所歍所尼，",
                    "zhushu": "歍，嘔，猶噴吒。尼，止也。"
                },
                {
                    "paragraph": "即為源澤，",
                    "zhushu": "言多氣力。"
                },
                {
                    "paragraph": "不辛乃苦，",
                    "zhushu": "言氣酷烈。"
                },
                {
                    "paragraph": "百獸莫能處。",
                    "zhushu": "言畏之也。"
                },
                {
                    "paragraph": "禹湮洪水，殺相繇，",
                    "zhushu": "禹塞洪水，由以溺殺之也。"
                },
                {
                    "paragraph": "其血腥臭，不可生榖，其地多水，不可居也。",
                    "zhushu": "言其膏血滂流，成淵水也。"
                },
                {
                    "paragraph": "禹湮之，三仞三沮，",
                    "zhushu": "言禹以土塞之，地䧟壊也。"
                },
                {
                    "paragraph": "乃以為池，群帝是因以為臺，",
                    "zhushu": "地下宜積土，故衆帝因來在此共作臺。"
                },
                {
                    "paragraph": "在崑崙之北。有岳之山，㝷竹生焉。",
                    "zhushu": "尋，大竹名。",
                    "type": 2
                },
                {
                    "paragraph": "大荒之中，有山名曰不句，海水入焉。有係昆之山者，有共工之臺，射者不敢北嚮。",
                    "zhushu": "言畏之也。"
                },
                {
                    "paragraph": "有人衣青衣，名曰黄帝女魃。",
                    "zhushu": "音如旱妭之魃。"
                },
                {
                    "paragraph": "蚩尤作兵伐黄帝，黄帝乃令應龍攻之冀州之野。",
                    "zhushu": "冀州，中土也。黄帝亦教虎、豹、熊、羆，以與炎帝戰于阪泉之野而滅之，見史記。"
                },
                {
                    "paragraph": "應龍畜水，尤請風伯雨師縱大風雨。黄帝乃下天女曰魃，雨止，遂殺蚩尤。魃不得復上，所居不雨。",
                    "zhushu": "旱氣在也。"
                },
                {
                    "paragraph": "叔均言之帝，後置之赤水之北。",
                    "zhushu": "遠徙之也。"
                },
                {
                    "paragraph": "叔均乃為田祖，",
                    "zhushu": "主田之官。詩云：“田祖有神。”"
                },
                {
                    "paragraph": "魃時亡之。",
                    "zhushu": "畏見逐也。"
                },
                {
                    "paragraph": "所欲逐之者，令曰：“神北行！”",
                    "zhushu": "向水位也。"
                },
                {
                    "paragraph": "先除水道，决通溝瀆。",
                    "zhushu": "言逐之必得雨，故見先除水道，今之逐魃是也。",
                    "type": 2
                },
                {
                    "paragraph": "有人方食魚，名曰深目民之國，昐姓，食魚。",
                    "zhushu": "亦胡𩔖，但眼絶深，黄帝時姓也。"
                },
                {
                    "paragraph": "有鍾山者。有女子衣青衣，名曰赤水女子獻。",
                    "zhushu": "神女也。",
                    "type": 2
                },
                {
                    "paragraph": "大荒之中，有山名曰融父山，順水入焉。有人名曰犬戎。黄帝生苖龍，苖龍生融吾，融吾生弄",
                    "zhushu": "一作卞。"
                },
                {
                    "paragraph": "明，弄明生白犬，白犬有牝牡，",
                    "zhushu": "言自相配合也。"
                },
                {
                    "paragraph": "是為犬戎，肉食。有赤獸，馬狀無首，名曰戎宣王尸。",
                    "zhushu": "犬戎之神名也。",
                    "type": 2
                },
                {
                    "paragraph": "有山，名曰齊州之山、君山、𩰿山、",
                    "zhushu": "音潜。"
                },
                {
                    "paragraph": "鮮野山、魚山。有人一目，當面中生。一曰是威姓，少昊之子，食黍。有繼無民。繼無民，任姓，無骨子，食氣、魚。",
                    "zhushu": "言有無骨人也。尸子曰：“徐偃王有筋無骨。”",
                    "type": 2
                },
                {
                    "paragraph": "西北海外，流沙之東，有國曰中䡢，顓頊之子，食黍。有國名曰頼丘。有犬戎國。有神，人靣獸身，名曰犬戎。",
                    "zhushu": "",
                    "type": 2
                },
                {
                    "paragraph": "西北海外，黑水之北，有人有翼，名曰苖民。",
                    "zhushu": "三苖之民。"
                },
                {
                    "paragraph": "顓頊生驩頭，驩頭生苖民。苖民百姓食肉。有山名曰章山。",
                    "zhushu": "",
                    "type": 2
                },
                {
                    "paragraph": "大荒之中，有衡石山、九隂山、泂野之山，上有赤樹，青葉赤華，名曰若木。",
                    "zhushu": "生崑崙西，附西極，其華光赤下照地。"
                },
                {
                    "paragraph": "有牛𥠖之國。有人無骨，儋耳之子。",
                    "zhushu": "儋耳人生無骨子也。",
                    "type": 2
                },
                {
                    "paragraph": "西北海之外，赤水之北，有章尾山。有神，人面蛇身而赤，",
                    "zhushu": "身長千里。"
                },
                {
                    "paragraph": "直目正乘，",
                    "zhushu": "直目，目從也。正乘，未聞。"
                },
                {
                    "paragraph": "其瞑乃晦，其視乃明，",
                    "zhushu": "言視為晝，眠為夜也。"
                },
                {
                    "paragraph": "不食不寢不息，風雨是謁，",
                    "zhushu": "言能請致風雨。"
                },
                {
                    "paragraph": "是燭九隂，",
                    "zhushu": "照九隂之幽𨼆也。"
                },
                {
                    "paragraph": "是謂燭龍。",
                    "zhushu": "離騷曰：“日安不到，燭龍何燿？”詩含神霧曰：“天不足西北，無有隂陽消息，故有龍衘精以徃黜天門中云。”淮南子曰：“長于委羽之山，不見天日也。”"
                }
            ]
        },
        {
            "name": "海内經第十八",
            "paragraphs": [
                {
                    "paragraph": "海内經第十八",
                    "zhushu": "",
                    "type": 1
                },
                {
                    "paragraph": "東海之内，北海之隅，有國名曰朝鮮、天毒。其人水居，",
                    "zhushu": "朝鮮，今樂浪郡也。天毒，即天竺國。貴道徳，有文書、金銀、錢貨，浮屠出此國中也。𣈆大興四年，天竺胡王獻珍寳。"
                },
                {
                    "paragraph": "偎人愛之。",
                    "zhushu": "偎，亦愛也。音𨼆隈。",
                    "type": 2
                },
                {
                    "paragraph": "西海之内，流沙之中，有國名曰壑市。",
                    "zhushu": "音郝。",
                    "type": 2
                },
                {
                    "paragraph": "西海之内，流沙之西，有國名曰沮葉。",
                    "zhushu": "音如汜濫之汜。",
                    "type": 2
                },
                {
                    "paragraph": "流沙之西，有鳥山者，三水出焉。",
                    "zhushu": "三水同出一山也。"
                },
                {
                    "paragraph": "爰有黄金、璿瑰、丹貨、銀、鐵，皆流于此中。",
                    "zhushu": "言其中有雜珍竒寳也。"
                },
                {
                    "paragraph": "又有淮山，好水出焉。",
                    "zhushu": "",
                    "type": 2
                },
                {
                    "paragraph": "流沙之東，黑水之西，有朝雲之國、司𥏰之國。黄帝妻雷祖，生昌意。",
                    "zhushu": "世本云：“黄帝娶于西𨹧氏之子，謂之纍祖，産青陽及昌意。”"
                },
                {
                    "paragraph": "昌意降處若水，生韓流。",
                    "zhushu": "竹書云：“昌意降居若水，産帝乾荒。”乾荒即韓流也，生帝顓頊。"
                },
                {
                    "paragraph": "韓流擢首謹耳、",
                    "zhushu": "擢首，長咽。謹耳，未聞。"
                },
                {
                    "paragraph": "人靣豕喙、麟身渠股、",
                    "zhushu": "渠，車輞。言跰脚也。天傳曰：“大如車渠。”"
                },
                {
                    "paragraph": "豚止，",
                    "zhushu": "止，足。"
                },
                {
                    "paragraph": "取淖子曰阿女，生帝顓頊。",
                    "zhushu": "世本云：“顓頊母，濁山氏之子，名昌僕。”",
                    "type": 2
                },
                {
                    "paragraph": "流沙之東，黒水之間，有山名不死之山。",
                    "zhushu": "即員丘也。"
                },
                {
                    "paragraph": "華山、青水之東，有山名曰肇山。有人名曰栢高。",
                    "zhushu": "栢子高，仙者也。"
                },
                {
                    "paragraph": "栢高上下於此，至于天。",
                    "zhushu": "言翺翔雲天，徃來此山也。",
                    "type": 2
                },
                {
                    "paragraph": "西南黒水之間，有都廣之野，后稷葬焉。",
                    "zhushu": "其城方三百里，盖天下之中，素女所出也。離騷曰：“絶都廣野而直指號。”"
                },
                {
                    "paragraph": "爰有膏菽、膏稻、膏黍、膏稷，",
                    "zhushu": "言味好皆滑如膏。外傳曰：“膏粢之子，菽豆粢粟”也。"
                },
                {
                    "paragraph": "百榖自生，冬夏播琴。",
                    "zhushu": "播琴，猶播殖，方俗言耳。"
                },
                {
                    "paragraph": "鸞鳥自歌，鳯鳥自儛，靈壽實華，",
                    "zhushu": "靈壽，木名也，似竹，有枝節。"
                },
                {
                    "paragraph": "草木所聚。",
                    "zhushu": "在此叢殖也。"
                },
                {
                    "paragraph": "爰有百獸，相群爰處。",
                    "zhushu": "於此羣聚。"
                },
                {
                    "paragraph": "此草也，冬夏不死。",
                    "zhushu": "",
                    "type": 2
                },
                {
                    "paragraph": "南海之内，黒水、青水之間，有木名曰若木，",
                    "zhushu": "樹赤華青。"
                },
                {
                    "paragraph": "若水出焉。有禺中之國。有列襄之國。有靈山。有赤蛇在木上，名曰蝡蛇，木食。",
                    "zhushu": "言不食禽獸也。音如耎弱之耎。",
                    "type": 2
                },
                {
                    "paragraph": "有鹽長之國。有人焉，鳥首，名曰鳥氏。",
                    "zhushu": "今佛書中有此人，即鳥夷也。"
                },
                {
                    "paragraph": "有九丘，以水絡之，",
                    "zhushu": "絡，猶繞也。"
                },
                {
                    "paragraph": "名曰陶唐之丘、",
                    "zhushu": "陶唐，堯號。"
                },
                {
                    "paragraph": "有叔得之丘、孟盈之丘、昆吾之丘、",
                    "zhushu": "此山出名金也。尸子曰：“昆吾之金。”"
                },
                {
                    "paragraph": "黒白之丘、赤望之丘、參衛之丘、武夫之丘、",
                    "zhushu": "此山出美石。"
                },
                {
                    "paragraph": "神民之丘。",
                    "zhushu": "言上有神人。"
                },
                {
                    "paragraph": "有木，青葉紫莖，玄華黄實，名曰建木，百仭無枝。有九欘，",
                    "zhushu": "枝回曲也。音如斤斸之斸。"
                },
                {
                    "paragraph": "下有九枸，",
                    "zhushu": "根盤錯也。淮南子曰：“木大則根欋。”音劬。"
                },
                {
                    "paragraph": "其實如麻，",
                    "zhushu": "似麻子也。"
                },
                {
                    "paragraph": "其葉如芒，",
                    "zhushu": "芒，木似棠梨也。"
                },
                {
                    "paragraph": "大皥爰過，",
                    "zhushu": "言庖羲於此經過也。"
                },
                {
                    "paragraph": "黄帝所爲。",
                    "zhushu": "言治䕶之也。"
                },
                {
                    "paragraph": "有窫窳，龍首，是食人。",
                    "zhushu": "在弱水中。"
                },
                {
                    "paragraph": "有青獸、人靣，名曰猩猩。",
                    "zhushu": "能言。",
                    "type": 2
                },
                {
                    "paragraph": "西南有巴國。",
                    "zhushu": "今三巴是。"
                },
                {
                    "paragraph": "大皥生咸鳥，咸鳥生乘釐，乘釐生後照，後照是始為巴人。",
                    "zhushu": "為之始祖。"
                },
                {
                    "paragraph": "有國名曰流黄辛氏，",
                    "zhushu": "即鄷氏也。"
                },
                {
                    "paragraph": "其域中方三百里，其出是塵土。",
                    "zhushu": "言殷盛也。"
                },
                {
                    "paragraph": "有巴遂山，澠水出焉。又有朱卷之國。有黑蛇，青首，食象。",
                    "zhushu": "即巴蛇也。",
                    "type": 2
                },
                {
                    "paragraph": "南方有贑巨人，",
                    "zhushu": "即梟陽也。音感。"
                },
                {
                    "paragraph": "人靣長臂，黑身有毛，反踵，見人笑亦笑，唇蔽其靣，因即逃也。又有黑人，虎首鳥足，兩手持蛇，方啗之。",
                    "zhushu": "",
                    "type": 2
                },
                {
                    "paragraph": "有羸民，鳥足。",
                    "zhushu": "音盈。"
                },
                {
                    "paragraph": "有封豕。",
                    "zhushu": "大猶也。羿射殺之。"
                },
                {
                    "paragraph": "有人曰苖民。",
                    "zhushu": "三苖民也。"
                },
                {
                    "paragraph": "有神焉，人首蛇身，長如轅，",
                    "zhushu": "大如車轂，澤神也。"
                },
                {
                    "paragraph": "左右有首，",
                    "zhushu": "岐頭。"
                },
                {
                    "paragraph": "衣紫衣，冠旃冠，名曰延維。",
                    "zhushu": "委蛇。"
                },
                {
                    "paragraph": "人主得而饗食之，伯天下。",
                    "zhushu": "齊桓公出田於大澤，見之，遂覇諸侯。亦見莊周，作朱冠。"
                },
                {
                    "paragraph": "有鸞鳥自歌，鳯鳥自儛。鳯鳥首文曰德，翼文曰順，膺文曰仁，背文曰義，見則天下和。",
                    "zhushu": "言和平也。"
                },
                {
                    "paragraph": "又有青獸，如莬，名曰𡹤狗。",
                    "zhushu": "音如朝菌之菌。"
                },
                {
                    "paragraph": "有翠鳥，有孔鳥。",
                    "zhushu": "孔雀也。",
                    "type": 2
                },
                {
                    "paragraph": "南海之内，有衡山，",
                    "zhushu": "南嶽。"
                },
                {
                    "paragraph": "有菌山，",
                    "zhushu": "音芝菌。"
                },
                {
                    "paragraph": "有桂山。",
                    "zhushu": "或云：“衡山有菌桂，桂員似竹。”見本草。"
                },
                {
                    "paragraph": "有山名三天子之都。",
                    "zhushu": "一本“三天子之鄣山”。",
                    "type": 2
                },
                {
                    "paragraph": "南方蒼梧之丘，蒼梧之淵，其中有九嶷",
                    "zhushu": "音疑。"
                },
                {
                    "paragraph": "山，舜之所葬，在長沙零𨹧界中。",
                    "zhushu": "山今在零𨹧營道縣南，其山九谿皆相似，故云九疑。古者總名其地為蒼梧也。",
                    "type": 2
                },
                {
                    "paragraph": "北海之内，有蛇山者，蛇水出焉，東入于海。有五彩之鳥，飛蔽一郷，",
                    "zhushu": "漢宣帝元康元年，五色鳥以萬數過蜀都，即此鳥也。"
                },
                {
                    "paragraph": "名曰翳鳥。",
                    "zhushu": "鳯属也。離騷曰：“駟玉虬而乘翳。”"
                },
                {
                    "paragraph": "又有不距之山，巧倕葬其西。",
                    "zhushu": "倕，堯巧工也。音瑞。",
                    "type": 2
                },
                {
                    "paragraph": "北海之内，有反縛盗械、帶戈常倍之佐，名曰相顧之尸。",
                    "zhushu": "亦貳負臣危之𩔖。"
                },
                {
                    "paragraph": "伯夷父生西岳，西岳生先龍，先龍是始生氐羌，氐羌乞姓。",
                    "zhushu": "伯夷父，顓頊師，今氐羌其苖裔也。",
                    "type": 2
                },
                {
                    "paragraph": "北海之内，有山名曰幽都之山，黑水出焉。其上有玄鳥、玄蛇、玄豹、玄虎、",
                    "zhushu": "黑虎名儵，見爾雅。"
                },
                {
                    "paragraph": "玄狐、蓬尾。",
                    "zhushu": "蓬，叢也。阻留反。說苑曰：“蓬狐文豹之皮。”",
                    "type": 2
                },
                {
                    "paragraph": "有大玄之山，有玄丘之民。",
                    "zhushu": "言丘上人物盡黑也。"
                },
                {
                    "paragraph": "有大幽之國，",
                    "zhushu": "即幽民也，穴居無衣。"
                },
                {
                    "paragraph": "有赤脛之民。",
                    "zhushu": "膝己下正赤色。",
                    "type": 2
                },
                {
                    "paragraph": "有釘靈之國。其民從膝已下有毛，馬蹄，善走。",
                    "zhushu": "詩含神霧曰：“馬蹄自鞭其蹄，日行三百里。”",
                    "type": 2
                },
                {
                    "paragraph": "炎帝之孫伯𨹧，伯𨹧同吳權之妻阿女縁婦，",
                    "zhushu": "同，猶通，言滛之也。吳權，人姓名。"
                },
                {
                    "paragraph": "縁婦孕三年，",
                    "zhushu": "孕，懐身也。"
                },
                {
                    "paragraph": "是生𡔷、延、殳，始為侯，",
                    "zhushu": "三子名也。殳，音殊。"
                },
                {
                    "paragraph": "𡔷、延是始為鍾，",
                    "zhushu": "世本云：“母句作罄，倕作鍾。”"
                },
                {
                    "paragraph": "為樂風。",
                    "zhushu": "作樂之曲制。",
                    "type": 2
                },
                {
                    "paragraph": "黄帝生駱明，駱明生白馬，白馬是為鯀。",
                    "zhushu": "即禹父也。世本曰：“黄帝生昌意，昌意生顓頊，顓頊生鯀。”"
                },
                {
                    "paragraph": "帝俊生禺號，禺號生滛梁，滛梁生番禺，是始為舟。",
                    "zhushu": "世本云：“共皷貨狄作舟。”"
                },
                {
                    "paragraph": "番禺生奚仲，奚仲生吉光，吉光是始以木為車。",
                    "zhushu": "世本云：“奚仲作車。”此言吉光，明其父子共創作意，是以互稱之。"
                },
                {
                    "paragraph": "少皥生般，",
                    "zhushu": "音班。"
                },
                {
                    "paragraph": "般是始為弓矢。",
                    "zhushu": "世本云：“牟夷作矢，揮作弓。”弓、矢一噐，作者兩人，於義有疑。此言般之作，是。"
                },
                {
                    "paragraph": "帝俊賜羿彤弓素矰，",
                    "zhushu": "彤弓，朱弓；矰，矢名，以白羽羽之。外傳：“白羽之矰，望之如荼”也。"
                },
                {
                    "paragraph": "以扶下國，",
                    "zhushu": "言令羿以射道除患，扶助下國。"
                },
                {
                    "paragraph": "羿是始去恤下地之百艱。",
                    "zhushu": "言射殺鑿齒、封豕之属也。有窮后羿慕羿射，故號此名也。"
                },
                {
                    "paragraph": "帝俊生晏龍，晏龍是為琴瑟。",
                    "zhushu": "世本云：“伏羲作琴，神農作瑟。”"
                },
                {
                    "paragraph": "帝俊有子八人，是始為歌儛。帝俊生三身，三身生義均，義均是始為巧倕，是始作下民百巧。后稷是播百榖。稷之孫曰叔均，是始作牛耕。",
                    "zhushu": "始用牛犂也。"
                },
                {
                    "paragraph": "大比赤隂，",
                    "zhushu": "或作“音”。"
                },
                {
                    "paragraph": "是始為國。",
                    "zhushu": "得封為國。"
                },
                {
                    "paragraph": "禹、鯀是始布土，均定九州。",
                    "zhushu": "布，猶敷也。書曰：“禹敷土，定高山大川。”"
                },
                {
                    "paragraph": "炎帝之妻、赤水之子聽訞生炎居，炎居生節並，節並生戯噐，戯噐生祝融。",
                    "zhushu": "祝融，髙辛氏火正號。"
                },
                {
                    "paragraph": "祝融降處于江水，生共工，共工生術噐。術噐首方顚，",
                    "zhushu": "頭頂平也。"
                },
                {
                    "paragraph": "是復土穰，以處江水。",
                    "zhushu": "復祝融之所也。"
                },
                {
                    "paragraph": "共工生后土，后土生噎鳴，噎鳴生歳十有二。",
                    "zhushu": "生十二子，皆以歳名名之，故云然。"
                },
                {
                    "paragraph": "洪水滔天，",
                    "zhushu": "滔，漫也。"
                },
                {
                    "paragraph": "鯀竊帝之息壤以堙洪水，",
                    "zhushu": "息壤者，言土自長息無限，故可以塞洪水也。開筮曰：“滔滔洪水，無所止極，伯鯀乃以息石、息壤以塡洪水。”漢元帝時，臨淮徐縣地踊長五六里，髙二丈，即息壤之𩔗也。"
                },
                {
                    "paragraph": "不待帝命。帝令祝融殺鯀于羽郊。",
                    "zhushu": "羽山之郊。"
                },
                {
                    "paragraph": "鯀復生禹，",
                    "zhushu": "開筮曰：“鯀死三歳不腐，剖之以吴刀，化為黄龍也。”"
                },
                {
                    "paragraph": "帝乃命禹卒布土以定九州。",
                    "zhushu": "鯀績用不成，故復命禹終其功。"
                }
            ]
        }
    ]
}