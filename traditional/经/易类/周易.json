{
    "name": "周易",
    "author": "三国・王弼",
    "loadChapterCount": 1,
    "hasZhushu": true,
    "chapters": [
        {
            "name": "周易上經乾傳第一",
            "paragraphs": [
                {
                    "paragraph": "周易上經乾傳第一",
                    "zhushu": "",
                    "type": 1
                },
                {
                    "paragraph": "䷀",
                    "zhushu": "乾下，乾上。"
                },
                {
                    "paragraph": "乾：元，亨，利，貞。",
                    "zhushu": ""
                },
                {
                    "paragraph": "初九，濳龍勿用。",
                    "zhushu": "文言備矣。"
                },
                {
                    "paragraph": "九二，見龍在田，利見大人。",
                    "zhushu": "出濳離隱，故曰見龍；處於地上，故曰在田。德施周普，居中不偏。雖非君位，君之德也。初則不彰，三則乾乾，四則或躍，上則過亢。利見大人，唯二、五焉。"
                },
                {
                    "paragraph": "九三，君子終日乾乾，夕惕若厲，无咎。",
                    "zhushu": "處下體之極，居上體之下，在不中之位，履重剛之險。上不在天，未可以安其尊也。下不在田，未可以寜其居也。純脩下道，則居上之德廢；純脩上道，則處下之禮曠。故終日乾乾，至于夕惕猶若厲也。居上不驕，在下不憂，因時而惕，不失其幾，雖危而勞，可以无咎。處下卦之極，愈於上九之亢，故竭知力而後免於咎也。乾三以處下卦之上，故免亢龍之悔。坤三以處下卦之上，故免龍戰之災。"
                },
                {
                    "paragraph": "九四，或躍在淵，无咎。",
                    "zhushu": "去下體之極，居上體之下，乾道革之時也。上不在天，下不在田，中不在人，履重剛之險，而无定位所處，斯誠進退无常之時也。近乎尊位，欲進其道，迫乎在下，非躍所及。欲静其居，居非所安。持疑猶豫，未敢決志，用心存公，進不在私，疑以爲慮，不謬於果，故无咎也。"
                },
                {
                    "paragraph": "九五，飛龍在天，利見大人。",
                    "zhushu": "不行不躍而在乎天，非飛如何？故曰飛龍也。龍德在天，則大人之路亨也。夫位以德興，德以位叙，以至德而處盛位，萬物之覩，不亦宜乎。"
                },
                {
                    "paragraph": "上九，亢龍有悔。",
                    "zhushu": ""
                },
                {
                    "paragraph": "用九，見羣龍无首，吉。",
                    "zhushu": "九，天之德也。能用天德，乃見羣龍之義焉。夫以剛健而居人之首，則物之所不與也。以柔順而爲不正，則佞邪之道也。故乾吉在无首，坤利在永貞。"
                },
                {
                    "paragraph": "《彖》曰：大哉乾元！萬物資始，乃統天。雲行雨施，品物流形。大明終始，六位時成，時乗六龍以御天。乾道變化，各正性命，",
                    "zhushu": "天也者，形之名也。健也者，用形者也。夫形也者，物之累也。有天之形而能永保无虧，爲物之首，統之者豈非至健哉？大明乎終始之道，故六位不失其時而成。升降无常，隨時而用，處則乗潛龍，出則乘飛龍，故曰時乗六龍也。乗變化而御大器，静專動直，不失大和，豈非正性命之情者邪？"
                },
                {
                    "paragraph": "保合大和，乃利貞。",
                    "zhushu": "不和而剛暴。"
                },
                {
                    "paragraph": "首出庶物，萬國咸寜。",
                    "zhushu": "萬國所以寜，各以有君也。"
                },
                {
                    "paragraph": "《象》曰：天行健，君子以自強不息。“潛龍勿用”，陽在下也；“見龍在田”，德施普也；“終日乾乾”，反復道也；",
                    "zhushu": "以上言之則不驕，以下言之則不憂，反復皆道也。"
                },
                {
                    "paragraph": "“或躍在淵”，進无咎也；“飛龍在天”，大人造也；“亢龍有悔”，盈不可乆也；“用九”，天德不可爲首也。",
                    "zhushu": ""
                },
                {
                    "paragraph": "《文言》曰：元者，善之長也；亨者，嘉之㑹也；利者，義之和也；貞者，事之幹也。君子體仁足以長人，嘉㑹足以合禮，利物足以和義，貞固足以幹事。君子行此四德者，故曰：“乾：元，亨，利，貞。”",
                    "zhushu": ""
                },
                {
                    "paragraph": "初九曰“濳龍勿用”，何謂也？子曰：“龍德而隱者也。不易乎丗，",
                    "zhushu": "不爲世俗所移易也。"
                },
                {
                    "paragraph": "不成乎名；遯丗无悶，不見是而无悶；樂則行之，憂則違之，確乎其不可拔，‘濳龍’也。”",
                    "zhushu": ""
                },
                {
                    "paragraph": "九二曰“見龍在田，利見大人”，何謂也？子曰：“龍德而正中者也。庸言之信，庸行之謹；閑邪存其誠，善丗而不伐，德博而化。《易》曰：‘見龍在田，利見大人’，君德也。”",
                    "zhushu": ""
                },
                {
                    "paragraph": "九三曰“君子終日乾乾，夕惕若厲，无咎”，何謂也？子曰：“君子進德脩業。忠信，所以進德也；脩辭立其誠，所以居業也。知至至之，可與幾也；知終終之，可與存義也。",
                    "zhushu": "處一體之極，是至也。居一卦之盡，是終也。處事之至而不犯咎，知至者也，故可與成務矣。處終而能全其終，知終者也。夫進物之速者，義不若利；存物之終者，利不及義。故靡不有初，鮮克有終。夫可與存義者，其唯知終者乎。"
                },
                {
                    "paragraph": "是故居上位而不驕，在下位而不憂。",
                    "zhushu": "居下體之上，在上體之下，明夫終敝，故不驕也；知夫至至，故不憂也。"
                },
                {
                    "paragraph": "故乾乾因其時而惕，雖危无咎矣。”",
                    "zhushu": "惕，怵惕之謂也。處事之極，失時則廢，懈怠則曠，故因其時而惕，雖危无咎。"
                },
                {
                    "paragraph": "九四曰“或躍在淵，无咎”，何謂也？子曰：“上下无常，非爲邪也；進退无恒，非離羣也。君子進德脩業，欲及時也，故‘无咎’。”",
                    "zhushu": ""
                },
                {
                    "paragraph": "九五曰“飛龍在天，利見大人”，何謂也？子曰：“同聲相應，同氣相求；水流濕，火就燥；雲從龍，風從虎；聖人作而萬物覩；本乎天者親上，本乎地者親下，則各從其類也。”",
                    "zhushu": ""
                },
                {
                    "paragraph": "上九曰“亢龍有悔”，何謂也？子曰：“貴而无位，髙而无民，",
                    "zhushu": "下无隂也。"
                },
                {
                    "paragraph": "賢人在下位而无輔，",
                    "zhushu": "賢人雖在下而當位，不爲之助。"
                },
                {
                    "paragraph": "是以動而‘有悔’也。”",
                    "zhushu": "處上卦之極而不當位，故盡陳其闕也。獨立而動，物莫之與矣。乾文言首不論乾，而先說元，下乃曰乾，何也？夫乾者，統行四事者也。君子以自強不息，行此四者，故首不論乾，而下曰乾，元亨利貞。餘爻皆說龍，至於九三，獨以君子爲目，何也？夫易者，象也，象之所生，生於義也。有斯義，然後明之以其物，故以龍叙乾，以馬明坤。隨其事義而取象焉。是故𥘉九、九二龍德皆應其義，故可論龍以明之也。至於九三乾乾夕惕，非龍德也，明以君子當其象矣。統而舉之，乾體皆龍，別而叙之，各隨其義。"
                },
                {
                    "paragraph": "“濳龍勿用”，下也；“見龍在田”，時舎也；“終日乾乾”，行事也；“或躍在淵”，自試也；“飛龍在天”，上治也；“亢龍有悔”，窮之災也；乾元“用九”，天下治也。",
                    "zhushu": "此一章全以人事明之也。九，陽也。陽，剛直之物也。夫能全用剛直，放逺善柔，非天下至理，未之能也。故乾元用九，則天下治也。夫識物之動，則其所以然之理，皆可知也。龍之爲徳，不爲妄者也。潛而勿用，何乎？必窮處於下也。見而在田，必以時之通舎也。以爻爲人，以位爲時，人不妄動，則時皆可知也。文王明夷，則主可知矣。仲尼旅人，則國可知矣。"
                },
                {
                    "paragraph": "“潛龍勿用”，陽氣濳藏；“見龍在田”，天下文明；“終日乾乾”，與時偕行；",
                    "zhushu": "與天時俱不息。“"
                },
                {
                    "paragraph": "或躍在淵”，乾道乃革；“飛龍在天”，乃位乎天德；“亢龍有悔”，與時偕極；",
                    "zhushu": "與時運俱終極。"
                },
                {
                    "paragraph": "乾元“用九”，乃見天則。",
                    "zhushu": "此一章全說天氣以明之也。九，剛直之物、唯乾體能用之。用純剛以觀天、天則可見矣。"
                },
                {
                    "paragraph": "“乾，元”者，始而亨者也；“利，貞”者，性情也。",
                    "zhushu": "不爲乾元，何能通物之始？不性其情，何能乆行其正？是故始而亨者，必乾元也；利而正者，必性情也。"
                },
                {
                    "paragraph": "乾始能以美利利天下，不言所利，大矣哉！大哉乾乎，剛健中正，純粹精也；六爻發揮，旁通情也；時乗六龍，以御天也；雲行雨施，天下平也。",
                    "zhushu": ""
                },
                {
                    "paragraph": "君子以成德爲行，日可見之行也。“濳”之爲言也，隱而未見，行而未成，是以君子弗用也。",
                    "zhushu": ""
                },
                {
                    "paragraph": "君子學以聚之，問以辯之，",
                    "zhushu": "以君德而處下體，資納於物者也。"
                },
                {
                    "paragraph": "寛以居之，仁以行之。《易》曰“見龍在田，利見大人”，君德也。",
                    "zhushu": ""
                },
                {
                    "paragraph": "九三重剛而不中，上不在天，下不在田，故乾乾因其時而惕，雖危无咎矣。",
                    "zhushu": ""
                },
                {
                    "paragraph": "九四重剛而不中，上不在天，下不在田，中不在人，故“或”之。“或”之者，疑之也，故无咎。",
                    "zhushu": ""
                },
                {
                    "paragraph": "夫“大人”者，與天地合其德，與日月合其明，與四時合其序，與鬼神合其吉凶。先天而天弗違，後天而奉天時。天且弗違，而況於人乎？況於鬼神乎？",
                    "zhushu": ""
                },
                {
                    "paragraph": "“亢”之爲言也，知進而不知退，知存而不知亡，知得而不知䘮。其唯聖人乎，知進退存亡，而不失其正者，其唯聖人乎！",
                    "zhushu": ""
                },
                {
                    "paragraph": "䷁",
                    "zhushu": "坤下，坤上。"
                },
                {
                    "paragraph": "坤：元亨，利牝馬之貞。",
                    "zhushu": "坤，貞之所利，利於牝馬也。馬在下而行者也，而又牝焉，順之至也。至順而後乃亨，故唯利於牝馬之貞。"
                },
                {
                    "paragraph": "君子有攸往，先迷後得，主利。西南得朋，東北䘮朋，安貞吉。",
                    "zhushu": "西南，致養之地，與坤同道者也，故曰得朋。東北，反西南者也，故曰喪朋。隂之爲物，必離其黨，之於反類，而後獲安貞吉。"
                },
                {
                    "paragraph": "《彖》曰：至哉坤元！萬物資生，乃順承天。坤厚載物，德合无疆；含弘光大，品物咸亨。牝馬地類，行地无疆，",
                    "zhushu": "地之所以得无疆者，以卑順行之故也。乾以龍御天，坤以馬行地。"
                },
                {
                    "paragraph": "柔順利貞。君子攸行，先迷失道，後順得常。西南得朋，乃與類行；東北䘮朋，乃終有慶。安貞之吉，應地无疆。",
                    "zhushu": "地也者，形之名也。坤也者，用地者也。夫兩雄必爭，二主必危。有地之形，與剛健爲耦，而能永保无疆，用之者不亦至順乎？若夫行之不以牝馬，利之不以永貞，方而又剛，柔而又圎，求安難矣。"
                },
                {
                    "paragraph": "《象》曰：地勢坤，",
                    "zhushu": "地形不順，其勢順。"
                },
                {
                    "paragraph": "君子以厚德載物。",
                    "zhushu": ""
                },
                {
                    "paragraph": "初六，履霜，堅冰至。",
                    "zhushu": "始於履霜，至于堅冰，所謂至柔而動也剛。隂之爲道，本於卑弱而後積著者也，故取履霜以明其始。陽之爲物，非基於始以至於著者也，故以出處明之，則以初爲濳。"
                },
                {
                    "paragraph": "《象》曰：“履霜堅冰”，隂始凝也；馴致其道，至堅冰也。",
                    "zhushu": ""
                },
                {
                    "paragraph": "六二，直方大，不習无不利。",
                    "zhushu": "居中得正，極於地質，任其自然而物自生，不假脩營而功自成，故不習焉而无不利。"
                },
                {
                    "paragraph": "《象》曰：六二之動，直以方也；",
                    "zhushu": "動而直方，任其質也。“"
                },
                {
                    "paragraph": "不習无不利”，地道光也。",
                    "zhushu": ""
                },
                {
                    "paragraph": "六三，含章可貞；或從王事，无成有終。",
                    "zhushu": "三處下卦之極，而不疑於陽，應斯義者也。不爲事始，湏唱乃應，待命乃發，含美而可正者也，故曰含章可貞也。有事則從，不敢爲首，故曰或從王事也。不爲事主，順命而終，故曰无成有終也。"
                },
                {
                    "paragraph": "《象》曰：“含章可貞”，以時發也；“或從王事”，知光大也。",
                    "zhushu": "知慮光大，故不擅其美。"
                },
                {
                    "paragraph": "六四，括囊，无咎无譽。",
                    "zhushu": "處隂之卦，以隂居隂，履非中位，无直方之質；不造陽事，无含章之美。括結否閉，賢人乃隱；施愼則可，非泰之道。"
                },
                {
                    "paragraph": "《象》曰：“括囊无咎”，愼不害也。",
                    "zhushu": ""
                },
                {
                    "paragraph": "六五，黃裳，元吉。",
                    "zhushu": "黃，中之色也。裳，下之飾也。坤爲臣道，美盡於下。夫體无剛健，而能極物之情，通理者也。以柔順之德，處於盛位，任夫文理者也。垂黃裳以獲元吉，非用武者也。極隂之盛，不至疑陽，以文在中，美之至也。"
                },
                {
                    "paragraph": "《象》曰：黃裳元吉，文在中也。",
                    "zhushu": "用黃裳而獲元吉，以文在中也。"
                },
                {
                    "paragraph": "上六，龍戰于野，其血玄黃。",
                    "zhushu": "隂之爲道，卑順不盈，乃全其美，盛而不巳，固陽之地，陽所不堪，故戰于野。"
                },
                {
                    "paragraph": "《象》曰：“龍戰于野”，其道窮也。",
                    "zhushu": ""
                },
                {
                    "paragraph": "用六，利永貞。",
                    "zhushu": "用六之利，利永貞也。"
                },
                {
                    "paragraph": "《象》曰：用六“永貞”，以大終也。",
                    "zhushu": "能以永貞大終者也。"
                },
                {
                    "paragraph": "《文言》曰：坤至柔而動也剛，至静而德方。",
                    "zhushu": "動之方正，不爲邪也；柔而又圎，消之道也；其德至静，德必方也。"
                },
                {
                    "paragraph": "後得主而有常，含萬物而化光。坤道其順乎！承天而時行。積善之家，必有餘慶；積不善之家，必有餘殃。臣弑其君，子弑其父，非一朝一夕之故，其所由來者漸矣！由辯之不早辯也。《易》曰：“履霜，堅冰至”，蓋言順也。",
                    "zhushu": ""
                },
                {
                    "paragraph": "“直”其正也，“方”其義也。君子敬以直内，義以方外，敬義立而德不孤。“直方大，不習无不利”，則不疑其所行也。",
                    "zhushu": ""
                },
                {
                    "paragraph": "隂雖有美，含之以從王事，弗敢成也。地道也，妻道也，臣道也。地道无成而代有終也。",
                    "zhushu": ""
                },
                {
                    "paragraph": "天地變化，草木蕃；天地閉，賢人隱。《易》曰：“括囊，无咎无譽。”蓋言謹也。",
                    "zhushu": ""
                },
                {
                    "paragraph": "君子黃中通理，正位居體，美在其中，而暢於四支，發於事業，美之至也。",
                    "zhushu": ""
                },
                {
                    "paragraph": "隂疑於陽必戰。",
                    "zhushu": "辯之不早，疑盛乃動，故必戰。"
                },
                {
                    "paragraph": "爲其嫌於无陽也，",
                    "zhushu": "爲其嫌於非陽而戰。"
                },
                {
                    "paragraph": "故稱“龍”焉；猶未離其類也，",
                    "zhushu": "猶未失其隂類，爲陽所滅。"
                },
                {
                    "paragraph": "故稱“血”焉。",
                    "zhushu": "猶與陽戰而相傷，故稱血。"
                },
                {
                    "paragraph": "夫玄黃者，天地之雜也，天玄而地黃。",
                    "zhushu": ""
                },
                {
                    "paragraph": "䷂",
                    "zhushu": "震下，坎上。"
                },
                {
                    "paragraph": "屯：元亨，利貞；",
                    "zhushu": "剛柔始交，是以屯也。不交則否，故屯乃大亨也。大亨則无險，故利貞。"
                },
                {
                    "paragraph": "勿用有攸往，",
                    "zhushu": "往益屯也。"
                },
                {
                    "paragraph": "利建侯。",
                    "zhushu": "得主則定。"
                },
                {
                    "paragraph": "《彖》曰：屯，剛柔始交而難生；動乎險中，大亨貞。",
                    "zhushu": "始於險難，至於大亨，而後全正，故曰：“屯，元亨，利貞。”"
                },
                {
                    "paragraph": "雷雨之動滿盈，",
                    "zhushu": "雷雨之動，乃得滿盈，皆剛柔始交之所爲。"
                },
                {
                    "paragraph": "天造草昧；宜建侯而不寧。",
                    "zhushu": "屯體不寧，故利建侯也。屯者，天地造始之時也。造物之始，始於冥昧，故曰草昧也。處造始之時，所宜之善，莫善建侯也。"
                },
                {
                    "paragraph": "《象》曰：雲雷，屯；君子以經綸。",
                    "zhushu": "君子經綸之時。"
                },
                {
                    "paragraph": "初九，磐桓，利居貞，利建侯。",
                    "zhushu": "處屯之初，動則難生，不可以進，故磐桓也。處此時也，其利安在？不唯居貞建侯乎？夫息亂以靜，守靜以侯，安民在正，弘正在謙。屯難之丗，隂求於陽，弱求於強，民思其主之時也。初處其首，而又下焉，爻備斯義，宜其得民也。"
                },
                {
                    "paragraph": "《象》曰：雖磐桓，志行正也；",
                    "zhushu": "不可以進，故磐恒也；非爲宴安棄成務也，故雖磐桓，志行正也。"
                },
                {
                    "paragraph": "以貴下賤，大得民也。",
                    "zhushu": "陽貴而隂賤也。"
                },
                {
                    "paragraph": "六二，屯如，邅如。乗馬班如，匪宼㛰媾；女子貞不字，十年乃字。",
                    "zhushu": "志在乎五，不從於初，屯難之時，正道未行，與初相近而不相得，困於侵害，故屯邅也。時方屯難，正道未通，渉逺而行，難可以進，故曰乗馬班如也。宼謂初也。无初之難，則與五㛰矣，故曰匪宼㛰媾也。志在於五，不從於初，故曰女子貞不字也。屯難之丗，勢不過十年者也，十年則反常，反常則本志斯獲矣，故曰十年乃字。"
                },
                {
                    "paragraph": "《象》曰：六二之難，乗剛也；十年乃字，反常也。",
                    "zhushu": ""
                },
                {
                    "paragraph": "六三，即鹿无虞，惟入于林中；君子幾，不如舎，往吝。",
                    "zhushu": "三旣近五而无宼難，四雖比五，其志在初，不妨巳路，可以進而无屯邅也。見路之易，不揆其志，五應在二，往必不納，何異无虞以從禽乎？雖見其禽而无其虞，徒入于林中，其可獲乎？幾，辭也。夫君子之動，豈取恨辱哉，故不如舎，往吝，窮也。"
                },
                {
                    "paragraph": "《象》曰：“即鹿无虞”，以從禽也；“君子舎之，往吝”，窮也。",
                    "zhushu": ""
                },
                {
                    "paragraph": "六四，乗馬班如，求㛰媾；往吉，无不利。",
                    "zhushu": "二雖比初，執貞不從，不害巳志者也。求與合好，往必見納矣，故曰往吉无不利。"
                },
                {
                    "paragraph": "《象》曰：求而往，明也。",
                    "zhushu": "見彼之情狀也。"
                },
                {
                    "paragraph": "九五，屯其膏。小，貞吉；大，貞凶。",
                    "zhushu": "處屯難之時，居尊位之上，不能恢弘博施，无物不與，拯濟微滯，亨于羣小，而繫應在二，屯難其膏，非能光其施者也。固志同好，不容他間，小貞之吉，大貞之凶。"
                },
                {
                    "paragraph": "《象》曰：“屯其膏”，施未光也。",
                    "zhushu": ""
                },
                {
                    "paragraph": "上六，乗馬班如，泣血漣如。",
                    "zhushu": "處險難之極，下无應援，進无所適，雖比於五，五屯其膏，不與相得，居不獲安，行无所適，窮困闉厄，无所委仰，故泣血漣如。"
                },
                {
                    "paragraph": "《象》曰：“泣血漣如”，何可長也？",
                    "zhushu": ""
                },
                {
                    "paragraph": "䷃",
                    "zhushu": "坎下，艮上。"
                },
                {
                    "paragraph": "蒙：亨。匪我求童蒙，童蒙求我；初筮告，再三瀆，瀆則不告。",
                    "zhushu": "筮者，決疑之物也。童蒙之來求我，欲決所惑也。決之不一，不知所從，則復惑也。故初筮則告，再、三則瀆。瀆，蒙也。能爲初筮，其唯二乎？以剛處中，能斷夫疑者也。"
                },
                {
                    "paragraph": "利貞。",
                    "zhushu": "蒙之所利，乃利正也。夫明莫若聖，昧莫若蒙，蒙以養正，乃聖功也。然則養正以明，失其道矣。"
                },
                {
                    "paragraph": "《彖》曰：蒙，山下有險，險而止，蒙。",
                    "zhushu": "退則困險，進則閡山，不知所適，蒙之義也。“"
                },
                {
                    "paragraph": "蒙，亨”，以亨行時中也。",
                    "zhushu": "時之所願，唯願亨，也。以亨行之，得時中也。"
                },
                {
                    "paragraph": "“匪我求童蒙，童蒙求我”，志應也。",
                    "zhushu": "我，謂非童蒙者也。非童蒙者，即陽也。凡不識者求問識者，識者不求所告；闇者求明，明者不諮於闇。故蒙之爲義，匪我求童蒙，童蒙求我也。童蒙之來求我，志應故也。“"
                },
                {
                    "paragraph": "初筮告”，以剛中也；",
                    "zhushu": "謂二也。二爲衆隂之主也。无剛決中，何由得初筮之告乎。“"
                },
                {
                    "paragraph": "再三瀆，瀆則不告”，瀆蒙也。蒙以養正，聖功也。",
                    "zhushu": ""
                },
                {
                    "paragraph": "《象》曰：山下出泉，蒙；",
                    "zhushu": "山下出泉，未知所適，蒙之象也。"
                },
                {
                    "paragraph": "君子以果行育德。",
                    "zhushu": "果行者，初筮之義也；育德者，養正之功也。"
                },
                {
                    "paragraph": "初六，發蒙，利用刑人，用說桎梏；以往吝。",
                    "zhushu": "處蒙之初，二照其上，故蒙發也。蒙發疑明，刑說當也。以往吝，刑不可長。"
                },
                {
                    "paragraph": "《象》曰：利用刑人，以正法也。",
                    "zhushu": "刑人之道，道所惡也。以正法制，故刑人也。"
                },
                {
                    "paragraph": "九二，包蒙，吉，納婦吉，子克家。",
                    "zhushu": "以剛居中，童蒙所歸，包而不距，則逺近咸至，故包蒙吉也。婦者，配己而成德者也。體陽而能包蒙，以剛而能居中，以此納配，物莫不應，故納婦吉也。處于卦内，以剛接柔，親而得中，能幹其任，施之於子，克家之義。"
                },
                {
                    "paragraph": "《象》曰：“子克家”，剛柔接也。",
                    "zhushu": ""
                },
                {
                    "paragraph": "六三，勿用取女，見金夫，不有躬，无攸利。",
                    "zhushu": "童蒙之時，隂求於陽，晦求於明，各求發其昧者也。六三在下卦之上，上九在上卦之上，男女之義也。上不求三，而三求上，女先求男者也。女之爲體，正行以待命者也。見剛夫而求之，故曰不有躬也。施之於女，行在不順，故勿用取女，而无攸利。"
                },
                {
                    "paragraph": "《象》曰：“勿用取女”，行不順也。",
                    "zhushu": ""
                },
                {
                    "paragraph": "六四，困蒙，吝。",
                    "zhushu": "獨逺於陽，處兩隂之中，闇莫之發，故曰困蒙也。困於蒙昧，不能比賢以發其志，亦以鄙矣，故曰吝也。"
                },
                {
                    "paragraph": "《象》曰：“困蒙之吝”，獨逺實也。",
                    "zhushu": "陽稱實也。"
                },
                {
                    "paragraph": "六五，童蒙，吉。",
                    "zhushu": "以夫隂質居於尊位，不自任察而委於二，付物以能，不勞聦明，功斯克矣，故曰童蒙吉。"
                },
                {
                    "paragraph": "《象》曰：“童蒙之吉”，順以巽也。",
                    "zhushu": "委物以能，不先不爲，順以巽也。"
                },
                {
                    "paragraph": "上九，擊蒙；不利爲宼，利禦宼。",
                    "zhushu": "處蒙之終，以剛居上，能擊去童蒙，以發其昧者也，故曰擊蒙也。童蒙願發，而己能擊去之，合上下之願，故莫不順也。爲之扞禦，則物咸附之，若欲取之，則物咸叛矣，故不利爲宼，利禦宼也。"
                },
                {
                    "paragraph": "《象》曰：“利用禦宼”，上下順也。",
                    "zhushu": ""
                },
                {
                    "paragraph": "䷄",
                    "zhushu": "乾下，坎上。"
                },
                {
                    "paragraph": "需：有孚，光亨，貞吉，利渉大川。",
                    "zhushu": ""
                },
                {
                    "paragraph": "《彖》曰：“需”，須也；險在前也，剛健而不䧟，其義不困窮矣。“需，有孚，光亨，貞吉”，位乎天位，以正中也。",
                    "zhushu": "謂五也。位乎天位，用其中正，以此待物，需道畢矣。故光亨貞吉。“"
                },
                {
                    "paragraph": "利渉大川”，往有功也。",
                    "zhushu": "乾德獲進，往輒亨也。"
                },
                {
                    "paragraph": "《象》曰：雲上於天，需；君子以飲食宴樂。",
                    "zhushu": "童蒙巳發，盛德光亨。飲食宴樂，其在兹乎。"
                },
                {
                    "paragraph": "初九，需于郊，利用恒，无咎。",
                    "zhushu": "居需之時、最逺於難。能抑其進。以逺險待時、雖不應幾、可以保常也。"
                },
                {
                    "paragraph": "《象》曰：“需于郊”，不犯難行也；“利用恒无咎”，未失常也。",
                    "zhushu": ""
                },
                {
                    "paragraph": "九二，需于沙，小有言；終吉。",
                    "zhushu": "轉近於難，故曰需于沙也；不至致宼，故曰小有言也。近不逼難，逺不後時，履健居中，以待其㑹，雖小有言，以吉終也。"
                },
                {
                    "paragraph": "《象》曰：“需于沙”，衍在中也。雖小有言，以吉終也。",
                    "zhushu": ""
                },
                {
                    "paragraph": "九三，需于泥，致宼至。",
                    "zhushu": "以剛逼難，欲進其道，所以招宼。而致敵也，猶有須焉，不䧟其剛。宼之來也，自我所招，敬愼防備，可以不敗。"
                },
                {
                    "paragraph": "《象》曰：“需于泥”，災在外也；自我致宼，敬愼不敗也。",
                    "zhushu": ""
                },
                {
                    "paragraph": "六四，需于血，出自穴。",
                    "zhushu": "凡稱血者，隂陽相傷者也。隂陽相近而不相得，陽欲進而隂塞之，則相害也。穴者，隂之路也。處坎之始，居穴者也。九三剛進，四不能距，見侵則辟，順以聽命者也。故曰需于血，出自穴也。"
                },
                {
                    "paragraph": "《象》曰：“需于血”，順以聽也。",
                    "zhushu": ""
                },
                {
                    "paragraph": "九五，需于酒食，貞吉。",
                    "zhushu": "需之所須，以待達也。已得天位，暢其中正，无所復須，故酒食而巳，獲貞吉也。"
                },
                {
                    "paragraph": "《象》曰：“酒食貞吉”，以中正也。",
                    "zhushu": ""
                },
                {
                    "paragraph": "上六，入于穴，有不速之客三人來；敬之，終吉。",
                    "zhushu": "六四所以出自穴者，以不與三相得而塞其路，不辟則害，故不得不出自穴而辟之也。至於上六，處卦之終，非塞路者也。與三爲應，三來之已，乃爲已援，故无畏害之辟，而乃有入穴之固也。三陽所以不敢進者，須難之終也。難終則至，不待召也。已居難終，故自來也。處无位之地，以一隂而爲三陽之主，故必敬之而後終吉。"
                },
                {
                    "paragraph": "《象》曰：“不速之客來，敬之終吉”，雖不當位，未大失也。",
                    "zhushu": "處无位之地，不當位者也。敬之則得終吉，故雖不當位，未大失也。"
                },
                {
                    "paragraph": "䷅",
                    "zhushu": "坎下，乾上。"
                },
                {
                    "paragraph": "訟：有孚窒惕，中吉；",
                    "zhushu": "窒，謂窒塞也。皆惕然後可以獲中吉。"
                },
                {
                    "paragraph": "終凶，利見大人，不利渉大川。",
                    "zhushu": ""
                },
                {
                    "paragraph": "《彖》曰：訟，上剛下險，險而健，訟。“訟：有孚窒惕，中吉”，剛來而得中也。“終凶”，訟不可成也。“利見大人”，尚中正也。“不利渉大川”，入于淵也。",
                    "zhushu": "凡不和而訟，无施而可，渉難特甚焉。唯有信而見塞懼者，乃可以得吉也。猶復不可終，中乃吉也。不閉其源，使訟不至，雖每不枉，而訟至終竟，此亦凶矣。故雖復有信而見塞懼，猶不可以爲終也。故曰訟，有孚，窒惕，中吉，終凶也。无善聽者，雖有其實，何由得明，而令有信塞懼者得其中吉？必有善聽之主焉，其在二乎？以剛而來，正夫羣小，斷不失中，應斯任也。"
                },
                {
                    "paragraph": "《象》曰：天與水違行，訟；君子以作事謀始。",
                    "zhushu": "聽訟，吾猶人也，必也使无訟乎！无訟在於謀始，謀始在於作制。契之不明，訟之所以生也。物有其分，職不相濫，爭何由興？訟之所以起，契之過也。故有德司契而不責於人。"
                },
                {
                    "paragraph": "初六，不永所事；小有言，終吉。",
                    "zhushu": "處訟之始，訟不可終，故不永所事，然後乃吉。凡陽唱而隂和，隂非先唱者也。四召而應，見犯乃訟。處訟之始，不爲訟先，雖不能不訟而了，訟必辯明也。"
                },
                {
                    "paragraph": "《象》曰：“不永所事”，訟不可長也；雖“小有言”，其辯明也。",
                    "zhushu": ""
                },
                {
                    "paragraph": "九二，不克訟，歸而逋，其邑人三百户，无眚。",
                    "zhushu": "以剛處訟，不能下物，自下訟上，冝其不克。若能以懼，歸竄其邑，乃可以免災。邑過三百，非爲竄也，竄而據強，災未免也。"
                },
                {
                    "paragraph": "《象》曰：“不克訟”，歸逋竄也；自下訟上，患至掇也。",
                    "zhushu": ""
                },
                {
                    "paragraph": "六三，食舊德，貞厲，終吉；或從王事，无成。",
                    "zhushu": "體夫柔弱，以順於上，不爲九二，自下訟上，不見侵奪，保全其有，故得食其舊德而不失也。居爭訟之時，處兩剛之間，而皆近不相得，故曰貞厲。柔體不爭，繫應在上，衆莫。能傾，故曰終吉。上壯爭勝，難可忤也，故或從王事，不敢成也。"
                },
                {
                    "paragraph": "《象》曰：食舊德，從上吉也。",
                    "zhushu": ""
                },
                {
                    "paragraph": "九四，不克訟；",
                    "zhushu": "初辯明也。"
                },
                {
                    "paragraph": "復即命，渝，安貞吉。",
                    "zhushu": "處上訟下，可以改變者也，故其咎不大。若能反從本理，變前之命，安貞不犯，不失其道，爲仁由己，故吉從之。"
                },
                {
                    "paragraph": "《象》曰：復即命，渝，安貞不失也。",
                    "zhushu": ""
                },
                {
                    "paragraph": "九五，訟，元吉。",
                    "zhushu": "處得尊位，爲訟之主，用其中正，以㫁枉直，中則不過，正則不邪，剛无所溺，公无所偏，故訟元吉。"
                },
                {
                    "paragraph": "《象》曰：“訟，元吉”，以中正也。",
                    "zhushu": ""
                },
                {
                    "paragraph": "上九，或錫之鞶帶，終朝三褫之。",
                    "zhushu": "處訟之極，以剛居上，訟而得勝者也。以訟受錫，榮何可保？故終朝之間，褫帶者三也。"
                },
                {
                    "paragraph": "《象》曰：以訟受服，亦不足敬也。",
                    "zhushu": ""
                },
                {
                    "paragraph": "䷆",
                    "zhushu": "坎下，坤上。"
                },
                {
                    "paragraph": "師：貞，丈人吉，无咎。",
                    "zhushu": "丈人，嚴莊之稱也。爲師之正，丈人乃吉也。典役動衆，无功，罪也，故吉乃无咎也。"
                },
                {
                    "paragraph": "《彖》曰：師，衆也；貞，正也。能以衆正，可以王矣。剛中而應，行險而順，以此毒天下，而民從之，吉又何咎矣！",
                    "zhushu": "毒，猶役也。"
                },
                {
                    "paragraph": "《象》曰：地中有水，師；君子以容民畜衆。",
                    "zhushu": ""
                },
                {
                    "paragraph": "初六，師出以律，否臧凶。",
                    "zhushu": "爲師之始，齊師者也。齊衆以律，失侓則散，故師出以律。律不可失，失律而臧，何異於否？失令有功，法所不赦。故師出不以律，否臧皆凶。"
                },
                {
                    "paragraph": "《象》曰：“師出以律”，失律凶也。",
                    "zhushu": ""
                },
                {
                    "paragraph": "九二，在師中，吉，无咎；王三錫命。",
                    "zhushu": "以剛居中，而應於上，在師而得中者也。承上之寵，爲師之主，任大役重，无功則凶，故吉乃无咎也。行師得吉，莫善懷邦，邦懷衆服，錫莫重焉，故乃得成命。"
                },
                {
                    "paragraph": "《象》曰：“在師中吉”，承天寵也；“王三錫命”，懷萬邦也。",
                    "zhushu": ""
                },
                {
                    "paragraph": "六三，師或輿尸，凶。",
                    "zhushu": "以隂處陽，以柔乗剛，進則无應，退无所守，以此用師，冝獲輿尸之凶。"
                },
                {
                    "paragraph": "《象》曰：“師或輿尸”，大无功也。",
                    "zhushu": ""
                },
                {
                    "paragraph": "六四，師左次，无咎。",
                    "zhushu": "得位而无應，无應不可以行，得位則可以處，故左次之而无咎也。行師之法，欲右背髙，故左次之。"
                },
                {
                    "paragraph": "《象》曰：“左次无咎”，未失常也。",
                    "zhushu": "雖不能有獲，足以不失其常也。"
                },
                {
                    "paragraph": "六五，田有禽，利執言，无咎；長子帥師，弟子輿尸，貞凶。",
                    "zhushu": "處師之時，柔得尊位，隂不先唱，柔不犯物，犯而後應，往必得直，故田有禽也。物先犯己，故可以執言而无咎也。柔非軍帥，隂非剛武，故不躬行，必以授也。授不得主，則衆不從，故長子帥師可也。弟子之凶，固其冝也。"
                },
                {
                    "paragraph": "《象》曰：“長子帥師”，以中行也；“弟子輿尸”，使不當也。",
                    "zhushu": ""
                },
                {
                    "paragraph": "上六，大君有命，開國承家，小人勿用。",
                    "zhushu": "處師之極，師之終也。大君之命，不失功也。開國承家，以寧邦也。小人勿用，非其道也。"
                },
                {
                    "paragraph": "《象》曰：“大君有命”，以正功也；“小人勿用”，必亂邦也。",
                    "zhushu": ""
                },
                {
                    "paragraph": "䷇",
                    "zhushu": "坤下，坎上。"
                },
                {
                    "paragraph": "比：吉。原筮，元永貞，无咎。不寧方來，後夫凶。",
                    "zhushu": ""
                },
                {
                    "paragraph": "《彖》曰：比，吉也；比，輔也，下順從也。“原筮，元永貞，无咎”，以剛中也。",
                    "zhushu": "處比之時，將原筮以求无咎，其唯元永貞乎？夫羣黨相比，而不以元永貞，則凶邪之道也。若不遇其主，則雖永貞而猶未足免於咎也。使永貞而无咎者，其唯九五乎？"
                },
                {
                    "paragraph": "“不寧方來”，上下應也。",
                    "zhushu": "上下无陽以分其民，五獨處尊，莫不歸之。上下應之，旣親且安，安則不安者託焉，故不寧方所以來，上下應故也。夫无者求有，有者不求所與；危者求安，安者不求所保。火有其炎，寒者附之，故己苟安焉，則不寧方來矣。"
                },
                {
                    "paragraph": "“後夫凶”，其道窮也。",
                    "zhushu": "將合和親，而獨在後，親成則誅，是以凶也。"
                },
                {
                    "paragraph": "《象》曰：地上有水，比；先王以建萬國，親諸侯。",
                    "zhushu": "萬國以比建，諸侯以比親。"
                },
                {
                    "paragraph": "初六，有孚比之，无咎；有孚盈缶，終來有它，吉。",
                    "zhushu": "處比之始，爲比之首者也。夫以不信爲比之首，則禍莫大焉。故必有孚盈缶，然後乃得免比之咎，故曰有孚比之，无咎也。處比之首，應不在一，心无私吝，則莫不比之。著信立誠，盈溢乎質素之器，則物終來无衰竭也。親乎。天下，著信盈缶，應者豈一道而來？故必有它吉也。"
                },
                {
                    "paragraph": "《象》曰：比之初六，有它吉也。",
                    "zhushu": ""
                },
                {
                    "paragraph": "六二，比之自内，貞吉。",
                    "zhushu": "處比之時，居中得位，而繫應在五，不能來它，故得其自内貞吉而巳。"
                },
                {
                    "paragraph": "《象》曰：“比之自内”，不自失也。",
                    "zhushu": ""
                },
                {
                    "paragraph": "六三，比之匪人。",
                    "zhushu": "四自外比，二爲五貞，近不相得，遠則无應，所與比者，皆非己親，故曰比之匪人。"
                },
                {
                    "paragraph": "《象》曰：“比之匪人”，不亦傷乎！",
                    "zhushu": ""
                },
                {
                    "paragraph": "六四，外比之，貞吉。",
                    "zhushu": "外比於五，履得其位，比不失賢，處不失位，故貞吉也。"
                },
                {
                    "paragraph": "《象》曰：外比於賢，以從上也。",
                    "zhushu": ""
                },
                {
                    "paragraph": "九五，顯比；王用三驅，失前禽，邑人不誡，吉。",
                    "zhushu": "爲比之主，而有應在二，顯比者也。比而顯之，則所親者狹矣。夫无私於物，唯賢是與，則去之與來，皆无失也。夫三驅之禮，禽逆來趣己則舎之，背己而走則射之，愛於來而惡於去也，故其所施，常失前禽也。以顯比而居王位，用三驅之道者也，故曰王用三驅，失前禽也。用其中正，征討有常，伐不加邑，動必討叛，邑人无虞，故不誡也。雖不得乎大人之吉，是顯比之吉也。此可以爲上之使，非爲上之道。"
                },
                {
                    "paragraph": "《象》曰：“顯比”之吉，位正中也；舎逆取順，失前禽也；邑人不誡，上使中也。",
                    "zhushu": ""
                },
                {
                    "paragraph": "上六，比之无首，凶。",
                    "zhushu": "无首，後也。處卦之終，是後夫也。親道巳成，无所與終，爲時所棄，宜其凶也。"
                },
                {
                    "paragraph": "《象》曰：“比之无首”，无所終也。",
                    "zhushu": ""
                },
                {
                    "paragraph": "䷈",
                    "zhushu": "乾下，巽上。"
                },
                {
                    "paragraph": "小畜：亨；",
                    "zhushu": "不能畜大止健，剛志故行，是以亨。"
                },
                {
                    "paragraph": "密雲不雨，自我西郊。",
                    "zhushu": ""
                },
                {
                    "paragraph": "《彖》曰：“小畜”，柔得位而上下應之，曰小畜。",
                    "zhushu": "謂六四也。成卦之義，在此爻也。體无二隂以分其應，故上下應之也。旣得其位，而上下應之，三不能陵，小畜之義。"
                },
                {
                    "paragraph": "健而巽，剛中而志行，乃亨。“密雲不雨”，尚往也；“自我西郊”，施未行也。",
                    "zhushu": "小畜之勢，足作密雲，乃自我西郊，未足以爲雨也。何由知未能爲雨？夫能爲雨者，陽上薄隂，隂能固之，然後烝而爲雨。今不能制初九之復道，固九二之牽復，九三更以不能復爲劣也。下方尚徃，施豈得行？故密雲而不能爲雨，尚往故也。何以明之？夫隂能固之，然後乃雨乎。上九獨能固九三之路，故九三不可以進而輿說輻也。能固其路而安於上，故得旣雨旣處。若四、五皆能若上九之善畜，則能雨明矣。故舉一卦而論之，能爲小畜密雲而已。隂苟不足以固陽，則雖復至盛，密雲自我西郊，故不能雨也。雨之未下、即施之未行也。彖全論一卦之體、故曰密雲不雨。象各言一爻之德、故曰旣雨旣處也。"
                },
                {
                    "paragraph": "《象》曰：風行天上，“小畜”；君子以懿文德。",
                    "zhushu": "未能行其施者，故可以懿文德而巳。"
                },
                {
                    "paragraph": "初九，復自道，何其咎？吉。",
                    "zhushu": "處乾之始，以升巽初，四爲巳應，不距巳者也。以陽升隂，復自其道，順而无違，何所犯咎？得義之吉。"
                },
                {
                    "paragraph": "《象》曰：“復自道”，其義吉也。",
                    "zhushu": ""
                },
                {
                    "paragraph": "九二，牽復，吉。",
                    "zhushu": "處乾之中，以升巽五，五非畜極，非固巳者也。雖不能若隂之不違，可牽以獲復，是以吉也。"
                },
                {
                    "paragraph": "《象》曰：牽復在中，亦不自失也。",
                    "zhushu": ""
                },
                {
                    "paragraph": "九三，輿說輻，夫妻反目。",
                    "zhushu": "上爲畜盛，不可牽征，以斯而進，故必說輻也。巳爲陽極，上爲隂長，畜於隂長，不能自復，方之夫妻，反目之義也。"
                },
                {
                    "paragraph": "《象》曰：夫妻反目，不能正室也。",
                    "zhushu": ""
                },
                {
                    "paragraph": "六四，有孚；血去惕出，无咎。",
                    "zhushu": "夫言血者，陽犯隂也。四乗於三，近不相得，三務於進，而己隔之，將懼侵克者也。上亦惡三，而能制焉，志與上合，共同斯誠，三雖逼己，而不能犯，故得血去懼除，保无咎也。"
                },
                {
                    "paragraph": "《象》曰：“有孚惕出”，上合志也。",
                    "zhushu": ""
                },
                {
                    "paragraph": "九五，有孚攣如，富以其鄰。",
                    "zhushu": "處得尊位，不疑於二，來而不距，二牽己攣，不爲專固，有孚攣如之謂也。以陽居陽，處實者也。居盛處實而不專固，富以其鄰者也。"
                },
                {
                    "paragraph": "《象》曰：“有孚攣如”，不獨富也。",
                    "zhushu": ""
                },
                {
                    "paragraph": "上九，旣雨旣處，尚德載；婦貞厲，月幾望；君子征凶。",
                    "zhushu": "處小畜之極，能畜者也。陽不獲亨，故旣雨也。剛不能侵，故旣處也。體巽處上，剛不敢犯，尚德者也。爲隂之長，能畜剛健，德積載者也。婦制其夫，臣制其君，雖貞近危，故曰婦貞厲也。隂之盈盛，莫盛於此，故曰月幾望也。滿而又進，必失其道，隂疑於陽，必見戰伐，雖復君子，以征必凶，故曰君子征凶。"
                },
                {
                    "paragraph": "《象》曰：“旣雨旣處”，德積載也；“君子征凶”，有所疑也。",
                    "zhushu": "夫處下可以征而无咎者，唯泰也則然。坤本體下，又順而弱，不能敵剛，故可以全其類，征而吉也。自此以徃，則其進各有難矣。夫巽雖不能若艮之善畜，猶不肯爲坤之順從也，故可得少進，不可盡陵也。是以初九、九二，其復則可，至於九三，則輿說輻也。夫大畜者，畜之極也。畜而不巳，畜極則通，是以其畜之盛在於四五，至于上九，道乃大行。小畜積極而後乃能畜，是以四五可以進，而上九說征之輻。"
                },
                {
                    "paragraph": "䷉",
                    "zhushu": "兊下，乾上。"
                },
                {
                    "paragraph": "履虎尾，不咥人，亨。",
                    "zhushu": ""
                },
                {
                    "paragraph": "《彖》曰：“履”，柔履剛也。說而應乎乾，是以“履虎尾，不咥人，亨”。",
                    "zhushu": "凡彖者，言乎一卦之所以爲主也。成卦之體，在六三也。履虎尾者，言其危也。三爲履主，以柔履剛，履危者也。履虎尾而不見咥者，以其說而應乎乾也。乾，剛正之德者也。不以說行夫佞邪，而以說應乎乾，冝其履虎尾不見咥而亨。"
                },
                {
                    "paragraph": "剛中正，履帝位而不疚，光明也。",
                    "zhushu": "言五之德。"
                },
                {
                    "paragraph": "《象》曰：上天下澤，“履”；君子以辯上下，定民志。",
                    "zhushu": ""
                },
                {
                    "paragraph": "初九，素履，徃，无咎。",
                    "zhushu": "處履之初，爲履之始，履道惡華，故素乃无咎。處履以素，何往不從？必獨行其願，物无犯也。"
                },
                {
                    "paragraph": "《象》曰：“素履之徃”，獨行願也。",
                    "zhushu": ""
                },
                {
                    "paragraph": "九二，履道坦坦，幽人貞吉。",
                    "zhushu": "履道尚謙，不喜處盈，務在致誠，惡夫外飾者也。而二以陽處隂，履於謙也。居内履中，隱顯同也。履道之美，於斯爲盛，故履道坦坦，无險厄也。在幽而貞，宜其吉。"
                },
                {
                    "paragraph": "《象》曰：“幽人貞吉”，中不自亂也。",
                    "zhushu": ""
                },
                {
                    "paragraph": "六三，眇能視，跛能履，履虎尾咥人，凶；武人爲于大君。",
                    "zhushu": "居履之時，以陽處陽，猶曰不謙，而況以隂居陽，以柔乗剛者乎？故以此爲明，眇目者也；以此爲行，跛足者也；以此履危，見咥者也。志在剛健，不脩所履，欲以陵武於人，爲于大君，行未能免於凶，而志存于王，頑之甚也。"
                },
                {
                    "paragraph": "《象》曰：“眇能視”，不足以有明也；“跛能履”，不足以與行也；“咥人之凶”，位不當也；“武人爲于大君”，志剛也。",
                    "zhushu": ""
                },
                {
                    "paragraph": "九四，履虎尾，愬愬，終吉。",
                    "zhushu": "逼近至尊。以陽承陽。處多懼之地。故曰履虎尾，愬愬也。然以陽居隂。以謙爲本。雖處危懼。終獲其志。故終吉也。"
                },
                {
                    "paragraph": "《象》曰：“愬愬終吉”，志行也。",
                    "zhushu": ""
                },
                {
                    "paragraph": "九五，夬履，貞厲。",
                    "zhushu": "得位處尊，以剛決正，故曰夬履貞厲也。履道惡盈，而五處實，是以危。"
                },
                {
                    "paragraph": "《象》曰：“夬履貞厲”，位正當也。",
                    "zhushu": ""
                },
                {
                    "paragraph": "上九，視履考祥，其旋元吉。",
                    "zhushu": "禍福之祥，生乎所履。處履之極，履道成矣，故可視履而考祥也。居極應說，髙而不危，是其旋也。履道大成，故元吉也。"
                },
                {
                    "paragraph": "《象》曰：元吉在上，大有慶也。",
                    "zhushu": ""
                }
            ]
        },
        {
            "name": "周易上經泰傳第二",
            "paragraphs": [
                {
                    "paragraph": "周易上經泰傳第二",
                    "zhushu": "",
                    "type": 1
                },
                {
                    "paragraph": "䷊",
                    "zhushu": "乾下，坤上。"
                },
                {
                    "paragraph": "泰：小往大來，吉亨。",
                    "zhushu": ""
                },
                {
                    "paragraph": "《彖》曰：《泰》，小往大來，吉亨。則是天地交，而萬物通也，上下交而其志同也。内陽而外隂，内健而外順，内君子而外小人，君子道長，小人道消也。",
                    "zhushu": ""
                },
                {
                    "paragraph": "《象》曰：天地交，泰，后以財成天地之道，輔相天地之冝，以左右民。",
                    "zhushu": "泰者，物大通之時也。上下大通，則物失其節，故財成而輔相，以左右民也。"
                },
                {
                    "paragraph": "𥘉九，拔茅茹，以其彚，征吉。",
                    "zhushu": "茅之爲物，拔其根而相牽引者也。茹，相牽引之貌也。三陽同志，俱志在外；𥘉爲類首，巳舉則從，若茅茹也。上順而應，不爲違距，進皆得志，故以其類征吉。"
                },
                {
                    "paragraph": "《象》曰：拔茅征吉，志在外也。",
                    "zhushu": ""
                },
                {
                    "paragraph": "九二，包荒，用馮河，不遐遺，朋亡，得尚于中行。",
                    "zhushu": "體健居中而用乎泰，能包含荒穢，受納馮河者也。用心弘大，无所遐棄，故曰不遐遺也。无私无偏，存乎光大，故曰朋亡也。如此乃可以得尚于中行。尚，猶配也。中行，謂五。"
                },
                {
                    "paragraph": "《象》曰：包荒，得尚于中行，以光大也。",
                    "zhushu": ""
                },
                {
                    "paragraph": "九三，无平不陂，无往不復，艱貞无咎。勿恤其孚，于食有福。",
                    "zhushu": "乾本上也，坤本下也，而得泰者，降與升也。而三處天地之際，將復其所處。復其所處，則上守其尊，下守其卑，是故无往而不復也，无平而不陂也。處天地之將閉，平路之將陂，時將大變，丗將大革，而居不失其正，動不失其應，艱而能貞，不失其義，故无咎也。信義誠著，故不恤其孚而自明也。故曰勿恤其孚，于食有福也。"
                },
                {
                    "paragraph": "《象》曰：无往不復，天地際也。",
                    "zhushu": "天地將各分復之際。"
                },
                {
                    "paragraph": "六四，翩翩，不富以其鄰，不戒以孚。",
                    "zhushu": "乾樂上復，坤樂下復。四處坤首，不固所居，見命則退，故曰翩翩也。坤爻皆樂下，己退則從，故不待富。而用其鄰也。莫不與己同其志願，故不待戒而自孚也。"
                },
                {
                    "paragraph": "《象》曰：翩翩不富，皆失實也。不戒以孚，中心願也。",
                    "zhushu": ""
                },
                {
                    "paragraph": "六五，帝乙歸妹，以祉元吉。",
                    "zhushu": "婦人謂嫁曰歸。泰者，隂陽交通之時也。女處尊位，履中居順，降身應二，感以相與，用中行願，不失其禮。帝乙歸妹，誠合斯義。履順居中，行願以祉，盡夫隂陽交配之冝，故元吉也。"
                },
                {
                    "paragraph": "《象》曰：以祉元吉，中以行願也。",
                    "zhushu": ""
                },
                {
                    "paragraph": "上六，城復于隍，勿用師，自邑告命，貞吝。",
                    "zhushu": "居泰上極，各反所應，泰道將滅，上下不交，卑不上承，尊不下施，是故城復于隍，卑道崩也。勿用師，不煩攻也。自邑告命，貞吝。否道巳成，命不行也。"
                },
                {
                    "paragraph": "《象》曰：城復于隍，其命亂也。",
                    "zhushu": ""
                },
                {
                    "paragraph": "䷋",
                    "zhushu": "坤下，乾上。"
                },
                {
                    "paragraph": "否之匪人，不利，君子貞，大往小來。",
                    "zhushu": ""
                },
                {
                    "paragraph": "《彖》曰：否之匪人，不利，君子貞，大往小來。則是天地不交而萬物不通也，上下不交而天下无邦也。内隂而外陽，内柔而外剛，内小人而外君子，小人道長，君子道消也。",
                    "zhushu": ""
                },
                {
                    "paragraph": "《象》曰：天地不交，否。君子以儉德辟難，不可榮以禄。",
                    "zhushu": ""
                },
                {
                    "paragraph": "初六，拔茅茹以其彚，貞吉，亨。",
                    "zhushu": "居否之初，處順之始，爲類之首者也。順非健也，何可以征？居否之時，動則入邪，三隂同道，皆不可進，故茅茹以類，貞而不諂，則吉亨。"
                },
                {
                    "paragraph": "《象》曰：拔茅貞吉，志在君也。",
                    "zhushu": "志在於君，故不苟進。"
                },
                {
                    "paragraph": "六二，包承，小人吉。大人否，亨。",
                    "zhushu": "居否之丗，而得其位，用其至順，包承於上，小人路通，内柔外剛，大人否之，其道乃亨。"
                },
                {
                    "paragraph": "《象》曰：大人否亨，不亂羣也。",
                    "zhushu": ""
                },
                {
                    "paragraph": "六三，包羞。",
                    "zhushu": "俱用小道以承其上、而位不當、所以包羞也。"
                },
                {
                    "paragraph": "象曰：包羞，位不當也。",
                    "zhushu": ""
                },
                {
                    "paragraph": "九四，有命无咎，疇離祉。",
                    "zhushu": "夫處否而不可以有命者，以所應者小人也；有命於小人，則消君子之道者也。今初志在君，處乎窮下，故可以有命无咎而疇麗福也。疇，謂初也。"
                },
                {
                    "paragraph": "《象》曰：有命无咎，志行也。",
                    "zhushu": ""
                },
                {
                    "paragraph": "九五，休否，大人吉。其亡其亡，繫于苞桑。",
                    "zhushu": "居尊當位，能休否道者也。施否於小人，否之休也。唯大人而後能然，故曰大人吉也。處君子道消之時，己居尊位，何可以安？故心存將危，乃得固也。"
                },
                {
                    "paragraph": "《象》曰：大人之吉，位正當也。",
                    "zhushu": ""
                },
                {
                    "paragraph": "上九，傾否，先否後喜。",
                    "zhushu": "先傾後通，故後喜也。始以傾爲否，後得通乃喜。"
                },
                {
                    "paragraph": "《象》曰：否終則傾，何可長也。",
                    "zhushu": ""
                },
                {
                    "paragraph": "䷌",
                    "zhushu": "離下，乾上。"
                },
                {
                    "paragraph": "同人于野，亨，利渉大川，利君子貞。",
                    "zhushu": ""
                },
                {
                    "paragraph": "《彖》曰：同人，柔得位得中而應乎乾，曰同人。",
                    "zhushu": "二爲同人之主。"
                },
                {
                    "paragraph": "同人曰：同人于野，亨，利渉大川，乾行也。",
                    "zhushu": "所以乃能同人于野，亨，利渉大川，非二之所能也，是乾之所行，故特曰同人曰。"
                },
                {
                    "paragraph": "文明以健，中正而應，君子正也。",
                    "zhushu": "行健不以武，而以文明用之；相應不以邪，而以中正應之，君子正也，故曰利君子貞。"
                },
                {
                    "paragraph": "唯君子爲能通天下之志。",
                    "zhushu": "君子以文明爲德。"
                },
                {
                    "paragraph": "《象》曰：天與火，同人。",
                    "zhushu": "天體於上而火炎上，同人之義也。"
                },
                {
                    "paragraph": "君子以類族辨物。",
                    "zhushu": "君子小人，各得所同。"
                },
                {
                    "paragraph": "初九，同人于門，无咎。",
                    "zhushu": "居同人之始，爲同人之首者也。无應於上，心无𠈃吝，通夫大同，出門皆同，故曰同人于門也。出門同人，誰與爲咎？"
                },
                {
                    "paragraph": "《象》曰：出門同人，又誰咎也？",
                    "zhushu": ""
                },
                {
                    "paragraph": "六二，同人于宗，吝。",
                    "zhushu": "應在乎五，唯同於主，過主則否，用心褊狹，鄙吝之道。"
                },
                {
                    "paragraph": "《象》曰：同人于宗，吝道也。",
                    "zhushu": ""
                },
                {
                    "paragraph": "九三，伏戎于莽，升其髙陵，三歳不興。",
                    "zhushu": "居同人之際，履下卦之極，不能包弘上下，通失大同，物黨相分，欲乖其道，貪於所比，據上之應，其敵剛健，非力所當，故伏戎于莽，不敢顯亢也。升其髙陵，望不敢進。量斯勢也，三歳不能興者也。三歳不能興，則五道亦以成矣，安所行焉。"
                },
                {
                    "paragraph": "《象》曰：伏戎于莽，敵剛也。三歳不興，安行也。",
                    "zhushu": "安，辭也。"
                },
                {
                    "paragraph": "九四，乗其墉，弗克攻，吉。",
                    "zhushu": "處上攻下，力能乗墉者也。履非其位，以與人爭，二自五應，三非犯己，攻三求二，尤而效之，違義傷理，衆所不與，故雖乗墉而不克也。不克則反，反則得吉也。不克乃反，其所以得吉，困而反則者也。"
                },
                {
                    "paragraph": "《象》曰：乗其墉，義弗克也。其吉，則困而反則也。",
                    "zhushu": ""
                },
                {
                    "paragraph": "九五，同人，先號咷，而後笑，大師克相遇。",
                    "zhushu": "彖曰：柔得位得中，而應乎乾，曰同人。然則體柔居中，衆之所與；執剛用直，衆所未從。故近隔乎二剛，未獲厥志，是以先號咷也。居中處尊，戰必克勝，故後笑也。不能使物自歸，而用其強直，故必須大師克之，然後相遇也。"
                },
                {
                    "paragraph": "《象》曰：同人之先，以中直也。大師相遇，言相克也。",
                    "zhushu": ""
                },
                {
                    "paragraph": "上九，同人于郊，无悔。",
                    "zhushu": "郊者，外之極也。處同人之時，最在於外，不獲同志，而逺於内爭，故雖无悔吝，亦未得其志。"
                },
                {
                    "paragraph": "《象》曰：“同人于郊”，志未得也。",
                    "zhushu": "凡處同人而不泰焉，則必用師矣。不能大通，則各私其黨而求利焉。楚人亡弓，不能亡楚；愛國愈甚，益爲它災，是以同人不弘，剛健之爻，皆至用師也。"
                },
                {
                    "paragraph": "䷍",
                    "zhushu": "乾下，離上。"
                },
                {
                    "paragraph": "大有：元亨。",
                    "zhushu": "不大通，何由得大有乎？大有，則必元亨矣。"
                },
                {
                    "paragraph": "《彖》曰：“大有”，柔得尊位大中，而上下應之，曰大有。",
                    "zhushu": "處尊以柔，居中以大，體无二隂，以分其應，上下應之，靡所不納，大有之義也。"
                },
                {
                    "paragraph": "其德剛健而文明，應乎天而時行，是以元亨。",
                    "zhushu": "德應於天，則行不失時矣。剛健不滯，文明不犯，應天則大，時行无違，是以元亨。"
                },
                {
                    "paragraph": "《象》曰：火在天上，“大有”；君子以遏惡揚善，順天休命。",
                    "zhushu": "大有，包容之象也。故遏惡揚善，成物之美，順夫天德，休物之命。"
                },
                {
                    "paragraph": "初九，无交害，匪咎，艱則无咎。",
                    "zhushu": "以夫剛健爲大有之始，不能履中，滿而不溢，術斯以往，後害必至，其欲匪咎，艱則无咎也。"
                },
                {
                    "paragraph": "《象》曰：《大有》初九，无交害也。",
                    "zhushu": ""
                },
                {
                    "paragraph": "九二，大車以載，",
                    "zhushu": "任重而不危。"
                },
                {
                    "paragraph": "有攸往，无咎。",
                    "zhushu": "健不違中，爲五所任；任重不危，致逺不泥。故可以往而无咎也。"
                },
                {
                    "paragraph": "《象》曰：大車以載，積中不敗也。",
                    "zhushu": ""
                },
                {
                    "paragraph": "九三，公用亨于天子，小人弗克。",
                    "zhushu": "處大有之時，居下體之極，乗剛健之上，而履得其位，與五同功，威權之盛，莫此過焉。公用斯位，乃得通乎天子之道也。小人不克，害可待也。"
                },
                {
                    "paragraph": "《象》曰：公用亨于天子，小人害也。",
                    "zhushu": ""
                },
                {
                    "paragraph": "九四，匪其彭，无咎。",
                    "zhushu": "旣失其位，而上近至尊之威，下比分權之臣，其爲懼也，可謂危矣。唯夫有聖知者，乃能免斯咎也。三雖至盛，五不可舎，能辯斯数，專心承五，常匪其旁，則无咎矣。旁，謂三也。"
                },
                {
                    "paragraph": "《象》曰：“匪其彭无咎”，明辯晢也。",
                    "zhushu": "明，猶才也。"
                },
                {
                    "paragraph": "六五，厥孚交如，威如，吉。",
                    "zhushu": "居尊以柔，處大以中，无私於物，上下應之，信以發志，故其孚交如也。夫不私於物，物亦公焉；不疑於物，物亦誠焉。旣公且信，何難何備？不言而教行，何爲而不威？如？爲大有之主，而不以此道，吉可得乎？"
                },
                {
                    "paragraph": "《象》曰：“厥孚交如”，信以發志也。威如之吉，易而无備也。",
                    "zhushu": ""
                },
                {
                    "paragraph": "上九，自天祐之，吉无不利。",
                    "zhushu": "大有，豐富之丗也。處大有之上，而不累於位，志尚乎賢者也。餘爻皆乗剛，而已，獨乗柔，順也。五爲信德，而巳履焉，履信之謂也。雖不能體柔，而以剛乗柔，思順之義也。居豐有之丗，而不以物累其心，髙尚其志，尚賢者也。爻有三德，盡夫助道，故繫辭具焉。"
                },
                {
                    "paragraph": "《象》曰：《大有》上吉，自天祐也。",
                    "zhushu": ""
                },
                {
                    "paragraph": "䷎",
                    "zhushu": "艮下，坤上。"
                },
                {
                    "paragraph": "謙，亨，君子有終。",
                    "zhushu": ""
                },
                {
                    "paragraph": "《彖》曰：謙，亨，天道下濟而光明，地道卑而上行。天道虧盈而益謙，地道變盈而流謙，鬼神害盈而福謙，人道惡盈而好謙。謙尊而光，卑而不可踰，君子之終也。",
                    "zhushu": ""
                },
                {
                    "paragraph": "《象》曰：地中有山，謙，君子以裒多益寡，稱物平施。",
                    "zhushu": "多者用謙以爲裒，少者用謙以爲益，隨物而與，施，不失平也。"
                },
                {
                    "paragraph": "初六，謙謙君子，用渉大川，吉。",
                    "zhushu": "處謙之下，謙之謙者也。能體謙謙，其唯君子。用渉大難，物无害也。"
                },
                {
                    "paragraph": "《象》曰：“謙謙君子”，卑以自牧也。",
                    "zhushu": "牧，養也。"
                },
                {
                    "paragraph": "六二，鳴謙，貞吉。",
                    "zhushu": "鳴者，聲名聞之謂也。得位居中，謙而正焉。"
                },
                {
                    "paragraph": "《象》曰：“鳴謙貞吉”，中心得也。",
                    "zhushu": ""
                },
                {
                    "paragraph": "九三，勞謙，君子有終，吉。",
                    "zhushu": "處下體之極，履得其位，上下无陽以分其民，衆隂所宗，尊莫先焉。居謙之丗，何可安尊？上承下接，勞謙匪懈，是以吉也。"
                },
                {
                    "paragraph": "《象》曰：勞謙君子，萬民服也。六四，无不利，撝謙。",
                    "zhushu": "處三之上而用謙焉，則是自上下下之義也。承五而用謙順，則是上行之道也。盡乎奉上下下之道，故无不利。指撝皆謙，不違則也。"
                },
                {
                    "paragraph": "《象》曰：无不利，撝謙，不違則也。",
                    "zhushu": ""
                },
                {
                    "paragraph": "六五，不富，以其鄰利用侵伐，无不利。",
                    "zhushu": "居於尊位，用謙與順，故能不富而用其鄰也。以謙順而侵伐，所伐皆驕逆也。"
                },
                {
                    "paragraph": "《象》曰：“利用侵伐”，征不服也。",
                    "zhushu": ""
                },
                {
                    "paragraph": "上六，鳴謙，利用行師，征邑國。",
                    "zhushu": "最處於外，不與内政，故有名而巳，志功未得也。處外而履謙順，可以征邑國而巳。"
                },
                {
                    "paragraph": "《象》曰：“鳴謙”，志未得也。“可用行師”，征邑國也。",
                    "zhushu": "夫吉凶悔吝，生乎動者也。動之所起，興於利者也。故飲食必有訟，訟必有衆起。未有居衆人之所惡，而爲動者所害，處不競之地，而爲爭者所奪。是以六爻雖有失位，无應乗剛，而皆无凶咎悔吝者，以謙爲主也。謙尊而光，卑而不可踰，信矣哉。"
                },
                {
                    "paragraph": "䷏",
                    "zhushu": "坤下震上。"
                },
                {
                    "paragraph": "豫：利建侯行師。",
                    "zhushu": ""
                },
                {
                    "paragraph": "《彖》曰：豫，剛應而志行，順以動，豫。豫，順以動，故天地如之，而況建侯行師乎？天地以順動，故日月不過，而四時不忒；聖人以順動，則刑罰清而民服，豫之時義大矣哉。",
                    "zhushu": ""
                },
                {
                    "paragraph": "《象》曰：雷出地奮，豫。先王以作樂崇德，殷薦之上帝，以配祖考。",
                    "zhushu": ""
                },
                {
                    "paragraph": "初六，鳴豫，凶。",
                    "zhushu": "處豫之初，而特得志於上，樂過則淫，志窮則凶，豫何可鳴？"
                },
                {
                    "paragraph": "《象》曰：初六“鳴豫”，志窮凶也。",
                    "zhushu": ""
                },
                {
                    "paragraph": "六二，介于石，不終日，貞吉。",
                    "zhushu": "處豫之時，得位履中，安夫貞正，不求苟豫者也。順不苟從，豫不違中，是以上交不諂，下交不瀆。明禍福之所生，故不苟說；辯必然之理，故不改其操。介如石焉，不終日，明矣。"
                },
                {
                    "paragraph": "《象》曰：不終日貞吉，以中正也。",
                    "zhushu": ""
                },
                {
                    "paragraph": "六三，盱豫悔，遟有悔。",
                    "zhushu": "居下體之極，處兩卦之際，履非其位，承動豫之主。若其睢盱而豫，悔亦主焉。遟而不從，豫之所疾。位非所據，而以從豫，進退，離悔，冝其然矣。"
                },
                {
                    "paragraph": "象曰：“盱豫有悔”，位不當也。",
                    "zhushu": ""
                },
                {
                    "paragraph": "九四，由豫，大有得，勿疑，朋盍簪。",
                    "zhushu": "處豫之時，居動之始，獨體陽爻，衆隂所從，莫不由之以得其豫，故曰由豫，大有得也。夫不信於物，物，亦疑焉，故勿疑則朋合疾也。盍，合也。簪，疾也。"
                },
                {
                    "paragraph": "《象》曰：“由豫大有得”，志大行也。六五，貞疾，恒不死。",
                    "zhushu": "四以剛動。爲豫之主。專權執制。非己所乗。故不敢與四爭權。而又居中處尊。未可得亡。是以必常至于貞疾。恒不死而巳。"
                },
                {
                    "paragraph": "《象》曰：六五“貞疾”，乗剛也；“恒不死”，中未亡也。",
                    "zhushu": ""
                },
                {
                    "paragraph": "上六，冥豫成，有渝无咎。",
                    "zhushu": "處動豫之極，極豫盡樂，故至于㝠豫成也。過豫不巳，何可長乎？故必渝變，然後无咎。"
                },
                {
                    "paragraph": "《象》曰：“冥豫”在上，何可長也？",
                    "zhushu": ""
                },
                {
                    "paragraph": "䷐",
                    "zhushu": "震下，兊上。"
                },
                {
                    "paragraph": "隨，元亨，利貞，无咎。",
                    "zhushu": ""
                },
                {
                    "paragraph": "《彖》曰：隨，剛來而下柔，動而說，隨，大亨，貞无咎，而天下隨時，隨時之義大矣哉！",
                    "zhushu": "震剛而兊柔也。以剛下柔，動而之說，乃得隨也。爲隨而不大通，逆於時也；相隨而不爲利，正，災之道也。故大通利貞，乃得无咎也。爲隨而今大通利貞，得於時也。得時則天下隨之矣。隨之所施，唯在於時也。時異而不隨，否之道也。故隨時之義大矣哉。"
                },
                {
                    "paragraph": "《象》曰：澤中有雷，隨；君子以嚮晦入宴息。",
                    "zhushu": "澤中有雷，動說之象也。物皆說隨，可以无爲，不勞明鑒，故君子嚮晦入宴息也。"
                },
                {
                    "paragraph": "初九，官有渝，貞吉，出門交有功。",
                    "zhushu": "居隨之始，上无其應，无所偏係。動能隨時，意无所主者也。隨不以欲，以欲隨宜者也。故官有渝變，隨不失正也。出門无違，何所失哉。"
                },
                {
                    "paragraph": "《象》曰：“官有渝”，從正吉也。“出門交有功”，不失也。",
                    "zhushu": ""
                },
                {
                    "paragraph": "六二，係小子，失丈夫。",
                    "zhushu": "隂之爲物，以處隨丗，不能獨立，必有係也。居隨之時，體於柔弱，而以乗夫剛動，豈能秉志，違於所近，隨此失彼，弗能兼與。五處己上，初處己下，故曰係小子，失丈夫也。"
                },
                {
                    "paragraph": "《象》曰：係小子，弗兼與也。",
                    "zhushu": ""
                },
                {
                    "paragraph": "六三，係丈夫，失小子。隨有求得，利居貞。",
                    "zhushu": "隂之爲物，以處隨丗，不能獨立，必有係也。雖體下卦，二巳據初，將何所附？故舎初係四，志在丈夫，四俱无應，亦欲於己隨之，則得其所求矣，故曰隨有求得也。應非其正，以係於人，何可以妄，故利居貞也。初處己下，四處己上，故曰係丈夫，失小子也。"
                },
                {
                    "paragraph": "《象》曰：“係丈夫”，志舎下也。",
                    "zhushu": "下謂初也。"
                },
                {
                    "paragraph": "九四，隨有獲，貞凶。有孚在道，以明，何咎！",
                    "zhushu": "處說之初，下據二隂，三求係已，不距則獲，故曰隨有獲也。居於臣地，履非其位，以擅其民，失於臣道，違正者也，故曰貞凶。體剛居說，而得民心，能幹其事，而成其功。者也。雖違常義，志在濟物，心存公誠，著信在道，以明其功，何咎之有？"
                },
                {
                    "paragraph": "象曰：“隨有獲”，其義凶也；“有孚在道”，明功也。",
                    "zhushu": ""
                },
                {
                    "paragraph": "九五，孚于嘉，吉。",
                    "zhushu": "履正居中，而處隨丗，盡隨時之宜，得物之誠，故嘉吉也。"
                },
                {
                    "paragraph": "《象》曰：“孚于嘉吉”，位正中也。",
                    "zhushu": ""
                },
                {
                    "paragraph": "上六，拘係之，乃從，維之，王用亨于西山。",
                    "zhushu": "隨之爲體，隂，順陽者也。最處上極，不從者也。隨道巳成，而特不從，故拘係之乃從也。率土之濵，莫非王臣，而爲不從，王之所討也，故維之，王用亨于西山也。兊爲西方，山者，塗之險隔也。處西方而爲不從，故王用通于西山。"
                },
                {
                    "paragraph": "《象》曰：“拘係之”，上窮也。",
                    "zhushu": "處于上極，故窮也。"
                },
                {
                    "paragraph": "䷑",
                    "zhushu": "巽下，艮上。"
                },
                {
                    "paragraph": "蠱，元亨，利渉大川。先甲三日，後甲三日。",
                    "zhushu": ""
                },
                {
                    "paragraph": "《彖》曰：蠱，剛上而柔下，",
                    "zhushu": "上剛可以斷制，下柔可以施令。"
                },
                {
                    "paragraph": "巽而止蠱。",
                    "zhushu": "旣巽又止，不競爭也。有事而无競爭之患，故可以有爲也。"
                },
                {
                    "paragraph": "蠱，元亨而天下治也。",
                    "zhushu": "有爲而大亨，非天下治而何也？“"
                },
                {
                    "paragraph": "利渉大川，往有事也”。先甲三日，後甲三日，終則有始，天行也。",
                    "zhushu": "蠱者，有事而待能之時也。可以有爲，其在此時矣。物巳說隨，則待夫作制以定其事也。進德脩業，往則亨矣，故元亨，利渉大川也。甲者，創制之令也。創制不可責之以舊，故先之三日，後之三日，使令洽而後乃誅也。因事申令，終則復始，若天之行，用四時也。"
                },
                {
                    "paragraph": "《象》曰：山下有風，蠱，君子以振民育德。",
                    "zhushu": "蠱者，有事而待能之時也，故君子以濟民養德也。"
                },
                {
                    "paragraph": "初六，幹父之蠱，有子考，无咎，厲終吉。",
                    "zhushu": "處事之首，始見任者也。以柔巽之質，幹父之事，能承先軌，堪其任者也，故曰有子也。任爲事首，能堪其事，考乃无咎也，故曰有子，考无咎也。當事之首，是以危也。能堪其事，故終吉。也。"
                },
                {
                    "paragraph": "《象》曰：“幹父之蠱”，意承考也。",
                    "zhushu": "幹事之首，時有損益，不可盡承，故意承而巳。"
                },
                {
                    "paragraph": "九二，幹母之蠱，不可貞。",
                    "zhushu": "居於内中，冝幹母事，故曰幹母之蠱也。婦人之性，難可全正，冝屈巳剛，旣幹且順，故曰不可貞也。幹不失中，得中道也。"
                },
                {
                    "paragraph": "《象》曰：“幹母之蠱”，得中道也。",
                    "zhushu": ""
                },
                {
                    "paragraph": "九三，幹父之蠱，小有悔，无大咎。",
                    "zhushu": "以剛幹事，而无其應，故有悔也。履得其位，以正幹父，雖小有悔，終无大咎。"
                },
                {
                    "paragraph": "《象》曰：“幹父之蠱”，終无咎也。",
                    "zhushu": ""
                },
                {
                    "paragraph": "六四，𥙿父之蠱，往見吝。",
                    "zhushu": "體柔當位，幹不以剛，而以柔和，能𥙿先事者也。然无其應，往必不合，故曰往見吝。"
                },
                {
                    "paragraph": "《象》曰：“裕父之蠱”，往未得也。",
                    "zhushu": ""
                },
                {
                    "paragraph": "六五，幹父之蠱，用譽。",
                    "zhushu": "以柔處尊，用中而應，承先以斯，用譽之道也。"
                },
                {
                    "paragraph": "《象》曰：“幹父用譽”，承以德也。",
                    "zhushu": "以柔處中，不任威力也。"
                },
                {
                    "paragraph": "上九，不事王侯，髙尚其事。",
                    "zhushu": "最處事上，而不累於位，不事王侯，髙尚其事也。"
                },
                {
                    "paragraph": "《象》曰：不事王侯，志可則也。䷒",
                    "zhushu": "兊下，坤上。"
                },
                {
                    "paragraph": "臨，元亨，利貞，至于八月有凶。",
                    "zhushu": ""
                },
                {
                    "paragraph": "《彖》曰：臨，剛浸而長，說而順，剛中而應，大亨以正。天之道也。",
                    "zhushu": "陽轉進長，隂道日消，君子日長，小人日憂，大亨以正之義。“"
                },
                {
                    "paragraph": "至于八月有凶”，消不乆也。",
                    "zhushu": "八月陽衰而隂長，小人道長，君子道消也，故曰有凶。"
                },
                {
                    "paragraph": "《象》曰：澤上有地，臨。君子以敎思无窮，容保民无疆。",
                    "zhushu": "相臨之道，莫若說順也。不恃威制，得物之誠，故物无違也。是以君子敎思无窮，容保民无疆也。"
                },
                {
                    "paragraph": "初九，咸臨，貞吉。",
                    "zhushu": "咸，感也。感，應也。有，應於四，感以臨者也。四，履正位，而已。應焉，志行正者也。以剛感順，志，行其正，以斯臨物，正而獲吉也。"
                },
                {
                    "paragraph": "《象》曰：“咸臨貞吉”，志行正也。",
                    "zhushu": ""
                },
                {
                    "paragraph": "九二，咸臨，吉无不利",
                    "zhushu": "。有應在五，感以臨者也。剛勝則柔危，而五體柔，非能同斯志者也。若順於五，則剛德不長，何由得吉，无不利乎？全與相違，則失於感應，其得咸臨吉无不利，必未順命也。"
                },
                {
                    "paragraph": "《象》曰：咸臨，吉无不利，未順命也。",
                    "zhushu": ""
                },
                {
                    "paragraph": "六三，甘臨，无攸利；旣憂之，无咎。",
                    "zhushu": "甘者，佞邪說媚，不正之名也。履非其位，居剛長之丗，而以邪說臨物，宜其无攸利也。若能盡憂其危，改脩其道，剛不害王，故咎不長。"
                },
                {
                    "paragraph": "《象》曰：“甘臨”，位不當也。“旣憂之”，咎不長也。",
                    "zhushu": ""
                },
                {
                    "paragraph": "六四，至臨，无咎。",
                    "zhushu": "處順應陽，不忌剛長，而乃應之，履得其位，盡其至者也。剛勝則柔危，柔不失正，則得无咎也。"
                },
                {
                    "paragraph": "《象》曰：“至臨无咎”，位當也。",
                    "zhushu": ""
                },
                {
                    "paragraph": "六五，知臨，大君之宜，吉。",
                    "zhushu": "處於尊位，履得其中，能納剛以禮，用違其正，不忌剛長，而能任之，委物以能，而不犯焉，則聦明者竭其視聽，知力者盡其謀能，不爲而成，不行而至矣。大君之宜，如此而已，故曰知臨，大君之宜，吉也。"
                },
                {
                    "paragraph": "《象》曰：大君之宜，行中之謂也。",
                    "zhushu": ""
                },
                {
                    "paragraph": "上六，敦臨，吉，无咎。",
                    "zhushu": "處坤之極，以敦而臨者也。志在助賢，以敦爲德，雖在剛長，剛不害厚，故无咎也。"
                },
                {
                    "paragraph": "《象》曰：“敦臨之吉”，志在内也。",
                    "zhushu": ""
                },
                {
                    "paragraph": "䷓",
                    "zhushu": "坤下，巽上。"
                },
                {
                    "paragraph": "觀，盥而不薦，有孚顒若。",
                    "zhushu": "王道之可觀者，莫盛乎宗廟。宗廟之可觀者，莫盛於盥也。至薦簡略，不足復觀，故觀盥而不觀薦也。孔子曰：禘自旣灌而往者，吾不欲觀之矣。盡夫觀盛，則下觀而化矣。故觀至盥，則有孚顒若也。"
                },
                {
                    "paragraph": "《彖》曰：大觀在上，",
                    "zhushu": "下賤而上貴也。"
                },
                {
                    "paragraph": "順而巽，中正以觀天下。“觀，盥而不薦，有孚顒若”，下觀而化也。觀天之神道，而四時不忒，聖人以神道設敎，而天下服矣。",
                    "zhushu": "統說觀之爲道，不以刑制使物，而以觀感化物者也。神則无形者也，不見天之使四時，而四時不忒；不見聖人使百姓，而百姓自服也。"
                },
                {
                    "paragraph": "《象》曰：風行地上，觀，先王以省方觀民設敎。",
                    "zhushu": ""
                },
                {
                    "paragraph": "初六，童觀，小人无咎，君子吝。",
                    "zhushu": "處於觀時，而最逺朝美，體於隂柔，不能自進，无所鑒見，故曰童觀。趣順而巳，无所能爲，小人之道也，故曰小人无咎。君子處大觀之時，而爲童觀，不亦鄙乎。"
                },
                {
                    "paragraph": "《象》曰：初六“童觀”，小人道也。",
                    "zhushu": ""
                },
                {
                    "paragraph": "六二，闚觀，利女貞。",
                    "zhushu": "處在於内，寡所鑒見，體於柔弱，從順而巳，猶有應焉，不爲全蒙，所見者狹，故曰闚觀。居内得位，柔順寡見，故曰利女貞，婦人之道也。處大觀之時，居中得位，不能大觀廣鑒，闚觀而已，誠可醜也。"
                },
                {
                    "paragraph": "《象》曰：“闚觀女貞”，亦可醜也。",
                    "zhushu": ""
                },
                {
                    "paragraph": "六三，觀我生，進退。",
                    "zhushu": "居下體之極，處二卦之際，近不比尊，逺不童觀，觀風者也。居此時也，可以觀我生，進退也。"
                },
                {
                    "paragraph": "《象》曰：“觀我生進退”，未失道也。",
                    "zhushu": "處進退之時，以觀進退之幾，未失道也。"
                },
                {
                    "paragraph": "六四，觀國之光，利用賔于王。",
                    "zhushu": "居觀之時，最近至尊，觀國之光者也。居近得位，明習國儀者也，故曰利用賔于王也。"
                },
                {
                    "paragraph": "《象》曰：“觀國之光”，尚賔也。",
                    "zhushu": ""
                },
                {
                    "paragraph": "九五：觀我生，君子无咎。",
                    "zhushu": "居於尊位，爲觀之主，宣弘大化，光于四表，觀之極者也。上之化下，猶風之靡草，故觀民之俗，以察已道。百姓有罪，在予一人，君子風著，已乃无咎。上爲化主，將欲自觀，乃觀民也。"
                },
                {
                    "paragraph": "《象》曰：“觀我生”，觀民也。",
                    "zhushu": ""
                },
                {
                    "paragraph": "上九，觀其生，君子无咎。",
                    "zhushu": "觀我生，自觀其道者也；觀其生，爲民所觀者也。不在於位，最處上極，高尚其志，爲天下所觀者也。處天下所觀之地，可不愼乎？故君子德見，乃得无咎。生，猶動出也。"
                },
                {
                    "paragraph": "《象》曰：“觀其生”，志未平也。",
                    "zhushu": "特處異地，爲衆所觀，不爲平易，和光流通，志未平也。"
                }
            ]
        },
        {
            "name": "周易上經噬嗑傳第三",
            "paragraphs": [
                {
                    "paragraph": "周易上經噬嗑傳第三",
                    "zhushu": "",
                    "type": 1
                },
                {
                    "paragraph": "䷔",
                    "zhushu": "。震下，離上。"
                },
                {
                    "paragraph": "噬嗑：亨，利用獄。",
                    "zhushu": "噬，齧也。嗑，合也。凡物之不親，由有閒也。物之不齊，由有過也。有閒與過，齧而合之，所以通也。刑克以通，獄之利也。"
                },
                {
                    "paragraph": "《彖》曰：頥中有物，曰噬嗑。",
                    "zhushu": "頥中有物，齧而合之，噬嗑之義也。"
                },
                {
                    "paragraph": "噬嗑而亨，",
                    "zhushu": "有物有閒，不齧不合，无由亨也。"
                },
                {
                    "paragraph": "剛柔分，動而明，雷電合而章。",
                    "zhushu": "剛柔分動，不溷乃明。雷電並合，不亂乃章。皆利用獄之義。"
                },
                {
                    "paragraph": "柔得中而上行，雖不當位，利用獄也。",
                    "zhushu": "謂五也。能爲齧合而通，必有其主，五則是也。上行謂所之在進也。凡言上行，皆所之在貴也。雖不當位，不害用獄也。"
                },
                {
                    "paragraph": "《象》曰：雷電，噬嗑；先王以明罰勑法。",
                    "zhushu": ""
                },
                {
                    "paragraph": "初九，屨校滅趾，无咎。",
                    "zhushu": "居无位之地，以處刑初，受刑而非治刑者也。凡過之所始，必始於微，而後至於著，罰之所始，必始於薄，而後至於誅。過輕戮薄，故屨校滅趾，桎其行也，足懲而巳，故不重也。過而不改，乃謂之過，小懲大誠，乃得其福，故无咎也。校者，以木絞校者也，即械也。校者，取其通名也。"
                },
                {
                    "paragraph": "《象》曰：“屨校滅趾”，不行也。",
                    "zhushu": "過止於此。"
                },
                {
                    "paragraph": "六二，噬膚，滅鼻，无咎。",
                    "zhushu": "噬，齧也。齧者，刑克之謂也。處中得位，所刑者當，故曰噬膚也。乗剛而刑，未盡順道，噬過其分，故滅鼻也。刑得所疾，故雖滅鼻而无咎也。膚者，柔脆之物也。"
                },
                {
                    "paragraph": "《象》曰：“噬膚滅鼻”，乗剛也。",
                    "zhushu": ""
                },
                {
                    "paragraph": "六三，噬腊肉，遇毒；小吝，无咎。",
                    "zhushu": "處下體之極，而履非其位，以斯食物，其物必堅。豈唯堅乎？將遇其毒。噬以喻刑人，腊以喻不服，毒以喻怨生。然承於四而不乗剛，雖失其正，刑不侵順，故雖遇毒，小吝无咎。"
                },
                {
                    "paragraph": "《象》曰：“遇毒”，位不當也。",
                    "zhushu": ""
                },
                {
                    "paragraph": "九四，噬乾胏，得金矢；利艱貞，吉。",
                    "zhushu": "雖體陽爻，爲隂之主，履不獲中，而居非其位，以斯噬物，物亦不服，故曰噬乾肺也。金，剛也。矢，直也。噬乾胏而得剛直，可以利於艱貞之吉，未足以盡通理之道也。"
                },
                {
                    "paragraph": "《象》曰：“利艱貞吉”，未光也。",
                    "zhushu": ""
                },
                {
                    "paragraph": "六五，噬乾肉，得黃金；貞厲，无咎。",
                    "zhushu": "乾肉，堅也。黃，中也。金，剛也。以隂處陽，以柔乗剛，以噬於物，物亦不服，故曰噬乾肉也。然處得尊位，以柔乗剛，而居於中，能行其戮者也。履不正而能行其戮，剛勝者也。噬雖不服，得中而勝，故曰噬乾肉得黃金也。己雖不正，而刑戮得當，故雖貞厲而无咎也。"
                },
                {
                    "paragraph": "《象》曰：“貞厲无咎”，得當也。",
                    "zhushu": ""
                },
                {
                    "paragraph": "上九，何校滅耳，凶。",
                    "zhushu": "處罰之極，惡積不改者也。罪非所懲，故刑及其首，至于滅耳。及首非誡，滅耳非懲，凶莫甚焉。"
                },
                {
                    "paragraph": "《象》曰：“何校滅耳”，聦不明也。",
                    "zhushu": "聦不明，故不慮惡積，至于不可解也。"
                },
                {
                    "paragraph": "䷕",
                    "zhushu": "離下，艮上。"
                },
                {
                    "paragraph": "賁：亨，小利有攸往。",
                    "zhushu": ""
                },
                {
                    "paragraph": "《彖》曰：賁，亨，柔來而文剛，故亨；分剛上而文柔，故小利有攸往。",
                    "zhushu": "剛柔不分，文何由生？故坤之上六來居二位，柔來文剛之義也。柔來文剛，居位得中，是以亨。乾之九二，分居上位，分剛上而文柔之義也。剛上文柔，不得中位，不若柔來文剛，故小利有攸往。"
                },
                {
                    "paragraph": "天文也；",
                    "zhushu": "剛柔交錯而成文焉，天之文也。"
                },
                {
                    "paragraph": "文明以止，人文也。",
                    "zhushu": "止物不以威武而以文明，人之文也。"
                },
                {
                    "paragraph": "觀乎天文，以察時變；觀乎人文，以化成天下。",
                    "zhushu": "解天之文，則時變可知也；解人之文，則化成可爲也。"
                },
                {
                    "paragraph": "《象》曰：山下有火，賁；君子以明庶政，无敢折獄。",
                    "zhushu": "處賁之時，止物以文明，不可以威刑，故君子以明庶政，而无敢折獄。"
                },
                {
                    "paragraph": "初九，賁其趾，舎車而徒。",
                    "zhushu": "在賁之始，以剛處下，居於无位，棄於不義，安夫徒歩以從其志者也。故飾其趾，舎車而徒，義弗乗之謂也。"
                },
                {
                    "paragraph": "《象》曰：“舎車而徒”，義弗乗也。",
                    "zhushu": ""
                },
                {
                    "paragraph": "六二，賁其須。",
                    "zhushu": "得其位而无應，三亦无應，俱无應而比焉，近而相得者也。須之爲物，上附者也。脩其所履以附於上，故曰賁其須也。"
                },
                {
                    "paragraph": "《象》曰：“賁其須”，與上興也。",
                    "zhushu": ""
                },
                {
                    "paragraph": "九三，賁如，濡如，永貞吉。",
                    "zhushu": "處下體之極，居得其位，與二相比，俱履其正，和合相潤，以成其文者也。旣得其飾，又得其潤，故曰賁如濡如也。永保其貞，物莫之陵，故曰永貞吉也。"
                },
                {
                    "paragraph": "《象》曰：“永貞之吉”，終莫之陵也。",
                    "zhushu": ""
                },
                {
                    "paragraph": "六四，賁如，皤如，白馬翰如；匪宼，㛰媾。",
                    "zhushu": "有應在初。而閡於三，爲己宼難，二志相感，不獲通亨。欲靜則欽初之應，欲進則懼三之難，故或飾或素，内懷疑懼也。鮮絜其馬，翰如以待，雖履正位，未敢果其志也。三爲剛猛，未可輕犯，匪宼乃㛰，終无尤也。"
                },
                {
                    "paragraph": "《象》曰：六四當位，疑也；“匪宼㛰媾”，終无尤也。",
                    "zhushu": ""
                },
                {
                    "paragraph": "六五，賁于丘園，束帛戔戔；吝，終吉。",
                    "zhushu": "處得尊位，爲飾之，主，飾之盛者也。施飾於物，其道害也。施飾丘園，盛莫大焉。故賁于束帛，丘園乃落；賁于丘園，帛乃戔戔。用莫過儉，泰而能約，故必吝焉，乃得終吉也。"
                },
                {
                    "paragraph": "《象》曰：六五之吉，有喜也。",
                    "zhushu": ""
                },
                {
                    "paragraph": "上九，白賁，无咎。",
                    "zhushu": "處飾之終，飾終，反素，故任其質素，不勞文飾而无咎也。以白爲飾，而无憂患，得志者也。"
                },
                {
                    "paragraph": "《象》曰：“白賁无咎”，上得志也。",
                    "zhushu": ""
                },
                {
                    "paragraph": "䷖",
                    "zhushu": "坤下，艮上。"
                },
                {
                    "paragraph": "剥：不利有攸往。",
                    "zhushu": ""
                },
                {
                    "paragraph": "《彖》曰：“剥”，剥也，柔變剛也。不利有攸往，小人長也。順而止之，觀象也。君子尚消息盈虚，天行也。",
                    "zhushu": "坤順而艮止也，所以順而止之，不敢以剛，止者，以觀其形象也。強亢激拂，觸忤以隕身，身旣傾焉，功又不就，非君子之所尚也。"
                },
                {
                    "paragraph": "《象》曰：山附於地，剥；上以厚下安宅。",
                    "zhushu": "厚下者，牀不見剥也。安宅者，物不失處也。厚下安宅，治剥之道也。"
                },
                {
                    "paragraph": "初六，剥牀以足，蔑；貞凶。",
                    "zhushu": "牀者，人之所以安也。剥牀以足，猶云剥牀之足也。蔑，猶削也。剥牀之足，滅下之道也。下道始滅，剛隕柔長，則正削而凶來也。"
                },
                {
                    "paragraph": "《象》曰：“剥牀以足”，以滅下也。",
                    "zhushu": ""
                },
                {
                    "paragraph": "六二，剥牀以辨，蔑；貞凶。",
                    "zhushu": "蔑，猶甚極之辭也。辨者，足之上也。剥道浸長，故剥其辨也。稍近於牀，轉欲滅物之所處，長柔而削正，以斯爲德，物所棄也。"
                },
                {
                    "paragraph": "《象》曰：“剥牀以辨”，未有與也。",
                    "zhushu": ""
                },
                {
                    "paragraph": "六三，剥之，无咎。",
                    "zhushu": "與上爲應，羣隂剥陽，我獨恊焉，雖處於剥，可以无咎。"
                },
                {
                    "paragraph": "《象》曰：“剥之无咎”，失上下也。",
                    "zhushu": "三上下各有二隂，而三獨應於陽，則失上下也。"
                },
                {
                    "paragraph": "六四，剥牀以膚，凶。",
                    "zhushu": "初、二剥，牀，民所以安，未剥其身也。至四，剥道浸長，牀旣剥盡，以及人身，小人遂盛，物將失身，豈唯削正？靡所不凶。"
                },
                {
                    "paragraph": "《象》曰：“剥牀以膚”，切近災也。",
                    "zhushu": ""
                },
                {
                    "paragraph": "六五，貫魚，以宫人寵，无不利。",
                    "zhushu": "處剥之時，居得尊位，爲剥之主者也。剥之爲害，小人得寵，以消君子者也。若能施寵小人，於宫人而已，不害於正，則所寵雖衆，終无尤也。貫魚，謂此衆隂也。駢頭相次，似貫魚也。"
                },
                {
                    "paragraph": "《象》曰：“以宫人寵”，終无尤也。",
                    "zhushu": ""
                },
                {
                    "paragraph": "上九，碩果不食，君子得輿，小人剥廬。",
                    "zhushu": "處卦之終，獨全不落，故果至于碩而不見食也。君子居之，則爲民覆䕃；小人用之，則剥下所庇也。"
                },
                {
                    "paragraph": "《象》曰：“君子得輿”，民所載也；“小人剥廬”，終不可用也。",
                    "zhushu": ""
                },
                {
                    "paragraph": "䷗",
                    "zhushu": "震下，坤上。"
                },
                {
                    "paragraph": "復：亨。出入无疾，朋來无咎；反復其道，七日來復。利有攸往。",
                    "zhushu": ""
                },
                {
                    "paragraph": "《彖》曰：“復，亨”，剛反；動而以順行，是以“出入无疾，",
                    "zhushu": "入則爲反，出則剛長，故无疾。疾，猶病也。"
                },
                {
                    "paragraph": "朋來无咎”。",
                    "zhushu": "朋，謂陽也。"
                },
                {
                    "paragraph": "“反復其道，七日來復”，",
                    "zhushu": "陽氣始剥盡，至來復，時，凡七日。"
                },
                {
                    "paragraph": "天行也。",
                    "zhushu": "以天之行，反復不過七日，復之不可逺也。"
                },
                {
                    "paragraph": "“利有攸往”，剛長也。",
                    "zhushu": "往則小人道消也。"
                },
                {
                    "paragraph": "復，其見天地之心乎？",
                    "zhushu": "復者，反本之謂也。天地以本爲心者出。凡動息則靜，靜非對動者也。語息則黙，黙非對語者也。然則天地雖大，富有萬物，雷動風行，運化萬變，寂然至无，是其本矣。故動息地中，乃天地之心見也。若其以有爲心，則異類未獲具存矣。"
                },
                {
                    "paragraph": "《象》曰：雷在地中，復；先王以至日閉關，商旅不行，后不省方。",
                    "zhushu": "方，事也。冬至，隂之復也。夏至，陽之復也。故爲復，則至於寂然大靜。先王則天地而行者也。動復則靜，行復則止，事復則无事也。"
                },
                {
                    "paragraph": "初九，不逺復，无祇悔，元吉。",
                    "zhushu": "最處復初，始復者，也。復之不速，遂至迷凶。不逺而復，幾悔而反，以此脩身，患難逺矣。錯之於事，其殆庶幾乎？故元吉也。"
                },
                {
                    "paragraph": "《象》曰：“不逺之復”，以脩身也。",
                    "zhushu": ""
                },
                {
                    "paragraph": "六二，休復，吉。",
                    "zhushu": "得位處中，最比於初，上无陽爻以疑其親，陽爲仁行，在初之上而附順之，下仁之謂也。旣處中位，親仁善鄰，復之休也。"
                },
                {
                    "paragraph": "《象》曰：“休復之吉”，以下仁也。",
                    "zhushu": ""
                },
                {
                    "paragraph": "六三，頻復，厲无咎。",
                    "zhushu": "頻，頻蹙之貌也。處下體之終，雖愈於上六之迷，巳失復逺矣，是以蹙也。蹙而求復，未至於迷，故雖危无咎也。復道冝速，蹙而乃復，義雖无咎，它來難保。"
                },
                {
                    "paragraph": "《象》曰：“頻復之厲”，義无咎也。",
                    "zhushu": ""
                },
                {
                    "paragraph": "六四，中行獨復。",
                    "zhushu": "四上下各有二隂，而處厥中，履得其位，而應於初，獨得所復，順道而反，物莫之犯，故曰中行獨復也。"
                },
                {
                    "paragraph": "《象》曰：“中行獨復”，以從道也。",
                    "zhushu": ""
                },
                {
                    "paragraph": "六五，敦復，无悔。",
                    "zhushu": "居厚而履中，居厚則无怨，履中則可以自考。雖不足以及休復之吉，守厚以復，悔可免也。"
                },
                {
                    "paragraph": "《象》曰：“敦復无悔”，中以自考也。",
                    "zhushu": ""
                },
                {
                    "paragraph": "上六，迷復，凶，有災眚。用行師，終有大敗；以其國，君凶；至于十年不克征。",
                    "zhushu": "最處復後，是迷者也。以迷求復，故曰迷復也。用之行師，難用有克也，終必大敗。用之於國，則反乎君道也，大敗乃復，量斯勢也，雖復十年脩之，猶未能征也。"
                },
                {
                    "paragraph": "《象》曰：“迷復之凶”，反君道也。",
                    "zhushu": ""
                },
                {
                    "paragraph": "䷘",
                    "zhushu": "震下，乾上。"
                },
                {
                    "paragraph": "无妄：元亨，利貞；其匪正有眚，不利有攸往。",
                    "zhushu": ""
                },
                {
                    "paragraph": "《彖》曰：无妄，剛自外來而爲主於内，",
                    "zhushu": "謂震也。"
                },
                {
                    "paragraph": "動而健，",
                    "zhushu": "震動而乾健也。"
                },
                {
                    "paragraph": "剛中而應；",
                    "zhushu": "謂五也。"
                },
                {
                    "paragraph": "大亨以正，天之命也。",
                    "zhushu": "剛自外來而爲主於内，動而愈健，剛中而應，威剛方正，私欲不行，何可以妄？使有妄之道滅，无妄之道成，非大亨利貞而何？剛自外來，而爲主於内，則柔邪之道消矣；動而愈健，則剛直之道通矣。剛中而應，則齊明之徳著矣。故大亨以正也。天之敎命，何可犯乎？何可妄乎？是以匪正則有青，而不利有攸往也。"
                },
                {
                    "paragraph": "其匪正有眚，不利有攸往；无妄之往，何之矣？天命不祐，行矣哉！",
                    "zhushu": "匪正有眚，不求改以從正，而欲有所往，居不可以妄之時，而欲以不正有所往，將欲何之？天命之所不祐，竟矣哉！"
                },
                {
                    "paragraph": "《象》曰：天下雷行，物與无妄；",
                    "zhushu": "與，辭也，猶皆也。天下雷行，物皆不可以妄也。"
                },
                {
                    "paragraph": "先王以茂對，時育萬物。",
                    "zhushu": "茂，盛也。物皆不敢妄，然後萬物乃得各全。其性，對時育物，莫盛於斯也。"
                },
                {
                    "paragraph": "初九，无妄，往，吉。",
                    "zhushu": "體剛處下，以貴下賤，行不犯妄，故往得其志。"
                },
                {
                    "paragraph": "《象》曰：“无妄之往”，得志也。",
                    "zhushu": ""
                },
                {
                    "paragraph": "六二，不耕穫，不葘畬，則利有攸往。",
                    "zhushu": "不耕而穫，不菑而畬，代終已成而不造也。不擅其美，乃盡臣道，故利有攸往。"
                },
                {
                    "paragraph": "《象》曰：“不耕穫”，未富也。",
                    "zhushu": ""
                },
                {
                    "paragraph": "六三，无妄之災；或繫之牛，行人之得，邑人之災。",
                    "zhushu": "以隂居陽，行違謙順，是无妄之所以爲災也。牛者，稼穡之資也。二以不耕而穫，利有攸往，而三爲不順之行，故或繫之牛，是有司之所以爲獲，彼人之所以爲災也。故曰行人之得，邑人之災也。"
                },
                {
                    "paragraph": "《象》曰：“行人得牛”，邑人災也。",
                    "zhushu": ""
                },
                {
                    "paragraph": "九四，可貞，无咎。",
                    "zhushu": "處无妄之時，以陽居隂，以剛乗柔，履於謙順，比近至尊，故可以任正，固有所守而无咎也。"
                },
                {
                    "paragraph": "《象》曰：“可貞无咎”，固有之也。",
                    "zhushu": ""
                },
                {
                    "paragraph": "九五，无妄之疾，勿藥有喜。",
                    "zhushu": "居得尊位，爲无妄之主者也。下皆无妄，害非所致，而取藥焉，疾之甚也。非妄之災，勿治自復；非妄而藥之則凶，故曰勿藥有喜。"
                },
                {
                    "paragraph": "《象》曰：“无妄之藥”，不可試也。",
                    "zhushu": "藥攻有妄者也，而反攻无妄，故不可試也。"
                },
                {
                    "paragraph": "上九，无妄，行，有眚，无攸利。",
                    "zhushu": "處不可妄之極，唯冝靜保其身而巳，故不可以行也。"
                },
                {
                    "paragraph": "《象》曰：“无妄之行”，窮之災也。",
                    "zhushu": ""
                },
                {
                    "paragraph": "䷙",
                    "zhushu": "乾下，艮上。"
                },
                {
                    "paragraph": "大畜：利貞；不家食，吉；利渉大川。",
                    "zhushu": ""
                },
                {
                    "paragraph": "《彖》曰：大畜，剛健篤實，煇光日新其德；",
                    "zhushu": "凡物旣厭而退者，弱也，旣榮而隕者，薄也。夫能煇光日新其德者，唯剛健篤實也。"
                },
                {
                    "paragraph": "剛上而尚賢，",
                    "zhushu": "謂上九也。處上而大通，剛來而不距，尚賢之謂也。"
                },
                {
                    "paragraph": "能止健，大正也。",
                    "zhushu": "健莫過乾，而能止之，非夫大正，未之能也。"
                },
                {
                    "paragraph": "“不家食吉”，養賢也。“利渉大川”，應乎天也。",
                    "zhushu": "有大畜之實，以之養賢，令賢者不家食。乃吉也。尚賢制健，大正應天，不憂險難，故利涉大川也。"
                },
                {
                    "paragraph": "《象》曰：天在山中，大畜；君子以多識前言往行，以畜其德。",
                    "zhushu": "物之可畜於懷，令德不散，盡於此也。"
                },
                {
                    "paragraph": "初九，有厲，利已。",
                    "zhushu": "四乃畜己，未可犯也。故進則有厲，已則利也。"
                },
                {
                    "paragraph": "《象》曰：“有厲利已”，不犯災也。",
                    "zhushu": "處健之始，未果其健者，故能利已。"
                },
                {
                    "paragraph": "九二，輿說輹。",
                    "zhushu": "五處畜盛，未可犯也。遇斯而進，故輿說輹也。居得其中，能以其中，不爲馮河，死而无悔，遇難能止，故无尤也。"
                },
                {
                    "paragraph": "《象》曰：“輿說輹”，中无尤也。",
                    "zhushu": ""
                },
                {
                    "paragraph": "九三，良馬逐，利艱貞；日閑輿衛，利有攸往。",
                    "zhushu": "凡物極則反，故畜極則通。初二之進，值於畜盛，故不可以升。至於九三，升于上九，而上九處天衢之亨，塗徑大通，進无違距，可以馳騁，故曰良馬逐也。履當其位，進得其時，之乎通路，不憂險厄，故利艱貞也。閑，閡也。衞，護也。進得其時，雖渉艱難而无患也。輿雖遇閑而故衞也。與上合志，故利有攸往也。"
                },
                {
                    "paragraph": "《象》曰：“利有攸往”，上合志也。",
                    "zhushu": ""
                },
                {
                    "paragraph": "六四，童牛之牿，元吉。",
                    "zhushu": "處艮之始，履得其位，能止健初，距不以角，柔以止剛，剛不敢犯，抑銳之始，以息強爭，豈唯獨利，乃將有喜也。"
                },
                {
                    "paragraph": "《象》曰：“六四元吉”，有喜也。",
                    "zhushu": ""
                },
                {
                    "paragraph": "六五，豶豕之牙，吉。",
                    "zhushu": "豕牙，横猾，剛暴難制之物，謂二也。五處得尊位、爲畜之主。二剛而進、能豶其牙。柔能制健、禁暴抑盛。豈唯能固其位、乃將有慶也。"
                },
                {
                    "paragraph": "《象》曰：六五之吉，有慶也。",
                    "zhushu": ""
                },
                {
                    "paragraph": "上九，何天之衢，亨。",
                    "zhushu": "處畜之極，畜極則通，大畜以至於大亨之時，何，辭也，猶云：何畜乃天之衢亨也。"
                },
                {
                    "paragraph": "《象》曰：“何天之衢”，道大行也。",
                    "zhushu": ""
                },
                {
                    "paragraph": "䷚",
                    "zhushu": "震下，艮上。"
                },
                {
                    "paragraph": "頥：貞吉；觀頥，自求口實。",
                    "zhushu": ""
                },
                {
                    "paragraph": "《彖》曰：頥，貞吉，養正則吉也。觀頥，觀其所養也；自求口實，觀其自養也。天地養萬物，聖人養賢以及萬民：頥之時大矣哉！",
                    "zhushu": ""
                },
                {
                    "paragraph": "《象》曰：山下有雷，頥；君子以愼言語，節飲食。",
                    "zhushu": "言語、飲食，猶愼而節之，而况其餘乎？"
                },
                {
                    "paragraph": "初九，舎爾靈龜，觀我朶頥，凶。",
                    "zhushu": "朶頥者，嚼也。以陽處下，而爲動始，不能令物由巳養，動而求養者也。夫安身莫若不競，脩已莫若自保，守道則福至，求禄則辱來。居養賢之丗，不能貞其所履，以全其德，而舎其靈龜之明兆，羡我朶頥而躁求，離其致養之至道，闚我寵禄而競進，凶莫甚焉。"
                },
                {
                    "paragraph": "《象》曰：“觀我朶頥”，亦不足貴也。",
                    "zhushu": ""
                },
                {
                    "paragraph": "六二，顚頥；拂經，于丘頥，征凶。",
                    "zhushu": "養下曰顚。拂，違也。經，猶義也。丘，所履之常也。處下體之中，无應於上，反而養初，居下不奉上而反養下，故曰顚頥，拂經于丘也。以此而養，未見其福也。以此而行，未見有與，故曰頥征凶。"
                },
                {
                    "paragraph": "《象》曰：“六二征凶”，行失類也。",
                    "zhushu": "類皆上養，而二處下養𥘉。"
                },
                {
                    "paragraph": "六三，拂頥；貞凶，十年勿用，无攸利。",
                    "zhushu": "履夫不正，以養於上，納上以諂者也。拂，養正之義，故曰拂頥，貞凶也。處頥而爲此行，十年見棄者也。立行於斯，无施而利。"
                },
                {
                    "paragraph": "《象》曰：“十年勿用”，道大悖也。",
                    "zhushu": ""
                },
                {
                    "paragraph": "六四，顚頥，吉；虎視眈眈，其欲逐逐，无咎。",
                    "zhushu": "體屬上體，居得其位，而應於𥘉，以上養下，得頥之義，故曰顚頥吉也。下交不可以瀆，故虎視眈眈，威而不猛，不惡而嚴，養德施賢，何可有利？故其欲逐逐，尚敦實也。脩此二者，然後乃得全其。吉而无咎，觀其自養則履正，察其所養則養陽。頥爻之貴，斯爲盛矣。"
                },
                {
                    "paragraph": "《象》曰：顚頥之吉，上施光也。",
                    "zhushu": ""
                },
                {
                    "paragraph": "六五，拂經；居貞吉，不可渉大川。",
                    "zhushu": "以隂居陽，拂頥之義也。行則失類，故冝居貞也。无應於下，而比於上，故可守貞從上，得順之吉，雖得居貞之吉，處頥違謙，難未可渉也。"
                },
                {
                    "paragraph": "《象》曰：“居貞之吉”，順以從上也。",
                    "zhushu": ""
                },
                {
                    "paragraph": "上九，由頥；厲吉，利渉大川。",
                    "zhushu": "以陽處上，而履四隂，隂不能獨爲主，必宗於陽也，故莫不由之以得其養，故曰由頥。爲衆隂之主，不可瀆也，故厲乃吉，有似家人悔厲之義。貴而无位，是以厲也；髙而有民，是以吉也。爲養之主，物莫之違，故利渉大川也。"
                },
                {
                    "paragraph": "《象》曰：“由頥厲吉”，大有慶也。",
                    "zhushu": ""
                },
                {
                    "paragraph": "䷛",
                    "zhushu": "巽下，兊上。"
                },
                {
                    "paragraph": "大過：",
                    "zhushu": "音相過之過。"
                },
                {
                    "paragraph": "棟橈；利有攸往，亨。",
                    "zhushu": ""
                },
                {
                    "paragraph": "《彖》曰：“大過”，大者過也；",
                    "zhushu": "大者乃能過也。"
                },
                {
                    "paragraph": "“棟橈”，本末弱也。",
                    "zhushu": "𥘉爲本而上爲末也。"
                },
                {
                    "paragraph": "剛過而中，",
                    "zhushu": "謂二也。居隂，過也；處二，中也。拯弱興衰，不失其中也。"
                },
                {
                    "paragraph": "巽而說行，",
                    "zhushu": "巽而說行，以此救難，難乃濟也。"
                },
                {
                    "paragraph": "利有攸往，乃亨。",
                    "zhushu": "危而弗持，則將安用？故往乃亨。"
                },
                {
                    "paragraph": "“大過”之時大矣哉！",
                    "zhushu": "是君子有爲之時。"
                },
                {
                    "paragraph": "《象》曰：澤滅木，大過；君子以獨立不懼，遯丗无悶。",
                    "zhushu": "此所以爲大過，非凡所及也。"
                },
                {
                    "paragraph": "初六，藉用白茅，无咎。",
                    "zhushu": "以柔處下、過而可以无咎，其唯愼乎。"
                },
                {
                    "paragraph": "《象》曰：藉用白茅，柔在下也。",
                    "zhushu": ""
                },
                {
                    "paragraph": "九二，枯楊生稊，老夫得其女妻；无不利。",
                    "zhushu": "稊者，楊之秀也。以陽處隂，能過其本而救其弱者也。上无其應，心无特吝，處過以此，无衰不濟也。故能令枯楊更生稊，老夫更得少妻，拯弱興衰，莫盛斯爻，故无不利也。老過則枯，少過則稚，以老分少，則稚者長；以稚分老，則枯者榮，過以相與之謂也。大過至衰，而己至壯，以至壯輔至衰，應斯義也。"
                },
                {
                    "paragraph": "《象》曰：“老天女妻”，過以相與也。",
                    "zhushu": ""
                },
                {
                    "paragraph": "九三，棟橈，凶。",
                    "zhushu": "居大過之時，處下體之極，不能救危拯弱，以隆其棟，而以陽處陽，自守所居，又應於上，係心在下，宜其淹溺而凶衰也。"
                },
                {
                    "paragraph": "《象》曰：“棟橈之凶”，不可以有輔也。",
                    "zhushu": ""
                },
                {
                    "paragraph": "九四，棟隆，吉；有它，吝。",
                    "zhushu": "體屬上體，以陽處隂，能拯其弱，不爲下所橈者也，故棟隆吉也。而應在初，用心不弘，故有它吝也。"
                },
                {
                    "paragraph": "《象》曰：“棟隆之吉”，不橈乎下也。",
                    "zhushu": ""
                },
                {
                    "paragraph": "九五，枯楊生華，老婦得其士夫；无咎无譽。",
                    "zhushu": "處得尊位，而以陽處陽，未能拯危，處得尊位，亦未有橈，故能生華，不能生稊，能得夫，不能得妻。處棟橈之丗，而爲无咎无譽，何可長哉？故生華不可乆，士夫誠可醜也。"
                },
                {
                    "paragraph": "《象》曰：“枯楊生華”，何可乆也？“老婦士夫”，亦可醜也。",
                    "zhushu": ""
                },
                {
                    "paragraph": "上六，過涉，滅頂，凶，无咎。",
                    "zhushu": "處大過之極、過之甚也。涉難過甚、故至于滅頂，凶。志在救時、故不可咎也。"
                },
                {
                    "paragraph": "《象》曰：“過涉之凶”，不可咎也。",
                    "zhushu": "雖凶无咎，不害義也。"
                },
                {
                    "paragraph": "䷜",
                    "zhushu": "坎上坎下。"
                },
                {
                    "paragraph": "習坎：",
                    "zhushu": "坎，險陷之名也。習，謂便習之。"
                },
                {
                    "paragraph": "有孚，維心亨；",
                    "zhushu": "剛正在内、有孚者也。陽不外發而在乎内、心亨者也。"
                },
                {
                    "paragraph": "行有尚。",
                    "zhushu": "内亨外闇，内剛外順，以此行險，行有尚也。"
                },
                {
                    "paragraph": "《彖》曰：“習坎”，重險，也。",
                    "zhushu": "坎，以險爲用，故特名曰重險。言習坎者，習乎重險也。"
                },
                {
                    "paragraph": "水流而不盈，行險而不失其信，",
                    "zhushu": "險陗之極，故水流而不能盈也。處至險而不失剛中，行險而不失其信者，習險之謂也。"
                },
                {
                    "paragraph": "維心亨，乃以剛中也；“行有尚”，往有功也。",
                    "zhushu": "便習於坎而之坎，地，盡坎之冝，故往必有功也。"
                },
                {
                    "paragraph": "天險不可升也。",
                    "zhushu": "不可得升，故得保其威尊。"
                },
                {
                    "paragraph": "地險山川丘陵也，",
                    "zhushu": "有山川丘陵，故物得以保全也。"
                },
                {
                    "paragraph": "王公設險以守其國：",
                    "zhushu": "國之爲衞，恃於險也。言自天地以下，莫不須險也。"
                },
                {
                    "paragraph": "險之時用大矣哉！",
                    "zhushu": "非用之常，用有時也。"
                },
                {
                    "paragraph": "《象》曰：水洊至，習坎；",
                    "zhushu": "重險縣絶，故水洊至也。不以坎爲隔絶，相仍而至，習乎坎也。"
                },
                {
                    "paragraph": "君子以常德行，習敎事。",
                    "zhushu": "至險未夷，敎不可廢，故以常德行而習敎事也。習於坎，然後乃能不以險難爲困，而德行不失常也。故則夫習坎，以常德行而習敎事也。"
                },
                {
                    "paragraph": "初六，習坎，入于坎窞，凶。",
                    "zhushu": "習坎者，習爲險難之事也。最處坎底，入坎窞者也。處重險而復。入坎底，其道凶也。行險而不能自濟，習坎而入坎窞，失道而窮在坎底，上无應援可以自濟，是以凶也。"
                },
                {
                    "paragraph": "《象》曰：“習坎入坎”，失道凶也。",
                    "zhushu": ""
                },
                {
                    "paragraph": "九二，坎有險，求小得。",
                    "zhushu": "履失其位，故曰坎。上无應援，故曰有險。坎而有險，未能出險之中也。處中而與初三相得，故可以求小得也。初三未足以爲授，故曰小得也。"
                },
                {
                    "paragraph": "《象》曰：“求小得”，未出中也。",
                    "zhushu": ""
                },
                {
                    "paragraph": "六三，來之坎坎，險且枕，入于坎窞，勿用。",
                    "zhushu": "旣履非其位，而又處兩坎之間，出則之坎，居則亦坎，故曰來之坎坎也。枕者，枝而不安之謂也。出則无之，處則无安，故曰險且枕也。來之皆坎，无所用之，徒勞而巳。"
                },
                {
                    "paragraph": "《象》曰：“來之坎坎”，終无功也。",
                    "zhushu": ""
                },
                {
                    "paragraph": "六四，樽酒，簋貳，用缶，納約自牖，終无咎。",
                    "zhushu": "處重險而履正，以柔居柔，履得其位，以承於五，五亦得位，剛柔各得其所，不相犯位，皆无餘應，以相承比，明信顯著，不存外飾，處坎以斯，雖復一樽之酒，二簋之食，瓦缶之器，納此至約，自進於牖，乃可羞之於王公，薦之於宗廟，故終无咎也。"
                },
                {
                    "paragraph": "《象》曰：“樽酒簋貳”，剛柔際也。",
                    "zhushu": "剛柔相比而相親焉，際之謂也。"
                },
                {
                    "paragraph": "九五，坎不盈，祇旣平，无咎。",
                    "zhushu": "爲坎之主，而无應輔可以自佐，未能盈坎者也。坎之不盈，則險不盡矣。祇，辭也。爲坎之主，盡平乃无咎，故曰祇旣平，无咎也。說旣平乃无咎，明九五未免於咎也。"
                },
                {
                    "paragraph": "《象》曰：“坎不盈”，中未大也。",
                    "zhushu": ""
                },
                {
                    "paragraph": "上六，係用徽纆，寘于叢棘，三歳不得，凶。",
                    "zhushu": "險陗之極，不可升也。嚴法峻整，難可犯也。冝其囚執，寘于思過之地，三歳，險道之夷也。險終乃反，故三歳不得。自脩三歳，乃可以求復，故曰三歳不得，凶也。"
                },
                {
                    "paragraph": "《象》曰：上六失道，凶三歲也。",
                    "zhushu": ""
                },
                {
                    "paragraph": "䷝",
                    "zhushu": "離。下，離上。"
                },
                {
                    "paragraph": "離：利貞，亨；",
                    "zhushu": "離之爲卦，以柔爲正，故必貞而後乃亨，故曰利貞亨也。"
                },
                {
                    "paragraph": "畜牝牛吉。",
                    "zhushu": "柔處于内而履正中，牝之善也。外強而内順，牛之善也。離之爲體，以柔順爲主者也，故不可以畜剛猛之物，而吉於畜牝牛也。"
                },
                {
                    "paragraph": "《彖》曰：離，麗也。",
                    "zhushu": "麗，猶著也。各得所著之冝。"
                },
                {
                    "paragraph": "日月麗乎天，百榖草木麗乎土，重明以麗乎正，乃化成天下；柔麗乎中正，故亨，是以畜牝牛吉也。",
                    "zhushu": "柔著于中正，乃得通也。柔通之吉，極於畜牝牛，不能及剛猛也。"
                },
                {
                    "paragraph": "《象》曰：明兩作，離；大人以繼明照于四方。",
                    "zhushu": "繼，謂不絶也。明照相繼，不絕曠也。"
                },
                {
                    "paragraph": "初九，履錯然，敬之，无咎。",
                    "zhushu": "錯然者，警愼之貌也。處離之始，將進而盛，未在旣濟，故冝愼其所履，以敬爲務，辟其咎也。"
                },
                {
                    "paragraph": "《象》曰：“履錯之敬”，以辟咎也。",
                    "zhushu": ""
                },
                {
                    "paragraph": "六二，黃離，元吉。",
                    "zhushu": "居中得位，以柔處柔，履文明之盛而得其中，故曰黃離元吉也。"
                },
                {
                    "paragraph": "《象》曰：“黃離元吉”，得中道也。",
                    "zhushu": ""
                },
                {
                    "paragraph": "九三，日𣅳之離，不鼓缶而歌，則大耊之嗟，凶。",
                    "zhushu": "嗟，憂歎之辭也。處下離之終，明在將没，故曰日昊之離也。明在將終，若不委之於人，養志无爲，則至于耊老有嗴，凶矣。故曰不鼔缶而歌，則大耊之嗟凶也。"
                },
                {
                    "paragraph": "《象》曰：“日𣅳之離”，何可乆也？",
                    "zhushu": ""
                },
                {
                    "paragraph": "九四，突如其來如，焚如，死如，棄如。",
                    "zhushu": "處於明，道始變，之際，昬而始暁，没而始出，故曰突如其來如，其明始進，其炎始盛，故曰焚如。逼近至尊，履非其位，欲進其盛，以炎其上，命必不終，故曰死如。違離之義，无應无承，衆所不容，故曰棄如也。"
                },
                {
                    "paragraph": "《象》曰：“突如其來如”，无所容也。",
                    "zhushu": ""
                },
                {
                    "paragraph": "六五，出涕沱若，戚嗟若，吉。",
                    "zhushu": "履非其位，不勝所履，以柔乗剛，不能制下，下剛而進，將來害己，憂傷之深，至于沱嗟也。然所麗在尊，四爲逆首，憂傷至深，衆之所助，故乃沱嗟而獲吉也。"
                },
                {
                    "paragraph": "《象》曰：六五之吉，離王公也。",
                    "zhushu": ""
                },
                {
                    "paragraph": "上九，王用出征，有嘉折首，獲匪其醜，无咎。",
                    "zhushu": "離，麗也。各得安其所麗謂之離。處離之極，離道巳成，則除其非類，以去民害，王用出征之時也。故必有嘉折首，獲匪其醜，乃得无咎也。"
                },
                {
                    "paragraph": "《象》曰：“王用出征”，以正邦也。",
                    "zhushu": ""
                }
            ]
        },
        {
            "name": "周易下經咸傳第四",
            "paragraphs": [
                {
                    "paragraph": "周易下經咸傳第四",
                    "zhushu": "",
                    "type": 1
                },
                {
                    "paragraph": "䷞",
                    "zhushu": "艮下兊上。"
                },
                {
                    "paragraph": "咸：亨，利貞，取女吉。",
                    "zhushu": ""
                },
                {
                    "paragraph": "彖曰：咸，感也。柔上而剛下，二氣感應以相與。",
                    "zhushu": "是以亨也。"
                },
                {
                    "paragraph": "止而說，",
                    "zhushu": "故利貞也。"
                },
                {
                    "paragraph": "男下女，",
                    "zhushu": "取女吉也。"
                },
                {
                    "paragraph": "是以“亨，利貞，取女吉”也。天地感而萬物化生，",
                    "zhushu": "二氣相與，乃化生也。"
                },
                {
                    "paragraph": "聖人感人心而天下和平。觀其所感，而天地萬物之情可見矣。",
                    "zhushu": "天地萬物之情，見於所感也。凡感之爲道，不能感非類者也，故引取女以明同類之義也。同類而不相感應，以其各亢所處也，故女雖應男之物，必下之而後取女乃吉也。"
                },
                {
                    "paragraph": "象曰：山上有澤，咸。君子以虚受人。",
                    "zhushu": "以虚受人，物乃感應。"
                },
                {
                    "paragraph": "初六：咸其拇。",
                    "zhushu": "處咸之初，爲感之始，所感在末，故有志而巳，如其本實，未至傷靜。"
                },
                {
                    "paragraph": "象曰：“咸其拇”，志在外也。",
                    "zhushu": "四屬外卦。"
                },
                {
                    "paragraph": "六二：咸其腓，凶，居吉。",
                    "zhushu": "咸道轉進，離拇升腓，腓體動躁者也。感物以躁，凶之道也。由躁故凶，居則吉矣。處不乗剛，故可以居而獲吉。"
                },
                {
                    "paragraph": "象曰：雖“凶居吉”，順不害也。",
                    "zhushu": "隂而爲居，順之道也。不躁而居，順不害也。"
                },
                {
                    "paragraph": "九三：咸其股，執其隨，往吝。",
                    "zhushu": "股之爲物，隨足者也。進不能制動，退不能靜處，所感在股，志在隨人者也。志在隨人，所執亦以賤矣。用斯以往，吝其宜也。"
                },
                {
                    "paragraph": "象曰：“咸其股”，亦不處也。志在隨人，所執下也。",
                    "zhushu": ""
                },
                {
                    "paragraph": "九四：貞吉，悔亡。憧憧往來，朋從爾思。",
                    "zhushu": "處上卦之初，應下卦之始，居體之中，在股之上，二體始相交感，以通其志，心神始感者也。凡物始感而不以之於正，則至於害，故必貞然後乃吉，吉然後乃得亡其悔也。始在於感，未盡感極，不能至於无思以得其黨，故有憧憧往來，然後朋從其思也。"
                },
                {
                    "paragraph": "象曰：“貞吉悔亡”，未感害也。",
                    "zhushu": "未感於害，故可正之，得悔亡也。"
                },
                {
                    "paragraph": "“憧憧往來”，未光大也。",
                    "zhushu": ""
                },
                {
                    "paragraph": "九五：咸其脢，无悔。",
                    "zhushu": "脢者，心之上，口之下，進不能大感，退亦不爲无志。其志淺末，故无悔而巳。"
                },
                {
                    "paragraph": "象曰：“咸其脢”，志末也。",
                    "zhushu": ""
                },
                {
                    "paragraph": "上六：咸其輔頰舌。",
                    "zhushu": "咸道轉末，故在口舌言語而巳。"
                },
                {
                    "paragraph": "象曰：“咸其輔頰舌”，滕口說也。",
                    "zhushu": "輔、頰、舌者，所以爲語之具也。咸其輔、頰、舌，則滕口說也。憧憧往來，猶未光大，況在滕口，薄可知也。"
                },
                {
                    "paragraph": "䷟",
                    "zhushu": "巽下震上。"
                },
                {
                    "paragraph": "恒：亨，无咎，利貞，",
                    "zhushu": "恒而亨，以濟三事也。恒之爲道，亨乃无咎也。恒通无咎，乃利正也。"
                },
                {
                    "paragraph": "利有攸往。",
                    "zhushu": "各得所恒，脩其常道，終則有始，往而无違，故利有攸往也。"
                },
                {
                    "paragraph": "彖曰：恒，乆也。剛上而柔下，",
                    "zhushu": "剛尊柔卑，得其序也。"
                },
                {
                    "paragraph": "雷風相與，",
                    "zhushu": "長陽長隂，能相成也。"
                },
                {
                    "paragraph": "巽而動，",
                    "zhushu": "動无違也。"
                },
                {
                    "paragraph": "剛柔皆應，",
                    "zhushu": "不孤媲也，"
                },
                {
                    "paragraph": "恒。",
                    "zhushu": "皆可乆之道。“"
                },
                {
                    "paragraph": "恒亨无咎利貞”，乆於其道也。",
                    "zhushu": "道得所乆，則常通无咎而利正也。"
                },
                {
                    "paragraph": "天地之道，恒乆而不已也。",
                    "zhushu": "得其所乆，故不巳也。“"
                },
                {
                    "paragraph": "利有攸往”，終則有始也。",
                    "zhushu": "得其常道，故終則復始，往无窮極。"
                },
                {
                    "paragraph": "日月得天而能乆照，四時變化而能乆成。聖人乆於其道而天下化成。",
                    "zhushu": "言各得其所恒，故皆能長乆。"
                },
                {
                    "paragraph": "觀其所恒，而天地萬物之情可見矣。",
                    "zhushu": "天地萬物之情，見於所恒也。"
                },
                {
                    "paragraph": "象曰：雷風，恒。",
                    "zhushu": "長陽長隂，合而相與，可乆之道也。"
                },
                {
                    "paragraph": "君子以立不易方。",
                    "zhushu": "得其所乆，故不易也。"
                },
                {
                    "paragraph": "初六：浚恒，貞凶，无攸利。",
                    "zhushu": "處恒之𥘉，最處卦底，始求深者也。求深窮底，令物无餘緼，漸以至此，物猶不堪，而况始求深者乎？以此爲恒，凶正害德，无施而利也。"
                },
                {
                    "paragraph": "象曰：“浚恒”之“凶”，始求深也。",
                    "zhushu": ""
                },
                {
                    "paragraph": "九二：悔亡。",
                    "zhushu": "雖失其位，恒位於中，可以消悔也。"
                },
                {
                    "paragraph": "象曰：九二“悔亡”，能乆中也。",
                    "zhushu": ""
                },
                {
                    "paragraph": "九三：不恒其德，或承之羞，貞吝。",
                    "zhushu": "處三陽之中，居下體之上，處上體之下，上不全尊，下不全卑，中不在體，體在乎恒，而分无所定，无恒者也。德行无恒，自相違錯，不可致詰，故“或承之羞”也。施德於斯，物莫之納，鄙賤甚矣，故曰貞吝也。"
                },
                {
                    "paragraph": "象曰：“不恒其德”，无所容也。",
                    "zhushu": ""
                },
                {
                    "paragraph": "九四：田无禽。",
                    "zhushu": "恒於非位，雖勞无復也。"
                },
                {
                    "paragraph": "象曰：乆非其位，安得禽也！",
                    "zhushu": ""
                },
                {
                    "paragraph": "六五：恒其德，貞，婦人吉，夫子凶。",
                    "zhushu": "居得尊位，爲恒之主，不能制義，而係應在上，用心專貞，從唱而巳，婦人之吉，夫子之凶也。"
                },
                {
                    "paragraph": "象曰：婦人貞吉，從一而終也。夫子制義，從婦凶也。",
                    "zhushu": ""
                },
                {
                    "paragraph": "上六：振恒，凶。",
                    "zhushu": "夫靜爲躁君，安爲動主。故安者，上之所處也。靜者，可乆之道也。處卦之上，居動之極，以此爲恒，无施而得也。"
                },
                {
                    "paragraph": "象曰：振恒在上，大无功也。",
                    "zhushu": ""
                },
                {
                    "paragraph": "䷠",
                    "zhushu": "艮下乾上。"
                },
                {
                    "paragraph": "遯：亨。小利貞。",
                    "zhushu": ""
                },
                {
                    "paragraph": "彖曰：“遯亨”，遯而亨也。",
                    "zhushu": "遯之爲義，遯乃通也。"
                },
                {
                    "paragraph": "剛當位而應，與時行也。",
                    "zhushu": "謂五也。剛當位而應，非否亢也。遯不否亢，能與時行也。"
                },
                {
                    "paragraph": "“小利貞”，浸而長也。",
                    "zhushu": "隂道欲浸而長，正道亦未全滅，故小利貞也。"
                },
                {
                    "paragraph": "遯之時義大矣哉！",
                    "zhushu": ""
                },
                {
                    "paragraph": "象曰：天下有山，遯。",
                    "zhushu": "天下有山，隂長之象。"
                },
                {
                    "paragraph": "君子以逺小人，不惡而嚴。",
                    "zhushu": ""
                },
                {
                    "paragraph": "初六：遯尾，厲，勿用有攸往。",
                    "zhushu": "遯之爲義，辟内而之外者也。尾之爲物，最在體後者也。處遯之時，不往何災，而爲遯尾，禍所及也。危至而後求行，難可免乎厲，則勿用有攸往也。"
                },
                {
                    "paragraph": "象曰：“遯尾”之“厲”，不往何災也？",
                    "zhushu": ""
                },
                {
                    "paragraph": "六二：執之用黃牛之革，莫之勝說。",
                    "zhushu": "居内處中，爲遯之主。物皆遯巳，何以固之？若能執乎理中厚順之道以固之也，則莫之勝解。"
                },
                {
                    "paragraph": "象曰：“執用黃牛”，固志也。",
                    "zhushu": ""
                },
                {
                    "paragraph": "九三：係遯，有疾厲，畜臣妾吉。",
                    "zhushu": "在内近二，以陽附隂，冝遯而係，故曰係遯。遯之爲義，宜逺小人，以陽附隂，係於所在，不能逺害，亦巳憊矣，宜其屈辱而危厲也。係於所在，畜臣妾可也。施於大事，凶之道也。"
                },
                {
                    "paragraph": "象曰：“係遯”之“厲”，有疾憊也。“畜臣妾吉”，不可大事也。",
                    "zhushu": ""
                },
                {
                    "paragraph": "九四：好遯，君子吉，小人否。",
                    "zhushu": "處於外而有應於内，君子好遯，故能舎之。小人繫戀，是以否也。"
                },
                {
                    "paragraph": "象曰：君子好遯，小人否也。",
                    "zhushu": "音臧否之否。"
                },
                {
                    "paragraph": "九五：嘉遯，貞吉。",
                    "zhushu": "遯而得正，反制於内。小人應命，率正其志，不惡而嚴，得正之吉，遯之嘉也。"
                },
                {
                    "paragraph": "象曰：“嘉遯貞吉”，以正志也。",
                    "zhushu": ""
                },
                {
                    "paragraph": "上九：肥遯，无不利。",
                    "zhushu": "最處外極，无應於内，超然絶志，心无疑顧，憂患不能累，矰繳不能及，是以肥遯，无不利也。"
                },
                {
                    "paragraph": "象曰：“肥遯无不利”，无所疑也。",
                    "zhushu": ""
                },
                {
                    "paragraph": "䷡",
                    "zhushu": "乾下震上。"
                },
                {
                    "paragraph": "大壯：利貞。",
                    "zhushu": ""
                },
                {
                    "paragraph": "彖曰：大壯，大者壯也。",
                    "zhushu": "大者謂陽爻。小道將滅，大者獲正，故利貞也。"
                },
                {
                    "paragraph": "剛以動，故壯。“大壯利貞”，大者正也。正大而天地之情可見矣。",
                    "zhushu": "天地之情，正大而巳矣。弘正極大，則天地之情可見矣。"
                },
                {
                    "paragraph": "象曰：雷在天上，大壯。",
                    "zhushu": "剛以動也。"
                },
                {
                    "paragraph": "君子以非禮弗履。",
                    "zhushu": "壯而違禮則凶，凶則失壯也，故君子以大壯而順禮也。"
                },
                {
                    "paragraph": "初九：壯于趾，征凶，有孚。",
                    "zhushu": "夫得大壯者，必能自終成也，未有陵犯於物而得終其壯者。在下而壯，故曰壯于趾也。居下而用剛壯，以斯而進，窮凶可必也，故曰“征凶，有孚”。"
                },
                {
                    "paragraph": "象曰：“壯于趾”，其孚窮也。",
                    "zhushu": "言其信窮。"
                },
                {
                    "paragraph": "九二：貞吉。",
                    "zhushu": "居得中位，以陽居隂，履謙不亢，是以貞吉。"
                },
                {
                    "paragraph": "象曰：九二“貞吉”，以中也。",
                    "zhushu": ""
                },
                {
                    "paragraph": "九三：小人用壯，君子用罔，貞厲。羝羊觸藩，羸其角。",
                    "zhushu": "處健之極，以陽處陽，用其壯者也。故小人用之以爲壯，君子用之以爲羅已者也。貞厲以壯，雖復羝羊，以之觸藩，能无羸乎！"
                },
                {
                    "paragraph": "象曰：“小人用壯，君子罔也。",
                    "zhushu": ""
                },
                {
                    "paragraph": "九四：貞吉，悔亡。藩決不羸，壯于大輿之輹。",
                    "zhushu": "下剛而進，將有憂虞，而以陽處隂，行不違謙，不失其壯，故得貞吉而悔亡也。己得其壯，而上隂不罔己路，故藩決不羸也。壯于大輿之輹，无有能說其輹者，可以往也。"
                },
                {
                    "paragraph": "象曰：“藩決不羸”，尚往也。",
                    "zhushu": ""
                },
                {
                    "paragraph": "六五：喪羊于易，无悔。",
                    "zhushu": "居於大壯，以陽處陽，猶不免咎，而況以隂處陽，以柔乗剛者乎？羊，壯也，必喪其羊，失其所居也，能喪壯于易，不于險難，故得无悔。二履貞吉，能幹其任，而巳委焉，則得无悔。委之則難不至，居之則敵宼來，故曰喪羊于易。"
                },
                {
                    "paragraph": "象曰：“喪羊于易”，位不當也。",
                    "zhushu": ""
                },
                {
                    "paragraph": "上六：羝羊觸藩，不能退，不能遂，无攸利，艱則吉。",
                    "zhushu": "有應於三，故不能退。懼於剛長，故不能遂。持疑猶豫，志无所定，以斯決事，未見所利。雖處剛長，剛不害正，苟定其分，固志在一，以斯自處，則憂患消亡，故曰艱則吉也。"
                },
                {
                    "paragraph": "象曰：“不能退，不能遂”，不詳也。“艱則吉”，咎不長也。",
                    "zhushu": ""
                },
                {
                    "paragraph": "䷢",
                    "zhushu": "坤下離上。"
                },
                {
                    "paragraph": "晉：康侯用錫馬蕃庶，晝日三接。",
                    "zhushu": ""
                },
                {
                    "paragraph": "彖曰：晉，進也。明出地上。順而麗乎大明，柔進而上行，",
                    "zhushu": "凡言上行者，所之在貴也。"
                },
                {
                    "paragraph": "是以“康侯用錫馬蕃庶，晝日三接”也。",
                    "zhushu": "康，美之名也。順以著明，臣之道也。柔進而上行，物所與也。故得錫馬而蕃庶，以訟受服，則終朝三禠；柔進受寵，則一晝三接也。"
                },
                {
                    "paragraph": "象曰：明出地上，晉。君子以自昭明德。",
                    "zhushu": "以順著明，自顯之道。"
                },
                {
                    "paragraph": "初六：晉如摧如，貞吉。罔孚，𥙿无咎。",
                    "zhushu": "處順之初，應明之，始，明順之德，於斯將隆，進明退順，不失其正，故曰“晉如摧如，貞吉”也。處卦之始，功業未著，物未之言，故曰“罔孚”。方踐卦始，未至履位，以此爲足，自喪其長者也，故必𥙿之，然後无咎。"
                },
                {
                    "paragraph": "象曰：“晉如摧如”，獨行正也。“𥙿无咎”，未受命也。",
                    "zhushu": "未得履位，未受命也。"
                },
                {
                    "paragraph": "六二：晉如愁如，貞吉。受兹介福，于其王母。",
                    "zhushu": "進而无應，其德不昭，故曰晉如愁如。居中得位，履順而正，不以无應而回其志，處晦能致其誠者也。脩德以斯，聞乎幽昧，得正之吉也，故曰貞吉。母者，處内而成德者也。鳴鶴在隂，則其子和之，立誠於闇，闇亦應之，故其初愁如，履貞不回，則乃受兹大福于其王母也。"
                },
                {
                    "paragraph": "象曰：“受兹介福”，以中正也。",
                    "zhushu": ""
                },
                {
                    "paragraph": "六三：衆允，悔亡。",
                    "zhushu": "處非其位，悔也。志在上行，與衆同信，順而麗明，故得悔亡也。"
                },
                {
                    "paragraph": "象曰：“衆允”之志，上行也。",
                    "zhushu": ""
                },
                {
                    "paragraph": "九四：晉如鼫䑕，貞厲。",
                    "zhushu": "履非其位，上承於五，下據三隂，履非其位，又負且乗，无業可安，志无所據，以斯爲進，正之危也。進如鼫䑕，无所守也。"
                },
                {
                    "paragraph": "象曰：“鼫䑕貞厲”，位不當也。",
                    "zhushu": ""
                },
                {
                    "paragraph": "六五：悔亡，失得勿恤，往吉，无不利。",
                    "zhushu": "柔得尊位，隂爲明主，能不用察，不代下任也。故雖不當位，能消其悔。失得勿恤，各有其司，術斯以往，无不利也。"
                },
                {
                    "paragraph": "象曰：“失得勿恤”，往有慶也。",
                    "zhushu": ""
                },
                {
                    "paragraph": "上九：晉其角，維用伐邑，厲吉，无咎，貞吝。",
                    "zhushu": "處進之極，過明之，中，明將夷焉，巳在乎角，而猶進之，非亢如何？失夫道化无爲之事，必湏攻伐然後服邑，危乃得吉，吉乃无咎，用斯爲正，亦以賤矣。"
                },
                {
                    "paragraph": "象曰：“維用伐邑”，道未光也。",
                    "zhushu": ""
                },
                {
                    "paragraph": "䷣",
                    "zhushu": "離下坤上。"
                },
                {
                    "paragraph": "明夷：利艱貞。",
                    "zhushu": ""
                },
                {
                    "paragraph": "彖曰：明入地中，明夷。内文明而外柔順，以蒙大難，文王以之。“利艱貞”，晦其明也，内難而能正其志，箕子以之。",
                    "zhushu": ""
                },
                {
                    "paragraph": "象曰：明入地中，明夷。君子以莅衆",
                    "zhushu": "，莅衆顯明，蔽僞百姓者也。故以蒙養正，以明夷莅衆。"
                },
                {
                    "paragraph": "用晦而明。",
                    "zhushu": "藏明於内，乃得明也；顯明於外，乃所辟也。"
                },
                {
                    "paragraph": "初九：明夷于飛，垂其翼。君子于行，三日不食。有攸往，主人有言。",
                    "zhushu": "明夷之主，在於上六，上六爲至闇者也。初處卦之始，最逺於難也。逺難過甚，明夷逺遯，絶跡匿形，不由軌路，故曰明夷于飛。懷懼而行，行不敢顯，故曰垂其翼也。尚義而行，故曰“君子于行”也。志急於行，飢不遑食，故曰三日不食也。殊類過甚，以斯適人，人必疑之，故曰有攸往，主人有言。"
                },
                {
                    "paragraph": "象曰：“君子于行”，義不食也。",
                    "zhushu": ""
                },
                {
                    "paragraph": "六二：明夷，夷于左股，用拯馬壯，吉。",
                    "zhushu": "夷于左股，示行不能壯也。以柔居中，用夷其明，進不殊類，退不近難，不見疑憚，順以則也，故可用拯馬而壯，吉也。不垂其翼，然後乃免也。"
                },
                {
                    "paragraph": "象曰：六二之吉，順以則也。",
                    "zhushu": "順之以則，故不見疑。"
                },
                {
                    "paragraph": "九三：明夷于南狩，得其大首，不可疾貞。",
                    "zhushu": "處下體之上，居文明之極，上爲至晦，入地之物也。故夷其明以獲南狩，得大首也。南狩者，發其明也。旣誅其主，將正其民，民之迷也，其日固巳乆矣。化冝以漸，不可速正，故曰不可疾貞。"
                },
                {
                    "paragraph": "象曰：“南狩”之志，乃大得也。",
                    "zhushu": "去闇主也。"
                },
                {
                    "paragraph": "六四：入于左腹，獲明夷之心，于岀門庭。",
                    "zhushu": "左者，取其順也。入于左腹，得其心意，故雖近不危，雖時辟難，門庭而巳，能不逆忤也。"
                },
                {
                    "paragraph": "象曰：“入于左腹”，獲心意也。",
                    "zhushu": ""
                },
                {
                    "paragraph": "六五：箕子之明夷，利貞。",
                    "zhushu": "最近於晦。與難爲比。險莫如兹。而在斯中。猶闇不能没。明不可息。正不憂危。故利貞也。"
                },
                {
                    "paragraph": "象曰：箕子之貞，明不可息也。",
                    "zhushu": ""
                },
                {
                    "paragraph": "上六：不明晦，初登于天，後入于地。",
                    "zhushu": "處明夷之極，是至晦者也。本其初也，在乎光照，轉至於晦，遂入于地。"
                },
                {
                    "paragraph": "象曰：“初登于天”，照四國也。“後入于地”，失則也。",
                    "zhushu": ""
                },
                {
                    "paragraph": "䷤",
                    "zhushu": "離下巽上。"
                },
                {
                    "paragraph": "家人：利女貞。",
                    "zhushu": "家人之義，各自脩一家之道，不能知家外他人之事也。統而論之，非元亨利君子之貞，故利女貞，其正在家内而巳。"
                },
                {
                    "paragraph": "彖曰：家人，女正位乎内，",
                    "zhushu": "謂二也。"
                },
                {
                    "paragraph": "男正位乎外。",
                    "zhushu": "謂五也。家人之義，以内爲本，故先說女也。"
                },
                {
                    "paragraph": "男女正，天地之大義也。家人有嚴君焉，父母之謂也。父父，子子，兄兄，弟弟，夫夫，婦婦，而家道正。正家而天下定矣。",
                    "zhushu": ""
                },
                {
                    "paragraph": "象曰：風自火出，家人。",
                    "zhushu": "由内以相成，熾也。"
                },
                {
                    "paragraph": "君子以言有物而行有恒。",
                    "zhushu": "家人之道，脩於近小而不妄也。故君子以言必有物，而口无擇言，行必有恒，而身无擇行。"
                },
                {
                    "paragraph": "初九：閑有家，悔亡。",
                    "zhushu": "凡敎在𥘉，而法在始。家瀆而後嚴之，志變而後治之，則悔矣。處家人之𥘉，爲家人之始，故冝必以閑有家，然後悔亡也。"
                },
                {
                    "paragraph": "象曰：“閑有家”，志未變也。",
                    "zhushu": ""
                },
                {
                    "paragraph": "六二：无攸遂，在中饋，貞吉。",
                    "zhushu": "居内處中，履得其位，以隂應陽，盡婦人之正義，无所必遂，職乎中饋，巽順而巳，是以貞吉也。"
                },
                {
                    "paragraph": "象曰：六二之吉，順以巽也。",
                    "zhushu": ""
                },
                {
                    "paragraph": "九三：家人嗃嗃，悔厲吉；婦子嘻嘻，終吝。",
                    "zhushu": "以陽處陽，剛嚴者也。處下體之極，爲一家之長者也。行與其慢，寧過乎恭。家與其瀆，寧過乎嚴。是以家人雖嗃嗃悔厲，猶得其道；婦子嘻嘻，乃失其節也。"
                },
                {
                    "paragraph": "象曰：“家人嗃嗃”，未失也；“婦子嘻嘻”，失家節也。",
                    "zhushu": ""
                },
                {
                    "paragraph": "六四：富家，大吉。",
                    "zhushu": "能以其富，順而處位，故大吉也。若但能富其家，何足爲大吉？體柔居巽，履得其位，明於家道，以近至尊，能富其家也。"
                },
                {
                    "paragraph": "象曰：“富家大吉”，順在位也。",
                    "zhushu": ""
                },
                {
                    "paragraph": "九五：王假有家，勿恤，吉。",
                    "zhushu": "假，至也。履正而應，處尊體巽，王至斯道，以有其家者也。居於尊位，而明於家道，則下莫不化矣。父父、子子，兄兄、弟弟，夫夫、婦婦，六親和睦，交相愛樂，而家道正，正家而天下定矣。故王假有家，則勿恤而吉。"
                },
                {
                    "paragraph": "象曰：“王假有家”，交相愛也。",
                    "zhushu": ""
                },
                {
                    "paragraph": "上九：有孚威如，終吉。",
                    "zhushu": "處家人之終居。家道之成，刑于寡妻，以著于外者也，故曰有孚。凡物以猛爲本者，則患在寡恩；以愛爲本者，則患在寡威。故家人之道，尚威嚴也。家道可終，唯信與威。身得威敬，人亦如之。反之於身，則知施於人也。"
                },
                {
                    "paragraph": "象曰：威如之吉，反身之謂也。",
                    "zhushu": ""
                },
                {
                    "paragraph": "䷥",
                    "zhushu": "兊下離上。"
                },
                {
                    "paragraph": "睽：小事吉。",
                    "zhushu": ""
                },
                {
                    "paragraph": "彖曰：睽，火動而上，澤動而下。二女同居，其志不同行。說而麗乎明，柔進而上行，得中而應乎剛，是以小事吉。",
                    "zhushu": "事皆相違，害之道也。何由得小事吉？以有此三德也。"
                },
                {
                    "paragraph": "天地睽而其事同也，男女睽而其志通也。萬物睽而其事類也，睽之時用大矣哉！",
                    "zhushu": "睽離之時，非小人之所能用也。"
                },
                {
                    "paragraph": "象曰：上火下澤，睽。君子以同而異。",
                    "zhushu": "同於通理，異於職事。"
                },
                {
                    "paragraph": "初九：悔亡。喪馬勿逐自復。見惡人，无咎。",
                    "zhushu": "處睽之初，居下體，之下，无應獨立，悔也。與四合志，故得悔亡。馬者，必顯之物，處物之始，乖而喪其馬，物莫能同，其私必相顯也，故勿逐而自復也。時方乖離，而位乎窮下，上无應可援，下无權可恃，顯德自異，爲惡所害，故見惡人乃得免咎也。"
                },
                {
                    "paragraph": "象曰：“見惡人”，以辟咎也。",
                    "zhushu": ""
                },
                {
                    "paragraph": "九二：遇主于巷，无咎。",
                    "zhushu": "處睽失位，將无所安，然五亦失位，俱求其黨，出門同趣，不期而遇，故曰遇主于巷也。處睽得援，雖失其位，未失道也。"
                },
                {
                    "paragraph": "象曰：“遇主于巷”，未失道也。",
                    "zhushu": ""
                },
                {
                    "paragraph": "六三：見輿曵，其牛掣，其人天且劓，无初有終。",
                    "zhushu": "凡物近而不相得則凶。處睽之時，履非其位，以隂居陽，以柔乗剛，志在於上，而不和於四，二應於五，則近而不相比，故見輿曵。輿曵者，履非其位，失所載也。其牛掣者，滯陽所在，不獲進也。其人天且劓者，四從上取，二從下取，而應在上九，執志不回，初雖受困，終獲剛助。"
                },
                {
                    "paragraph": "象曰：“見輿曵”，位不當也。“无初有終”，遇剛也。",
                    "zhushu": ""
                },
                {
                    "paragraph": "九四：睽孤，遇元夫，交孚，厲无咎。",
                    "zhushu": "无應。獨處，五自應二，三與己睽，故曰睽孤也。初亦无應特立，處睽之時，俱在獨立，同處體下，同志者也。而己失位，比於三五，皆與己乖，處无所安，故求其疇類而自託焉，故曰遇元夫也。同志相得而无疑焉，故曰交孚也。雖在乖隔，志故得行，故雖危无咎。"
                },
                {
                    "paragraph": "象曰：“交孚无咎”，志行也。",
                    "zhushu": ""
                },
                {
                    "paragraph": "六五：悔亡。厥宗噬膚，往何咎？",
                    "zhushu": "非位，悔也。有應，故亡。厥宗，謂二也。噬膚者，齧柔也。三雖比二，二之所噬，非妨已應者也。以斯而往，何咎之有？往必合也。"
                },
                {
                    "paragraph": "象曰：“厥宗噬膚”，往有慶也。",
                    "zhushu": ""
                },
                {
                    "paragraph": "上九：睽孤，見豕負塗，載鬼一車，先張之弧，後說之弧；匪宼，㛰媾；往遇雨則吉。",
                    "zhushu": "處睽之極，睽道未通，故曰聧孤。已居炎極，三處澤盛，睽之極也。以文明之極，而觀至穢之物，睽之甚也。豕而負塗，穢莫過焉。至睽將合，至殊將通，恢詭譎怪，道將爲一。未至於洽，先見殊怪。故見豕負塗，甚可穢也。見鬼盈車，吁可怪也。先張之弧，將攻害也。後說之弧，睽怪通也。四剠其應，故爲寇也。睽志將通，匪宼㛰媾，往不失時，睽疑亡也。貴於遇雨，和隂陽也。隂陽旣和，羣疑亡也。"
                },
                {
                    "paragraph": "象曰：“遇雨之吉”，羣疑亡也。",
                    "zhushu": ""
                },
                {
                    "paragraph": "䷦",
                    "zhushu": "艮下坎上。"
                },
                {
                    "paragraph": "蹇：利西南，不利東北。",
                    "zhushu": "西南，地也，東北，山也。以難之平則難解，以難之山則道窮。"
                },
                {
                    "paragraph": "利見大人，",
                    "zhushu": "往則濟也。"
                },
                {
                    "paragraph": "貞吉。",
                    "zhushu": "爻皆當位，各履其正，居難履正，正邦之道也。正道未否，難由正濟，故貞吉也。遇難失正，吉可得乎？"
                },
                {
                    "paragraph": "彖曰：蹇，難也，險在前也。見險而能止，知矣哉！蹇，“利西南”，往得中也。“不利東北”，其道窮也。“利見大人”，往有功也。當位“貞吉”，以正邦也。蹇之時用大矣哉！",
                    "zhushu": "蹇難之時，非小人之所能用也。"
                },
                {
                    "paragraph": "象曰：山上有水，蹇。",
                    "zhushu": "山上有水，蹇難之象。"
                },
                {
                    "paragraph": "君子以反身脩德。",
                    "zhushu": "險難莫若反身脩德。"
                },
                {
                    "paragraph": "初六：往蹇，來譽。",
                    "zhushu": "處難之始，居止之初，獨見前識，覩險而止，以待其時，知矣哉。故往則遇蹇，來則得譽。"
                },
                {
                    "paragraph": "象曰：“往蹇來譽”，冝待也。",
                    "zhushu": ""
                },
                {
                    "paragraph": "六二：王臣蹇蹇，匪躬之故。",
                    "zhushu": "處難之時，履當其位，居不失中，以應於五，不以五在難中，私身逺害，執心不回，志匡王室者也。故曰王臣蹇蹇，匪躬之故。履中行義，以存其上，處蹇以此，未見其尢也。"
                },
                {
                    "paragraph": "象曰：“王臣蹇蹇”，終无尤也。",
                    "zhushu": ""
                },
                {
                    "paragraph": "九三：往蹇，來反。",
                    "zhushu": "進則入險，來則得位，故曰往蹇來反。爲下卦之主，是内之所恃也。"
                },
                {
                    "paragraph": "象曰：“往蹇來反”，内喜之也。",
                    "zhushu": ""
                },
                {
                    "paragraph": "六四：往蹇，來連。",
                    "zhushu": "往則无應，來則乗剛，往來皆難，故曰往蹇來連。得位履正，當其本實，雖遇於難，非妄所招也。"
                },
                {
                    "paragraph": "象曰：“往蹇來連”，當位實也。",
                    "zhushu": ""
                },
                {
                    "paragraph": "九五，大蹇，朋來。",
                    "zhushu": "處難之時，獨在險中，難之大者也，故曰大蹇。然居不失正，履不失中，執德之長，不改其節，如此則同志者集而至矣，故曰朋來也。"
                },
                {
                    "paragraph": "象曰：“大蹇朋來”，以中節也。",
                    "zhushu": ""
                },
                {
                    "paragraph": "上六：往蹇，來碩，吉，利見大人。",
                    "zhushu": "往則長難，來則難，終，難終則衆難皆濟，志大得矣，故曰“往蹇，來碩，吉”。險夷難解，大道可興，故曰利見大人也。"
                },
                {
                    "paragraph": "象曰：“往蹇來碩”，志在内也。",
                    "zhushu": "有應在内，往則失之，來則志獲，志在内也。"
                },
                {
                    "paragraph": "“利見大人”，以從貴也。",
                    "zhushu": ""
                },
                {
                    "paragraph": "䷧",
                    "zhushu": "坎下震上。"
                },
                {
                    "paragraph": "解：利西南。",
                    "zhushu": "西南，衆也。解難濟險，利施於衆也。亦不困于東北，故不言不利東北也。"
                },
                {
                    "paragraph": "无所往，其來復吉。有攸往，夙吉。",
                    "zhushu": "未有善於解難而迷於處安也。解之爲義，解難而濟厄者也。无難可往，以解來復，則不失中。有難而往，則以速爲吉也。无難則能復其中，有難則能濟其厄也。"
                },
                {
                    "paragraph": "彖曰：解，險以動，動而免乎險，解。",
                    "zhushu": "動乎險外，故謂之免。免險則解，故謂之解。“"
                },
                {
                    "paragraph": "解，利西南”，往得衆也。“其來復吉”，乃得中也。“有攸往夙吉”，往有功也。天地解而雷雨作，雷雨作而百果草木皆甲坼。",
                    "zhushu": "天地否結，則雷雨不作。交通感散，雷雨乃作也。雷雨之作，則險厄者亨，否結者散，故百果草木皆甲坼也。"
                },
                {
                    "paragraph": "解之時大矣哉！",
                    "zhushu": "无所而不釋也。難解之時，非治難時。故不言用。體盡於解之名。无有幽隱。故不曰義。"
                },
                {
                    "paragraph": "象曰：雷雨作，解。君子以赦過宥罪。",
                    "zhushu": ""
                },
                {
                    "paragraph": "初六：无咎。",
                    "zhushu": "解者，解也。屯難盤結，於是乎解也。處蹇難始解之初，在剛柔始散之際，將赦罪厄，以夷其險，處此之時，不煩於位而无咎也。"
                },
                {
                    "paragraph": "象曰：剛柔之際，義无咎也。",
                    "zhushu": "或有過咎，非其理也。義。猶理也。"
                },
                {
                    "paragraph": "九二：田獲三狐，得黃矢，貞吉。",
                    "zhushu": "狐者，隱伏之物也。剛中而應，爲五所住，處於險中，知險之情，以斯解物，能獲隱伏也，故曰田獲三狐也。黃，理中之稱也。矢，直也。田而獲三狐，得乎理中之道，不失枉直之實，能全其正者也，故曰“田獲三狐，得黃矢，貞吉”也。"
                },
                {
                    "paragraph": "象曰：九二貞吉，得中道也。",
                    "zhushu": ""
                },
                {
                    "paragraph": "六三：負且乗，致宼至，貞吝。",
                    "zhushu": "處非其位，履非其正，以附於四，用夫柔邪以自媚者也。乗二負四，以容其身，宼之來也，自己所致，雖幸而免，正之所賤也。"
                },
                {
                    "paragraph": "象曰：“負且乗”，亦可醜也。自我致戎，又誰咎也。",
                    "zhushu": ""
                },
                {
                    "paragraph": "九四：解而拇，朋至斯孚。",
                    "zhushu": "失位不正，而比於三，故三得附之爲其拇也。三爲之拇，則失初之應，故解其拇，然後朋至而信矣。"
                },
                {
                    "paragraph": "象曰：“解而拇”，未當位也。",
                    "zhushu": ""
                },
                {
                    "paragraph": "六五：君子維有解，吉，有孚于小人。",
                    "zhushu": "居尊履中，而應乎剛，可以有解而獲吉矣。以君子之道解難釋險，小人雖闇，猶知服之而无怨矣，故曰有孚于小人也。"
                },
                {
                    "paragraph": "象曰：君子有解，小人退也。",
                    "zhushu": ""
                },
                {
                    "paragraph": "上六：公用射隼于髙墉之上，獲之，无不利。",
                    "zhushu": "𥘉爲四應，二爲五，應，三不應，上，失位負乗，處下體之上，故曰髙墉。墉非隼之所處，髙非三之所履，上六居動之上，爲解之極，將解荒悖而除穢亂者也，故用射之，極而後動，成而後舉，故必獲之而无不利也。"
                },
                {
                    "paragraph": "象曰：“公用射隼”，以解悖也。",
                    "zhushu": ""
                },
                {
                    "paragraph": "䷨",
                    "zhushu": "兊下艮上。"
                },
                {
                    "paragraph": "損：有孚，元吉，无咎，可貞，利有攸往。曷之用？二簋可用享。",
                    "zhushu": ""
                },
                {
                    "paragraph": "彖曰：損，損下益上，其道上行。",
                    "zhushu": "艮爲陽，兊爲隂。凡隂順，於陽者也。陽止於上，隂說而順，損下益上，上行之義也。"
                },
                {
                    "paragraph": "損而有孚，元吉，无咎，可貞，利有攸往。",
                    "zhushu": "損之爲道，損下益上，損剛益柔也。損下益上，非補不足也。損剛益柔，非長君子之道也。爲損而可以獲吉，其唯有孚乎？損而有孚，則元吉，无咎，而可正，利有攸往矣。損剛益柔，不以消剛；損下益上，不以盈上。損剛而不爲邪，益上而不爲謟，則何咎而可正？雖不能拯濟大難，以斯有往，物无距也。"
                },
                {
                    "paragraph": "曷之用",
                    "zhushu": "？曷，辭也。曷，之用，言何用，豐爲也。"
                },
                {
                    "paragraph": "二簋可用享。",
                    "zhushu": "二簋，質薄之器也。行損以信，雖二簋而可用享。"
                },
                {
                    "paragraph": "二簋應有時，",
                    "zhushu": "至約之道，不可常也。"
                },
                {
                    "paragraph": "損剛益柔有時，",
                    "zhushu": "下不敢剛，貴於上行，損剛益柔之謂也。剛爲德長，損之不可以爲常也。"
                },
                {
                    "paragraph": "損益盈虚，與時偕行。",
                    "zhushu": "自然之質，各定其分，短者不爲不足，長者不爲有餘，損益將何加焉？非道之常，故必與時偕行也。"
                },
                {
                    "paragraph": "象曰：山下有澤，損。",
                    "zhushu": "山下有澤，損之象也。"
                },
                {
                    "paragraph": "君子以懲忿窒欲。",
                    "zhushu": "可損之善，莫善忿欲也。"
                },
                {
                    "paragraph": "初九：巳事遄往，无咎。酌損之。",
                    "zhushu": "損之爲道，損下益上，損剛益柔，以應其時者也。居於下極，損剛奉柔，則不可以逸。處損之始，則不可以盈。事巳則往，不敢宴安，乃獲无咎也。剛以奉柔，雖免乎咎，猶未親也，故旣獲无咎，復自酌損，乃得合志也。遄，速也。"
                },
                {
                    "paragraph": "象曰：“已事遄往”，尚合志也。",
                    "zhushu": "尚合於志，故速往也。"
                },
                {
                    "paragraph": "九二：利貞，征凶，弗損益之。",
                    "zhushu": "柔不可全益，剛不可全削，下不可以无正。初九巳損剛以順柔，九二履中，而復損己以益柔，則剥道成焉，故不可遄往，而利貞也。進之乎柔，則凶矣，故曰征凶也。故九二不損而務益，以中爲志也。"
                },
                {
                    "paragraph": "象曰：九二利貞，中以爲志也。",
                    "zhushu": ""
                },
                {
                    "paragraph": "六三：三人行，則損一人，一人行，則得其友。",
                    "zhushu": "損之爲道，損下益上，其道上行。三人，謂自六三，巳上三隂也。三隂並行，以承於上，則上失其友，内无其主，名之曰益，其實乃損。故天地相應，乃得化淳；男女匹配，乃得化生。隂陽不對，生可得乎？故六三獨行，乃得其友。三隂俱行，則必疑也。"
                },
                {
                    "paragraph": "象曰：一人行，三則疑也。",
                    "zhushu": ""
                },
                {
                    "paragraph": "六四：損其疾，使遄有喜，无咎。",
                    "zhushu": "履得其位，以柔納剛，能損其疾也。疾何可乆，故速乃有喜。損疾以離其咎，有喜乃免，故使速乃有喜，有喜乃无咎也。"
                },
                {
                    "paragraph": "象曰：“損其疾”，亦可喜也。",
                    "zhushu": ""
                },
                {
                    "paragraph": "六五：或益之十朋之龜，弗克違，元吉。",
                    "zhushu": "以柔居尊而爲損道。江海處下，百谷歸之，履尊以損，則或益之矣。朋，黨也。龜者，決疑之物也。隂非先唱，柔非自任，尊以自居，損以守之，故人用其力，事竭其功，知者慮能，明者慮策，弗能違也，則衆才之用盡矣。獲益而得十朋之龜，足以盡天人之助也。"
                },
                {
                    "paragraph": "象曰：六五元吉，自上祐也。",
                    "zhushu": ""
                },
                {
                    "paragraph": "上九：弗損益之，无咎，貞吉，利有攸往，得臣无家。",
                    "zhushu": "處損之終，上无所奉，損終反益，剛德不損，乃反益之，而不憂於咎，用正而吉，不制於柔，剛德遂長，故曰“弗損，益之，无咎，貞吉，利有攸往”也。居上乗柔，處損之極，尚夫剛德，爲物所歸，故曰得臣。得臣則天下爲一，故无家也。"
                },
                {
                    "paragraph": "象曰：“弗損益之”，大得志也。",
                    "zhushu": ""
                },
                {
                    "paragraph": "䷩",
                    "zhushu": "震下巽上。"
                },
                {
                    "paragraph": "益：利有攸往。利渉大川。",
                    "zhushu": ""
                },
                {
                    "paragraph": "彖曰：益，損上益下，民說无疆。",
                    "zhushu": "震，陽也。巽，隂也。巽，非違震者也。處上而巽，不違於下，損上益下之謂也。"
                },
                {
                    "paragraph": "自上下下，其道大光。“利有攸往”，中正有慶。",
                    "zhushu": "五處中正、自上下下、故有慶也。以中正有慶之德，有攸往也。何適而不利哉。"
                },
                {
                    "paragraph": "“利渉大川”，木道乃行。",
                    "zhushu": "木者，以渉大川爲常而不溺者也。以益渉難，同乎木也。"
                },
                {
                    "paragraph": "益動而巽，日進无疆。天施地生，其益无方。",
                    "zhushu": "損上益下。"
                },
                {
                    "paragraph": "凡益之道，與時偕行。",
                    "zhushu": "益之爲用，施未足也；滿而益之，害之道也。故凡益之道，與時偕行也。"
                },
                {
                    "paragraph": "象曰：風雷，益。君子以見善則遷，有過則改。",
                    "zhushu": "遷善改過，益莫大焉。"
                },
                {
                    "paragraph": "初九：利用爲大作，元吉，无咎。",
                    "zhushu": "處益之初。居動之始。體夫剛德，以莅其事。而之乎巽。以斯大作。必獲大功。夫居下非厚事之地。在卑非任重之處。大作非小功所濟。故元吉。乃得无咎也。"
                },
                {
                    "paragraph": "象曰：“元吉无咎”，下不厚事也。",
                    "zhushu": "時可以大作，而下不可以厚事，得其時而无其處，故元吉，乃得无咎也。"
                },
                {
                    "paragraph": "六二：或益之十朋之龜，弗克違，永貞吉。王用享于帝，吉。",
                    "zhushu": "以柔居中，而得其位。處内履中、居益以沖。益自外來、不召自至。不先不爲、則朋龜獻策。同於損卦六五之位。位不當尊。故吉在永貞也。帝者、生物之主。興益之宗、出震而齊巽者也。六二居益之中、體柔當位，而應於巽，享帝之美，在此時也。"
                },
                {
                    "paragraph": "象曰：“或益之”，自外來也。",
                    "zhushu": ""
                },
                {
                    "paragraph": "六三：益之用凶事，无咎。有孚中行，告公用圭。",
                    "zhushu": "以隂居陽，求益者也，故曰益之。益不外來，己自爲之，物所不與，故在謙則戮，救凶則免。以隂居陽，處下卦之上，壯之甚也。用救衰危，物所恃也，故用凶事，乃得无咎也。若能益不爲私，志在救難，壯不至亢，不失中行，以此告公，國主所任也。用圭之禮，備此道矣，故曰“有孚，中行告公用圭”也。公者，臣之極也。凡事足以施天下，則稱王；次天下之大者，則稱公。六三之才，不足以告王，足以告公，而得用圭也，故曰中行告公用圭也。"
                },
                {
                    "paragraph": "象曰：“益用凶事”，固有之也。",
                    "zhushu": "用施凶事，乃得固有之也。"
                },
                {
                    "paragraph": "六四：中行，告公從，利用爲依遷國。",
                    "zhushu": "居益之時，處巽之始，體柔當位，在上應下，卑不窮下，髙不處亢，位雖不中，用中行者也。以斯告公，何有不從？以斯依遷，誰有不納也？"
                },
                {
                    "paragraph": "象曰：“告公從”，以益志也。",
                    "zhushu": "志得益也。"
                },
                {
                    "paragraph": "九五：有孚惠心，勿問元吉。有孚惠我德。",
                    "zhushu": "得位履尊，爲益之主者也。爲益之大，莫大於信；爲惠之大，莫大於心，因民所利而利之焉，惠而不費，恵心者也。信以惠心，盡物之願，故不待問而元吉。有孚，惠我德也。以誠惠物，物亦應之，故曰有孚惠我德也。"
                },
                {
                    "paragraph": "象曰：“有孚惠心”，勿問之矣。“惠我德”，大得志也。",
                    "zhushu": ""
                },
                {
                    "paragraph": "上九：莫益之，或擊之，立心勿恒，凶。",
                    "zhushu": "處益之極，過盈者也。求益无巳，心无恒者也。无厭之求，人弗與也。獨唱莫和，是偏辭也。人道惡盈，怨者非一，故曰或擊之也。"
                },
                {
                    "paragraph": "象曰：“莫益之”，偏辭也。“或擊之”，自外來也。",
                    "zhushu": ""
                }
            ]
        },
        {
            "name": "周易下經夬傳第五",
            "paragraphs": [
                {
                    "paragraph": "周易下經夬傳第五",
                    "zhushu": "",
                    "type": 1
                },
                {
                    "paragraph": "䷪",
                    "zhushu": "乾下兊。上。"
                },
                {
                    "paragraph": "夬：揚于王庭，孚號有厲;告自邑，不利即戎，利有攸往。",
                    "zhushu": "夬，與剥反者也。剥以柔變剛，至於剛幾盡。夬以剛決柔，如剥之消剛。剛隕則君子道消，柔消則小人道隕。君子道消，則剛正之德不可得直道而用，刑罰之威不可得坦然而行，揚于王庭，其道公也。"
                },
                {
                    "paragraph": "《彖》曰：“夬”，決也，剛決柔也。健而說，決而和。",
                    "zhushu": "健而說，則決而和，矣。"
                },
                {
                    "paragraph": "“揚于王庭”，柔乗五剛也。",
                    "zhushu": "剛德齊長，一柔爲逆，衆所同誅而无忌者也，故可揚于王庭。"
                },
                {
                    "paragraph": "“孚號有厲”，其危乃光也。",
                    "zhushu": "剛正明信以宣其令，則柔邪者危，故曰其危乃光也。"
                },
                {
                    "paragraph": "“告自邑，不利即戎”，所尚乃窮也。",
                    "zhushu": "以剛斷制，告令可也。告自邑，謂行令於邑也。用剛即戎，尚力取勝也。尚力取勝，物所同疾也。"
                },
                {
                    "paragraph": "“利有攸往”，剛長乃終也。",
                    "zhushu": "剛德愈長，柔邪愈消，故利有攸往，道乃成也。"
                },
                {
                    "paragraph": "《象》曰：澤上於天，夬。君子以施禄及下，居德則忌。",
                    "zhushu": "澤上於天，夬之象也。澤上於天，必來下潤，施禄及下之義也。夬者，明法而決斷之象也。忌，禁也。法明斷嚴，不可以慢，故居德以明禁也。施而能嚴，嚴而能施，健而能說，決而能和，美之道也。"
                },
                {
                    "paragraph": "初九，壯于前趾，往不勝爲咎。",
                    "zhushu": "居健之初，爲決之始，冝審其䇿以行其事，壯其前趾，往而不勝，冝其咎也。"
                },
                {
                    "paragraph": "《象》曰：不勝而往，咎也。",
                    "zhushu": "不勝之理，在往前也。"
                },
                {
                    "paragraph": "九二，惕號，莫夜有戎，勿恤。",
                    "zhushu": "居健履中，以斯決事，能審已度而不疑者也。故雖有惕懼號呼，莫夜有戎，不憂不惑，故勿恤也。"
                },
                {
                    "paragraph": "《象》曰：“有戎勿恤”，得中道也。",
                    "zhushu": ""
                },
                {
                    "paragraph": "九三，壯于頄，有凶；君子夬夬獨行，遇雨若濡，有愠，无咎。",
                    "zhushu": "頄，面權也，謂上六也。最處體上，故曰權也。剥之六三，以應陽爲善。夫剛長則君子道興，隂盛則小人道長。然則處隂長而助陽則善，處剛長而助柔則凶矣。夬爲剛長，而三獨應上六，助於小人，是以凶也。君子處之，必能弃夫情累，決之不疑，故曰夬夬也。若不與衆陽爲羣，而獨行殊志，應於小人，則受其困焉。遇雨若濡，有恨而无所咎也。"
                },
                {
                    "paragraph": "《象》曰：“君子夬夬”，終无咎也。",
                    "zhushu": ""
                },
                {
                    "paragraph": "九四，臀无膚，其行次且。牽羊悔亡，聞言不信。",
                    "zhushu": "下剛而進，非己所據。必見侵食，失其所安。故臀无膚，其行次且也。羊者，抵很難移之物，謂五也。五爲夬主，非下所侵。若牽於五，則可得悔亡而已。剛亢不能納言。自任所處。聞言不信。以斯而行，凶可知矣。"
                },
                {
                    "paragraph": "《象》曰：“其行次且”，位不當也；“聞言不信”，聦不明也。",
                    "zhushu": "同於噬嗑滅耳之凶。"
                },
                {
                    "paragraph": "九五，莧陸夬夬，中行无咎。",
                    "zhushu": "莧陸，草之柔脆者也，決之至易，故曰夬夬也。夬之爲義，以剛決柔，以君子除小人者也。而五處尊位，最比小人，躬自決者也。以至尊而敵至賤，雖其克勝，未足多也。處中而行，足以免咎而巳，未足光也。"
                },
                {
                    "paragraph": "《象》曰：“中行无咎”，中未光也。上六，无號，終有凶。",
                    "zhushu": "處夬之極，小人在上，君子道長，衆所共棄，故非號咷所能延也。"
                },
                {
                    "paragraph": "《象》曰：“无號之凶”，終不可長也。",
                    "zhushu": ""
                },
                {
                    "paragraph": "䷫",
                    "zhushu": "巽下乾上。"
                },
                {
                    "paragraph": "姤，女壯，勿用取女。",
                    "zhushu": ""
                },
                {
                    "paragraph": "《彖》曰：姤，遇也，柔遇剛也。",
                    "zhushu": "施之於人，即女遇男也。一女而遇五男，爲壯至甚，故不可取也。"
                },
                {
                    "paragraph": "“勿用取女”，不可與長也。天地相遇，品物咸章也；",
                    "zhushu": "匹乃功成也。"
                },
                {
                    "paragraph": "剛遇中正，天下大行也。",
                    "zhushu": "化乃大行也。"
                },
                {
                    "paragraph": "姤之時義大矣哉！",
                    "zhushu": "凡言義者，不盡於所見，中有意謂者也。"
                },
                {
                    "paragraph": "《象》曰：天下有風，姤。后以施命誥四方。",
                    "zhushu": ""
                },
                {
                    "paragraph": "初六，繫于金柅，貞吉；有攸往，見凶，羸豕孚蹢躅。",
                    "zhushu": "金者，堅剛之物。柅者，制動之主，謂九四也。𥘉六處遇之始，以一柔而承五剛，體夫躁，質得遇而通，散而无主，自縱者也。柔之爲物，不可以不牽，臣妾之道，不可以不貞，故必繫于正應，乃得貞吉也。若不牽干一，而有攸往行，則唯凶是見矣。羸豕，謂牝豕也。羣豕之中，貑強而牝弱，故謂之羸豕也。孚，猶務躁也。夫隂質而躁恣者，羸豕特甚焉。言以不貞之隂，失其所牽，其爲淫醜，若羸豕之孚，務蹢躅也。"
                },
                {
                    "paragraph": "《象》曰：“繫于金柅”，柔道牽也。",
                    "zhushu": ""
                },
                {
                    "paragraph": "九二，包有魚，无咎，不利賔。",
                    "zhushu": "初隂而窮下，故稱魚。不正之隂，處遇之始，不能逆近者也。初自樂來應巳之廚，非爲犯奪，故无咎也。擅人之物，以爲已惠，義所不爲，故不利賔也。"
                },
                {
                    "paragraph": "《象》曰：“包有魚”，義不及賔也。",
                    "zhushu": ""
                },
                {
                    "paragraph": "九三，臀无膚，其行次且。厲，无大咎。",
                    "zhushu": "處下體之極，而二據於初，不爲巳乗，居不獲安，行无其應，不能牽據，以固所處，故曰臀无膚，其行次且也。然履得其位，非爲妄處，不遇其時，故使危厲，災非巳招，是以无大咎也。"
                },
                {
                    "paragraph": "《象》曰：“其行次且”，行未牽也。",
                    "zhushu": ""
                },
                {
                    "paragraph": "九四，包无魚，起凶。",
                    "zhushu": "二有其魚，故失之也。无民而動，失應而作，是以凶也。"
                },
                {
                    "paragraph": "《象》曰：无魚之凶，逺民也。",
                    "zhushu": ""
                },
                {
                    "paragraph": "九五，以杞包瓜；含章，有隕自天。",
                    "zhushu": "𣏌之爲物，生於肥地者也。包瓜爲物，繫而不食者也。九五履得尊位，而不遇其應，得地而不食，含章而未發，不遇其應，命未流行。然處得其所，體剛居中，志不舎命，不可傾隕。故曰有隕自天也。"
                },
                {
                    "paragraph": "《象》曰：九五含章，中正也；有隕自天，志不舎命也。",
                    "zhushu": ""
                },
                {
                    "paragraph": "上九，姤其角，吝，无咎。",
                    "zhushu": "進之於極，无所復遇，遇角而巳，故曰姤其角也。進而无遇，獨恨而已，不與物爭，其道不害，故无凶咎也。"
                },
                {
                    "paragraph": "《象》曰：“姤其角”，上窮吝也。",
                    "zhushu": ""
                },
                {
                    "paragraph": "䷬",
                    "zhushu": "坤下，兊，上。"
                },
                {
                    "paragraph": "萃：亨，",
                    "zhushu": "聚乃通也。"
                },
                {
                    "paragraph": "王假有廟；",
                    "zhushu": "假，至也。王以聚至有廟也。"
                },
                {
                    "paragraph": "利見大人，亨，利貞。",
                    "zhushu": "聚得大人，乃得通而利正也。"
                },
                {
                    "paragraph": "用大牲吉，",
                    "zhushu": "全夫聚道，用大牲乃吉也。聚道不全而用大牲，神不福也。"
                },
                {
                    "paragraph": "利有攸往。",
                    "zhushu": ""
                },
                {
                    "paragraph": "《彖》曰：“萃”，聚也。順以說，剛中而應，故聚也。",
                    "zhushu": "但順而說，則邪佞之道也。剛而違於中應，則強亢之德也。何由得聚？順說而以剛爲主，主剛而履中，履中以應，故得聚也。"
                },
                {
                    "paragraph": "“王假有廟”，致孝享也。",
                    "zhushu": "全聚，乃得致孝之享也。"
                },
                {
                    "paragraph": "利見大人，亨，聚以正也。",
                    "zhushu": "大人，體中正者也。通聚以正，聚乃得全也。"
                },
                {
                    "paragraph": "用大牲，吉。利有攸往，順天命也。",
                    "zhushu": "順以說而不損剛，順天命者也。天德剛而不違中，順天則說，而以剛爲主也。"
                },
                {
                    "paragraph": "觀其所聚，而天地萬物之情可見矣。",
                    "zhushu": "方以類聚，物以羣分。情同而後乃聚，氣合而後乃羣。"
                },
                {
                    "paragraph": "《象》曰：澤上於地，萃。君子以除戎器，戒不虞。",
                    "zhushu": "聚而无防，則衆生心。"
                },
                {
                    "paragraph": "初六，有孚不終，乃亂乃萃，若號。一握爲笑，勿恤，往无咎。",
                    "zhushu": "有應在四，而三承之，心懷嫌疑，故有孚不終也。不能守道，以結至好，迷務競爭，故乃亂乃萃也。一握者，小之貌也。爲笑者，懦劣之貌也。己爲正配，三以近寵，若安夫卑退，謙以自牧，則勿恤而往无咎也。"
                },
                {
                    "paragraph": "《象》曰：“乃亂乃萃”，其志亂也。",
                    "zhushu": ""
                },
                {
                    "paragraph": "六二，引吉，无咎，孚乃利用禴。",
                    "zhushu": "居萃之時，體柔當位，處坤之中，己獨處正，與衆相殊，異操而聚，民之多僻，獨正者危，未能變體以逺於害，故必見引，然後乃吉而无咎也。禴，殷春祭名也，四時祭之省者也。居聚之時，處於中正，而行以忠信，故可以省薄薦於鬼神也。"
                },
                {
                    "paragraph": "《象》曰：“引吉无咎”，中未變也。",
                    "zhushu": ""
                },
                {
                    "paragraph": "六三，萃如嗟如，无攸利。往无咎，小吝。",
                    "zhushu": "履非其位，以比於四，四亦失位，不正相聚。相聚不正，患所生也。干人之應，害所起也，故萃如嗟如，无攸利也。上六亦无應而獨立，處極而憂危，思援而求朋，巽以待物者也。與其萃於不正，不若之於同志，故可以往而无咎也。二隂相合，猶不若一隂一陽之至，故有小吝也。"
                },
                {
                    "paragraph": "《象》曰：“往无咎”，上巽也。",
                    "zhushu": ""
                },
                {
                    "paragraph": "九四，大吉，无咎。",
                    "zhushu": "履非其位，而下據三隂，得其所據，失其所處，處聚之時，不正而據，故必大吉，立夫大功，然後无咎也。"
                },
                {
                    "paragraph": "《象》曰：大吉无咎，位不當也。",
                    "zhushu": ""
                },
                {
                    "paragraph": "九五，萃有位，无咎，匪孚。元永貞，悔亡。",
                    "zhushu": "處聚之時，最得盛位，故曰萃有位也。四專而據，己德不行，自守而巳，故曰无咎匪孚。夫脩仁守正，乆必悔消，故曰元永貞，悔亡。"
                },
                {
                    "paragraph": "《象》曰：“萃有位”，志未光也。",
                    "zhushu": ""
                },
                {
                    "paragraph": "上六，齎咨涕洟，无咎。",
                    "zhushu": "處聚之時，居於上極，五非所乗，内无應援，處上獨立，近逺无助，危莫甚焉。齎咨，嗟歎之辭也。若能知危之至，懼禍之深，憂病之甚，至于涕洟，不敢自安，亦衆所不害，故得无咎也。"
                },
                {
                    "paragraph": "《象》曰：“齎咨涕洟”，未安上也。",
                    "zhushu": ""
                },
                {
                    "paragraph": "䷭",
                    "zhushu": "巽下坤上。"
                },
                {
                    "paragraph": "升元亨用，見大人，勿恤，",
                    "zhushu": "巽順可以升。陽爻不當尊位。无嚴剛之正、則未免於憂；故用見大人、乃勿恤也。"
                },
                {
                    "paragraph": "南征，吉。",
                    "zhushu": "以柔之南，則麗乎大明也。"
                },
                {
                    "paragraph": "《彖》曰：柔以時升，",
                    "zhushu": "柔以其時，乃得升也。"
                },
                {
                    "paragraph": "巽而順，剛中而應，是以大亨。",
                    "zhushu": "純柔則不能自升，剛亢則物不從。旣以時升，又巽而順，剛中而應，以此而升、故得大亨。"
                },
                {
                    "paragraph": "“用見大人，勿恤”，有慶也；“南征，吉”，志行也。",
                    "zhushu": "巽順以升，至于大明，志行之謂也。"
                },
                {
                    "paragraph": "《象》曰：地中生木，升；君子以順德，積小以髙大。初六，允升，大吉。",
                    "zhushu": "允，當也。巽卦三爻皆升者也。雖无其應，處升之初，與九二、九三合志俱升。當升之時，升必大得，是以大吉也。"
                },
                {
                    "paragraph": "《象》曰：“允升大吉”，上合志也。",
                    "zhushu": ""
                },
                {
                    "paragraph": "九二，孚乃利用禴，无咎。",
                    "zhushu": "與五爲應，往必見任，體夫剛德，進不求寵，閑邪存誠，志在大業，故乃利用納約于神明矣。"
                },
                {
                    "paragraph": "《象》曰：九二之孚，有喜也。",
                    "zhushu": ""
                },
                {
                    "paragraph": "九三，升虚邑。",
                    "zhushu": "履得其位，以陽升隂，以斯而舉，莫之違距，故若升虚邑也。"
                },
                {
                    "paragraph": "《象》曰：“升虚邑”，无所疑也。",
                    "zhushu": "往必得也。"
                },
                {
                    "paragraph": "六四，王用亨于岐山，吉，无咎。",
                    "zhushu": "處升之際，下升而進，可納而不可距也。距下之進，攘來自專，則殃咎至焉。若能不距而納，順物之情，以通庶志，則得吉而无咎矣。𡵨山之㑹，順事之情，无不納也。"
                },
                {
                    "paragraph": "《象》曰：“王用亨于𡵨山”，順事也。",
                    "zhushu": ""
                },
                {
                    "paragraph": "六五，貞吉，升階。",
                    "zhushu": "升得尊位，體柔而應，納而不距，任而不專，故得貞吉，升階而尊也。"
                },
                {
                    "paragraph": "《象》曰：“貞吉升階”，大得志也。",
                    "zhushu": ""
                },
                {
                    "paragraph": "上六，㝠升，利于不息之貞。",
                    "zhushu": "處升之極，進而不息者也。進而不息，故雖冥猶升也。故施於不息之正則可，用於爲物之主則喪矣。終於不息，消之道也。"
                },
                {
                    "paragraph": "《象》曰：㝠升在上，消不富也。",
                    "zhushu": "勞不可乆也。"
                },
                {
                    "paragraph": "䷮",
                    "zhushu": "坎下兊上。"
                },
                {
                    "paragraph": "困：亨；",
                    "zhushu": "窮必通也。處窮而不能自通者，小人也。"
                },
                {
                    "paragraph": "貞，大人吉，无咎；",
                    "zhushu": "處困而得无咎，吉乃免也。"
                },
                {
                    "paragraph": "有言不信。",
                    "zhushu": ""
                },
                {
                    "paragraph": "《彖》曰：困，剛揜也。",
                    "zhushu": "剛見揜於柔也。"
                },
                {
                    "paragraph": "險以說，困而不失其所亨，",
                    "zhushu": "處險而不改其說，困而不失其所亨也。"
                },
                {
                    "paragraph": "其唯君子乎！“貞，大人吉”，以剛中也；",
                    "zhushu": "處困而用剛，不失其中，履正而能體大者也。能正而不能大博，未能濟困者也，故曰貞大人吉也。"
                },
                {
                    "paragraph": "“有言不信”，尚口乃窮也。",
                    "zhushu": "處困而言，不見信之時也，非行言之時，而欲用言以免，必窮者也。其吉在於貞大人，口何爲乎？"
                },
                {
                    "paragraph": "《象》曰：澤无水，困；君子以致命遂志。",
                    "zhushu": "澤无水，則水在澤下。水在澤下，困之象也。處困而屈其志者，小人也。君子固窮，道可忘乎？"
                },
                {
                    "paragraph": "初六，臀困于株木，入于幽谷，三歳不覿。",
                    "zhushu": "最處底下，沈滯卑困，居无所安，故曰臀困于株木也。欲之其應，二隔其路，居則困于株木，進不獲拯，必隱遯者也，故曰入于幽谷也。困之爲道，不過數歳者也。以困而藏，困解乃出，故曰三歳不覿也。"
                },
                {
                    "paragraph": "《象》曰：“入于幽谷”，幽不明也。",
                    "zhushu": "言幽者，不明之辭也。入于不明，以自藏也。"
                },
                {
                    "paragraph": "九二，困于酒食，朱紱方來，利用享祀；征凶，无咎。",
                    "zhushu": "以陽居隂，尚謙者也。居困之時，處得其中，體夫剛質，而用中履謙，應不在一，心无所私，盛莫先焉。夫謙以待物，物之所歸；剛以處險，難之所濟。履中則不失其宜，无應則心无私恃，以斯處困，物莫不至，不勝豐衍，故曰困于酒食，美之至矣。坎，北方之卦也。朱紱，南方之物也。處困以斯，能招異方者也，故曰朱紱方來也。豐衍盈盛，故利用享祀。盈而又進，傾之道也。以此而往，凶誰咎乎？故曰征凶，无咎。"
                },
                {
                    "paragraph": "《象》曰：“困于酒食”，中有慶也。",
                    "zhushu": ""
                },
                {
                    "paragraph": "六三，困于石，據于蒺蔾。入于其宫，不見其妻，凶。",
                    "zhushu": "石之爲物，堅而不納者也。謂四也。三以隂居陽，志武者也。四自納初，不受巳者，二非所據，剛非所乗，上比困石，下據蒺蔾，无應而入，焉得配耦？在困處斯，凶其宜也。"
                },
                {
                    "paragraph": "《象》曰：“據于蒺蔾”，乗剛也。“入于其宫，不見其妻”，不祥也。",
                    "zhushu": ""
                },
                {
                    "paragraph": "九四，來徐徐，困于金車。吝，有終。",
                    "zhushu": "金車，謂二也。二剛以載者也，故謂之金車。徐徐者，疑懼之辭也。志在於初，而隔於二，履不當位。威命不行，棄之則不能，欲往則畏二，故曰來徐徐，困于金車也。有應而不能濟之，故曰吝也。然以陽居隂，履謙之道，量力而處，不與二爭，雖不當位，物終與之，故曰有終也。"
                },
                {
                    "paragraph": "《象》曰：“來徐徐”，志在下也。",
                    "zhushu": "下，謂初也。"
                },
                {
                    "paragraph": "雖不當位，有與也。",
                    "zhushu": ""
                },
                {
                    "paragraph": "九五，劓刖，困于赤紱，乃徐有說。利用祭祀。",
                    "zhushu": "以陽居陽，任其壯者也。不能以謙致物，物則不附。忿物不附而用其壯猛，行其威刑，異方愈乖，遐邇愈叛，刑之欲以得，乃益所以失也，故曰劓刖，困于赤紱也。二以謙得之，五以剛失之，體在中直，能不遂迷，困而後能用其道者也。致物之功，不在於暴，故曰徐也。困而後乃徐，徐則有說矣，故曰困于赤紱，乃徐有說也。祭祀，所以受福也。履夫尊位，困而能改，不遂其迷，以斯祭祀，必得福焉，故曰利用祭祀也。"
                },
                {
                    "paragraph": "《象》曰：“劓刖”，志未得也；“乃徐有說”，以中直也；“利用祭祀”，受福也。",
                    "zhushu": ""
                },
                {
                    "paragraph": "上六，困于葛藟，于臲卼；曰動悔有悔，征吉。",
                    "zhushu": "居困之極，而乗於剛，下无其應，行則愈繞者也。行則纏繞，居不獲安，故曰困于葛藟，于臲卼也。下句无困。困，於上也。處困之極，行无通路，居无所安，困之至也。凡物，窮則思變，困則謀通，處至困之地，用謀之時也。曰者，思謀之辭也。謀之所行，有隙則獲，言將何以通至困乎？曰動悔，令生有悔，以征則濟矣。故曰動悔有悔，征吉也。"
                },
                {
                    "paragraph": "《象》曰：“困于葛藟”，未當也。",
                    "zhushu": "所處未當，故致此困也。"
                },
                {
                    "paragraph": "“動悔有悔”，吉行也。",
                    "zhushu": ""
                },
                {
                    "paragraph": "䷯",
                    "zhushu": "巽下坎上。"
                },
                {
                    "paragraph": "井，改邑不改井，",
                    "zhushu": "井以不變爲德者也。"
                },
                {
                    "paragraph": "无喪无得，",
                    "zhushu": "德有常也。"
                },
                {
                    "paragraph": "往來井井。",
                    "zhushu": "不渝變也。"
                },
                {
                    "paragraph": "汔至亦未繘井，",
                    "zhushu": "巳來至而未出井也。"
                },
                {
                    "paragraph": "羸其瓶，凶。",
                    "zhushu": "井道以巳出爲功也。幾至而覆，與未汲同也。"
                },
                {
                    "paragraph": "《彖》曰：巽乎水而上水，井。",
                    "zhushu": "音舉上之上。"
                },
                {
                    "paragraph": "井養而不窮也。“改邑不改井”，乃以剛中也。",
                    "zhushu": "以剛處中，故能定居其所而不變也。"
                },
                {
                    "paragraph": "“汔至亦未繘井”，未有功也；",
                    "zhushu": "井以巳成爲功。"
                },
                {
                    "paragraph": "“羸其瓶”，是以凶也。",
                    "zhushu": ""
                },
                {
                    "paragraph": "《象》曰：木上有水，井；君子以勞民勸相。",
                    "zhushu": "木上有水，井之象也。上水以養，養，而不窮者也。相，猶助也。可以勞民勸助，莫若養而不窮也。"
                },
                {
                    "paragraph": "初六，井泥不食，舊井无禽。",
                    "zhushu": "最在井底，上又无應，沈滯滓穢，故曰井泥不食也。井泥而不可食，則是久井不見渫治者也。久井不見渫治，禽所不嚮，而況人乎？一時所共棄舎也。井者，不變之物，居德之地，恒德至賤，物无取也。"
                },
                {
                    "paragraph": "《象》曰：“井泥不食”，下也；“舊井无禽”，時舎也。",
                    "zhushu": ""
                },
                {
                    "paragraph": "九二，“井谷射鮒”，甕敝漏。",
                    "zhushu": "谿谷出水，從上注下，水常射焉。井之爲道，以下給上者也，而无應於上，反下與初，故曰井谷射鮒。鮒，謂初也。失非之道，水不上出，而反下注，故曰甕敝漏也。夫處上宜下，處下宜上，井巳下矣，而復下注，其道不交，則莫之與也。"
                },
                {
                    "paragraph": "《象》曰：“井谷射鮒”，无與也。",
                    "zhushu": ""
                },
                {
                    "paragraph": "九三，井渫不食，爲我心惻，可用汲。王明，並受其福。",
                    "zhushu": "渫，不停汚之謂也。處下卦之上，履得其位，而應於上，得井之義也。當井之義，而不見食，脩巳全絜，而不見用，故爲我心惻也。爲，猶使也。不下注而應上，故可用汲也。王明，則見照明。旣嘉其行，又欽其用，故曰王明並受其福也。"
                },
                {
                    "paragraph": "《象》曰：“井渫不食”，行惻也；",
                    "zhushu": "行感於誠，故曰惻也。"
                },
                {
                    "paragraph": "求“王明”，受福也。",
                    "zhushu": ""
                },
                {
                    "paragraph": "六四，井甃，无咎。",
                    "zhushu": "得位而无應，自守而不能給上，可以脩井之壞，補過而已。"
                },
                {
                    "paragraph": "《象》曰：“井甃无咎”，脩井也。",
                    "zhushu": ""
                },
                {
                    "paragraph": "九五，井冽，寒泉食。",
                    "zhushu": "冽，絜也。居中得位，體剛不撓，不食不義，中正髙絜，故井冽寒泉，然後乃食也。"
                },
                {
                    "paragraph": "《象》曰：“寒泉之食”，中正也。",
                    "zhushu": ""
                },
                {
                    "paragraph": "上六，井收，勿幕；有孚，元吉。",
                    "zhushu": "處井上極，水己出井，井功大成，在此爻矣，故曰井收也。羣下仰之以濟，淵泉由之以通者也。幕，猶覆也。不擅其有，不私其利，則物歸之，往无窮矣，故曰勿幕，有孚，元吉也。"
                },
                {
                    "paragraph": "《象》曰：元吉在上，大成也。",
                    "zhushu": ""
                },
                {
                    "paragraph": "䷰",
                    "zhushu": "離下兊上。"
                },
                {
                    "paragraph": "革：巳日乃孚，元亨，利貞，悔亡。",
                    "zhushu": "夫民可與習常，難與適變；可與樂成，難與慮始。故革之爲道，即日不孚，巳日乃孚也。孚，然後乃得元亨，利貞，悔亡也。巳日而不孚，革不當也。悔吝之所生，生乎變動者也。革而當，其悔乃亡也。"
                },
                {
                    "paragraph": "《彖》曰：革，水火相息，二女同居，其志不相得，曰革。",
                    "zhushu": "凡不合而後乃變生，變之所生，生於不合者也，故取不合之象以爲革也。息者，生變之謂也。火欲上而澤欲下，水火相戰，而後生變者也。二女同居，而有水火之性，近而不相得也。"
                },
                {
                    "paragraph": "巳日乃孚，革而信之；文明以說，大亨以正，革而當，其悔乃亡。",
                    "zhushu": "夫所以得革而信者，文明以說也。文明以說，履正而行，以斯爲革，應天順民，大亨以正者也。革而大亨以正，非當如何"
                },
                {
                    "paragraph": "。天地革而四時成，湯武革命，順乎天而應乎人，革之時大矣哉！",
                    "zhushu": ""
                },
                {
                    "paragraph": "《象》曰：澤中有火，革。君子以治歷明時。",
                    "zhushu": "歷數時㑹，存乎變也；"
                },
                {
                    "paragraph": "初九，鞏用黃牛之革。",
                    "zhushu": "在革之始，革道未成，固夫常中，未能應變者也。此可以守成，不可以有爲也。鞏，固也。黃，中也。牛之革，堅仞不可變也。固之所用，常中堅仞，不肯變也。"
                },
                {
                    "paragraph": "《象》曰：“鞏用黃牛”，不可以有爲也。",
                    "zhushu": ""
                },
                {
                    "paragraph": "六二，巳日乃革之，征吉，无咎。",
                    "zhushu": "隂之爲物，不能先唱順從者也。不能自革，革巳乃能從之，故曰巳日乃革之也。二與五雖有水火殊體之異，同處厥中，隂陽相應，往必合志，不憂咎也，是以征吉而无咎。"
                },
                {
                    "paragraph": "《象》曰：“巳日革之”，行有嘉也。",
                    "zhushu": ""
                },
                {
                    "paragraph": "九三，征凶，貞厲。革言三就，有孚。",
                    "zhushu": "已處火極，上卦三爻，雖體水性，皆從革者也。自四至上，從命而變，不敢有違，故曰革言三就，其言實誠，故曰有孚。革言三就，有孚而猶征之，凶其冝也。"
                },
                {
                    "paragraph": "《象》曰：“革言三就”，又何之矣！",
                    "zhushu": ""
                },
                {
                    "paragraph": "九四，悔亡，有孚，改命，吉。",
                    "zhushu": "初九處下卦之下，九四處上卦之下，故能變也。无應，悔也。與水火相比，能變者也，是以悔亡。處水火之際，居㑹變之始，能不固吝，不疑於下，信志改命，不失時願，是以吉也。有孚則見信矣。見信以改命，則物安而无違，故曰悔亡。有孚，改命，吉也。處上體之下，始宜命也。"
                },
                {
                    "paragraph": "《象》曰：“改命之吉”，信志也。",
                    "zhushu": "信志而行。"
                },
                {
                    "paragraph": "九五，大人虎變，未占有孚。",
                    "zhushu": "未占而孚，合時心也。"
                },
                {
                    "paragraph": "《象》曰：“大人虎變”，其文炳也。",
                    "zhushu": ""
                },
                {
                    "paragraph": "上六，君子豹變，小人革面，",
                    "zhushu": "居變之終，變道巳成。君子處之，能成其文。小人樂成，則變面以順上也。"
                },
                {
                    "paragraph": "征凶，居貞吉。",
                    "zhushu": "改命創制，變道巳成，功成則事損，事損則无爲，故居則得正而吉，征則躁擾而凶也。"
                },
                {
                    "paragraph": "《象》曰：“君子豹變”，其文蔚也；“小人革面”，順以從君也。",
                    "zhushu": ""
                },
                {
                    "paragraph": "䷱",
                    "zhushu": "巽下離上。"
                },
                {
                    "paragraph": "鼎：元吉，亨。",
                    "zhushu": "革去故而鼎取新，取新而當其人，易故而法制齊明，吉然後乃亨，故先元吉而後亨也。鼎者，成變之卦也。革旣變矣，則制器立法以成之焉。變而无制，亂可待也；法制應時，然後乃吉。賢愚有别，尊卑有序，然後乃亨，故先元吉而後乃亨。"
                },
                {
                    "paragraph": "《彖》曰：鼎，象也。",
                    "zhushu": "法象也。"
                },
                {
                    "paragraph": "以木巽火，亨飪也。",
                    "zhushu": "亨飪，鼎之用也。"
                },
                {
                    "paragraph": "聖人亨以享上帝，而大亨以養聖賢。",
                    "zhushu": "亨者，鼎之所爲也。革去故而鼎成新，故爲亨飪調和之器也。去故取新，聖賢不可失也。飪，孰也。天下莫不用之，而聖人用之，乃上以享上帝，而下以大亨養聖賢也。"
                },
                {
                    "paragraph": "巽而耳目聦明。",
                    "zhushu": "聖賢獲養，則已不爲而成矣，故巽而耳目聰明也。"
                },
                {
                    "paragraph": "柔進而上行，得中而應乎剛，是以元亨。",
                    "zhushu": "謂五也。有斯二德，故能成新，獲大亨也。"
                },
                {
                    "paragraph": "《象》曰：木上有火，鼎。君子以正位凝命。",
                    "zhushu": "凝者，嚴整之貌也。鼎者，取新成變者也。革去故而鼎成新。正位者，明尊卑之序也。凝命者，以成敎命之嚴也。"
                },
                {
                    "paragraph": "初六，鼎顚趾，利出否，得妾以其子，无咎。",
                    "zhushu": "凡陽爲實而隂爲虚。鼎之爲物，下實而上虚，而今隂在下，則是爲覆鼎也。鼎覆則趾倒矣。否，謂不善之物也。取妾以爲室主，亦顚趾之義也。處鼎之初，將在納新，施顚以出穢，得妾以爲子，故无咎也。"
                },
                {
                    "paragraph": "《象》曰：“鼎顚趾”，未悖也。",
                    "zhushu": "倒以寫否，故未悖也。"
                },
                {
                    "paragraph": "“利出否”，以從貴也。",
                    "zhushu": "棄穢以納新也。"
                },
                {
                    "paragraph": "九二，鼎有實，我仇有疾，不我能即，吉。",
                    "zhushu": "以陽之質，處鼎之中，有實者也。有實之物，不可復加，益之則溢，反傷其實。我仇，謂五也。困於乗剛之疾，不能就我，則我不溢，得全其吉也。"
                },
                {
                    "paragraph": "《象》曰：“鼎有實”，愼所之也。",
                    "zhushu": "有實之鼎，不可復有所取。才任巳極，不可復有所加。"
                },
                {
                    "paragraph": "“我仇有疾”，終无尤也。",
                    "zhushu": ""
                },
                {
                    "paragraph": "九三，鼎耳革，其行塞。雉膏不食，方雨虧悔，終吉。",
                    "zhushu": "鼎之爲義，虚中以待物者也。而三處下體之上，以陽居陽，守實无應，无所納受。耳冝空以待鉉，而反全其實塞，故曰鼎耳革，其行塞，雖有雉膏，而終不能食也。雨者，隂陽交和，不偏亢者也。雖體陽爻，而統屬隂卦，若不全任剛亢，務在和通，方雨則悔虧，終則吉也。"
                },
                {
                    "paragraph": "《象》曰：“鼎耳革”，失其義也。",
                    "zhushu": ""
                },
                {
                    "paragraph": "九四，鼎折足，覆公餗，其形渥，凶。",
                    "zhushu": "處上體之下，而又應初，旣承且施，非巳所堪，故曰鼎折足也。初巳出否，至四所盛，則巳絜矣，故曰覆公餗也。渥，沾濡之貌也。旣覆公餗，體爲渥沾，知小謀大，不堪其任，受其至辱，災及其身，故曰其形渥，凶也。"
                },
                {
                    "paragraph": "《象》曰：“覆公餗”，信如何也！",
                    "zhushu": "不量其力，果致凶災，信如之何！"
                },
                {
                    "paragraph": "六五，鼎黃耳金鉉，利貞。",
                    "zhushu": "居中以柔，能以通理，納乎剛正，故曰黃耳金鉉，利貞也。耳黃，則能納剛正以自舉也。"
                },
                {
                    "paragraph": "《象》曰：“鼎黃耳”，中以爲實也。",
                    "zhushu": "以中爲實，所受不妄也。"
                },
                {
                    "paragraph": "上九，鼎玉鉉。大吉，无不利。",
                    "zhushu": "處鼎之終，鼎道之成也。居鼎之成，體剛履柔，用勁施鉉，以斯處上，髙不誡亢。得夫剛柔之節，能舉其任者也。應不在一，則靡所不舉，故曰大吉，无不利也。"
                },
                {
                    "paragraph": "《象》曰：玉鉉在上，剛柔節也。",
                    "zhushu": ""
                },
                {
                    "paragraph": "䷲",
                    "zhushu": "震下震上。"
                },
                {
                    "paragraph": "震：亨。",
                    "zhushu": "懼以成，則是以亨。"
                },
                {
                    "paragraph": "震來𧈅𧈅，笑言啞啞；",
                    "zhushu": "震之爲義，威至而後乃懼也，故曰震來𧈅𧈅，恐懼之貌也。震者，驚駭怠惰，以肅懈慢者也。故震來𧈅𧈅，恐致福也；笑言啞啞，後有則也。"
                },
                {
                    "paragraph": "震驚百里，不喪匕鬯。",
                    "zhushu": "威震驚乎百里，則足可以不喪匕鬯矣。匕，所以載鼎實。鬯，香酒。奉宗廟之盛也。"
                },
                {
                    "paragraph": "《彖》曰：震，亨，“震來𧈅𧈅”，恐致福也；“笑言啞啞”，後有則也；震驚百里，驚逺而懼邇也；",
                    "zhushu": "威震驚乎百里，則惰者懼於近矣。"
                },
                {
                    "paragraph": "出，可以守宗廟社稷，以爲祭主也。",
                    "zhushu": "明所以堪長子之義也。不喪匕鬯，則巳出可以守宗廟。"
                },
                {
                    "paragraph": "《象》曰：洊雷，震；君子以恐懼脩省。",
                    "zhushu": ""
                },
                {
                    "paragraph": "初九，震來𧈅𧈅，後笑言啞啞，吉。",
                    "zhushu": "體夫剛德，爲卦之先，能以恐懼脩其德也。"
                },
                {
                    "paragraph": "《象》曰：“震來𧈅𧈅”，恐致福也；“笑言啞啞”，後有則也。",
                    "zhushu": ""
                },
                {
                    "paragraph": "六二，震來，厲；億喪貝，躋于九陵。勿逐，七日得。",
                    "zhushu": "震之爲義，威駭怠懈，肅整惰慢者也。初幹其任，而二乗之，震來則危，喪其資貨，亡其所處矣，故曰震來厲。億喪貝，億，辭也。貝，資貨。糧用之屬也。犯逆受戮，无應而行，行无所舎，威嚴大行，物莫之納，无糧而走，雖復超越陵險，必困于窮匱，不過七日，故曰勿逐，七日得也。"
                },
                {
                    "paragraph": "《象》曰：“震來厲”，乗剛也。",
                    "zhushu": ""
                },
                {
                    "paragraph": "六三，震蘇蘇，震行无眚。",
                    "zhushu": "不當其位，位非所處，故懼蘇蘇也。而无乗剛之逆，故可以懼行而无眚也。"
                },
                {
                    "paragraph": "《象》曰：“震蘇蘇”，位不當也。",
                    "zhushu": ""
                },
                {
                    "paragraph": "九四，震，遂泥。",
                    "zhushu": "處四隂之中，居恐懼之時，爲衆隂之主，冝勇其身以安於衆。若其震也，遂困難矣。履夫不正，不能除恐，使物安己，德未光也。"
                },
                {
                    "paragraph": "《象》曰：“震遂泥”，未光也。",
                    "zhushu": ""
                },
                {
                    "paragraph": "六五，震往來，厲；亿无喪，有事。",
                    "zhushu": "往則无應，來則乗剛，恐而往來，不免於危。夫處震之時，而得尊位，斯乃有事之機也，而懼往來，將喪其事，故曰億无喪，有事也。"
                },
                {
                    "paragraph": "《象》曰：“震往來厲”，危行也；其事在中，大无喪也。",
                    "zhushu": "大則无喪，往來乃危也。"
                },
                {
                    "paragraph": "上六，震索索，視矍矍，征凶；震不于其躬，于其鄰，无咎。㛰媾有言。",
                    "zhushu": "處震之極，極震者也。居震之極，求中未得，故懼而索索，視而矍矍，无所安親也。已處動極而復征焉，凶其宜也。若恐非己造，彼動故懼。懼鄰而戒，合於備豫，故无咎也。極懼相疑，故雖㛰媾而有言也。"
                },
                {
                    "paragraph": "《象》曰：震索索，中未得也；雖凶无咎，畏鄰戒也。",
                    "zhushu": ""
                },
                {
                    "paragraph": "䷳",
                    "zhushu": "艮下艮上。"
                },
                {
                    "paragraph": "艮其背，",
                    "zhushu": "目无患也。"
                },
                {
                    "paragraph": "不獲其身；",
                    "zhushu": "所止在後，故不得其身也。"
                },
                {
                    "paragraph": "行其庭，不見其人。",
                    "zhushu": "相背故也。"
                },
                {
                    "paragraph": "无咎。",
                    "zhushu": "凡物對面而不相通，否之道也。艮者，止而不相交通之卦也。各止而不相與，何得无咎？唯不相見乃可也。施止於背，不隔物欲，得其所止也。背者，无見之物也。无見則自然靜止，靜止而无見，則不獲其身矣。相背者，雖近而不相見，故行其庭，不見其人也。夫施止不於无見，令物自然而止，而強止之，則姦邪並興，近而不相得，則凶。其得无咎。艮其背不獲其身，行其庭不見其人故也。"
                },
                {
                    "paragraph": "《彖》曰：艮，止也。時止則止，時行則行；動靜不失其時，其道光明。",
                    "zhushu": "止道不可常用，必施於不可以行；適於其時，道乃光明也。"
                },
                {
                    "paragraph": "艮其止，止其所也。",
                    "zhushu": "易背曰止，以明背即止也。施止不可於面，施背乃可也。施止於止，不施止於行，得其所矣，故曰艮其止，止其所也。"
                },
                {
                    "paragraph": "上下敵應，不相與也，是以“不獲其身，行其庭不見其人，无咎”也。",
                    "zhushu": ""
                },
                {
                    "paragraph": "《象》曰：兼山，艮。君子以思不出其位。",
                    "zhushu": "各止其所，不侵官也。"
                },
                {
                    "paragraph": "初六，艮其趾，无咎，利永貞。",
                    "zhushu": "處止之初，行无所之，故止其趾乃得无咎。至靜而定，故利永貞。"
                },
                {
                    "paragraph": "《象》曰：“艮其趾”，未失正也。",
                    "zhushu": ""
                },
                {
                    "paragraph": "六二，艮其腓，不拯其隨，其心不快。",
                    "zhushu": "隨，謂趾也。止其腓，故其趾不拯也。腓體躁而處止，而不得極其隨，又不能退聽安靜，故其心不快也。"
                },
                {
                    "paragraph": "《象》曰：“不拯其隨”，未退聽也。",
                    "zhushu": ""
                },
                {
                    "paragraph": "九三，艮其限，列其夤，厲薫心。",
                    "zhushu": "限，身之中也。三當兩象之中，故曰艮其限。夤，當中脊之肉也。止加其身，中體而分，故列其夤而憂危薫心也。艮之爲義，各止於其所，上下不相與，至中則列矣。列加其夤，危莫甚焉。危亡之憂，乃薫灼其心也。施止體中，其體分焉。體分兩主，大器喪矣。"
                },
                {
                    "paragraph": "《象》曰：“艮其限”，危薫心也。",
                    "zhushu": ""
                },
                {
                    "paragraph": "六四，艮其身，无咎。",
                    "zhushu": "中上稱身，履得其位，止求諸身，得其所處，故不陷於咎也。"
                },
                {
                    "paragraph": "《象》曰：“艮其身”，止諸躬也。",
                    "zhushu": "自止其躬，不分全體。"
                },
                {
                    "paragraph": "六五，艮其輔，言有序，悔亡。",
                    "zhushu": "施止於輔，以處於中，故口无擇言，能亡其悔也。"
                },
                {
                    "paragraph": "《象》曰：艮其輔，以中正也。",
                    "zhushu": "能用中正，故言有序也。"
                },
                {
                    "paragraph": "上九，敦艮，吉。",
                    "zhushu": "居止之極、極止者也。敦重在上、不陷非妄、宜其吉也。"
                },
                {
                    "paragraph": "《象》曰：“敦艮之吉”，以厚終也。",
                    "zhushu": ""
                },
                {
                    "paragraph": "䷴",
                    "zhushu": "艮下巽上。"
                },
                {
                    "paragraph": "漸：女歸吉，利貞。",
                    "zhushu": "漸者，漸進之卦也。止而巽，以斯適進，漸進者也。以止巽爲。進，故女歸吉也。進而用正，故利貞也。"
                },
                {
                    "paragraph": "《彖》曰：漸之進也，",
                    "zhushu": "之於進也。"
                },
                {
                    "paragraph": "女歸吉也。進得位，往有功也；進以正，可以正邦也。其位，剛得中也；",
                    "zhushu": "以漸進得位也。"
                },
                {
                    "paragraph": "止而巽，動不窮也。",
                    "zhushu": ""
                },
                {
                    "paragraph": "《象》曰：山上有木，漸。君子以居賢德善俗。",
                    "zhushu": "賢德以止巽則居，風俗以止巽乃善。"
                },
                {
                    "paragraph": "初六，鴻漸于干。小子厲；有言，无咎。",
                    "zhushu": "鴻，水鳥也，適進之義，始於下而升者也，故以鴻爲喻。六爻皆以進而履之爲義焉。始進而位乎窮下，又无其應，若履于干，危不可以安也。始進而未得其位，則困於小子，窮於謗言，故曰小子厲有言也。困於小子讒䛕之言，未傷君子之義，故曰无咎也。"
                },
                {
                    "paragraph": "《象》曰：“小子之厲”，義无咎也。",
                    "zhushu": ""
                },
                {
                    "paragraph": "六二，鴻漸于磐。飲食衎衎，吉。",
                    "zhushu": "磐，山石之安者也。進而得位，居中而應，本无禄養，進而得之，其爲歡樂，願莫先焉。"
                },
                {
                    "paragraph": "《象》曰：飲食衎衎，不素飽也。",
                    "zhushu": ""
                },
                {
                    "paragraph": "九三，鴻漸于陸，夫征不復，婦孕不育，凶；利禦宼。",
                    "zhushu": "陸，髙之頂也。進而之陸，與四相得，不能復反者也。夫征不復，樂於邪配，則婦亦不能執貞矣。非夫而孕，故不育也。三本艮體，而棄乎羣醜，與四相得，遂乃不反，至使婦孕不育，見利忘義，貪進忘舊，凶之道也。異體合好，順而相保，物莫能間，故利禦宼也。"
                },
                {
                    "paragraph": "《象》曰：“夫征不復”，離羣醜也；“婦孕不育”，失其道也；“利用禦宼”，順相保也。",
                    "zhushu": ""
                },
                {
                    "paragraph": "六四，鴻漸于木，或得其桷，无咎。",
                    "zhushu": "鳥而之木，得其宜也。或得其桷，遇安棲也。雖乗于剛，志相得也。"
                },
                {
                    "paragraph": "《象》曰：“或得其桷”，順以巽也。",
                    "zhushu": ""
                },
                {
                    "paragraph": "九五，鴻漸于陵。婦三歳不孕，終莫之勝，吉。",
                    "zhushu": "陵，次陸者也。進得中位，而隔乎三四，不得與其應合，故婦三歳不孕也。各履正而居中，三四不能乆塞其塗者也。不過三歳，必得所願矣。進以正邦，三年有成，成則道濟，故不過三歳也。"
                },
                {
                    "paragraph": "《象》曰：“終莫之勝”，吉，得所願也。",
                    "zhushu": ""
                },
                {
                    "paragraph": "上九，鴻漸于陸。其羽可用爲儀，吉。",
                    "zhushu": "進處髙絜，不累於位，无物可以屈其心而亂其志。峨峨清逺，儀可貴也。故曰其羽可用爲儀，吉。"
                },
                {
                    "paragraph": "《象》曰：“其羽可用爲儀，吉”，不可亂也。",
                    "zhushu": ""
                },
                {
                    "paragraph": "䷵",
                    "zhushu": "兊下震上。"
                },
                {
                    "paragraph": "歸妹：征凶，无攸利。",
                    "zhushu": "妹者，少女之稱也。兊爲少隂，震爲長陽，少隂而承長陽，說以動，嫁妹之象也。"
                },
                {
                    "paragraph": "《彖》曰：歸妹，天地之大義也。天地不交，而萬物不興；歸妹，人之終始也。",
                    "zhushu": "隂陽旣合，長少又交，天地之大義，人倫之終始。"
                },
                {
                    "paragraph": "說以動，所歸妹也；",
                    "zhushu": "少女而與長男交，少女所不樂也，而今說以動，所歸必妹也。雖與長男交，嫁而係姊，是以說也。"
                },
                {
                    "paragraph": "“征凶”，位不當也；",
                    "zhushu": "履於不正，說動以進，妖邪之道也。"
                },
                {
                    "paragraph": "“无攸利”，柔乗剛也。",
                    "zhushu": "以征則有不正之凶，以處則有乗剛之逆。"
                },
                {
                    "paragraph": "《象》曰：澤上有雷，歸妹，君子以永終知敝。",
                    "zhushu": "歸妹，相終始之道也，故以永終知敝。"
                },
                {
                    "paragraph": "初九，歸妹以娣，跛能履，征吉。",
                    "zhushu": "少女而與長男爲耦，非敵之謂。是娣從之義也。妹，少女之稱也。少女之行，善莫若娣。夫承嗣以君之子，雖㓜而不妄行。少女以娣，雖跛能履。斯乃恒乆之義，吉而相承之道也。以斯而進，吉其冝也。"
                },
                {
                    "paragraph": "《象》曰：歸妹以娣，以恒也；跛能履，吉相承也。",
                    "zhushu": ""
                },
                {
                    "paragraph": "九二，眇能視，利幽人之貞。",
                    "zhushu": "雖失其位，而居内處中，眇猶能視，足以保常也。在内履中，而能守其常，故利幽人之貞也。"
                },
                {
                    "paragraph": "《象》曰：“利幽人之貞”，未變常也。",
                    "zhushu": ""
                },
                {
                    "paragraph": "六三，歸妹以須，反歸以娣。",
                    "zhushu": "室主猶存，而求進焉。進未值時，故有須也。不可以進，故反歸待時，以娣乃行。"
                },
                {
                    "paragraph": "《象》曰：“歸妹以須”，未當也。",
                    "zhushu": ""
                },
                {
                    "paragraph": "九四，歸妹愆期，遟歸有時。",
                    "zhushu": "夫以不正无應而適人也，必須彼道窮盡，无所與交，然後乃可以往，故愆期遟歸，以待時也。"
                },
                {
                    "paragraph": "《象》曰：愆期之志，有待而行也。",
                    "zhushu": ""
                },
                {
                    "paragraph": "六五，帝乙歸妹，其君之袂，不如其娣之袂良，月幾望，吉。",
                    "zhushu": "歸妹之中，獨處貴位，故謂之帝乙歸妹也。袂，衣袖，所以爲禮容者也。其君之袂，謂帝乙所。寵，也，即五也。爲帝乙所崇飾，故謂之其君之袂也。配在九二，兊少震長，以長從少，不若以少從長之爲美也，故曰不若其娣之袂良也。位在乎中，以貴而行，極隂之盛，以斯適配，雖不若少，往亦必合，故曰月幾望，吉也。"
                },
                {
                    "paragraph": "《象》曰：“帝乙歸妹，不如其娣之袂良”也；其位在中，以貴行也。",
                    "zhushu": ""
                },
                {
                    "paragraph": "上六，女承筐无實，士刲羊无血，无攸利。",
                    "zhushu": "羊，謂三也。處卦之窮，仰无所承，下又无應。爲女而承命，則筐虚而莫之與。爲士而下命，則刲羊而无血。刲羊而无血，不應所命也。進退莫與，故曰无攸利也。"
                },
                {
                    "paragraph": "《象》曰：上六无實，承虚筐也。",
                    "zhushu": ""
                }
            ]
        },
        {
            "name": "周易下經豐傳第六",
            "paragraphs": [
                {
                    "paragraph": "周易下經豐傳第六",
                    "zhushu": "",
                    "type": 1
                },
                {
                    "paragraph": "䷶",
                    "zhushu": "離下震上。"
                },
                {
                    "paragraph": "豐：亨，王假之，",
                    "zhushu": "大而亨者，王之所至。"
                },
                {
                    "paragraph": "勿憂，宜日中。",
                    "zhushu": "豐之爲義，闡弘微細，通夫隱滯者也。爲天下之主，而令微隱者不亨，憂未已也，故至豐亨，乃得勿憂也。用夫豐亨不憂之德，宜處天中，以徧照者也，故曰宜日中也。"
                },
                {
                    "paragraph": "彖曰：豐，大也。",
                    "zhushu": "音闡大之大也。"
                },
                {
                    "paragraph": "明以動，故豐。王假之，尚大也。",
                    "zhushu": "大者，王之所尚，故至之也。"
                },
                {
                    "paragraph": "勿憂，宜日中，宜照天下也。",
                    "zhushu": "以勿憂之德，故宜照天下也。"
                },
                {
                    "paragraph": "日中則𣅳，月盈則食。天地盈虚，與時消息，而況於人乎？況於鬼神乎？",
                    "zhushu": "豐之爲用，困於𣅳食者也。施於未足則尚豐，施於已盈則方溢，不可以爲常，故具陳消息之道者也。"
                },
                {
                    "paragraph": "象曰：雷電皆至，豐，君子以折獄致刑。",
                    "zhushu": "文明以動，不失情理也。"
                },
                {
                    "paragraph": "初九，遇其配主，雖旬无咎，往有尚。",
                    "zhushu": "處豐之𥘉，其配在四，以陽適陽，以明之動，能相光大者也。旬，均也。雖均无咎，往有尚也。初四俱陽爻，故曰均也。"
                },
                {
                    "paragraph": "象曰：雖旬无咎，過旬災也。",
                    "zhushu": "過均則爭，交斯叛也。"
                },
                {
                    "paragraph": "六二，豐其蔀，日中見斗。往得疑疾，有孚，發若吉。",
                    "zhushu": "蔀，覆曖，鄣光明之物也。處明動之時，不能自豐，以光大之德，旣處乎内，而又以隂居隂，所豐在蔀，幽而无覩者也，故曰豐其蔀，日中見斗也。日中者，明之盛也。斗見者，闇之極也。處盛明而豐其蔀，故曰日中見斗。不能自發，故往得疑疾。然履中當位，處闇不邪，有孚者也。若，辭也。有孚可以發其志，不困於闇，故獲吉也。"
                },
                {
                    "paragraph": "象曰：有孚發若，信以發志也。",
                    "zhushu": ""
                },
                {
                    "paragraph": "九三，豐其沛，日中見沬。折其右肱，无咎。",
                    "zhushu": "沛，幡幔，所以禦盛光也。沬，微昧之明也。應在上六，志在乎隂，雖愈乎以隂處隂，亦未足以免於闇也。所豐在沛，日中見沬之謂也。施明，則見沬而已；施用，則折其右肱，故可以自守而已，未足用也。"
                },
                {
                    "paragraph": "象曰：豐其沛，不可大事也；",
                    "zhushu": "明不足也。"
                },
                {
                    "paragraph": "折其右肱，終不可用也。",
                    "zhushu": "雖有左在，不足用也。"
                },
                {
                    "paragraph": "九四，豐其蔀，日中見斗。遇其夷主，吉。",
                    "zhushu": "以陽居隂，豐其蔀也；得初以發，夷主吉也。"
                },
                {
                    "paragraph": "象曰：豐其蔀，位不當也；日中見斗，幽不明也；遇其夷主，吉行也。",
                    "zhushu": ""
                },
                {
                    "paragraph": "六五，來章，有慶譽，吉。",
                    "zhushu": "以隂之質，來適尊陽之位，能自光大，章顯其德，獲慶譽也。"
                },
                {
                    "paragraph": "象曰：六五之吉，有慶也。",
                    "zhushu": ""
                },
                {
                    "paragraph": "上六，豐其屋，蔀其家，闚其戸，閴其无人，三歳不覿，凶。",
                    "zhushu": "屋，藏䕃之物。以隂處極，而最在外，不履於位，深自幽隱，絶跡深藏者也。旣豐其屋，又蔀其家，屋厚家覆，闇之甚也。雖闚其户，閴其无人，弃其所處而自深藏也。處於明動尚大之時，而深自幽隱以髙其行，大道旣濟而猶不見，隱不爲賢，更爲反道，凶其宜也。三年，豐道之成，治道未濟，隱猶可也；旣濟而隱，以治爲亂也。"
                },
                {
                    "paragraph": "象曰：豐其屋，天際翔也。",
                    "zhushu": "翳光最甚者也。"
                },
                {
                    "paragraph": "闚其户，閴其无人，自藏也。",
                    "zhushu": "可以出而不出，自藏之謂也。非有爲而藏，不出戸庭，失時致凶，況自藏乎？凶其宜也。"
                },
                {
                    "paragraph": "䷷",
                    "zhushu": "艮下離上。"
                },
                {
                    "paragraph": "旅：小亨，旅，貞吉。",
                    "zhushu": "不足全夫貞吉之道，唯足以爲旅之貞吉，故特重曰旅貞吉也。"
                },
                {
                    "paragraph": "彖曰：旅，小亨，柔得中乎外而順乎剛，止而麗乎明，是以小亨，旅貞吉也。",
                    "zhushu": "夫物失其生則散，柔乗於剛則乖，旣乖且散，物皆覉旅，何由得小亨而貞吉乎？夫陽爲物長，而隂皆順陽，唯六五乗剛而復得中乎外，以承于上。隂各順陽，不爲乖逆，止而麗明，動不履妄，雖不及剛得尊位，恢弘大通，足以小亨。令附旅者不失其正，得其所安也。"
                },
                {
                    "paragraph": "旅之時義大矣哉！",
                    "zhushu": "旅者，大散。物皆失其所居之時也。咸失其居，物願所附，豈非知者有爲之時？"
                },
                {
                    "paragraph": "象曰：山上有火，旅。君子以明愼用刑而不留獄。",
                    "zhushu": "止以明之，刑戮詳也。"
                },
                {
                    "paragraph": "初六，旅瑣瑣，斯其所取災。",
                    "zhushu": "最處下極，寄旅不得所安，而爲斯賤之役，所取致災，志窮且困。"
                },
                {
                    "paragraph": "象曰：旅瑣瑣，志窮災也。",
                    "zhushu": ""
                },
                {
                    "paragraph": "六二，旅即次，懷其資，得童僕貞。",
                    "zhushu": "次者，可以安行旅之地也。懷，來也。得位居中，體柔奉上，以此寄旅，必獲次舍。懷來資貨，得童僕之所正也。旅不可以處盛，故其美盡於童僕之正也。過斯以往，則見害矣。童僕之正，義足而已。"
                },
                {
                    "paragraph": "象曰：得童僕貞，終无尤也。",
                    "zhushu": ""
                },
                {
                    "paragraph": "九三，旅焚其次，喪其童僕，貞厲。",
                    "zhushu": "居下體之上，與二相得，以寄旅之身，而爲施下之道，與萌侵權，主之所疑也，故次焚僕喪而身危也。"
                },
                {
                    "paragraph": "象曰：旅焚其次，亦以傷矣。以旅與下，其義喪也。",
                    "zhushu": ""
                },
                {
                    "paragraph": "九四，旅于處，得其資斧，我心不快。",
                    "zhushu": "斧，所以斫除荆棘，以安其舍者也。雖處上體之下，不先於物，然而不得其位，不獲平坦之地，客乎所處，不得其次，而得其資斧之地，故其心不快也。"
                },
                {
                    "paragraph": "象曰：旅于處，未得位也；得其資斧，心未快也。",
                    "zhushu": ""
                },
                {
                    "paragraph": "六五，射雉，一矢，亡，終以譽命。",
                    "zhushu": "射雉以一矢，而復亡之，明雖有雉，終不可得矣。寄旅而進，雖處于文明之中，居于貴位，此位終不可有也。以其能知禍福之萌，不安其處以乘其下，而上承於上，故終以譽而見命也。"
                },
                {
                    "paragraph": "象曰：終以譽命，上逮也。",
                    "zhushu": ""
                },
                {
                    "paragraph": "上九，鳥焚其巢，旅人先笑後號咷。喪牛于易，凶。",
                    "zhushu": "居髙危而以爲宅，巢之謂也。客而得上位，故先笑也。以旅而處于上極，衆之所嫉也。以不親之身，而當嫉害之地，必凶之道也，故曰後號咷。牛者，稼穡之資。以旅處上，衆所同嫉，故喪牛於易。不在於難，物莫之與，危而不扶，喪牛于易，故莫之聞。莫之聞，則傷之者至矣。"
                },
                {
                    "paragraph": "象曰：以旅在上，其義焚也。喪牛于易，終莫之聞也。",
                    "zhushu": ""
                },
                {
                    "paragraph": "䷸",
                    "zhushu": "巽下巽上。"
                },
                {
                    "paragraph": "巽：小亨。",
                    "zhushu": "全以巽爲德，是以小亨也。上下皆巽，不違其令，命乃行也。故申命行事之時，上下不可以不巽也。"
                },
                {
                    "paragraph": "利有攸往，",
                    "zhushu": "巽悌以行，物无距也。"
                },
                {
                    "paragraph": "利見大人。",
                    "zhushu": "大人用之，道愈隆。"
                },
                {
                    "paragraph": "彖曰：重巽以申命，",
                    "zhushu": "命乃行也。未有不巽而命行也。"
                },
                {
                    "paragraph": "剛巽乎中正而志行，",
                    "zhushu": "以剛而能用巽，處于中正，物所與也。"
                },
                {
                    "paragraph": "柔皆順乎剛。",
                    "zhushu": "明无違逆，故得小亨。"
                },
                {
                    "paragraph": "是以小亨，利有攸往，利見大人。",
                    "zhushu": ""
                },
                {
                    "paragraph": "象曰：隨風巽，君子以申命行事。",
                    "zhushu": ""
                },
                {
                    "paragraph": "初六，進退，利武人之貞。",
                    "zhushu": "處令之初，未能服令者也，故進退也。成命齊邪，莫善武人，故利武人之貞以整之。"
                },
                {
                    "paragraph": "象曰：進退，志疑也；",
                    "zhushu": "巽順之志，進退疑懼。"
                },
                {
                    "paragraph": "利武人之貞，志治也。",
                    "zhushu": ""
                },
                {
                    "paragraph": "九二，巽在牀下，用史巫紛若，吉，无咎。",
                    "zhushu": "處巽之中，旣在下位，而復以陽居隂，卑巽之甚，故曰巽在牀下也。卑甚失正，則入于咎過矣。能以居中而施至卑於神祇，而不用之於烕勢，則乃至于紛若之吉，而亡其過矣。故曰用史巫紛若，吉，无咎也。"
                },
                {
                    "paragraph": "象曰：紛若之吉，得中也。",
                    "zhushu": ""
                },
                {
                    "paragraph": "九三，頻巽，吝。",
                    "zhushu": "頻，頻蹙，不樂而窮，不得已之謂也。以其剛正而爲四所乗，志窮而巽，是以吝也。"
                },
                {
                    "paragraph": "象曰：頻巽之吝，志窮也。",
                    "zhushu": ""
                },
                {
                    "paragraph": "六四，悔亡，田獲三品。",
                    "zhushu": "乗剛，悔也。然得位承五，卑得所奉，雖以柔御剛，而依尊履正，以斯行命，必能獲強暴，逺不仁者也。獲而有益，莫善三品，故曰悔亡，田獲三品。一曰乾豆，二曰賔客，三曰充君之庖。"
                },
                {
                    "paragraph": "象曰：田獲三品，有功也。",
                    "zhushu": ""
                },
                {
                    "paragraph": "九五，貞吉，悔亡，无不利。无初有終。先庚三日，後庚三日，吉。",
                    "zhushu": "以陽居陽，損於謙巽，然秉乎中正以宣其令，物莫之違，故曰貞吉，悔亡，无不利也。化不以漸，卒以剛直用加於物，故初皆不說也。終於中正，邪道以消，故有終也。申命令謂之庚。夫以正齊物，不可卒也。民迷固久，直不可肆也。故先申三日，令著之後，復申三日，然後誅而无咎怨矣。甲、庚，皆申命之謂也。"
                },
                {
                    "paragraph": "象曰：九五之吉，位正中也。",
                    "zhushu": ""
                },
                {
                    "paragraph": "上九，巽在牀下，喪其資斧，貞凶。",
                    "zhushu": "處巽之極，極巽過甚，故曰巽在牀下也。斧，所以斷者也。過巽失正，喪所以斷，故曰喪其資斧，貞凶也。"
                },
                {
                    "paragraph": "象曰：巽在牀下，上窮也；喪其資斧，正乎凶也。",
                    "zhushu": ""
                },
                {
                    "paragraph": "䷹",
                    "zhushu": "兌下兌上。"
                },
                {
                    "paragraph": "兌：亨，利貞。",
                    "zhushu": ""
                },
                {
                    "paragraph": "彖曰：兌，說也。剛中，而柔外，說以利貞。",
                    "zhushu": "說而違剛則諂，剛而違說則暴。剛中而柔外，所以說以利貞也。剛中，故利貞；柔外，故說亨。"
                },
                {
                    "paragraph": "是以順乎天，而應乎人。",
                    "zhushu": "天，剛而不失說者也。"
                },
                {
                    "paragraph": "說以先民，民忘其勞；說以犯難，民忘其死；說之大，民勸矣哉！",
                    "zhushu": ""
                },
                {
                    "paragraph": "象曰：麗澤，兌。君子以朋友講習。",
                    "zhushu": "麗，猶連也。施說之盛，莫盛於此。"
                },
                {
                    "paragraph": "初九，和兌，吉。",
                    "zhushu": "居兌之𥘉，應不在一，无所黨係，和兌之謂也。說不在諂，履斯而行，未見有疑之者，吉其宜矣。"
                },
                {
                    "paragraph": "象曰：和兌之吉，行未疑也。",
                    "zhushu": ""
                },
                {
                    "paragraph": "九二，孚兌，吉，悔亡。",
                    "zhushu": "說不失中，有孚者也。失位而說，孚吉乃悔亡也。"
                },
                {
                    "paragraph": "象曰：孚兌之吉，信志也。",
                    "zhushu": "其志信也。"
                },
                {
                    "paragraph": "六三，來兌，凶。",
                    "zhushu": "以隂柔之質，履非其位，來求說者也。非正而求說，邪佞者也。"
                },
                {
                    "paragraph": "象曰：來兌之凶，位不當也。",
                    "zhushu": ""
                },
                {
                    "paragraph": "九四，商兌未寧，介疾有喜。",
                    "zhushu": "商，商量裁制之謂也。介，隔也。三爲佞說，將近至尊，故四以剛德裁而隔之，匡内制外，是以未寧也。處於幾近，閑邪介疾，宜其有喜也。"
                },
                {
                    "paragraph": "象曰：九四之喜，有慶也。",
                    "zhushu": ""
                },
                {
                    "paragraph": "九五，孚于剥，有厲。",
                    "zhushu": "比於上六，而與相得，處尊正之位，不說信乎陽，而說信乎隂，孚于剥之義也。剥之爲義，小人道長之謂。"
                },
                {
                    "paragraph": "象曰：孚于剥，位正當也。",
                    "zhushu": "以正當之位，信於小人而疏君子，故曰位正當也。"
                },
                {
                    "paragraph": "上六，引兌。",
                    "zhushu": "以夫隂質，最處說後，靜退者也。故必見引，然後乃說也。"
                },
                {
                    "paragraph": "象曰：上六引兌，未光也。",
                    "zhushu": ""
                },
                {
                    "paragraph": "䷺",
                    "zhushu": "坎下巽上。"
                },
                {
                    "paragraph": "渙：亨。王假有廟，利渉大川，利貞。",
                    "zhushu": ""
                },
                {
                    "paragraph": "彖曰：渙亨，剛來而不窮，柔得位乎外而上同。",
                    "zhushu": "二以剛來居内，而不窮於險；四以柔得位乎外，而與上同。内剛而无險困之難，外順而无違逆之乖，是以亨，利渉大川，利貞也。凡剛得暢而无忌回之累，柔履正而同志乎剛，則皆亨，利渉大川，利貞也。"
                },
                {
                    "paragraph": "王假有廟，王乃在中也。",
                    "zhushu": "王乃在乎渙然之中，故至有廟也。"
                },
                {
                    "paragraph": "利渉大川，乘木有功也。",
                    "zhushu": "乘木，即渉難也。木者，專所以渉川也。渉難而常用渙道，必有功也。"
                },
                {
                    "paragraph": "象曰：風行水上，渙，先王以享于帝，立廟。",
                    "zhushu": ""
                },
                {
                    "paragraph": "𥘉六，用拯，馬壯，吉。",
                    "zhushu": "渙，散也。處散之𥘉，乖散未甚，故可以遊行，得其志而違於難也。不在危劇而後乃逃竄，故曰用拯馬壯，吉。"
                },
                {
                    "paragraph": "象曰：𥘉六之吉，順也。",
                    "zhushu": "觀難而行，不與險爭，故曰順也。"
                },
                {
                    "paragraph": "九二，渙奔其机，悔亡。",
                    "zhushu": "机，承物者也，謂初也。二俱无應，與初相得，而𥘉得散道，離散而奔，得其所安，故悔亡也。"
                },
                {
                    "paragraph": "象曰：渙奔其机，得願也。",
                    "zhushu": ""
                },
                {
                    "paragraph": "六三，渙其躬，无悔。",
                    "zhushu": "渙之爲義，内險而外安者也。散躬志外，不固所守，與剛合志，故得无悔也。"
                },
                {
                    "paragraph": "象曰：渙其躬，志在外也。",
                    "zhushu": ""
                },
                {
                    "paragraph": "六四，渙其羣，元吉。渙有丘，匪夷所思。",
                    "zhushu": "踰乎險難，得位體巽，與五合志，内掌機密，外宣化命者也。故能散羣之險，以光其道。然處於卑順，不可自專，而爲散之任，猶有丘墟匪夷之慮，雖得元吉，所思不可忘也。"
                },
                {
                    "paragraph": "象曰：渙其羣，元吉，光大也。",
                    "zhushu": ""
                },
                {
                    "paragraph": "九五，渙汗其大號，渙王居，无咎。",
                    "zhushu": "處尊履正。居巽之中，散汗大號，以盪險阨者也。爲渙之主。唯王居之。乃得无咎也。"
                },
                {
                    "paragraph": "象曰：王居无咎，正位也。",
                    "zhushu": "正位不可以假人。"
                },
                {
                    "paragraph": "上九，渙其血，去逖出，无咎。",
                    "zhushu": "逖，遠也。最遠於害，不近侵克，散其憂傷，遠出者也。散患於遠害之地，誰將咎之哉？"
                },
                {
                    "paragraph": "象曰：渙其血，遠害也。",
                    "zhushu": ""
                },
                {
                    "paragraph": "䷻",
                    "zhushu": "兌下坎上。"
                },
                {
                    "paragraph": "節：亨。苦節不可貞。",
                    "zhushu": ""
                },
                {
                    "paragraph": "彖曰：節亨，剛柔分而剛得中。",
                    "zhushu": "坎陽而兌陰也。陽上而陰下，剛柔分也。剛柔分而不亂，剛得中而爲制，主，節之義也。節之大者，莫若剛柔分，男女别也。"
                },
                {
                    "paragraph": "苦節不可貞，其道窮也。",
                    "zhushu": "爲節過苦，則物不能堪也；物不能堪，則不可復正也。"
                },
                {
                    "paragraph": "說以行險，當位以節，中正以通。",
                    "zhushu": "然後乃亨也，无說而行險，過中而爲節，則道窮也。"
                },
                {
                    "paragraph": "天地節而四時成，節以制度，不傷財，不害民。",
                    "zhushu": ""
                },
                {
                    "paragraph": "象曰：澤上有水，節。君子以制數度，議德行。",
                    "zhushu": ""
                },
                {
                    "paragraph": "𥘉九，不出戸庭，无咎。",
                    "zhushu": "爲節之初，將整離散而立制度者也。故明於通塞，慮於險僞，不出戸庭，愼密不失，然後事濟而无咎也。"
                },
                {
                    "paragraph": "象曰：不出戸庭，知通塞也。",
                    "zhushu": ""
                },
                {
                    "paragraph": "九二，不出門庭，凶。",
                    "zhushu": "初已造之，至二宜宣其制矣，而故匿之，失時之極，則遂廢矣。故不出門庭則凶也。"
                },
                {
                    "paragraph": "象曰：不出門庭，凶，失時極也。",
                    "zhushu": ""
                },
                {
                    "paragraph": "六三，不節若，則嗟若，无咎。",
                    "zhushu": "若，辭也。以隂處陽，以柔乗剛，違節之道，以至哀嗟。自己所致，无所怨咎，故曰无咎也。"
                },
                {
                    "paragraph": "象曰：不節之嗟，又誰咎也。",
                    "zhushu": ""
                },
                {
                    "paragraph": "六四，安節，亨。",
                    "zhushu": "得位而順，不改其節而能亨者也。承上以斯，得其道也。"
                },
                {
                    "paragraph": "象曰：安節之亨，承上道也。",
                    "zhushu": ""
                },
                {
                    "paragraph": "九五，甘節，吉。往有尚。",
                    "zhushu": "當位居中，爲節之主。不失其中，不傷財，不害民之謂也。爲節而不苦，非甘而何？術斯以往，往有尚也。"
                },
                {
                    "paragraph": "象曰：甘節之吉，居位中也。",
                    "zhushu": ""
                },
                {
                    "paragraph": "上六，苦節，貞凶，悔亡。",
                    "zhushu": "過節之中，以至亢極，苦節者也。以斯施正，物所不堪，正之凶也。以斯脩身，行在无妄，故得悔亡。"
                },
                {
                    "paragraph": "象曰：苦節貞凶，其道窮也。",
                    "zhushu": ""
                },
                {
                    "paragraph": "䷼",
                    "zhushu": "兌下巽上。"
                },
                {
                    "paragraph": "中孚：豚魚吉，利渉大川，利貞。",
                    "zhushu": ""
                },
                {
                    "paragraph": "彖曰：中孚，柔在内而剛得中，說而巽。孚",
                    "zhushu": "，有上四德，然後乃孚。"
                },
                {
                    "paragraph": "乃化邦也。",
                    "zhushu": "信立而後邦乃化也。柔在内而剛得中，各當其所也。剛得中，則直而正；柔在内，則靜而順。說而以巽，則乖爭不作。如此，則物无巧競。敦實之行著，而篤信發乎其中矣。"
                },
                {
                    "paragraph": "豚魚吉，信及豚魚也。",
                    "zhushu": "魚者，蟲之隱者也。豚者，獸之微賤者也。爭競之道不興，中信之德淳著，則雖微隱之物，信皆及之。"
                },
                {
                    "paragraph": "利渉大川，乘木舟虚也。",
                    "zhushu": "乘木於用舟之虚，則終已无溺也。用中孚以渉難，若乘木舟虚也。"
                },
                {
                    "paragraph": "中孚以利貞，乃應乎天也。",
                    "zhushu": "盛之至也。"
                },
                {
                    "paragraph": "象曰：澤上有風，中孚。君子以議獄緩死。",
                    "zhushu": "信發於中，雖過可亮。也。"
                },
                {
                    "paragraph": "初九，虞吉，有它不燕。",
                    "zhushu": "虞，猶專也。爲信之始，而應在四，得乎專吉者也。志未能變，繫心於一，故有它不燕也。"
                },
                {
                    "paragraph": "象曰：初九虞吉，志未變也。",
                    "zhushu": ""
                },
                {
                    "paragraph": "九二，鳴鶴在隂，其子和之。我有好爵，吾與爾靡之。",
                    "zhushu": "處内而居重隂之下，而履不失中，不徇於外，任其眞者也。立誠篤至，雖在闇昧，物亦應焉。故曰鳴鶴在隂，其子和之也。不私權利，唯德是與，誠之至也。故曰：我有好爵，與物散之。"
                },
                {
                    "paragraph": "象曰：其子和之，中心願也。",
                    "zhushu": ""
                },
                {
                    "paragraph": "六三，得敵，或鼔或罷，或泣或歌。",
                    "zhushu": "三居少隂之上，四居長隂之下，對而不相比，敵之謂也。以隂居陽，欲進者也，欲進而閡敵，故或鼔也。四履正而承五，非已所克，故或罷也。不勝而退，懼見侵陵，故或泣也。四履乎順，不與物校，退而不見害，故或歌也。不量其力，進退无恒，憊可知也。"
                },
                {
                    "paragraph": "象曰：或鼔或罷，位不當也。",
                    "zhushu": ""
                },
                {
                    "paragraph": "六四，月幾望，馬匹亡，无咎。",
                    "zhushu": "居中孚之時，處巽之始，應說之初，居正履順，以承於五，内毗元首，外宣德化者也。充乎隂德之盛，故曰月幾望。馬匹亡者，弃羣類也。若夫居盛德之位，而與物校其競爭，則失其所盛矣，故曰絶類而上。履正承尊，不與三爭，乃得无咎也。"
                },
                {
                    "paragraph": "象曰：馬匹亡，絶類上也。",
                    "zhushu": "類謂三。俱陰爻，故曰類也。"
                },
                {
                    "paragraph": "九五，有孚攣如，无咎。",
                    "zhushu": "攣如者，繫其信之辭也。處中誠以相交之時，居尊位以爲羣物之王，信何可舍？故有孚攣如，乃得无咎也。"
                },
                {
                    "paragraph": "象曰：有孚攣如，位正當也。",
                    "zhushu": ""
                },
                {
                    "paragraph": "上九，翰音登于天，貞凶。",
                    "zhushu": "翰，髙飛也。飛音者，音飛而實不從之謂也。届卦之上，處信之終，信終則唐，忠篤内喪，筆美外揚，故曰翰音登于天也。翰音登天，正亦滅矣。"
                },
                {
                    "paragraph": "象曰：翰音登于天，何可長也。",
                    "zhushu": ""
                },
                {
                    "paragraph": "䷽",
                    "zhushu": "艮下震上。"
                },
                {
                    "paragraph": "小過：亨，利貞。可小事，不可大事。飛鳥遺之音，不宜上，宜下。大吉。",
                    "zhushu": "飛鳥遺其音，聲哀以求處，上愈无所適，下則得安。愈上則愈窮，莫若飛鳥也。"
                },
                {
                    "paragraph": "彖曰：小過，小者過而亨也。",
                    "zhushu": "小者，謂凡諸小事也。過聲小事而通者也。"
                },
                {
                    "paragraph": "過以利貞，與時行也。",
                    "zhushu": "遇而得以利貞，應時宜也。施過於恭儉，利貞者也。"
                },
                {
                    "paragraph": "柔得中，是以小事吉也；剛失位而不中，是以不可大事也。",
                    "zhushu": "成大事者，必在剛也。柔而浸大，剥之道也。"
                },
                {
                    "paragraph": "有飛鳥之象焉，",
                    "zhushu": "不宜上，宜下，即飛鳥之象。"
                },
                {
                    "paragraph": "飛鳥遺之音，不宜上，宜下，大吉，上逆而下順也。",
                    "zhushu": "上則乘剛，逆也；下則承陽，順也。施過於不順，凶莫大焉；施過於順，過更變而爲吉也。"
                },
                {
                    "paragraph": "象曰：山上有雷，小過。君子以行過乎恭，喪過乎哀，用過乎儉。",
                    "zhushu": ""
                },
                {
                    "paragraph": "初六，飛鳥以凶。",
                    "zhushu": "小過，上逆下順，而應在上卦。進而之逆，无所錯足，飛鳥之凶也。"
                },
                {
                    "paragraph": "象曰：飛鳥以凶，不可如何也。",
                    "zhushu": ""
                },
                {
                    "paragraph": "六二，過其祖，遇其妣；不及其君，遇其臣，无咎。",
                    "zhushu": "過而得之謂之遇，在小過而當位，過而得之之謂也。祖，始也，謂初也。妣者，居内履中而正者也。過初而履二位，故曰過其祖而遇其妣。過而不至於僭，盡於臣位而巳，故曰不及其君，遇其臣，无咎。"
                },
                {
                    "paragraph": "象曰：不及其君，臣不可過也。",
                    "zhushu": ""
                },
                {
                    "paragraph": "九三，弗過防之，從或戕之，凶。",
                    "zhushu": "小過之世，大者不立，故令小者得過也。居下體之上，以陽當位，而不能先過防之，至令小者咸過而復應而從焉。其從之也，則戕之，凶至矣。故曰弗過防之，從或戕之，凶也。"
                },
                {
                    "paragraph": "象曰：從或戕之，凶如何也！",
                    "zhushu": ""
                },
                {
                    "paragraph": "九四，无咎，弗過遇之，往厲必戒，勿用永貞。",
                    "zhushu": "雖體陽爻而不居其位，不爲貴王，故得无咎也。失位在下，不能過者也。以其不能過，故得合於免咎之宜，故曰弗過遇之。夫宴安酖毒，不可懷也。處於小過不寧之時，而以陽居隂，不能有所爲者也。以此自守，免咎可也；以斯攸往，危之道也。不交於物，物亦弗與，无援之助，故危則必戒而巳，无所告救也。沈沒怯弱，自守而巳。以斯而處於羣小之中，未足任者也；故曰勿用永貞，言不足用之於永貞。"
                },
                {
                    "paragraph": "象曰：弗過遇之，位不當也；往厲必戒，終不可長也。",
                    "zhushu": ""
                },
                {
                    "paragraph": "六五，密雲不雨，自我西郊，公弋取彼在穴。",
                    "zhushu": "小過者，小者過，於大也。六得五位，隂之盛也，故密雲不雨，至于西郊也。夫雨者，隂布於上，而陽薄之而不得通，則烝而爲雨。今艮止於下而不交焉，故不雨也。是故，小畜尚往而亨，則不雨也。小過陽不上交，亦不雨也。雖隂，盛于上，未能行其施也。公者，臣之極也，五極隂盛，故稱公也。弋，射也。在穴者，隱伏之物也。小過者，過小而難未大作，猶在隱伏者也。以隂質治小過，能獲小過者也，故曰公弋取彼在穴也。除過之道，不在取之，足及密雲，未能雨也。"
                },
                {
                    "paragraph": "象曰：密雲不雨，已上也。",
                    "zhushu": "陽已上，故止也。"
                },
                {
                    "paragraph": "上六，弗遇，過之，飛鳥離之，凶。是謂災眚。",
                    "zhushu": "小人之過，遂至上極；過而不知限，至于亢也。過至於亢，將何所遇？飛而不已，將何所託？災自己致，復何言哉。"
                },
                {
                    "paragraph": "象曰：弗遇過之，已亢也。",
                    "zhushu": ""
                },
                {
                    "paragraph": "䷾",
                    "zhushu": "離下坎上。"
                },
                {
                    "paragraph": "旣濟：亨，小，利貞，初吉終亂。",
                    "zhushu": ""
                },
                {
                    "paragraph": "彖曰：旣濟亨，小者亨也。",
                    "zhushu": "旣濟者，以皆濟爲義者也。小者不遺，乃爲皆濟，故舉小者以明旣濟也。"
                },
                {
                    "paragraph": "利貞，剛柔正而位當也。",
                    "zhushu": "剛柔正而位當，則邪不可以行矣，故唯正乃利貞也。"
                },
                {
                    "paragraph": "初吉，柔得中也；終止則亂，其道窮也。",
                    "zhushu": "柔得中，則小者，亨也；柔不得中，則小者未亨；小者未亨，雖剛得正，則爲未旣濟也。故旣濟之要，在柔得中也。以旣濟爲家者，道極无進，終唯有亂，故曰初吉終亂。終亂不爲自亂，由止故亂，故曰終止則亂也。"
                },
                {
                    "paragraph": "象曰：水在火上，旣濟。君子以思患而豫防之。",
                    "zhushu": "存不忘亡，旣濟不忘未濟也。"
                },
                {
                    "paragraph": "初九，曳其輪，濡其尾，无咎。",
                    "zhushu": "最處旣濟之初，始濟者也。始濟未涉於燥，故輪曳而尾濡也。雖未造易，心无顧戀，志弃難者也。其於義也，无所咎矣。"
                },
                {
                    "paragraph": "象曰：曳其輪，義无咎也。",
                    "zhushu": ""
                },
                {
                    "paragraph": "六二，婦喪其茀，勿逐，七日得。",
                    "zhushu": "居中履正，處文明之盛，而應乎五，隂之光盛者也。然居初三之間，而近不相得，上不承三，下不比初，夫以光盛之隂，處於二陽之間，近而不相得，能无見侵乎？故曰喪其茀也。稱婦者，以明自有夫而它人侵之也。茀，首飾也。夫以中道執乎貞正，而見侵者，衆之所助也。處旣濟之時，不容邪道者也。時旣明峻，衆又助之，竊之者逃竄而莫之歸矣。量斯勢也，不過七日，不須己逐，而自得也。"
                },
                {
                    "paragraph": "象曰：七日得，以中道也。",
                    "zhushu": ""
                },
                {
                    "paragraph": "九三，髙宗伐鬼方，三年克之，小人勿用。",
                    "zhushu": "處旣濟之時，居文明之終，履得其位，是居衰而未能濟者，也，故伐鬼方，三年乃克也。君子處之，故能興也，小人居之，遂喪邦也。"
                },
                {
                    "paragraph": "象曰：三年克之，憊也。",
                    "zhushu": ""
                },
                {
                    "paragraph": "六四，繻有衣袽，終日戒。",
                    "zhushu": "繻，宜曰濡。衣袽，所以塞舟漏也。履得其正，而近不與三五相得。夫有隙之棄舟，而得濟者，有衣袽也。鄰於不親而得全者，終日戒也。"
                },
                {
                    "paragraph": "象曰：終日戒，有所疑也。",
                    "zhushu": ""
                },
                {
                    "paragraph": "九五，東鄰殺牛，不如西鄰之禴祭，實受其福。",
                    "zhushu": "牛，祭之盛者也。禴，祭之薄者也。居旣濟之時，而處尊位，物皆濟矣，將何爲焉？其所務者，祭祀而已。祭祀之盛，莫盛脩德，故沼沚之毛，蘋繫之菜，可羞於鬼神。故黍稷非馨，明德惟馨。是以東鄰殺牛，不如西鄰之禴祭，實受其福也。"
                },
                {
                    "paragraph": "象曰：東鄰殺牛，不如西鄰之時也。",
                    "zhushu": "在於合時，不在於豐也。"
                },
                {
                    "paragraph": "實受其福，吉大來也。",
                    "zhushu": ""
                },
                {
                    "paragraph": "上六，濡其首，厲。",
                    "zhushu": "處旣濟之極，旣濟道窮，則之於未濟，之於未濟，則首先犯焉。過進不巳，則遇於難，故濡其首也。將没不久，危莫先焉。"
                },
                {
                    "paragraph": "象曰：濡其首厲，何可久也。",
                    "zhushu": ""
                },
                {
                    "paragraph": "䷿",
                    "zhushu": "坎下離上。"
                },
                {
                    "paragraph": "未濟：亨。小狐汔濟，濡其尾，无攸利。",
                    "zhushu": ""
                },
                {
                    "paragraph": "彖曰：未濟，亨，柔得中也。",
                    "zhushu": "以柔處中，不違剛也；能納剛健，故得亨也。"
                },
                {
                    "paragraph": "小狐汔濟，未出中也。",
                    "zhushu": "小狐不能渉大川，須汔然後乃能濟。處未濟之時，必剛健拔難，然後乃能濟。汔乃能濟，未能出險之中。"
                },
                {
                    "paragraph": "濡其尾，无攸利，不續終也。",
                    "zhushu": "小狐雖能渡，而无餘力，將濟而濡其尾，力竭於斯，不能續終，險難猶未足以濟也。濟未濟者，必有餘力也。"
                },
                {
                    "paragraph": "雖不當位，剛柔應也。",
                    "zhushu": "位不當，故未濟；剛柔應，故可濟。"
                },
                {
                    "paragraph": "象曰：火在水上，未濟。君子以愼辨物居方。",
                    "zhushu": "辨物居方，令物各當其所也。"
                },
                {
                    "paragraph": "初六，濡其尾，吝。",
                    "zhushu": "處未濟之初，最居險下，不可以濟者也。而欲之其應，進則溺身。未濟之始，始於旣濟之上六也。濡其首猶不反，至于濡其尾，不知紀極者也。然以隂處下，非爲進亢，遂其志者也。困則能反，故不曰凶。事在已量，而必困乃反，頑亦甚矣，故曰吝也。"
                },
                {
                    "paragraph": "象曰：濡其尾，亦不知極也。",
                    "zhushu": ""
                },
                {
                    "paragraph": "九二，曳其輪，貞吉。",
                    "zhushu": "體剛履中，而應於五，五體隂柔，應與而不自任者也。居未齊之時，處險難之中，體剛中之質，而見任與，拯救危難，經綸屯蹇者也。用健施難，循難在正，而不違中，故曳其輪，貞吉也。"
                },
                {
                    "paragraph": "象曰：九二貞吉，中以行正也。",
                    "zhushu": "位雖不正，中以行正也。"
                },
                {
                    "paragraph": "六三，未濟，征凶。利渉大川。",
                    "zhushu": "以隂之質，失位居險，不能自濟者也。以不正之身，力不能自濟，而求進焉，喪其身也，故曰征凶也。二能拯難，而己比之，棄己委二，載二而行，溺可得乎？何憂未濟？故曰利渉大川。"
                },
                {
                    "paragraph": "象曰：未濟征凶，位不當也。",
                    "zhushu": ""
                },
                {
                    "paragraph": "九四，貞吉，悔亡。震用伐鬼方，三年有賞于大國。",
                    "zhushu": "處未濟之時，而出險難之上，居文明之初。體乎剛質，以近至尊，雖履非其位，志在乎正，則吉而悔亡矣。其志得行，靡禁其威，故曰震用伐鬼方也。伐鬼方者，興㐮之征也，故每至興衰而取義焉。處文明之𥘉，始出於難，其德未盛，故曰三年也。五居尊以柔，體乎文明之盛，不奪物功者也，故以大國賞之也。"
                },
                {
                    "paragraph": "象曰：貞吉悔亡，志行也。",
                    "zhushu": ""
                },
                {
                    "paragraph": "六五，貞吉，无悔。君子之光，有孚，吉。",
                    "zhushu": "以柔居尊處文明之盛，爲未濟之主，故必正然後乃吉，吉乃得无悔也。夫以柔順文明之質，居於尊位，付與於能，而不自役，使武以文，御剛以柔，斯誠君子之光也。付物以能，而不疑也，物則竭力，功斯克矣，故曰有孚，吉。"
                },
                {
                    "paragraph": "象曰：君子之光，其暉吉也。",
                    "zhushu": ""
                },
                {
                    "paragraph": "上九，有孚于飲酒，无咎。濡其首，有孚，失是。",
                    "zhushu": "未濟之極，則反於旣濟。旣濟之道，所任者當也。所任者當，則可信之无疑，而已逸焉，故曰有孚于飲酒，无咎也。以其能信於物，故得逸豫而不憂於事之廢。苟不憂於事之廢，而耽樂之甚，則至于失節矣。由於有孚，失於是矣，故曰濡其首，有孚，失是也。"
                },
                {
                    "paragraph": "象曰：飲酒濡首，亦不知節也。",
                    "zhushu": ""
                }
            ]
        },
        {
            "name": "周易繫辭上第七",
            "paragraphs": [
                {
                    "paragraph": "周易繫辭上第七",
                    "zhushu": "",
                    "type": 1
                },
                {
                    "paragraph": "天尊地卑，乾坤定矣。",
                    "zhushu": "乾坤，其易之門戸，先明天尊地卑，以定乾坤之體。"
                },
                {
                    "paragraph": "卑髙以陳，貴賤位矣。",
                    "zhushu": "天尊地卑之義旣列，則渉乎萬物，貴賤之位明矣。"
                },
                {
                    "paragraph": "動靜有常，剛柔斷矣。",
                    "zhushu": "剛動而柔止也。動止得其常體，則剛柔之分著矣。"
                },
                {
                    "paragraph": "方以類聚，物以羣分，吉凶生矣。",
                    "zhushu": "方有類，物有羣，則有同有異，有聚有分也。順其所同則吉，乖其所趣則凶，故吉凶生矣。"
                },
                {
                    "paragraph": "在天成象，在地成形，變化見矣。",
                    "zhushu": "象，况日月星辰；形，況山川草木也。縣象運轉以成昬明，山澤通氣而雲行雨施，故變化見矣。"
                },
                {
                    "paragraph": "是故剛柔相摩，",
                    "zhushu": "相切摩也。言隂陽之交感也。"
                },
                {
                    "paragraph": "八卦相盪。",
                    "zhushu": "相推盪也。言運化之推移。"
                },
                {
                    "paragraph": "鼔之以雷霆，潤之以風雨；日月運行，一寒一暑。乾道成男，坤道成女。乾知大始，坤作成物。乾以易知，坤以簡能；",
                    "zhushu": "天地之道，不爲而善始，不勞而善成，故曰易簡。"
                },
                {
                    "paragraph": "易則易知，簡則易從；易知則有親，易從則有功；",
                    "zhushu": "順萬物之情，故曰有親。通天下之志，故曰有功。"
                },
                {
                    "paragraph": "有親則可久，有功則可大；",
                    "zhushu": "有易簡之德，則能成可久可大之功。"
                },
                {
                    "paragraph": "可久則賢人之德，可大則賢人之業。",
                    "zhushu": "天地易簡，萬物各載其形。聖人不爲，羣方各遂其業。德業旣成，則入於形噐，故以賢人目其德業。"
                },
                {
                    "paragraph": "易簡而天下之理得矣；",
                    "zhushu": "天下之理，莫不由於易簡，而各得順其分位也。"
                },
                {
                    "paragraph": "天下之理得，而成位乎其中矣。",
                    "zhushu": "成位，況立象也。極易簡，則通天下之理，通天下之理，故能成象。並乎天地，言其中，則明並天地也。"
                },
                {
                    "paragraph": "聖人設卦觀象，",
                    "zhushu": "此緫言也。"
                },
                {
                    "paragraph": "繫辭焉而明吉凶，剛柔相推而生變化。",
                    "zhushu": "繫辭所以明吉凶，剛柔相推，所以明變化也。吉凶者，存乎人事也。變化者，存乎運行也。"
                },
                {
                    "paragraph": "是故吉凶者，失得之象也；",
                    "zhushu": "由有失得，故吉凶生。"
                },
                {
                    "paragraph": "悔吝者，憂虞之象也。",
                    "zhushu": "失得之微者，足以致憂虞而已，故曰悔吝。"
                },
                {
                    "paragraph": "變化者，進退之象也。",
                    "zhushu": "往復相推，迭進退也。"
                },
                {
                    "paragraph": "剛柔者，晝夜之象也。",
                    "zhushu": "晝則陽剛，夜則隂柔。始緫言吉凶變化，而下別明悔吝、晝夜者，悔吝則吉凶之類，晝夜亦變化之道。吉凶之類，則同因繫辭而明，變化之道，則俱由剛柔而著，故始緫言之。下則明失得之輕重，辨變化之小大，故别序其義也。"
                },
                {
                    "paragraph": "六爻之動，三極之道也。",
                    "zhushu": "三極，三材也。兼三材之道，故能見吉凶，成變化也。"
                },
                {
                    "paragraph": "是故君子所居而安者，《易》之序也。",
                    "zhushu": "序，易象之次序。"
                },
                {
                    "paragraph": "所樂而玩者，爻之辭也。是故君子居則觀其象而玩其辭，動則觀其變而玩其占。是以自天祐之，吉无不利。",
                    "zhushu": ""
                },
                {
                    "paragraph": "彖者，言乎象者也；",
                    "zhushu": "彖緫，一卦之義也。"
                },
                {
                    "paragraph": "爻者，言乎變者也。",
                    "zhushu": "爻，各言其變也。"
                },
                {
                    "paragraph": "吉凶者，言乎其失得也。悔吝者，言乎其小疵也。无咎者，善補過也。是故列貴賤者存乎位，",
                    "zhushu": "爻之所處曰位。六位有貴賤也。"
                },
                {
                    "paragraph": "齊小大者存乎卦，",
                    "zhushu": "卦有小大也。齊，猶言辯也，即彖者言乎象也。"
                },
                {
                    "paragraph": "辯吉凶者存乎辭，",
                    "zhushu": "辭，爻辭也。即爻者，言乎變也。言象所以明小大，言變所以明吉凶。故小大之義存乎卦，吉凶之狀見乎爻。至於悔吝无咎，其例一也。吉凶悔吝，小疵无咎，皆生乎變。事有小大，故下歷言五者之差也。"
                },
                {
                    "paragraph": "憂悔吝者存乎介，",
                    "zhushu": "介，纎介也。王弼曰：憂悔吝之時，其介不可慢也。即悔吝者，言乎小疵也。"
                },
                {
                    "paragraph": "震无咎者存乎悔。",
                    "zhushu": "无咎者，善補過也。震，動也。故動而无咎，存乎其悔過也。"
                },
                {
                    "paragraph": "是故卦有小大，辭有險易。",
                    "zhushu": "其道光明曰大，君子道消曰小。之泰則其辭易，之否則其辭險。"
                },
                {
                    "paragraph": "辭也者，各指其所之。《易》與天地準，",
                    "zhushu": "作易以準天地，"
                },
                {
                    "paragraph": "故能彌綸天地之道。仰以觀於天文，俯以察於地理，是故知幽明之故。原始反終，故知死生之說。",
                    "zhushu": "幽明者，有形无形之象；死生者，始終之數也。"
                },
                {
                    "paragraph": "精氣爲物，遊魂爲變，",
                    "zhushu": "精氣烟煴，聚而成物，聚極則散，而遊魂爲變也。遊魂，言其遊散也。"
                },
                {
                    "paragraph": "是故知鬼神之情狀",
                    "zhushu": "。盡聚散之理，則能知變化之道，无幽而不通也。"
                },
                {
                    "paragraph": "與天地相似，故不違；",
                    "zhushu": "德合天地，故曰相似。"
                },
                {
                    "paragraph": "知周乎萬物，而道濟天下，故不過；",
                    "zhushu": "知周萬物，則能以道濟天下也。"
                },
                {
                    "paragraph": "旁行而不流，",
                    "zhushu": "應變旁通，而不流淫也。"
                },
                {
                    "paragraph": "樂天知命，故不憂；",
                    "zhushu": "順天之化，故曰樂也。"
                },
                {
                    "paragraph": "安土敦乎仁，故能愛。",
                    "zhushu": "安土敦仁者，萬物之情也。物順其情，則仁功贍矣。"
                },
                {
                    "paragraph": "範圍天地之化而不過，",
                    "zhushu": "範圍者，擬範天地，而周備其理也。"
                },
                {
                    "paragraph": "曲成萬物而不遺，",
                    "zhushu": "曲成者，乘變以應物，不係一方者也，則物宜得矣。"
                },
                {
                    "paragraph": "通乎晝夜之道而知，",
                    "zhushu": "通幽明之故，則无不知也。"
                },
                {
                    "paragraph": "故神无方而《易》无體。",
                    "zhushu": "自此以上，皆言神之所爲也。方、體者，皆係於形器者也。神則隂陽不測，易則唯變所適，不可以一方、一體明。"
                },
                {
                    "paragraph": "一隂一陽之謂道。",
                    "zhushu": "道者何？无之稱也，无不通也，无不由也。況之曰道，寂然无體，不可爲象，必有之用極，而无之功顯，故至乎神无方，而易无體，而道可見矣。故窮變以盡神，因神以明道。隂陽雖殊，无一以待之。在隂爲无隂，隂以之生；在陽爲无陽，陽以之成。故曰一隂一陽也。"
                },
                {
                    "paragraph": "繼之者善也，成之者性也。仁者見之謂之仁，知者見之謂之知，",
                    "zhushu": "仁者資道以見其仁，知者資道以見其知，各盡其分。"
                },
                {
                    "paragraph": "百姓日用而不知，故君子之道鮮矣。",
                    "zhushu": "君子體道以爲用也。仁知則滯於所見。百姓則日用而不知，體斯道者，不亦鮮矣？故常无欲，以觀其妙，始可以語至而言極也。"
                },
                {
                    "paragraph": "顯諸仁，藏諸用，",
                    "zhushu": "衣被萬物，故曰顯諸仁。日用而不知，故曰藏諸用。"
                },
                {
                    "paragraph": "鼓萬物而不與聖人同憂。",
                    "zhushu": "萬物由之以化，故曰鼓萬物也。聖人雖體道以爲用，未能全无以爲體，故順通天下，則有經營之功也。"
                },
                {
                    "paragraph": "盛德大業至矣哉！",
                    "zhushu": "夫物之所以通，事之所以理，莫不由乎道也。聖人功用之母，體同乎道，盛德大業，所以能至。"
                },
                {
                    "paragraph": "富有之謂大業，",
                    "zhushu": "廣大悉備，故曰富有。"
                },
                {
                    "paragraph": "日新之謂盛德。",
                    "zhushu": "體化合變，故曰日新。"
                },
                {
                    "paragraph": "生生之謂易，",
                    "zhushu": "隂陽轉易，以成化生。"
                },
                {
                    "paragraph": "成象之謂乾，",
                    "zhushu": "擬乾之象。"
                },
                {
                    "paragraph": "效法之謂坤，",
                    "zhushu": "效坤之法。"
                },
                {
                    "paragraph": "極數知來之謂占，通變之謂事，",
                    "zhushu": "物窮則變，變而通之，事之所由生也。"
                },
                {
                    "paragraph": "隂陽不測之謂神。",
                    "zhushu": "神也者，變化之極，妙萬物而爲言，不可以形詰首也。故曰隂陽不測。嘗試論之曰：原夫兩儀之運，萬物之動，豈有使之然哉。莫不獨化於大虚，欻爾而自造矣。造之非我，理自玄應；化之无主，數自冥運。故不知所以然，而況之神。是以明兩儀以大極爲始，變化而稱極乎神也。夫唯知天之所爲者，窮理體化，坐忘遺照，至虚而善應，則以道爲稱。不思而玄覽，則以神爲名。蓋資道而同乎道，由神而冥於神者也。"
                },
                {
                    "paragraph": "夫《易》，廣矣大矣！以言乎逺則不禦，",
                    "zhushu": "窮幽極深，无所止也。"
                },
                {
                    "paragraph": "以言乎邇則靜而正，",
                    "zhushu": "則近而當。"
                },
                {
                    "paragraph": "以言乎天地之閒則備矣。夫乾，其靜也專，其動也直，是以大生焉。",
                    "zhushu": "專，專一也。直，剛正也。"
                },
                {
                    "paragraph": "夫坤，其靜也翕，其動也闢，是以廣生焉。",
                    "zhushu": "翕，歛也。止則翕歛其氣，動則闢開以生物也。乾統天首物，爲變化之元，通乎形外者也。坤則順以承陽，功盡於已，用止乎形者也。故乾以專直言乎其材，坤以翕闢言乎其形。"
                },
                {
                    "paragraph": "廣大配天地，變通配四時，隂陽之義配日月，易簡之善配至德。",
                    "zhushu": "易之所載，配此四義。"
                },
                {
                    "paragraph": "子曰：“《易》其至矣乎！夫《易》，聖人所以崇德而廣業也。",
                    "zhushu": "窮理入神，其德崇也。兼濟萬物，其業廣也。"
                },
                {
                    "paragraph": "知崇禮卑，",
                    "zhushu": "知以崇爲貴，禮以卑爲用。"
                },
                {
                    "paragraph": "崇效天，卑法地。",
                    "zhushu": "極知之崇，象天髙而統物；備禮之用，象地廣而載物也。"
                },
                {
                    "paragraph": "天地設位，而《易》行乎其中矣。",
                    "zhushu": "天地者，易之門戸，而易之爲義，兼周萬物，故曰行乎其中矣。"
                },
                {
                    "paragraph": "成性存存，道義之門。",
                    "zhushu": "物之存，成，由乎道義也。"
                },
                {
                    "paragraph": "聖人有以見天下之賾，而擬諸其形容，象其物宜，",
                    "zhushu": "乾剛坤柔，各有其體，故曰擬諸形容。"
                },
                {
                    "paragraph": "是故謂之象。聖人有以見天下之動，而觀其㑹通，以行其典禮，",
                    "zhushu": "典禮，適時之所用。"
                },
                {
                    "paragraph": "繫辭焉以斷其吉凶，是故謂之爻。言天下之至賾，而不可惡也；言天下之至動，而不可亂也。",
                    "zhushu": "易之爲書，不可逺也。惡之則逆於順，錯之則乖於理。"
                },
                {
                    "paragraph": "擬之而後言，議之而後動，擬議以成其變化。",
                    "zhushu": "擬議以動，則盡變化之道。"
                },
                {
                    "paragraph": "“鳴鶴在隂，其子和之。我有好爵，吾與爾靡之。”",
                    "zhushu": "鶴鳴則子和，脩誠則物應。我有好爵，與物散之，物亦以善應也。明擬議之道，継以斯義者，誠以吉凶失得存乎所動。同乎道者，道亦得之；同乎失者，失亦違之。莫不以同相順，以類相應，動之斯來，綏之斯至。鶴鳴于隂，氣同則和。出言戸庭，千里或應。出言猶然，況其大者乎；千里或應，況其邇者乎。故夫憂悔吝者，存乎纎介；定失得者，愼於樞機。是以君子擬議以動，愼其微也。"
                },
                {
                    "paragraph": "子曰：“君子居其室，出其言善，則千里之外應之，况其邇者乎？居其室，出其言不善，則千里之外違之，况其邇者乎？言出乎身，加乎民；行發乎邇，見乎逺。言行，君子之樞機。",
                    "zhushu": "樞機，制動之主。"
                },
                {
                    "paragraph": "樞機之發，榮辱之主也。言行，君子之所以動天地也，可不愼乎？”“同人，先號咷而後笑。”子曰：“君子之道，或出或處，或黙或語。二人同心，其利斷金。",
                    "zhushu": "同人終獲後笑者，以有同心之應也。夫所况同者，豈係乎一方哉？君子出處黙語，不違其中，則其迹雖異，道同則應。"
                },
                {
                    "paragraph": "同心之言，其臭如蘭。”“初六，藉用白茅，无咎。”子曰：“苟錯諸地而可矣。藉之用茅，何咎之有？愼之至也。夫茅之爲物薄，而用可重也。愼斯術也以往，其无所失矣。”“勞謙，君子有終，吉。”子曰：“勞而不伐，有功而不德，厚之至也，語以其功下人者也。德言盛，禮言㳟。謙也者，致㳟以存其位者也。”“亢龍有悔。”子曰：“貴而無位，髙而无民，賢人在下位而无輔，是以動而有悔也。”“不出戸庭，无咎。”子曰：“亂之所生也，則言語以爲階。君不密則失臣，臣不密則失身。幾事不密則害成。是以君子愼密而不出也。”子曰：“作《易》者，其知盗乎？",
                    "zhushu": "言盗亦乘釁而至也。"
                },
                {
                    "paragraph": "《易》曰‘負且乘，致宼至。’負也者，小人之事也；乘也者，君子之噐也。小人而乘君子之噐，盗思奪之矣；上慢下暴，盗思伐之矣。慢藏誨盗，冶容誨淫。《易》曰‘負且乘，致㓂至’，盗之招也。”",
                    "zhushu": ""
                },
                {
                    "paragraph": "大衍之數五十，其用四十有九，",
                    "zhushu": "王弼曰：演天地之數，所頼者五十也。其用四十有九，則其一不用也。不用而用以之通，非數而數以之成，斯易之大極也。四十有九，數之極也。夫无不可以无明，必因於有，故常於有物之極，而必明其所由之宗也。"
                },
                {
                    "paragraph": "分而爲二以象兩，掛一以象三，揲之以四以象四時，歸竒於扐以象閏。五歳再閏，故再扐而後掛。",
                    "zhushu": "竒，况四揲之餘，不足復揲者也。分而爲二，旣揲之餘，合掛於一，故曰再扐而後掛。凡閏，十九年七閏爲一章，五歲再閏者二，故略擧其凡也。"
                },
                {
                    "paragraph": "天數五，",
                    "zhushu": "五竒也。"
                },
                {
                    "paragraph": "地數五，",
                    "zhushu": "五耦也。"
                },
                {
                    "paragraph": "五位相得而各有合。",
                    "zhushu": "天地之數各五，五數相配，以合成金、木、水、火、土。"
                },
                {
                    "paragraph": "天數二十有五，",
                    "zhushu": "五竒合爲二十五。"
                },
                {
                    "paragraph": "地數三十，",
                    "zhushu": "五耦合爲三十，"
                },
                {
                    "paragraph": "凡天地之數五十有五，此所以成變化而行鬼神也。",
                    "zhushu": "變化以此成，鬼神以此行。"
                },
                {
                    "paragraph": "《乾》之策二百一十有六，",
                    "zhushu": "陽爻六，一爻三十六策，六爻二百一十六策。"
                },
                {
                    "paragraph": "《坤》之策百四十有四，",
                    "zhushu": "隂爻六，一爻二十四策，六爻一百四十四策。"
                },
                {
                    "paragraph": "凡三百有六十，當期之日。二篇之策，萬有一千五百二十，當萬物之數也。",
                    "zhushu": "二篇三百八十四爻，隂陽各半，合萬一千五百二十策。"
                },
                {
                    "paragraph": "是故四營而成《易》，",
                    "zhushu": "分而爲二以象兩，一營也；掛一以象三，二營也；揲之以四，三營也；歸竒於扐，四營也。"
                },
                {
                    "paragraph": "十有八變而成卦，八卦而小成。引而伸之，",
                    "zhushu": "伸之六十四卦，"
                },
                {
                    "paragraph": "觸類而長之，天下之能事畢矣。顯道",
                    "zhushu": "顯，明也。"
                },
                {
                    "paragraph": "神德行，",
                    "zhushu": "由神以成其用。"
                },
                {
                    "paragraph": "是故可與酬酢，可與祐神矣。",
                    "zhushu": "可與應對，萬物之求助，成神化之功也。酬酢，猶應對也。"
                },
                {
                    "paragraph": "子曰：“知變化之道者，其知神之所爲乎！”",
                    "zhushu": "夫變化之道，不爲而自然，故知變化者，則知神之所爲。"
                },
                {
                    "paragraph": "《易》有聖人之道四焉：以言者尚其辭，以動者尚其變，以制噐者尚其象，以卜筮者尚其占。",
                    "zhushu": "此四者存乎噐象，可得而用也。"
                },
                {
                    "paragraph": "是以君子將有爲也，將有行也，問焉而以言，其受命也如響，无有逺近幽深，遂知來物。非天下之至精，其孰能與於此？參伍以變，錯綜其數。通其變，遂成天地之文；極其數，遂定天下之象。非天下之至變，其孰能與於此？《易》无思也，无爲也，寂然不動，感而遂通天下之故。非天下之至神，其孰能與於此？",
                    "zhushu": "夫非忘象者，則無以制象；非遺數者，无以極數。至精者，无籌策而不可亂；至變者，體一而无不周；至神者，寂然而无不應。斯盖功用之母，象數所由立。故曰：非至精、至變、至神，則不得與於斯也。"
                },
                {
                    "paragraph": "夫《易》，聖人之所以極深而研幾也。唯深也，故能通天下之志；唯幾也，故能成天下之務；",
                    "zhushu": "極未形之理則曰深，適動微之㑹則曰幾。"
                },
                {
                    "paragraph": "唯神也，故不疾而速，不行而至。子曰“《易》有聖人之道四焉”者，此之謂也。",
                    "zhushu": "四者由聖道以成，故曰聖人之道。"
                },
                {
                    "paragraph": "天一、地二，天三、地四，天五、地六，天七、地八，天九、地十。",
                    "zhushu": "易以極數通神明之德，故明易之道，先舉天地之數也。"
                },
                {
                    "paragraph": "子曰：“夫《易》何爲者也？夫《易》開物成務，冐天下之道，如斯而已者也。”",
                    "zhushu": "冐，覆也。言易通萬物之志，成天下之志，其道可以覆冐天下也。"
                },
                {
                    "paragraph": "是故聖人以通天下之志，以定天下之業，以斷天下之疑。是故蓍之德圎而神，卦之德方以知，",
                    "zhushu": "圎者，運而不窮，方者，止而有分。言蓍以圎象神，卦以方象知也。唯變所適，无數不周，故曰圎。卦列爻分，各有其體，故曰方也。"
                },
                {
                    "paragraph": "六爻之義易以貢。",
                    "zhushu": "貢，告也。六爻變易，以告吉凶。"
                },
                {
                    "paragraph": "聖人以此洗心，",
                    "zhushu": "洗濯萬物之心。"
                },
                {
                    "paragraph": "退藏於密，",
                    "zhushu": "言其道深微，萬物日用而不能知其原，故曰退藏於密，猶藏諸用也。"
                },
                {
                    "paragraph": "吉凶與民同患。",
                    "zhushu": "表吉凶之象，以同民所憂患之事，故曰吉凶與民同患也。"
                },
                {
                    "paragraph": "神以知來，知以藏往。",
                    "zhushu": "明蓍卦之用，同神知也。蓍定數於始，於卦爲來。卦成象於終、於蓍爲往。往來之用相成、猶神知也。"
                },
                {
                    "paragraph": "其孰能與此哉？古之聦明叡知，神武而不殺者夫。",
                    "zhushu": "服萬物而不以威刑也。"
                },
                {
                    "paragraph": "是以明於天之道，而察於民之故，是興神物以前民用。",
                    "zhushu": "定吉凶於始也。"
                },
                {
                    "paragraph": "聖人以此齊戒，",
                    "zhushu": "洗心曰齊。防患曰戒。"
                },
                {
                    "paragraph": "以神明其德夫。是故闔戸之謂坤，",
                    "zhushu": "坤道包物，"
                },
                {
                    "paragraph": "闢戸謂之乾，",
                    "zhushu": "乾道施生。"
                },
                {
                    "paragraph": "一闔一闢謂之變，往來不窮謂之通，見乃謂之象，",
                    "zhushu": "兆見曰象。"
                },
                {
                    "paragraph": "形乃謂之噐，",
                    "zhushu": "成形曰噐。"
                },
                {
                    "paragraph": "制而用之謂之法，利用出入，民咸用之謂之神。",
                    "zhushu": ""
                },
                {
                    "paragraph": "是故《易》有大極，是生兩儀，",
                    "zhushu": "夫有必始於无，故大極生兩儀也。大極者，无稱之稱，不可得而名，取其有之所極，况之大極者也。"
                },
                {
                    "paragraph": "兩儀生四象，四象生八卦，",
                    "zhushu": "卦以象之，"
                },
                {
                    "paragraph": "八卦定吉凶，",
                    "zhushu": "八卦旣立，則吉凶可定。"
                },
                {
                    "paragraph": "吉凶生大業。",
                    "zhushu": "旣定吉凶，則廣大悉備。"
                },
                {
                    "paragraph": "是故法象莫大乎天地，變通莫大乎四時，縣象著明莫大乎日月，崇髙莫大乎冨貴。",
                    "zhushu": "位所以一天下之動，而濟萬物。"
                },
                {
                    "paragraph": "備物致用，立成噐以爲天下利，莫大乎聖人。探賾索隱，鉤深致逺，以定天下之吉凶，成天下之亹亹者，莫大乎蓍龜。是故天生神物，聖人則之；天地變化，聖人效之；天垂象，見吉凶，聖人象之；河出圗，洛出書，聖人則之。《易》有四象，所以示也；繫辭焉，所以告也；定之以吉凶，所以斷也。《易》曰：“自天祐之，吉无不利。”子曰：“祐者，助也。天之所助者，順也；人之所助者，信也。履信思乎順，又以尚賢也。是以‘自天祐之，吉无不利’也。”",
                    "zhushu": ""
                },
                {
                    "paragraph": "子曰：“書不盡言，言不盡意。然則聖人之意其不可見乎？”子曰：聖人立象以盡意，設卦以盡情僞，繫辭焉以盡其言，變而通之以盡利，",
                    "zhushu": "極變通之數，則盡利也。故曰易窮則變，變則通，通則久。"
                },
                {
                    "paragraph": "鼔之舞之以盡神。乾坤，其《易》之緼耶？",
                    "zhushu": "緼，淵奥也。"
                },
                {
                    "paragraph": "乾坤成列，而《易》立乎其中矣；乾坤毁，則無以見《易》。《易》不可見，則乾坤或幾乎息矣。是故形而上者謂之道，形而下者謂之噐，化而裁之謂之變，",
                    "zhushu": "因而制其㑹通，適變之道也。"
                },
                {
                    "paragraph": "推而行之謂之通，",
                    "zhushu": "乗變而往者，無不通也。"
                },
                {
                    "paragraph": "舉而錯之天下之民，謂之事業。",
                    "zhushu": "事業所以濟物，故舉而錯之於民。"
                },
                {
                    "paragraph": "是故夫象，聖人有以見天下之賾，而擬諸其形容，象其物冝，是故謂之象。聖人有以見天下之動，而觀其㑹通，以行其典禮，繫辭焉以斷其吉凶，是故謂之爻。極天下之賾者存乎卦，鼓天下之動者存乎辭；",
                    "zhushu": "辭，爻辭也。爻以鼔動，效天下之動也。"
                },
                {
                    "paragraph": "化而裁之存乎變；推而行之存乎通；神而明之存乎其人；",
                    "zhushu": "體神而明之，不假於象，故存乎其人。"
                },
                {
                    "paragraph": "黙而成之，不言而信，存乎德行。",
                    "zhushu": "德行，賢人之德行也。順足於内，故黙而成之也。體與理㑹，故不言而信也。"
                }
            ]
        },
        {
            "name": "周易繫辭下第八",
            "paragraphs": [
                {
                    "paragraph": "周易繫辭下第八",
                    "zhushu": "",
                    "type": 1
                },
                {
                    "paragraph": "八卦成列，象在其中矣；",
                    "zhushu": "備天下之象也。"
                },
                {
                    "paragraph": "因而重之，爻在其中矣；",
                    "zhushu": "夫八卦備天下之理，而未極其變，故因而重之，以象其動用，擬諸形容，以明治亂之冝，觀其所應，以著適時之功，則爻卦之義，所存各異，故爻在其中矣。"
                },
                {
                    "paragraph": "剛柔相推，變在其中矣；繫辭焉而命之，動在其中矣。",
                    "zhushu": "剛柔相推，况八卦相盪，或否或泰，繫辭焉而斷其吉凶。况之六爻，動以適時者也。立卦之義，則見於彖、象，適時之功，則存之爻辭，王氏之例詳矣。"
                },
                {
                    "paragraph": "吉凶悔吝者，生乎動者也；",
                    "zhushu": "有變動而後有吉凶。"
                },
                {
                    "paragraph": "剛柔者，立本者也；變通者，趣時者也；",
                    "zhushu": "立本况卦，趣時况爻。"
                },
                {
                    "paragraph": "吉凶者，貞勝者也；",
                    "zhushu": "貞者，正也，一也。夫有動則未免乎累，殉吉則未離乎凶，盡㑹通之變，而不累於吉凶者，其唯貞者乎？老子曰：王侯得一以爲天下貞。萬變雖殊，可以執一御也。"
                },
                {
                    "paragraph": "天地之道，貞觀者也；",
                    "zhushu": "明夫天地萬物，莫不保其貞，以全其用也。"
                },
                {
                    "paragraph": "日月之道，貞明者也；天下之動，貞夫一者也。夫乾，確然示人易矣；夫坤，隤然示人簡矣。",
                    "zhushu": "確，剛貌也。隤，柔貌也。乾坤皆恒一其德，物由以成，故簡易也。"
                },
                {
                    "paragraph": "爻也者，效此者也；象也者，像此者也。爻象動乎内，",
                    "zhushu": "兆數見於卦也。"
                },
                {
                    "paragraph": "吉凶見乎外，",
                    "zhushu": "失得驗於事也。"
                },
                {
                    "paragraph": "功業見乎變，",
                    "zhushu": "功業由變以興，故見乎變也。"
                },
                {
                    "paragraph": "聖人之情見乎辭。",
                    "zhushu": "辭也者，各指其所之，故曰情也。"
                },
                {
                    "paragraph": "天地之大德曰生，",
                    "zhushu": "施生而不爲，故能常生，故曰大德也。"
                },
                {
                    "paragraph": "聖人之大寳曰位",
                    "zhushu": "夫无用則无所寳，有用則，有所寳也。无用而常足者，莫妙乎道；有用而弘道者，莫大乎位。故曰聖人之大寳曰位"
                },
                {
                    "paragraph": "。何以守位？曰仁。何以聚人？曰財。",
                    "zhushu": "財所以資物生也。"
                },
                {
                    "paragraph": "理財正辭，禁民爲非曰義。",
                    "zhushu": ""
                },
                {
                    "paragraph": "古者包犧氏之王天下也，仰則觀象於天，俯則觀法於地，觀鳥獸之文，與地之宜，",
                    "zhushu": "聖人之作易，无大不極，无微不究。大則取象天地，細則觀鳥獸之文，與地之冝也。"
                },
                {
                    "paragraph": "近耴諸身，逺耴諸物，於是始作八卦，以通神明之德，以類萬物之情。作結繩而爲㒺罟，以佃以漁，盖耴諸離。",
                    "zhushu": "離，麗也。罔罟之用，必審物之所麗也。魚麗于水，獸麗于山也。"
                },
                {
                    "paragraph": "包犧氏沒，神農氏作，斵木爲耜，揉木爲耒，耒耨之利，以敎天下，盖取諸益。",
                    "zhushu": "制噐致豐，以益萬物。"
                },
                {
                    "paragraph": "日中爲市，致天下之民，聚天下之貨，交易而退，各得其所，盖耴諸噬嗑。",
                    "zhushu": "噬嗑，合也。市人之所聚，異方之所合，設法以合物，噬嗑之義也。"
                },
                {
                    "paragraph": "神農氏没，黃帝、尭、舜氏作，通其變，使民不倦，",
                    "zhushu": "通物之變，故樂其噐用，不懈倦也。"
                },
                {
                    "paragraph": "神而化之，使民宜之。易窮則變，變則通，通則久，",
                    "zhushu": "通變則無窮，故可久。"
                },
                {
                    "paragraph": "是以“自天祐之，吉无不利”。黃帝、堯、舜垂衣裳而天下治，盖耴諸乾坤。",
                    "zhushu": "垂衣裳以辨貴賤，乾尊坤卑之義也。"
                },
                {
                    "paragraph": "刳木爲舟，剡木爲楫，舟楫之利，以濟不通，致逺以利天下，盖耴諸隨。",
                    "zhushu": "隨，隨宜也。服牛乘馬，隨物所之，各得其宜也。"
                },
                {
                    "paragraph": "重門擊柝，以待賔客，葢耴諸豫。",
                    "zhushu": "耴其備豫。"
                },
                {
                    "paragraph": "斷木爲杵，掘地爲臼，臼杵之利，萬民以濟，盖耴諸小過。",
                    "zhushu": "以小用而濟物也。"
                },
                {
                    "paragraph": "弦木爲弧，剡木爲矢，弧矢之利，以威天下，盖耴諸暌。",
                    "zhushu": "睽，乖也。物乖則爭興。弧矢之用，所以威乖爭也。"
                },
                {
                    "paragraph": "上古穴居而野處，後丗聖人易之以宫室，上棟下宇，以待風雨，蓋取諸大壯。",
                    "zhushu": "宫室壯大於穴居，故制爲宫室，取諸大壯也。"
                },
                {
                    "paragraph": "古之葬者，厚衣之以薪，葬之中野，不封不樹，䘮期无數。後之聖人易之以棺槨，蓋取諸大過。",
                    "zhushu": "耴其過厚。"
                },
                {
                    "paragraph": "上古結繩而治，後丗聖人易之以書契，百官以治，萬民以察，蓋耴諸夬。",
                    "zhushu": "夬，決也。書契所以决斷萬事也。"
                },
                {
                    "paragraph": "是故易者，象也；象也者，像也。彖者，材也；",
                    "zhushu": "材，才德也。彖言成卦之材，以統卦義也。"
                },
                {
                    "paragraph": "爻也者，效天下之動者也。是故吉凶生而悔吝著也。陽卦多隂，隂卦多陽，其故何也？陽卦竒，隂卦耦。",
                    "zhushu": "夫少者，多之所宗；一者，衆之所歸。陽卦二隂，故竒爲之君。隂卦二陽，故耦爲之主。"
                },
                {
                    "paragraph": "其德行何也？",
                    "zhushu": "辨隂陽二卦之德行也。"
                },
                {
                    "paragraph": "陽一君而二民，君子之道也；隂二君而一民，小人之道也。",
                    "zhushu": "陽，君道也。隂，臣道也。君以无爲統衆无爲，則一也。臣以有事代終有事，則二也。故陽爻畫竒，以明君道必一；隂爻畫兩，以明臣體必二。斯則隂陽之數，君臣之辨也。以一爲君，君之德也。二居君位，非其道也。故陽卦曰君子之道，隂卦曰小人之道也。"
                },
                {
                    "paragraph": "易曰：“憧憧往來，朋從爾思。”",
                    "zhushu": "天下之動，必歸乎一。思以求朋，未能一也。一以感物，不思而至。"
                },
                {
                    "paragraph": "子曰：“天下何思何慮？天下同歸而殊塗，一致而百慮。天下何思何慮？",
                    "zhushu": "夫少則得，多則惑。塗雖殊，其歸則同；慮雖百，其致不二。苟識其要，不在博求，一以貫之，不慮而盡矣。"
                },
                {
                    "paragraph": "日往則月來，月往則日來，日月相推而明生焉。寒往則暑來，暑往則寒來，寒暑相推而歲成焉。往者屈也，來者信也，屈信相感而利生焉。尺蠖之屈，以求信也；龍蛇之蟄，以存身也。精義入神，以致用也；",
                    "zhushu": "精義，物理之微者也。神寂然不動，感而遂通，故能乗天下之微，㑹而通其用也。"
                },
                {
                    "paragraph": "利用安身，以崇德也。",
                    "zhushu": "利用之道，皆安其身而後動也。精義由於入神，以致其用；利用由於安身，以崇其德。理必由乎其宗，事各本乎其根，歸根則寕，天下之理得也。若役其思慮，以求動用，忘其安身，以殉功美，則僞彌多而理愈失，名彌美而累愈彰矣。"
                },
                {
                    "paragraph": "過此以往，未之或知也；窮神知化，德之盛也。”",
                    "zhushu": ""
                },
                {
                    "paragraph": "易曰：“困于石，據于蒺䔧，入于其宫，不見其妻，凶。”子曰：“非所困而困焉，名必辱。非所據而據焉，身必危。旣辱且危，死期將至，妻其可得見邪？”",
                    "zhushu": ""
                },
                {
                    "paragraph": "易曰：“公用射隼于髙墉之上，獲之，无不利。”子曰：“隼者，禽也；弓矢者，噐也；射之者，人也。君子藏噐於身，待時而動，何不利之有？動而不括，是以出而有獲，語成噐而動者也。”",
                    "zhushu": "括，結也。君子待時而動，則无結閡之患也。"
                },
                {
                    "paragraph": "子曰：“小人不恥不仁，不畏不義，不見利不勸，不威不懲。小懲而大誡，此小人之福也。易曰：‘履校滅趾，无咎。’此之謂也。”善不積不足以成名，惡不積不足以滅身。小人以小善爲无益而弗爲也，以小惡爲无傷而弗去也，故惡積而不可揜，罪大而不可解。易曰：何校滅耳，凶。子曰：“危者，安其位者也；亡者，保其存者也；亂者，有其治者也。是故君子安而不忘危，存而不忘亡，治而不忘亂，是以身安而國家可保也。易曰：‘其亡其亡，繫于苞桑。’”子曰：“德薄而位尊，知小而謀大，力少而任重，鮮不及矣。易曰：‘鼎折足，覆公餗，其形渥，凶。’言不勝其任也。”子曰：“知幾其神乎！君子上交不謟，下交不瀆，其知幾乎？",
                    "zhushu": "形而上者况之道，形而下者况之噐。於道不宜而有求焉，未離乎謟也。於噐不絶，而有交焉，未免乎瀆也。能无謟、瀆，窮理者也。"
                },
                {
                    "paragraph": "幾者，動之微，吉之先見者也。",
                    "zhushu": "幾者，去无入有，理而未形，不可以名尋，不可以形覩者也。唯神也，不疾而速，感而遂通，故能朗然玄照，鑒於未形也。合抱之木，起於毫末，吉凶之彰，始於微兆，故爲吉之先見也。"
                },
                {
                    "paragraph": "君子見幾而作，不俟終日。易曰：‘介于石，不終日，貞吉。’介如石焉，寜用終日斷可識矣。",
                    "zhushu": "定之於始，故不待終日也。"
                },
                {
                    "paragraph": "君子知微知彰，知柔知剛，萬物之望。”",
                    "zhushu": "此知幾其神乎？"
                },
                {
                    "paragraph": "子曰：“顔氏之子，其殆庶幾乎？有不善未嘗不知，知之未嘗復行也。",
                    "zhushu": "在理則昧，造形而悟，顔子之分也。失之於幾，故有不善。得之於二，不逺而復，故知之未嘗復行也。"
                },
                {
                    "paragraph": "易曰：‘不逺復，无祗悔，元吉。’",
                    "zhushu": "吉凶者，失得之象，也。得二首於理不盡，未至成形，故得不逺而復，舎凶之吉，免夫祗悔，而終獲元吉。祗，大也。"
                },
                {
                    "paragraph": "天地絪緼，萬物化醇；男女構精，萬物化生。易曰：‘三人行，則損一人；一人行，則得其交。’言致一也。”",
                    "zhushu": "致一而後化成也。"
                },
                {
                    "paragraph": "子曰：“君子安其身而後動，易其心而後語，定其交而後求。君子脩此三者，故全也。危以動，則民不與也；懼以語，則民不應也；无交而求，則民不與也。莫之與，則傷之者至矣。易曰：‘莫益之，或擊之，立心勿恒，凶。’”",
                    "zhushu": "夫虚已存誠，則衆之所不迕也；躁以有求，則物之所不與也。"
                },
                {
                    "paragraph": "子曰：“乾坤，其易之門邪？”乾，陽物也；坤，隂物也。隂陽合德而剛柔有體，以體天地之撰，",
                    "zhushu": "撰，數也。"
                },
                {
                    "paragraph": "以通神明之德。其稱名也，雜而不越。",
                    "zhushu": "備物極變，故其名雜也。各得其序，不相踰越，况爻繇之辭也。"
                },
                {
                    "paragraph": "於稽其類，其衰丗之意邪？",
                    "zhushu": "有憂患而後作易，丗衰則失得彌彰。爻繇之辭，所以辨失得，故知衰丗之意邪。稽，猶考也。"
                },
                {
                    "paragraph": "夫易，彰往而察來，而微顯闡幽，",
                    "zhushu": "易无往不彰，无來不察，而微以之顯，幽以之闡。闡，明也。"
                },
                {
                    "paragraph": "開而當名辨物，正言斷辭則備矣。",
                    "zhushu": "開釋爻卦，使各當其名也。理類辨明，故曰斷辭也。"
                },
                {
                    "paragraph": "其稱名也小，其耴類也大。",
                    "zhushu": "託象以明義，因小以喻大。"
                },
                {
                    "paragraph": "其㫖逺，其辭文，其言曲而中，",
                    "zhushu": "變化无恒，不可爲典要，故其言曲而中也。"
                },
                {
                    "paragraph": "其事肆而隱。",
                    "zhushu": "事顯而理微也。"
                },
                {
                    "paragraph": "因貳以濟民行，以明失得之報。",
                    "zhushu": "貳則失得也。因失得以通濟民行，故明失得之報也。失得之報者，得其㑹則吉，乖其理則凶。"
                },
                {
                    "paragraph": "易之興也，其於中古乎？作易者，其有憂患乎？",
                    "zhushu": "无憂患則不爲而足也。"
                },
                {
                    "paragraph": "是故履，德之基也；",
                    "zhushu": "基，所蹈也。"
                },
                {
                    "paragraph": "謙，德之柄也；復，德之本也；",
                    "zhushu": "夫動本於静，語始於黙。復者，各反其所始，故爲德之本也。"
                },
                {
                    "paragraph": "恒，德之固也；",
                    "zhushu": "固，不傾移也。"
                },
                {
                    "paragraph": "損，德之脩也；益，德之𥙿也；",
                    "zhushu": "能益物者，其德寛大也。"
                },
                {
                    "paragraph": "困，德之辯也；",
                    "zhushu": "困而益明，"
                },
                {
                    "paragraph": "井，德之地也；",
                    "zhushu": "所處不移，象居得其所也。"
                },
                {
                    "paragraph": "巽，德之制也。",
                    "zhushu": "巽。所以申命明制也。"
                },
                {
                    "paragraph": "履，和而至；",
                    "zhushu": "和而不至，從物者也。和而能至，故可履也。"
                },
                {
                    "paragraph": "謙，尊而光；復，小而辨於物；",
                    "zhushu": "微而辨之，不逺復也。"
                },
                {
                    "paragraph": "恒，雜而不厭；",
                    "zhushu": "雜而不厭，是以能恒。"
                },
                {
                    "paragraph": "損，先難而後易；",
                    "zhushu": "刻損以脩身，故先難也。身脩而无患，故後易也。"
                },
                {
                    "paragraph": "益，長𥙿而不設；",
                    "zhushu": "有所興爲，以益於物，故曰長𥙿。因物興務，不虚設也。"
                },
                {
                    "paragraph": "困，窮而通；",
                    "zhushu": "處窮而不屈，其道也。"
                },
                {
                    "paragraph": "井，居其所而遷；",
                    "zhushu": "改邑不改井，井，所居不移，而能遷其施也。"
                },
                {
                    "paragraph": "巽，稱而隱。",
                    "zhushu": "稱揚命令，而百姓不知其由也。"
                },
                {
                    "paragraph": "履以和行，謙以制禮，復以自知，",
                    "zhushu": "求諸已也。"
                },
                {
                    "paragraph": "恒以一德，",
                    "zhushu": "以一爲德也。"
                },
                {
                    "paragraph": "損以逺害，",
                    "zhushu": "止於修身，故可以逺害而已。"
                },
                {
                    "paragraph": "益以興利，困以寡怨，",
                    "zhushu": "困而不濫，无怨於物。"
                },
                {
                    "paragraph": "井以辯義，",
                    "zhushu": "施而无私，義之弓也。"
                },
                {
                    "paragraph": "巽以行權。",
                    "zhushu": "權反經而合道，必合乎巽順，而後可以行權也。"
                },
                {
                    "paragraph": "易之爲書也，不可逺。",
                    "zhushu": "擬議而動，不可逺，也。"
                },
                {
                    "paragraph": "爲道也屢遷，變動不居，周流六虚，",
                    "zhushu": "六虚，六位也。"
                },
                {
                    "paragraph": "上下无常，剛柔相易，不可爲典要，",
                    "zhushu": "不可立定準也。"
                },
                {
                    "paragraph": "唯變所適。",
                    "zhushu": "變動貴乎適時，趣舎存乎㑹也。"
                },
                {
                    "paragraph": "其出入以度，外内使知懼。",
                    "zhushu": "明出入之度、使物知外内之戒也。出入猶行藏。外内猶隱顯。遯以逺時爲吉、豐以幽隱致凶。漸以髙顯爲美。明夷以處昧利貞。此外内之戒也。"
                },
                {
                    "paragraph": "又明於憂患與故。",
                    "zhushu": "故，事故也。"
                },
                {
                    "paragraph": "无有師保，如臨父母。",
                    "zhushu": "安而不忘危，存而不忘亡。終日乾乾，不可以殆也。"
                },
                {
                    "paragraph": "初率其辭而揆其方，旣有典常。",
                    "zhushu": "能循其辭以度其義，原其初以要其終，則唯變所適，是其常典也。明其變者，存其要也。故曰：苟非其人，道不虚行。"
                },
                {
                    "paragraph": "苟非其人，道不虚行。易之爲書也，原始要終，以爲質也。",
                    "zhushu": "質，體也。卦兼終始之義也。"
                },
                {
                    "paragraph": "六爻相雜，唯其時物也。",
                    "zhushu": "爻各存乎其時。物，事也。"
                },
                {
                    "paragraph": "其初難知，其上易知，本末也。初辭擬之，卒成之終。",
                    "zhushu": "夫事始於微，而後至於著。初者，數之始，擬議其端，故難知也。上者，卦之終，事皆成著，故易知也。"
                },
                {
                    "paragraph": "若夫雜物撰德，辯是與非，則非其中爻不備。噫！亦要存亡吉凶，則居可知矣。知者觀其彖辭，則思過半矣。",
                    "zhushu": "夫彖者，舉立象之統，論中爻之義，約以存博，簡以兼衆，雜物撰德，而一以貫之。形之所宗者道，衆之所歸者一。其事彌繁，則愈滯乎形；其理彌約，則轉近乎道。彖之爲義，存乎一也。一之爲用，同乎道矣。形而上者，可以觀道，過半之益，不亦冝乎！"
                },
                {
                    "paragraph": "二與四同功",
                    "zhushu": "同隂，功也。"
                },
                {
                    "paragraph": "而異位，",
                    "zhushu": "有内外也。"
                },
                {
                    "paragraph": "其善不同。二多譽，",
                    "zhushu": "二處中故多譽也。"
                },
                {
                    "paragraph": "四多懼，近也。",
                    "zhushu": "位逼於君，故多懼也。"
                },
                {
                    "paragraph": "柔之爲道，不利逺者。其要无咎，其用柔中也。",
                    "zhushu": "四之多懼，以近君也。柔之爲道，須援而濟，故有不利。逺者，二之能无咎，柔而處中也。"
                },
                {
                    "paragraph": "三與五同功",
                    "zhushu": "同陽功也。"
                },
                {
                    "paragraph": "而異位，",
                    "zhushu": "有貴賤也。"
                },
                {
                    "paragraph": "三多凶，五多功，貴賤之等也。其柔危，其剛勝邪？",
                    "zhushu": "三五陽位，柔非其位，處之則危，居以剛健勝其任也。夫所貴剛者，閑邪存誠，動而不違其節者也。所貴柔者，含弘居中，順而不失其貞者也。若剛以犯物，則非剛之道；柔以卑倿，則非柔之義也。"
                },
                {
                    "paragraph": "易之爲書也，廣大悉備。有天道焉，有人道焉，有地道焉。兼三材而兩之，故六。六者非它也，三材之道也。",
                    "zhushu": "說卦備矣。"
                },
                {
                    "paragraph": "道有變動，故曰爻；爻有等，故曰物；",
                    "zhushu": "等，類也。乾，陽物也。坤，隂物也。爻有隂陽之類，而後有剛柔之用，故曰：“爻有等，故曰物。”"
                },
                {
                    "paragraph": "物相雜，故曰文；",
                    "zhushu": "剛柔交錯，玄黄相雜。"
                },
                {
                    "paragraph": "文不當，故吉凶生焉。",
                    "zhushu": ""
                },
                {
                    "paragraph": "易之興也，其當殷之末丗，周之盛德耶，當文王與紂之事邪？",
                    "zhushu": "文王以盛德蒙難，而能亨其道，故稱文王之德，以明易之道也。"
                },
                {
                    "paragraph": "是故其辭危。",
                    "zhushu": "文王與紂之事，危其辭也。"
                },
                {
                    "paragraph": "危者使平，易者使傾。",
                    "zhushu": "易，慢易也。"
                },
                {
                    "paragraph": "其道甚大，百物不廢。懼以終始，其要无咎。此之謂易之道也。",
                    "zhushu": "夫文不當而吉凶生，則保其存者亡，不忘亡者存；有其治者亂，不忘危者安。懼以終始，歸於无咎，安危之所由，爻象之大體也。"
                },
                {
                    "paragraph": "夫乾，天下之至健也，德行恒易以知險。夫坤，天下之至順也，德行恒簡以知阻。能說諸心，能研諸侯之慮，",
                    "zhushu": "諸侯，物主有爲者也。能說萬物之心，能精爲者之務。"
                },
                {
                    "paragraph": "定天下之吉凶，成天下之亹亹者。是故變化云爲，吉事有祥。象事知噐，占事知來。",
                    "zhushu": "夫變化云爲者，行其吉事，則獲嘉祥之應；觀其象事，則知制噐之方；玩其占事，則覩方來之騐也。"
                },
                {
                    "paragraph": "天地設位，聖人成能。",
                    "zhushu": "聖人乗天地之正，萬物各成其能。"
                },
                {
                    "paragraph": "人謀鬼謀，百姓與能。",
                    "zhushu": "人謀，况議於衆以定失得也；鬼謀，况寄卜筮以考吉凶也。不役思慮，而失得自明；不勞探射，而吉凶自著。類萬物之情，通幽深之故，故百姓與能，樂推而不厭也。"
                },
                {
                    "paragraph": "八卦以象告，",
                    "zhushu": "以象告人，"
                },
                {
                    "paragraph": "爻彖以情言；",
                    "zhushu": "辭有險易，而各得其情也。"
                },
                {
                    "paragraph": "剛柔雜居，而吉凶可見矣。變動以利言，",
                    "zhushu": "變而通之，以盡利也。"
                },
                {
                    "paragraph": "吉凶以情遷。",
                    "zhushu": "吉凶无定，唯人所動。情順乗理以之吉，情逆違道以蹈凶，故曰吉凶以情遷也。"
                },
                {
                    "paragraph": "是故愛惡相攻而吉凶生，",
                    "zhushu": "泯然同順，何吉何凶？愛惡相攻，然後逆順者殊，故吉凶生。"
                },
                {
                    "paragraph": "逺近相耴而悔吝生，",
                    "zhushu": "相耴，猶相資也。逺近之爻、互相資耴。而後有悔吝也。"
                },
                {
                    "paragraph": "情僞相感而利害生。",
                    "zhushu": "情以感物則得利，僞以感物則致害也。"
                },
                {
                    "paragraph": "凡易之情，近而不相得則凶，",
                    "zhushu": "近，况比爻也。易之情，剛柔相摩，變動相適者也。近而不相得，必有乖違之患。或有相違而无患者，得其應也；相順而皆凶者，乖於時也。存事以考之，則義可見矣。"
                },
                {
                    "paragraph": "或害之，悔且吝。",
                    "zhushu": "夫无對於物，而後盡全順之道，豈可有欲害之者乎？雖能免濟，必有悔吝也。或，欲害之辭也。"
                },
                {
                    "paragraph": "將叛者其辭慙，中心疑者其辭枝，吉人之辭寡，躁人之辭多，誣善之人其辭游，失其守者其辭屈。",
                    "zhushu": ""
                }
            ]
        },
        {
            "name": "周易說卦第九",
            "paragraphs": [
                {
                    "paragraph": "周易說卦第九",
                    "zhushu": "",
                    "type": 1
                },
                {
                    "paragraph": "昔者聖人之作易也，幽贊於神明而生蓍，",
                    "zhushu": "幽，深也。贊，明也。蓍受命如響，不知所以然而然也。"
                },
                {
                    "paragraph": "參天兩地而倚數，",
                    "zhushu": "參，竒也。兩，耦也。七、九陽數，六、八隂數。"
                },
                {
                    "paragraph": "觀變於隂陽而立卦，",
                    "zhushu": "卦，象也。蓍，數也。卦則雷風相薄，山澤通氣，擬象隂陽變化之體。蓍則錯綜天地參兩之數。蓍極數以定象，卦備象以盡數，故蓍曰“參天兩地而倚數”，卦曰“觀變於隂陽”也。"
                },
                {
                    "paragraph": "發揮於剛柔而生爻，",
                    "zhushu": "剛柔發散，變動相生。"
                },
                {
                    "paragraph": "和順於道德而理於義，窮理盡性，以至於命。",
                    "zhushu": "命者，生之極，窮理則盡其極也。"
                },
                {
                    "paragraph": "昔者聖人之作易也，將以順性命之理。是以立天之道曰隂與陽，立地之道曰柔與剛，",
                    "zhushu": "在天成象，在地成形。隂陽者言其氣，剛柔者言其形。變化始於氣象，而後成形。萬物資始乎天，成形乎地，故天曰隂陽，地曰柔剛也。或有在形而言隂陽者，本其始也；在氣而言柔剛者，要其終也。"
                },
                {
                    "paragraph": "立人之道曰仁與義。兼三才而兩之，故易六畫而成卦。分隂分陽，迭用柔剛，故易六位而成章。",
                    "zhushu": "設六爻以效三才之動，故六畫而成卦也。六位，爻所處之位也。二、四爲隂，三、五爲陽，故曰“分隂分陽”。六爻；升䧏，或柔，或剛，故曰“迭用柔剛”也。"
                },
                {
                    "paragraph": "天地定位，山澤通氣，雷風相薄，水火不相射，八卦相錯。數往者順，知來者逆，",
                    "zhushu": "易八卦相錯，變理備，於往則順而知之，於來則逆而數之。"
                },
                {
                    "paragraph": "是故易逆數也。",
                    "zhushu": "作易以逆覩來事，以前民用。"
                },
                {
                    "paragraph": "雷以動之，風以散之，雨以潤之，日以烜之，艮以止之，兊以說之，乾以君之，坤以藏之。帝出乎震，齊乎巽，相見乎離，致役乎坤，說言乎兊，戰乎乾，勞乎坎，成言乎艮。萬物出乎震，震，東方也。齊乎巽，巽，東南也。齊也者，言萬物之絜齊也。離也者，明也。萬物皆相見，南方之卦也。聖人南面而聽天下，嚮明而治，蓋耴諸此也。坤也者，地也。萬物皆致飬焉，故曰：致役乎坤。兊，正秋也，萬物之所說也，故曰：說言乎兊。戰乎乾。乾，西北之卦也，言隂陽相薄也。坎者，水也，正北方之卦也，勞卦也，萬物之所歸也，故曰：勞乎坎。艮，東北之卦也，萬物之所成終而所成始也，故曰：成言乎艮。神也者，妙萬物而爲言者也。",
                    "zhushu": "於此言神者，明八卦運動，變化推移，莫有使之然者。神則无物，妙萬物而爲言也。則雷疾風行，火炎水潤，莫不自然相與爲變化，故能萬物旣成也。"
                },
                {
                    "paragraph": "動萬物者莫疾乎風，燥萬物者莫熯乎火，說萬物者莫說乎澤，潤萬物者莫潤乎水，終萬物始萬物者莫盛乎艮。故水火相逮，雷風不相悖，山澤通氣，然後能變化，旣成萬物也。",
                    "zhushu": ""
                },
                {
                    "paragraph": "乾，健也。坤，順也。震，動也。巽，入也。坎，䧟也。離，麗也。艮，止也。兊，說也。",
                    "zhushu": ""
                },
                {
                    "paragraph": "乾爲馬。坤爲牛。震爲龍。巽爲雞。坎爲豕。離爲雉。艮爲狗。兊爲羊。",
                    "zhushu": ""
                },
                {
                    "paragraph": "乾爲首。坤爲腹。震爲足。巽爲股。坎爲耳。離爲目。艮爲手。兊爲口。",
                    "zhushu": ""
                },
                {
                    "paragraph": "乾，天也。故稱乎父。坤，地也，故稱乎母。震一索而得男，故謂之長男。巽一索而得女，故謂之長女。坎再索而得男，故謂之中男。離再索而得女，故謂之中女。艮三索而得男，故謂之少男。兊三索而得女，故謂之少女。",
                    "zhushu": ""
                },
                {
                    "paragraph": "乾爲天，爲圜，爲君，爲父，爲玉，爲金，爲寒，爲冰，爲大赤，爲良馬，爲老馬，爲瘠馬，爲駁馬，爲木果。",
                    "zhushu": ""
                },
                {
                    "paragraph": "坤爲地，爲母，爲布，爲釜，爲吝嗇，爲均，爲子母牛，爲大輿，爲文，爲衆，爲柄，其於地也爲黒。",
                    "zhushu": ""
                },
                {
                    "paragraph": "震爲雷，爲龍，爲玄黃，爲旉，爲大塗，爲長子，爲决躁，爲蒼莨竹，爲萑葦。其於馬也爲善鳴，爲馵足，爲作足，爲的顙。其於稼也，爲反生，其究爲健，爲蕃鮮。",
                    "zhushu": ""
                },
                {
                    "paragraph": "巽爲木，爲風，爲長女，爲繩直，爲工，爲白，爲長，爲髙，爲進退，爲不果，爲臭。其於人也，爲寡髪，爲廣顙，爲多白眼，爲近利市三倍。其究爲躁卦。",
                    "zhushu": ""
                },
                {
                    "paragraph": "坎爲水，爲溝瀆，爲隱伏，爲矯輮，爲弓輪。其於人也，爲加憂，爲心病，爲耳痛，爲血卦，爲赤。其於馬也，爲美脊，爲亟心，爲下首，爲薄蹄，爲曵。其於輿也，爲多青，爲通，爲月，爲盗。其於木也，爲堅多心。",
                    "zhushu": ""
                },
                {
                    "paragraph": "離爲火，爲日，爲電，爲中女，爲甲胄，爲戈兵。其於人也，爲大腹，爲乾卦，爲鼈，爲蟹，爲蠃，爲蚌，爲龜。其於木也，爲科上槁。",
                    "zhushu": ""
                },
                {
                    "paragraph": "艮爲山，爲徑路，爲小石，爲門闕，爲果蓏，爲閽寺，爲指，爲狗，爲䑕，爲黔喙之属。其於木也，爲堅多節。",
                    "zhushu": ""
                },
                {
                    "paragraph": "兊爲澤，爲少女，爲巫，爲口舌，爲毁折，爲附決。其於地也，爲剛鹵，爲妾，爲羊。",
                    "zhushu": ""
                }
            ]
        },
        {
            "name": "周易序卦第十",
            "paragraphs": [
                {
                    "paragraph": "周易序卦第十",
                    "zhushu": "",
                    "type": 1
                },
                {
                    "paragraph": "有天地，然後萬物生焉。盈天地之間者唯萬物，故受之以屯。屯者，盈也。屯者，物之始生也。",
                    "zhushu": "屯剛柔始交，故爲物之始生也。"
                },
                {
                    "paragraph": "物生必蒙，故受之以蒙。蒙者，蒙也，物之穉也。物穉不可不飬也，故受之以需。需者，飲食之道也。飲食必有訟，故受之以訟。",
                    "zhushu": "夫有生則有資，有資則爭興也。"
                },
                {
                    "paragraph": "訟必有衆起，故受之以師。師者，衆也。衆必有所比，故受之以比。",
                    "zhushu": "衆起而不比，則爭无由息，必相親比而後得寜也。"
                },
                {
                    "paragraph": "比者，比也。比必有所畜，故受之以小畜。",
                    "zhushu": "比非大通之道，則各有所畜以相濟也。由比而畜，故曰小畜而不能大也。"
                },
                {
                    "paragraph": "物畜然後有禮，故受之以履。",
                    "zhushu": "履者，禮也。禮所以適用也，故旣畜則冝用，有用則須禮也。"
                },
                {
                    "paragraph": "履而泰然後安，故受之以泰。泰者，通也。物不可以終通，故受之以否。物不可以終否，故受之以同人。",
                    "zhushu": "否則思通，人人同志，故可出門同人，不謀而合。"
                },
                {
                    "paragraph": "與人同者，物必歸焉，故受之以大有。有大者不可以盈，故受之以謙。有大而能謙必豫，故受之以豫。豫必有隨，",
                    "zhushu": "順以動者，衆之所隨。"
                },
                {
                    "paragraph": "故受之以隨。以喜隨人者必有事，故受之以蠱。蠱者，事也。有事而後可大，",
                    "zhushu": "可大之業，由事而生。"
                },
                {
                    "paragraph": "故受之以臨。臨者，大也。物大然後可觀，故受之以觀。可觀而後有所合，故受之以噬嗑。",
                    "zhushu": "可觀，則異方合㑹也。"
                },
                {
                    "paragraph": "嗑者，合也。物不可以苟合而已，故受之以賁。賁者，飾也。",
                    "zhushu": "物相合，則須飾以脩外也。"
                },
                {
                    "paragraph": "致飾然後亨則盡矣，故受之以剥。",
                    "zhushu": "極飾則實䘮也。"
                },
                {
                    "paragraph": "剥者，剥也。物不可以終盡剥，窮上反下，故受之以復。復則不妄矣，故受之以无妄。有无妄，然後可畜，故受之以大畜。物畜然後可飬，故受之以頥。頥者，飬也。不飬則不可動，故受之以大過。",
                    "zhushu": "不飬則不可動，飬過則厚。"
                },
                {
                    "paragraph": "物不可以終過，故受之以坎。坎者，䧟也。",
                    "zhushu": "過而不已，則䧟沒，也。"
                },
                {
                    "paragraph": "䧟必有所麗，故受之以離。離者，麗也。",
                    "zhushu": "物窮則變，極䧟則反所麗也。"
                },
                {
                    "paragraph": "有天地然後有萬物，有萬物然後有男女。有男女然後有夫婦。有夫婦然後有父子，有父子然後有君臣，有君臣然後有上下，有上下然後禮義有所錯。",
                    "zhushu": "言咸卦之義也。凡序卦所明，非易之緼也，蓋因卦之次，託以明義。咸柔上而剛下、感應以相與。夫婦之象、莫美乎斯。人倫之道，莫大乎夫婦。故夫子殷勤深述其義、以崇人倫之始、而不係之於離也。先儒以乾至離爲上經，天道也。咸至未濟爲下經，人事也。夫易六畫成卦，三材必備、錯綜天人以效變化。豈有天道人事偏於上下哉？斯蓋守文而不求義，失之逺矣。"
                },
                {
                    "paragraph": "夫婦之道不可以不久也，故受之以恒。恒者，久也。物不可以久居其所，故受之以遯。遯者，退也。",
                    "zhushu": "夫婦之道，以恒爲貴，而物之所居，不可以恒。冝與丗升䧏，有時而遯也。"
                },
                {
                    "paragraph": "物不可以終遯，",
                    "zhushu": "遯，君子以逺小人。遯而後亨，何可終邪？則小人遂陵，君子日消也。"
                },
                {
                    "paragraph": "故受之以大壯。",
                    "zhushu": "陽盛隂消，君子道勝。"
                },
                {
                    "paragraph": "物不可以終壯，故受之以晉。",
                    "zhushu": "晉，以柔而進也。"
                },
                {
                    "paragraph": "晉者，進也。",
                    "zhushu": "雖以柔而進，要是進，也。"
                },
                {
                    "paragraph": "進必有所傷，故受之以明夷。",
                    "zhushu": "日中則昃，月盈則食。"
                },
                {
                    "paragraph": "夷者，傷也。傷於外者必反於家，故受之以家人。",
                    "zhushu": "傷於外，必反脩諸内。"
                },
                {
                    "paragraph": "家道窮必乖，",
                    "zhushu": "室家至親，過在失節。故家人之義，雖嚴與敬，樂勝則流，禮勝則離。家人尚嚴，其敝，必乖也。"
                },
                {
                    "paragraph": "故受之以睽。睽者，乖也。乖必有難，故受之以蹇。蹇者，難也。物不可終難，故受之以解。解者，緩也。緩必有所失，故受之以損。損而不已必益，故受之以益。益而不已必決，",
                    "zhushu": "益而不已則盈，故必決也。"
                },
                {
                    "paragraph": "故受之以夬。夬者，決也。決必有遇。",
                    "zhushu": "以正決邪，必有嘉遇也。"
                },
                {
                    "paragraph": "故受之以姤。姤者，遇也。物相遇而後聚，故受之以萃。萃者，聚也。聚而上者謂之升，故受之以升。升而不已必困，故受之以困。困乎上者必反下，故受之以井。井道不可不革，",
                    "zhushu": "井久則濁穢，宜革易其故。"
                },
                {
                    "paragraph": "故受之以革。革物者莫若鼎，故受之以鼎。",
                    "zhushu": "革，去故，鼎耴新。旣以去故，則冝制噐立法以治新也。鼎所以和濟生物，成新之噐也，故耴象焉。"
                },
                {
                    "paragraph": "主噐者莫若長子，故受之以震。震者，動也。物不可以終動，止之，故受之以艮。艮者，止也。物不可以終止，故受之以漸。漸者，進也。進必有所歸，故受之歸妹。得其所歸者必大，故受之以豐。豐者，大也。窮大者必失其居，故受之以旅。旅而无所容，故受之以巽。",
                    "zhushu": "旅而无所容，以巽則得所入也。"
                },
                {
                    "paragraph": "巽者，入也。入而後說之，故受之以兊。兊者，說也，說而後散之，故受之以渙。",
                    "zhushu": "說不可偏係，故冝散也。"
                },
                {
                    "paragraph": "渙者，離也。",
                    "zhushu": "渙者，發暢而无所壅滯，則殊趣，各肆而不反，則遂乖離也。"
                },
                {
                    "paragraph": "物不可以終離，故受之以節。",
                    "zhushu": "夫事有其節，則物之所同守而不散越也。"
                },
                {
                    "paragraph": "節而信之，故受之以中孚。",
                    "zhushu": "孚，信也。旣已有節，則冝信以守之。"
                },
                {
                    "paragraph": "有其信者必行之，故受之以小過。",
                    "zhushu": "守其信者，則失貞而不諒之道，而以信爲過，故曰小過也。"
                },
                {
                    "paragraph": "有過物者必濟，",
                    "zhushu": "行過乎㳟，禮過乎儉，可以矯丗属俗，有所濟也。"
                },
                {
                    "paragraph": "故受之以旣濟。物不可窮也，故受之以未濟，終焉。",
                    "zhushu": "有爲而能濟者，以已窮物者也。物窮則乖，功極則亂，其可濟乎？故受之以未濟也。"
                }
            ]
        },
        {
            "name": "周易雜卦第十一",
            "paragraphs": [
                {
                    "paragraph": "周易雜卦第十一",
                    "zhushu": "",
                    "type": 1
                },
                {
                    "paragraph": "",
                    "zhushu": "雜卦者，雜糅衆卦，錯綜其義，或以同相類，或以異相明也。"
                },
                {
                    "paragraph": "乾剛坤柔，比樂師憂。",
                    "zhushu": "雜比則樂，動衆則憂。"
                },
                {
                    "paragraph": "臨觀之義，或與或求。",
                    "zhushu": "以我臨物，故曰與。物來觀我，故曰求。"
                },
                {
                    "paragraph": "屯見而不失其居。",
                    "zhushu": "屯，利建侯。君子經綸之時，雖見而磐桓利貞，不失其居也。"
                },
                {
                    "paragraph": "蒙雜而著。",
                    "zhushu": "雜者，未知所定也。求發其蒙，則終得所定。著定也。"
                },
                {
                    "paragraph": "震，起也。艮，止也。損、益，盛衰之始也。",
                    "zhushu": "極損則益，極益則損。"
                },
                {
                    "paragraph": "大畜，時也，",
                    "zhushu": "因時而畜，故能大也。"
                },
                {
                    "paragraph": "无妄，災也。",
                    "zhushu": "无妄之丗，妄則災也。"
                },
                {
                    "paragraph": "萃聚而升不來也。",
                    "zhushu": "來，還也。方在上升，故不還也。"
                },
                {
                    "paragraph": "謙輕而豫怠也，",
                    "zhushu": "謙者，不自重也。"
                },
                {
                    "paragraph": "噬嗑，食也。賁，无色也。",
                    "zhushu": "飾貴合衆，无定色也。"
                },
                {
                    "paragraph": "兊見而巽伏也。",
                    "zhushu": "兊貴顯說，巽貴卑退。"
                },
                {
                    "paragraph": "隨，无故也。蠱則飭也。",
                    "zhushu": "隨時之冝，不繫於故也。隨則有事，受之以蠱。飭，整治也。蠱，所以整治其事也。"
                },
                {
                    "paragraph": "剥，爛也。",
                    "zhushu": "物熟則剥落也。"
                },
                {
                    "paragraph": "復，反也。晉，晝也。明夷，誅也。",
                    "zhushu": "誅，傷也。"
                },
                {
                    "paragraph": "井通而困相遇也。",
                    "zhushu": "井，物所通用而不吝。也。困，安所遇而不濫也。"
                },
                {
                    "paragraph": "咸，速也。",
                    "zhushu": "物之相應，莫速乎咸。"
                },
                {
                    "paragraph": "恒，久也。渙，離也。節，止也。解，緩也。蹇，難也。睽，外也。",
                    "zhushu": "相䟽外也。"
                },
                {
                    "paragraph": "家人，內也。否、泰，反其䫫也。大壯則止。遯則退也。",
                    "zhushu": "大正則小人止，小人亨則君子退。"
                },
                {
                    "paragraph": "大有，衆也。同人，親也。革，去故也。鼎，耴新也。小過，過也。中孚，信也。豐，多故也。",
                    "zhushu": "髙者懼危，滿者戒盈，豐大者多憂故也。"
                },
                {
                    "paragraph": "親寡旅也。",
                    "zhushu": "親寡，故寄旅也。"
                },
                {
                    "paragraph": "離上而坎下也。",
                    "zhushu": "火炎上，水潤水。"
                },
                {
                    "paragraph": "小畜，寡也。",
                    "zhushu": "不足以兼濟也。"
                },
                {
                    "paragraph": "履，不處也。",
                    "zhushu": "王弼云：履卦陽爻，皆以不處其位爲吉也。"
                },
                {
                    "paragraph": "需，不進也。",
                    "zhushu": "畏險而止也。"
                },
                {
                    "paragraph": "訟，不親也。大過，顛也。",
                    "zhushu": "本未弱也。"
                },
                {
                    "paragraph": "遘，遇也，柔遇剛也。漸，女歸待男行也。",
                    "zhushu": "女從男也。"
                },
                {
                    "paragraph": "頥，飬正也。旣濟，定也。歸妹，女之終也。",
                    "zhushu": "女終於出嫁也。"
                },
                {
                    "paragraph": "未濟，男之窮也。",
                    "zhushu": "剛柔失位，其道未濟，故曰窮也。"
                },
                {
                    "paragraph": "夬，決也，剛決柔也。君子道長，小人道憂也。",
                    "zhushu": "君子以決小人，長其道。小人見決去，爲深憂也。"
                }
            ]
        }
    ]
}